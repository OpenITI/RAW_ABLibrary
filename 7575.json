[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n26\r\n( جلد اول از بخش تفسير )\r\nشناخت قرآن - تفسير سوره هاى : حمد ، قسمتى از بقره ، انفال ، توبه ، نور ، زخرف ، دخان ، جاثيه ، فتح ، قمر\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n26\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمطهرى ، مرتضى ، 1299 - 1358 .\r\nمجموعه آثار استاد شهيد مطهري / ويراستار شوراى نظارت بر نشر آثار استاد شهيد آية . . . مطهرى - تهران : صدرا\r\nISBN - 964 - 5600 - 06 - 5 ( دوره )\r\nفهرستنويسى بر اساس اطلاعات فيپا .\r\nهر جلد عنوان خاص خود دارد .\r\nج 26 ( چاپ اول : 1387 ) 62000 ريال\r\nISBN 964 - 7299 - 61 - 3\r\n1 . اسلام - بررسى وشناخت . 2 . اسلام - مسائل متفرقه . الف . عنوان .\r\n27 م 6 م / 7 / 233 BP - 48 / 297\r\nكتابخانه ملى ايران - 21161 - 78 م\r\nمجموعه آثار استاد شهيد مطهري ( 26 )\r\nچاپ اول : ارديبهشت 1387 مطابق ربيع الثاني 1429\r\nتعداد : 3000 نسخه\r\nبها : 62000 ريال\r\nحروفچيني ، ليتوگرافي ، چاپ صحافى : مؤسسه چاپ فجر ( 1001395 ) . تلفن : 3119796\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 33915130 - دورنگار : 33119796\r\nشعبه 2 : خيابان انقلاب ، بين خيابانهاى دانشگاه وابو ريحان ، جنب بانك ملي ، پلاك 1288 - تلفن : 66261086 و 66961645\r\n* قم : خيابان ارام ، تلفن : 7731522 ، دور نگار : 7747314\r\nشابك دوره : 964 - 5600 - 06 - 5\r\nISBN 964 - 5600 - 06 - 5\r\nشابك جلد بيست و ششم : 964 - 7299 - 61 - 3\r\nISBN 964 - 7299 - 61 - 3\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nجلد بيست و شش\r\n\r\nمقدمه\r\nبسمه‌تعالى\r\nسپاس خداى را كه توفيق انتشار جلد بيست و ششم ( و جلد اول از بخش تفسير ) مجموعه آثار استاد شهيد مطهرى را به ما ارزانى داشت . فضيلت اين مجلد و دو مجلد بعدى بر ساير مجلدات آن است كه مشتمل بر تفسير قرآن كريم است . اين مجلد از مجموعه آثار شامل جلد اول تا پنجم مجموعه آشنايى با قرآن آن متفكر شهيد مىباشد كه همه آنها بعد از شهادت استاد تنظيم و منتشر شده‌اند . مقدمه بخش تفسير مجموعه آثار استاد ، مبحثى است تحت عنوان « شناخت قرآن » كه تنظيم شدهء پنج سخنرانى استاد شهيد آيت‌اللَّه مطهرى در دانشگاه صنعتى شريف به سال 1352 شمسى است . نوار اين مباحث در دست نبوده و تنظيم آنها روى متن پياده شده از نوار كه در اختيار استاد بوده انجام شده است .\r\nبخش بعدى اين كتاب ، تفسير سوره حمد و قسمتى از بقره است كه در جلسات هفتگى موسوم به « جلسه يزديها » در سالهاى 1356 و 1357 در نقاط مختلفى از تهران ايراد شده است .\r\nبخش بعدى مشتمل بر تفسير آياتى از سوره‌هاى انفال و توبه است كه طى چهارده جلسه از تاريخ 8 / 8 / 1349 تا 23 / 2 / 1350 در شبهاى جمعه در مسجد الجواد عليه السلام ( تهران ) بيان شده است . نوارهاى اين قسمت در دست\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنبوده و تنظيم آنها روى متن پياده شده از نوار كه در اختيار استاد شهيد بوده صورت گرفته است .\r\nبخش بعدى ، تفسير قسمتى از سوره نور است كه در سال 1349 در شبهاى جمعه در مسجد الجواد ( تهران ) ايراد شده است .\r\nآخرين بخش اين مجلد از مجموعه آثار مشتمل بر تفسير بخشى از سوره‌هاى زخرف ، دخان ، جاثيه ، فتح و قمر است . اين تفاسير محصول سلسله جلسات هفتگى تفسير قرآن است كه سالها - و تا زمان شهادت استاد - در منطقه قلهك تهران در منازل برخى افراد متدين برقرار بوده است .\r\nخواننده محترم براى توضيح بيشتر درباره اصل و نحوه تنظيم مطالب بخشهاى مختلف اين كتاب مىتواند به مقدمه‌هاى مجلدات اول تا پنجم مجموعه آشنايى با قرآن مراجعه نمايد .\r\nسبك بيان استاد شهيد مطهرى در تفاسيرشان مانند سبك ايشان در ساير آثار خود ، سبك سهل و ممتنع است . از طرفى اين تفاسير بيانى شيوا و رسا دارد و از طرف ديگر از محتوايى غنى و نكاتى بديع برخوردار است . البته بديهى است كه چنانچه آن اسلام‌شناس شهيد حضور مىداشتند و به قصد تفسير قرآن دست به قلم مىبردند مجموعه‌اى بسيار نفيس و غنىتر از مجلدات بخش تفسير « مجموعه آثار » پديد مىآوردند ، اما افسوس كه منافقان تحمل حيات او را نداشتند و به تعبير امام خمينى ( ره ) « موجب تأسف بسيار است كه دست خيانتكار ، اين درخت ثمربخش را از حوزه‌هاى علمى و اسلامى گرفت و همگان را از ثمرات ارجمند آن محروم نمود » .\r\nاز خداى متعال توفيق انتشار آثار باقىمانده از آن متفكر و فيلسوف و فقيه عالىمقام و حاصل عمر و پاره تن امام خمينى را خواستاريم .\r\n12 ارديبهشت 1387\r\nبرابر با 24 ربيع‌الثانى 1429\r\n\r\n","description":"","footnote":"","page_name":" 10 ","page_number":10},
  {"content":"\r\n فهرست مطالب \r\n","description":"","footnote":"","page_name":" 11 ","page_number":11},
  {"content":"\r\n فهرست مطالب \r\n","description":"","footnote":"","page_name":" 12 ","page_number":12},
  {"content":"\r\n فهرست مطالب \r\n","description":"","footnote":"","page_name":" 13 ","page_number":13},
  {"content":"\r\n فهرست مطالب \r\n","description":"","footnote":"","page_name":" 14 ","page_number":14},
  {"content":"\r\n فهرست مطالب \r\n","description":"","footnote":"","page_name":" 15 ","page_number":15},
  {"content":"\r\n فهرست مطالب \r\n","description":"","footnote":"","page_name":" 16 ","page_number":16},
  {"content":"\r\n فهرست مطالب \r\n","description":"","footnote":"","page_name":" 17 ","page_number":17},
  {"content":"\r\n فهرست مطالب \r\n","description":"","footnote":"","page_name":" 18 ","page_number":18},
  {"content":"\r\n فهرست مطالب \r\n","description":"","footnote":"","page_name":" 19 ","page_number":19},
  {"content":"\r\n فهرست مطالب \r\n","description":"","footnote":"","page_name":" 20 ","page_number":20},
  {"content":"\r\n فهرست مطالب \r\n","description":"","footnote":"","page_name":" 21 ","page_number":21},
  {"content":"\r\n فهرست مطالب \r\n","description":"","footnote":"","page_name":" 22 ","page_number":22},
  {"content":"\r\n\r\n\r\n( جلد 1 - 5 )\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\n[ آشنايى با قرآن ( 1 - 9 ) 
  ]\r\n\r\nشناخت قرآن\r\nشناخت قرآن براى هر فرد عالم به عنوان يك فرد عالم و براى هر فرد مؤمن به عنوان يك فرد مؤمن ، امرى ضرورى و واجب است . اما براى يك عالم انسان‌شناس و جامعه‌شناس ، شناخت قرآن از آن جهت ضرورى است كه اين كتاب در تكوين سرنوشت جوامع اسلامى و بلكه در تكوين سرنوشت بشريت مؤثر بوده است .\r\nنگاهى به تاريخ اين نكته را روشن مىكند كه عملًا هيچ كتابى به اندازهء قرآن بر جوامع بشرى و بر زندگى انسانها تأثير نگذاشته است « 1 » و به همين جهت است كه قرآن خود به خود وارد حوزهء بحث جامعه‌شناسى مىشود و جزو موضوعات مورد بررسى اين علم قرار مىگيرد . معناى اين سخن اين است كه بررسى و تحقيق پيرامون تاريخ جهان در اين چهارده قرن عموماً و شناختن جوامع اسلامى خصوصاً ، بدون شناخت قرآن ميسر نيست .\r\nو اما ضرورى بودن شناخت قرآن براى يك مؤمن مسلمان از آن جهت است كه منبع اصلى و اساسى دين و ايمان و انديشهء يك مسلمان و آنچه كه به زندگى او\r\n\r\n\r\n\r\n\r\n","description":"","footnote":"\r\n( 1 ) . اينكه اين تأثير در چه جهتى بوده ؛ آيا مسير تاريخ را در جهت سعادت و رفاه بشريت تغيير داده‌است و يا به سمت نقص و انحطاط ، و آيا به سبب تأثير اين كتاب جهش و حركت در تاريخ پديد آمد و خون تازه در رگهاى جوامع بشرى جارى شد و يا برعكس ، موضوعى است كه از حدود بحث فعلى ما خارج است .\r\n","page_name":" 25 ","page_number":25},
  {"content":"\r\n\r\nحرارت و معنى و حرمت و روح مىدهد قرآن است .\r\nقرآن مثل بعضى كتابهاى مذهبى نيست كه يك سلسله مسائل رمزآسا در مورد خدا و خلقت و تكوين مطرح كرده باشد و حداكثر يك سلسله اندرزهاى سادهء اخلاقى هم ضميمه كرده باشد و بس ، به طورى كه مؤمنين ناچار باشند دستورها و انديشه‌ها را از منابع ديگر اخذ كنند . قرآن اصول معتقَدات و افكار و انديشه‌هايى را كه براى يك انسان به عنوان يك موجود « باايمان » و صاحب عقيده لازم و ضرورى است و همچنين اصول تربيت و اخلاق و نظامات اجتماعى و خانوادگى را بيان كرده و تنها توضيح و تفسير و تشريح و احياناً تطبيق اصول بر فروع را بر عهدهء سنت و يا بر عهدهء اجتهاد گذاشته است . اين است كه استفاده از هر منبع ديگر موقوف به شناخت قبلى قرآن است . قرآن مقياس و معيار همهء منابع ديگر است . ما حديث و سنت را بايد با معيار قرآن بسنجيم تا اگر با قرآن مطابق بود بپذيريم و اگرنه نپذيريم .\r\nمعتبرترين و مقدسترين منابع ما ، بعد از قرآن ، در حديث ، كتب اربعه است ، يعنى كافى ، من لا يحضره الفقيه ، تهذيب ، استبصار ، و در خطب ، نهج‌البلاغه و در ادعيه صحيفهء سجاديه است . اما همهء اينها فرع بر قرآنند و به اندازهء قرآن قطعيت صدور ندارند ؛ يعنى حديث كافى آن قدر مىتواند معتبر باشد كه با قرآن منطبق باشد و با تعليمات آن جور درآيد و اختلاف نداشته باشد . رسول اكرم صلى الله عليه و آله و ائمهء اطهار مىگفتند احاديث ما را بر قرآن عرضه بداريد ، اگر بر قرآن منطبق نبود بدانيد كه ساختگى و جعلى است و آن را به ما بسته‌اند ؛ ما چيزى خلاف قرآن نمىگوييم .\r\n\r\nاقسام شناخت قرآن\r\nحالا كه ضرورت شناخت قرآن مشخص شد بايد ببينيم راه شناخت اين كتاب چيست ؟ به طور كلى در بررسى و مطالعهء هر كتابى سه نوع شناخت ضرورى است .\r\n\r\n1 . شناخت سندى يا انتسابى\r\nدر اين مرحله مىخواهيم بدانيم انتساب كتاب به نويسندهء آن تا چه اندازه قطعى است ؟ مثلًا فرض كنيد كه مىخواهيم ديوان حافظ و يا خيام را بشناسيم . اولين كارى كه بايد بكنيم اين است كه ببينيم آيا آنچه كه به نام ديوان حافظ مشهور شده همهء آن از حافظ است و يا تنها بعضى از قسمتهايش به حافظ تعلق دارد و بقيه‌اش الحاقى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاست ؛ و همچنين در مورد خيام و ديگران . اينجاست كه پاى نسخه‌ها در ميان مىآيد ، آن هم قديمىترين و معتبرترين نسخه‌ها . مىبينيم كه هيچ يك از اين كتابها از اين نوع شناخت بىنياز نيست . حافظى كه مرحوم قزوينى چاپ كرده و در آن معتبرترين نسخه‌ها را ملاك قرار داده با حافظهاى معمولى كه در ايران يا بمبئى چاپ مىشد و در خانواده‌ها وجود داشت بسيار متفاوت است . حافظهايى كه سى چهل سال پيش چاپ كرده بودند در حدود دو برابر حافظهايى است كه امروز نسخه‌شناسها معتبر مىدانند ، در حالى كه ميان اشعارى كه نسخه‌شناسها آنها را به اصطلاح « منحول » « 1 » و مجعول مىدانند احياناً اشعارى يافت مىشود در سطح اشعار عالى حافظ . و يا وقتى به رباعيات منسوب به خيام نگاه مىكنيد شايد حدود دويست رباعى پيدا كنيد كه همه تقريباً در يك سطح قرار دارند و اگر اختلافى هست در همان حدودى است كه ميان اشعار همهء شاعران است حال آنكه هرچه از نظر تاريخى به عقب برويد و به عصر خيام نزديكتر شويد مىبينيد كه از اين تعداد آنچه قطعاً منسوب به اوست شايد كمتر از بيست رباعى باشد و باقى يا در صحت انتسابشان ترديد است و يا قطعاً به ديگران تعلق دارد .\r\nبنابراين اولين مرحله در شناخت يك كتاب اين است كه ببينيم آنچه در دست ماست از نظر اسناد به گوينده و آورنده‌اش چقدر اعتبار دارد ؟ آيا اسناد همهء آن درست است يا آنكه قسمتى درست است و قسمتى نادرست ؟ در اين صورت چه درصدى از مطالب را مىتوانيم از نظر انتساب تأييد كنيم ؟ بعلاوه به چه دليل مىتوانيم بعضى را قطعاً نفى و برخى را قطعاً اثبات و پاره‌اى را مشكوك تلقى كنيم ؟\r\nاين نوع شناخت آن چيزى است كه قرآن از آن بىنياز است و از اين نظر كتاب منحصر به فرد جهان قديم محسوب مىشود . در ميان كتابهاى قديمى كتاب ديگرى نتوان يافت كه قرنها بر آن گذشته باشد و تا اين حد بلاشبهه باقى مانده باشد . مسائلى از اين قبيل كه فلان سوره مشكوك است ، فلان آيه در فلان نسخه هست و در فلان نسخه نيست ، در مورد قرآن اساساً مطرح نيست . قرآن بر نسخه و نسخه‌شناسى پيشى گرفت . جاى كوچكترين ترديدى نيست كه آورندهء همهء اين آيات موجود حضرت محمّد بن عبداللَّه است كه آنها را به عنوان معجزه و كلام الهى آورد و احدى\r\n\r\n\r\n\r\n\r\n","description":"","footnote":"\r\n( 1 ) . [ سخن يا شعر ديگرى كه به خود بربسته باشند . 
  ]\r\n","page_name":" 27 ","page_number":27},
  {"content":"\r\n\r\nنمىتواند ادعا كند و يا احتمال بدهد كه نسخهء ديگرى از قرآن وجود داشته و يا دارد . هيچ مستشرقى هم در دنيا پيدا نشده كه بخواهد قرآن‌شناسى را از اينجا شروع كند كه بگويد بايد به سراغ نسخه‌هاى قديمى و قديمىترين نسخه‌هاى قرآن برويم و ببينيم در آنها چه چيزهايى هست و چه چيزهايى نيست . اگر در مورد تورات و انجيل و اوستا و يا شاهنامه فردوسى و گلستان سعدى و هر كتاب ديگر اين نياز هست ، براى قرآن چنين نيازى نيست .\r\nسرّ اين مطلب - همان‌طور كه گفته شد - پيشى گرفتن قرآن بر نسخه و نسخه‌شناسى است . قرآن گذشته از اينكه يك كتاب مقدس آسمانى بود و پيروان با اين چشم بدان مىنگريستند ، اساسىترين دليل و برهان صدق دعوى پيامبر و بزرگترين معجزهء او محسوب مىشد . بعلاوه قرآن مانند تورات نبود كه يكباره نازل شود و بعد اين اشكال به وجود بيايد كه نسخهء اصلى كدام است ، بلكه آيات قرآن به تدريج و در طول 23 سال نازل شد و از همان روز اول نزول ، مسلمين مانند تشنهء بسيار سوزانى كه به آب گوارايى برسد آيات قرآن را فرا مىگرفتند و حفظ و ضبط مىكردند ، بخصوص كه جامعهء آن روز مسلمين جامعه‌اى بسيط بود و كتاب ديگرى وجود نداشت تا مسلمانان ، هم ناگزير به حفظ آن باشند و هم ناچار از ضبط اين .\r\nذهن خالى و حافظهء قوى و نداشتن سواد خواندن و نوشتن سبب شده بود تا مسلمانان اطلاعاتشان را تنها از راه آنچه كه مىديدند و مىشنيدند كسب كنند ؛ از اين رو پيام قرآن كه با احساس و عاطفهء آنان سازگار بود همچون نقشى كه در سنگ كنده شود در قلب آنان نقش مىبست و چون آن را كلام خدا مىدانستند نه سخن بشر ، برايشان مقدس بود و به خود اجازه نمىدادند كه حتى يك كلمه يا يك حرف را در آن تغيير دهند و يا پس و پيش كنند و پيوسته تلاششان اين بود كه با تلاوت اين آيات به خدا نزديكتر شوند .\r\nمزيد بر همهء اينها پيامبر اكرم از همان روزهاى اول عده‌اى نويسندگان خاص براى قرآن انتخاب كرد كه به « كُتّاب وحى » معروفند . اين امر امتيازى براى قرآن محسوب مىشود كه هيچ كدام از كتابهاى قديمى از آن برخوردار نبوده‌اند . نگارش كلام خدا از همان آغاز ، از جمله علل قطعى حفظ و مصون ماندن آن از تحريف بود .\r\nيكى ديگر از جهاتى كه سبب حسن پذيرش قرآن در ميان مردم مىگرديد\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nجنبهء ادبى و هنرى فوق‌العاده قوى آن بود كه از آن به « فصاحت و بلاغت » تعبير مىشود . جاذبهء ادبى شديد قرآن باعث مىشد مردم توجه‌شان به آن جلب شود و آن را به سرعت فرا گيرند و اما بر خلاف ساير كتابهاى ادبى نظير ديوان حافظ و اشعار مولوى كه علاقه‌مندان به دلخواه در آن دست مىبرند تا آن را به خيال خود كاملتر كنند ، احدى به خود اجازهء دست بردن در قرآن را نمىداد زيرا بلافاصله اين آيه : « وَ لَوْ تَقَوَّلَ عَلَيْنا بَعْضَ الْاقاويلِ . لَاخَذْنا مِنْهُ بِالْيَمينِ . ثُمَّ لَقَطَعْنا مِنْهُ الْوَتينَ » « 1 » و آيات ديگرى كه عظمت دروغ بستن بر خدا را آشكار مىكند ، در ذهنش نقش مىبست و از اين امر منصرف مىشد .\r\nبه اين ترتيب قبل از آنكه تحريف در اين كتاب آسمانى راه پيدا كند آيات آن متواتر شد و به مرحله‌اى رسيد كه ديگر انكار و يا كم و زياد كردنِ حتى يك حرف از آن غيرممكن شد .\r\nبنابراين دربارهء قرآن نيازى نداريم كه از اين جهت بحثى بكنيم ؛ همچنان كه هيچ قرآن‌شناسى در دنيا خود را نيازمند به اين‌گونه بحث نمىبيند . اما يك نكته لازم است كه يادآورى شود و آن اينكه در اثر توسعهء سريع قلمرو اسلام و اقبال چشمگير مردم جهان به قرآن و نيز به واسطهء دور بودن عامهء مسلمين از مدينه كه مركز صحابه و حافظان قرآن بود اين خطر وجود داشت كه تدريجاً لااقل در نقاط دورافتاده به عمد يا اشتباه كم و زيادها و تغييراتى در نسخه‌هاى قرآن رخ دهد ، ولى هوشيارى و موقع‌سنجى مسلمين مانع اين كار شد . مسلمانان در همان نيم قرن اول متوجه اين خطر شدند و لهذا از حضور صحابه و حافظان قرآن استفاده كردند و براى جلوگيرى از كم و زيادهاى سهوى يا عمدى در نقاط دورافتاده ، نسخه‌هايى تصديق‌شده از مدينه به اطراف پراكندند و براى هميشه جلو اشتباهكارى را مخصوصاً از طرف يهود كه قهرمان چنين كارهايى به حساب مىآيند گرفتند .\r\n\r\n2 . شناخت تحليلى\r\nدر اين مرحله ، بررسى تحليلى كتاب ، مورد نظر است ، يعنى تشخيص اينكه اين\r\n\r\n\r\n\r\n\r\n","description":"","footnote":"\r\n( 1 ) . حاقّه / 44 - 46 . [ و اگر محمّد به دروغ سخنانى به ما نسبت مىداد ، محققاً او را به قهر و انتقام برمىگرفتيم و رگش را قطع مىكرديم . 
  ]\r\n","page_name":" 29 ","page_number":29},
  {"content":"\r\n\r\nكتاب مشتمل بر چه مطالبى است و چه هدفى را تعقيب مىكند ، راجع به جهان چه نظرى دارد ، نظرش دربارهء انسان چيست ؟ چه ديدى دربارهء جامعه دارد ؟ سبك ارائهء مطالب در آن و شيوهء برخورد آن با مسائل چگونه است ؟ آيا ديدى فيلسوفانه و يا به اصطلاح امروز عالمانه دارد ؟ آيا قضايا را از دريچهء چشم يك عارف نگاه مىكند و يا آنكه سبكش مخصوص به خود است ؟ و سؤال ديگرى كه آيا اين كتاب پيامى و رهنمودى براى بشريت دارد يا نه ؟ و اگر پاسخ مثبت است آن پيام چيست ؟ در واقع دستهء اول اين پرسشها مربوط مىشود به نگرش و ديد اين كتاب نسبت به جهان و انسان و حيات و مرگ و . . . يا به عبارت جامعتر مربوط مىشود به جهان‌بينى كتاب و به اصطلاح فلاسفهء خودمان حكمت نظرى آن ، و دستهء دوم سؤالها در خصوص اين است كه كتاب چه طرحى براى آيندهء انسان دارد ؟ انسان و جامعهء انسانى را بر اساس چه الگويى مىخواهد بسازد ، كه اين را ما به « پيام » كتاب تعبير مىكنيم .\r\nدر هر حال اين نوع شناخت مربوط به محتواست و دربارهء هركتابى مىتوان از اين نظر بحث كرد ، خواه آن كتاب شفا ى بوعلى باشد و يا گلستان سعدى . ممكن است كتابى از « ديد » و « پيام » هردو خالى باشد و يا تنها ديد داشته باشد و نه پيام ، يا آنكه هردو را دارا باشد .\r\nدر باب شناخت تحليلى قرآن بايد ببينيم قرآن مجموعاً مشتمل بر چه مسائلى است و آن مسائل را چگونه عرضه كرده است . استدلالات و احتجاجات قرآنى در زمينه‌هاى مختلف چگونه است ؟ آيا چون قرآن حافظ و حارس و نگهبان ايمان است و پيامش يك پيام ايمانى است ، به عقل به چشم يك رقيب نگاه مىكند و مىكوشد تا جلو تهاجم عقل را بگيرد و دست و پاى رقيب را ببندد و يا به عكس همواره به چشم يك حامى و يك مدافع به عقل نگاه مىكند و از نيروى آن استمداد مىكند ؟ اين سؤالات و صدها سؤال نظير آن كه ضمن شناخت تحليلى طرح مىگردد ما را با ماهيت قرآن آشنا مىسازد .\r\n\r\n3 . شناخت ريشه‌اى\r\nدر اين مرحله ، بعد از آنكه صحت استناد و انتساب يك كتاب به نويسنده‌اش محرز شد و بعد از اينكه محتواى كتاب به خوبى تحليل و بررسى شد ، بايد به تحقيق در اين مورد بپردازيم كه آيا مطالب و محتويات كتاب ، فكر بديع نويسندهء آن است يا\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nآنكه از انديشهء ديگران وام گرفته شده است . مثلًا در مورد ديوان حافظ بعد از طى مراحل شناخت سندى و شناخت تحليلى ، تازه بايد ببينيم آيا حافظ اين مطالب و افكار و انديشه‌هايى را كه در قالب كلمات و جمله‌ها و اشعار آورده و با زبان مخصوص خودش بيان كرده ، از پيش خود ابداع نموده يا آنكه فقط الفاظ و كلمات و زيباييها و هنرمنديها از حافظ است اما فكر و انديشه از ديگرى يا ديگران . به عبارت ديگر پس از آنكه اصالت هنرى حافظ محرز شد ، بايد اصالت فكرى او محرز شود « 1 » .\r\nاين نوع شناخت دربارهء حافظ و يا هر مؤلف ديگرى شناختى است از نظر ريشهء افكار و انديشه‌هاى مؤلف . چنين شناختى فرع بر شناخت تحليلى است ؛ يعنى اول بايد محتواى انديشهء مؤلف دقيقاً شناخته شود ، آنگاه به شناخت ريشه‌اى اقدام گردد . در غير اين صورت حاصل كار نظير آثار برخى از نويسندگان تاريخ علوم مىشود كه از علوم سررشته‌اى ندارند و با اين حال تاريخ علوم مىنويسند . يا مىتوان از بعضى نويسندگان كتابهاى فلسفى نام برد كه مثلًا مىخواهند دربارهء ابن‌سينا و ارسطو و وجوه تشابه و تمايز آنها بنويسند ، اما متأسفانه نه ابن‌سينا را مىشناسند و نه ارسطو را . اينان با اندك مقايسه به محض اينكه بعضى مشابهتهاى لفظى پيدا كردند فوراً به قضاوت مىپردازند ، حال آنكه در مقايسه بايد به عمق\r\n\r\n\r\n\r\n\r\n","description":"","footnote":"\r\n( 1 ) . ممكن است حافظ فقط يك هنرمند باشد نه يك مفكّر و نه يك عارف و ممكن است در عين حال كه هنرمند است مفكّر و عارف هم باشد . آنچه كه مسلم است اين است كه حافظ قبل از آنكه يك شاعر باشد يك عالم به حساب مىآمده ، با كتابها و انديشه‌هاى ديگران اعم از شعرا ، ادبا ، مفسرين ، فقها و بالخصوص عرفا آشنا بوده و احياناً همه يا قسمتى از آثار آنها را از اساتيد فرا گرفته است . حافظ در زمان ما بيشتر از جنبهء شعرىاش مورد توجه است و كسى او را از علما نمىشناسد ، حال آنكه در زمان خودش عالمى بوده كه گاهى هم شعر مىگفته . در كتابهايى كه نزديك زمان حافظ نوشته شده ، آنجا كه از او نامى به ميان آمده القابى به او نسبت داده شده است كه بيشتر القاب يك عالم است تا يك شاعر . حالا در مورد اين مرد عالم كه با فرهنگ زمان خودش آشنا بوده و از عرفان و سير و سلوك معنوى اطلاع زيادى داشته و منازل سلوك عرفانى را بهتر از هر شاعر فارسىزبان ديگرى به زبان شعر درآورده است اين سؤال مطرح مىشود كه آيا در ارائهء اين افكار از جايى متأثر بوده است يا آنكه همه را خود ابداع كرده ؟ آيا مثلًا محيىالدين اندلسى كه پدر عرفان اسلامى به حساب مىآيد روى حافظ اثر داشته است ؟ آيا ابن فارض مصرى كه پيش از حافظ مىزيسته و در ادبيات عرفانى عرب همان جايگاهى را دارد كه حافظ در ادبيات فارسى دارد ، در شكل‌گيرى افكار حافظ مؤثر نبوده است ؟ وظيفهء شناخت ريشه‌اى ، بررسى اين مسائل و پاسخگويى به اين سؤالات است .\r\n","page_name":" 31 ","page_number":31},
  {"content":"\r\n\r\nانديشه پى برده شود و براى اينكه عمق انديشهء متفكرانى چون ابن‌سينا و ارسطو درك گردد يك عمر وقت لازم است ؛ و گرنه هرچه گفته شود تخمينى و تقليدى و علىالعمياء « 1 » خواهد بود .\r\nدر بررسى قرآن و شناخت آن ، بعد از آنكه مطالعه‌اى تحليلى دربارهء قرآن به عمل آورديم ، آنوقت پاى مقايسه و شناخت تاريخى به ميان مىآيد ، به اين معنى كه مىبايد قرآن را با تمام محتوياتش با كتابهاى ديگرى كه در آن زمان وجود داشته و بخصوص كتابهاى مذهبى آن زمان مقايسه كنيم . در اين مقايسه لازم است همهء شرايط و امكانات را از قبيل ميزان ارتباط شبه جزيرهء عربستان با ساير نقاط و تعداد آدمهاى باسواد كه در آن هنگام در مكه زندگى مىكردند در نظر گرفت ، آنگاه ارزيابى كرد كه آيا آنچه كه در قرآن هست در كتابهاى ديگر پيدا مىشود يا نه ، و اگر پيدا مىشود به چه نسبت است ؟ و آيا آن مطالبى كه مشابه ساير كتابهاست شكل اقتباس دارد يا آنكه مستقل است و حتى نقش تصحيح اغلاط آن كتابها و روشن كردن تحريفات آنها را ايفا مىكند ؟\r\n\r\nاصالتهاى سه‌گانهء قرآن\r\nمطالعه پيرامون قرآن ما را با « اصالتهاى سه‌گانه » اين كتاب آشنا مىكند . اولين اصالت قرآن اصالت انتساب است ؛ يعنى اينكه بدون شبهه و بدون آنكه نيازى به پىجويى نسخه‌هاى قديمى باشد ، روشن است كه آنچه امروز به نام قرآن مجيد تلاوت مىشود عين همان كتابى است كه آورندهء آن حضرت محمّد بن عبداللَّه ( صلّى اللَّه عليه و آله و سلّم ) به جهان عرضه كرده است . اصالت دوم اصالت مطالب است ، به اين معنى كه معارف قرآن التقاطى و اقتباسى نيست بلكه ابتكارى است . تحقيق در اين زمينه وظيفهء شناخت تحليلى است . اصالت سوم اصالت الهى قرآن است ؛ يعنى اينكه اين معارف از افق ماوراء ذهن و فكر حضرت رسول به ايشان افاضه شده است و ايشان صرفاً حامل اين وحى و اين پيام بوده‌اند و اين نتيجه‌اى است كه از شناخت ريشه‌اى قرآن به دست مىآيد .\r\nاما شناخت ريشه‌اى و به عبارت ديگر تعيين اصالت معارف قرآنى مبتنى بر\r\n\r\n\r\n\r\n\r\n","description":"","footnote":"\r\n( 1 ) . [ كوركورانه 
  ]\r\n","page_name":" 32 ","page_number":32},
  {"content":"\r\n\r\nشناخت نوع دوم است . از اين رو ما بحث خود را از شناخت تحليلى شروع مىكنيم ، يعنى به بررسى اين امر مىپردازيم كه محتويات قرآن چيست و چه مسائلى در قرآن مطرح گرديده و دربارهء چه مسائلى بيشتر حساسيت نشان داده شده و موضوعات آن چگونه ارائه شده است . اگر در شناخت تحليلى بتوانيم حق مطلب را ادا كنيم و از عهدهء آن به خوبى بيرون بياييم و با معارف قرآنى آشنايى كافى پيدا كنيم ، در آن صورت - همانطور كه گفتيم - به اصالتى مىرسيم كه عمده‌ترين اصالتهاى قرآن است و آن عبارت است از « اصالت الهى » يعنى معجزه بودن قرآن .\r\n\r\nشرايط آشنايى با قرآن\r\nآشنايى با قرآن به مقدماتى نيازمند است كه در اينجا به اختصار آنها را ذكر مىكنيم .\r\nيكى از شرطهاى ضرورى شناخت قرآن آشنايى به زبان عربى است . همان‌گونه كه شناخت حافظ و سعدى بدون دانستن زبان فارسى ممكن نيست ، آشنايى با قرآن هم كه به زبان عربى نگاشته شده بدون دانستن زبان عربى امكان‌پذير نيست . شرط ديگر ، آشنايى با تاريخ اسلام است زيرا قرآن مثل تورات يا انجيل نيست كه يكباره توسط پيامبر عرضه شده باشد ، بلكه اين كتاب در طول 23 سال دوران زندگى پيامبر - از بعثت تا وفات - در خلال جريان پرهيجان تاريخ اسلام نازل شده است و از همين روست كه آيات قرآن به اصطلاح شأن نزول دارند . شأن نزول چيزى نيست كه معناى آيه را در خود محدود كند بلكه به عكس ، دانستن شأن نزول تا حد زيادى در روشن شدن مضمون آيات مؤثر و راهگشاست .\r\nشرط سوم ، آشنايى با سخنان پيغمبر اكرم صلى الله عليه و آله است . ايشان به نصّ خود قرآن اولين مفسّر اين كتاب است . مفسّر يعنى بيان‌كننده ، و در قرآن آمده است :\r\n. . . وَ انْزَلْنا الَيْكَ الذِّكْرَ لِتُبَيِّنَ لِلنّاسِ ما نُزِّلَ الَيْهِمْ . . . « 1 »\r\nو يا در آيهء ديگر مىفرمايد :\r\n\r\n\r\n\r\n\r\n","description":"","footnote":"\r\n( 1 ) . نحل / 44 [ ما قرآن را بر تو فرود آورديم تا تو آنچه را كه بر آنها فرود آمده برايشان توضيح دهى . 
  ]\r\n","page_name":" 33 ","page_number":33},
  {"content":"\r\n\r\nهُوَ الَّذى بَعَثَ فِى الْامِّيِّينَ رَسولًا مِنْهُمْ يَتْلُوا عَلَيْهِمْ اياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ . . . « 1 »\r\nطبق نظر قرآن ، پيامبر اكرم خود مبيّن و مفسّر اين كتاب است و آنچه از پيامبر رسيده ما را در تفسير قرآن يارى مىدهد . و اما براى ما كه شيعه هستيم و به ائمهء اطهار معتقديم و اعتقاد داريم آنچه را كه پيامبر از ناحيهء خدا داشته به اوصياء گرامىاش منتقل كرده است ، روايات معتبرى كه از ائمه رسيده نيز همان اعتبار روايات معتبرى را دارد كه از ناحيهء رسول خدا رسيده است و لهذا روايات موثّق ائمه كمك بزرگى است در راه شناخت قرآن .\r\nنكتهء مهمى كه در بررسى قرآن بايد به آن توجه داشت اين است كه در درجهء اول مىبايد قرآن را به كمك خود قرآن شناخت . مقصود اين است كه آيات قرآن مجموعاً يك ساختمان بهم پيوسته را تشكيل مىدهند ؛ يعنى اگر يك آيه از آيات قرآن را جدا كنيم و بگوييم تنها همين يك آيه را مىخواهيم بفهميم ، شيوهء درستى اتخاذ نكرده‌ايم . البته ممكن است فهم ما از همان يك آيه درست باشد ، اما اين كارى است از احتياط بيرون . آيات قرآن برخى مفسر برخى ديگر است « 2 » . و همان‌طورى كه برخى مفسران بزرگ گفته‌اند ، ائمهء اطهار اين روش تفسيرى را تأييد كرده‌اند .\r\nقرآن در بيان مسائل ، شيوه‌اى مخصوص به خود دارد . در بسيارى موارد اگر يك آيهء تنها را از قرآن اخذ كنيد بدون آنكه آن را بر آيات مشابه عرضه بداريد ، مفهومى پيدا مىكند كه با مفهوم همان آيه وقتى كه در كنار آيات هم‌مضمون قرار گرفته است به كلى متفاوت است .\r\nبه عنوان نمونه‌اى از شيوهء خاص قرآن ، مىتوان از آيات محكم و آيات متشابه نام برد . دربارهء محكمات و متشابهات يك تصور عوامانه وجود دارد . گروهى مىپندارند آيات محكم آنهايى هستند كه مطالب در آنها به صورت ساده و صريح طرح شده و به عكس در آيات متشابه موضوعات به صورت لُغَز و معما و رمز مطرح\r\n\r\n\r\n\r\n\r\n","description":"","footnote":"\r\n( 1 ) . جمعه / 2 [ خداوند در ميان مردمى درس‌ناخوانده ، پيامبرى درس‌ناخوانده فرستاد كه آيات خداوند را بر مردم تلاوت مىكند ، آنها را از آلودگيها پاك مىنمايد و كتاب ( قرآن ) و حكمت به آنها تعليم مىدهد . 
  ]\r\n( 2 ) . الْقُرْ انُ يُفَسِّرُ بَعْضُهُ بَعْضاً .\r\n","page_name":" 34 ","page_number":34},
  {"content":"\r\n\r\nگرديده است . بر طبق اين تعريف ، مردم حق دارند تنها در آيات محكمه و صريح تدبر كنند ولى آيات متشابه اساساً قابل شناخت نيستند و نمىتوان در مورد آنها انديشه كرد . قهراً اينجا اين سؤال مطرح مىشود كه اصلًا فلسفهء آيات متشابه چيست ؟ چرا قرآن آياتى را كه قابل شناخت نيست عرضه كرده است ؟ پاسخ مطلب به اجمال اين است كه نه معناى محكم ، صريح و ساده است و نه معناى متشابه ، لغز وار و رمزگونه . معما و رمز لفظى است با معناى مبهم و مجمل كه با كلماتى بيان مىگردد كه به طور مستقيم افادهء معنى نمىكند . مثلًا هنگامى كه سلطان محمود در ازاى زحمت طاقت‌فرساى فردوسى صلهء ناچيزى براى او در نظر گرفت ، فردوسى صله را نپذيرفت و در عوض در اشعار خود به هجو سلطان محمود پرداخت و او را به بخل و امساك متهم كرد . برخى از اين هجويّات صريح بودند و برخى لغز وار . از جمله فردوسى در جايى گفته :\r\n اگر مادر شاه بانو بدى * مرا سيم و زر تا به زانو بدى \r\nدر جاى ديگر :\r\n كف شاه محمود كشورگشاى * نُه اندر نُه آمد سه اندر چهار \r\nيعنى چه ؟ در اينجا فردوسى از يك بيان معماوار استفاده كرده كه براى درك منظور او بايد معما را حل كرد . مقصود اين است كه : 81 / 9 * 9 و 12 / 4 * 3 كه مجموعاً مىشود 93 . فردوسى مىگويد كف سلطان محمود مثل 93 است يعنى مشت او آنچنان محكم بسته شده كه تنها انگشت شست باز است و اين انگشت همراه با انگشت سبّابه شكل 9 به خود مىگيرد و همراه سه انگشت ديگر 93 را تشكيل مىدهد . با اين بيان ، فردوسى خواسته شدت خسّت سلطان محمود را نشان دهد .\r\nحالا آيا در قرآن هم آياتى لغز وار وجود دارد ؟ اين با نصّ قرآن كه مىگويد قرآن كتابى روشنگر و قابل فهم براى همه و آياتش همه نور و هدايت است ، منافات دارد . سرّ مطلب اين است كه برخى مسائل مطروحه در قرآن بخصوص آنجا كه سخن از امور غيب و ماوراءالطبيعه است ، اساساً با الفاظ قابل بيان نيستند و به قول شيخ شبسترى :\r\n معانى هرگز اندر حرف نايد * كه بحر بيكران در ظرف نايد \r\nاما از آنجا كه زبان بيان قرآن همين زبان بشرى است ، ناگزير آن موضوعات لطيف و معنوى با عباراتى بيان شده‌اند كه بشر براى موضوعات مادى به كار مىبرد . لكن\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبراى جلوگيرى از سوء فهم ، مسائل در بعضى آيات به گونه‌اى طرح شده كه مىبايد حتماً به كمك آيات ديگر تفسير گردد و غير از اين راهى وجود نداشته است . مثلًا قرآن مىخواسته از حقيقتى كه نام آن رؤيت خدا با قلب است - يعنى اينكه انسان مىتواند خدا را با قلب خود شهود كند - نام ببرد . اين معنى در قالب اين عبارات بيان شده :\r\nوُجوهٌ يَوْمَئِذٍ ناضِرَةٌ . الى رَبِّها ناظِرَةٌ « 1 » .\r\nدر آن روز چهره‌هايى خرم وجود دارد كه به پروردگار خود نظر مىافكنند .\r\nقرآن لفظ « ديدن » را به كار برده و لفظ مناسبترى براى اداى مقصود در اختيار نداشته است اما براى جلوگيرى از اشتباه در جاى ديگر توضيح مىدهد :\r\nلاتُدْرِكُهُ الْابْصارُ وَ هُوَ يُدْرِكُ الْابْصارَ « 2 » .\r\nهيچ چشمى او را درك نمىكند ولى او بينندگان را مشاهده مىكند .\r\nطبعاً خواننده متوجه مىشود كه علىرغم تشابه لفظى ، اين امور سنخيتى با هم ندارند و كاملًا از يكديگر جدا هستند . قرآن براى جلوگيرى از مشتبه شدن آن معانى شامخ و عالى با معانى مادى ، مىگويد متشابهات را به محكمات ارجاع كنيد :\r\n. . . انْزَلَ عَلَيْكَ الْكِتابَ مِنْهُ اياتٌ مُحْكَماتٌ هُنَّ امُّ الْكِتابِ « 3 » .\r\nقرآن را بر تو فرود آورد ، برخى آيات آن محكمه هستند يعنى داراى آنچنان استحكامى كه نمىتوان آنها را از معنى خود خارج كرد و معانى ديگرى نتيجه گرفت . اين آيات ، ام‌ّالكتاب يعنى آيات مادرند ؛ يعنى درست همان‌گونه كه طفل به مادر رجوع مىكند و مادر مرجع فرزند است و يا شهرهاى بزرگ ( ام‌ّالقرى ) مرجع\r\n\r\n\r\n\r\n\r\n","description":"","footnote":"\r\n( 1 ) . قيامة / 22 و 23 .\r\n( 2 ) . انعام / 103 .\r\n( 3 ) . آل‌عمران / 7 .\r\n","page_name":" 36 ","page_number":36},
  {"content":"\r\n\r\nشهرهاى كوچكتر محسوب مىشوند ، آيات محكم نيز مرجع آيات متشابه به حساب مىآيند . آيات متشابه براى فهميدن و تدبر كردن هستند ، اما در آنها بايد به كمك آيات محكم تدبر كرد . بدون كمك آيات مادر ، آنچه كه از آيات متشابه اخذ شود درست و معتبر نخواهد بود .\r\n\r\nآيا قرآن شناختنى است ؟\r\nدر تحليل و شناخت محتواى قرآن نخستين سؤالى كه مطرح مىشود اين است كه آيا اساساً قرآن قابل شناخت و بررسى هست ؟ آيا مىتوان در مطالب و مسائل قرآن تفكر و تدبر كرد يا آنكه اين كتاب اساساً براى شناختن عرضه نشده بلكه صرفاً براى تلاوت و قرائت و يا براى ثواب بردن و تبرك و تيمن است ؟ ممكن است به ذهن خطور كند كه اين سؤال موردى ندارد زيرا در اين جهت كه قرآن كتابى براى شناخت است كسى ترديد نمىكند . اما نظر به اينكه در دنياى اسلام به علل مختلف جريانهاى نامطلوبى در موضوع شناخت قرآن پيش آمد كه در انحطاط مسلمين تأثير بسزايى داشته است و متأسفانه هنوز هم ريشه‌هاى آن افكار منحط و خطرناك در جامعهء ما وجود دارد ، لازم مىدانيم كمى در اين باره توضيح بدهيم .\r\nدر ميان علماى شيعه در سه چهار قرن پيش افرادى پيدا شدند كه معتقد بودند قرآن حجت نيست . اينها از ميان منابع چهارگانهء فقه كه از طرف علماى اسلام به عنوان معيار شناخت مسائل اسلامى عرضه شده بود يعنى قرآن و سنت و عقل و اجماع ، سه منبع را قبول نداشتند . در مورد اجماع مىگفتند اين رسم سنىهاست و نمىتوان از آن تبعيت كرد . در خصوص عقل مىگفتند با اين همه خطاى عقل اعتماد به آن جايز نيست . اما در مورد قرآن محترمانه ادعا مىكردند كه قرآن بزرگتر از آن است كه ما آدمهاى حقير بتوانيم آن را مطالعه كنيم و در آن بينديشيم ؛ فقط پيامبر و ائمه حق دارند در آيات قرآن غور كنند ، ما فقط حق تلاوت آيات را داريم . اين گروه همان اخباريّين هستند .\r\nاخباريين تنها مراجعه به اخبار و احاديث را جايز مىدانستند . شايد تعجب كنيد اگر بدانيد در بعضى از تفاسيرى كه توسط اين افراد نوشته شد ، در ذيل هر آيه اگر حديثى بود آن را ذكر مىكردند و اگر حديثى وجود نداشت از ذكر آيه خوددارى مىكردند آن طور كه گويى اصلًا آن آيه از قرآن نيست .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاين عمل يك نوع ظلم و جفا بر قرآن بود . و پيداست جامعه‌اى كه كتاب آسمانى خود ، آن هم كتابى مانند قرآن را به اين شكل طرد كند و آن را به دست فراموشى بسپارد هرگز در مسير قرآن حركت نخواهد كرد . بجز اخباريون گروههاى ديگرى نيز بودند كه قرآن را دور از دسترس عامه مىدانستند . از جملهء اينان اشاعره را مىتوان نام برد كه معتقد بودند شناخت قرآن معنايش تدبر در آيات قرآن نيست بلكه معناى آن فهم معانى تحت‌اللفظى آيات است ، معنايش اين است كه هرچه از ظاهر آيات فهميديم همان را قبول كنيم و كارى به باطن آن نداشته باشيم . طبيعى است كه اين شيوهء برخورد با قرآن خيلى زود باعث انحراف و گمراهى مىشود زيرا اينان ناگزير از توضيح معناى آيات بودند اما چون عقل را تعطيل كرده بودند قهراً نوعى برداشت عوامانه از قرآن برايشان حاصل مىشد . آنها به دليل همين طرز تفكر خيلى زود از جادهء درك صحيح منحرف شدند و اعتقادات نادرستى پيدا كردند . از جمله اينكه به تجسم ( يعنى جسم بودن خداى تعالى ) و صدها اعتقاد انحرافى ديگر نظير امكان رؤيت خدا با چشم و گفتگو با خدا با زبان بشرى قائل شدند .\r\nدر مقابلِ گروهى كه اساساً قرآن را رها كرده بودند ، گروهى ديگر پيدا شدند كه آن را وسيلهء رسيدن به هدفها و اغراض خود قرار دادند . اينان در هر زمينه‌اى كه منافعشان اقتضا مىكرد به تأويل آيات قرآن پرداختند و مسائلى را به قرآن نسبت دادند كه اساساً روح قرآن از آنها بىخبر بود . در مقابل هر اعتراضى هم پاسخ اين گروه اين بود كه باطن آيات را تنها ما مىدانيم و اين معانى كه مىگوييم از شناخت باطن آيات به دست آمده‌اند .\r\nقهرمانان اين جريان در تاريخ اسلام دو گروهند : اول اسماعيليه كه به آنها باطنيه هم مىگويند و دوم متصوفه . اسماعيليه بيشتر در هندوستان و كم و بيش در ايران هستند . اينها يك دوره حكومت نيز تشكيل دادند كه حكومت فاطميان مصر بود . اسماعيليان به اصطلاح شيعهء شش امامى هستند ولى به طور قطع ، اجماع و اتفاق تمام علماى شيعهء دوازده امامى اين است كه اين شش امامىها از هر غيرشيعه‌اى از تشيع دورترند ؛ يعنى حتى اهل تسنن كه هيچ يك از ائمهء شيعه را آن‌گونه كه شيعه اعتقاد دارد قبول ندارند ، به اهل تشيع نزديكتر از اين به اصطلاح\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nشيعه‌هاى شش امامى هستند « 1 » . اسماعيليان به واسطهء باطنىگرىشان خيانتهاى زيادى در تاريخ اسلام مرتكب شدند و نقش بزرگى در ايجاد انحراف در مسائل اسلامى داشتند .\r\nاز اسماعيليه كه بگذريم ، متصوفه در زمينهء تحريف آيات و تأويل آنها مطابق عقايد شخصى خود يد طولايى داشته‌اند . در اينجا يك نمونه از تفسيرهاى آنها را ذكر مىكنم تا شيوهء تحريفهاى آنان روشن گردد و خواننده از اين مجمل بتواند حديث مفصل بخواند .\r\nدر قرآن آنجا كه داستان حضرت ابراهيم و پسرش اسماعيل ذكر شده ، چنين آمده است كه به حضرت ابراهيم چند بار در رؤيا دستور قربانى كردن فرزندش در راه خدا داده مىشود . ابراهيم عليه السلام ابتدا از اين دستور تعجب مىكند ، اما بعد از آنكه رؤيا چند بار تكرار مىگردد ، يقين پيدا مىكند و تسليم امر پروردگار مىشود . بعد موضوع را با پسرش در ميان مىگذارد ، او هم خالصانه مىپذيرد و تسليم حكم الهى مىشود « 2 » . منظور هم همين ظهور تسليم و رضا به قضاى حق بوده است و به همين دليل وقتى پدر و پسر هردو از روى صفاى باطن و خلوص نيت آمادهء اجراى فرمان خداوند تبارك و تعالى شدند ، اجراى حكم به اذن خدا متوقف شد . در تفسير همين واقعه ، متصوفه مىگفتند مقصود از ابراهيم ، ابراهيم عقل است و مقصود از اسماعيل ، اسماعيل نفس ؛ و عقل در اينجا قصد آن داشت تا نفس را ذبح كند !\r\nروشن است كه چنين برداشتى بازى كردن با قرآن است و ارائهء يك نوع شناخت انحرافى . و دربارهء همين برداشتهاى انحرافى و مبتنى بر خواستها و اميال شخصى و گروهى است كه پيامبر صلى الله عليه و آله فرمود : مَنْ فَسَّرَ الْقُرْآنَ بِرَأْيِهِ فَلْيَتَبَوَّأْ مَقْعَدَهُ مِنَ النّارِ « 3 » . اينچنين بازى با آيات ، خيانت به قرآن محسوب مىشود ، آن هم خيانتى بسيار\r\n\r\n\r\n\r\n\r\n","description":"","footnote":"\r\n( 1 ) . در كنگرهء « تقريب بين المذاهب الاسلاميه » كه تقريباً 35 سال پيش تشكيل گرديد و طى آن مذاهب‌مختلف اسلامى براى رفع سوءتفاهمها دور هم جمع شدند عده‌اى هم به نمايندگى از اسماعيليان شركت كردند ، اما در همان جا شيعه و سنى بالاتفاق گفتند كه ما اساساً شما را جزو فرق اسلامى به حساب نمىآوريم و شما اجازهء شركت در اين مجمع را نداريد .\r\n( 2 ) . . . . يا بُنَىَّ انّى ارى فِى الْمَنامِ ا نّى اذْبَحُكَ فَانْظُرْ ماذا تَرى قالَ يا ابَتِ افْعَلْ ما تُؤْمَرُ سَتَجِدُنى انْ شاءَاللَّهُ مِنَ الصّابِرينَ . ( صافّات / 102 )\r\n( 3 ) . [ هركس قرآن را به رأى و نظر خويش تفسير كند جايگاه خويش را در آتش فراهم كند . 
  ]\r\n","page_name":" 39 ","page_number":39},
  {"content":"\r\n\r\nبزرگ « 1 » .\r\nقرآن در برابر جمود و خشك‌انديشى اخباريون و نظاير آنها و همچنين در مقابل انحرافات و برداشتهاى نارواى باطنيه و ديگران راه وسطى پيشنهاد مىكند كه عبارت است از تأمل و تدبر بىغرضانه و منصفانه . قرآن نه تنها مؤمنين كه حتى مخالفين را به تفكر و انديشه دربارهء آيات خود فرا مىخواند و گوشزد مىكند كه به جاى جبهه‌گيرى در برابر آن ، به تأمل دربارهء آياتش بپردازند . دربارهء مخالفين قرآن مىگويد چرا به تدبر در قرآن نمىپردازند ، اين دلها چگونه دلهايى است كه گويى بر آنها مهر زده شده است « 2 » . در آيهء ديگرى مىفرمايد : كِتابٌ انْزَلْناهُ الَيْكَ مُبارَكٌ كتابى است پرثمر و پر بركت كه ما به سوى تو فرود آورديم ، چرا ؟ لِيَدَّبَّروا اياتِهِ براى اين فرود نياورديم كه ببوسند و بالاى طاقچه بگذارند ، بلكه براى اينكه در آياتش بينديشند و تدبر كنند ، وَ لِيَتَذَكَّرَ اولُوا الْالْبابِ « 3 » و آنان كه داراى فكر و خرد هستند آگاهى يابند .\r\nاين آيات و دهها آيهء ديگر در تأكيد بر تدبر در قرآن ، همه مجاز بودن تفسير قرآن را تأييد مىكنند ، اما تفسيرى نه از روى ميل و هواى نفس بلكه بر اساس انصاف و صداقت و بدون غرض . وقتى كه ما در قرآن منصفانه و بىغرضانه تأمل مىكنيم هيچ ضرورتى ندارد كه بتوانيم همهء مسائل آن را حل كنيم . قرآن از اين حيث شبيه طبيعت است . در طبيعت بسا رازها وجود دارد كه حل نشده و در شرايط فعلى نيز براى ما امكان حل آنها وجود ندارد . اما اين مسائل در آينده حل خواهند شد . بعلاوه در شناخت طبيعت ، انسان بايد انديشهء خود را با طبيعت آن‌گونه كه\r\n\r\n\r\n\r\n\r\n","description":"","footnote":"\r\n( 1 ) . [ در زمان ما نيز متأسفانه بازار برداشتهاى انحرافى و تفسيرهاى التقاطى و انديشه‌هاى ضد اسلامىِ به رنگ اسلام درآمده ، بسيار گرم شده است . استاد شهيد در مواجهه با اين جريانات ، مبارزه‌اى گسترده را آغاز كرده بود و در اين راه نه فقط با انديشه و قلم قدرتمندش پيكار كرد كه دست آخر جان پاك خود را نيز صادقانه بر سر اين كار گذاشت . 
  ]\r\n( 2 ) . افَلا يَتَدَبَّرونَ الْقُرْ انَ امْ عَلى قُلوبٍ اقْفالُها . ( محمّد / 24 )\r\n( 3 ) . ص / 29 .\r\n","page_name":" 40 ","page_number":40},
  {"content":"\r\n\r\nهست مطابق كند نه آنكه طبيعت را آن‌گونه كه مىخواهد توجيه و تفسير كند . قرآن نيز همچون طبيعت كتابى است كه براى يك زمان نازل نشده است . اگر غير از اين بود ، در گذشته همهء رازهاى قرآن كشف مىشد و اين كتاب آسمانى جاذبه و تازگى و اثربخشى خود را از دست مىداد ، حال آنكه استعداد تدبر و تفكر و كشف جديد هميشه براى قرآن هست و اين نكته‌اى است كه پيامبر و ائمه آن را توضيح داده‌اند .\r\nدر حديثى از پيامبر نقل شده است كه فرمودند : مَثَل قرآن مَثَل خورشيد و ماه است و مانند آن دو هميشه در جريان است ، يعنى ثابت و يكنواخت نيست و يك جا ميخكوب نمىشود . و يا فرمود : قرآن ظاهرش زيبا و باطنش ژرفاست « 1 » .\r\nدر عيون اخبار الرضا از قول امام رضا عليه السلام نقل شده كه از امام جعفرصادق عليه السلام پرسيدند چه سرّى است كه قرآن هرچه زمان بيشتر بر او مىگذرد و هرچه بيشتر تلاوت مىشود بر طراوت و تازگىاش افزوده مىگردد ؟ امام فرمود : لِانَّ الْقُرْآنَ لَم‌ْيُنْزَلْ لِزَمانٍ دونَ زَمانٍ وَ لِناسٍ دونَ ناسٍ براى اينكه قرآن تنها براى يك زمان و نه زمان ديگر ، و براى يك مردم و نه مردم ديگر ، نازل نشده ، بلكه براى همهء زمانها و همهء مردم نازل شده است . فرودآورنده ، آن را طورى ساخته است كه در هر زمان با وجود همهء اختلافهايى كه در طرز فكر و در معلومات و وسعت انديشه‌ها به چشم مىخورد ، باز هم قرآن بر زمانها و افكار پيشى مىگيرد . در عين حال كه در هر دوره مجهولاتى براى خوانندگان در بر دارد ، اما آنقدر معانى و مفاهيم قابل درك و استناد نيز عرضه مىكند كه ظرفيت زمانه را اشباع مىسازد .\r\n\r\n\r\n\r\n\r\n","description":"","footnote":"\r\n( 1 ) . ظاهِرُهُ انيقٌ وَ باطِنُهُ عَميقٌ .\r\n","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\n\r\nشناخت تحليلى قرآن\r\nدر اين بخش مىخواهيم به بررسى محتويات قرآن بپردازيم . البته اگر بنا باشد متعرض تك‌تك موضوعات قرآن بشويم مثنوى هفتاد من كاغذ خواهد شد . اين است كه ابتدا كليات را طرح مىكنيم و بعد به ذكر برخى از جزئيات مىپردازيم .\r\nقرآن دربارهء بسيارى از مطالب بحث كرده و در اين ميان روى بعضى از مطالب زياد تكيه كرده است و روى بعضى ديگر كمتر . از جمله مسائلى كه در قرآن مورد بحث قرار گرفته خداى جهان و جهان است . بايد ببينيم قرآن خدا را چگونه مىشناسد . آيا اين شناسايى فيلسوفانه است يا عارفانه ؟ آيا به سبك ساير كتابهاى مذهبى نظير تورات و انجيل است يا آنكه شكل مكاتب هندى را دارد ؟ و يا اساساً از يك شكل و شيوهء مستقل در شناسايى خدا برخوردار است .\r\nيكى ديگر از مسائل مطرح شده در قرآن ، مسئلهء جهان است . بايد بررسى كنيم كه ديد قرآن دربارهء جهان چگونه است . آيا خلقت و جهان را عبث و بازيچه مىداند يا آن را برحق مىداند ؟ آيا جريان عالم را بر اساس يك سلسله سنن و نواميس مىداند يا آن را بىقاعده و گزاف مىشمارد آن طور كه گويى هيچ چيز شرط هيچ چيز نيست .\r\nاز جمله مسائل كلى مطرح شده در قرآن مسئلهء انسان است . بايد نظر قرآن را در مورد انسان تحليل كرد . آيا قرآن دربارهء انسان با خوشبينى سخن مىگويد يا ديد\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمنفى و بدبينانه‌اى نسبت به او دارد ؟ آيا انسان را حقير مىشمارد يا براى او كرامت و عزت قائل است ؟\r\nمسئلهء ديگر مسئلهء جامعهء انسانى است . آيا قرآن براى جامعهء انسانى شخصيت و اصالت قائل است يا آنكه صرفاً فرد را اصيل به حساب مىآورد ؟ آيا جامعه از ديد قرآن حيات و موت و ترقى و انحطاط دارد يا آنكه همهء اين صفات تنها دربارهء افراد صادق است ؟ در همين زمينه مسئلهء تاريخ مطرح مىشود و اينكه نظر قرآن دربارهء تاريخ چيست ؟ نيروهاى محرك تاريخ از نظر قرآن كدامند و تأثير فرد در تاريخ تا چه اندازه است ؟\r\nمسائل بسيار زياد ديگرى در قرآن مطرح است كه در اينجا فهرست‌وار به چندتاى آن اشاره مىكنيم . از جملهء اين مسائل نظر قرآن دربارهء خودش است و بعد مسئلهء پيغمبر در قرآن و اينكه قرآن پيامبر را چگونه معرفى مىكند ، با او چگونه سخن مىگويد و . . . مسئلهء ديگر تعريف مؤمن در قرآن و صفات مؤمنين است .\r\nهركدام از اين بحثهاى كلى البته شعبه‌ها و شاخه‌هايى دارند . به عنوان مثال وقتى دربارهء انسان بحث مىكنيم طبعاً در خصوص اخلاق نيز بايد سخن بگوييم و يا وقتى از جامعه صحبت مىكنيم ناگزير بايد از روابط افراد و مسئلهء امر به معروف و نهى از منكر ، مسئلهء طبقات اجتماعى و . . . سخن به ميان بياوريم .\r\n\r\nقرآن خود را چگونه معرفى مىكند ؟\r\nدر تحليل محتواى قرآن بهتر است كار را از اينجا شروع كنيم كه ببينيم قرآن خودش دربارهء خودش چه نظرى دارد و خود را چگونه معرفى مىكند ؟ اولين نكته‌اى كه قرآن دربارهء خود مىگويد اين است كه اين كلمات و عبارات ، سخن خداست . قرآن تصريح مىكند كه پيامبر انشاءكنندهء قرآن نيست بلكه آنچه را كه توسط روح‌القدس يا جبرئيل به اذن خدا بر او القاء شده است بيان مىكند .\r\nتوضيح ديگرى كه قرآن دربارهء خود مىدهد ، معرفى رسالتش است كه عبارت از هدايت ابناء بشر و راهنمايى آنها براى خروج از تاريكيها به سوى نور است :\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nكِتابٌ انْزَلْناهُ الَيْكَ لِتُخْرِجَ النّاسَ مِنَ الظُّلُماتِ الَى النّورِ « 1 » .\r\nبدون شك يكى از مصاديق اين ظلمات ، جهالتها و نادانيهاست و قرآن بشر را از اين ظلمات به روشنايى علم مىبرد . اما اگر ظلمتها تنها در نادانيها خلاصه مىشد ، فلاسفه هم مىتوانستند اين مهم را به انجام برسانند ، لكن ظلمتهاى ديگر وجود دارد به مراتب خطرناكتر از ظلمت نادانى كه مبارزه با آن از عهدهء علم خارج است . از جملهء اين ظلمتها منفعت‌پرستى و خودخواهى و هواپرستى است كه ظلمتهايى فردى و اخلاقى به حساب مىآيد و نيز ظلمتهاى اجتماعى نظير ستم و تبعيض . در عربى واژهء « ظلم » كه معادل فارسى آن همان ستم است ، از مادهء ظلمت اخذ شده كه نشان‌دهندهء نوعى تاريكى اجتماعى و معنوى است .\r\nمبارزه با اين ظلمتها بر عهدهء قرآن و ساير كتابهاى آسمانى است . قرآن خطاب به موسى بن عمران مىگويد :\r\n. . . انْ اخْرِجْ قَوْمَكَ مِنَ الظُّلُماتِ الَى النّورِ « 2 » .\r\nاين تاريكى همان تاريكى ستم فرعون و فرعونيان است و نور ، نور آزادى و عدالت .\r\nنكته‌اى كه اهل تفسير به آن توجه كرده‌اند اين است كه قرآن همواره ظلمات را جمع مىآورد و همراه با « الف » و « لام » كه افادهء استغراق مىكند و شامل همهء تاريكيها مىشود ، حال آنكه نور را مفرد ذكر مىكند و معناى آن اين است كه راه راست يكى بيشتر نيست حال آنكه مسير انحراف و گمراهى متعدد است . مثلًا در آيةالكرسى مىخوانيم :\r\nاللَّهُ وَلِىُّ الَّذينَ امَنوا يُخْرِجُهُمْ مِنَ الظُّلُماتِ الَى النّورِ وَ الَّذينَ كَفَروا اوْلِياؤُهُمُ\r\n\r\n\r\n\r\n\r\n","description":"","footnote":"\r\n( 1 ) . ابراهيم / 1 [ اين قرآن كتابى است كه ما به تو فرستاديم تا مردم را به امر خدا از تاريكى به سوى نور بيرون برى . 
  ]\r\n( 2 ) . ابراهيم / 5 [ . . . قومت را از اين فضاى تاريكى بيرون بكش و به عالم نور برسان . 
  ]\r\n","page_name":" 45 ","page_number":45},
  {"content":"\r\n\r\nالطّاغوتُ يُخْرِجونَهُمْ مِنَ النّورِ الَى الظُّلُماتِ « 1 » .\r\nبه اين ترتيب قرآن هدف خود را مشخص مىكند : پاره‌كردن زنجيرهاى جهل و گمراهى و ستم و تباهى اخلاقى و اجتماعى و در يك كلمه نابودكردن ظلمتها و هدايت به سمت عدالت و خير و روشنايى و نور .\r\n\r\nآشنايى با زبان قرآن\r\nمسئلهء ديگر مسئلهء آشنايى با زبان قرآن و تلاوت آن است . گروهى مىپندارند منظور از تلاوت قرآن ، تنها خواندن قرآن به قصد ثواب بردن است بدون آنكه چيزى از معانى آن درك گردد . اينها دائماً قرآن را دوره مىكنند اما اگر يك بار از ايشان سؤال شود كه آيا معنى آنچه را مىخوانيد مىدانيد ، از پاسخگويى عاجز مىمانند .\r\nخواندن قرآن از اين جهت كه مقدمه‌اى است براى درك معانى قرآن ، لازم و خوب است و نه صرفاً به قصد كسب ثواب .\r\nدرك معانى قرآن نيز ويژگيهايى دارد كه بايد به آن توجه داشت . در يادگيرى بسيارى از كتابها آنچه كه براى خواننده حاصل مىشود يك سلسله انديشه‌هاى تازه است كه قبلًا در ذهن او وجود نداشت . در اينجا تنها عقل و قوهء تفكر خواننده است كه به فعاليت مشغول مىشود . در مورد قرآن بدون شك بايد آن را به قصد آموختن و تعليم يافتن مورد مطالعه قرار داد . قرآن خود در اين زمينه تصريح مىكند :\r\nكِتابٌ انْزَلْناهُ الَيْكَ مُبارَكٌ لِيَدَّبَّروا اياتِهِ وَ لِيَتَذَكَّرَ اولُوا الْالْبابِ « 2 » .\r\n\r\n\r\n\r\n\r\n","description":"","footnote":"\r\n( 1 ) . بقره / 257 [ خداوند مددكار كسانى است كه به او ايمان آورده‌اند و آنها را از ظلمتها و تاريكيها به فضاى روشن و نورانى مىبرد ، و اما آن كسانى كه به اين حقيقت ايمان نياورده‌اند ، يار و كمك آنها طاغوت است ، هر لحظه آنها را از فضاى روشن به سوى تاريكيها مىكشاند . 
  ]\r\n( 2 ) . ص / 29 [ كتابى مبارك و عظيم‌الشأن بر تو نازل كرديم تا مردم در آياتش تفكر كنند و خردمندان تنبه حاصل كنند . 
  ]\r\n","page_name":" 46 ","page_number":46},
  {"content":"\r\n\r\nيك وظيفهء قرآن ياد دادن و تعليم كردن است . در اين جهت مخاطب قرآن عقل انسان خواهد بود و قرآن با زبان منطق و استدلال با او سخن مىگويد . اما به‌جز اين زبان ، قرآن زبان ديگرى نيز دارد كه مخاطب آن عقل نيست بلكه دل است و اين زبان دوم « احساس » نام دارد . آن كه مىخواهد با قرآن آشنا گردد و بدان انس بگيرد مىبايد با اين دو زبان هردو آشنايى داشته باشد و هردو را در كنار هم مورد استفاده قرار دهد . تفكيك ايندو از هم مايهء بروز خطا و اشتباه و سبب خسران و زيان خواهد بود .\r\nآنچه را كه ما « دل » مىناميم عبارت است از احساسى بسيار عظيم و عميق كه در درون انسان وجود دارد و گاهى اسم آن را « احساس هستى » مىگذارند ، يعنى احساسى از ارتباط انسان با هستى مطلق . كسى كه زبان دل را بداند و با آن انسان را مخاطب قرار دهد ، او را از اعماق هستى و كنه وجودش به حركت درمىآورد .\r\nآنوقت ديگر تنها فكر و مغز انسان تحت تأثير نيست ، بلكه سراسر وجودش تحت تأثير قرار مىگيرد .\r\nبه عنوان نمونه‌اى از زبان احساس ، شايد بتوان موسيقى را مثال آورد . انواع مختلف موسيقيها در يك جهت اشتراك دارند و آن سروكار داشتن با احساسات آدمى است . موسيقى روح انسان را به هيجان مىآورد و او را در دنياى خاصى از احساس فرو مىبرد . البته نوع هيجانات و احساسات ايجادشده بسته به نوع موسيقى تفاوت مىكند . ممكن است يك نوع موسيقى با حس دلاورى و سلحشورى سر و كار داشته باشد و با همين زبان با انسان گفتگو كند . ديده‌ايد در ميدانهاى جنگ ، مارش و سرود نظامى مىنوازند و گاهى تأثير اين سرودها و آهنگها آنقدر قوى است كه سربازى را كه از ترس دشمن از سنگر بيرون نمىآيد وادار مىكند علىرغم حملات خصم ، بىباكانه به پيش رود و با او به نبرد برخيزد .\r\nنوع ديگرى از موسيقى ممكن است با حس شهوترانى سر و كار داشته باشد و انسان را به سستى و خود را رها نمودن و تسليم پليديها شدن دعوت نمايد . ديده شده كه تأثير موسيقى در اين جهت بسيار زياد است و شايد هيچ چيز ديگرى نمىتواند تا اين اندازه در از بين بردن ديوارهاى عفت و اخلاق مؤثر واقع شود . در مورد ساير غرايز و احساسات نيز آنگاه كه با زبان اين احساسات سخن گفته مىشود ، حال چه به وسيلهء موسيقى و چه به هر وسيلهء ديگر ، مىتوان آنها را تحت كنترل و نظارت درآورد .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nيكى از متعالىترين غرايز و احساسات هر انسان ، حس مذهبى و فطرت خداجويى اوست . سر و كار قرآن با اين حس شريف و برتر است « 1 » .\r\n\r\n\r\n\r\n\r\n","description":"","footnote":"\r\n( 1 ) . دربارهء اين حس دينى ، در شرق و غرب عالم بسيار سخنها گفته شده است . در اينجا به اختصار اقوال يكى دو تن از اين انديشمندان جهانى را نقل مىكنم . اولين اين سخنان متعلق به اينشتين است . او در يكى از مقالاتش راجع به مذهب اظهارنظر مىكند و در همان‌جا متذكر مىشود كه به اعتقاد او به طور كلى سه نوع مذهب در جهان وجود داشته است :\r\n1 . مذهب ترس ؛ يعنى مذهب گروهى كه عامل برانگيزندهء آنها به سوى مذهب يك سلسله ترسها از طبيعت و محيط بوده است .\r\n2 . مذهب اخلاق ؛ و مقصودش مذهبى است كه بر مبناى مصالح اخلاقى استوار است .\r\nآنگاه از مذهب ديگرى ياد مىكند كه نامش را « مذهب هستى » مىگذارد و اين تعبير او همان تعبيرى است كه ما از آن به « دل » ياد كرديم . به اعتقاد اينشتين ، اين مذهب در واقع مىخواهد بگويد زمانى براى انسان حالتى معنوى و روحى حاصل مىشود كه در آن حالت از اين خود محدود كه به واسطهء آمال و آرزوهاى حقير و خرد احاطه شده و از ديگران جدا گرديده و همچنين از عالم هستى طبيعى كه براى او حصارى شده است ، به ناگاه بيرون مىآيد و از اين زندان رها مىشود و در آن هنگام است كه به نظارهء كل هستى مىنشيند و وجود را همچون حقيقتى واحد در مىيابد و عظمتها و شكوهها و جلالهاى ماوراى پديده‌ها را به عيان مىبيند و حقارت و ناچيزى خود را متذكر مىگردد و آنگاه است كه مىخواهد با كل هستى متصل گردد .\r\nاين تعبير اينشتين ، داستان همّام را به ياد مىآورد كه از اميرالمؤمنين عليه السلام صفات مؤمن را مىپرسد . حضرت در جواب او به پاسخى كوتاه اما جامع قناعت مىكنند و مىفرمايند :\r\nيا هَمّامُ ! اتَّقِ اللَّهَ وَ احْسِنْ فَانَّ اللَّهَ مَعَ الَّذينَ اتَّقَوْا وَ الَّذينَ هُمْ مُحْسِنونَ .\r\nاى همّام تو خود از خدا بترس و نيكوكار باش كه خدا با پرهيزكاران و نيكوكاران است .\r\nاما همّام با اين جواب راضى نمىشود و توضيح بيشترى مىخواهد ؛ از نحوهء زيستن و طرز عبادت و گذران روزها و شبها و نحوهء معاشرتهايشان و . . . سؤال مىكند . آنگاه حضرت على عليه السلام به توصيف صفات مؤمن مىپردازند و حدود 130 خط از خطوط چهرهء متقين را ترسيم مىكنند و از جمله مىفرمايند :\r\nلَوْ لَاالْاجَلُ الَّذى كَتَبَ اللَّهُ عَلَيْهِمْ لَمْ تَسْتَقِرَّ ارْواحُهُمْ فى اجْسادِهِمْ طَرْفَةَ عَيْنٍ . ( نهج‌البلاغه ، خطبهء 191 )\r\nاگر اجل الهى نبود ، براى يك چشم برهم زدن روح اينان در بدنشان قرار نمىگرفت .\r\nاين همان حالتى است كه اينشتين به آن اشاره مىكند و مىگويد انسان مذهبى وجود خود را يك نوع زندان محصور مىپندارد ، چنان‌كه مىخواهد از قفس تن پرواز كند و تمام هستى را يكباره به عنوان يك واحد دريابد . در كلمات حضرت امير عليه السلام اين حقيقت پررنگتر و شديدتر و جامعتر بيان شده است . از ديد حضرت ، مؤمن گويى تمام هستى را در بدن مادى خود جمع كرده و از همين روست كه ناگهان قالب را رها مىكند و روحش را آزاد مىسازد . در داستان همّام اين نكته را هم نوشته‌اند كه وقتى سخن حضرت به پايان رسيد ، فريادى از همّام برآمد و قالب تهى كرد .\r\nدر زمينهء حس معنوى انسانها ، اقبال نيز سخن جالبى دارد ، او مىگويد :\r\nدر اين گفته هيچ سرّ و معمايى وجود ندارد كه نيايش به عنوان وسيلهء اشراقى نفسانى ، عملى حياتى و متعارف است كه به وسيلهء آن جزيرهء كوچك شخصيت ما وضع خود را در كل بزرگترى از حيات اكتشاف مىكند .\r\nجمله‌اى نيز در همين زمينه از ويليام جيمز وجود دارد :\r\nانگيزش نيايش نتيجهء ضرورى اين امر است كه در عين حال كه درونىترين قسمت از خودهاى اختيارى و عملى هركس ، خودى از نوع اجتماعى است ، با وجود اين ، مصاحب كامل خويش را تنها در جهان انديشه مىتواند پيدا كند . اغلب مردم ، خواه به صورت پيوسته و خواه تصادفى ، در دل خود به آن رجوع مىكنند .\r\nحقيرترين فرد بر روى زمين با اين توجه عالى ، خود را واقعى و باارزش احساس مىكند . احتمال دارد كه مردمان از لحاظ درجهء تأثيرپذيرى با يكديگر اختلاف داشته باشند . براى بعضى از مردم بيش از بعضى ديگر اين توجه اساسىترين قسمت خودآگاهى را تشكيل مىدهد . آنان كه بيشتر چنين هستند محتملًا دينىترين مردمانند . ولى من اطمينان دارم كه حتى آن كسانى كه مىگويند به كلى فاقد آن‌اند خود را فريب مىدهند و حقيقتاً تا حدى دين دارند .\r\n","page_name":" 48 ","page_number":48},
  {"content":"\r\n\r\nقرآن خود توصيه مىكند كه او را با آهنگ لطيف و زيبا بخوانند . با همين نواى آسمانى است كه قرآن با فطرت الهى انسان سخن مىگويد و آن را تسخير مىكند « 1 » .\r\nقرآن در توصيف خويش ، براى خود دو زبان قائل مىشود . گاهى خود را كتاب تفكر و منطق و استدلال معرفى مىكند و گاهى كتاب احساس و عشق . و به عبارت ديگر قرآن تنها غذاى عقل و انديشه نيست ، غذاى روح هم هست .\r\nقرآن بر موسيقى خاص خودش تأكيد زيادى دارد ، موسيقىاى كه اثرش از هر موسيقى ديگر در برانگيختن احساسات عميق و متعالى انسان بيشتر است . قرآن خود به مؤمنين دستور مىدهد تا مقدارى از شب را به تلاوت قرآن مشغول باشند و در نمازهاى خود در همان حالى كه به خدا متوجه‌اند قرآن بخوانند . در خطاب به\r\n\r\n\r\n\r\n\r\n","description":"","footnote":"\r\n( 1 ) . ائمه عليهم السلام قرآن را با چنان شورى مىخواندند كه رهگذرانى كه صداى آنها را مىشنيدند بى اختيار مىايستادند و منقلب مىشدند و مىگريستند .\r\n","page_name":" 49 ","page_number":49},
  {"content":"\r\n\r\nپيامبر مىگويد :\r\nيا ا يُّهَا الْمُزَّمِّلُ . قُمِ اللَّيْلَ الّا قَليلًا . نِصْفَهُ اوِ . . . « 1 »\r\nشبها را به پا خيز براى عبادت و اندكى را بخواب . بپاخيز و به راز و نياز با خداى خويش بپرداز . و در حالى كه به عبادت ايستاده‌اى قرآن را ترتيل كن . ترتيل يعنى قرائت قرآن نه آنقدر تند كه كلمات مفهوم نشوند و نه آنقدر جدا از هم كه رابطه‌ها از بين برود . مىگويد قرآن را با تأنّى و در حالى كه به محتواى آيات توجه دارى بخوان . و باز در آيات بعدى همان سوره مىگويد آنگاه كه براى كارهاى روزانه نظير تجارت و جهاد در راه خدا به خواب بيشترى احتياج داريد ، در هر حال خلوت عبادت را فراموش نكنيد .\r\nدر ميان مسلمانان يگانه چيزى كه مايهء نشاط و كسب قدرت روحى و پيدا كردن خلوص و صفاى باطن بوده ، همان موسيقى قرآن است . نداى آسمانى قرآن در اندك مدتى از مردم وحشى شبه جزيرهء عربستان مؤمنانى ثابت قدم به وجود آورد كه توانستند با بزرگترين قدرتهاى زمانه درافتند و آنها را از پا درآورند . مسلمانان قرآن را نه فقط به عنوان يك كتاب درس و تعليم كه همچون يك غذاى روح و مايهء كسب نيرو و ازدياد ايمان مىنگريستند . شبها با خلوص قرآن مىخواندند « 2 » و با خداى خود راز و نياز مىكردند و روزها چون شير غرّان به دشمن حمله مىبردند .\r\nقرآن خود چنين انتظارى از ايمان‌آوردگان داشت . در آيه‌اى خطاب به پيامبر مىفرمايد : فَلا تُطِعِ الْكافِرينَ وَ جاهِدْهُمْ بِهِ جِهاداً كَبيراً « 3 » به حرف كفار گوش نده و تسليم پيشنهادهايشان مشو . در مقابلشان بايست و با سلاح قرآن به جهاد با آنها برخيز و مطمئن باش كه فاتح خواهى بود . داستان زندگى پيامبر ، خود بيانگر درستى\r\n\r\n\r\n\r\n\r\n","description":"","footnote":"\r\n( 1 ) . مزّمّل / 1 - 3 .\r\n( 2 ) . امام زين‌العابدين عليه السلام در دعايى كه براى ختم قرآن تعليم داده‌اند اين نكته را متذكر شده‌اند : . . . وَاجْعَلِ الْقُرْآنَ لَنا فى ظُلَمِ اللَّيالى مونِساً خدايا قرآن را در تاريكيهاى شب مونس ما قرار بده ؛ به ما آن فهم و عشق را عطا كن تا با اين كتاب در دل شب انس و الفت داشته باشيم .\r\n( 3 ) . فرقان / 52 .\r\n","page_name":" 50 ","page_number":50},
  {"content":"\r\n\r\nاين قول است . او تنها و بى هيچ پشتيبان در حالى كه تنها قرآن را در دست دارد قيام مىكند اما همين قرآن براى او همه چيز مىشود ، برايش سرباز تهيه مىكند ، سلاح فراهم مىآورد ، نيرو تدارك مىبيند و بالاخره دشمن را در برابرش خاشع و خاضع مىگرداند ؛ افراد دشمن را به سوى او مىكشاند و آنها را به تسليم در برابر رسول خدا وادار مىسازد و به اين ترتيب وعدهء راستين الهى را تحقق مىبخشد .\r\nوقتى قرآن زبان خود را زبان دل مىنامد ، منظورش آن دلى است كه مىخواهد با آيات خود آن را صيقل بدهد و تصفيه كند و به هيجان بياورد . اين زبان غير از زبان موسيقى است كه احياناً احساسات شهوانى انسان را تغذيه مىكند و نيز غير از زبان مارشهاى نظامى و سرودهاى رزمى است كه در ارتشها مىنوازند و حس سلحشورى را تقويت مىكنند . اين همان زبانى است كه از اعراب بدوى مجاهدينى مىسازد كه در حقشان گفته‌اند : حَمَلوا بَصائِرَهُمْ عَلى اسْيافِهِمْ « 1 » آنان كه شناختهايشان را ، بينشهايشان را ، افكار روشن خودشان و دريافتهاى الهى و معنوىشان را بر شمشيرهايشان گذاشته بودند و شمشيرهايشان را در راه اين ايده‌ها و افكار به كار مىانداختند . براى آنان مسائل فردى و منافع شخصى مطرح نبود . با آنكه معصوم نبودند و خطا نيز از ايشان سر مىزد ، اما مصداق بارز « قائمُ اللّيل و صائمُ النّهار » به حساب مىآمدند . در همهء لحظات با عمق هستى در ارتباط بودند ، شبهايشان به عبادت مىگذشت و روزهايشان به جهاد .\r\nاميرالمؤمنين عليه السلام در نهج‌البلاغه در خطبه‌اى كه به نام « متقين » معروف است ( خطبهء 191 ) صفات متقين را برمىشمرد و بعد از آنكه توضيح مىدهد كه در رفتار چنين‌اند و در گفتار چنان و . . . از جمله حالات آنها را در شب شرح مىدهد و به قول سعدى شب مردان خدا را توصيف مىكند و مىفرمايد :\r\nامَّا اللَّيْلُ فَصافّونَ اقْدامَهُمْ\r\nهنگام شب پاهايشان براى عبادت جفت مىشود .\r\nتالينَ لِاجْزاءِ الْقُرْآنِ\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 148 .\r\n","page_name":" 51 ","page_number":51},
  {"content":"\r\n\r\nآنگاه قسمتهاى مختلف قرآن را تلاوت مىكنند .\r\nيُرَتِّلونَهُ تَرْتيلًا\r\nقرآن خواندنى از سر تأمل و انديشه ( نه مانند قرآن خواندنهاى بعضى از ما ، تند و بدون فهم معانى ) .\r\nيُحَزِّنونَ بِهِ انْفُسَهُمْ . . .\r\nكلمات و آيات را با آهنگ و حزن مخصوص معنوى كه از قلبشان پيدا مىشود مىخوانند . پس هرگاه به آيه‌اى برسند كه رحمت الهى از آن فهميده مىشود ، با شوق به آن نظر مىكنند و وقتى به آيات بيانگر خشم الهى مىرسند ، غرق دنياى انديشه مىشوند ، گويى كه صداى دوزخيان را مىشنوند .\r\nقرآن بر روى اين خاصيت خودش كه كتاب دل و روح است ، كتابى است كه جانها را به هيجان مىآورد و اشكها را جارى مىسازد و دلها را مىلرزاند ، خيلى تأكيد دارد و آن را حتى براى اهل كتاب نيز صادق مىداند :\r\nالَّذينَ اتَيْناهُمُ الْكِتابَ مِنْ قَبْلِهِ هُمْ بِهِ يُؤْمِنونَ . وَ اذا يُتْلى عَلَيْهِمْ قالوا امَنّا بِهِ انَّهُ الْحَقُّ مِنْ رَبِّنا . . . « 1 »\r\nگروهى را توصيف مىكند كه چون قرآن برايشان مىخوانند به حالت خضوع و خشوع درمىآيند و مىگويند ايمان آورديم به آنچه در اين كتاب است كه همهء آن حق است . اين را مىگويند و دائم بر خضوعشان افزوده مىشود .\r\nدر آيهء ديگرى تأكيد مىكند كه از اهل كتاب ، مسيحيان و نصارى به مسلمانان نزديكترند تا يهود و مشركين « 2 » و بعد گروهى از نصارى را كه با شنيدن قرآن ايمان\r\n\r\n\r\n\r\n\r\n","description":"","footnote":"\r\n( 1 ) . قصص / 52 و 53 .\r\n( 2 ) . لَتَجِدَنَّ اشَدَّ النّاسِ عَداوَةً لِلَّذينَ امَنُوا الْيَهودَ وَ الَّذينَ اشْرَكوا وَ لَتَجِدَنَّ اقْرَبَهُمْ مَوَدَّةً لِلَّذينَ امَنُوا الَّذينَ قالوا انّا نَصارى . . . ( مائده / 82 )\r\nهر آينه دشمن‌ترين مردم را نسبت به مسلمانان ، يهود و مشركان خواهى يافت و بامحبت‌ترين مردم نسبت به مسلمانان آنان هستند كه گويند ما نصرانى هستيم .\r\n","page_name":" 52 ","page_number":52},
  {"content":"\r\n\r\nمىآورند اين طور توصيف مىكند :\r\nوَ اذا سَمِعوا ما انْزِلَ الَى الرَّسولِ تَرى اعْيُنَهُمْ تَفيضُ مِنَ الدَّمْعِ مِمّا عَرَفوا مِنَ الْحَقِّ يَقولونَ رَبَّنا امَنّا فَاكْتُبْنا مَعَ الشّاهِدينَ « 1 » .\r\nو چون آياتى را كه به رسول فرستاده شده بشنوند اشك از ديده‌هاى آنها جارى مىشود ، مىگويند پروردگارا ايمان آورديم ، ما را از جملهء گواهان صادق پيامبرت درنظرگير .\r\nو در جاى ديگر كه اساساً از مؤمنين سخن مىگويد ، آنها را چنين معرفى مىكند :\r\nاللَّهُ نَزَّلَ احْسَنَ الْحَديثِ كِتاباً مُتَشابِهاً مَثانِىَ تَقْشَعِرُّ مِنْهُ جُلودُ الَّذينَ يَخْشَوْنَ رَبَّهُمْ ثُمَّ تَلينُ جُلودُهُمْ وَ قُلوبُهُمْ الى ذِكْرِ اللَّهِ « 2 » .\r\nخدا بهترين سخنها را فرود آورده ، سخنى كه سراسرش يكدست و مشابه است . در عين حال تنها بشارت نيست ، اندرز هم هست . مردمان خداپرست خداترس وقتى كلمات خدا را مىشنوند بدنشان به لرزه در مىآيد و خوف بر آنها عارض مىشود . آنگاه حالتشان مبدل به حالت تذكر و محبت و آرامش مىشود .\r\nدر اين آيات و در بسيارى آيات ديگر « 3 » ، قرآن نشان مىدهد كه صرفاً كتابى علمى و تحليلى نيست بلكه در همان زمان كه از استدلال منطقى استفاده مىكند ، با احساس و ذوق و لطايف روح بشر نيز سخن مىگويد و جان او را تحت تأثير قرار مىدهد .\r\n\r\n\r\n\r\n\r\n","description":"","footnote":"\r\n( 1 ) . مائده / 83 .\r\n( 2 ) . زمر / 23 .\r\n( 3 ) . مثل آيهء 58 از سورهء مريم و آيات اول سورهء صف .\r\n","page_name":" 53 ","page_number":53},
  {"content":"\r\n\r\n\r\nمخاطبهاى قرآن\r\nيكى ديگر از نكاتى كه در شناخت تحليلى مىبايد از قرآن استنباط كرد ، تعيين و تشخيص مخاطبان قرآن است . در قرآن تعبيراتى نظير هُدىً لِلْمُتَّقينَ « 1 » ، هُدىً وَ بُشْرى لِلْمُؤْمِنينَ « 2 » و لِيُنْذِرَ مَن كانَ حَيّاً « 3 » زياد آمده است . اينجا مىتوان سؤال كرد كه هدايت براى پرهيزكاران لزومى ندارد زيرا آنها خود پرهيزكارند . از سوى ديگر در قرآن مىبينيم كه خود را چنين معرفى مىكند :\r\nانْ هُوَ الّا ذِكْرٌ لِلْعالَمينَ . وَ لَتَعْلَمُنَّ نَبَأَهُ بَعْدَ حينٍ « 4 » .\r\nاين قرآن نيست مگر مايهء بيدارى همهء جهانيان و خبرش را بعد خواهيد شنيد « 5 » .\r\nپس آيا اين كتاب براى همهء جهانيان است يا صرفاً براى مؤمنين ؟ باز در آيهء ديگر ، پروردگار سبحان خطاب به پيامبر مىگويد :\r\nوَ ما ارْسَلْناكَ الّا رَحْمَةً لِلْعالَمينَ « 6 » .\r\nما تو را نفرستاديم مگر آنكه رحمتى هستى براى همهء عالميان .\r\nتوضيح مفصل اين مطلب آنجا كه مبحث « تاريخ در قرآن » طرح بشود ، ارائه خواهد شد . اما در اينجا به اجمال بايد گفت در آياتى كه خطاب قرآن به همهء مردم عالم است ، در واقع مىخواهد بگويد قرآن اختصاص به قوم و دستهء خاصى ندارد ، هركس به سمت قرآن بيايد نجات پيدا مىكند ؛ و اما در آياتى كه از كتاب هدايت\r\n\r\n\r\n\r\n\r\n","description":"","footnote":"\r\n( 1 ) . هدايت است براى پرهيزكاران . ( بقره / 2 )\r\n( 2 ) . هدايت و بشارت است براى مؤمنين . ( بقره / 97 )\r\n( 3 ) . آمده است تا زنده‌ها را انذار كند . ( يس / 70 )\r\n( 4 ) . ص / 87 و 88 .\r\n( 5 ) . اين آيه از آيات عجيب قرآن است . در هنگام نزول آيه ، پيامبر در مكه بود و در واقع با اهل يك دهكده گفتگو مىكرد . براى مردم مضحك بود كه فردى تنها ، با اين اطمينان بگويد كه خبر اين كتاب را بعد خواهيد شنيد ؛ به زودى خواهيد شنيد كه اين كتاب در اندك مدت با جهانيان چه خواهد كرد .\r\n( 6 ) . انبياء / 107 .\r\n","page_name":" 54 ","page_number":54},
  {"content":"\r\n\r\nبودن براى مؤمنين و متقين نام مىبرد ، مىخواهد اين نكته را روشن كند كه در نهايت چه كسانى رو به سوى قرآن خواهند آورد و چه گروههايى از آن دورى خواهند گزيد . قرآن از قوم خاص و قبيلهء معيّنى به عنوان علاقه‌مندان و ارادتمندان خود ياد نمىكند ؛ نمىگويد قرآن در تيول اين يا آن قوم قرار دارد . قرآن بر خلاف ساير مكاتب انگشت روى منافع يك طبقهء خاص نمىگذارد ؛ مثلًا نمىگويد صرفاً براى تأمين منافع فلان طبقه آمده است ؛ نمىگويد هدفش تنها حمايت از طبقهء كارگران است يا پشتيبانى از طبقهء كشاورزان . قرآن در مورد خودش تأكيد مىكند كه كتابى است براى برقرارى عدالت . دربارهء پيامبران مىگويد :\r\nوَ انْزَلْنا مَعَهُمُ الْكِتابَ وَ الْميزانَ لِيَقومَ النّاسُ بِالْقِسْطِ « 1 » .\r\nقرآن قسط و عدالت را براى كل جامعهء انسانى مىخواهد نه فقط براى اين طبقه يا آن قوم و قبيله . قرآن براى جلب انسانها به سمت خود ، بر خلاف بعضى مكتبها مثل نازيسم ، بر روى تعصبات آنها انگشت نمىگذارد . همچنين بر خلاف برخى ديگر از مكتبها مثل ماركسيسم ، بر روى منفعت‌طلبى و نفع‌پرستى انسانها تكيه نمىكند و آنها را از راه منافعشان به حركت در نمىآورد « 2 » . قرآن همانطور كه براى وجدان عقلى انسان اصالت قائل است ، براى او يك اصالت وجدانى و فطرى نيز قائل است و بر اساس همان فطرت حق‌جويى و عدالت‌طلبى است كه انسانها را به سير و حركت وا مىدارد و از اين رو پيامش منحصر به طبقهء كارگر يا كشاورز يا محروم و مستضعف نمىشود . قرآن به ظالم و مظلوم ، هر دو خطاب مىكند كه به راه حق بيايند . موسى ، هم به بنىاسرائيل و هم به فرعون پيام خدا را ابلاغ مىكند و از آنها مىخواهد كه به پروردگار ايمان بياورند و در راه او حركت كنند . حضرت محمد صلى الله عليه و آله رسالت و دعوت خود را ، هم به سران قريش و هم به ابوذر و عمار عرضه مىكند . قرآن نمونه‌هاى متعددى از برانگيختن فرد عليه خودش و بازگشت از مسير گمراهى و تباهى ( توبه ) ذكر مىكند . البته قرآن خود به اين نكته توجه دارد كه\r\n\r\n\r\n\r\n\r\n","description":"","footnote":"\r\n( 1 ) . حديد / 25 .\r\n( 2 ) . زيرا در اين صورت ديگر عدالت و حق براى گروندگان هدف نخواهد بود ، بلكه رسيدن به منافع وارضاى خواسته‌ها هدف قرار مىگيرد .\r\n","page_name":" 55 ","page_number":55},
  {"content":"\r\n\r\nبازگشت آنها كه در رفاه و تنعم بسر مىبرند به مراتب دشوارتر از بازگشت محرومان و ستمديدگان است .\r\nگروه دوم به اقتضاى طبع در راه عدالت حركت مىكنند ، اما گروه اول بايد از منافع شخصى و گروهى خود صرف‌نظر كنند و پا روى اميال و خواستهاى خود بگذارند .\r\nقرآن مىگويد گروندگان به او آنها هستند كه روحشان پاك و تصفيه‌شده است و اين گروندگان صرفاً بر اساس حقيقت‌جويى و عدالت‌طلبى كه فطرى هر انسانى است به قرآن گرايش پيدا كرده‌اند نه به اقتضاى منافع و تمايلات مادى و جاذبه‌هاى دنيوى .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nعقل از ديدگاه قرآن\r\nدر فصل قبل به اختصار از زبانهاى قرآن سخن گفتيم و تذكر داديم كه قرآن براى ابلاغ پيامش از دو زبان كمك مىگيرد كه عبارتند از استدلال منطقى و احساس .\r\nهريك از اين دو زبان مخاطبى مخصوص به خود دارد كه براى اولى عقل است و براى آن ديگرى دل . در اين بخش به بررسى نظر قرآن دربارهء عقل مىپردازيم .\r\nبايد ببينيم آيا عقل از نظر قرآن سند است و به تعبير علماى فقه و اصول آيا عقل حجت است يا خير ؟ و اين بدان معنى است كه اگر دريافتى واقعاً دريافت صحيح عقل باشد آيا مىبايد بشر بدان احترام بگذارد و بر طبق آن عمل كند يانه ؟ و اگر عمل كند و احياناً در مواردى مرتكب خطا شود آيا خداوند او را معذور مىدارد يا معاقَب خواهد داشت ؟ و اگر عمل نكند آيا خداوند به اين دليل كه چرا با اينكه عقلت حكم مىكرد عمل نكردى ، او را مجازات خواهد كرد يا خير ؟\r\n\r\nدلايل سنديّت عقل\r\nمسئلهء سنديت و حجيت عقل از نظر اسلام در جاى خودش ثابت است و علماى اسلام نيز از ابتدا تاكنون - جز گروهى اندك - هيچ كدام در سنديت عقل ترديد نداشته‌اند و آن را جزو منابع چهارگانهء فقه به حساب آورده‌اند .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\n1 . دعوت به تعقل از طرف قرآن\r\nما چون دربارهء قرآن گفتگو مىكنيم لازم است دلايل حجيت عقل را از خود قرآن استخراج نماييم . قرآن به انحاء مختلف - بخصوص تأكيد مىكنم كه به انحاء مختلف - سنديت عقل را امضا كرده است . تنها در يك مورد مىتوان از حدود شصت هفتاد آيهء قرآن نام برد كه در آنها به اين مسئله اشاره شده است كه « اين موضوع را طرح كرده‌ايم تا دربارهء آن تعقل كنيد . » به عنوان مثال از يك تعبير شگفت‌انگيز قرآن برايتان نمونه مىآورم . قرآن مىفرمايد :\r\nانَّ شَرَّ الدَّوابِّ عِنْدَ اللَّهِ الصُّمُّ الْبُكْمُ الَّذينَ لايَعْقِلونَ « 1 » .\r\nبدترين جنبنده‌ها « 2 » كسانى هستند كه كر و گنگ و لايعقل‌اند .\r\nالبته واضح است كه منظور قرآن از كر و لال ، كر و لال عضوى نيست ، بلكه منظور آن دسته از مردم است كه حقيقت را نمىخواهند بشنوند و يا مىشنوند و به زبان اعتراف نمىكنند . گوشى كه از شنيدن حقايق عاجز است و صرفاً براى شنيدن مهملات و خزعبلات آمادگى دارد از نظر قرآن كر است و زبانى كه تنها براى چرندگويى به كار مىافتد به تعبير قرآن لال است .\r\nالَّذينَ لايَعْقِلونَ نيز كسانى هستند كه از انديشهء خويش سود نمىگيرند . قرآن اين‌گونه افراد را كه نام انسان زيبندهء آنها نيست ، در سلك حيوانات و به نام چهارپايان مخاطب خويش قرار مىدهد « 3 » .\r\nدر يك آيهء ديگر ضمن طرح يك مسئلهء توحيدى در مورد توحيد افعالى و توحيد فاعلى ، مىفرمايد :\r\nوَ ما كانَ لِنَفْسٍ انْ تُؤْمِنَ الّا بِاذْنِ اللَّهِ .\r\n\r\n\r\n\r\n\r\n","description":"","footnote":"\r\n( 1 ) . انفال / 22 .\r\n( 2 ) . دابّه به معناى جنبنده ، علاوه بر چهارپايان شامل حشرات هم مىشود . اما در زبان عربى دايرهء استعمال اين لغت محدود شده و تنها به چهارپايان نظير اسب و الاغ و گاو و استر اطلاق مىشود .\r\n( 3 ) . سعدى در اين بيت زيبا همين مضمون را بيان كرده است :\r\n به نطق آدمى بهتر است از دواب * دواب از تو به گر نگويى صواب \r\n","page_name":" 58 ","page_number":58},
  {"content":"\r\n\r\nهيچ كس را نرسد كه ايمان بياورد مگر به اذن الهى .\r\nبه دنبال طرح اين مسئلهء غامض كه هر ذهنى ظرفيت تحمل و درك آن را ندارد و براستى انسان را تكان مىدهد ، آيه را چنين دنبال مىكند :\r\nوَ يَجْعَلُ الرِّجْسَ عَلَى الَّذينَ لايَعْقِلونَ « 1 » .\r\nو بر آنان كه تعقل نمىكنند پليدى قرار مىدهد .\r\nدر اين دو آيه كه به عنوان نمونه ذكر كردم ، قرآن به اصطلاح اهل منطق به دلالت مطابَقى دعوت به تعقل نموده است . آيات بسيار ديگرى نيز وجود دارند كه قرآن به دلالت التزامى سنديت عقل را امضا مىكند « 2 » . به عبارت ديگر سخنانى مىگويد كه پذيرش آنها بدون آنكه حجيت عقل پذيرفته شده باشد امكان‌پذير نيست . مثلًا از حريف استدلال عقلى مىطلبد :\r\nقُلْ هاتوا بُرْهانَكُمْ « 3 » .\r\nبه دليل التزام مىخواهد اين حقيقت را بيان كند كه عقل ، سند و حجت است .\r\nو يا اينكه رسماً براى اثبات وحدت واجب‌الوجود قياس منطقى ترتيب مىدهد :\r\n\r\n\r\n\r\n\r\n","description":"","footnote":"\r\n( 1 ) . يونس / 100 .\r\n( 2 ) . هرگاه وجود امرى ما را به امر ديگرى راهنمايى كند ، اسم دلالت بر آن مىگذاريم . دلالت انواع‌گوناگون دارد كه يكى از آنها دلالت لفظى است و به سه صورت امكان‌پذير است :\r\nاول : دلالت مطابقه يعنى آنكه لفظ بر تمام معنى خود دلالت مىكند ، مثل وقتى كه مىگوييم : « اتومبيل » و منظور تمام اجزاى آن است .\r\nدوم : دلالت تضمّن يعنى لفظ بر جزئى از معنى خود دلالت مىكند . مثلًا مىگوييم : « اتومبيل اينجاست » و از آن مىفهميم كه اتاق و يا موتور آن نيز اينجاست .\r\nسوم : دلالت التزام كه در آن لفظ بر امرى خارج از معنى خود دلالت مىكند ، مثل اينكه اسم « حاتم » را مىشنويم و جود و سخا به خاطرمان مىآيد .\r\n( 3 ) . بقره / 111 [ بگو دليلتان را بياوريد . 
  ]\r\n","page_name":" 59 ","page_number":59},
  {"content":"\r\n\r\nلَوْ كانَ فيهِما الِهَةٌ الَّا اللَّهُ لَفَسَدَتا « 1 » .\r\nدر اينجا قرآن يك قضيهء شرطيه تشكيل داده ؛ مقدّم را استثنا كرده و تالى را ناديده گرفته است .\r\nقرآن با اين همه تأكيد بر روى عقل مىخواهد اين حرف بعضى از اديان را كه مىگويند ايمان با عقل بيگانه است و براى مؤمن شدن بايد فكر را تعطيل كرد و تنها قلب را به كار انداخت تا نور خدا در آن راه يابد ، ابطال نمايد .\r\n\r\n2 . استفاده از نظام علّى و معلولى\r\nدليل ديگرى كه نشان مىدهد قرآن براى عقل اصالت قائل است اين است كه مسائل را در ارتباط علّى و معلولى آنها بيان مىكند . رابطهء علت و معلول و اصل عليت پايهء تفكرات عقلانى است و قرآن خود آن را محترم شمرده و به كار مىبرد . با آنكه قرآن از جانب خدا سخن مىگويد و خداوند نيز آفرينندهء نظام علت و معلولى است و طبعاً سخن از ماورائى است كه علت و معلول مادون آن قرار دارند ، با اين همه ، از اين موضوع غفلت نمىكند كه از نظام سببى و مسبّبى عالم ياد كند و وقايع و پديده‌ها را مقهور اين نظام بداند . به عنوان مثال اين آيه را در نظر بگيريد كه مىفرمايد :\r\nانَّ اللَّهَ لايُغَيِّرُ ما بِقَوْمٍ حَتّى يُغَيِّروا ما بِانْفُسِهِمْ « 2 » .\r\nمىخواهد بگويد درست است كه همهء سرنوشتها به ارادهء خداست ولى خداوند سرنوشت را از ماوراى اختيار و تصميم و عمل بشر بر او تحميل نمىكند و كار گزاف انجام نمىدهد ، بلكه سرنوشتها هم نظامى دارند و خدا سرنوشت هيچ جامعه‌اى را خود به خود و بىوجه عوض نمىكند ، مگر آنكه آنان خودشان در آنچه كه مربوط به خودشان است مانند نظامهاى اخلاقى و اجتماعى و . . . و آنچه مربوط به\r\n\r\n\r\n\r\n\r\n","description":"","footnote":"\r\n( 1 ) . انبياء / 22 [ اگر خدايان متعدد غير از ذات احديت وجود مىداشت ، آسمان و زمين تباه شده بودند . 
  ]\r\n( 2 ) . رعد / 11 .\r\n","page_name":" 60 ","page_number":60},
  {"content":"\r\n\r\nوظايف فردىشان است تغيير دهند .\r\nاز سوى ديگر قرآن مسلمانان را تشويق مىكند كه به مطالعه در احوال و سرگذشت اقوام پيشين بپردازند و از آن درس عبرت بگيرند . بديهى است كه اگر سرگذشت اقوام و ملتها و نظامها بر اساس گزاف و تصادف بود و اگر سرنوشتها از بالا به پايين تحميل مىشد ديگر مطالعه و پندآموزى معنى نداشت . قرآن با اين تأكيد مىخواهد تذكر دهد كه بر سرنوشت اقوام نظامات واحدى حاكم است . به اين ترتيب اگر شرايط جامعه‌اى مشابه شرايط جامعهء ديگر باشد سرنوشت همان جامعه در انتظارش خواهد بود . در آيهء ديگرى مىفرمايد :\r\nفَكَأَيِّنْ مِنْ قَرْيَةٍ اهْلَكْناها وَ هِىَ ظالِمَةٌ فَهِىَ خاوِيَةٌ عَلى عُروشِها وَ بِئْرٍ مُعَطَّلَةٍ وَ قَصْرٍ مَشيدٍ . افَلَمْ يَسيروا فِى الْارْضِ فَتَكونَ لَهُمْ قُلوبٌ يَعْقِلونَ بِها اوْ اذانٌ يَسْمَعونَ بِها . . . « 1 »\r\nچه بسيار شهر و ديارى كه ما اهلش را در آن حال كه به ظلم و ستم مشغول بودند به خاك هلاك نشانديم و اينك آن شهرها از بنياد ويران است و چه چاه و قناتهاى آب كه معطل بماند و چه قصرهاى عالى كه بىصاحب گشت . اكنون مردمان اين زمان آيا نمىخواهند در روى زمين گردش كنند و در احوال اقوام و ملل مطالعه نمايند و از آنها درس بگيرند . . . در تمام اين مطالب ، قبول نظامات ، به دلالت التزامى مؤيد نظم علّى و معلولى است و پذيرش رابطهء علّى و معلولى به معناى قبول سنديت عقل است .\r\n\r\n3 . فلسفهء احكام\r\nيكى ديگر از دلايل حجيت عقل از نظر قرآن اين است كه براى احكام و دستورها فلسفه ذكر مىكند . معناى اين امر اين است كه دستورِ داده شده معلول اين مصلحت مىباشد . علماى اصول مىگويند مصالح و مفاسد در سلسلهء علل احكام قرار\r\n\r\n\r\n\r\n\r\n","description":"","footnote":"\r\n( 1 ) . حج / 45 و 46 .\r\n","page_name":" 61 ","page_number":61},
  {"content":"\r\n\r\nمىگيرند . مثلًا قرآن در يك جا مىگويد نماز بپاى داريد و در جاى ديگر فلسفه‌اش را هم يادآورى مىكند :\r\nانَّ الصَّلوةَ تَنْهى عَنِ الْفَحْشاءِ وَ الْمُنْكَرِ « 1 » .\r\nاثر روحى نماز را متذكر مىگردد كه چگونه به انسان تعالى مىدهد و به سبب اين تعالى ، انسان از فحشا و بديها انزجار و انصراف پيدا مىكند .\r\nو يا از روزه ياد مىكند و به دنبال دستور به اجراى آن مىگويد :\r\nكُتِبَ عَلَيْكُمُ الصِّيامُ كَما كُتِبَ عَلَى الَّذينَ مِنْ قَبْلِكُمْ لَعَلَّكُمْ تَتَّقونَ « 2 » .\r\nو چنين است در مورد ساير احكام نظير زكات و جهاد كه دربارهء همهء آنها از لحاظ فردى و اجتماعى توضيح مىدهد . به اين ترتيب قرآن به احكام آسمانى در عين ماورائى بودن جنبهء اين دنيايى و زمينى مىدهد و از انسان مىخواهد دربارهء آنها انديشه كند تا كنه مطلب براى او روشن گردد و تصور نكند كه اينها صرفاً يك سلسله رمزهاى ما فوق فكر بشر است .\r\n\r\n4 . مبارزه با لغزشهاى عقل\r\nدليل ديگرى كه بر اصالت عقل نزد قرآن دلالت دارد و از دلايل قبلى رساتر است ، مبارزهء قرآن با مزاحمهاى عقل است . براى توضيح اين مطلب ناگزير بايد مطالبى را مقدمتاً بيان كنيم .\r\nذهن و فكر انسان در بسيارى موارد دچار اشتباه مىشود . اين موضوع نزد همهء ما شايع و رايج است . البته منحصر به عقل نيست بلكه حواس و احساسات نيز مرتكب خطا مىشوند . مثلًا براى قوهء باصره دهها نوع خطا ذكر كرده‌اند . در مورد عقل بسيار اتفاق مىافتد كه انسان استدلالى ترتيب مىدهد و بر اساس آن\r\n\r\n\r\n\r\n\r\n","description":"","footnote":"\r\n( 1 ) . عنكبوت / 45 .\r\n( 2 ) . بقره / 183 .\r\n","page_name":" 62 ","page_number":62},
  {"content":"\r\n\r\nنتيجه‌گيرى مىكند اما بعد احياناً درمىيابد كه استدلال از پايه نادرست بوده است .\r\nاينجا اين سؤال مطرح مىشود كه آيا بايد به واسطهء عملكرد نادرست ذهن در پاره‌اى موارد ، قوهء انديشه را تعطيل كرد يا آنكه نه ، با وسائل و اسباب ديگرى مىبايد خطاهاى ذهن را پيدا كرد و از آنها جلوگيرى نمود ؟ در پاسخ اين پرسش ، سوفسطائيان مىگفتند اعتماد بر عقل جايز نيست و اساساً استدلال كردن كار لغوى است . فلاسفه در اين زمينه جوابهاى دندان‌شكنى به اهل سفسطه داده‌اند كه از جملهء آنها يكى اين است كه ساير حواس هم مانند عقل اشتباه مىكنند ولى هيچ كس حكم به تعطيل و استفاده نكردن از آنها نمىدهد .\r\nاز آنجا كه كنار گذاردن عقل ممكن نبود ، ناچار متفكرين مصمم شدند تا راه خطا را سد كنند . در بررسى اين موضوع متوجه اين نكته شدند كه هر استدلال از دو قسمت تشكيل شده است : ماده و صورت ، درست نظير يك ساختمان كه مصالحى نظير گچ و سيمان و آهن در ساختن آن به كار رفته ( ماده ) و شكل خاصى نيز به خود گرفته است ( صورت ) . براى آنكه ساختمان از هر جهت خوب و كامل ساخته بشود ، لازم است هم مصالح مناسبى براى آن در نظر گرفته شود و هم آنكه نقشه‌اش صحيح و بىنقص باشد . در استدلال هم براى تضمين صحت آن لازم است هم ماده‌اش درست باشد و هم صورتش . براى بررسى و قضاوت دربارهء صورت استدلال ، منطق ارسطويى يا منطق صورى به وجود آمد . وظيفهء منطق صورى اين بود كه درست يا نادرست بودن صورت استدلال را مشخص كند و به ذهن كمك نمايد تا دچار خطا در صورت استدلال نشود « 1 » .\r\n\r\n\r\n\r\n\r\n","description":"","footnote":"\r\n( 1 ) . از جمله اشتباهاتى كه حدود چند قرن است در جهان علم صورت گرفته و منشأ سوء فهم‌هاى بسيارى شده است ، اين مطلب است كه گروهى پنداشتند وظيفهء منطق ارسطو تعيين صحت يا عدم صحت مادهء استدلال نيز هست و چون اين كار از منطق ارسطويى ساخته نبود حكم به بىفايده بودن آن دادند . متأسفانه اين اشتباه در زمان ما نيز بسيار تكرار مىشود و البته اين امر نشان مىدهد كه گويندگان شناخت درستى از منطق ارسطويى ندارند و آن را نفهميده‌اند . اگر بخواهيم از همان مثال ساختمان استفاده كنيم بايد بگوييم وظيفهء منطق ارسطويى در تعيين صحت استدلال ، درست شبيه كار شاقول در تعيين راست بودن ديوار است . به كمك شاقول نمىتوان فهميد كه آجر و ملاط و سيمانِ به كار رفته در ديوار از جنس مرغوب است يا نامرغوب ؛ تنها چيزى كه شاقول نشان مىدهد راست يا كج بودن ديوار است . منطق ارسطو كه البته بعدها به وسيلهء ساير انديشمندان تكامل يافته و بسيار غنى شده است تنها راجع به صورت استدلال قضاوت مىكند و در مورد مادهء استدلال نفياً و اثباتاً ساكت است و چيزى نمىتواند بگويد .\r\n","page_name":" 63 ","page_number":63},
  {"content":"\r\n\r\nاما مسئلهء عمده اين است كه براى تضمين صحت استدلال ، تنها منطق صورت كافى نيست . اين منطق تنها يك جهت را تأمين مىكند . براى حصول اطمينان از درستى مادهء استدلال ، منطق ماده نيز لازم داريم ؛ يعنى به معيارى نياز داريم كه به كمك آن بتوانيم كيفيت مواد فكرى را بسنجيم .\r\nدانشمندانى نظير بيكن و دكارت تلاش كردند تا همانطور كه ارسطو براى صورت استدلالْ منطقى وضع كرد ، آنها نيز براى مادهء استدلال منطق مشابهى تأسيس كنند . در اين زمينه نيز تا حدودى توانستند معيارهايى به دست دهند كه گرچه از نظر كلى بودن نظير منطق ارسطو نبود اما تا حدودى مىتوانست به انسان كمك كند و او را از خطاى در استدلال باز دارد . اما شايد تعجب كنيد اگر بدانيد كه قرآن در جهت جلوگيرى از خطاى دربارهء استدلال مسائلى را عرضه كرده است كه بر پژوهشهاى امثال دكارت تقدم فضل و فضل تقدم دارد .\r\n\r\nمنشأهاى خطا از نظر قرآن\r\nاز جمله منشأهايى كه قرآن براى خطا ذكر مىكند اين است كه انسان گمان را به جاى يقين بگيرد « 1 » . اگر بشر خود را مقيد كند كه در مسائل تابع يقين باشد و گمان را به عوض يقين نپذيرد ، به خطا نخواهد افتاد « 2 » . قرآن روى اين مسئله بسيار تأكيد نموده است و حتى در يك جا تصريح دارد كه بزرگترين لغزشگاه فكرى بشر همين پيروى از گمان است و يا در جاى ديگر خطاب به پيامبر مىفرمايد :\r\nوَ انْ تُطِعْ اكْثَرَ مَنْ فِى الْارْضِ يُضِلّوكَ عَنْ سَبيلِ اللَّهِ انْ يَتَّبِعونَ الَّا الظَّنَّ وَ\r\n\r\n\r\n\r\n\r\n","description":"","footnote":"\r\n( 1 ) . قاعدهء اول دكارت هم همين است . او مىگويد پس از اين هيچ مطلبى را قبول نمىكنم مگر اينكه قبلًاوارسى و بررسى نمايم و اگر در صد احتمال يك احتمال خلاف وجود داشت از آن استفاده نمىكنم و آن را كنار مىگذارم . معناى صحيح يقين هم همين است .\r\n( 2 ) . البته بايد توجه داشت كه در مسائل ظنّى و احتمالى و در مواردى كه نمىتوان يقين حاصل نمود ، مىبايد همان ظن و احتمال را در نظر گرفت . اما ظن را به جاى ظن و احتمال را به جاى احتمال بايد پذيرفت نه آنكه ظن و احتمال را به جاى يقين در نظر گرفت . اين دومى است كه ايجاد خطا مىكند .\r\n","page_name":" 64 ","page_number":64},
  {"content":"\r\n\r\nانْ هُمْ الّا يَخْرُصونَ « 1 » .\r\nاكثر مردم زمين چنين‌اند كه از گمان پيروى مىكنند . تو هم اگر بخواهى از آنها پيروى كنى تو را نيز گمراه مىكنند چون مردم تابع گمانند نه يقين و به همين دليل خطا مىكنند .\r\nو يا در آيهء ديگرى مىفرمايد :\r\nوَ لا تَقْفُ ما لَيْسَ لَكَ بِهِ عِلْمٌ « 2 » .\r\nآنچه را كه بدان علم ندارى پيروى مكن .\r\nاين تذكرى است كه در طول تاريخ انديشهء بشر ، اول بار قرآن به بشر داده است و او را از اين‌گونه خطا نهى كرده است .\r\nدومين منشأ خطا در مادهء استدلال كه بالاخص در مسائل اجتماعى مطرح مىشود ، مسئلهء تقليد است . بسيارى از مردم اين‌گونه‌اند كه چيزهاى مورد باور اجتماع باورشان مىشود ؛ يعنى چيزى كه در اجتماع مورد قبول قرار گرفته است و يا نسلهاى گذشته آن را پذيرفته‌اند ، صرفاً به دليل اينكه نسلهاى گذشته آن را قبول كرده‌اند مىپذيرند « 3 » . قرآن مىفرمايد هر مسأله‌اى را با معيار عقل بسنجيد نه اينكه هرچه نياكان شما انجام دادند آن را سند بدانيد يا آنكه آن را به كلى طرد كنيد . بسا مسائل هست كه در گذشته مطرح شده و در همان موقع هم غلط بوده اما مردم آن را پذيرفته‌اند و بسا مسائل درست كه در زمانهاى دور عرضه شده اما مردم به دليل نادانى از قبول آن خوددارى كرده‌اند . در پذيرش اين مسائل بايد از عقل و انديشه مدد گرفت نه اينكه كوركورانه به تقليد پرداخت . قرآن اغلب پيروى از آباء و اجداد\r\n\r\n\r\n\r\n\r\n","description":"","footnote":"\r\n( 1 ) . انعام / 116 .\r\n( 2 ) . اسراء / 36 .\r\n( 3 ) . اين مطلب در يكى از سخنان بيكن نيز هست . آنجا كه يكى از بتهاى مورد نظرش را بت اجتماعى يابت عرفى مىنامد ، منظورش همين تقليدهاى كوركورانه است .\r\n","page_name":" 65 ","page_number":65},
  {"content":"\r\n\r\nرا در مقابل عقل و فكر قرار مىدهد :\r\nوَ اذا قيلَ لَهُمُ اتَّبِعوا ما انْزَلَ اللَّهُ قالوا بَلْ نَتَّبِعُ ما الْفَيْنا عَلَيْهِ اباءَنا ا وَ لَوْ كانَ اباؤُهُمْ لايَعْقِلونَ شَيْئاً وَ لا يَهْتَدونَ « 1 » .\r\nبه ايشان گفته مىشود از دستورات الهى پيروى كنيد . مىگويند آيا از روشهاى پدرانمان دست برداريم ؟ آيا اگر پدران و مادران شما شعور نداشتند شما بايد جريمهء بىشعورى آنها را بدهيد ؟ !\r\nقرآن تأكيد مىكند كه قدمت يك انديشه نه دليل كهنگى و غلط بودن آن است و نه موجب صحت و درستى آن . كهنگى در امور مادى راه مىيابد اما حقايق هستى هرقدر كه زمان بر آنها گذشته باشد كهنه و فرسوده نمىشوند . حقيقتى مثل « انَّ اللَّهَ لايُغَيِّرُ ما بِقَوْمٍ حَتّى يُغَيِّروا ما بِانْفُسِهِمْ » تا دنيا دنياست پابرجا و استوار و صادق است .\r\nقرآن مىگويد بايد با سلاح عقل و انديشه با مسائل روبرو شد ؛ نبايد عقيده‌اى درست را به دليل آنكه ديگران انگ و برچسب به انسان مىزنند رها كرد و نبايد عقيده‌اى را به صرف تعلق داشتن به اين يا آن شخصيت بزرگ و معروف پذيرفت .\r\nدر هر زمينه‌اى بايد خود به تحقيق و بررسى در مورد مسائل پرداخت « 2 » .\r\nعامل مؤثر ديگر در ايجاد خطا كه قرآن از آن ياد مىكند پيروى از هواى نفس و تمايلات نفسانى و داشتن غرض و مرض است . به قول مولوى :\r\n چون غرض آمد هنر پوشيده شد * صد حجاب از دل به سوى ديده شد \r\nدر هر مسأله‌اى تا انسان خود را از شر اغراض بىطرف نكند نمىتواند صحيح فكر كند ؛ يعنى عقل در محيطى مىتواند درست عمل بكند كه هواى نفس در كار نباشد . داستان معروفى از علامهء حلّى نقل مىكنند كه شاهد مثال خوبى است :\r\nبراى علامهء حلّى اين مسئلهء فقهى مطرح شده بود كه اگر حيوانى در چاه بميرد و باعث شود كه ميتهء نجس در چاه باقى بماند ، با آب چاه چه بايد كرد ؟ اتفاقاً در اين هنگام حيوانى در چاه آب خانهء علامهء حلّى افتاد و او ناگزير بود براى خود نيز استنباط حكم بكند . در اين مورد به دو طريق امكان حكم كردن وجود داشت : اول\r\n\r\n\r\n\r\n\r\n","description":"","footnote":"\r\n( 1 ) . بقره / 170 .\r\n( 2 ) . مسئلهء تقليد از نياكان يا بزرگان يا مد زمانه و يا رنگ اجتماع كه قرآن به شدت از آن نهى مىكند نبايد با مسئلهء تقليد از مجتهد اعلم و اعدل كه در فقه مطرح مىشود و امرى واجب و مبتنى بر رعايت تخصص و استفاده از دانش تخصصى است ، اشتباه و خلط شود .\r\n","page_name":" 66 ","page_number":66},
  {"content":"\r\n\r\nاينكه چاه را به كلى پر كنند و از چاه ديگرى استفاده نمايند و ديگر اينكه مقدار معينى از آب چاه را خالى كنند و از بقيه آب بلااشكال استفاده كنند . علامهء حلّى متوجه شد كه در مورد اين مسئله نمىتواند بدون غرض حكم كند زيرا نفع خود او هم در قضيه مطرح بود . اين بود كه دستور داد ابتدا چاه را پركنند و بعد با خيال راحت و بدون فشار وسوسهء نفس به صدور حكم و ارائهء فتوا پرداخت . قرآن در زمينهء تبعيت از هواى نفس اشارات زيادى دارد كه به ذكر يك مورد اكتفا مىكنم . قرآن مىفرمايد :\r\nانْ يَتَّبِعونَ الَّا الظَّنَّ وَ ما تَهْوَى الْانْفُسُ « 1 » .\r\nچيزى غير از گمان باطل و هواى نفس خود را پيروى نمىكنند .\r\n\r\n\r\n\r\n\r\n","description":"","footnote":"\r\n( 1 ) . نجم / 23 .\r\n","page_name":" 67 ","page_number":67},
  {"content":"\r\n . \r\n","description":"","footnote":"","page_name":" 68 ","page_number":68},
  {"content":"\r\n\r\n\r\nنظر قرآن دربارهء قلب\r\nشايد نيازى به توضيح نباشد كه مقصود از قلب در اصطلاح عرفانى و ادبى ، آن عضو گوشتى كه در سمت چپ بدن واقع شده و همچون يك تلمبه خون را در رگها جارى مىسازد نيست . مثلًا در اين تعبير قرآن : « انَّ فى ذلِكَ لَذِكْرى لِمَنْ كانَ لَهُ قَلْبٌ » « 1 » و يا در اين تعبير عرفانى بسيار لطيف حافظ :\r\n دلم رميده شد و غافلم من درويش * كه اين شكارى سرگشته را چه آمد پيش \r\nروشن است كه منظور از دل و قلب ، حقيقتى متعالى و ممتاز است كه به كلى با اين عضو بدن تفاوت دارد . و همين طور آنجا كه قرآن از بيمارى دلها ياد مىكند : « فى قُلوبِهِمْ مَرَضٌ فَزادَهُمُ اللَّهُ مَرَضاً » « 2 » معالجهء اين بيمارى از پزشك امراض قلب ساخته نيست ؛ اگر پزشكى بتواند اين نوع بيماريها را علاج كند بىشك مىبايد متخصص دردهاى روحى باشد .\r\n\r\n\r\n\r\n\r\n","description":"","footnote":"\r\n( 1 )\r\n. ق / 37 [ در اين سخن براى آن كه داراى قلب است بيدارى و آگاهى وجود دارد . 
  ]\r\n( 2 ) . بقره / 10 [ دلهاى ايشان مريض است ، پس خدا بر مرض آنها بيفزايد . 
  ]\r\n","page_name":" 69 ","page_number":69},
  {"content":"\r\n\r\n\r\nتعريف قلب\r\nپس مقصود از اين قلب چيست ؟ پاسخ اين سؤال را بايد در حقيقت وجود انسان جستجو كرد . انسان در عين اينكه موجودى واحد است ، صدها و هزارها بُعد وجودى دارد . « من » انسانى عبارت است از مجموعهء بسيارى انديشه‌ها ، آرزوها ، ترسها ، اميدها ، عشقها و . . . اينها در حكم رودها و نهرهايى هستند كه همه در يك مركز به هم مىپيوندند . خود اين مركز دريايى عميق و ژرف است كه هنوز هيچ بشر آگاهى ادعا نكرده كه توانسته است از اعماق اين دريا اطلاع پيدا كند . فلاسفه و عرفا و روان‌شناسان هريك به سهم خود به غور در اين دريا پرداخته‌اند و هريك تا حدودى به كشف رازهاى آن موفق شده‌اند ، اما شايد عرفا در اين زمينه موفق‌تر از ديگران بوده‌اند . آنچه كه قرآن « دل » مىنامد عبارت است از واقعيت خود آن دريا كه همهء آنچه كه ما روح ظاهر مىناميم رشته‌ها و رودهايى است كه به اين دريا مىپيوندد . حتى خود عقل نيز يكى از رودهايى است كه به اين دريا متصل مىشود .\r\nقرآن آنجا كه از وحى سخن مىگويد هيچ سخنى از عقل به ميان نمىآورد بلكه تنها سر و كارش با قلب پيامبر است . معناى اين سخن اين است كه قرآن به نيروى عقل و با استدلال عقلانى براى پيامبر حاصل نشده ، بلكه اين قلب پيغمبر بود كه به حالتى رسيده غيرقابل تصور براى ما ، و در آن حالت استعداد درك و شهود آن حقايق متعالى را پيدا كرده است . آيات سورهء نجم و سورهء تكوير كيفيت اين ارتباط را تا حدودى بيان مىكنند .\r\nدر سورهء نجم مىخوانيم :\r\nوَ مايَنْطِقُ عَنِ الْهَوى .\r\nسخنى كه او ( پيامبر ) مىگويد ناشى از هوا و هوس نيست .\r\nانْ هُوَ الّا وَحْىٌ يُوحى .\r\nنيست مگر وحيى كه به او القا شده است .\r\nعَلَّمَهُ شَديدُ الْقُوى .\r\nتعليم كرده او را موجودى سخت و نيرومند .\r\nذُو مِرَّةٍ فَاسْتَوى .\r\nهمان ملك مقتدرى كه به خلقت كامل بر رسول جلوه كرد .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nوَ هُوَ بِالْافُقِ الْاعْلى .\r\nو آن در عاليترين افقها بود .\r\nثُمَّ دَنا فَتَدَلّى .\r\nوقتى نزديك شد پس درآويخت .\r\nفَكانَ قابَ قَوْسَيْنِ اوْ ادْنى .\r\nنزديك شد به اندازهء دو كمان و يا نزديكتر .\r\nفَاوْحى الى عَبْدِهِ ما اوْحى .\r\nپس وحى كرد به بندهء خود آنچه وحى كرد .\r\nما كَذَبَ الْفُؤادُ ما رَأى « 1 » .\r\nدل آنچه را ديد اشتباه نكرد .\r\nقرآن همهء اينها را براى اين مىگويد كه نشان دهد سطح اين مسائل از حوزهء عمل عقل بالاتر است . اينجا سخن از ديدن و اوج گرفتن است .\r\nو يا در آياتى از سورهء تكوير مىخوانيم :\r\nقرآن سخن شخص پيامبر نيست ، سخن فرستاده‌اى است بزرگوار ( يعنى اين سخنان را خداى تبارك و تعالى به واسطهء فرشته‌اى به پيامبر القا كرد ) ، فرستاده‌اى كه موجودات بسيارى مطيع امر او هستند . او امين رب‌العالمين است . شما چون سخنان او را با عقل خود منطبق نمىبينيد او را ديوانه مىپنداريد . اما اشتباه مىكنيد .\r\nاو ديوانه نيست . او آن فرستادهء نيرومند را در افقى آشكار مشاهده كرد . اين پيامبر آنچه را از غيب مشاهده كرد در خود نگاه نمىدارد و نسبت به ديگران بخل نمىورزد .\r\nاقبال لاهورى تعبير لطيفى در اين مورد دارد ، مىگويد : پيامبر آن كسى است كه از حقايق لبريز و سرشار مىشود و بعد براى سامان دادن زمانه و عوض كردن مسير تاريخ ، آنچه را كه به دو رسيده است بيان مىكند .\r\nقرآن آنجا كه از وحى سخن مىگويد و آنجا كه از قلب گفتگو مىكند ، بيانش فراتر از عقل و انديشه مىرود اما ضد عقل و انديشه نيست . در اين مورد قرآن\r\n\r\n\r\n\r\n\r\n","description":"","footnote":"\r\n( 1 ) . نجم / 3 - 11 .\r\n","page_name":" 71 ","page_number":71},
  {"content":"\r\n\r\nبينشى فراتر از عقل و احساس را بيان مىكند كه اساساً عقل را بدان راهى نيست و از درك آن عاجز است .\r\n\r\nخصوصيات قلب\r\nقلب از ديدگاه قرآن يك ابزار شناخت نيز به حساب مىآيد . اساساً مخاطب بخش عمده‌اى از پيام قرآن دل انسان است ، پيامى كه تنها گوش دل قادر به شنيدن آن است و هيچ گوش ديگرى را ياراى شنيدن آن نيست . از اين رو قرآن تأكيد زيادى در حفظ و نگهدارى و تكامل اين ابزار دارد . در قرآن به كرّات به مسائلى از قبيل تزكيهء نفس و روشنايى قلب و صفاى دل برمىخوريم :\r\nقَدْ افْلَحَ مَنْ زَكّيها « 1 » .\r\nرستگار شد كسى كه قلب خود را از آلودگيها پاك نگه داشت .\r\nكَلّا بَلْ رانَ عَلى قُلوبِهِمْ ما كانوا يَكْسِبونَ « 2 » .\r\nسخن اينها را نخوان كه كارهاى ناشايست اينان بر روى قلبهايشان تيرگيها و زنگارها قرار داده است .\r\nو دربارهء روشنايى قلب مىگويد :\r\nانْ تَتَّقُوا اللَّهَ يَجْعَلْ لَكُمْ فُرْقاناً « 3 » .\r\nاگر راه تقوا و پاكى را پيش گيريد خدا نور روشنايى در قلب شما قرار مىدهد .\r\nو يا در آيه‌اى ديگر :\r\n\r\n\r\n\r\n\r\n","description":"","footnote":"\r\n( 1 ) . شمس / 9 .\r\n( 2 ) . مطفّفين / 14 .\r\n( 3 ) . انفال / 29 .\r\n","page_name":" 72 ","page_number":72},
  {"content":"\r\n\r\nوَ الَّذينَ جاهَدوا فينا لَنَهْدِيَنَّهُمْ سُبُلَنا « 1 » .\r\nكسانى كه در راه ما با خلوص نيت كوشش كنند ما راه خود را بر روى آنها باز مىكنيم .\r\nمتقابلًا از اينكه كارهاى ناشايست انسان روح او را تيره و كدر مىكند و كششها و گرايشهاى پاك را از انسان مىگيرد ، به كرّات در قرآن سخن رفته است . از زبان مؤمنين مىگويد :\r\nرَبَّنا لاتُزِغْ قُلوبَنا بَعْدَ اذْ هَدَيْتَنا « 2 » .\r\nو يا در وصف بدكاران :\r\nكَلّا بَلْ رانَ عَلى قُلوبِهِمْ ما كانوا يَكْسِبونَ .\r\nچنين نيست بلكه ظلمت ظلم و بدكاريهايشان بر دلهاى آنها غلبه كرد .\r\nفَلَمّا زاغوا ازاغَ اللَّهُ قُلوبَهُمْ « 3 » .\r\nچون از حق روى گردانيدند خدا هم دلهايشان را از اقبال به حق بگردانيد .\r\nو يا از قفل زده شدن و مهر خوردن بر دلها و قسى شدن قلبها سخن مىگويد :\r\nخَتَمَ اللَّهُ عَلى قُلوبِهِمْ وَ عَلى سَمْعِهِمْ وَ عَلى ابْصارِهِمْ غِشاوَةٌ « 4 » .\r\nوَ جَعَلْنا عَلى قُلوبِهِمْ اكِنَّةً انْ يَفْقَهوهُ « 5 » .\r\n\r\n\r\n\r\n\r\n","description":"","footnote":"\r\n( 1 ) . عنكبوت / 69 .\r\n( 2 ) . آل‌عمران / 8 .\r\n( 3 ) . صف / 5 .\r\n( 4 ) . بقره / 7 [ خداوند بر دلهايشان مُهر كرد و بر گوش و چشمشان پرده‌اى است . 
  ]\r\n( 5 ) . انعام / 25 .\r\n","page_name":" 73 ","page_number":73},
  {"content":"\r\n\r\nبر دلهايشان پرده نهاده‌ايم كه فهم نتوانند كرد .\r\nكَذلِكَ يَطْبَعُ اللَّهُ عَلى قُلوبِ الْكافِرينَ « 1 » .\r\nاينچنين خداوند دلهاى كافران را مهر خواهد كرد .\r\nفَقَسَتْ قُلوبُهُمْ وَ كَثيرٌ مِنْهُمْ فاسِقونَ « 2 » .\r\nپس دلهايشان زنگ قساوت گرفت و بسيار فاسق و نابكار شدند .\r\nهمهء اين تأكيدها نشان مىدهد كه قرآن يك جوّ روحى و معنوى عالى براى انسان قائل است و لازم مىداند كه هر فردى اين جوّ را پاك و سالم نگاه دارد . بعلاوه از آنجا كه در يك جوّ اجتماعى ناسالم تلاش فرد براى پاك ماندن اغلب عقيم و ناموفق خواهد بود ، قرآن تأكيد مىكند كه انسانها تمام تلاش خود را براى تصفيه و تزكيهء محيط اجتماعى خود به كار برند . قرآن صريحاً عنوان مىكند كه آن عشقها و ايمانها و بينشها و گرايشهاى متعالى و آن اثرگذاشتن‌هاى قرآن و پندپذيرى از آن و . . . همه بستگى به اين دارد كه انسان و جامعهء انسانى از رذالتها و دنائتها و هواپرستىها و شهوترانيها دور بماند .\r\n\r\nفاجعهء اندلس\r\nتاريخ بشر نشان مىدهد كه هرگاه قدرتهاى حاكم مىخواهند جامعه‌اى را تحت سلطهء خود قرار دهند و آن را استثمار كنند ، تلاش مىكنند تا روح جامعه را فاسد كنند و براى اين منظور تسهيلات شهوترانى را براى مردم زياد مىكنند و آنها را به شهوترانى ترغيب مىكنند . نمونهء عبرت‌انگيزى از اين شيوهء كثيف ، فاجعه‌اى بود كه در اسپانياى مسلمان - كه يكى از سرچشمه‌هاى رنسانس به حساب مىآمد و از پيشرفته‌ترين تمدنهاى اروپا محسوب مىشد - براى مسلمانان اتفاق افتاد .\r\nمسيحيان براى خارج كردن اسپانيا از چنگ مسلمانان ، از راه فاسد كردن روحيه و\r\n\r\n\r\n\r\n\r\n","description":"","footnote":"\r\n( 1 ) . اعراف / 101 .\r\n( 2 ) . حديد / 16 .\r\n","page_name":" 74 ","page_number":74},
  {"content":"\r\n\r\nاخلاق جوانان مسلمان وارد عمل شدند . تا آنجا كه توانستند وسائل لهو و لعب و شهوترانى را به سهولت در اختيار مسلمانان قرار دادند و در اين كار تا آنجا پيش رفتند كه حتى سرداران و مقامات دولتى را نيز فريفتند و آنان را آلوده ساختند و به اين ترتيب توانستند عزم و اراده و نيرو و شجاعت و ايمان و پاكى روح مسلمين را از ميان بردارند و آنها را به آدمهايى زبون و ضعيف و شهوتران و شرابخواره و زنباره مبدل كنند . و پر واضح است كه غلبه و پيروزى بر چنين مردمى كار دشوارى نيست .\r\nمسيحيان به انتقام حكومت 300 - 400 سالهء مسلمانان آنچنان انتقامى از آنان گرفتند كه تاريخ نيز از بازگوكردن آن جنايات شرمسار است . همان مسيحيانى كه برحسب تعليمات حضرت مسيح موظفند وقتى سيلى به سمت راست صورتشان مىخورد سمت چپ صورت خود را پيش بياورند ، در اندلس درياى خون از كشتگان مسلمان به راه انداختند و روى چنگيز را سفيد كردند . البته شكست مسلمانان نتيجهء دون همتى و فساد روح خود آنان بود و مكافات عمل نكردن به قرآن و دستورات آن .\r\nدر زمان ما نيز استعمار هرجا كه پا مىگذارد ، تكيه روى همان موضوعى مىكند كه قرآن درباره‌اش هشدار داده است ؛ يعنى مىكوشد تا دلها را فاسد كند . دل كه فاسد شد ، ديگر نه تنها از عقل كارى نمىآيد ، بلكه خود تبديل به زنجير بزرگترى بر دست و پاى انسان مىشود . اين است كه مىبينيم استعمارگران و استثماركنندگان انسان از باز كردن مدرسه و دانشگاه بيم ندارند و حتى خود در تأسيس آن اقدام مىكنند ، اما از سوى ديگر با تمام قوا مىكوشند تا قلب و روح دانشجو و دانش‌آموز را فاسد و تباه كنند . آنها از اين حقيقت به خوبى آگاهند كه قلب و روح مريض و بيمار هيچ كارى نمىتواند صورت دهد و به هر پستى و بهره‌كشى و استثمار تن مىدهد .\r\nقرآن به تعالى و پاكى روح جامعه اهميت زيادى مىدهد . در آيهء شريفه‌اى مىفرمايد :\r\nوَ تعاوَنوا عَلَى الْبِرِّ وَ التَّقْوى وَ لاتَعاوَنوا عَلَى الْاثْمِ وَ الْعُدْوانِ « 1 » .\r\n\r\n\r\n\r\n\r\n","description":"","footnote":"\r\n( 1 ) . مائده / 2 .\r\n","page_name":" 75 ","page_number":75},
  {"content":"\r\n\r\nبا يكديگر همكارى و تعاون و فعاليت مشترك داشته باشيد در زمينهء نيكيها و پاكيها ؛ يعنى اولًا دنبال كار خير و نيك باشيد و گرد پليدى و زشتى نگرديد و ثانياً كار نيكو را دسته‌جمعى و گروهى انجام دهيد نه به صورت انفرادى و تنها .\r\nدر مورد دل دو سه نكته هم از زبان پيامبر و ائمه برايتان نقل مىكنم تا حسن ختامى براى اين مطلب باشد . در كتب سيره نوشته‌اند : روزى مردى به خدمت رسول اكرم صلى الله عليه و آله آمد و عرض كرد سؤالى دارم . پيامبر فرمودند : آيا مىخواهى پاسخت را بشنوى ؟ عرض كرد بفرماييد . پيامبر فرمود : آمده‌اى از من معناى برّ و نيكى ، و اثم و زشتى را سؤال كنى ؟ جواب داد آرى سؤال من همين است . پيامبر سه انگشت خود را جمع كرد و آرام بر سينهء مرد زد و فرمود : اين فتوا را از قلبت بپرس ، و بعد اضافه كرد : اين دل انسان طورى ساخته شده است كه پيوندى دارد با نيكيها ؛ با نيكيها آرام مىگيرد ولى بديها و زشتيها آن را مضطرب و ناراحت مىكند . درست همان‌گونه كه بدن انسان اگر چيزى كه با آن تجانس ندارد واردش شود نظم آن را بهم مىزند و كار ارگانهاى مختلف آن را مختل مىسازد ، روح انسان نيز به واسطهء اعمال ناشايست دچار اختلال و ناراحتى مىشود . آنچه كه در ميان ما « عذاب وجدان » ناميده مىشود ناشى از همين عدم تجانس روح است با زشتكارى و تباهى .\r\nاسْتَفْتِ قَلْبَكَ وَ انْ افْتاكَ الْمُفتونَ .\r\nنظر واقع‌بينانه را از قلبت بپرس اگرچه صاحبنظران به خلافش نظر بدهند .\r\nمولوى اين حديث را به شعر درآورده :\r\n پس پيمبر گفت استفتوا القلوب * گرچه مفتيشان برون گويد خطوب \r\nو يا در شعر ديگرى :\r\n گوش كن استفتِ قلبَك از رسول * گرچه مفتىّ برون گويد فضول \r\nپيامبر بر اين نكته انگشت مىگذارد كه اگر انسان جويندهء حقيقت باشد و براى كشف حقيقت خود را بىطرف و خالص بكند ، در اين صورت قلب او هرگز به او خيانت نخواهد كرد و او را در مسير صحيح هدايت خواهد كرد . اساساً انسان تا زمانى كه جويندهء راستين حق و حقيقت است و در جادهء حق گام برمىدارد هرچه\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nكه به او برسد حق و حقيقت است . و البته اين نكتهء ظريفى است كه اغلب باعث اشتباه مىشود . آنجا كه انسان به گمراهى كشيده مىشود دليلش اين است كه از ابتدا جهتگيرى خاصى داشته و جوياى حقيقت خالص نبوده است . پيامبر در جواب كسى كه سؤال كرده بود « برّ » چيست ، جواب داد : اگر تو واقعاً به دنبال برّ هستى ، آنگاه كه قلبت به چيزى آرام مىگيرد و وجدانت آسوده مىشود بدان كه اين برّ است ، ولى آنگاه كه به چيزى راغب هستى اما دلت آرام و قرار نمىگيرد مطمئن باش كه آن اثم است .\r\nو در جاى ديگر از پيامبر دربارهء معناى ايمان مىپرسند . پيامبر مىفرمايد : آن كه هرگاه كار زشتى انجام مىدهد دچار ناراحتى و پشيمانى مىشود و هرگاه كار شايسته‌اى انجام مىدهد خوشحال و شاد مىگردد ، او از ايمان بهره‌مند است .\r\nاز حضرت امام صادق عليه السلام نقل مىكنند كه فرمود : مؤمن وقتى از گرفتارى تعلق به دنيا آزاد شد « 1 » حلاوت دوستى خدا را در قلب خود احساس مىكند و در اين هنگام گويى ديگر زمين برايش كوچك مىشود و با تمام وجود مىخواهد كه از اين عالم ماده رها شود و بيرون برود . و اين واقعيتى است كه اولياءاللَّه و مردان خدا با زندگى خود درستى آن را به اثبات رسانده‌اند .\r\nدر تاريخ زندگى پيامبر نوشته‌اند روزى بعد از نماز صبح به سراغ اصحاب صُفّه رفت . اينان مردمى فقير بودند كه از مال دنيا هيچ نداشتند و در مدينه در كنار مسجد پيامبر روزگار مىگذرانيدند . پيغمبر چشمش به يكى از آنها افتاد ، ديد كه رنجور و نزار است و چشمهايش در كاسهء سرش فرو رفته است . پرسيد حالت چطور است ؟\r\nجواب داد : در حالى صبح كرده‌ام كه اهل يقين شده‌ام . پيامبر فرمود : ادعاى بزرگى مىكنى ، علامت آن چيست ؟ گفت : علامت يقين من اين است كه شبها خواب از من گرفته شده و روزها همواره در روزه بسر مىبرم و شب تا به صبح بيتاب عبادتم .\r\nپيامبر فرمود : كافى نيست ، بيشتر بگو . او هم شروع كرد به گفتن ساير علائم . عرض كرد : يا رسول اللَّه ! من الآن در حالتى هستم كه گويى اهل بهشت و اهل جهنم را مىبينم و صدايشان را مىشنوم . اگر به من اجازه دهى باطن يك يك اصحاب تو را بگويم . پيامبر فرمود : سكوت ، سكوت ، بيشتر نگو . اما بگو چه آرزويى دارى ؟ عرض\r\n\r\n\r\n\r\n\r\n","description":"","footnote":"\r\n( 1 ) . در كتاب سيرى در نهج‌البلاغه توضيح داده‌ام كه اسلام ميان علاقه به دنيا و تعلق و وابستگى به آن‌فرق مىگذارد .\r\n","page_name":" 77 ","page_number":77},
  {"content":"\r\n\r\nكرد : آرزوى جهاد در راه خدا .\r\nقرآن مىگويد صيقل زدن دل ، انسان را به چنان مقامى مىرساند كه به قول اميرالمؤمنين عليه السلام اگر پرده از جلو او برداشته شود چيزى بر يقينش افزوده نمىگردد . آنچه كه قرآن در تعليماتش مدّ نظر دارد ، پرورش انسانهايى است كه هم از سلاح علم و عقل بهره‌مندند و هم از اسلحهء دل و قلب و اين هر دو را با بهترين شيوه و عاليترين كيفيت در راه حق به كار مىگيرند ، انسانهايى كه نمونه‌هاى زنده و مجسمش امامان ما و شاگردان شايسته و راستين آنها هستند .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nتفسير سورهء حمد\r\nبِسْمِ اللَّهِ الرَّحْمنِ الرَّحيمِ\r\nالْحَمْدُ لِلَّهِ رَبِّ الْعالَمينَ . الرَّحْمنِ الرَّحيمِ . مالِكِ يَوْمِ الدّينِ . ايّاكَ نَعْبُدُ وَ ايّاكَ نَسْتَعينُ . اهْدِنَا الصِّراطَ الْمُسْتَقيمَ . صِراطَ الَّذينَ انْعَمْتَ عَلَيْهِمْ غَيْرِ الْمَغْضوبِ عَلَيْهِمْ وَ لَاالضّالّينَ « 1 » .\r\nدر قرآن مكتوب ، از همان آغاز كه قرآن به كتابت درآمده است ، در اول هر سوره‌اى به استثناى سورهء برائت « بسم اللَّه الرحمن الرحيم » است ؛ يعنى سوره با بسم اللَّه آغاز مىشود . ولى ديرزمانى است كه بين شيعه و سنى بر سر اينكه آيا اين آيه جزء هر سوره است يا نه ، اختلاف عظيمى وجود دارد . اهل تسنن آن را جزء هيچ سوره‌اى نمىدانند و شروع هر سوره را با بسم اللَّه از قبيل شروع هر كار ديگر با بسم اللَّه مىشمارند كه بسم اللَّه جزء آن كار نيست بلكه در عمل گاهى سوره‌ها را بدون بسم اللَّه آغاز مىكنند . در نماز ، حمد و يا هر سوره‌اى را كه احياناً بخواهند بعد از حمد بخوانند بدون بسم اللَّه مىخوانند .\r\nشيعه به پيروى از ائمهء اطهار عليهم السلام به شدت با اين مسئله مخالفت دارند ، تا آنجا\r\n\r\n\r\n\r\n\r\n","description":"","footnote":"\r\n( 1 ) . سورهء حمد .\r\n","page_name":" 79 ","page_number":79},
  {"content":"\r\n\r\nكه ائمهء اطهار فرموده‌اند خداى بكشد كسانى را كه بزرگترين آيه از آيات قرآن را از قرآن حذف كرده‌اند . اگر بسم اللَّه را از اول سوره‌ها برداريم ، ديگر اين آيه را ما در قرآن نداريم جز در سورهء نمل كه آن‌هم در ضمن نقل قولى است كه قرآن از ملكهء سبا مىكند ، كه هنگامى كه نامهء سليمان را قرائت كرد گفت : انَّهُ مِنْ سُلَيْمانَ وَ انَّهُ بِسْمِ اللَّهِ الرَّحْمنِ الرَّحيمِ اين نامه از سليمان است و اين گونه آغاز مىگردد : بسم اللَّه . . .\r\nدر هر حال شيعه آن را مسلّم جزء قرآن مىداند ، نه اينكه آن را جداى از قرآن محسوب كند و مانند آنكه در آغاز هر امرى بسم اللَّه را مىافزايد ، در قرائت قرآن هم اين آيه را از خارج بر آن اضافه كند « 1 » .\r\n\r\nآغاز كارها به نام خدا\r\nتوجه داريد كه آيهء مورد بحث روى هم يك جار و مجرور است و يك جملهء تمام\r\n\r\n\r\n\r\n\r\n","description":"","footnote":"\r\n( 1 ) . شيعيان در مسئلهء فوق اتفاق نظر دارند ولى ميان اهل تسنن اختلاف نظر است ؛ بعضى با نظر شيعه موافق‌اند و بعضى سخت مخالف و بعضى قائل به تفصيل هستند .\r\nابن عباس ، ابن مبارك ، عاصم ، كسائى ، ابن عمر ، ابن زبير ، ابن هريره ، عطاء ، طاوس و نيز امام فخر رازى در تفسير كبير و جلال‌الدين سيوطى در اتقان كه مدعى تواتر روايات هستند ، از طرفداران نظريهء جزئيت مىباشند .\r\nبعضى مانند مالك و ابوعمرو و يعقوب مىگويند كه جزء هيچ سوره‌اى نيست و تنها براى اوايل سوره‌ها تيمّناً نازل گشته و نيز براى فواصل سوره‌ها مىباشد .\r\nولى بعضى از پيروان مسلك شافعى و حمزه قائل به تفصيل‌اند كه مىگويند تنها در سورهء حمد جزء سوره است ولى در سوره‌هاى ديگر نيست .\r\nبه احمد بن حنبل بعضى قول اول را نسبت داده‌اند ( تفسير ابن كثير ج 1 ، ص 16 ) و بعضى قول تفصيل را ( تفسير آلوسى ج 1 ، ص 39 ) .\r\nاما راجع به قرائت آن در نماز از نظر فقهاى عامه :\r\n1 . الحنفية قالوا يسمى الامام و المنفرد سراً .\r\n2 . المالكية قالوا يكره الاتيان بالتسمية فى الصلاة المفروضة .\r\n3 . الشافعية قالوا البسمله آية من الفاتحة فالاتيان بها فرض .\r\n4 . الحنابلة قالوا التسمية سنة و ليست آية من الفاتحة .\r\n( نقل با تلخيص از كتاب الفقه على المذاهب الاربعه )\r\nولى شيعه به دليل رواياتى كه از اهل بيت نقل شده و اينكه به سيرهء مسلمين تمسك كرده است همگى فتوا به جزئيت و وجوب قرائت داده‌اند . روايات را مىتوانيد در كتابهاى فروع كافى باب « قرائة القرآن » ص 86 و استبصار باب « الجهر بالبسمله » ج 1 ، ص 311 و تهذيب باب « كيفية الصلاة و صفتها » ص 152 و وسائل الشيعه باب « ان البسمله آية من الفاتحه » ج 1 ، ص 352 ملاحظه فرماييد .\r\n","page_name":" 80 ","page_number":80},
  {"content":"\r\n\r\nنيست . متعلَّق اين جار و مجرور محذوف است . مفسرين در اينكه متعلَّق محذوف آن چيست نظرهاى گوناگون داده‌اند ، از جمله : « استعين » يارى مىطلبم ، « ابتدئ » ابتدا مىكنم و « اسِمُ » نشانه و علامت مىنهم ، كه احتمال اخير قويتر به نظر مىرسد .\r\nدر نامگذاريها ، هدفها و انگيزه‌ها مختلف است . گاهى شخص مؤسسه‌اى را به نام فردى نام مىگذارد به منظور هدفى مادى كه مىتواند در سايهء اين نام به آن غرض نائل گردد . و يا چنان‌كه معمول است مولود جديد را به نام شخصى كه در گذشته مورد علاقه بوده مىنامند و مىخواهند با اين نام‌گذارى ، شخص مورد نظر حياتى جديد يافته و به بقاى اين نام زنده بماند .\r\nولى اينكه به بشر دستور داده شده است كه كارهايش را به نام خدا بنامد ، روى چه انگيزه‌اى مىتواند باشد ؟ براى اين است كه كارهاى انسان جنبهء قدس و عبادت پيدا كند و به نام او بركت يابد .\r\nانسان كه احساس فطرى از خداوند دارد و او را به عنوان يك موجود قدّوس و منبع خيرات مىشناسد ، وقتى كارش را به نام او ناميد معنايش اين است كه در سايهء قدس و شرافت و كرامت او اين عمل نيز مقدس گردد .\r\nو چون آغاز كردن به نام كسى مفهومش اين است كه او را موجودى قدّوس و منزّه از جميع نقصها و سرچشمهء كمالات دانسته و مىخواهد عملش را با انتساب به او بركت بخشد ، لذا كارها را به نام هيچ كس حتى نام پيغمبر نمىتوان آغاز كرد و اين است معنى تسبيح نام اللَّه كه در اول سورهء اعلى به آن دستور داده شده است .\r\nتعبير « يُسَبِّحُ لِلَّهِ » و يا « سَبَّحَ لِلَّهِ » و يا « سُبْحانَ اللَّه » ( تسبيح براى خداوند و يا تسبيح خداوند ) مكرر در قرآن آمده است ولى تسبيح نام اللَّه در قرآن تنها در اول سورهء اعلى است كه مىفرمايد : سَبِّحِ اسْمَ رَبِّكَ الْاعْلى تسبيح كن نام پروردگار بزرگت را .\r\nبه نظر مىرسد كه بهترين نظريه در اينجا نظر صاحب الميزان است كه مىفرمايد معنى تسبيح نام خدا اين است كه آنجا كه مقام تقديس و تكريم است نام مخلوق در رديف نام اللَّه قرار نگيرد و يا در جايى كه نام اللَّه بايد برده شود ، نام موجود ديگرى به ميان نيايد ؛ يعنى نه با نام خدا نام ديگرى را و نه به جاى نام خدا نام ديگرى را به كار نبريم كه هر دو شرك است .\r\nاخيراً در ميان گروهى كه دم از مبارزه با شرك مىزنند عملى رايج شده كه خود\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاز مظاهر شرك است . به جاى اينكه كارها را به نام خدا بنامند و به نام او آغاز كنند ، مىگويند : به نام خلق ! اگر قرار شود كه نام پيغمبر را در كنار نام خدا قرار دادن شرك باشد ، پس اگر به نام خلق هم آغاز كنيم جانشين براى خدا ساختن است و اين دستور قرآن است كه نام خدا همواره تسبيح گردد و كارهاى بشر به نام او ناميده شود و نه به نام ديگرى ، و بدين وسيله اعمال او قداست يابد و در سايهء او تبرك جويد .\r\nاللَّه . اللَّه يكى از نامهاى خداست . نام‌گذاريهايى كه براى افراد و يا اشياء مىكنند گاهى از نوع علامت است و گاهى از نوع وصف . در قسم اول گرچه اسماء خودشان داراى معانى هستند ولى معناى آنها منظور نظر نگرديده بلكه تنها براى تشخيص و بازشناسى ، اين اسم گذاشته شده است و لذا حكم يك علامت را بيشتر ندارد . چه بسا در اين‌گونه موارد معناى نام علاوه بر اينكه حكايتگر اوصاف صاحب نام نيست ، ممكن است ضد آن هم باشد ؛ مثل آنكه نام غلامان سياه را كافور مىنهادند ! ( برعكس نهند نام زنگى كافور )\r\nدر قسم دوم ، نامْ حكايتگر شأنى از شئون صاحب نام است و صفتى از صفات او را بيان مىكند .\r\nپروردگار متعال نامى كه صرفاً جنبهء علامت داشته باشد ندارد و تمام نامهاى او نمايانگر حقيقتى از حقايق ذات مقدس اوست .\r\nدر قرآن كريم در حدود صد اسم براى خداوند آمده است كه در واقع صد صفت است كه نمونهء آنها را در همين سوره ملاحظه مىنماييد : اللَّه ، رحمن ، رحيم ، مالك يوم الدين . ولى هيچ كدام جامعيتى را كه اين نام دارد ندارند ، چون آنها هركدام يكى از كمالات او را نشان مىدهند ولى اين نام نمايانگر ذات مستجمع جميع صفات كماليهء است .\r\nكلمهء اللَّه در اصل الاله بوده است و همزه به خاطر كثرت استعمال حذف گرديده است .\r\nدربارهء ريشهء لغت اللَّه چند نظر وجود دارد . بعضى گفته‌اند اين كلمه از « ا لَهَ » مشتق است و بعضى ديگر گفته‌اند كه از « وَلَهَ » گرفته شده است و « إله » فِعال به معناى مفعول است مانند كتاب به معناى مكتوب .\r\nاگر از « ا لَهَ » مشتق شده باشد يعنى عَبَدَ ، پس اللَّه يعنى ذات شايستهء پرستش كه\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nكامل از جميع جهات است . چون موجودى كه خودش مخلوق ديگرى است و يا داراى نقص است شايستهء پرستش نخواهد بود ، پس همين‌كه گفته مىشود « الاله » يعنى آن ذاتى كه به گونه‌اى است كه او را بايد پرستش كرد و قهراً اين معانى در اين كلمه نهفته است ، ذات مستجمع جميع صفات كماليه و مبرا از هرگونه سلب و نقص .\r\nو اگر از « وَلَهَ » مشتق شده باشد ، وَلَه يعنى تحير ، واله يعنى حيران و يا به معنى عاشق و شيداست و از اين جهت خداوند را اللَّه گفته‌اند كه عقلها در مقابل ذات مقدسش حيران و يا متوجه و عاشق او و پناهنده به اويند .\r\nسيبويه از ائمهء علماى صرف و نحو ادبيات عرب است و در اواخر قرن دوم و اوايل قرن سوم هجرى زندگى مىكرده است . وى كه در فن خودش نبوغ داشته و كتابش را كه به الكتاب معروف است در اين فن نظير منطق ارسطو در منطق و مجسطى بطلميوس در علم هيئت شمرده‌اند و سخنش در ادب عربى سند محسوب مىگردد ، از طرفداران اين نظر است كه ريشهء كلمهء اللَّه « وَلَه » به معناى حيرت در مقابل عظمت و يا وَلَه و عشق است .\r\nمثنوى مولوى نظر او را نقل كرده و مىگويد :\r\n معنىِ اللَّه گفت آن سيبويه * يولِهونَ فِى الْحَوائِج هُمْ لَدَيْه\r\nگفت الِهْنا فى حوائجنا الَيْكْ * وَ الْتَمَسْناها وَجَدْناها لَدَيْكْ \r\nمولوى آن حالتى را يادآورى مىكند كه انسان دردى پيدا كرده و بيچاره گشته و بىاختيار به سوى نقطه‌اى روى مىآورد و پناهنده مىشود ، او « اللَّه » است .\r\n صد هزاران عاقل اندر وقت درد * جمله نالان پيش آن ديّان فرد\r\nبلكه جملهء ماهيان در موجها * جملهء پرّندگان در اوجها\r\nبلكه جملهء موجها بازىكنان * ذوق و شوقش را عيان اندر عيان « 1 » \r\nتنها انسانها نيستند كه در وقت نياز به سوى او روى مىآورند ، ماهيهاى دريا در ميان امواج و پرندگان در اوج آسمانها ، بلكه همان موجهاى بيجان دريا هم نالان در پيش اللَّه هستند .\r\nو احتمال قوى دارد كه ا لَهَ و وَلَهَ دو لهجه از يك لغت باشد ، يعنى اول وَلَهَ بوده و بعد آن را به صورت ا لَهَ استعمال كرده‌اند و وقتى آن را به صورت ا لَهَ تلفظ نمودند\r\n\r\n\r\n\r\n\r\n","description":"","footnote":"\r\n( 1 ) . مثنوى چاپ كلاله خاور ، ص 34 ، بيت 35 - 37 .\r\n","page_name":" 83 ","page_number":83},
  {"content":"\r\n\r\nمعنى پرستش هم پيدا كرده است . بنابراين معنى اللَّه چنين مىشود : آن ذاتى كه همهء موجودات ناآگاهانه واله او هستند و او تنها حقيقتى است كه شايستگى پرستش دارد .\r\nترجمهء اللَّه : مىتوان گفت كه در فارسى لغتى مترادف كلمهء اللَّه كه بشود جاى آن گذارد نداريم و هيچ كدام رسانندهء تمام معنى اللَّه نيستند ، زيرا اگر به جاى اللَّه « خدا » بگذاريم رسا نخواهد بود ، چون خدا مخفّف « خود آى » است و رسانندهء تعبيرى است كه فيلسوفان مىكنند يعنى « واجب الوجود » ، و يا شايد به كلمهء « غنى » كه در قرآن آمده است نزديكتر باشد تا به اللَّه . و اگر « خداوند » استعمال شود باز رسا نخواهد بود زيرا خداوند يعنى « صاحب » و اگرچه اللَّه خداوند هم هست ولى مرادف با خداوند نيست ؛ خداوند يك شأن از شئون اللَّه است .\r\nالرَّحْمنِ الرَّحيمِ . به جاى اين دو كلمه نيز در فارسى نمىتوان واژه‌اى يافت كه عيناً ترجمهء آن باشد و اينكه « بخشندهء مهربان » معمولًا ترجمه مىكنند ترجمهء رسايى نيست ، زيرا بخشنده ترجمهء « جواد » است و مهربان ترجمهء « رئوف » و هر دو از صفات پروردگار است كه در قرآن آمده است .\r\nجواد ( بخشنده ) يعنى كسى كه چيزى دارد و بدون عوض به ديگران مىبخشد .\r\nولى رحمن و رحيم هر دو از رحمت مشتقند و در كلمهء « رحمت » يك معناى اضافه‌اى نهفته است و آن اينكه :\r\nدر مواردى كه موجودى نيازمند و مستحق است ، با لفظ و يا با زبان تكوين دستش دراز است و به اصطلاح قابل ترحم است و استحقاق دارد كه چيزى به او برسد ، در اين گونه موارد رحمت است . منتها رحمتِ انسان وقتى به مستحقى مىرسد كه تحت تأثير حالت او قرار گيرد و رقّت قلبى در او پديد آيد ، ولى خداى متعال از اين امور منزه است .\r\nپس وقتى مىگوييم رحمن و رحيم ، دو معنا در ذهن ما مجسم مىگردد : يكى نياز عظيم و فراوان مخلوقات كه گويى همهء مخلوقات با زبان قابليتهاى خودشان دست نياز به درگاه بىنياز او دراز كرده و التماس مىكنند ، و ديگر اينكه او رحمت بىحساب خويش را به سوى آنان فرستاده و نيازهاى آنان را تأمين نموده است .\r\nاين است كه بعضى از مترجمان اخير وقتى ديده‌اند كه هيچ كلمه‌اى رسانندهء معانى اين كلمات نيست آيهء شريفهء « بسم اللَّه الرحمن الرحيم » را « به نام اللَّه رحمن و\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nرحيم » ترجمه نموده‌اند .\r\nفرق رحمن با رحيم چيست ؟ قبلًا بايد توضيح بدهيم كه در زبان عربى كلماتى كه بر وزن فَعلان است دلالت بر كثرت مىكند ، مثل عطشان كه به معناى عطش كثير است ، و كلماتى كه بر وزن فعيل است - كه اصطلاحاً آن را صفت مشبّهه مىگويند - دلالت بر نوعى ثبات و دوام مىكند .\r\nرحمن كه بر وزن فعلان است دلالت بر كثرت و وسعت مىكند و مىرساند كه رحمت حق همه جا گسترش پيدا كرده و همه چيز را فرا گرفته است .\r\nاصولًا هرچيزى چيز بودنش مساوى با رحمت حق است چون وجود و هستى عين رحمت است ؛ چنان‌كه در سورهء ا عراف آيهء 156 آمده است : وَ رَحْمَتى وَسِعَتْ كُلَّ شَىْءٍ ( رحمت من همه چيز را فرا گرفته است ) و در دعاى كميل مىخوانيم : وَ بِرَحْمَتِكَ الَّتى وَسِعَتْ كُلَّ شَىْءٍ .\r\nاين‌گونه رحمت حق استثنا ندارد و اين طور نيست كه شامل انسانها باشد و غير انسانها را شامل نشود و يا در انسانها تنها انسانهاى مؤمن را فرا گيرد ؛ خير ، بلكه سراسر گيتى مشمول رحمانيت حق است و يا عين آن است يعنى آنچه در عالم هستى هست رحمت حق است .\r\nدرسى كه مىتوان از جملهء بسم اللَّه الرحمن الرحيم آموخت اين است : آنچه كه از خدا به عالم مىرسد دو گونه نيست : خير و شر ، بلكه آنچه از او مىرسد جمله نيكو و رحمت است و اين رحمت شامل جماد و نبات و حيوان و انسان به تمام اقسامش مىگردد چون اصولًا فاتحه و گشايش هستى با رحمت حق است .\r\nو اما « رحيم » كه بر وزن فعيل است دلالت بر رحمت لاينقطع و دائم حق مىكند . « رحمن » كه دلالت بر رحمت واسعهء پروردگار مىكرد و شامل همهء موجودات مىگشت ولى بالاخره در اين عالم يك سلسله از موجودات پس از هستى معدوم مىشوند و فانى مىگردند . اما « رحيم » نوعى از رحمت است كه جاودانگى دارد و تنها شامل آن بندگانى است كه از طريق ايمان و عمل صالح ، خود را در مسير نسيم رحمت خاصهء حق قرار داده‌اند .\r\nپس پروردگار يك رحمت عام دارد و يك رحمت خاص . با رحمت عام خودش همهء موجودات را آفريده است كه از جملهء آنان انسان است . انسان كه تنها موجود مكلّف است و خودش مسئول خويش است ، اگر وظايف و تكاليفى كه به\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nعهده‌اش نهاده شده انجام دهد مشمول رحمت خاص الهى خواهد شد . « رحمن » اشاره به آن رحمت بىحسابى است كه همه جا كشيده و مؤمن و كافر و حتى انسان و جماد و نبات و حيوان ندارد ولى « رحيم » اشاره به رحمت خاصى است كه به انسانهاى مطيع و فرمانبردار اختصاص دارد « 1 » .\r\nالْحَمْدُ لِلَّهِ . در اينجا هم بايد بگوييم كه ما لغتى در فارسى نداريم كه ترجمان كلمهء حمد باشد . البته دو كلمه است كه نزديك به معناى حمد است و آنها در فارسى معادل دارند و معمولًا براى ترجمهء حمد از معادل آنها استفاده مىشود . يكى « مدح » كه معادل آن ستايش است و ديگرى « شكر » كه به سپاس ترجمه مىشود . ولى هيچ كدام به تنهايى رسانندهء معناى حمد نيستند .\r\nكلمهء « مدح » نزديك به « حمد » است و حتى بعضى احتمال قوى مىدهند كه دو تلفظ از يك كلمه باشند ؛ چنان‌كه در زبان عربى نظاير آنها را زياد داريم مثل خلص و لخص و ايس و يئس كه هر دو حروفشان يكى است ولى جايشان عوض شده است .\r\nمدح به معنى ستايش است . ستايش از احساسهاى مخصوص انسانى است ؛ يعنى اين انسان است كه داراى اين درجه از ادراك و احساس است كه وقتى در مقابل كمال و جلال ، زيبايى و بهاء قرار مىگيرد اين احساس به صورت عكس‌العمل در او پيدا مىشود كه او را ستايش كند . اين احساس در حيوان نيست .\r\nحيوان نه آن كمال و جلال و عظمت را درك مىكند و نه قدرت دارد كه ستايشگر اين اوصاف باشد .\r\nالبته گاهى عمل ستايش در انسان به صورت پستى ظاهر مىشود كه آن را « چاپلوسى » مىگويند و از صفات رذيله محسوب مىگردد . چاپلوسى در موردى است كه انسان امر بىحقيقتى را ستايش مىكند . و بسيار زشت است كه انسان آن قدرتى كه خداوند به او داده است تا كمالها و جمالها و عظمتها و زيباييهاى واقعى را\r\n\r\n\r\n\r\n\r\n","description":"","footnote":"\r\n( 1 ) . در روايات ، فرق رحمن و رحيم اينچنين بيان شده است : عن الصادق عليه السلام ( فى حديث ) : وَ اللَّهُ الهُ كُلِّ شَىْءٍ ، الرَّحْمنُ لِجَميعِ خَلْقِهِ ، الرَّحيمُ بِالْمُؤْمِنينَ خاصَّةً .\r\n( كافى ، توحيد صدوق - تفسير عيّاشى )\r\nدر اين حديث ، رحمن حاكى از رحمت پروردگار است نسبت به تمام موجودات و رحيم تنها به مؤمنين .\r\n","page_name":" 86 ","page_number":86},
  {"content":"\r\n\r\nستايش كند آن را در پاى موجودى كه هيچ ارزش ستايش ندارد از روى طمع مصرف نمايد . اين قدرت براى اين است كه انسان آن احساس عالى يعنى تمجيد و تكريم و تعظيم يك كمال را ارضاء و اشباع نمايد نه اينكه در خدمت حس طمع كه نوعى پستى است قرار دهد .\r\nدر ستايشهاى واقعى هيچ گونه طمعى در كار نيست ، بلكه امرى است فطرى و طبيعى . انسان هنگامى كه به هنر زيبايى برخورد مىكند ، مثلًا ورق قرآنى كه سالها پيش توسط بايسنقر نوشته شده مىبيند ، محو زيبايى آن مىگردد و بىاختيار آن را ستايش مىكند . اگر كسى در اينجا از ما سؤال كند كه چرا ستايش مىكنى ، مگر كسى چيزى در مقابل اين ستايش مىدهد ، چه جواب مىدهيم ؟ خواهيم گفت : مگر لازم است چيزى بدهند ؟ ! من انسانم و انسان از آن جهت كه انسان است وقتى در مقابل عظمتى و جلالى و جمالى و كمالى قرار گرفت قهراً خاضع مىشود و خضوع خود را به صورت ستايش اظهار مىدارد . اين معناى كلمهء « مدح » است . ولى « حمد » تنها اين مفهوم نيست .\r\nاحساس پاكيزگى ديگرى در انسان وجود دارد كه باز از امتيازات انسان است و آن را « سپاسگزارى » مىگويند و ترجمهء كلمهء « شكر » است و آن در وقتى است كه از ناحيهء كسى به انسان خيرى برسد ؛ انسانيت انسان اقتضا مىكند كه نسبت به او اظهار امتنان بنمايد . فرض كنيد هنگامى كه انسان با اتومبيلش از محلى در حال عبور است اگر با اتومبيل ديگرى برخورد كند كه او حق عبور دارد و مىتواند از راه استفاده كند ، در چنين حالى اگر او توقف كرد و اجازه داد كه ما قبلًا عبور كنيم ، ادب انسانى كه مقتضاى فطرت پاك اوست اقتضا مىكند كه با گفتن كلمهء « متشكرم » و يا عملًا با تكان دادن سر يا دست از او سپاسگزارى نمايد . اين صفت به اين حد در حيوان وجود ندارد و از مختصات انسان است ؛ و اينكه خداى متعال در قرآن سؤال مىكند : هَلْ جَزاءُ الْاحْسانِ الَّا الْاحْسانُ « 1 » سؤالى است كه مخاطب آن فطرت سليم انسانى است و وجدان پاك انسان پاسخگوى آن است .\r\nو اينكه گفته شده است كه هركس خودش را بشناسد خدا را نيز مىشناسد ، مطلب بسيار عظيم و درستى است . شناخت كامل انسان خويش را ، راهى است كه\r\n\r\n\r\n\r\n\r\n","description":"","footnote":"\r\n( 1 ) . رحمن / 60 .\r\n","page_name":" 87 ","page_number":87},
  {"content":"\r\n\r\nبه شناخت اللَّه منتهى مىشود . يكى از راههاى شناختن انسان همان شناختن احساسهاى خاص انسانى است كه يكى از آنها همين احساس سپاس است كه فرمانده آن وجدان است و به تعليم و تربيت‌هاى محيط مربوط نيست و از آداب و رسوم محلى به شمار نمىرود و اختصاص به اقليمى غير اقليمى ندارد . آداب و رسوم است كه با تغيير زمان و مكان دگرگون شده ، حتى گاهى عيناً متضاد مىشود ، مثل كلاه از سر برداشتن و گذاشتن كه هر دو علامت احترام است ولى هركدام در جامعه‌اى مرسوم است . در هيچ جامعه‌اى ديده نشده است كه پاداش نيكى را بدى بدهند و به اينكه اين جزء رسوم محلى است توجيه نمايند .\r\nحمد نه مدح خالص است و نه سپاسگزارى خالص ؛ پس چيست ؟ مىتوان گفت اگر هر دو را با هم تركيب كنيم حمد است ؛ يعنى مقامى كه هم لايق ستايش است به دليل عظمت و جلال و حسن و كمال و بهاء و زيبايى كه دارد ، و هم لايق سپاسگزارى است به دليل احسانها و نيكيها كه از ناحيهء او رسيده است ، آنجاست كه كلمهء « حمد » به كار مىرود .\r\n\r\nحمد مخصوص خداوند است\r\nبعيد نيست كه در معنى « حمد » مفهوم ديگرى نيز دخالت داشته باشد و آن مفهوم پرستش است . پس در مفهوم حمد سه عنصر در آنِ واحد دخيل است : ستايش ، سپاس ، پرستش . به عبارت ديگر : حمد ، ستايش سپاسگزارانهء پرستشانه است .\r\nشايد اينكه طبق اين آيه حمد مخصوص خداوند است و غير او محمودى نيست ، از اين جهت است كه در مفهوم حمد مفهوم پرستش هم هست .\r\nمفسرين در اين جهت اتفاق نظر دارند كه معنى آيه اين است كه تمام « حمد » ها از آنِ خداست . اگر در كلمهء « حمد » غير از سپاسگزارى مفهوم خضوع و فروتنى عابدانه نباشد و تنها معناى حمد سپاسگزارى باشد چرا نبايد انسان در مقابل وسائط انسانى كه خدا براى او قرار داده است سپاسگزارى كند ؟ مخلوقاتى كه خدا به وسيلهء آنها خيرى به انسان مىرساند نيز بايد سپاسگزار و قدردان آنان بود . تا آنجا كه گفته شده است : « مَنْ لَمْ يَشْكُرِ الْمَخْلوقَ لَمْ يَشْكُرِ الْخالِقَ » هركس مخلوق را سپاسگزار نباشد خالق را سپاسگزار نبوده است . پدر ، مادر ، معلم و تمام آنها كه همواره وجود انسان مشمول خيرها و احسانهاى آنان بوده است همه را بايد شكرگزار بود ؛ هيچ گاه\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nنمىتوان به عذر اينكه من شكر خدا را مىكنم و به بندگان كارى ندارم آنان را فراموش كرد و شكر نعمتشان را بجاى نياورد . ولى بايد توجه داشت كه اين طور نيست كه يك جا بنده را بايد شكر كرد و يك جا خدا را ، بلكه در همان حال كه بنده را سپاسگزارى مىكنيد بايد توجه داشته باشيد كه بنده استقلال ندارد ؛ در همان چيزى كه از ناحيهء بنده به انسان رسيده است خداوند پيش از آن استحقاق شكر دارد .\r\nپس ، از اينجا كه « حمد مخصوص اللَّه است » معلوم مىگردد كه معنايش تنها سپاسگزارى نيست بلكه ستايش و پرستش نيز در آن گنجانده شده است .\r\nخداوند به دليل اينكه يگانه ذات شايستهء پرستش است و به دليل اينكه رحمن و رحيم است او را ستايش و سپاس و پرستش مىكنيم .\r\nخلاصه اينكه حمد يك احساس پاك درونى انسانى است و از اعماق روح انسان سرچشمه مىگيرد كه جمال و جلال را بستايد و در مقابل عظمت خاضع باشد . و اين است كه سورهء حمد مستلزم معرفت الهى است ، يعنى تا انسان نسبت به خداوند معرفت كامل پيدا نكند نمىتواند يك سورهء حمد را درست و صحيح و به صورت واقعى كه لقلقهء لسان نباشد بخواند .\r\nمثلًا ملاحظه كنيد كه شما وقتى به انسانى برخورد مىكنيد كه داراى روح بسيار متعالى و بزرگى است و او را داراى ملكات و فضائلى تشخيص مىدهيد و هنگامى كه به او نيازى پيدا كرديد دريافتيد كه وى بدون هيچ گونه چشمداشتى در رفع نياز شما دريغ نداشته و خير و احسان او به شما رسيده است ، اكنون كه شما در مقابل عظمت روحى اين شخص خاضع گشته‌ايد اگر نامى از او در محفلى برده شود شما همچون بلبلى كه در مقابل گل قرار گرفته ، عاشق‌وار به مدح او سخن آغاز كرده و از ته دل او را مىستاييد . اين ستايش از عمق روحتان سرچشمه گرفته و چه بسا با اين ستودن ، احساس لذت و راحت مىنماييد .\r\nدر نماز ، انسان يك چنين حالتى دارد و ما معتقديم و بارها گفته‌ايم كه عبادت لازمهء شناخت خداوند است و تا خداشناسى كامل نگردد عبادت اوج نمىگيرد .\r\nنكتهء جالبى كه در اينجا شايان توجه است اينكه بعد از « الْحَمْدُ لِلَّهِ » چهار صفت ديگر آمده است ( رَبِّ الْعالَمين ، الرَّحْمن ، الرَّحيم ، مالِكِ يَوْمِ الدِّين ) كه البته هركدام درى به سوى معرفت حق است ، كه توضيح خواهيم داد .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nولى تا آنجا كه اين صفات نيامده و فقط حمد را اختصاص به اللَّه ( ذاتى كه شايستهء پرستش و ستايش است ) داده عاليترين درجه را مىرساند ؛ يعنى ذاتى كه قطع نظر از كارهاى او و احسان او به خودم ، و قبل از اينكه من به آغاز و انتهاى علم و دانش و آفرينش خودم و اين گيتى پهناور نظر داشته باشم ، او خودش شايستهء حمد است و او را بايد بستاييم .\r\nالبته اين درجه را همه كس نمىتواند ادعا كند و آن على بن ابىطالب است كه مىگويد :\r\nالهى ما عَبَدْتُكَ طَمَعاً فى جَنَّتِكَ وَ لا خَوْفاً مِنْ نارِكَ بَلْ وَجَدْتُكَ اهْلًا لِلْعِبادَةِ فَعَبَدْتُكَ « 1 » .\r\nپروردگارا ! اينكه من تو را پرستش مىكنم نه براى بهشت توست و نه براى ترس از جهنمت . اگر بهشت و جهنمى هم خلق نمىكردى من تو را چون شايستهء پرستش هستى عبادت مىكردم . پرستش من براى اين نيست كه مرا خلق كردى و به من احسان نمودى و نه چون در آخرت به عبادت كنندگان بهشت مىدهى ، بلكه چون تو هستى و تو لايق پرستشى « 2 » .\r\nو به قول سعدى :\r\n گر از دوست چشمت به احسان اوست * تو در بند خويشى نه در بند دوست\r\nخلاف طريقت بود كاولياء * تمنا كنند از خدا جز خدا « 3 » \r\nرَبِّ الْعالَمينَ . دربارهء كلمهء « رب » نيز بايد بگوييم كه در فارسى كلمه‌اى كه بتوانيم معادل آن قرار دهيم نداريم . گاهى به معناى تربيت‌كننده معنى مىكنند ولى بايد\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 41 ، باب 101 / ص 14 .\r\n( 2 ) . در نهج‌البلاغه تلقى عبادت براى عابدين به سه نحو تقسيم شده است آنجا كه مىفرمايد :\r\nقَوْمٌ عَبَدُوا اللَّهَ رَغْبَةً فَتِلْكَ عِبادَةُ التُّجّارِ وَ قَوْمٌ عَبَدُوا اللَّهَ رَهْبَةً فَتِلْكَ عِبادَةُ الْعَبيدِ وَ قَوْمٌ عَبَدُوا اللَّهَ شُكْراً فَتِلْكَ عِبادَةُ الْاحْرارِ .\r\nگروهى براى احسانهاى خدا او را عبادت مىكنند ، آنان بازرگانان‌اند . گروهى از ترس او را عبادت مىكنند ، آنان بردگان‌اند . و گروهى از روى شكر عبادت مىكنند ، اين گروه آزادگان‌اند .\r\n( 3 ) . بوستان سعدى .\r\n","page_name":" 90 ","page_number":90},
  {"content":"\r\n\r\nتوجه داشت كه رب از مادهء رَبَبَ است نه از رَبَىَ ، و تربيت‌كننده كلمه‌اى است كه معادل مربى قرار مىگيرد و مربى از ماده رَبَىَ است . و گاهى آن را صاحب‌اختيار ترجمه مىكنند چنان‌كه عبدالمطّلب گفت : « انَا رَبُّ الْابِلِ وَ لِلْبَيْتِ رَبٌّ » من صاحب‌اختيار شتر هستم و خانه صاحب‌اختيارى دارد .\r\nدر هر حال هيچ كدام از اين كلمات به تنهايى رسانندهء معنى رب نيستند . گرچه هر دو صفت جدا جدا از اوصاف خداوند به شمار مىآيند ولى گويا در كلمهء « رب » ، هم مفهوم خداوندگارى و صاحب‌اختيارى نهفته است و هم معناى تكميل‌كننده و پرورش‌دهنده . خداست كه هم صاحب‌اختيار عالم است و هم كمال‌رسان همهء عالم است .\r\nالبته خداوند عالم عوالمى خلق كرده است كه موجودات آن عوالم به دلايلى خاص ، هر كمالى كه مىتوانند داشته باشند از همان اول دارند . به عبارت ديگر هيچ گونه استعداد و قوّه‌اى در آنها وجود ندارد بلكه همه به فعليت رسيده‌اند يعنى از اولى كه آفريده شده‌اند با تمام كمال ممكنشان آفريده شده‌اند و به تعبير ديگر « بدء » و « عود » شان يعنى آغاز و انجامشان يكى است . آنها از همان حيث كه مخلوق و مبدَع به ابداع الهى مىباشند مربوب او هستند . خداوند از همان حيث كه خالق و مبدِع آنهاست ربّ آنهاست .\r\nولى عالمى كه ما در آن زندگى مىكنيم ، يعنى عالم دنيا يا عالم ماده ، عالم تدريج است و نظامش چنين است كه وجودها از نقص آغاز مىشوند و به سوى كمال سير مىكنند ، بدء و عودشان يكى نيست ، آغاز و انجامشان دوتاست . آنها از يك حيث مخلوق خداوندند و از حيث ديگر مربوب او .\r\nعالم طبيعت در عين اينكه خود در مجموع عالمى است غير از عوالم ديگر ، به اعتبار اينكه داراى انواع گوناگون است و هر نوع با نظام مخصوص زندگى مىكند و در حقيقت هر نوعى براى خود نيز عالمى دارد ، داراى عوالم متعدد است و همهء آنها همين‌طورند . عالم جماد ، عالم گياه ، عالم حيوان ، عالم انسان ، عالم افلاك ، همه از نقص به سوى كمال در حركت‌اند . هيچ كدامشان در آغاز آفرينش به صورت كامل آفريده نشده‌اند . اين خداوند است كه موجودات همهء اين عوالم را به كمال نهايى مىرساند و ربّ العالمين است .\r\nاز قرآن استفاده مىشود كه اصولًا اين جهان ، جهان پرورش است . انسان كه\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nخود نيز به گروههاى مختلف ( خوبها و بدها ) تقسيم مىشود همهء افراد آن در حال پرورش يافتن هستند ؛ و جالب اين است كه گويى جهان يك محيط مساعد كشاورزى است و هرگونه بذرى در آن پاشيده شود پرورش مىيابد ؛ در اين عالم نه تنها خوبها تكامل مىيابند بلكه بدها يعنى كسانى كه تخم بد مىكارند نيز در نظام اين جهان مراحل خود را طى مىكنند . در سورهء بنىاسرائيل مىفرمايد :\r\nمَنْ كانَ يُريدُ الْعاجِلَةَ عَجَّلْنا لَهُ فيها ما نَشاءُ لِمَنْ نُريدُ ثُمَّ جَعَلْنا لَهُ جَهَنَّمَ يَصْليها مَذْموماً مَدْحوراً . وَ مَنْ ارادَ الْاخِرَةَ وَ سَعى لَها سَعْيَها وَ هُوَ مُؤْمِنٌ فَاولئِكَ كانَ سَعْيُهُمْ مَشْكوراً . كُلًاّ نُمِدُّ هؤُلاءِ وَ هؤُلاءِ مِنْ عَطاءِ رَبِّكَ وَ ما كانَ عَطاءُ رَبِّكَ مَحْظوراً « 1 » .\r\nخلاصهء مضمون اين آيات اين است كه : هركس كه طالب دنيا باشد و بذر دنيايى بكارد ما هم او را مدد رسانده و بذرى كه پاشيده است به ثمر مىرسانيم ولى آن اندازه كه بخواهيم و براى هركس كه خود اراده كنيم ؛ يعنى آنجا سنت قطعى و لايتخلّف در كار نيست كه حتماً هركس ثمرهء نقد و عاجل بخواهد كارش را به نتيجه برسانيم .\r\nعلت اينكه بذر دنياطلبى نتيجه‌اش صد درصد قطعى نيست اين جهت است كه دنيا پر از تزاحم و آفات و موانع است نه اينكه اين جهان براى پرورش اين بذرها ساخته نشده است .\r\nبعد مىفرمايد : ولى به طور قطعى چنين كسى كه هدفش را محصور و محدود به دنيا كرده و از مسير شايستهء انسان خارج شده است ، از جهنم سر درخواهد آورد .\r\nو اما اگر كسى هدف دنيايى نداشته باشد و بذر آخرتى بكارد و در راه آن سعى و كوشش كند اين عمل هيچ گاه ضايع نمىگردد و به نتيجه مىرسد . كُلًاّ نُمِدُّ هؤُلاءِ وَ هؤُلاءِ هم آن دسته را ما مدد مىكنيم و هم به اين دسته مدد مىرسانيم .\r\nخلاصه اينكه نظام اين عالم اين‌گونه ساخته شده است كه هركس هر بذرى بپاشد اين دستگاه ، مساعد براى پرورش دادن است و همان بذر را پرورش مىدهد ؛\r\n\r\n\r\n\r\n\r\n","description":"","footnote":"\r\n( 1 ) . اسراء ( بنىاسرائيل ) / 18 - 20 .\r\n","page_name":" 92 ","page_number":92},
  {"content":"\r\n\r\nمنتها يك نوع بذرها صد درصد به نتيجه مىرسد و آن بذرى است كه بر صراط مستقيم باشد ؛ بعضى بذرهاست كه گرچه امكان پرورش دارد ولى به نتيجه رسيدنش كليت ندارد . و از اينجاست كه افرادى كه كارهاى ناشايستى انجام مىدهند و با نقشه‌هايى كه طرح مىكنند به نتيجه مىرسند نمىتوانند بدين‌گونه عمل خويش را توجيه كنند كه اگر كار ما مورد اشكال بود ما به نتيجه نمىرسيديم . خير ، هر تئورى كه در عمل به نتيجه برسد دليل بر حقانيتش نيست ؛ اين نظام جهان است كه كُلًاّ نُمِدُّ هؤُلاءِ وَ هؤُلاءِ هركس هر بذرى بپاشد رشد مىيابد و احياناً به نتيجهء مطلوب نائل مىگردد .\r\nالرَّحْمنِ الرَّحيمِ . قبلًا دربارهء اين كلمه تا اندازه‌اى بحث كرديم و اينك اضافه مىكنيم كه توصيف پروردگار به اين دو صفت ، معرفت بسيار كامل مىخواهد ؛ زيرا « رحمن » يعنى آن كه رحمتش فراوان است و نه آن مقدار كه تنها از كلمهء « فراوان » مىفهميم بلكه يعنى آن كه همهء هستى از ناحيهء اوست و هرچه از او برسد رحمت و نيكوست . و « رحيم » يعنى آن كه فيضش دائماً به انسانها مىرسد .\r\nاين دو صفت ، اوّلى مربوط به نظام هستى است و دومى مربوط به عالم خاص انسانهاست . براى توصيف پروردگار به صفت اول آنقدر عرفان عميق براى بنده لازم است كه جهان را سراسر رحمت اندر رحمت ببيند و فكر ثنويّت را از خود دور كند و پديده‌هاى جهان را به خير و شر تقسيم نكند ، بلكه سراسر هستى را به دليل آنكه ناشى از اوست يك كاسه خير و رحمت محض بداند ؛ و اين همان مسأله‌اى است كه در « عدل الهى » مطرح است .\r\nاين نكته‌اى است كه دائماً عبد بايد با خويش بازگو كند چنان‌كه در دعاهاى وارده به آن سفارش شده است . و در دعايى بعد از تكبير پنجم از تكبيرهاى مستحبى قبل از نماز چنين آمده است : لَبَّيْكَ وَ سَعْدَيْكَ وَ الْخَيْرُ فى يَدَيْكَ وَ الشَّرُّ لَيْسَ الَيْكَ . . . بندهء نمازگزار ، خود را به جاى اولياء خدا گذاشته كه پروردگار ، او را خوانده و او مىگويد : آمدم ، آمدم ، آمدم به رضايت ، و به تعبير رساتر به سر آمدم ! خير منحصراً در دست توست و شر به تو باز نمىگردد .\r\nخدا را به صفت رحمن شناختن ، به معنى شناختن جهان است به عنوان مظهر تامّ حكمت بالغهء الهى و نظام اتَمّ پروردگار . و در هنگام ستايش اللَّه به اين صفت ، انسان بايد چنان ديدى داشته باشد كه نظام هستى نظام خير است ، نظام رحمت\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nاست ، نظام نور است ؛ شر ، نقمت و ظلمت امور نسبى و غيرحقيقى مىباشند . بديهى است كه هر انديشهء خامى نمىتواند مدعى گردد كه من چنين ديدى از جهان دارم . و انسان با زور و تعبد هم نمىتواند چنان ديدى در خود ايجاد كند . اينكه قرآن از ما مىخواهد كه خدا را با اين صفات ثنا گوييم ، مىخواهد او را و جهان را بدين‌گونه بشناسيم ، و اين‌گونه شناختن فرع اين است كه از راه صحيح عقلانى و برهانى مطالب شامخ را درك كنيم . اينها به طور ضمنى دعوت به تفكر در مسائل الهيات و تأييد امكان چنين معرفتهايى است .\r\nو اما صفت دوم كه صفت رحيم است ، در اينجا نيز بايد بگوييم كه شناخت « اللَّه » به اين صفت مستلزم آن است كه انسان به مقام و موقعيت خودش در ميان موجودات عالم شناخت كامل داشته باشد .\r\nامتيازى كه انسان در ميان موجودات دارد اين است كه فرزند بالغ اين جهان است ؛ فرزند نابالغ اين خانواده كه تحت قيمومت و سرپرستى اجبارى پدر و مادر باشد نيست ، بلكه از نظر عقل و خرد به آن درجه از رشد رسيده كه به او گفته‌اند بايد خودت راه را انتخاب كنى . در حالى كه موجودات ديگر تحت تكفل جبرى عوامل اين عالم‌اند ، اين انسان است كه به دليل رشد عقلى آزادى و اختيار دارد و مىتواند از دو راه يكى را انتخاب كند : انّا هَدَيْناهُ السَّبيلَ امّا شاكِراً وَ امّا كَفوراً « 1 » . راه راست و راه كج هر دو در جلو انسان قرار گرفته ، اگر انسان راه راست و صراط مستقيم حق را بپيمايد آنوقت است كه يك نوع رحمت و عنايت خاصى از ناحيهء خدا شامل حالش مىگردد و گويى عالم به گونه‌اى ساخته شده كه هركس راه خدا را برود پروردگار او را مدد مىكند ، رهنمايى و هدايتش مىكند ( وَ الَّذينَ جاهَدوا فينا لَنَهْدِيَنَّهُمْ سُبُلَنا ) « 2 » ، دلش را نور بخشيده و قلبش را نيرو مىدهد ، اسباب و وسائل را براى راهش مهيا مىسازد ، رزق « مِنْ حَيْثُ لايَحْتَسِبُ » به او مىرساند ، و بالاخره به مرحله‌اى مىرسد كه احساس مىكند به مرحلهء داد و ستد با خداى خويش رسيده است چون مىبيند هرچه كه او در كردار خالصانه‌تر رفتار مىكند عنايات الهى بيشتر شامل حالش مىگردد . در اين وقت است كه بنده به مرحلهء رضا و تسليم رسيده است .\r\n\r\n\r\n\r\n\r\n","description":"","footnote":"\r\n( 1 )\r\n. دهر / 3 .\r\n( 2 ) . عنكبوت / 69 .\r\n","page_name":" 94 ","page_number":94},
  {"content":"\r\n\r\nمالِكِ يَوْمِ الدِّينِ . در رساله‌هاى عمليه خوانده‌ايد كه در قرائت نماز اين آيه را به دو وجه مىتوان خواند : مالِكِ يَوْمِ الدِّينِ ، و مَلِكِ يَوْمِ الدِّينِ . ببينيم اين دو قرائت آيا باعث مىشود كه دو معنى مختلف براى آيه تصور گردد ؟\r\nمَلِك و مالك در استعمالات روزمرّه هركدام معناى مستقل دارند . اولى يك رابطهء سياسى است و دومى يك رابطهء اقتصادى . آنجا كه انسان با چيزى رابطهء مالكيت پيدا مىكند به اين نحو است كه مىتواند از آن بهره‌بردارى كند و آنجا كه « ملك » مىگويد يعنى قدرتى ما فوق ديگرى دارد و براى خود حق تدبير و سياست قائل است .\r\nولى در هر دو مورد هيچ گونه واقعيتى در كار نيست ، بلكه يك قرارداد صرف است ؛ يعنى اينكه مىگوييم فلان كس مالك فلان خانه است ، يعنى در حال حاضر قرار بر اين است كه چنين اعتبار شود ؛ و آنجا كه گفته مىشود فلان شخص ملك فلان ناحيه است نيز بيش از يك اعتبار نيست و لذا در هر دو مورد اگر اعتبار عوض شود بلافاصله ديگر وجود ندارد ، يعنى ممكن است لحظه‌اى ديگر مالك آن خانه و ملك آن ناحيه اشخاص ديگرى باشند و رابطه با افراد جديد برقرار گردد .\r\nدر اين‌گونه موارد كه ملك بودن و مالك بودن با اعتبار تشكيل مىشود ، اين دو معنى با يكديگر كمال امتياز را دارند ؛ يعنى ملك كار مالك را نمىكند و مالك نمىتواند كارهاى ملك را انجام دهد ؛ يكى مُلك است ديگرى مِلك .\r\nولى در بعضى موارد اين روابط حقيقى است . مثلًا اگر كسى بگويد من مالك قواى بدنى خويش هستم ، معنايش اين است كه در بهره‌گيرى از آنها صاحب حق و مختارم ، يعنى قوّه‌اى در وجود من هست كه من هر وقت بخواهم از آن استفاده مىكنم و مثلًا با آن سخن مىگويم و هر وقت نخواهم بهره‌بردارى نمىكنم . اينجاست كه چنان‌كه ملاحظه مىكنيد ملك با مالك هر دو مصداقاً يكى است ؛ يعنى هم ما مالك اعضا و جوارح خودمان هستيم و هم ملك و مسلط بر آنها ، به دليل اينكه يك امر تكوينى است نه قراردادى و مجازى محض .\r\nدر مورد پروردگار كه خالق تمام جهان است و اراده‌اش قاهر بر همهء عالم است وحدت مَلِك با مالك به خوبى روشن است و آنجاست كه رابطهء حقيقى بين مالك و مملوك برقرار است . لذا راجع به مُلك در قيامت در قرآن آمده است : لِمَنِ الْمُلْكُ\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nالْيَوْمَ لِلَّهِ الْواحِدِ الْقَهّارِ « 1 » .\r\nبالاتر اينكه در آيهء ديگر آمده است : قُلِ اللَّهُمَّ مالِكَ الْمُلْكِ « 2 » بگو اى خداى مالك مُلك . در اين آيه مُلك و صاحب اختيارى در مديريت ، به عنوان يك امر مملوك فرض شده است . مفاد لِمَنِ الْمُلْكُ الْيَوْمَ نيز همين است و به اصطلاح « لام » افادهء مِلك مىكند . معنى آيه اين است كه مالك كيست ؟ پاسخ اين است كه خداست .\r\nپس معلوم مىشود كه مُلك و مِلك اين قدرها از يكديگر جدا نيستند و آن طور كه گفته مىشود دو قلمرو جداگانه ندارند .\r\nآيا خداوند فقط مالك و مَلِك روز قيامت است و در دنيا نيست ؟ خير ، بلكه خداوند مالك و مَلِك حقيقىِ هم دنيا و هم آخرت است . فرقش اين است كه بشر چون در دنيا چشم حقيقت‌بين ندارد ، مالكها و مَلِكهاى اعتبارى و مجازى را مىسازد ؛ خود را و ديگرى را مالك بر اشياء و مَلِك آنها مىداند و مىگويد من مالك اين خانه‌ام ولى هنگامى كه حقايق جهان برايش مكشوف شد و نگاهى واقع‌بينانه بر جهان افكند آنگاه خواهد ديد كه همهء مِلكها و مُلكها ساختگى بوده و مالك و مَلِك حقيقى هستى اوست . فَكَشَفْنا عَنْكَ غِطاءَكَ فَبَصَرُكَ الْيَوْمَ حَديدٌ « 3 » .\r\nروايت ذيل نيز همين مطلب را بيان مىفرمايد :\r\nعن جابر عن ابى جعفر عليه السلام أنه قال : الْامْرُ يَوْمَئِذٍ وَ الْيَوْمَ كُلُّهُ لِلَّهِ . يا جابِرُ اذا كانَ يَوْمَ الْقِيامَةِ بادَتِ الْحُكّامُ ، فَلَمْ يَبْقَ حاكِمٌ الَّا اللَّهُ « 4 » .\r\nايّاكَ نَعْبُدُ وَ ايّاكَ نَسْتَعينُ . پروردگارا تنها و تنها تو را مىپرستيم و تنها و تنها از تو استعانت مىجوييم .\r\n\r\n\r\n\r\n\r\n","description":"","footnote":"\r\n( 1 ) . مؤمن / 16 .\r\n( 2 ) . آل‌عمران / 26 .\r\n( 3 ) . ق / 22 .\r\n( 4 ) . الميزان ، ج 20 / ص 229 .\r\n","page_name":" 96 ","page_number":96},
  {"content":"\r\n\r\nبا اينكه انسان گمان مىكند كه توحيد يكى از مسائل اسلام است و هزاران مسئلهء ديگر در اسلام در كنار توحيد قرار گرفته است ولى وقتى با نگاهى دقيقتر مىنگرد ، مىبيند اسلام سراسرش توحيد است ؛ يعنى تمام مسائل آن ، چه آنها كه مربوط به اصول عقايد است و چه آنها كه به اخلاقيات و امور تربيتى و يا به دستورالعمل‌هاى روزانه ارتباط دارد ، همگى يك جا و يكپارچه توحيد است .\r\nدر منطق ، اصطلاحى وجود دارد ، مىگويند : تحليل و تركيب . اين دو كلمه كه در آنجا در فكر به كار مىرود از علوم طبيعى اتخاذ شده است و مراد اين است كه همانطور كه در عالم ماده تجزيه و تركيب است يعنى همهء مركبات تجزيه مىشود به عناصر اوليه و اگر آن عناصر را تركيب كنند دومرتبه آن مركب تشكيل مىگردد ، در انديشه‌ها و فكرها نيز همين‌گونه است . فيلسوفان مىگويند تمام انديشه‌ها و افكار بشر به اصل عدم تناقض برمىگردد ؛ يعنى اگر تحليل و تجزيه بكنند ، بازگشت به اين اصل مسلّمِ بديهى مىنمايد .\r\nدر اسلام چنين اصلى وجود دارد كه همان توحيد است ، يعنى تمام مبانى اسلامى را اگر تحليل كنيم بازگشت به توحيد مىكند .\r\nاگر نبوت و معاد را كه دو اصل ديگر از اصول اعتقادى هستند و يا امامت را مورد تحليل قرار دهيم ، در شكل ديگر ، توحيد است . و اگر دستورهاى اخلاقى و يا احكام اجتماعى اسلامى را مورد بررسى قرار دهيم در شكل توحيد خودنمايى مىكنند .\r\nما اين بحث را اينك به همين مقدار اكتفا مىكنيم و تفصيل بيشتر آن را به مورد ديگرى ايكال مىنماييم . در تفسير الميزان در موارد متعددى اين مطلب بيان شده است .\r\n\r\nتوحيد نظرى و توحيد عملى\r\nدر اسلام دو توحيد وجود دارد : نظرى و عملى . توحيد نظرى مربوط به عالم شناخت و انديشه است ، يعنى خدا را به يگانگى شناختن ، و توحيد عملى يعنى خود را در عمل ، يگانه و يك‌جهت و در جهت ذاتِ يگانه ساختن . به عبارت ديگر توحيد نظرى يعنى شناخت يگانه بودن خدا ، و توحيد عملى يعنى يگانه شدن انسان .\r\nنكته‌اى كه مىخواهم تذكر دهم اين است كه در سورهء حمد آنچه از اول سوره تا اينجا آمده است مربوط به نوع اول يعنى توحيد نظرى است و از اينجا ( ايّاكَ نَعْبُدُ ) به بعد بيان توحيد عملى است . اينجاست كه انسان به عظمت بىمانند اين سورهء\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكوچك پى مىبرد و نمونهء واضحى از اعجاز اين كتاب كريم را در اين سورهء كوچك در مىيابد . راستى انسان نمىتواند از شگفت خوددارى نمايد كه چگونه بر زبان مردى امّى و درس‌نخوانده و در محيط امّيّت و بىسوادى و بىخبرى از علم و فرهنگ ، اينچنين سخنانى جارى مىشود كه از نظر عمق و ژرفا بزرگترين حكماى الهى را به فكر فرو مىبرد و از نظر عذوبت و سلاست در حدى است كه انسان هرگز از تكرار آن سير نمىشود !\r\nتوضيح مطلب اينكه : جمله‌ها و كلماتى كه از اول سوره تا مالِكِ يَوْمِ الدِّين گذشت يك سلسله مسائل شناختى دربارهء خداوند مطرح ساخت : او « اللَّه » است ، او « رحمن » است ، او « رحيم » است ، او « ربّ العالمين » است ، او « مالك يوم الدين » است ؛ بعلاوه او ذاتى است كه « محمود » علىالاطلاق است ، همهء حمدها و سپاسها به او تعلق دارد .\r\nراستى تمام الهيات در اين چند كلمه گنجانيده شده است ؛ عمده‌ترين مسائل الهى در اين چند كلمه طرح شده است .\r\nعلما و حكماى اسلام به حق استنباط كردند كه طرح اين مسائل از طرف قرآن ، دعوت به غور در عمق و ژرفاى اين حقايق است ؛ قرآن نمىخواهد كه ما صرفاً با لقلقهء زبان اين كلمات را بر زبان آوريم بلكه مىخواهد حقايق اينها را درك نماييم .\r\nآن كه در نماز خود خدا را با اين اوصاف ياد مىكند در حقيقت در مقام ادعاى شناخت خداوند به اين اسماء و صفات است :\r\nشناخت اينكه او اللَّه است يعنى ذات كامل و شايستهء پرستش كه همهء موجودات عالم بالفطره متوجه اويند . به عبارت ديگر شناخت و اقرار و اعتراف به موجودى كه كامل مطلق است ؛ نقص ، كاستى و نيستى و نياز را در او راهى نيست و به همين دليل همه چيز از او و متوجه او و به سوى اوست .\r\nشناخت آنكه او رحمن است ، كه جدّاً بايستى - چنان‌كه بحث كرديم - انسان انديشه‌اش را بسيار دقيق و لطيف كند تا بتواند خدا را به اين صفت بشناسد ؛ يعنى درك كند كه سراسر وجود ، مظهر رحمانيت ذات حق است ؛ آنچه از او صدور مىيابد جز خير و رحمت نيست ؛ هيچ موجودى از آن جهت كه موجود است ، از آن جهت كه منتسب به ذات حق است ، يعنى از آن جهت كه عينى و واقعى است جز خير و رحمت نيست ؛ شرّيت و نقمت ، در جنبه‌هاى عدمى و نسبى و اضافى اشياء است نه\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nدر جنبه‌هاى وجودى و فى نفسه آنها « 1 » .\r\nشناخت آنكه او رحيم است . بنده‌اى كه خدا را با اين صفت مىخواند ادعا مىكند كه به اين مرحله از معرفت و شناخت رسيده كه تشخيص مىدهد نه تنها نظام خلق و صدور اشياء مظهر ذات حق است ، بلكه نظام بازگشت اشياء به سوى حق نيز نظام خير و رحمت است ؛ يعنى موجودات از رحمت آمده و به رحمت باز مىگردند .\r\nاين به معنى سبقت و تقدم رحمت بر غضب و نقمت است ، و به تعبير ديگر :\r\nنقمت و عذاب نيز اگر درست شناخته شود رحمتى است در لباس نقمت .\r\nبه عبارت ديگر : خداوند متعال داراى صفات جمال و صفات جلال است .\r\nصفات جمال از قبيل علم و قدرت و حيات و جود و رحمت ، و صفات جلال از قبيل قدّوسيت ، جباريت ، منتقميت و امثال اينها .\r\nخداوند متعال در مرتبهء ذات خود داراى دوگانگى نيست كه مثلًا نيمى از ذاتش رحمت و خير و جود و ربوبيت باشد و نيم ديگر قدوسيت و جباريت و انتقام .\r\nهمچنين خداوند از همان حيث و در همان مرتبه‌اى كه خير و جود و رحمت است جبار و منتقم نيست ، بلكه نوعى تقدم و تأخر ميان اسماء و صفاتش حكمفرماست .\r\nاهل حكمت و معرفت تحقيقات بسيار جالب و عميقى در اين زمينه كرده‌اند كه از با ارزشترين محصولات انديشهء بشرى است و تنها افرادى كه از قريحه‌اى سرشار توأم با تعمقى فراوان و پيگيريى خستگىناپذير برخوردار بوده‌اند به عمق اين حقايق رسيده‌اند .\r\nآرى نوعى تقدم و تأخر ميان اسماء و صفات پروردگار حكمفرماست يعنى بعضى از اسماء و صفات زاييده و مولود بعضى ديگر است . به طور كلى صفات جماليه بر صفات جلاليه تقدم دارند ؛ صفات جلاليه مولود و زاييدهء صفات جماليه است . آن كه جباريت و منتقميتش بر هر چيز ديگر تقدم دارد « يَهُوَه » خداى ساختگى يهود است نه « اللَّه » خداى واقعى جهان و معرفىشده از طرف قرآن .\r\nاينجاست كه به خوبى مىتوان درك كرد كه چرا « بسم اللَّه » قرآن با رحمن و رحيم توأم است نه مثلًا با جبار و منتقم ؛ زيرا نمايش هستى از نظر قرآن ، نمايش اللَّه\r\n\r\n\r\n\r\n\r\n","description":"","footnote":"\r\n( 1 ) . [ براى توضيح و تفصيل بيشتر رجوع شود به كتاب عدل الهى تأليف استاد شهيد آيت‌اللَّه مرتضى مطهرى . 
  ]\r\n","page_name":" 99 ","page_number":99},
  {"content":"\r\n\r\nرحمن رحيم است و حتى جباريت و منتقميت نيز شكلى ديگر از رحمانيت و رحيميت است .\r\nالبته پيداست كه رحمت رحيميه ، يعنى رحمتى كه موجودات در بازگشت به سوى حق مشمول آن مىشوند ، در درجهء اول شامل حال اهل ايمان است يعنى آنها هستند كه آنچه به آنها مىرسد ظاهراً و باطناً رحمت است ، رحمتى است در صورت رحمت نه در صورت نقمت ، رحمتى است مطلق نه نسبى .\r\nاينكه گفته مىشود فرق رحمن و رحيم اين است كه رحمن مربوط به دنياست و رحيم مربوط به آخرت ؛ يا گفته مىشود كه رحمن شامل همهء مردم اعم از كافر و مؤمن مىشود اما رحيم تنها شامل حال مؤمنين مىگردد ، مقصود همان است كه قبلًا توضيح داديم .\r\nدنيا و آخرت از آن نظر كه دو جهان‌اند با يكديگر فرق ندارند كه يكى اعتبار رحمت را از ماده يا تبصرهء « رحمن » بگيرد و ديگرى از ماده يا تبصرهء « رحيم » ، يا مثلًا رحمتهاى مشترك كافر و مؤمن از يك ماده و يا تبصره تأمين شده باشد و رحمتهاى خاص اهل ايمان از ماده يا تبصرهء ديگر .\r\nجهان هستى اينچنين تقسيماتى ندارد . تقسيم هستى از نظر رحمت اين است كه جهان « آمدن » دارد و « بازگشتن » ، جهان « از اويى » دارد و « به سوى اويى » .\r\nخداوند رحمن است يعنى آمدن و « از اويى » جهان مظهر رحمت است ؛ و خداوند رحيم است يعنى بازگشتن و « به سوى اويى » جهان نيز مظهر رحمت است . حتى جهنم و عذاب الهى كه مظهر جباريت و انتقام الهى است نيز مولود رحيميت اوست .\r\nدر اينجا بيش از اين نمىتوان توضيح داد .\r\nاو مالِكِ يَوْمِ الدِّينِ است . در اينجا معرفت و شناخت ديگرى مطرح است .\r\nبنده ، مدعى شناخت سرانجام آفرينش است ، يعنى او مىداند روز جزائى است و در اين روز منكشف خواهد شد كه هيچ اسباب و وسيله‌اى اصالت نداشته و مَلِك و مالك بالاصاله خداوند بوده است .\r\nاينها همه با آن تفسيرهايى كه قبلًا گفته شد در قلمرو توحيد نظرى است ، يعنى توحيدى كه از مقولهء شناخت است ؛ و اين شناختها فوق‌العاده لازم و ضرورى است و هيچ گاه نبايد گفت كه اين مرحله يك مرحلهء ذهنى است و ضرورتى ندارد ؛ خير ، بلكه در اسلام شناختْ خودش اصالت دارد و تا اين مرحله نباشد انسان در عمل\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nپيش نخواهد رفت .\r\nاما آيا اين مرحله كافى است ؟ يعنى اگر انسان فقط بشناسد و بفهمد موحد محسوب شده است ؟\r\nخير ، بلكه اين شناختن و فهميدن مقدمهء شدن است ، يعنى بايد بشناسد و بفهمد تا بشود ( توحيد عملى ) .\r\nآنگاه كه مىگوييم ايّاكَ نَعْبُدُ ، توحيد عملى را آغاز نموده‌ايم و مىخواهيم اظهار يگانه شدن كنيم .\r\n\r\nريشهء لغت « عبادت »\r\nدر زبان عربى وقتى كه چيزى رام ، نرم ، مطيع بشود به طورى كه هيچ گونه عصيان و تعدى و مقاومتى نداشته باشد ، اين حالت را « تعبد » مىگويند .\r\nدر قديم راهها و جاده‌ها اين طور نبود كه مانند امروز به وسيلهء ماشينهاى راه‌سازى اول راه را بسازند بعد روى آن راه بروند ، بلكه راهها با رفتن ساخته مىشد و لذا در روزهاى اول به طورى بود كه سنگ و خارها مانع رفت و آمد بودند ولى در اثر عبور و مرور كم‌كم سنگريزه‌ها خرد و نرم مىشدند و مقاومتى در مقابل عابرين نداشتند ، پاى انسانها و حيوانها را آزار نمىدادند بلكه رام و آرام بودند ، در حالى كه راهى كه بيراهه بود سنگها زير پا ناآرام و عاصى بودند . اين طريق را ، يعنى راهى كه نرم و رام شده بود مىگفتند : طريق مُعَبَّد « 1 » .\r\nانسان عبد و معبّد يعنى كسى كه رام و تسليم و مطيع است و هيچ گونه عصيانى ندارد . اين‌گونه بودن يعنى رام و مطيع بودن ، يك ذره عاصى نبودن ، حالتى است كه انسان بايد فقط نسبت به خداوند داشته باشد . عبد خدا بودن يعنى اين حالت را نسبت به ذات حق و فرمانهاى ذات حق داشتن . و اما توحيد در عبد بودن و در عبادت به معنى اين است كه در مقابل هيچ موجود ديگر و هيچ فرمان ديگرى اين حالت را نداشته باشد ، بلكه نسبت به غير خدا حالت عصيان و تمرد داشته باشد .\r\nپس همواره انسان بايد دو حالت متضاد داشته باشد : تسليم محض خدا ، و عصيان محض غير خدا . اين است معنى ايّاكَ نَعْبُدُ خدايا تنها تو را مىپرستيم و غير تو را\r\n\r\n\r\n\r\n\r\n","description":"","footnote":"\r\n( 1 ) . و يقال طريق معبّد الى مذلّل بالوطء . ( مفردات راغب )\r\n","page_name":" 101 ","page_number":101},
  {"content":"\r\n\r\nنمىپرستيم .\r\nبايد توجه داشت اطاعت آنهايى كه خداوند دستور اطاعت آنها را داده مثل پدر و مادر ، امام و رهبران جامع شرايط ، همه در واقع اطاعت خداست ، زيرا چون خدا گفته است اطاعت مىكنيم و هر رشته‌اى كه به اينجا برسد عبادت خداست ؛ ولى هرچه در كنار خدا قرار بگيرد يعنى در عرض خدا قرار بگيرد نه در طول ، شرك است .\r\n\r\nشركها و توحيدها\r\nدر قرآن مجيد مصاديق گوناگونى براى شرك آمده است كه ما به بعضى از آنها اشاره مىكنيم و ضمناً معنى توحيد عملى قرآن اجمالًا روشن مىگردد .\r\n1 . ارَايْتَ مَنِ اتَّخَذَ الهَهُ هَواهُ « 1 » .\r\nآيا ديدى آن كس را كه هواى نفس خودش را معبود خويش قرار داده است .\r\nدر اين آيه انسان شهوت‌پرست ، مشرك شمرده شده است . مثنوى گويد :\r\n مادر بتها بت نفس شماست * چونكه آن بت مار و اين بت اژدهاست\r\nآهن و سنگ است نفس و بت شرار * آن شرار از آب مىگيرد قرار\r\nسنگ و آهن ز آب كى ساكن شود * آدمى با ايندو كى ايمن شود \r\nپس ، از آنجا كه مىگوييم ايّاكَ نَعْبُدُ و معبوديت غير خدا را نفى مىكنيم ، مدعى اين مطلب شده‌ايم كه خدايا ما به فرمان تو هستيم نه به فرمان ميلها و هواها و هوسها و شهوتهاى خودمان .\r\n2 . اتَّخَذوا احْبارَهُمْ وَ رُهْبانَهُمْ ارْباباً مِنْ دونِ اللَّهِ « 2 » .\r\n\r\n\r\n\r\n\r\n","description":"","footnote":"\r\n( 1 ) . فرقان / 43 .\r\n( 2 ) . توبه / 31 .\r\n","page_name":" 102 ","page_number":102},
  {"content":"\r\n\r\nدر حالى كه يهوديان و مسيحيان را مذمت مىفرمايد مىگويد آنان بدون آنكه مستندى از امر خدا داشته باشند حِبرهاى خودشان ( حبر عالِم يهود را گويند ) و راهبهاى خودشان را خداى خويش قرار داده‌اند و پرستش مىكنند .\r\nمىدانيم يهوديان و مسيحيان علما و مقدسين خود را به آن شكل كه بت پرستها بتها را عبادت مىكردند عبادت نمىكردند ، يعنى آنها را مثلًا سجده نمىكردند بلكه همين قدر بود كه در مقابل آنان متعبد بودند ، يعنى بدون آنكه از طرف خداوند اجازه داشته باشند مطيع و تسليم آنها بودند و در حقيقت مطيع ميلها و هواهاى نفسانى آنها بودند ؛ هرچه آنان به ميل و هواى خود مىگفتند اينها مىپذيرفتند . خداوند در آنجا مىفرمايد اطاعت ، از حقوق خاصهء پروردگار است و هركس كه او دستور دهد مىشود اطاعت كرد . حبرها و راهبها را كه خدا دستور نداده چرا اطاعت مىكنيد ؟ !\r\nپس آنجا كه مىگوييم ايّاكَ نَعْبُدُ يعنى خدايا هيچ گروهى را به نام روحانى و به نام قدّيس و به نام ديگر عبادت نمىكنيم ، كوركورانه اطاعت نمىكنيم ؛ هركس را تو فرمان داده‌اى اطاعت كنيم اطاعت مىكنيم و هركس را كه تو فرمان نداده‌اى اطاعت نمىكنيم .\r\nاگر رسول خدا را اطاعت مىكنيم از آن جهت است كه تو صريحاً فرمان او را واجب كرده‌اى .\r\nاگر ائمهء اطهار را به عنوان اولىالامر اطاعت مىكنيم چون تو فرمان داده‌اى . اگر فرمان مجتهدان جامع‌الشرايط يعنى علماى متقى عادل آگاه را اطاعت مىكنيم به حكم اين است كه پيغمبر و ائمهء اطهار كه فرمانشان را تو واجب الطاعه كرده‌اى به ما اينچنين دستور داده‌اند .\r\n3 . قُل يا اهْلَ الْكِتابِ تَعالَوْا الى كَلِمَةٍ سَواءٍ بَيْنَنا وَ بَيْنَكُمْ الّا نَعْبُدَ الَّا اللَّهَ وَ لانُشْرِكَ بِهِ شَيْئاً وَ لايَتَّخِذَ بَعْضُنا بَعْضاً ارْباباً مِنْ دونِ اللَّهِ « 1 » .\r\nاين همان آيه‌اى است كه رسول اللَّه در سال 5 يا 6 هجرى به صورت بخشنامه به سران كشورهاى دنيا فرستاد : بگو اى اهل كتاب ، اى كسانى كه خودتان را به يك\r\n\r\n\r\n\r\n\r\n","description":"","footnote":"\r\n( 1 ) . آل‌عمران / 64 .\r\n","page_name":" 103 ","page_number":103},
  {"content":"\r\n\r\nكتاب آسمانى مستند مىكنيد ! همگى بياييد به سوى يك حقيقتى كه براى همهء ما علىالسويه است ، نه ما مىتوانيم بگوييم به ما اختصاص دارد و نه شما مىتوانيد ادعا كنيد مخصوص شماست ، و آن اللَّه است . بياييد هيچ چيزى را شريك او قرار ندهيم . تا آنجا كه مىفرمايد : وَ لا يَتَّخِذَ بَعْضُنا بَعْضاً ارْباباً مِنْ دونِ اللَّهِ برخى از ما برخى ديگر را « رب » و صاحب اختيار نگيريم ، هيچ كدام ديگرى را عبادت و اطاعت نكنيم ، معبود و مطاع نگيريم ، تنها خدا را « رب » و معبود و مطاع بدانيم و بس .\r\nاين نيز يكى ديگر از مظاهر توحيد عملى قرآن است كه مىفرمايد : هيچ انسانى انسان ديگر را رب خودش قرار ندهد و انسانى انسان ديگر را مربوب خويش نسازد . پس معنى ايّاكَ نَعْبُدُ اين است : خدايا تنها تو را « رب » و مطاع قرار مىدهيم و هيچ معبود اجتماعى نداريم و هيچ انسانى و فرمان انسانى را در برابر تو و فرمان تو مطاع قرار نمىدهيم .\r\n4 . وَ تِلْكَ نِعْمَةٌ تَمُنُّها عَلَىَّ انْ عَبَّدْتَ بَنى اسْرائيلَ « 1 » .\r\nموسى بن عمران وقتى كه با فرعون روبرو شد و او را دعوت كرد ، فرعون با خشونت گفت : تو همان كسى هستى كه در خانهء ما بودى و در زير دست ما بزرگ شدى و آن كار مهم و زشت را ( كشتن قبطى ) انجام دادى . موسى جواب داد : حال اين منّت را به سر من گذاشتى در مقابل اينكه بنىاسرائيل را بندهء خودت قرار داده‌اى ؟ ! يعنى آيا تو مىگويى من هيچ نگويم در مقابل اين عملت كه بنىاسرائيل را بنده ساخته‌اى ؟ !\r\nملاحظه مىكنيد كه حضرت موسى فرعون مآبى يعنى همان استبداد فرعون را « تعبيد » ناميده است . بنىاسرائيل هيچ گاه فرعون را سجده نمىكردند بلكه فرعون آنها را ذليل ساخته و به اطاعت اجبارى و كار اجبارى و بهره‌كشى وادار كرده بود و هر نوع حق اختيار و آزادى را از آنها سلب نموده بود . آنها عملًا در مقابل فرعون رام و مطيع بودند .\r\n\r\n\r\n\r\n\r\n","description":"","footnote":"\r\n( 1 ) . شعراء / 22 .\r\n","page_name":" 104 ","page_number":104},
  {"content":"\r\n\r\nپس ايّاكَ نَعْبُدُ يعنى خدايا تن به تعبيدها و تذليلها و اطاعتهاى اجبارى و بهره‌كشى و سلب حق اختيار و آزادى نمىدهيم .\r\nاينها نمونه‌هايى است كه در قرآن آمده است و مىتواند روشنگر معناى توحيد عملى باشد . توحيد عملى همان است كه در اصطلاح علماى اسلامى « توحيد در عبادت » مىگويند و مراد توحيد در عينيت خارجى است ، يعنى واقعيت وجود انسان هم يگانه شده باشد .\r\nخلاصه آنكه در اسلام كافى نيست كه مسلمان تنها در مرحلهء فكر و انديشه موحد باشد و خدا را در ذات و صفات و افعال به يگانگى بشناسد و بداند و درك كند ، كه اگر به او پيشنهاد كنند كه دربارهء خداشناسى بحث كند ، بتواند شش ماه در اطراف خدا سخن بگويد . اينچنين شخصى نيمى از توحيد را دارد ، و نيم ديگر آن است كه در عمل يگانه‌گرا باشد بلكه يگانه شده باشد . آن هنگام كه خدا را با تمام اوصاف شناخت و در اطاعت و تسليم نيز يگانه بود مىتوان گفت موحد است .\r\nهمانطور كه قبلًا اشاره كرديم اينجاست كه به عظمت سورهء حمد پى مىبريم ؛ و راستى شگفت‌آور است كه چگونه شخصى كه هيچ گاه در عمرش درس نخوانده و با فيلسوفى برخورد نكرده و هيچ دانشمندى را ملاقات ننموده ، در اولين سورهء كتابش كلمات طورى تنظيم شده باشد كه تمام مكتبش را در يك قطعهء كوچك بگنجاند ، توحيد نظرى را در چند جملهء كوتاه و در كمال اوج و تعالى بيان كند و توحيد عملى را در يك جملهء كوتاه ايّاكَ نَعْبُدُ نشان دهد !\r\n\r\nانحصار عبادت\r\nدر جملهء ايّاكَ نَعْبُدُ از نظر دستور زبان عربى ايّاكَ مفعول نَعْبُدُ است و به حسب طبع اوّلى مىبايست پس از فعل بيايد و گفته شود : نَعْبُدُكَ ، و اگر اين طور بود معنايش اين بود : خدايا تو را پرستش مىكنيم . ولى علماى ادب مىگويند : « تقديمُ ما حقّه التأخير يُفيد الحصر » يعنى اگر يك كلمه را كه جايش مؤخر است مقدم بدارند علامت انحصار است . اختصاص به زبان عربى ندارد و در فارسى همچنين است .\r\nبنابراين معناى اين جمله مىشود : خدايا تنها تو را پرستش مىكنيم و رام و مطيع تو هستيم ، و مطيع هيچ كس و هيچ فرمانى كه ناشى از فرمان تو نباشد نيستيم . پس جملهء ايّاكَ نَعْبُدُ يك جمله است به جاى دو جمله : جملهء اثباتى يعنى در مقابل خدا\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nتسليم هستيم ، و جملهء نفيى يعنى در مقابل غير خدا هرگز تسليم نمىشويم .\r\nطبق اين بيان ، در اين جمله همان ايمان و كفرى كه از شعار توحيد استفاده مىشود گنجانده شده است . مسلمان كه مىگويد : لا الهَ الَّا اللَّهُ در آنِ واحد يك ايمان و يك كفر را ابراز مىدارد : ايمان به خداوند و كفر به غير خدا . در آية الكرسى مىخوانيم :\r\nلا اكْراهَ فِى الدِّينِ قَدْ تَبَيَّنَ الرُّشْدُ مِنَ الْغَىِّ فَمَنْ يَكْفُرْ بِالطّاغوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى « 1 » .\r\nاينك كه حقيقت آشكار شده هيچ گونه اجبار و اكراهى در كار نيست . آن كس كه مؤمن به اللَّه باشد ، در حالى كه در همان آن ، كافر به طاغوت ( آنچه كه مظهر طغيان است ) باشد رستگار گشته و عروة الوثقى يعنى دستگيرهء محكم را چنگ زده است .\r\nايمان در اسلام بدون كفر ، عملى نيست ؛ بلكه همواره بايستى در كنار تسليم به خداوند ، انكار مظاهر طغيان قرار گيرد تا ايمان كامل گردد .\r\n\r\nضمير جمع\r\nنكتهء جالبى كه در اينجا - كه مرحلهء توحيد عملى و مرحلهء « شدن » انسان است - وجود دارد اين است كه در كلمهء نَعْبُدُ ضمير جمع آورده شده و به صورت مفرد يعنى اعْبُدُ گفته نشده است . گفته نشده : « من تنها تو را مىپرستم » بلكه گفته شده « ما تنها تو را مىپرستيم » . آن نكته در اين مقام كه مقام ساخته شدن انسان است اين است كه انسان همانطور كه در پرتو شناخت خدا و توجه به او ساخته مىشود نه در صورت غفلت از او و بىخبرى از او ، همانطور كه در عمل و فعاليت ساخته مىشود نه با نظر و انديشهء محض ، همچنين انسان در ضمنِ عمل اجتماعى و همراه و هماهنگ با جامعهء توحيدى ساخته مىشود نه منفصل و جدا از قافلهء اهل توحيد .\r\nانسان موجودى است فكرى ، الهى ، عملى ، اجتماعى . انسانِ بدون انديشه و شناخت\r\n\r\n\r\n\r\n\r\n","description":"","footnote":"\r\n( 1 ) . بقره / 256 .\r\n","page_name":" 106 ","page_number":106},
  {"content":"\r\n\r\nانسان حقيقى نيست . انسانِ بريده از خدا و غافل از خدا انسان نيست . انسان انديشندهء الهى بريده از عمل نيز انسان حقيقى نيست ، انسان كاستىگرفته است .\r\nهمين طور انسان انديشندهء خداشناس عملى بريده از جامعهء توحيدى نيز انسان ناقص است . پس در حقيقت معنى ايّاكَ نَعْبُدُ اين است :\r\nخدايا ما مردم جامعهء توحيدى در حركتى هماهنگ ، همه با هم به سوى تو و گوش به فرمان تو روانيم .\r\nايّاكَ نَسْتَعينُ . تنها از تو كمك مىخواهيم ؛ از غير تو كمك نمىخواهيم و استعانت نمىجوييم .\r\nاين جمله ، مفيدِ توحيد در استعانت است . توحيد در استعانت ، يعنى تنها از او كمك خواستن و تنها از او استمداد كردن و تنها به او اعتماد كردن . ممكن است در اينجا سؤالى مطرح شود و مىتوان اين سؤال را به دو گونه مطرح كرد : يكى از نظر اصل استمداد و استعانت . از نظر علماى تعليم و تربيت و علماى اخلاق ، انسان بايد اعتماد به نفس داشته باشد . اعتماد به غير و استعانت و استمداد از غير ، انسان را موجودى اتّكالى و ضعيف مىسازد ؛ بر خلاف اعتماد به نفس كه قوا و نيروهاى انسان را بيدار و زنده مىكند .\r\nطبق اين اصل بايد به خود تكيه داشت نه به غير ، اعم از اينكه آن غير خدا باشد يا غير خدا . به همين دليل علماى امروز « توكل » را كه اعتماد به خداست و موجب سلب اعتماد از خود است نفى مىكنند و غير اخلاقى مىشمارند .\r\nممكن است اين سؤال به صورت ديگرى مطرح شود و آن اينكه چرا نبايد از غير خدا استعانت و استمداد جست ؟ اينكه غير خدا را نبايد عبادت كرد منطقى است و اما اينكه از غير خدا نبايد استعانت و استمداد جست چه منطقى دارد ؟ خداوند ، عالم را عالم اسباب قرار داده و ما انسانها را به انسانهاى ديگر و به اشياء ديگر نيازمند ساخته است و ما ناچار براى رفع نيازهاى خود بايد از اشياء ديگر و از انسانهاى ديگر در زندگى كمك بگيريم و استمداد كنيم .\r\nدر پاسخ اين سؤال بايد بگوييم كه مطلب چيز ديگرى است . اين طور نيست كه هرگونه كمك‌گيرى از غير و اعتماد به غير قبيح باشد ، بلكه خداوند اصولًا انسان را موجودى نيازمند به غير خلق كرده ؛ يعنى جامعهء انسانها اين طور است كه هركس به ديگرى محتاج است و اينكه مىبينيم در سفارشات اسلامى دائماً امر به تعاون\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمىكنند نمايانگر همين حقيقت است . در قرآن مجيد مىفرمايد :\r\nتَعاوَنوا عَلَى الْبِرِّ وَ التَّقْوى « 1 » .\r\nدر كارهاى نيك يكديگر را مدد برسانيد .\r\nكلمهء « تعاون » از مادهء « عون » است . اگر استعانت از غير در هيچ حدى جايز نبود پروردگار سفارش به تعاون نمىكرد ، بلكه مىرساند : شما به يكديگر محتاج هستيد و لذا بايستى يكديگر را مدد و يارى كنيد .\r\nشخصى در حضور حضرت امير به اين تعبير دعا كرد : خدايا مرا محتاج خلق خودت نگردان ! حضرت فرمود : ديگر اين طور نگو . عرض كرد : پس چه بگويم ؟\r\nفرمود : بگو خدايا مرا محتاج بَدان خلق خودت قرار نده . و منظور اين است كه جملهء اول نشدنى است زيرا نحوهء خلقت انسان اين طور است كه همواره در پيشبرد زندگى دنيايى خودش به ديگران نيازمند است .\r\nپس در جملهء ايّاكَ نَسْتَعينُ نمىگويد كه انسان نبايد استمداد از ديگران بجويد .\r\nپس مطلب چيست ؟\r\nآنچه اين آيهء شريفه مىرساند اين است كه : آن اعتماد نهايى و آن تكيه‌گاه قلب انسان يعنى آنچه كه در واقع و نفس‌الامر انسان به آن تكيه دارد بايستى خدا باشد و آنچه را كه از آن در دنيا استمداد مىجويد به عنوان وسيله بداند ، و بداند كه حتى خود انسان ، قواى وجودى او ، نيروى بازوى او ، نيروى مغزى او ، همه و همه وسائلى هستند كه خداوند آفريده و در اختيار او نهاده است و سر رشته در دست اوست . و لذا چقدر انسان در دنيا به وسائلى اعتماد مىكند ولى بعد مىبيند كه بر خلاف انتظارش آن وسيله كمكى كه بايد بكند انجام نداد . گاهى مىشود كه به قواى خويش اعتماد مىكند و مىبيند كه حتى آنها نيز تخلف مىورزند . تنها قدرتى كه اگر انسان به او تكيه كند و برنامه‌اش را با او تنظيم كند هيچ نگرانى نخواهد داشت خداست .\r\nنوشته‌اند كه در يكى از جنگها رسول اكرم از لشكر كناره گرفت و در روى تپه‌اى در حدود اردوگاه خودش استراحت كرد و به خواب رفت . اتفاقاً يكى از افراد\r\n\r\n\r\n\r\n\r\n","description":"","footnote":"\r\n( 1 ) . مائده / 2 .\r\n","page_name":" 108 ","page_number":108},
  {"content":"\r\n\r\nشجاع دشمن در حالى كه مسلح بود و گردش مىكرد نگاهش به رسول اللَّه افتاد و او را شناخت . بسيار خوشحال شد از اينكه او را تنها يافته و الآن او را خواهد كشت .\r\nدر حالى كه رسول اللَّه خوابيده بود وى بالاى سرش ايستاد و فرياد كشيد :\r\nمحمّد تو هستى ؟ حضرت نگاهى كرد و فرمود : آرى من هستم . گفت : چه كسى مىتواند تو را از دست من نجات دهد ؟ رسول اللَّه بدون درنگ فرمود : خدا .\r\nآن مرد كه چنين انتظارى نداشت گفت الآن به تو نشان خواهم داد ، و يك قدم عقب رفت تا ضربت خود را قويتر بزند . ناگهان پايش به سنگى اصابت نمود و محكم به زمين خورد . حضرت به سرعت از جاى برخاست و بالاى سرش ايستاد و فرمود : چه كسى تو را از دست من مىتواند نجات بدهد ؟ اينجا بود كه آن مرد از روى فطانت پاسخ داد : كرم تو ، و رسول اللَّه او را عفو فرمود .\r\nغرض اين است كه معنى اين جمله نه آن است كه انسان در جهان به هيچ وسيله‌اى نبايد دست استمداد دراز كند ؛ بلكه بايستى در عين استمداد ، مسبّب الاسباب را نيز بشناسد و بداند كه سر رشتهء وسائل و اسباب در دست او قرار دارد .\r\nاهْدِنَا الصِّراطَ الْمُسْتَقيمَ . خدايا ما را به شاهراه استوار هدايت فرما .\r\nبراى اينكه صراط مستقيم كاملًا روشن گردد بايستى چند مطلب را بيان كنيم :\r\n1 . همهء موجودات در يك سير تكوينى و غير اختيارى كه لازمهء ناموس هستى است به سوى خداوند در حركت و صيرورتند : الا الَى اللَّهِ تَصيرُ الْامورُ « 1 » . وَ انَّ الى رَبِّكَ الْمُنْتَهى « 2 » . انسان به عنوان يكى از موجودات و مخلوقات محكوم به اين حكم است .\r\nيا ايُّهَا الْانْسانُ انَّكَ كادِحٌ الى رَبِّكَ كَدْحاً فَمُلاقيهِ « 3 » .\r\n2 . در ميان راهها يك راه است كه راه مستقيم و شاهراه است و راه سعادت و راه اختيارى ، يعنى راهى است كه انسان بايد آن را برگزيند .\r\n3 . به دليل اينكه انسان آنچه برمىگزيند از نوع راه است ، پس انسان نوعى حركت و طى طريق به سوى مقصدى را برمىگزيند و به عبارت ديگر به سوى كمال خود مىخواهد حركت كند . پس انسان يك موجود تكامل يابنده است و معنى اهْدِنَا الصِّراطَ الْمُسْتَقيمَ اين است كه خدايا ما را به راه راست تكامل هدايت فرما .\r\n\r\n\r\n\r\n\r\n","description":"","footnote":"\r\n( 1 )\r\n. شورى / 53 .\r\n( 2 ) . نجم / 42 .\r\n( 3 ) . انشقاق / 6 .\r\n","page_name":" 109 ","page_number":109},
  {"content":"\r\n\r\n4 . راه تكامل كشف كردنى است نه اختراع كردنى ؛ بر خلاف نظريهء اگزيستانسياليسم كه مدعى است هيچ راهى و هيچ مقصدى وجود ندارد و انسان خود براى خود مقصد و ارزش مىآفريند و راه مىآفريند و انسان ، آفرينندهء مقصد و آفرينندهء راه و آفرينندهء كمال يعنى آفرينندهء كمال بودن كمال و ارزش بودن ارزشهاى خود است . از نظر قرآن ، مقصد و راه و كمال بودن مقصد و ارزش بودن ارزشها در متن خلقت و آفرينش هستى تعين پيدا كرده و انسان بايد آنها را كشف كند و مقصد را بجويد و راه را بپيمايد .\r\n5 . راه مستقيم راهى است كه از اول جهت مشخص دارد ؛ بر خلاف راههاى غير مستقيم از قبيل راه منحنى يا راه پيچ در پيچ و روى خطوط منكسر كه فرضاً در نهايت امر انسان را به مقصد برساند ، با تغيير جهت‌هاى متعدد يا مداوم است . پس راه انسان به سوى كمال ، از نوع عبور از ميان اضداد و نوسان از ضدى به ضد ديگر نيست آنچنان كه معمولًا ديالكتيسين‌ها مىگويند .\r\n6 . اينكه راه تكامل كشف شدنى است نه خلق كردنى و ابداع‌كردنى ، به معنى اين نيست كه مانند راههاى مكانى قبلًا در خارج از وجود راه رونده جاده‌اى كشيده شده است و او بايد در آن جاده قدم بگذارد ؛ بلكه به معنى اين است كه در متن وجود راه رونده راهى به سوى كمال حقيقى او كه رسيدن به بارگاه قرب حق است وجود دارد ، يعنى در متن وجود انسان استعداد فطرى براى رسيدن به كمال حقيقى وجود دارد آنچنان كه مثلًا در هستهء خرما استعداد درخت شدن وجود دارد .\r\n7 . انسان در عين اينكه مجهز به استعداد فطرى است ، نيازمند به راهنما و هادى است ؛ زيرا انسان با همهء موجودات ديگر كه استعدادى طبيعى براى كمالات خود دارند يك تفاوت اساسى دارد و آن اين است كه موجودات ديگر همه راهشان در طبيعت مشخص شده و هركدام بيش از يك راه نمىتوانند داشته باشند ولى انسان اين طور نيست . و به اصطلاح فلسفى امروزى مىگويند : هر موجودى واجد طبيعت است مگر انسان كه فاقد طبيعت است .\r\nاگزيستانسيا ليستها روى اين قضيه اصرار دارند ، مىگويند انسان يك موجود بىماهيت و بىطبيعت است . و البته ما اين مطلب را در جاى خود مفصل بحث كرده‌ايم و ثابت نموده‌ايم كه مطلب به آن شكلى كه آنان مىگويند صحيح نيست .\r\nانسان داراى طبيعتهاى متضاد و مختلف است و راه خودش را از ميان\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nطبيعتهاى عِلوى و سِفلى بايد انتخاب كند . حيوانات ديگر ، انتخاب به عهدهء آنان گذاشته نشده است بلكه اسب ، گوسفند ، گربه ، سگ و . . . هركدام با غرايزى آفريده شده‌اند كه آن غرايز راه آنان را مشخص كرده است و لذا مىبينيم هركدام از آنها در سراسر تاريخ جهان داراى خلق و خوى مخصوص به خود هستند و همه يك جور اعمال و رفتار دارند ؛ زنبور عسل‌ها يا مورچگان در طول تاريخ در تهيهء خانه و غذا مانند هم‌اند و تغيير و تحولى در كار آنها ديده نمىشود .\r\nولى انسان صدها راه در مقابل او نهاده شده كه مىتواند هركدام از آنها را انتخاب كند .\r\nدر سورهء « واللّيل » مىفرمايد : انَّ سَعْيَكُمْ لَشَتّى « 1 » شما بنى آدم كوششهايتان مختلف و متفرق است . و البته اين مطلب از كمال انسان است نه ضعف انسان .\r\nحال ببينيم اين مطلب آيا مستلزم آن است كه بگوييم انسان به كلى بى راه است ؟\r\nاگر ماديين بخصوص اگزيستانسيا ليستها چنين مىپندارند ولى قرآن آن را قبول ندارد . آنچه كه قرآن مىفرمايد اين است كه : خط سيرى از انسان تا خدا كشيده شده كه آن ، راه مشخص كمال انسان است ، نهايت اينكه در برابر انسان مثلًا هزار راه نهاده شده كه تنها يكى از آنها راه مستقيم يعنى همان شاهراهى است كه به سوى خدا مىرود و به خدا منتهى مىگردد . ولى انسان در انتخاب هركدام از اين راهها مختار است و اگر آن راه را انتخاب كند درست است و گرنه راههاى ديگر همگى نادرست و غلط است .\r\nو اين است معناى حديث معروفى كه روزى رسول اكرم در جايى نشسته بودند و گروهى در گرد ايشان بودند ؛ حضرت شروع كردند خطوطى بر روى زمين ترسيم كردن . يكى از آن خطوط مستقيم بود و خطوط ديگر كج و معوج و غير مستقيم .\r\nسپس فرمودند : اين يك راه ، راه من است و باقى ديگر هيچ كدام راه من نيستند .\r\nراز اينكه در قرآن همواره ظلمت به صورت جمع آمده و نور به صورت مفرد ( اللَّهُ وَلِىُّ الَّذينَ امَنوا يُخْرِجُهُمْ مِنَ الظُّلُماتِ الَى النّورِ ) « 2 » نيز همين است كه راه گمراهى گوناگون است ولى راه حق تنها يكى است .\r\n\r\n\r\n\r\n\r\n","description":"","footnote":"\r\n( 1 )\r\n. ليل / 4 .\r\n( 2 ) . بقره / 257 .\r\n","page_name":" 111 ","page_number":111},
  {"content":"\r\n\r\nدر اينجاست كه نياز به هدايت انبيا روشن مىگردد ، زيرا آن راه مستقيمى كه بشر را به كمال نهايى مىرساند انسان نمىتواند بدون هدايت آنان تشخيص دهد بلكه بايستى فرستادگان الهى او را رهنمون گردند .\r\nدر اينجا نكته‌اى است كه در تفسير الميزان بيان شده است . مىگويند : در قرآن كلمهء « سبيل » نيز به معنى راه به كار برده شده ولى معناى آن با « صراط » تفاوت دارد و لذا سبيل احياناً به صورت جمع استعمال شده ولى صراط هميشه مفرد است .\r\nمعناى سبيل آن راههاى فرعى است كه به راه اصلى منتهى مىگردد و معناى صراط همان راه اصلى است .\r\nممكن است براى رفتن به نقطه‌اى ، يك راه اصلى بيشتر نباشد ولى راههاى فرعى كه از اطراف و اكناف مىآيد متعدد باشند و بالاخره همه به آن راه منتهى گردند .\r\nهمهء ما انسانها همچون كاروانى مىمانيم كه در مسير كمال در راه هستيم ولى بايد براى رسيدن به كمال نهايى از شاهراه اصلى عبور كنيم اما ممكن است هركدام از ما از يك طريق فرعى ، خودمان را به آن راه اصلى برسانيم . اگر هركس در هر پست و مقامى كه قرار دارد به وظيفهء انسانى ، اخلاقى و شرعى خود عمل كند ، در حقيقت راهى را انتخاب كرده كه سرانجام او را به راه اصلى مىرساند گرچه راهها با يكديگر در ابتداى امر تفاوت كند ؛ يعنى يكى مثلًا طبيب است ، ديگرى كارگر ، ديگرى بازرگان و . . . اينها همه سبيل‌هايى هستند كه انسان مىتواند با طى آنها خود را به صراط مستقيم نزديك گرداند .\r\nصِراطَ الَّذينَ انْعَمْتَ عَلَيْهِمْ غَيْرِ الْمَغْضوبِ عَلَيْهِمْ وَ لَاالضّالِّينَ . انسانها از اين نظر كه در مقام عبوديت چه چيزى به دست بياورند و در انتخاب راه چه راهى را انتخاب كنند به سه نوع تقسيم مىشوند :\r\nيك دسته انسانهايى هستند كه راه عبوديت را طى مىكنند و به طورى كه در ذيل كلمهء الرَّحيم گفتيم مشمول رحمت خاصهء پروردگار هستند و انعام بعد از انعام علىالدوام شامل حالشان مىگردد و گويى احساس مىكنند كه دستى از غيب آنها را مىكشاند . اين دسته همان مقرّبان درگاه الهى مىباشند كه در درجهء اول ، انبيا و اوليا و سپس افراد كامل انسانها هستند و انسان بايد هميشه آنها را جلو راه قرار دهد و به دنبال آنان قدم بردارد . در جملهء اول ، انسان راه آنان را از خداوند طلب مىكند .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nدستهء دوم در مقابل دستهء اول‌اند و به جاى خدا غير خدا را پرستش كرده‌اند و خدا را عصيان نموده‌اند . اينان نيز آثار اعمالشان يكى بعد از ديگرى در وجودشان ظهور كرده و همچون دستى آنان را از راه راست دائماً دور تر مىسازد و به جاى آنكه مانند گروه اول به سوى خداوند بالا روند و مورد انعامهاى پى درپى پروردگار قرار گيرند مورد خشم و غضب الهى قرار گرفته و به كلى راه كمال از دستشان در رفته و به درهء هولناك شقاوت سقوط مىكنند ( وَ مَنْ يَحْلِلْ عَلَيْهِ غَضَبى فَقَدْ هَوى ) « 1 » . اينها در حقيقت انسانهايى هستند كه به جاى اينكه راه انسانيت را طى كنند ، به راههاى حيوانى مىروند ؛ انسانيتشان مسخ گرديده و به جاى آنكه پيش بروند عقبگرد مىكنند . قرآن از اينها به الْمَغْضوبِ عَلَيْهِمْ تعبير مىكند .\r\nدر اين ميان گروه سومى هستند مُذَبْذَبينَ بَيْنَ ذلِكَ لا الى هؤُلاءِ وَ لا الى هؤُلاءِ « 2 » راه معين و مشخصى در پيش ندارند ، متحير و سرگردان‌اند ، هرلحظه راهى را پيش گرفته و به جايى نمىرسند . قرآن از اينها به « الضّالّين » ياد مىكند .\r\nما كه مىگوييم : اهْدِنَا الصِّراطَ الْمُسْتَقيمَ . صِراطَ الَّذينَ انْعَمْتَ عَلَيْهِمْ غَيْرِ الْمَغْضوبِ عَلَيْهِمْ وَ لَاالضّالّينَ ، يعنى :\r\nبار خدايا ! راه راستت را به ما بنماى ، آن راهى كه راه اوليا و راستان و پاكان درگاه توست ، آنان كه همواره مشمول انعامهاى پى درپى تو هستند ، نه راه بندگانى مسخ شده و از انسانيت بيگانه گشته كه مورد غضب تو قرار دارند ، و نه راه مردمى كه حيران و سرگردان‌اند و هر لحظه به شكلى درآمده و با گروهى درمىآميزند .\r\n\r\n\r\n\r\n\r\n","description":"","footnote":"\r\n( 1 ) . طه / 81 .\r\n( 2 ) . نساء / 143 .\r\n","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\n\r\n[ تفسير سورهء بقره 
  ]\r\n\r\nتفسير سورهء بقره ( 1 )\r\nبِسْمِ اللَّهِ الرَّحْمنِ الرَّحيمِ\r\nالم . ذلِكَ الْكِتابُ لا رَيْبَ فيهِ هُدىً لِلْمُتَّقينَ . الَّذينَ يُؤْمِنونَ بِالْغَيْبِ وَ يُقيمونَ الصَّلوةَ وَ مِمّا رَزَقْناهُمْ يُنْفِقونَ . وَ الَّذينَ يُؤْمِنونَ بِما انْزِلَ الَيْكَ وَ ما انْزِلَ مِنْ قَبْلِكَ وَ بِالْاخِرَةِ هُمْ يوقِنونَ . اولئِكَ عَلى هُدىً مِنْ رَبِّهِمْ وَ اولئِكَ هُمُ الْمُفْلِحونَ . انَّ الَّذينَ كَفَروا سَواءٌ عَلَيْهِمْ ءَ انْذَرْتَهُمْ امْ لَمْ تُنْذِرْهُمْ لايُؤْمِنونَ .\r\nخَتَمَ اللَّهُ عَلى قُلوبِهِمْ وَ عَلى سَمْعِهِمْ وَ عَلى ابْصارِهِمْ غِشاوَةٌ وَ لَهُمْ عَذابٌ عَظيم « 1 » .\r\n\r\nوجه تسميهء سوره\r\nاين سوره را كه طويل‌ترين سوره است و در حدود دو جزء و نيم از قرآن را تشكيل مىدهد « بقره » مىنامند به خاطر اينكه داستان بقرهء بنىاسرائيل در اين سوره آمده است .\r\n\r\n\r\n\r\n\r\n","description":"","footnote":"\r\n( 1 ) . بقره / 1 - 7 .\r\n","page_name":" 115 ","page_number":115},
  {"content":"\r\n\r\n\r\nحروف مقطّعه\r\nاين سوره كه از سوره‌هاى مدنى است ، مانند سيزده سورهء ديگر در قرآن با حروف مقطّعه آغاز گرديده است . حروف مقطّعه يعنى حروف الفبا در حالى كه با يكديگر تركيب نشده‌اند .\r\nاين‌گونه سوره‌ها بعضى با يك حرف آغاز مىشود مثل سورهء ن و القلم يا ق ، و بعضى با دو حرف مثل يس ، طه ، طس و بعضى با سه حرف مثل طسم يا الم و بعضى با چهار حرف مثل المر و بعضى با پنج حرف مثل حمعسق يا كهيعص .\r\nاين مطلب از مختصات قرآن است ، يعنى كتاب ديگرى چه از كتب آسمانى و چه غير آسمانى نداريم كه فصلهايش با حروف مقطّعه آغاز شده باشد . منظور از اين حروف چيست ؟\r\nاين سؤال از همان صدر اسلام برانگيخته شده است و نظريات زيادى در اين باره اظهار گرديده و مىتوان گفت نظر قاطعى هنوز پيدا نشده است .\r\nما اينك به بعضى از آنها اشاره مىكنيم :\r\nبعضى را عقيده بر آن است كه اينها يك سلسله رموزى است ميان گوينده و شنونده ؛ يعنى بين خدا و پيغمبر مطالبى و معارفى بوده كه از سطح فكر عامهء مردم فراتر بوده است و به علت اينكه مردم ظرفيت شنيدن آن را نداشتند به طور صريح بيان نگرديده و به صورت رمز رد و بدل شده است ؛ چنان‌كه اين مطلب در ميان دو فرد انسان نيز رايج است ؛ هنگامى كه شخصى نمىخواهد مطلب را همه بفهمند با رمز با شنوندهء مورد نظر خودش گفتگو مىكند .\r\nنظريهء ديگر اين است كه اينها اسمهاى قرآن و يا نامهاى سوره‌هايى است كه در اول آنها آمده‌اند ، يعنى نام سورهء بقره كه الم در اول آن آمده همان الم است و نام سورهء طه همان طه است .\r\nنظر ديگر اين است كه اينها سوگند است . قرآن همچنان كه به ساير مظاهر خلقت سوگند ياد كرده است ( به خورشيد ، به ماه ، به ستارگان ، به روز ، به شب ، به نفس انسانى ) همچنين به حروف الفبا نيز سوگند خورده است . پس معنى الم اين است كه به الف و لام و ميم سوگند .\r\nانسان هنگامى كه به چيزى سوگند مىخورد ، در حقيقت امر مورد احترامى را كه براى خودش محترم است و مخاطب هم مىداند كه آن چيز مورد علاقهء اوست و\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nحاضر نيست آن را خوار و زبون سازد ، پشتوانهء صحت و درستى سخنش قرار مىدهد . لهذا علماى ادب مىگويند سوگند تأكيد و تأييد راستى سخن حق است .\r\nولى گاهى انسان سوگند ياد مىكند نه براى اين منظور بلكه براى افادهء امرى كه لازمهء سوگند است ، يعنى براى افادهء اينكه طرف بداند گوينده براى آن چيز احترام قائل است . وقتى كه كسى مىخواهد به مردم بفهماند كه براى فلان شخص احترام قائلم ، به سر او و به جان او قسم مىخورد . در اين گونه قسمها هدف متوجه مُقسَمٌ بِه ( چيزى كه به او قسم خورده شده ) است نه مُقسَمٌ عليه ( مطلبى كه در مورد او قسم ياد شده است ) .\r\nسوگندهاى قرآن از نوع دوم است . قرآن اگر به ماه و خورشيد و زيتون و انجير و روز و شب سوگند ياد مىكند مىخواهد بشر را متوجه اهميت اين امور كند .\r\nيكى از مهمترين امورى كه نقش اساسى در تمدن و فرهنگ انسانيت داشته حروف الفباست . اين حروف و اين اصوات كه به صورت حروف در مىآيد ، نقش مهمى در زندگى اجتماعى انسان دارد . حيوانات نيز صوت و آواز دارند ولى نمىتوانند از آنها حروف بسازند . اگر انسان هم نمىتوانست اصوات را به صورت حروف درآورد ( مانند آدمهاى لال ) ، قدرت تكلم نداشت و نمىتوانست مقاصدش را به ديگران برساند ، هيچ گونه علم و تمدن و صنعتى به وجود نمىآمد . حتى نوشتن و خط كه خود نعمتى بسيار بزرگ است و قرآن در جاى خود به آن نيز سوگند مىخورد ، در مرحلهء بعد از تكلم پديد آمده است ؛ يعنى اينكه ما مىتوانيم الف ، لام ، دال ، جيم را جدا جدا بنويسيم در اثر آن است كه مىتوانيم جدا تلفظ كنيم و اگر اين حروف نبودند ما بايستى براى رساندن مطالب اشكال آنها را بكشيم ، مثلًا براى فهماندن خانه شكل خانه را و براى فهماندن اتومبيل شكل آن را بكشيم . ولى ناگفته پيداست كه همه چيز كه شكل ندارد تا بتوان با كشيدن آن تفهيم نمود .\r\nنظريهء ديگر آن است كه اين حروف اشاره به اعجاز قرآن است ، به اين بيان كه :\r\nحروف الفبا كه مجموعاً در زبان عربى 28 حرف است و در بعضى زبانها بيشتر و احياناً شنيده‌ام كه بعضى زبانها در حدود 300 حرف الفبايى دارند ، در هر حال حروف الفبا كه به منزلهء ماده‌هاى اوليهء بافتمان سخن است در اختيار همه هست ولى آيا همه مىتوانند سخن عالى بگويند ؟ خير . اينها درست مانند نخ و پودى است كه در دست همهء بافنده‌هاست ولى آيا از نظر هنرى همه يك طور بافته تحويل\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nمىدهند ؟ خير .\r\nقدرتها و هنرهاى سخنورى از تركيب همين حروف پديد مىآيد . كتابها ، مقاله‌ها ، قصيده‌ها و غزلها همه بافته شدهء اين حروفند ، در حالى كه از نظر مراتب و درجات ، تفاوت از زمين تا آسمان است .\r\nدر چند آيه بعد خواهيم خواند كه قرآن مجيد تحدّى مىفرمايد يعنى مردم را دعوت به مبارزه مىكند ، مىگويد شما تمام قدرتمندان سخن را جمع كنيد ببينيد آيا مىتوانيد مانند قرآن بياوريد ؟\r\nقرآن با ذكر اين حروف به عنوان حروف نمونهء الفبا ، در حقيقت مىخواهد مواد اوليهء آيات قرآن را عرضه بدارد كه ايها الناس ! قرآن از مادهء ديگرى ساخته نشده كه بگوييد اگر ما هم آنها را در اختيار داشتيم مثل قرآن را مىساختيم ؛ همين حروف است كه به طرز بديعى تأليف و تركيب شده ؛ شما هم بياييد از اينها مانند قرآن بسازيد .\r\nاين ، محصول يك كارخانه نيست كه بگوييد ابزارش در دست ما نيست ؛ بلكه هم ابزارش و هم مواد خام آن ، همه در دسترس شماست . و اين خود بيانگر اعجاز عظيم قرآن است كه به وسيلهء يك شخص درس‌نخوانده و مدرسه نرفته ، بافتى و سخنى به وجود آورد كه هيچ كس قادر به مبارزه به مثل نباشد .\r\nمطلب ديگرى هم دربارهء حروف مقطّعهء قرآن در چند سال قبل مطرح شد كه خبر روز شد و روزنامه‌ها نوشتند و آن اين بود كه مردى مصرى كه دانشمند كامپيوتر بود ، روى چهارده سوره‌اى كه با اين حروف آغاز شده محاسبهء دقيقى كرد و به اين نتيجه رسيد كه در هريك از اين سوره‌ها اين حروف نسبت به حروفى كه در تمام آن به كار رفته است نقش بيشترى دارند . مثلًا الف ، لام ، ميم در سورهء بقره نسبت به همهء حروف ديگر در بافت آن نقش بيشترى دارند و اين نسبت به قدرى دقيق است كه مغز بشرى نمىتواند حساب كند چون گاهى كسرها به جايى مىرسند كه جز با كامپيوتر نمىتوان به حساب درآورد .\r\nدر خاتمهء اين بحث ، احتمال ديگرى را هم مطرح كنم و آن اين است :\r\nبحثى از قديم تا به حال مطرح است كه در نظام هستى ، اول چه بوده است ؟\r\nيعنى مقدّم چيست و مؤخّر كدام است ؟ كه به طور كلى در جواب اين سؤال دو نظر ابراز گرديده ؛ برخى مىگويند اول كلمه و سخن بوده و مقصودشان اين است كه اول\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nانديشه و فهم و درك بوده است ، زيرا كلمه و سخن نمايانگر انديشه هستند ، و سپس ماده پيدا شده . و نظر دوم عقيدهء كسانى است كه به تقدم ماده قائلند يعنى مىگويند اول ماده و طبيعت پديد آمده است و پس از تكامل ماده تدريجاً فهم و شعور و درك پيدا شده و سپس كلمه و سخن .\r\nاز اين دو نظريه ، گويا قرآن اوّلى را پذيرفته زيرا وقتى مىخواهد داستان خلقت را بيان كند مىفرمايد : انَّما امْرُهُ اذا ارادَ شَيْئاً انْ يَقولَ لَهُ كُنْ فَيَكونُ « 1 » فرمان او چنين است كه وقتى اراده كند چيزى را ، همين‌كه بگويد باش ، او مىباشد . يعنى اول قول است و سپس ساير مخلوقات .\r\nو البته ناگفته پيداست كه « قول » در اينجا تنها به معناى لفظ ، هوا و صوت نيست ، بلكه معناى جامعتر و كاملترى دارد .\r\nبه نظر مىرسد كه خداوند با اين حروف مقطّعه نحوهء شروع كار خودش را بيان مىفرمايد ؛ يعنى قول ، سخن و انديشه بر ماده ، جسم و طبيعت تقدم دارد .\r\nولى بالاخره حروف مقطّعه از متشابهات قرآن است ، بخصوص اگر نظر اول را بپذيريم و بگوييم كه اينها رموزى است بين خدا و پيغمبر .\r\nذلِكَ الْكِتابُ لا رَيْبَ فيهِ . آن كتاب . ملاحظه مىكنيد كه نمىگويد اين كتاب ، بلكه مىگويد آن كتاب ، و اين نكته‌اش تعظيم است ؛ زيرا در زبان عربى چيزى را كه مىخواهند با عظمت ياد كنند با ضمير دور مىآورند به معناى اينكه آن چيز با ما و شما بسيار فاصله دارد .\r\nلا رَيْبَ فيهِ شك در آن نيست .\r\nيعنى چه ؟ چگونه شكى در قرآن نيست ؟ با اينكه ما مىدانيم كه واقعاً مردمى هستند كه دربارهء اصالت قرآن شك دارند و اين خود قرآن است كه در همين سوره مىگويد :\r\nوَ انْ كُنْتُمْ فى رَيْبٍ مِمّا نَزَّلْنا عَلى عَبْدِنا فَأْتوا بِسورَةٍ مِنْ مِثْلِهِ « 2 » .\r\n\r\n\r\n\r\n\r\n","description":"","footnote":"\r\n( 1 )\r\n. يس / 82 .\r\n( 2 ) . بقره / 23 .\r\n","page_name":" 119 ","page_number":119},
  {"content":"\r\n\r\nاگر شك داريد ، سوره‌اى مانند قرآن بياوريد ؛ و نمىگويد شما شك نداريد .\r\nدر پاسخ بايد بگوييم كه شما وقتى كتابى را مىبينيد كه قضايايى در آن نوشته شده است ، بعد از مطالعهء آن با خودتان فكر مىكنيد كه آيا اين وقايع راست است يا آنكه حقيقتى ندارد ؟ مردد و شاك هستيد . براى اينكه بخواهيد حقيقت بودن و نبودن آنها برايتان ثابت گردد مىبايست به اسناد و مداركى كه در آن ارائه شده مراجعه كنيد و تحقيق نماييد .\r\nآرى ، در اين گونه كتابها مطلب از اين قرار است و اصولًا در خبرها ، گزارشها و ادعاهايى كه مطرح مىشود نوعاً همين طور است كه اثبات آن احتياج به دليل و برهان دارد .\r\nولى گاهى مطلب به صورت ملموس و محسوس براى انسان ثابت مىگردد كه نيازى به هيچ گونه شاهد و برهان ندارد .\r\nمثلًا اگر كسى را كه شما نمىشناسيد و تا به حال با او نشست و برخاستى نداشته‌ايد مدعى شدند كه وى عادل است ، در اينجا شما شاك هستيد و براى اثبات آن به سراغ بيّنه و شاهد مىرويد ، به اين ترتيب كه اگر دو نفر عادلى كه شما به عدالت آنها معترف هستيد شهادت بر عدالت او دادند قبول مىكنيد و گرنه قبول نخواهيد كرد .\r\nاما در مورد شخصى كه شما خودتان از نزديك با او مأنوس بوده‌ايد و در سفر و حضر كردار و رفتار او را مورد مطالعه قرار داده‌ايد و بدين وسيله تقوا و عدالت او برايتان محرز شده است ، آيا ديگر احتياج به دليل و شاهد و بيّنه داريد ؟ خير .\r\nدر مسائل علمى و نظرى نيز چنين است . گاهى بعضى مسائل اثباتش محتاج به برهان است ولى در برخى از موارد اگر انسان اصل مسئله برايش روشن گردد ديگر نيازى به اثبات ندارد ، بلكه طرحش مساوى با اثبات نيز هست .\r\nقرآن نيز چنين است . ممكن است كسى در اصالت قرآن شك بكند ولى تا هنگامى كه دور است ، و همين‌كه با خود قرآن نزديك شد ديگر شك نخواهد داشت .\r\nولى البته بايد توجه داشت كه نزديك شدن به قرآن دوگونه است : يكى اينكه انسان قرآن را بخواند و بفهمد و به تفسير آياتش مراجعه نمايد ؛ دوم اينكه به آن عمل كند .\r\nقرآن از آنجا كه يك كتاب نظرى صرف نيست ، نظر و عمل در آن توأم است .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nپس اين آيه مىخواهد بفرمايد : اى مردمى كه در قرآن شك داريد ، و حق داريد شك داشته باشيد زيرا نه در قرآن نظر نموده و از نزديك آن را مطالعه كرده‌ايد و نه در مرحلهء عمل آزمايش نموده‌ايد ، اگر شما با قرآن نزديك شويد و آن را لمس نماييد ، ديگر در اصالت آن ترديدى نخواهيد داشت .\r\nهُدىً لِلْمُتَّقينَ . اولين چيزى كه در شناخت قرآن و نزديك شدن به آن مطرح است اين است كه بدانيم اصولًا قرآن براى چه نازل شده و ماهيت آن چيست تا در اصالت آن دچار شك و ترديد نشويم ، زيرا هر كتابى كه انسان نداند براى چه نوشته شده و هدف آن چيست ، به هيچ وجه نمىتواند روى آن اظهار نظر كند .\r\nحال ببينيم واقعاً قرآن چه كتابى است و براى چيست ؟ آيا كتاب طب است ؟\r\nفلسفه است ؟ تاريخ است ؟ رياضى است ؟ هيچ كدام ، پس چيست ؟ كتاب هدايت است : هُدىً .\r\nچه كسانى را اين كتاب هدايت مىكند ؟ آيا همه را ؟ يعنى پس از آمدن قرآن ، ديگر گمراهى باقى نمىماند و همه به طور جبر هدايت مىشوند ؟ خير ، بلكه نه تنها همه را هدايت نمىكند بلكه عده‌اى به وسيلهء آن گمراه خواهند شد ؛ چنان‌كه در آيهء 26 همين سوره مىخوانيم : يُضِلُّ بِهِ كَثيراً وَ يَهدى بِهِ كَثيراً خدا به وسيلهء قرآن گروه زيادى را هدايت و گروه زيادى را گمراه خواهد نمود . ولى البته « وَ مايُضِلُّ بِهِ الَّا الْفاسِقينَ » « 1 » خدا گمراه نمىكند به وسيلهء قرآن مگر فاسقها را . فاسقها يعنى خارج‌شده‌هاى از مسير فطرت انسانى « 2 » .\r\nمولوى مىگويد وقتى نكته‌ها خيلى دقيق و لطيف باشد اشخاص لايق را بالا مىبرد ولى در مقابل ، افراد نالايق را گمراه مىكند :\r\n از خدا مىخواه تا زين نكته‌ها * درنلغزىّ و رسى در منتها \r\nو سپس اشاره به همين آيه مىكند و مىگويد :\r\n زانكه از قرآن بسى گمره شدند * زين رسن قومى درون چَه شدند \r\nكلمهء « رسن » كه به معناى ريسمان و طناب است از خود قرآن استفاده شده است آنجا كه تعبير حَبْلُ اللَّه فرموده ، يعنى قرآن ريسمان خداست .\r\n مر رسن را نيست جرمى اى عنود * چون تو را سوداى سر بالا نبود \r\nمىگويد : با ريسمان قرآن عده‌اى به درون چاه رفتند ؛ در حالى كه ريسمان ريسمان است ، هم مىتوان به وسيلهء آن بالا رفت و هم پايين ؛ ريسمان گناهى ندارد .\r\nهُدىً لِلْمُتَّقينَ اين كتاب ، هدايت‌كنندهء متقين و پاكان است .\r\nمراد از كلمهء متقين ( پاكان ) در اينجا همانهايى هستند كه به فطرت پاك اوليه باقى مانده‌اند ؛ و ما راجع به مسئلهء فطرت در قرآن در جاى خود بحث كرده‌ايم و خواهيم كرد . اجمالًا نظر قرآن بر آن است كه : هر انسانى پاك و پاكيزه به دنيا مىآيد يعنى مجهز به يك تقواى ذاتى است . ولى ممكن است كه به تدريج در اثر آلودگيهاى محيط از مسير فطرت خارج شده تا آنجا كه به كلى مسخ گردد .\r\nقرآن در اينجا مىفرمايد اگر كسى به فطرت اوليه باقى باشد اين كتاب او را به سر منزل مقصود راهنمايى مىكند و تمام استعدادها و كمالهايى را كه به صورت بالقوّه در او وجود دارد به فعليت مىرساند .\r\nا لَّذينَ يُؤْمِنونَ بِالْغَيْبِ . اولين هدايت قرآن اين است كه به انسان ايمان به غيب مىدهد . غيب و شهادت ، دو واژه از اصطلاحات قرآن است .\r\nدر جهان‌بينى قرآن ، عالم هستى منحصر به آنچه كه براى ما محسوس است نيست ، بلكه محسوسات يك قشر نازكى از عالم است و قسمت عظيمتر در ماوراى آن است . آنچه محسوس است « شهادت » و آنچه نامحسوس است « غيب » ناميده شده است .\r\nآنچه فلاسفه عالم طبيعت مىنامند : درختها ، گلها ، درياها ، صحراها ، كهكشانها ، ستارگان و بالاخره آنچه كه انسان مىبيند و مىبويد و مىشنود و به طور كلى احساس مىكند و يا به تعبير قرآن شهود مىنمايد ، اينها مربوط به بخش « شهادت » است .\r\nاگر هستى فقط همين بخش بود ، آنگاه جهان‌بينى انسان يك جهان‌بينى خاصى بود ، زيرا مثلًا مىديد كه آدمى متولد مىگردد و مدتى در اين دنيا زندگى مىكند و بعد هم مىميرد و فانى مىگردد . مىپنداشت كه انسان همين است و ديگر به آغاز و انجام او كارى نداشت و در انديشه‌اش خطور نمىكرد كه اين انسان از كجا پيدا شده و به كجا خواهد رفت .\r\nولى رسالت قرآن مجيد اين است كه انسان را از اين ديدگاه تنگ بيرون آورد و\r\n\r\n\r\n\r\n\r\n","description":"","footnote":"\r\n( 1 ) بقره / 26 .\r\n( 2 ) . كلمهء « فسق » از « فسقت التمره » گرفته شده . وقتى خرما را فشار مىدهند و هستهء آن بيرون مىآيد مىگويند : « فسقت التمره » يعنى خرما شكافته شد و هستهء آن بيرون آمد .\r\n","page_name":" 121 ","page_number":121},
  {"content":"\r\n . \r\n","description":"","footnote":"","page_name":" 122 ","page_number":122},
  {"content":"\r\n\r\nاو را آگاه و مؤمن سازد كه آنچه به صورت شهادت احساس مىكند قشر نازكى از هستى است و در ماوراى آن ، درياى عظيم و بىنهايت هستى است .\r\nبهترين نمونهء غيب براى انسان ، خود وجود انسان است . بدن و تن ما براى خودمان محسوس است و ما بر روان خود نيز آگاه هستيم و اين دو قسمت براى ما شهادت است . ولى نسبت به ديگران ، روان آنها براى ما محسوس نيست بلكه غيب است ، زيرا اگر يك عمر هم با كسى زندگى كنيم جز اينكه صداى او را بشنويم و رنگ رخسار او را ببينيم و بدن او را لمس كنيم چيز ديگرى نيست و روان او براى هميشه بر ما مخفى است و اگر بر ضمائر قلبى او آگاه مىگرديم به خاطر آن است كه با ما حرف مىزند ، و هيچ گاه ما نمىتوانيم به طور مستقيم بر قلب و دل او واقف شويم .\r\nجالب اين است كه در روان‌شناسى امروز مطرح است كه انسان غيب ديگرى دارد كه حتى بر خودش نيز مخفى است و نام آن را « روان ناخودآگاه » مىگذارند .\r\nمىگويند ما يك روان خودآگاه داريم كه همان است كه ما مىگوييم من اين طور فكر مىكنم ، احساس مىكنم ، فلان چيز را دوست دارم و به فلانى كينه مىورزم ، و يك روان ناخودآگاه داريم كه حتى قسمت اعظم وجود ما را تشكيل مىدهد . اين انسان است كه قسمت عمدهء آن غيب است و تنها قسمت ناچيزى از آن مشهود است .\r\nقرآن اين مطلب را راجع به كل عالم مىگويد و جهان‌بينى تازه‌اى به انسان مىبخشد . ملائكه ، لوح محفوظ ، عرش ، كرسى ، اينها مربوط به غيب و باطن اين عالم‌اند كه به صرف آنكه از حواس ما مخفى است نمىتوان آنها را نفى كرد بلكه بايد معتقد بود كه عالم ، غيبى دارد كه حواس ما از احساس آن عاجز است و تنها بخش شهود است كه بر ما مشهود است .\r\nوَ يُقيمونَ الصَّلوةَ . اصل دومى كه قرآن بعد از ايمان به غيب برشمرده است به پا داشتن نماز است . مىتوان گفت اصل اول ، يعنى ايمان به غيب ، به نظام فكرى و اعتقادى يك فرد مسلمان مربوط است و اصل دوم با خودسازى و اصل سوم يعنى اصل انفاق - كه بعداً بررسى خواهيم كرد - با جامعه‌سازى ارتباط دارد .\r\nاز اينجا به اهميت نماز پى مىبريم زيرا چنان‌كه ملاحظه مىكنيد يكى از پايه‌هاى دين شمرده شده است و اگر هر مكتبى يك نوع طرح براى ساختن افراد\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nخودش دارد ، عبادت در سرلوحهء برنامهء پرورشى و تربيتى اسلامى قرار گرفته است و در رأس همهء عبادتها نماز است .\r\nولى البته بايد توجه داشت كه قرآن مجيد نمىگويد نماز مىخوانند ، بلكه مىفرمايد : « نماز را به پا مىدارند » و فرق است ميان نماز خواندن و نماز را به پا داشتن ؛ و اصولًا مواردى كه در قرآن « نماز خواندن » تعبير شده است ، در مقام مذمّت است ؛ يعنى سخن از كسانى بوده كه نمازهايشان ايراد داشته است .\r\n\r\nاقامهء ( به پا داشتن ) نماز چيست ؟\r\nبه پا داشتن نماز آن است كه حق نماز ادا شود ، يعنى نماز به صورت يك پيكر بىروح انجام نگردد بلكه نمازى باشد كه واقعاً بنده را متوجه خالق و آفرينندهء خويش سازد ؛ و اين است معنى « ذكر اللَّه » كه در آيهء شريفهء 14 سورهء طه بدان اشاره شده : اقِمِ الصَّلوةَ لِذِكْرى .\r\nياد خدا بودن مساوى است با فراموش كردن غير خدا . اگر انسان ولو مدت كوتاهى با خدا در راز و نياز باشد و از او استمداد جويد و او را ثنا گويد ، او را به اللَّه بودن ، رب بودن ، رحمن بودن ، رحيم بودن ، احد بودن ، صمد بودن ، لَمْ يَلِدْ وَ لَمْ يولَدْ . وَ لَمْ يَكُنْ لَهُ كُفُواً احَد بودن توصيف كند ، عاليترين تأثيرها در نفس او گذاشته مىشود و روح انسان آنچنان ساخته مىشود كه مذهب اسلام مىخواهد ، و بدون چنين برنامه‌اى امكان‌پذير نيست .\r\nوَ مِمّا رَزَقْناهُمْ يُنْفِقونَ . انفاق چيست ؟ معنى اينكه « انفاق مىكنند » البته اين نيست كه خودشان را تهىدست و بىچيز مىكنند ( چنان‌كه بعضى گمان كرده‌اند ) بلكه يعنى انباشته‌شده‌ها را مصرف مىكنند . و ممكن است كه انفاق به معناى ازاله باشد ، يعنى ازالهء نفق و فقر : آنان فقرها و مستمنديها را از بين مىبرند .\r\nانفاق رابطهء انسان را با جامعه‌اش مستقر مىسازد ؛ چنان‌كه اصل اول ، يعنى ايمان به غيب ، مربوط به جهان‌بينى انسان و اصل دوم ( اقامهء نماز ) مربوط به رابطهء دائمى انسان با غيب بود .\r\n\r\nآيا انفاق اختصاص به مال دارد ؟\r\nدر اين آيه مىفرمايد : از آنچه كه روزى آنها نموده‌ايم انفاق مىكنند . « روزى » معناى\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nعامّى دارد و در خود قرآن اين كلمه به روزيهاى معنوى و مادى اطلاق گشته است .\r\nداناييها و دانشها نيز جزء روزيهاى پروردگار است و بايستى آنان كه از يك‌چنين رزقى برخوردارند ، انفاق نموده و ديگران را نيز بهره‌مند سازند .\r\n\r\nفلسفهء انفاق\r\nممكن است برخى گمان كنند كه انفاق تنها فلسفه‌اش پر شدن خلأهاى اجتماعى است ، و لذا مىگويند اگر اين مسئله را حكومت و دولت به عهده بگيرد و با سازمانهايى كه تشكيل مىدهد مشكلات فقر و مسكنت را حل نمايد ، ديگر نيازى نيست كه به صورت انفاقهاى فردى انجام گيرد .\r\nولى اينچنين نيست ، يعنى انفاق فلسفه‌اش تنها پر شدن خلأها نمىباشد بلكه رابطه‌اى با « ساخته شدن » دارد .\r\nاينكه انسان چيزى داشته باشد و از خود جدا كند و مظهر رحمانيت پروردگار بشود ، نقش بزرگى در ساختن انسان دارد . عطوفت كه از مادهء عطف است ، يعنى تمايل و توجه به ديگران ، با ديگران يكى شدن و دل به جاى دل آنها نهادن ، خود هدف است و هدفى اساسى و قابل اهميت . اگر چنين مفهومى در جامعه نباشد ، عيناً مثل آن است كه در محيط خانواده محبت و عطوفت مفقود گردد و به جايش مؤسسات تربيتى تشكيل شود .\r\nراسل و پيروانش مىگويند : مگر فلسفهء زندگى خانوادگى جز اين است كه پدر و مادرها بچه‌ها را بزرگ كنند و از حوادث محافظت نموده و در هنگام بيمارى سرپرستى نمايند ؟ اين نحو تربيت كودك در زندگانيهاى قديم بوده است ، ولى اينك كه جامعه‌ها تكامل يافته‌اند بايستى اين وظايف از خانواده‌ها به مؤسسات بزرگ دولتى منتقل گردد . كودك از زايشگاه يكسره به مهد كودك برود و در آنجا در كنار كودكان ديگر بزرگ شود و بدين ترتيب آن مؤسسات جاى پدر و مادر را بگيرند و آن حقوقى كه در جوامع قديم ابوين بر عهدهء فرزندان داشتند و بالعكسْ وظايفى كه والدين نسبت به آنها بايد انجام دهند ، همگى به صورت روابط ملت و دولت تبديل مىگردد !\r\nولى عيب بزرگ اين قضيه ، خارج شدن از مسير فطرت انسانى است . مادر و پدر ، با عاطفهء پدر و مادرى آفريده شده‌اند و فرزند با عاطفهء فرزندى ؛ يعنى مادر به\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nدليل اينكه مادر است روحش اينچنين است كه مىخواهد كودكش را در آغوش مهر خود بپروراند و اين مطلب فطرى اوست ، و حتى چنان ناخودآگاه اين اعمال انجام مىگيرد كه خودش هم نمىداند چه مىكند .\r\nو از طرف ديگر همان بوسهء مهربانانهء مادر كه به صورت فرزندش مىزند و آن گونه كه او را به سينهء خودش مىچسباند ، در ضمنِ اين رفتار او را به مهر و محبت پرورش مىدهد و به عبارت ديگر با گرمىِ محبتْ او را مىپزد ؛ يعنى اين محبتها نقش شارژ كردن او را دارد تا زمانى كه بزرگ مىشود محبتهايى كه به او در كودكى شارژ شده است برق بدهد و با نگاه مهربانى به ديگران بنگرد . و لذا كودكانى كه از آغاز تولد در پرورشگاه تربيت شده‌اند و آغوش مادر و محبت پدر را نديده‌اند گاهى جانيان خطرناكى از آب درمىآيند .\r\nانفاق نيز از اين قبيل است . نبايد از يك جنبه آن را ملاحظه كرد و گفت فلسفه‌اش تنها سير كردن شكم گرسنگان است و لذا مىشود آن را از راه ديگر انجام داد ، بلكه فلسفهء انفاق انسان‌سازى است زيرا انسانها در سايهء گذشتها ، بخششها و ايثارها روحشان روح انسانى مىگردد .\r\nروى اين حساب ، كسى نمىتواند بگويد من شخص قانعى هستم و به بادامى مىسازم و نمىخواهم چيزى داشته باشم ، لذا شخص كاملى هستم . خير ، شخصى كه مىتواند داشته باشد بايستى به دست بياورد و با دهش مال ، خود را تكميل كند .\r\nنداشتن و ندادن كمال نيست ، به دست آوردن و از خود جدا ساختن عامل سازندگى انسان است .\r\nاين نكته از قرآن مجيد به خوبى به دست مىآيد ، آنجا كه خطاب به رسول اللَّه مىفرمايد : خُذْ مِنْ امْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها « 1 » .\r\nدر اين آيه به همان فلسفهء سازندگى صدقه اشاره مىنمايد نه به فلسفهء اجتماعىاش يعنى سير كردن شكم مستمندان ، زيرا مىفرمايد از اموال آنها صدقه بگير كه به اين وسيله آنها را پاكيزه مىكنى ، آنها را رشد مىدهى ، درست مثل گياهى كه با وجين كردن رشد بيشترى يابد ؛ و اصولًا هر موجود زنده‌اى اينچنين است كه گرفتن آفتها مساوى با رشد بيشتر آن است .\r\n\r\n\r\n\r\n\r\n","description":"","footnote":"\r\n( 1 ) . توبه / 103 .\r\n","page_name":" 126 ","page_number":126},
  {"content":"\r\n\r\nوَ الَّذينَ يُؤْمِنونَ بِما انْزِلَ الَيْكَ وَ ما انْزِلَ مِنْ قَبْلِكَ . . . يكى ديگر از صفات متقين ايمان به وحى است . ممكن است كسى قرآن را قبول داشته باشد و در عين حال هم قبول نداشته باشد ؛ يعنى آن را به عنوان يك كتاب بزرگ از كتابهاى جهان بشناسد و معتقد باشد كه در اين كتاب تعليمات نجات‌بخشى وجود دارد ولى آن را يك كتاب وحىشده و فرودآمده از ناحيهء خدا نداند ؛ چنان‌كه شايد بيشتر افرادى كه مسلمان نيستند چنين اعتقادى دارند و وقتى مىخواهند كتابهايى را براى تعليم و تربيت معرفى كنند قرآن را نيز برمىشمرند .\r\nنويسندهء كتاب در آغوش خوشبختى در فصلى كه كتاب خواندن را مطرح مىكند و سپس كتابهاى بزرگ پرورشى را معرفى مىنمايد ، قرآن را نيز نام مىبرد .\r\nشبلى شميّل لبنانى عرب ماترياليست مادى ، راجع به پيامبر اكرم و قرآن مجيد اشعار جالبى دارد كه خطاب به رشيد رضاى مصرى صاحب المنار مىگويد :\r\n انّى وَ انْ اكُ قَدْ كَفَرْتُ بِدينِهِ * هَلْ اكْفُرَنَّ بِمُحْكَمِ الْآياتِ \r\nمن اگرچه به دين او كفر مىورزم ولى چگونه مىتوانم آيات محكم قرآن را منكر شوم ؟ !\r\nولى اين گونه قبول داشتن قرآن ، ايمان به قرآن نيست بلكه ايمان به قرآن آن است كه انسان معتقد باشد كه قرآن وحى است و از جانب اللَّه فرود آمده است : نَزَلَ بِهِ الرّوحُ الْامينُ . عَلى قَلْبِكَ لِتَكونَ مِنَ الْمُنْذِرينَ « 1 » ، يعنى آن را كتابى بداند كه مجموعهء پيامهايى است كه از عالم غيب به عالم شهادت رسيده است .\r\nبايد توجه داشت كه ايمان به غيب شامل وحى هم بود و ذكر مجدد آن تفصيل بعد از اجمال است . چون مسئلهء « وحى » به وضوح مسائلى مثل « خدا » نيست لذا مجدداً بيان شده است .\r\nوَ بِالْاخِرَةِ هُمْ يوقِنونَ . آنان به آخرت يقين مىورزند .\r\nكلمهء « آخرة » كه در فارسى به صورت « آخرت » نوشته مىشود ، مؤنث « آخِر » است كه در مقابل كلمهء « اول » به كار مىرود كه مؤنث آن « اولى » است .\r\nاينكه قرآن « آخرة » را به صورت مؤنث آورده به جهت آن است كه معمولًا در موارد ديگر ، صفت براى كلمهء ديگرى مثل كلمهء « دار » و يا « حيات » آورده مىشده\r\n\r\n\r\n\r\n\r\n","description":"","footnote":"\r\n( 1 ) . شعراء / 193 و 194 .\r\n","page_name":" 127 ","page_number":127},
  {"content":"\r\n\r\nاست و چون موصوف مؤنث است ، صفت به تبع موصوف ، مؤنث استعمال مىگردد .\r\n« آخرت » گاهى در مقابل « دنيا » قرار مىگيرد و گاهى در مقابل « اولى » . كلمهء « دنيا » ممكن است از مادهء « دُنُوّ » به معناى قرب و نزديكى باشد و ممكن است از مادهء « دنى » به معناى پست باشد . اگر از « دنو » باشد يعنى اين زندگى كنونى كه نزديكتر است به ما ، و قهراً معناى آخرت يعنى زندگانى دور تر ما . و اگر از مادهء « دنى » باشد ، يعنى اين زندگى كه نسبت به آن ديگرى در سطح پايين‌تر است و آخرت يعنى آن كه در سطح بالاتر قرار دارد .\r\nولى در سورهء وَ الضُّحى « آخرت » در مقابل « الاولى » قرار گرفته است . در آنجا خداوند در مقام تسلّى خاطر رسول اللَّه صلى الله عليه و آله مىفرمايد : از انقطاع وحى خاطرت آزرده نگردد ، خدايت با تو وداع ننموده ، وَ لَسَوْفَ يُعْطيكَ رَبُّكَ فَتَرْضى « 1 » پروردگار تو آرزوهايى كه نسبت به هدايت مردم دارى برآورده خواهد كرد تا خشنود گردى ، وَ لَلْاخِرَةُ خَيْرٌ لَكَ مِنَ الْاولى « 2 » يعنى آخر كار تو از اول كار تو بهتر است ، يعنى هرچه رو به پيش به روى به كمال والاترى خواهى رسيد .\r\nدر هر حال اينجا كه مىفرمايد : وَ بِالْاخِرَةِ هُمْ يوقِنونَ يعنى آنها كه به هدايت قرآن مهتدى هستند يقين دارند كه يك زندگى ديگرى وراى اين زندگى وجود دارد كه همان جهان پاداش و كيفر است .\r\nاعتقاد به آخرت ، مساوى با اعتقاد به جاودانگى است ؛ چون فرق دنيا و آخرت يكى همين است كه دنيا پايان‌پذير است و آخرت پايان‌ناپذير و جاودانه ، چه انسان اهل سعادت باشد و چه اهل شقاوت . البته بعضى از اهل شقاوت يك شقاوت موقت دارند و بعد در سعادت جاودانه بسر مىبرند و بعضى هم شقاوت جاودانه دارند و اين است معناى « خلود » كه مكرر به تعبيرات گوناگونى در قرآن آمده است .\r\nاعتقاد به جاودانگى از امتيازات مكتبهاى الهى است و چنين انديشه‌اى است كه مىتواند جهان را توجيه كند ، زيرا لازمهء مكتبهاى مادى كه به جاودانگى معتقد نيستند و انسان را همچون حبابى مىدانند كه پس از تركيدن هيچ و فانى مىگردد ، پوچىگرايى و بدبينى به هستى است .\r\n\r\n\r\n\r\n\r\n","description":"","footnote":"\r\n( 1 )\r\n. ضحى / 5 .\r\n( 2 ) . ضحى / 4 .\r\n","page_name":" 128 ","page_number":128},
  {"content":"\r\n\r\nاين مطلب كه ثمرهء طرز تفكر آنان است سخت آنها را ناراحت كرده و لذا بعضى از ماترياليستها اخيراً نيرنگى به كار برده‌اند كه بتوانند مكتب خود را از پوچى و هيچى نجات دهند .\r\nمىگويند درست است كه فرد فانى مىشود ولى از آنجا كه جامعه در مسير تكامل است اين فرد راهش ادامه مىيابد . اگر من و تو كشته شويم ، از آنجا كه راه ما جاويد است ما جاويد هستيم !\r\nاين‌گونه توجيهات ، واضح است كه دست و پايى است كه آنها براى دفاع از فلسفهء خودشان مىزنند . ولى آنچه كه مايهء تأسف است اين است كه عده‌اى مىخواهند مفاهيم قرآن را با همين حرفها تطبيق كنند چنان‌كه مىگويند : بِالْاخِرَةِ هُمْ يوقِنونَ يعنى به نظام برتر و به نظام تكاملى جهان ايمان دارند ! يعنى فرد جاودانه نيست ، نوع جاودانه است .\r\nولى بايد به آنها گفت اگر ما قائل به جاودانگى فرد نباشيم خواهيم گفت نوع هم جاودان نيست ، زيرا طبق محاسباتى كه دانشمندان فيزيك كرده‌اند ، از عمر زمين ميليونها سال مىگذرد و روزى خواهد رسيد كه نه زمينى باقى خواهد ماند و نه انسانى بر روى آن ؛ در اين صورت جاودانگى نوع چه معنايى دارد ؟ !\r\nاولئِكَ عَلى هُدىً مِنْ رَبِّهِمْ . آنان بر هدايت پروردگارند . پروردگار كه مربى و پرورش‌دهندهء عالم است همهء موجودات را به كمال خودشان هدايت مىكند ، بعضى را با هدايت تكوينى و انسان را با هدايت تشريعى يعنى به وسيلهء انبيا و فرستادگان خويش ، ولى تنها اين گونه افراد هستند كه به وسيلهء هدايت تشريعى حق به كمال رسيده‌اند .\r\nوَ اولئِكَ هُمُ الْمُفْلِحونَ . تنها اين دسته ، رستگارانند و باقى ديگر هيچ گروهى رستگار نيستند .\r\nدر اينجا بخش ايمان در اين سوره پايان مىپذيرد و بخش كفر شروع مىشود .\r\nانَّ الَّذينَ كَفَروا سَواءٌ عَلَيْهِمْ ءَ انْذَرْتَهُمْ امْ لَمْ تُنْذِرْهُمْ لايُؤْمِنونَ . نخست لازم است كه ما دو لغت را توضيح دهيم و سپس در مفهوم آيه بحث كنيم .\r\nكلمهء « كفر » ريشه‌اش « كَفَرَ » است به معناى ستر و پوشاندن . قرآن منكران دين را كافر مىگويد ؛ به خاطر آنكه آنان حقيقت برايشان روشن شده است ولى به جاى آنكه تسليم شوند ، روى حقيقت را پوشانده‌اند .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n« انذار » . اين كلمه را معمولًا به « بيم دادن » ترجمه مىكنند ولى كاملًا رسا نيست ، زيرا بيم دادن ترجمهء « تخويف » است . مثلًا اگر كسى در محلى عبور مىكند ، شخصى ناگهان در جلو پايش ترقه‌اى را به زمين بزند ، او مىترسد ؛ اين را « تخويف » مىگويند ولى انذار نيست . انذار اعلام خطر است يعنى اگر آيندهء خطرناكى در پيش روى كسى قرار داشته باشد و شما از حالا به او خبر بدهيد و او را بترسانيد ، اين نوع خاص از ترساندن را « انذار » مىگويند . به نظر مىرسد كه واژهء « هشدار » كه امروز در فارسى معمول شده است با اين مفهوم نزديكتر است . پيامبران هشداردهنده هستند .\r\nحال ببينيم اينكه قرآن مىفرمايد : « آنان كه كافر شده‌اند چه هشدار بدهى و چه هشدار ندهى سودى ندارد » يعنى چه ؟ آيا مردم بايد مؤمن باشند تا مورد دعوت پيامبران قرار گيرند ؟ اگر چنين است كه به اصطلاح ما تحصيل حاصل است ! پيامبر آمده است تا كافران را تبديل به مؤمن كند نه مؤمنان را مؤمن سازد !\r\nاين مطلب دستاويز عده‌اى قرار گرفته ، مىگويند : اصولًا قرآن در توجيه جامعه و تاريخ ، جامعه را به شكل مادى توجيه مىكند . مردم دو گروهند : يك گروه استثمارشده و گروه ديگر استثمارگر . استثمارشده‌ها هستند كه آمادگى قبول دعوت دارند و اصولًا پيامبر براى آنان مبعوث شده است و مخاطب او هم آنان هستند ، و گروه استثمارگر مورد دعوت رسول اللَّه نيستند .\r\nو حال اينكه اين سخن بسيار نامربوط است ، زيرا خطابهاى قرآن عامّ است و مخاطب رسول اللَّه همهء مردمند :\r\nيا ا يُّهَا النّاسُ انّى رَسولُ اللَّهِ الَيْكُمْ جَميعاً « 1 » .\r\n« ناس » يعنى عموم مردم و اين اشتباه است كه مىگويند ناس يعنى تودهء محروم !\r\nپيامبر كه مبعوث شده است ، دعوتش سياه و سفيد ، استعمارگر و استعمارشده ، غنى و فقير ، همه و همه را شامل مىگردد . پس معناى اين آيه چيست ؟\r\n\r\n\r\n\r\n\r\n","description":"","footnote":"\r\n( 1 ) . اعراف / 158 .\r\n","page_name":" 130 ","page_number":130},
  {"content":"\r\n\r\nدر اصطلاح قرآن - اگر نگوييم در همهء موارد - در اكثر موارد ، كلمهء « كافر » به هر غير مسلمانى گفته نشده است ، بلكه قرآن كسانى را « كافر » مىگويد كه بعد از آنكه پيامبر مبعوث شده و از آنها دعوت كرده و حقيقت براى آنان روشن گشته است ، آنها در مقابل پيامبر ايستاده و انكار نموده‌اند ؛ يعنى قبل از دعوت پيامبر هنوز مردم نه مؤمند ، نه كافر و نه منافق ، بلكه « الناس » هستند و بعد از آمدن او و دعوت نمودن او مردم به سه گروه تقسيم مىشوند : گروهى مؤمن مىگردند ، گروهى انكار مىكنند و گروه ديگرى به ظاهر تسليم مىشوند و در باطن مخالفند .\r\nدر اين آيهء شريفه ، مقصود از كفّار نه آنانى است كه قبل از دعوت و روشن شدن حقيقت براى آنها اسلام نياورده‌اند بلكه آنهايى كه تو دعوت كردى و پس از آگاهى و شناخت حقيقت ، با درك عقلى و خرد خودشان مبارزه نموده و تو را انكار كردند :\r\nوَ جَحَدوا بِها وَ اسْتَيْقَنَتْها انْفُسُهُمْ ظُلْماً وَ عُلُوّاً « 1 » .\r\nاصولًا اگر انسان روحاً تسليم حقيقت باشد ، وقتى حقيقت بر او عرضه گردد تسليم مىشود . آنچه كه انسان را به هلاكت مىكشاند موضع‌گيرى در مقابل حقيقت است ؛ چنان‌كه گروه زيادى اينچنين‌اند كه پيشاپيش در مقابل حقيقت موضع‌گيرى مىكنند .\r\nقرآن تابلو اين گونه موضع‌گيريها را در يك آيهء شريفهء زيبا مجسم فرموده است آنجا كه مىفرمايد :\r\nوَ اذْ قالُوا اللَّهُمَّ انْ كانَ هذا هُوَ الْحَقَّ مِنْ عِنْدِكَ فَامْطِرْ عَلَيْنا حِجارَةً مِنَ السَّماءِ « 2 » .\r\nآنگاه كه گفتند : خدايا اگر اين قرآن حق است از جانب تو ، پس سنگى از آسمان بفرست و ما را از بين ببر كه طاقت تحملش را نداريم .\r\nيعنى به جاى اينكه بگويند خدايا اگر حق است و از جانب توست توفيق پذيرش آن را به ما عطا كن ، مىگويند اگر حق است ما را نابود كن !\r\n\r\n\r\n\r\n\r\n","description":"","footnote":"\r\n( 1 ) . نمل / 14 .\r\n( 2 ) . انفال / 32 .\r\n","page_name":" 131 ","page_number":131},
  {"content":"\r\n\r\nاين است معناى موضع‌گيرى در مقابل حق . براى اين‌گونه افراد ، هشدار دادن هيچ گونه ارزشى ندارد و به اصطلاح فقها اينها مقصرند نه قاصر .\r\nخلاصه اينكه اين طور نيست كه هركس كه مسلمان نباشد پس كافر است ، بلكه - چنان‌كه گفتيم - در اصطلاح قرآن كفر يعنى انكار ، پوشانيدن ، و « كافر » به كسانى اطلاق مىشود كه در مقابل فرستادگان حق و آورندگان دين خدا جبهه گرفته‌اند و عكس‌العمل مخالف نشان داده‌اند و موضع منفى دارند .\r\nالبته ممكن است سؤال شود كه كسانى كه اصولًا اسلام و يا دين ديگرى بر آنها عرضه نشده است و طبعاً نه مخالفتى نشان داده‌اند و نه موافقتى ، پس آنها چه نام دارند ؟\r\nجواب اين است كه بدون شك آنان مؤمن نيستند و احكام خاص مؤمن بر آنها مترتب نيست ولى در عين حال آياتى از قبيل آيهء مورد بحث نيز شامل آنها نمىشود ، بلكه اين دعوت انبياست كه سه گروه مؤمن ، كافر و منافق را به وجود مىآورد .\r\n\r\nكفر مقدس\r\nضمناً اين نكته را نيز متذكر مىشويم كه از آنجا كه ريشهء اصلى لغت « كفر » همان پوشاندن و مخالفت كردن و جبهه گرفتن است ، گاهى در قرآن چهرهء مقدس به خود مىگيرد يعنى در مورد جبهه‌گيرى در مقابل باطل به كار مىرود ، كه از همه روشنتر در آيةالكرسى است :\r\nلا اكْراهَ فِى الدِّينِ قَدْ تَبَيَّنَ الرُّشْدُ مِنَ الْغَىِّ فَمَنْ يَكْفُرْ بِالطّاغوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى . . . « 1 »\r\nاجبارى در دين نيست . رشد و هدايت از گمراهى آشكار شده است .\r\nهركس كه كافر به طاغوت گردد و به خدا ايمان آورد آن كس به دستگيرهء محكم متمسك گرديده است . . .\r\n\r\n\r\n\r\n\r\n","description":"","footnote":"\r\n( 1 ) . بقره / 256 .\r\n","page_name":" 132 ","page_number":132},
  {"content":"\r\n\r\nيعنى هر مؤمنى بايد كافر نيز باشد ؛ يعنى به حق كه ايمان دارد ، بايستى در مقابل باطل موضع بگيرد و آن را انكار كند و اين است همان كفر مقدس !\r\nشيعه معتقد است كه فروع دين ده تاست و نهم و دهم را تولّى و تبرّى مىشمارد و معنى آن اين است كه هركس بايد به ولايت على بن ابىطالب عليه السلام معتقد باشد ولى همين مقدار كافى نيست بلكه در همان حال بايستى يك حالت منفى نيز داشته باشد ، يعنى آنچه را كه ضد على و راه اوست نفى و انكار كند . در اينجا هم تنها ايمان به اللَّه كافى نيست بلكه بايستى نفى طاغوت در كنار آن قرار بگيرد .\r\nخَتَمَ اللَّهُ عَلى قُلوبِهِمْ وَ عَلى سَمْعِهِمْ وَ عَلى ابْصارِهِمْ غِشاوَةٌ . هنگامى كه نامه‌اى را مىنويسند و پايان مىپذيرد ، ذيل آن نامه را مهر مىكنند به اين معنى كه ديگر نمىتوان به آن چيزى اضافه نمود .\r\nقرآن مىفرمايد : دل هركس حكم نامه‌اى را دارد كه تدريجاً سطورى در آن نگاشته مىشود اعم از خوب يا بد . ولى به حالتى مىرسد كه اين نامه ختم مىگردد ، لاك و مهر مىشود و ديگر حتى يك كلمه هم نمىشود نوشت . براى اين‌گونه افراد ، دعوت پيامبر هيچ اثرى ندارد و قرآن به رسول اللَّه مىفرمايد ديگر اينها را دعوت نكن . نه اينكه از اول دعوت آنها بىثمر شمرده شده باشد ، بلكه چون آنها انذار شده‌اند ، دعوت گشته‌اند و حجت بر آنها تمام شده است ولى آنها قبول نكردند و كفر ورزيدند و با اين كفر ورزيدن و انكار نمودن ، دلهاى آنها به اين حالت درآمده است .\r\nقرآن انسان را موجودى مىداند كه علىالدوام در تغيير و تحول است و قلب انسان را كه « قلب » مىگويند « لتقلّبه » چون زير و زبر مىگردد . و البته ناگفته پيداست كه مراد از « قلب » اين جسم گوشتى صنوبرى شكل طرف چپ بدن نيست ، بلكه منظور همان روح و روان انسانى است كه هر لحظه‌اى حالت جديدى به خود مىگيرد . پيغمبر مىفرمايد :\r\nمَثَلُ الْقَلْبِ كَمَثَلِ ريشَةٍ فِى الْفَلاتِ تَعَلَّقَتْ فى اصْلِ شَجَرَةٍ يُقَلِّبُهَا الرّيحُ ظَهْراً لِبَطْنٍ « 1 » .\r\nدل انسان مانند يك پَر است كه در بيابانى به درختى آويزان كرده باشند كه\r\n\r\n\r\n\r\n\r\n","description":"","footnote":"\r\n( 1 ) . نهج‌الفصاحه و جامع الصغير ، ج 1 / ص 102 .\r\n","page_name":" 133 ","page_number":133},
  {"content":"\r\n\r\nباد آن را دائماً دگرگون مىكند .\r\nمثنوى اين حديث را به نظم درآورده است :\r\n گفت پيغمبر كه دل همچون پرى است * در بيابانى اسير صرصرى است\r\nباد پر را هر طرف راند گزاف * گر چپ و گر راست با صد اختلاف \r\nانسان در دو لحظه به يك حالت نيست و بيش از هرچيز تحت تأثير اعمال خويش است ، يك عمل نورانى به او نور مىبخشد و عمل كثيف ظلمانى نور را از انسان مىگيرد و او را تاريك مىكند . كار نيك به دل انسان نرمش مىدهد و او را آماده براى پذيرش اندرزها و حق و حقيقت مىنمايد ، و برعكس اعمال خلاف فطرت انسانى ، كافرماجرايىها قساوت دل مىآورد و گاهى دل انسان آنچنان سياه مىشود كه قرآن تعبير مىكند : كارش تمام شده و بر دل آنها مهر خورده است ؛ به چشم خودش مىبيند ولى گويى نديده است ؛ مثل اينكه پرده جلو چشمش را گرفته است : وَ عَلى ابْصارِهِمْ غِشاوَةٌ .\r\nاينها آثار كفر است نه علل كفر ، و با اين بيان مسائل همگى حل مىگردد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nتفسير سورهء بقره ( 2 )\r\nاعوذ باللَّه من الشيطان الرجيم\r\nوَ مِنَ النّاسِ مَنْ يَقولُ امَنّا بِاللَّهِ وَ بِالْيَوْمِ الْاخِرِ وَ ما هُمْ بِمُؤْمِنينَ . يُخادِعونَ اللَّهَ وَ الَّذينَ امَنوا وَ ما يَخْدَعونَ الّا انْفُسَهُمْ وَ مايَشْعُرونَ . فى قُلوبِهِمْ مَرَضٌ فَزادَهُمُ اللَّهُ مَرَضاً وَ لَهُمْ عَذابٌ اليمٌ بِما كانوا يَكْذِبونَ . وَ اذا قيلَ لَهُمْ لاتُفْسِدوا فِى الْارْضِ قالوا انَّما نَحْنُ مُصْلِحونَ . الا انَّهُمْ هُمُ الْمُفْسِدونَ وَ لكِنْ لايَشْعُرونَ . وَ اذا قيلَ لَهُمْ امِنوا كَما امَنَ النّاسُ قالوا انُؤْمِنُ كَما امَنَ السُّفَهاءُ الا انَّهُمْ هُمُ السُّفَهاءُ وَ لكِنْ لايَعْلَمونَ . وَ اذا لَقُوا الَّذينَ امَنوا قالوا امَنّا وَ اذا خَلَوْا الى شَياطينِهِمْ قالوا انّا مَعَكُمْ انَّما نَحْنُ مُسْتَهْزِؤُنَ . اللَّهُ يَسْتَهْزِئُ بِهِمْ وَ يَمُدُّهُمْ فى طُغْيانِهِمْ يَعْمَهونَ . اولئِكَ الَّذينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ وَ ما كانوا مُهْتَدينَ « 1 » .\r\nوَ مِنَ النّاسِ مَنْ يَقولُ امَنّا بِاللَّهِ وَ بِالْيَوْمِ الْاخِرِ وَ ما هُمْ بِمُؤْمِنينَ . از آنجا كه خطر نفاق بيش از كفر است ، در اينجا قرآن مجيد دربارهء كفر بيش از دو آيه بحث نكرده ولى دربارهء نفاق چندين آيه بحث مىكند ؛ و اصولًا شايد در سيزده سورهء قرآن به\r\n\r\n\r\n\r\n\r\n","description":"","footnote":"\r\n( 1 ) . بقره / 8 - 16 .\r\n","page_name":" 135 ","page_number":135},
  {"content":"\r\n\r\nشكلهاى مختلف بحث از منافقين مطرح شده و سورهء 63 كه به نام « منافقون » است اختصاص به آنها داده شده است .\r\n\r\nنفاق چيست ؟\r\nنفاق يعنى دو چهرگى ، اينكه انسان جورى باشد و طور ديگرى ارائه دهد .\r\nاين خصلت گرچه يك خصلت نبايستنى و مذموم است ولى در عين حال ناشى از كمال انسان است ؛ يعنى از آنجا كه انسان در ميان حيوانات تكامل‌يافته‌تر است قدرت بر تصنع و ظاهرسازى دارد . حيوانات ديگر معمولًا و اكثر قدرت نفاق ندارند . تنها بعضى از حيوانات كه از نظر هوش اندكى كاملترند گاهى تا حدودى توانايى تصنع دارند .\r\nمثلًا هيچ گاه مرغ و يا چهارپايانى از قبيل اسب و الاغ نمىتوانند چنين كارى بكنند ، ولى گربه در يك حدى مىتواند و لذا در هنگام شكار موش و يا گنجشك از اين قدرت استفاده كرده و با مخفى نمودن خود طعمهء خويش را به دست مىآورد .\r\nروباه نيز چنين است و لذا ضرب‌المثل فريبكارى شناخته شده است . گرگ هم گاهى با نقشه‌هاى فريبكارانه به مقاصد خويش دست مىيابد .\r\nولى هيچ حيوانى مانند انسان قدرت تصنع ندارد و براى اين كار تعبيرات ادبى گوناگونى به كار مىرود . دودوزه بازى ، جو فروشى و گندم‌نمايى ، تعبيراتى است كه همين معنا را مىرساند ، و يا اينكه مىگويند فلان كس با گرگ دنبه مىخورد و با چوپان گريه مىكند !\r\nاينكه گفتم نفاق ناشى از تكامل انسان است دليلش اين است كه هرچه انسان بدوىتر است نفاقش كمتر است . كودك در كودكى نفاق ندارد و لذا در مجلسى كه نشسته است هر غذايى كه به او پيشنهاد مىكنند در صورتى كه تمايل داشته باشد صرف مىكند و حتى اگر رغبت داشته باشد قبل از تعارف ديگران با گريه كردن اظهار تمايل مىنمايد . ولى آدم بزرگ در يك مجلس كه قرار مىگيرد با وجود اينكه تمايل شديد به غذاهاى موجود دارد ولى وقتى به او تعارف مىشود مىگويد ميل ندارم . اين دروغ را بچه نمىگويد .\r\nانسان هرچه از نظر تمدن پيش مىرود قدرت نفاق بيشترى مىيابد . بشر هزارسال قبل يك صدم نفاق بشر امروز را نداشته است .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nآيا توجه داريد كه بسيارى از الفاظى كه امروز رايج است الفاظ منافقانه است ؟ ! مثل كلمهء « استعمار » كه در اصلِ لغت بسيار كلمهء خوبى است ؛ چنان‌كه قرآن هم آن را به معناى اصلى استعمال فرموده است : هُوَ انْشَأَكُمْ مِنَ الْارْضِ وَ اسْتَعْمَرَكُمْ فيها « 1 » . خدا شما را از زمين به وجود آورد و شما را در زمين استعمار كرد .\r\n« استعمار » از باب استفعال است و از مادهء « عمران » گرفته شده است ؛ يعنى از شما طلب كرده عمران زمين را . شما را خلق كرده در روى زمين ، و مكلف كرده است كه زمين را عمران و آباد كنيد . پس استعمار يعنى به دنبال آبادى رفتن .\r\nكشورهاى استعمارگر هرجا كه مىرفتند نمىگفتند ما آمده‌ايم منافع شما را بچاپيم و منابع زيرزمينى شما را ببريم ، بلكه مىگفتند ما آمده‌ايم سرزمين شما را آباد سازيم و به ظاهر هم همين كارها را مىكردند ، مثلًا يكى دو تا جاده هم مىكشيدند ، ولى هزار برابر آنچه كه براى مردم كار مىكردند از منافع آنها مىبردند و بدين وسيله مردم آن كشورها را بندهء خويش مىساختند . پس استعمار يك لغت منافقانه است ، يعنى در عين اينكه معنى درستى دارد ولى به صورت واقعى به كار نمىرود .\r\nمبلّغين مسيحى كه در اصطلاح آنها را « مبشّرين » مىگويند ، پيشقراولان استعمار بودند يعنى هميشه پاى استعمار را آنها به كشورهاى استعمارزده باز مىكردند ؛ يعنى اول به صورت يك نفر مبلّغ مذهب وارد اين كشورها شده و آنان را به اوصاف عيساى مسيح و مادرش مريم عَذرا سرگرم مىساختند ولى پس از مدتى مردم مىديدند كه در زير اين سرپوشهاى مذهبى تمام سرمايه‌هاى مادى آنان رفته است .\r\nيكى از آفريقاييها گفته است روزى كه اروپاييها به كشورهاى ما آمدند ما زمين داشتيم و آنها انجيل به دست داشتند ولى پس از گذشتن 40 - 50 سال ديديم انجيل در دست ما مانده است و زمينها در دست آنان است ! اين است معناى نفاق .\r\nو البته اين كه قرآن راجع به منافقين زياد سخن مىگويد ، در حقيقت هشدارى است به مسلمانان كه همواره بايستى مواظب منافقين باشند و فريب آنها را نخورند زيرا منافق اختصاص به صدر اسلام ندارد ، در هر زمانى منافق وجود دارد كه در\r\n\r\n\r\n\r\n\r\n","description":"","footnote":"\r\n( 1 ) . هود / 61 .\r\n","page_name":" 137 ","page_number":137},
  {"content":"\r\n\r\nميان صفوف مسلمانان رخنه مىكنند و تظاهر به اسلام مىنمايند و از پشت خنجر مىزنند .\r\nاصطلاح « ستون پنجم » را شايد شنيده باشيد . گويا در جنگ بين‌الملل اول يكى از ارتشها چهار ستون علنى داشت كه با اسلحهء گرم به دشمن حمله مىكرد ، ولى گروهى را نيز قبلًا به داخل ارتش مخالف فرستاده بودند كه آنان را اغفال مىكردند و چنان‌كه مىگويند بيش از چهار ستون علنى ، اين ستون مخفيانه كار مىكردند . نام آنها را « ستون پنجم » گذاشته‌اند كه در داخل صفوف دشمن تظاهر به محبت مىكنند ولى در باطن به نفع گروه خودشان در كارند .\r\nقرآن مىگويد : هميشه خطر ستون پنجم ، جامعهء مسلمانان را تهديد مىكند ، كسانى كه مىگويند : امَنّا بِاللَّهِ وَ بِالْيَوْمِ الْاخِرِ وَ ما هُمْ بِمُؤْمِنينَ ما ايمان به خداوند و به روز قيامت آورده‌ايم ، ولى دروغ مىگويند .\r\nيُخادِعونَ اللَّهَ وَ الَّذينَ امَنوا . . . اگر مىفرمود : « يَخْدَعونَ اللَّهَ » يعنى خدا را فريب مىدهند ! ولى خدا را نمىتوان فريب داد و محال است ، لذا مىفرمايد : يُخادِعونَ اللَّهَ با خدا مخادعه مىكنند . مخادعه كه از باب مفاعله است يكى از معانىاش اين است كه آنان درصدد خدعه با خداوند برمىآيند ، يعنى در مقام آن هستند كه به خدا نيرنگ بزنند .\r\nوَ ما يَخْدَعونَ الّا انْفُسَهُمْ وَ ما يَشْعُرونَ . آدمى همين‌كه بخواهد خدا را گول بزند خودش را گول زده است ، چرا ؟\r\nهيچ گاه حقيقت و واقعيت را نمىشود فريب داد ، و هركس كه به فكر فريب دادن حقايق بيفتد در واقع خودش را فريب داده است . طبيب را مىشود فريب داد ولى طب را نمىشود فريب داد . مثلًا انسان مىتواند به طبيب دروغ بگويد و بدين وسيله او را گول بزند ؛ فرض كنيد وقتى از او سؤال مىكند آيا دوايى را كه داده بودم مصرف كردى يا خير ، در جواب بگويد آرى ، و حال اينكه مصرف نكرده باشد ، و بالاخره دستورات طبيب را به كلى عمل نكند ولى بگويد عمل كردم . در اينجا طبيب گول مىخورد ولى طب گول نمىخورد و در واقع خود شخص دروغگو گول خورده است ، زيرا طبيب طبق اظهارات او نسخه مىدهد و به اين ترتيب شخص مريض منافق دروغگو ، روز به روز بر مرضش افزوده مىشود و هستى او را به باد مىدهد .\r\nدر اينجا نيز مسلمانان را مىتوان گول زد و با آنها از در نيرنگ وارد شد ولى\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nهيچ گاه به خداوند كه عين حق و حقيقت است نمىتوان نيرنگ زد ، و در حقيقت خودشان را گول زده‌اند .\r\nدر جملهء يُخادِعونَ اللَّهَ ممكن است احتمال ديگرى نيز بدهيم و آن اينكه منافقان هيچ گاه به فكر فريب دادن خداوند نبوده‌اند ، زيرا اگر آنان به خدا معتقد نبودند كه به اين فكر هم نمىافتادند ، و اگر معتقد بودند باز هيچ گاه شخص معتقد به خداوند فكر نمىكند كه بتوان خدا را فريب داد . پس بايستى اين جمله را از مواردى بدانيم كه خداوند كارى را كه مربوط به اهل حق است به خودش نسبت مىدهد ؛ و نظاير آن در قرآن مجيد بسيار است . در سورهء الفتح آيهء 10 مىفرمايد :\r\nانَّ الَّذينَ يُبايِعونَكَ انَّما يُبايِعونَ اللَّهَ .\r\nآنان كه با تو بيعت كردند ، با خدا بيعت نموده‌اند .\r\nدر اينجا مقصود اين است كه آنان كه در مقام فريب اهل ايمان برمىآيند ، در حقيقت خويشتن را فريب داده‌اند ، زيرا آنان كه در مسير حق‌اند ، بر صراط مستقيم قرار گرفته و نهايت حركتشان اللَّه است . آنان خود را تسليم حقيقت نموده‌اند و همين روح تسليمشان است كه آنان را رستگار مىنمايد گرچه افرادى به صورت ظاهر زرنگ و در زندگى راهياب نباشند . ولى آنان كه خود را زرنگ مىدانند و همواره مىخواهند كار خود را با فريب دادن و گول زدن پيش ببرند ، مىپندارند كه در اين مورد نيز مىتوانند با گول زدن اهل حق به مراد خويش نائل آيند .\r\nولى از آنجا كه حق و حقيقت هيچ گاه فريب نمىخورد ، گرچه اهل حق گول بخورند ، اين گونه افراد نقشه‌هاى فريبكارانه‌اى كه مىكشند به ضرر خودشان تمام مىشود .\r\nفى قُلوبِهِمْ مَرَضٌ فَزادَهُمُ اللَّهُ مَرَضاً وَ لَهُمْ عَذابٌ اليمٌ بِما كانوا يَكْذِبونَ . خداوند در اين جمله ريشهء مطلب را بيان مىفرمايد . ريشهء مطلب بيماردلى است . آنها دچار بيماريهاى روحى و روانى هستند . قرآن در موارد مختلف گاه و بيگاه به بعضى از بيماريهاى دل اشاره فرموده است . بيمارى استكبار ، بيمارى تعصب نسبت به عقايد كهنه ، بيمارى پيروى از نياكان ، بيمارى پيروى از كبرا و بزرگان نمونه‌هايى از بيماريهاى روح است كه نمىگذارد انسان زير بار حقيقت برود ، همانطور كه فسق\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nو فجور و آلودگيها يك نوع ناآمادگى در انسان ايجاد مىكند .\r\nاينها بيمارانى هستند كه علىالدوام خداوند بر بيماريهاى آنها مىافزايد ؛ زيرا همان قانونى كه در جسم انسان هست در روح انسان نيز وجود دارد . اگر كسى بيمارى تن داشته باشد و به طبيب مراجعه كند ولى با طبيب لج نموده و سفارشات او را زير پا نهد و با او منافقانه رفتار نمايد ، اثرش قهراً ازدياد بيمارى است .\r\nخداوند ، اين عالم را مستعد پرورش هر نوع كِشتى قرار داده است ، بستگى دارد به اينكه انسان چه نوع بذرى بپاشد ؛ گندم از گندم برويد جو ز جو ؛ حنظل نتيجه‌اش حنظل و خرما خرماست و چنان‌كه قرآن مىفرمايد : كُلًاّ نُمِدُّ هؤُلاءِ وَ هؤُلاءِ « 1 » .\r\nخداوند كارش امداد كردن است و بناى عالم بر آن است كه هركسى در مسير خودش تكامل يابد ، چه آنهايى كه نيكوكارند و چه آنان كه بدكردارند ( البته با يك تفاوت كه در جاى خود بحث خواهيم كرد ) « 2 » .\r\nوَ اذا قيلَ لَهُمْ لاتُفْسِدوا فِى الْارْضِ قالوا انَّما نَحْنُ مُصْلِحونَ . قبلًا قرآن مجيد دربارهء منافقين گفت كه آنها خودشان را فريب داده و خويشتن را گول مىزنند . از اين آيه مسئلهء خودفريبى منافقين به خوبى آشكار مىگردد .\r\nمىگويند آدمهاى دروغگو از بس به ديگران دروغ مىگويند كم‌كم خودشان دروغهاى خودشان به صورت راست و حقيقت برايشان جلوه مىكند و گويا يادشان مىرود كه اين دروغ و شايعه را خودشان ساخته‌اند .\r\nمىگويند ابلهى كه بچه‌ها آزارش مىدادند ، براى اينكه آنها را از دور خودش دور كند گفت : آن سر شهر آش خير مىكنند . بچه‌ها باور كردند و از دور او پراكنده شدند و همگى به آن طرف دويدند ؛ همين‌كه او ديد همه دارند مىروند ، خودش هم به راه افتاد و با خود گفت شايد راست باشد !\r\nقرآن مىگويد اين گروه ستون پنجم كه كارشان در ظاهر تظاهر به دوستى با مسلمانان و در باطن تباهكارى و افساد و اخلال در جمعيت مسلمين و هدفهاى مقدس اسلامى بود ، هنگامى كه بعضى از دوستانشان به آنان مىگفتند اينقدر فساد نكنيد ، در جواب مىگفتند : انَّما نَحْنُ مُصْلِحونَ خير ، ما مصلح هستيم ! ما مفسد نيستيم .\r\n\r\n\r\n\r\n\r\n","description":"","footnote":"\r\n( 1 )\r\n. اسراء / 20 .\r\n( 2 ) . در ذيل كلمهء « رب » در اين زمينه مفصل‌تر بحث شده است .\r\n","page_name":" 140 ","page_number":140},
  {"content":"\r\n\r\nالا انَّهُمْ هُمُ الْمُفْسِدونَ وَ لكِنْ لايَشْعُرونَ . اصلًا مفسد اينانند ، يعنى مفسدى جز اينان وجود ندارد ، ولى خودشان ناآگاهند و خيال مىكنند كه مصلحند . گويا خودشان هم واقعاً باورشان آمده است .\r\nتوجه داريد كه چگونه جملهء قرآن انحصار را مىرساند . يك وقت مىگوييم :\r\nزيد عالم است . ولى يك وقت گفته مىشود : عالم زيد است . جملهء دوم يعنى اگر عالمى در جهان هست زيد است و باقى ديگر در قبال او عالم شمرده نمىشوند .\r\nتعبير قرآن در اينجا اينچنين است كه اصلًا مفسد اينها هستند ؛ يعنى مفسدهاى ديگر در مقابل آنها مفسد محسوب نمىشوند ، زيرا افساد و تباهكارى در وجود آنها تجسم يافته است . ولى خودشان نمىدانند .\r\nوَ اذا قيلَ لَهُمْ امِنوا كَما امَنَ النّاسُ قالوا انُؤْمِنُ كَما امَنَ السُّفَهاءُ . هرگاه به آنها در خلوت گفته مىشود كه اين منافق‌بازى را دور بريزيد و شما هم مانند ديگر مردم ايمان بياوريد ، در جواب مىگويند : ايمان آوردن و مذهبى بودن كار مردم بىشعور و بىعقل است ؛ آيا ما كه روشنفكران اجتماع هستيم مانند آن مردم سفيه ايمان بياوريم ؟ ! هرگز !\r\nالا انَّهُمْ هُمُ السُّفَهاءُ وَ لكِنْ لايَعْلَمونَ . قرآن با كلمهء « الا » مسلمانان را آگاه مىسازد ( چنان‌كه در آيهء قبل نيز فرمود : الا انَّهُمْ هُمُ الْمُفْسِدونَ ) . مىفرمايد : آگاه باشيد كه سفيه آنانند ، و چنان در تاريكى فكر فرو رفته‌اند كه خودشان هم نمىدانند .\r\nما دو جور جهل داريم : جهل بسيط و جهل مركّب . جهل بسيط آن است كه انسان چيزى را نمىداند ولى خودش هم مىداند كه نمىداند . اين‌گونه جهل زود بر طرف مىشود ، زيرا وقتى انسان چيزى را نداند ، و بداند كه نمىداند ، در مقام دانايى آن برمىآيد و يا لااقل به حرف ديگران گوش مىدهد كه اگر حقيقت است بپذيرد .\r\nبالاخره اين جهل خيلى خطر ندارد .\r\nولى جهل مركّب آن است كه انسان نمىداند ولى نمىداند كه نمىداند . اين‌گونه جهل علاج‌ناپذير است ، چون غرور نمىگذارد جهل بر طرف شود ؛ چنان‌كه اغلب مدعيان روشنفكرى اينچنين‌اند و به دليل اينكه هيچ نمىفهمند اين ادعا را دارند ! بوعلى سينا در كتاب اشارات جمله‌اى دارد و به طورى كه يادم مىآيد مىگويد :\r\n« ايّاكَ وَ فَطانَةً بَتْراءَ » بترس از زرنگى ابتر ، يعنى از زرنگى ناقص و نيمه زرنگى .\r\nمنظور اين است كه انسان خوب است يا ساده باشد و يا عاقل و فهميدهء كامل .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nآدمهاى ساده خودشان هم معمولًا مىفهمند كه ساده هستند ولى افراد نيم زرنگ كه در بعضى موارد زرنگ هستند خيال مىكنند خيلى زرنگند و همواره كارهاى خود را خردمندانه مىدانند . اين‌گونه افراد احمق‌ترين مردم و گرفتارترين آنها هستند .\r\nغزالى جمله‌اى دارد كه مىگويد : همه چيز وجود ناقصش از عدم محض بهتر است جز علم و دانش . يعنى مثلًا سلامتى و يا مال و ثروت اگر انسان هر مقدارى داشته باشد از آنكه هيچ نداشته باشد بهتر است ولى علم و دانش اين‌گونه نيست .\r\nانسان كم سواد از بىسواد بدتر است چون خيال مىكند خيلى باسواد است و هيچ گاه دنبال تكميل آن نمىرود .\r\nاين بيت گويا از سنايى است كه مىگويد :\r\n رنجش هركسى ز يك چيز است * رنجش من ز نيم‌ديوانه است \r\nاين شاعر مىگويد : عقل هم نظير علم است . يا انسان بايد ديوانهء كامل باشد و يا عاقل كامل . نيمه عاقل و نيمه ديوانه از ديوانهء كامل ضررش بيشتر است .\r\nافراد نيرنگ‌باز و خدعه‌كار در جامعه ، معمولًا همين انسانهاى « نيمه » هستند ، يعنى آنها كه نيمه زرنگى دارند و تمام زرنگى ندارند ؛ زيرا زرنگهاى كامل اگر به هيچ چيز اعتقاد نداشته باشند اين مقدار مىفهمند كه سعادت و موفقيت در صداقت و راستى است . ولى افراد نيمه زرنگ - كه من در عمر خودم با بسيارى از آنان برخورد داشته‌ام - موفقيت خود را در اين مىدانند كه با هيچ كس به صداقت رفتار نكنند .\r\nاينها در عمر خود حتى يك دوست پيدا نمىكنند و هيچ كس به حرفهاى آنان اعتماد نمىكند ، زيرا با هركس كه حرف مىزنند همه مىدانند كه از روى زرنگى سخن مىگويند .\r\nقرآن اين منافقها را جاهل مركّب مىداند ، و مىگويد اينها نمىدانند و خيال مىكنند كه مىدانند ، شعور ندارند و مىپندارند كه باشعورند .\r\nوَ اذا لَقُوا الَّذينَ امَنوا قالوا امَنّا وَ اذا خَلَوْا الى شَياطينِهِمْ قالوا انّا مَعَكُمْ انّما نَحْنُ مُسْتَهْزِؤُنَ . دو چهرگى آنان را قرآن اين‌گونه بيان مىكند كه آنها وقتى به اهل ايمان برخورد مىكنند مىگويند ما مؤمن هستيم ولى وقتى كه با شياطين خودشان كه همان همفكرانشان هستند خلوت مىكنند مىگويند ما با شما هستيم ، ما آنها را مسخره كرده‌ايم و گرنه در عقيده و فكر مانند شما هستيم .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nقرآن نظير آيهء قبل كه فرمود : وَ ما يَخْدَعونَ الّا انْفُسَهُمْ ، اينجا مىفرمايد :\r\nاللَّهُ يَسْتَهْزِئُ بِهِمْ . يعنى اينها مىپندارند كه حقيقت را مىشود مسخره كرد و با آن مىتوان نيرنگ‌بازى كرد ؛ خير ، اينچنين نيست ؛ بلكه حقيقتْ آنها را مسخره مىكند ، يعنى نتيجهء كارشان در نهايت امر مسخره واقع شدن خود آنان است .\r\nوَ يَمُدُّهُمْ فى طُغْيانِهِمْ يَعْمَهونَ . اينها مردم طاغى هستند و خدا آنها را در طغيانشان مىكشاند در حدى كه چنان دچار حيرت و سرگشتگى مىشوند كه اصلًا نمىفهمند چكار مىكنند .\r\nقرآن تا اينجا چند خصلت براى منافقين ذكر كرد :\r\nاولين خصلت اينكه : منافقين مردمان متظاهرى هستند ؛ كه تظاهر اصولًا از مشخصات منافق است به طورى كه منافق از مؤمن بيشتر اظهار ايمان مىكند .\r\nخصلت دوم اينكه : آنان نيرنگ‌بازند ، حقّه‌باز و فريبكارند ، كه باز اين خصلت از صفات ويژهء آنان است .\r\nسوم اينكه : اينان مبتلا به يك بيمارى روانى و روحى هستند كه مىخواهند با اين‌گونه اعمال آن عقده‌هاى درونى را شفا بدهند و حال اينكه برعكس بر عقده‌هاى دلشان و بيمارى روحشان دائماً افزوده مىشود .\r\nچهارم اينكه : امر چنان بر آنان مشتبه شده است كه حتى خودشان هم خيال مىكنند كه كارهايشان در راه اصلاح جامعه است ؛ يعنى بر تباهكارى و اخلالگرى خودشان لباس اصلاح پوشانده‌اند و خودشان هم باور كرده‌اند .\r\nپنجم آنكه : اينان خودْ مردم سفيه و احمقى هستند و ديگران را سفيه مىپندارند .\r\nششم اينكه : دوچهره هستند و يكى از مظاهر دوچهرگىشان اين است كه در اين مجلس به گونه‌اى سخن مىگويند و وقتى به مجلس ديگر مىروند درست ضد آن را بر زبان مىرانند .\r\nاينها صفات ويژهء منافقين است كه قرآن مجيد در اين آيات آورده است .\r\nدر اينجا چند نكته است كه بايستى مورد بحث قرار دهيم :\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nمعنى « ناس »\r\nيك مطلب راجع به كلمهء « ناس » است كه در اينجا مىفرمايد : وَ مِنَ النّاسِ مَنْ يَقولُ امَنّا . . . بعضى از مردم چنين مىگويند . با اين كلمه ما در قرآن زياد برخورد مىكنيم .\r\nمعناى آن چيست ؟\r\n« ناس » در قرآن يعنى مردم . انسانها را مىتوان به دسته‌هاى گوناگون تقسيم‌بندى كرد : غنى ، فقير ، عالم ، جاهل ، سفيد ، سياه ، ظالم ، مظلوم و . . .\r\nاگر ما انسانها را ببينيم و اين مايه‌هاى اختلاف و تبعيض را كنار بگذاريم يعنى به رنگها و شكلها و طبقه‌هاى گوناگون آنها نظر نكنيم و انسانها را در لباس انسان ملاحظه كنيم ، در اين اعتبار مىگوييم : « ناس » ( مردم ) كه شامل همهء افراد بشر است .\r\nانسان منهاى رنگش و شكلش و طبقه‌اش و دينش و طرز تفكرش ، و به اصطلاح فلاسفه : انسان لابشرط .\r\nمفسرين از قديم براى كلمهء « ناس » يك چنين معنايى كرده‌اند و درست هم هست ؛ ولى عده‌اى دچار اشتباه شده و گفته‌اند ناس يعنى مردمِ فاقد همه چيز ، يعنى توده ، طبقهء محروم ، طبقهء بيچاره ؛ كه در اين صورت شامل يك طبقهء مخصوص است و شامل همهء مردم نمىشود !\r\nاين طور نيست ؛ بلكه مراد از « ناس » در قرآن مجيد چنان‌كه گفتيم « مردم » است ولى منهاى وضع خاصشان از دينشان ، فقرشان ، بىنيازىشان ، رنگشان ، علمشان ، جهلشان ؛ و آنجا كه قرآن مىفرمايد : يا ايُّهَا النّاسُ اعْبُدوا رَبَّكُمْ « 1 » نه اين است كه مخاطب قرآن تنها تودهء مردم باشند بلكه مخاطب همهء انسانها هستند ؛ و نيز در آيهء « لِلَّهِ عَلَى النّاسِ حِجُّ الْبَيْتِ مَنِ اسْتَطاعَ الَيْهِ سَبيلًا » « 2 » خداوند بر عهدهء همهء مردم حج قرار داده است نه بر برخى از مردم ؛ البته بعداً با جملهء « مَنِ اسْتَطاعَ الَيْهِ سَبيلًا » مشروط كرده به آنكه استطاعت داشته باشند .\r\nو لذا در بعضى از موارد ، كلمهء « ناس » به كفار گفته شده ، چنان‌كه در آيهء 173 از سورهء آل عمران مىفرمايد : انَّ النّاسَ قَدْ جَمَعوا لَكُمْ فَاخْشَوْهُمْ كه مربوط به يك داستانى است كه كفار مىخواستند به مدينه حمله كنند ؛ قبلًا شايع كرده بودند كه\r\n\r\n\r\n\r\n\r\n","description":"","footnote":"\r\n( 1 ) . بقره / 21 .\r\n( 2 ) . آل‌عمران / 97 .\r\n","page_name":" 144 ","page_number":144},
  {"content":"\r\n\r\nمردم عليه مسلمانان اجتماع كرده‌اند ، و بدين وسيله مىخواستند رعب و وحشت در دل مردم مسلمان ايجاد كنند .\r\nو در همين آيهء مورد بحث ، « ناس » بر منافقين اطلاق شده است : وَ مِنَ النّاسِ مَنْ يَقولُ . . . بعضى از مردم كسانى هستند كه مىگويند . . .\r\nآنها كه ناس را به معناى تودهء مردم مىدانند مجبور شده‌اند بگويند كه منافقين جزء توده هستند و حال آنكه اين طور نيست ، زيرا منافق از هر طبقه‌اى ممكن است باشد و اتفاقاً منافقين صدر اسلام كه قرآن به آنها نظر دارد اغلب از اشراف مدينه بودند . رئيس منافقين در زمان رسول اكرم صلى الله عليه و آله مردى بود به نام « عبداللَّه بن ابَىّ » كه متشخص‌ترين فرد مدينه قبل از آمدن رسول اللَّه صلى الله عليه و آله بود تا آنجا كه مردم مدينه اتفاق كرده بودند كه او را به پادشاهى برگزينند تا بدين وسيله اختلافات ريشه‌دار بين دو قبيلهء اوس و خزرج بر طرف شود و در فكر تهيهء تاج براى وى بودند .\r\nدر چنين موقعيتى كه او پادشاهى را براى خويش مسلّم ديده بود اسلام در مكه ظهور كرد و عده‌اى كه از مدينه با مكه ارتباط داشتند با رسول اكرم صلى الله عليه و آله ملاقات نمودند و مسلمان شدند و از رسول اكرم صلى الله عليه و آله تقاضاى اعزام مبلّغ به مدينه كردند و رسول‌اللَّه مصعب بن عمير را فرستاد و عدهء زيادى از مردم مدينه اسلام آوردند و بدين ترتيب زمينهء هجرت رسول اللَّه صلى الله عليه و آله به مدينه فراهم شد و قهراً تمام تشكيلات عبداللَّه بن ابىّ درهم كوبيده شد و لذا كينهء اسلام را سخت در دل داشت .\r\nوقتى اكثريت قريب به اتفاق مردم مدينه مسلمان شدند اين مرد چاره‌اى نديد جز اينكه تظاهر به اسلام كند ولى هيچ گاه باطنش تسليم نشده بود .\r\nدر هر حال « ناس » در اينجا به معناى توده نيست و شاهدش همين است كه عبداللَّه بن ابىّ كه سركردهء آن دسته از مردم ( منافقين ) است از توده نبود بلكه برعكس اشرافىترين فرد مدينه بود .\r\n\r\nخطر منافق\r\nمطلب ديگر اينكه - چنان‌كه توجه داريد - قرآن مجيد دربارهء كفار دو آيه ذكر كرد و دربارهء مؤمنين سه يا چهار آيه ، ولى وقتى به منافقين مىرسد حدود سيزده آيه در اين باره بحث مىكند ؛ بعلاوه آيات مربوط به منافقين را در چند مورد با كلمهء الا ( آگاه باشيد ! ) آغاز كرد . چرا قرآن اين همه دربارهء معرفى منافقين اهتمام نموده\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاست ؟\r\nاين مسئله را - كه چرا اين همه قرآن روى منافقين تكيه كرده است - مفسرين طرح كرده‌اند و معمولًا چنين پاسخ داده‌اند : با وجود اينكه منافق يكى از اقسام كافر است در عين حال چنان‌كه از قرآن در بعضى موارد استفاده مىشود منافق خطرش براى اسلام از كافر بيشتر است ، زيرا كافر - يعنى كسى كه قرآن اصطلاحاً او را كافر مىخواند - كسى است كه خدا و پيغمبر را قبول ندارد ولى صداقت دارد ، يعنى علناً اظهار مىكند و تكليف مردم با او روشن است . ولى آن كس كه بر روى عقيدهء قلبى خود روپوش نهاده و به زبان طورى سخن مىگويد و در دل طور ديگر است ، خطرش بسيار زياد است زيرا مردم مسلمان را گول مىزند ، و هيچ گاه مردم از كفار گول نمىخورند . و لذا مىفرمايد : انَّ الْمُنافِقينَ فِى الدَّرْكِ الْاسْفَلِ مِنَ النّارِ « 1 » .\r\nاينكه در تاريخ مىبينيم پيامبر جنگيد و پيروز شد ولى على عليه السلام نتوانست مانند رسول‌اللَّه صلى الله عليه و آله پيش ببرد ، جهتش همين است كه پيامبر با كفار جنگيد و على با منافقين ؛ يعنى رسول‌اللَّه با مردمى جنگيد كه در مسلك و مرام خودشان صادق و صريح بودند و وقتى مىگفت بگوييد لا إله الّا اللَّه مىگفتند ما قبول نداريم . در مقابل رسول‌اللَّه ابوسفيان شعار مىداد : اعْلُ هُبَل ، اعْلُ هُبَل و پيغمبر در مقابل آنان مىگفت بگوييد : اللَّهُ اعْلى وَ اجَلُّ ، و بالاخره اللَّه با هبل رو در روى هم قرار مىگرفت ، لذا نتيجه معلوم بود : پيروزى اللَّه و شكست هبل .\r\nولى على عليه السلام با همان ابوسفيانها روبرو بود اما شعارشان شعار اسلام بود .\r\nمعاويه كه همواره دنباله‌رو اهداف پدرش ابوسفيان بود اگر علناً شعارش اعْلُ هُبَل مىبود صد درصد از على شكست مىخورد ولى اينك لباس اسلام به تن كرده و به جاى اعْلُ هُبَل گفتن در حالى كه براى اسلام اشك تمساح مىريزد شعار مىدهد كه :\r\nوَ مَنْ قُتِلَ مَظْلوماً فَقَدْ جَعَلْنا لِوَلِيِّهِ سُلْطاناً فَلا يُسْرِفْ فِى الْقَتْلِ انَّهُ كانَ مَنْصوراً « 2 » .\r\n\r\n\r\n\r\n\r\n","description":"","footnote":"\r\n( 1 ) . نساء / 145 .\r\n( 2 ) . اسراء / 33 .\r\n","page_name":" 146 ","page_number":146},
  {"content":"\r\n\r\nو فرياد مىزد : خليفهء مظلوم پيامبر ، عثمان ، شهيد شده است . ايها الناس ! مگر مىشود خون خليفهء پيامبر هدر رود ؟ ! و بدين وسيله مردم را براى انتقام گرفتن از قاتلين عثمان بسيج مىنمايد و سپس على عليه السلام را به عنوان رهبر آنان معرفى مىكند !\r\nو حال اينكه كشندهء واقعى عثمان خود معاويه است و اين كلام على عليه السلام در نهج‌البلاغه است كه : وَ هُمْ يَطْلُبونَ دَماً هُمْ سَفَكوهُ و نيز مىفرمايد : « آن روزى كه عثمان كمك خواست چرا به او كمك نكردى ؟ ! چون منتظر بودى عثمان كشته شود و از كشته‌اش بهره‌بردارى كنى . »\r\nجاسوسانى به مدينه فرستاده بود كه در حوالى خانهء عثمان مراقب باشند ؛ وقتى عثمان كشته شد بلافاصله پيراهن خون‌آلود او را به شام برسانند ؛ و جاسوسان اين مأموريت را به سرعت انجام دادند و اين پيراهن مدتى در مسجد شام آويزان بود و معاويه شخصاً گاه و بيگاه در انظار عموم در پاى آن اشك مىريخت و در سوگ خليفهء پيامبر بر سر و سينه مىزد ! و بدين وسيله مردم ساده‌لوح مسلمان براى خدا و به خاطر خدا تحريك مىشدند و در راه خدا خون مىدادند و كشته مىشدند .\r\nو آخرالامر نيز در صفّين هنگامى كه احساس شكست كرد ، باز از نقشه‌هاى فريبكارانه و منافقانه استفاده نمود و قرآن را بر نيزه كرد ؛ يعنى ما تسليم قرآن هستيم . و على عليه السلام كه مىدانست چه نيرنگى در كردار آنان خفته است فرياد مىزد :\r\nبزنيد و به پيشرفت خودتان ادامه دهيد . اما مقدسين نادانى كه از خطر منافقين آگاه نبودند فرياد برآوردند كه ما با قرآن نمىجنگيم ، و اينكه تو مىگويى معنايش اين است كه ما با قرآن بجنگيم . و بدين وسيله حزب اموى خود را نجات داد .\r\nاين است خطر هولناك نفاق كه قرآن مسلمين را با كلمهء الا ( آگاه باشيد ) هشدار مىدهد . اسلام هر وقت با كفر روبرو شده شكست داده و هروقت كه با نفاق روبرو شده شكست خورده است ، چون نفاق از نيروى خود اسلام استفاده كرده و بر ضد آن به كار برده است ؛ يعنى لباس اسلام به تن نموده و با آن جنگيده است .\r\n\r\nنفاق در هر دوره‌اى به شكلى ظاهر مىشود\r\nمطلب ديگرى كه مىبايستى تذكر دهم اين است كه خطر نفاق هميشه اسلام را تهديد مىكرده است ولى هميشه به يك شكل نبوده بلكه در هر دوره‌اى و هر عصرى به شكل تازه‌اى ظاهر گشته است .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاين روزها كتابى را مطالعه مىكردم كه گويا چند ماهى بيشتر از انتشار آن نمىگذرد و كاملًا براى من مشهود است كه عده‌اى دانسته يا ندانسته ماترياليسم و ماديگرى را در زير پوشش قرآن تبليغ مىكنند « 1 » ؛ زيرا با جملهء بسم اللَّه الرحمن الرحيم و نام خدا آغاز مىشود و همه‌اش خدا و پيامبر و قرآن است ولى وقتى به محتويات آن مىرسيم مىبينيم ماديگرى ، خودش را در زير چهرهء قرآن مخفى كرده است .\r\nيعنى همان ماديگرى كه چند سال قبل خيال مىكرد مىتواند در ايران با مذهب مبارزه كند و با شدت مبارزهء خود را آغاز كرد و گفت خدا دروغ است ، پيغمبر دروغ است ، وحى دروغ است ، ولى سخت در مقابل نيروى قوى مذهب شكست خورد ، اينك كه از آن روش مأيوس شده همان حرفها را با آب و رنگ اسلامى تحويل مىدهد ؛ يعنى خدا را به شكل ديگرى انكار مىكند و قيامت را به شكل ديگر . مثلًا هرجا صحبت از قيامت و آخرت مىشود تعبير به « نظام برتر » مىكند ؛ در مقابل ، دنيا را به « نظام پست‌تر زندگى » معنى مىكند ؛ يعنى دنيا و آخرت در لسان قرآن چنين است كه دنيا نظام ظالمانهء طاغوتى است و هنگامى كه نظام تغيير كرد مىشود آخرت !\r\nو البته كَلِمَةُ حَقّ يُرادُ بِهَا الْباطِلُ . شكى نيست كه در دنيا نظام پست وجود دارد و بايد با نظام پست‌تر جنگيد و نظام برتر را به جاى آن نشاند ، و در تعبيرات قرآن هم آمده است ، اما هيچ وقت مراد قرآن از « دنيا و آخرت » نظام برتر و پست‌تر نيست ، بلكه دنيا و آخرت براى خودش مطلبى است و نظام پست‌تر و بدتر مطلب ديگر .\r\nملاحظه مىكنيد كه نمىگويند آخرت دروغ است ؛ جاودانگى انسان در عالم آخرت را تكذيب نمىكنند بلكه جاودانگى را اينچنين توجيه مىكنند ؛ و اين همان حرف معروف ماديين است كه تكامل را توجيه مىكنند و مىگويند فردى مىميرد و فرد ديگرى به جاى او مىآيد ، و او مىرود و فرد سومى مىآيد و همين طور ؛ نوع باقى است و جاودانگى همين است !\r\nاين همان قرآن سر نيزه كردن معاويه است كه چهرهء خود را عوض كرده است ؛ و اين نفاق است كه در هر دوره‌اى به شكلى خودنمايى مىكند و مسلمانانِ ناآگاهند كه 1400 سال است گول قرآن سر نيزه كردن را مىخورند و هر وقت گروه ضد مذهبى\r\n\r\n\r\n\r\n\r\n","description":"","footnote":"\r\n( 1 ) . [ اشاره به كتابى است كه توسط يكى از سران گروه فرقان نوشته شده بود . 
  ]\r\n","page_name":" 148 ","page_number":148},
  {"content":"\r\n\r\nپيدا شدند نقش ضديت خود را در لباس مذهب توانسته‌اند پياده كنند و اگر مسلمين بيدار و آگاه باشند نقشه‌هاى شوم آنان نقش بر آب مىگردد .\r\nقرآن به صورت دلسوزى دربارهء آنان مىگويد :\r\nاولئِكَ الَّذينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ وَ ماكانوا مُهْتَدينَ .\r\nاينها مردمى هستند كه يك معامله كرده‌اند ولى چه معاملهء زيانكارانه‌اى ! هدايت را داده‌اند و ضلالت را براى خودشان خريدارى نموده‌اند . اينان در اين معامله علاوه بر اينكه هيچ سودى نبرده‌اند ، چه زيانها برده‌اند ! هيچ راهى براى خويش نيافته و همان‌گونه در گمراهى بسر مىبرند .\r\nاز امام عليه السلام سؤال مىكنند كه عقل چيست ؟ مىفرمايد :\r\nالْعَقْلُ ما عُبِدَ بِهِ الرَّحْمنُ وَ اكْتُسِبَ بِهِ الْجَنانُ .\r\nعقل آن است كه انسان را به عبادت خداوند و بندگى او رهبرى كند و سعادت هميشگى را به انسان بدهد .\r\nسائل پرسيد پس آنچه كه در معاويه بود چه بود ؟ جواب فرمود : تِلْكَ النُّكْرى وَ الشَّيْطَنَةُ آن نكرى و شيطنت است . نكرى و شيطنت با عقل دوتاست .\r\nمقصود امام عليه السلام از « نكرى و شيطنت » همان نيرنگ‌بازىها و نقشه‌كشىهاى منافقانه است و از « عقل » همان نيرويى كه انسان را به معنويت و انسانيت رهنمون مىگردد .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nتفسير سورهء بقره ( 3 )\r\nاعوذ باللَّه من الشيطان الرجيم\r\nمَثَلُهُمْ كَمَثَلِ الَّذِى اسْتَوْقَدَ ناراً فَلَمّا اضاءَتْ ما حَوْلَهُ ذَهَبَ اللَّهُ بِنورِهِمْ وَ تَرَكَهُمْ فى ظُلُماتٍ لايُبْصِرونَ . صُمٌّ بُكْمٌ عُمْىٌ فَهُمْ لايَرْجِعونَ . اوْ كَصَيِّبٍ مِنَ السَّماءِ فيهِ ظُلُماتٌ وَ رَعْدٌ وَ بَرْقٌ يَجْعَلونَ اصابِعَهُمْ فى اذانِهِمْ مِنَ الصَّواعِقِ حَذَرَ الْمَوْتِ وَ اللَّهُ مُحيطٌ بِالْكافِرينَ . يَكادُ الْبَرْقُ يَخْطَفُ ابْصارَهُمْ كُلَّما اضاءَ لَهُمْ مَشَوْا فيهِ وَ اذا اظْلَمَ عَلَيْهِمْ قاموا وَ لَوْ شاءَ اللَّهُ لَذَهَبَ بِسَمْعِهِمْ وَ ابْصارِهِمْ انَّ اللَّهَ عَلى كُلِّ شَىْءٍ قَديرٌ « 1 » .\r\nبعد از اينكه قرآن مجيد كيدها و خدعه‌هاى منافقين را يك سلسله كارهاى بىاثر و نقشه‌هاى شكست‌خورده خواند و به تعبيرى كه فرمود : اينها به جاى آنكه مردم‌فريبى باشد خودفريبى است ، اينك براى اين نوع مكرها و زرنگيها دو مثل مىزند كه ما به نكته‌اى بسيار بزرگ در فلسفهء تاريخ از نظر قرآن مىرسيم و مىتوان گفت كه يكى از اصول مهم تفكر قرآنى و جهان‌بينى توحيدى اسلامى است . و ما از\r\n\r\n\r\n\r\n\r\n","description":"","footnote":"\r\n( 1 ) . بقره / 17 - 20 .\r\n","page_name":" 150 ","page_number":150},
  {"content":"\r\n\r\nآنجا كه اين بحث را از مباحث اساسى و داراى اهميت مىبينيم ، لازم مىدانيم كه در اين آيات ، مشروحتر بحث كنيم .\r\nدربارهء جهان به طور كلى ، و نيز دربارهء انسان و جامعهء بشريت از آغاز پيدايش تا آينده‌اى كه در پيش دارد ، از نظر خير و شر ، خوبى و بدى ، حق و باطل كه آيا هستى جهان حق است و خير يا پوچ است و باطل و شر ، و يا آنكه مركّب است : نيمى حق است و خير و نيمى باطل است و شر ، و نيز اينكه آيا آنچه كه بر زندگى انسان حاكم است خير است يا شر ، حق است يا باطل ، و يا نيمى خير است و نيمى شر ، و اگر به هر دو قائل شديم اصالت از آنِ كدام است ، آيا اصالت با حق است يا با باطل ، نظريات گوناگونى ارائه شده است .\r\nما ابتدا نظرياتى را كه به وسيلهء فيلسوفان و متفكران و جامعه‌شناسان داده شده است ذكر كرده و سپس به جهان‌بينى توحيدى قرآن خواهيم پرداخت .\r\nشكى نيست كه زندگانى بشر تا اندازه‌اى يك زندگانى مخلوط است ، يعنى چه در زندگى فردى بشر و چه در اجتماع ، هم خير وجود دارد و هم شر ، هم عدل وجود دارد و هم ظلم ، هم صداقت و هم فريبكارى و نيرنگ ، و بالاخره زندگى بشر دو صفحه دارد : يك صفحه نورانى است و صفحهء ديگر ظلمانى .\r\nو به قدرى اين اختلاط نور و ظلمت ، عدل و ظلم عميق است كه مىبينيم قبل از آنكه انسان در روى زمين آفريده شود در ملكوت اعلى وجود او مورد سخن بوده و دو گونه نظر دربارهء او داده مىشود .\r\nهنگامى كه خداى متعال به فرشتگان اعلام مىفرمايد : انّى جاعِلٌ فِى الْارْضِ خَليفَةً من مىخواهم جانشينى در روى زمين بيافرينم ، غريو از ملكوتيان بلند مىشود كه خدايا ! چه حكمتى است كه مىخواهى يك موجود فسادگر و خونريز بيافرينى ؟ ! قالوا اتَجْعَلُ فيها مَنْ يُفْسِدُ فيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ .\r\nفرشتگان كه بشر را يك موجود شر محض مىدانستند و تنها به يك صفحه از زندگى بشر مىنگريستند و او را فقط موجودى خونريز مىديدند ، اگر نگويم اعتراض ، سؤال كردند كه خدايا در آفرينش چنين موجودى چه حكمتى است ؟\r\nو اين خود حسابى دارد كه انسان آنچنان موجودى است كه فرشتگان هم از همهء رازهاى وجود او سر در نمىآورند و تنها آفريدگار و خالق اوست كه به اسرار وجود او آگاه است .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nولى خداوند اين نظريه را از فرشتگان نپذيرفت و آنان را تأييد نفرمود ، بلكه گفت : انّى اعْلَمُ ما لاتَعْلَمونَ شما در اين نظريهء بدبينانهء خودتان اشتباه مىكنيد ؛ من چيزهايى را مىدانم كه شما نمىدانيد . و سپس انسان را كه آفريد بلافاصله با يك آزمايش و نمايش ، بر فرشتگان ثابت نمود كه سخت در اشتباه بوده‌اند .\r\nاز اين كه بگذريم ، فيلسوفان و متفكران بشر نيز در اين باره همواره گفتگو كرده و نظرياتى داده‌اند .\r\nاكثر فلاسفهء مادى كه هميشه نظر بدبينانه به طبيعت داشته و دارند ، با توجه به اينكه به اصل آفرينش معتقد نيستند و انسان را معلول تصادفات مىدانند ، چنين مىگويند : اين موجود اصولًا شر جزء ذاتش است و از اوّلى كه پا روى زمين گذارده شرارت كرده است و هم‌اكنون نيز موجودى شرور است ، در آينده نيز چنين خواهد بود و اميدى به اين موجود از نظر سعادت نيست . اينان هرگونه طرح اصلاحى را براى جامعهء بشريت رد مىكنند و هيچ گونه اميدى نسبت به صلاح او ندارند زيرا اساساً اين موجود را اصلاح‌پذير نمىدانند و به تمام آنچه كه به نام « اصلاح » عرضه شده ، چه دين و چه فلسفه ، بدبين هستند و مىگويند اينها همه صورت‌سازى بوده زيرا خود طراحان اين تزهاى اصلاحى هم به حكم آنكه بشر بوده‌اند مانند سايرين داراى غرايز مختلف بوده و از غرايز بشرى جز شر چيزى برنمىخيزد ؛ و بدين وسيله هرگونه تز اصلاحى و اخلاقى و هر پيشنهاد اجتماعى را بيهوده تلقى مىكنند .\r\nوقتى از آنان سؤال شود : پس به چه اميدى بايد زنده بود ؟ مىگويند اصلًا نبايد زنده بود ؛ اگر بشرى به كمال نهايى و مرحلهء عالى خود برسد بايستى خودكشى كند ! و اين است اوج ترقى يك انسان كه به اين مرحله برسد و درك كند كه چيزى جز شرارت نيست و آيندهء او هم همين شرارت است ؛ هرچه بماند بر شرارت او افزوده مىشود ؛ در چنين حالتى به اصطلاح خودشان به « بلوغ فكرى » رسيده است و بايستى خودكشى كند .\r\nدر اين زمينه كتابهاى زيادى نوشته شده است و نمىخواهم معرفى كنم . اجمالًا در دنيا فيلسوفانى بوده‌اند كه سرانجام خودكشى مىكرده‌اند . اينان همه مادى بوده و به « فيلسوفان بدبين » معروفند .\r\nنويسندگانى هم در اروپا پيروان همين مكتب هستند و در اين زمينه مقالات زيادى نوشته‌اند .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاين زهر تلخ را در ايران بعضى از نويسندگان در عصر ما نيز در نوشته‌هاى خودشان ريختند . صادق هدايت يكى از آنهاست و با وجود اينكه هنوز جوان بود ، در سال 1320 خود نيز تحت تأثير اين فكر قرار گرفت و خودكشى كرد . وى در نوشته‌هاى خود افتخار مىكرد كه به اين مرحله از بلوغ فكرى رسيده است كه راهى جز خودكشى ندارد ! و مىگفت ديگران نيز مىبايست از من پيروى كنند و خودكشى نمايند .\r\nبالاتر اينكه اين گونه افراد مىگويند : بزرگترين خدمت به بشريت اين است كه انسان اگر بتواند همهء تخم بشر را از روى زمين بردارد ؛ يعنى با يك بمب مثلًا ، به حيات انسانها خاتمه دهد . و البته پيداست كه اين طرز تفكر چقدر ابلهانه و نادرست است !\r\nطرز تفكر ديگرى وجود دارد كه نيز از مادّيون سر زده است و گرچه نظر بدبينانه‌اى است ولى به اين شكل اظهار بدبينى نمىكنند و به شكل ديگرى توجيه مىنمايند .\r\nمىگويند بشر هيچ گونه گرايش فطرى ندارد بلكه تابع آن است كه چه نقشى به او بدهند .\r\nاينان كه براى تاريخ و جامعه ماهيت مادى قائلند ، مىگويند : آنچه كه بر زندگى بشر حاكم مطلق است روابط مادى اجتماعى ، روابط اقتصادى و روابط توليدى است . اين رابطه‌ها به هر شكل كه باشند زندگى بشر از نظر خوبى و بدى تابع آن است . نه بايد به زندگى بشر خوشبين بود و نه بدبين . گاهى روابط توليدى اجباراً بشر را خوب مىسازد و گاهى اجباراً بد .\r\nمىگويند : روزى بود كه زندگى بشر از آنجا كه سطح توليد و ابزار توليد خيلى پايين بود و نمىتوانستند آذوقه را بيش از مقدارى كه روزمره مصرف مىكنند تهيه كنند ، همانند زندگى حيوانات بود ؛ مانند كبوترها كه صبحگاهان گرسنه از آشيانه بيرون مىآيند و تا شب خود را سير مىكنند و به لانه برمىگردند و فردا صبح همين كار تكرار مىشود . بشر اوّلى نيز اينچنين مىزيست و آذوقهء ذخيره‌اى نداشت .\r\nچيزى به نام « ثروت » وجود نداشت .\r\nافراد جامعه به صورت اشتراكى زندگى مىكردند و احياناً آذوقه را هم به طور مشترك تهيه مىنمودند . مثلًا يك نفر به تنهايى نمىتوانست يك حيوان را شكار\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nكند ، زيرا ابزار كافى نداشت و لذا عده‌اى با يكديگر جمع مىشدند و حيوان بزرگى را شكار مىكردند و گوشتهايش را ميان خودشان تقسيم مىنمودند .\r\nدر چنين شرايطى افراد بشر اجباراً برادروار زندگى مىكردند ، زيرا شرايط زندگى اينچنين ايجاب مىكرد ؛ همان گونه كه گلهء مرغها برادروار زندگى مىكنند ؛ نه جنگى بود نه نزاعى و نه خونريزى .\r\nكم‌كم كه بشر در طول تاريخ به تجربياتش افزوده شد و زراعت را كشف كرد و نيز به دامدارى و استفاده كردن از شير حيوانات و زاد و ولد آنها پى برد ، توانست آذوقه را ذخيره كند . دانهء گندمى را در زمين مىكاشت و بيست برابر مثلًا توليد مىكرد و روى اين حساب يك نفر قادر بود كه به اندازهء نياز ده نفر توليد كند .\r\nهمين‌كه يك نفر توانست بيش از اندازهء مصرف خود تهيه و توليد كند حساب سابق درهم ريخت و وضع جديدى به وجود آمد . در حساب سابق هركسى مجبور بود دستش كار كند تا دهانش بجنبد و اگر دستش كار نمىكرد دهانش نمىتوانست بجنبد . ولى در وضع جديد كه يك نفر مىتواند بيش از نياز خويش توليد كند ، افرادى كه زور بيشترى داشتند ديگران را به عنوان برده گرفتند كه او كار كند و آنها بخورند . و از اينجا مالكيت پديد آمد ، يعنى مالكيت زمين و نيز مالكيت انسان نسبت به انسان .\r\nپس چون وضع توليد و ابزار توليد بهم خورد جامعهء انسان نيز دگرگون شد و آن انسان دورهء اشتراكى كه برادروار زندگى مىكرد اكنون به صورت دو خصم مقابل يكديگر درآمدند . آن نور و خير نخستين غروب كرد و ظلمت سراسر زندگى بشر را فرا گرفت و از آن روز در تاريخ بشريت ظلمت بر نور ، و شر بر خير ، و ظلم بر عدل ، و فريب و خدعه بر صداقت غلبه داشته است . آرى ، در اين بين‌ها گاهى جرقه‌اى و برقى به صورت استثنايى جهيدن مىنموده است و مثلًا فيلسوفى يا رهبر نهضتى پيدا مىشده كه در اثر فشار قدمى برمىداشته است ، و يا به نظر آنها كه به دين خيلى بدبين نبوده‌اند پيغمبرى قيام مىنموده و چند صباحى عدل و خير در جامعه مطرح بوده است ؛ ولى به حكم آنكه نظام حاكم بر تاريخ ، نظام مالكيت و ثروت بوده ، نمىتوانسته ادامه يابد و همچون برقى كه در ظلمات جهيدن كند پس از لحظه‌اى خاموش مىشده است و سپس همان طرح اصلاحى دومرتبه به صورت ابزارى در دست ارباب ثروت قرار مىگرفته و نقشى عليه مردم مظلوم و مقهور مىيافته است ؛\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nيعنى همان چيزى كه اول به عنوان يك قاتُق نان پيدا شده بود ، به صورت بلاى جان در مىآيد . هر مذهبى و هر فلسفه‌اى و هر تز اخلاقى كه از طرف مصلحى پيدا شده به همين سرانجام دچار گشته است .\r\nمىگويند : اين وضع همواره ادامه دارد و هيچ چاره‌اى هم نيست مگر آنكه روزى وضع زيربنا - كه همان روابط توليدى است - الزاماً و خود به خود تغيير كند ؛ يعنى يك روز بشر به علت نقص اين زيربنا اجباراً به صورت اشتراكى زندگى مىكرد ( دورهء اشتراك اوليه ) ، بايستى روز ديگر هم كه اين زيربنا رشد مىكند و ابزار توليد تكامل مىيابد ، اجباراً ، چه بخواهد و چه نخواهد ، اشتراكى زندگى كند ، يعنى به حدى مىرسد كه جز به شكل اشتراكى نمىتواند زيست نمايد و خواست بشر در اين قضيه دخالتى ندارد ، زيرا رشد ابزار توليد جبراً اشتراكيت را به وجود آورده است .\r\nآن روز دومرتبه نور و عدل و خير و صفا و محبت و برادرى به جامعهء بشريت بازگشت مىنمايد كه از نظر آنها همان سوسياليزم نهايى و كمونيزم است .\r\nپس اين نظريه مانند نظريهء ماديين دستهء اول نمىگويد كه اصولًا طبيعت بشر بر شرارت بوده و خواهد بود ، بلكه مىگويد بشر به كلى فاقد طبيعت است و سخره و ملعبهء ابزار توليد خويش است . در اول ، ابزار توليد به شكلى بود كه مقتضى بود كه بشر اجباراً نيك باشد ، و سپس ابزار توليد شكل ديگرى به خود گرفت ، ثروت و مالكيت پديدار گشت ، بشر هم بد شد . تا اين مالكيت و ثروت هست راه چاره‌اى براى اصلاح نيست و اگر بشر بگويد مىخواهم اصلاح كنم ، اشتباه مىكند و پندارى بيش نيست كه آن را « سوسياليزم تخيلى » مىنامند . براى اصلاح حقيقى بايد تا مرحلهء الغاى مالكيت كه نتيجهء رشد ابزار توليد است صبر كرد . آن روز است كه مىتوان برابرى و عدالت و نور و خير را در جامعهء بشر مشاهده كرد .\r\n\r\nنظريهء قرآن\r\nما اينك به قرآن مىپردازيم كه ببينيم قرآن در اين زمينه چگونه اظهارنظر مىكند . و اين يكى از مهمترين مسائل قرآن در تفسير تاريخ است . آيا قرآن به بشر و زندگى او با چشم خوش‌بينانه مىنگرد و مىگويد اصلًا شرى وجود نداشته و ندارد و نخواهد داشت ؟ واضح است كه اين گونه نيست و نيازى هم به بحث ندارد ، زيرا قرآن به\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nجنگى ميان حق و باطل در طول تاريخ قائل است ، بنابراين براى باطل ، كيان و شخصيت قائل است ؛ يعنى قرآن نور و ظلمت را در مقابل يكديگر قرار مىدهد و داستان خلقت آدم را كه نقل مىكند - چنان‌كه گذشت - پس از سؤال فرشتگان كه گمان مىكردند آدم شر محض است ، خداوند نفرمود آنچه شما خيال مىكنيد به كلى اشتباه است ، بلكه گفت : من چيزهايى را مىبينم كه شما نمىبينيد ؛ يعنى آنچه كه شما مىبينيد درست است و من هم مىبينم ولى من چيزهايى را ضمناً مىبينم كه شما آنها را نمىبينيد و شما تنها يك طرف صفحه را خوانده‌ايد و طرف ديگر را نخوانده‌ايد .\r\nپس مسلّم نظر قرآن به اين شكل نيست .\r\nآيا به نظر قرآن بشر شر محض است ؟ يعنى همان نظر نااميدكننده و مأيوسانهء امثال نيچه و شوپنهاور كه مىگويند بشر موجودى است غيرقابل اصلاح كه نبايد اصولًا كارى به كارش داشت ؟ اين هم مسلّم نيست ، زيرا مأموريت پيامبران به طور كلى ، اصلاح جامعهء انسانى بوده و اگر آنها آنچنان بدبين به طبيعت بشرى بودند تز اصلاحى نمىآوردند . بعلاوه اين نظريه با اصل توحيد كه اساسىترين اصول قرآن است جور نمىآيد ؛ يعنى لازمهء جهان‌بينى الهى توحيدى غير از اين است و امكان ندارد يك جهان‌بينى ، جهان‌بينى توحيدى و الهى باشد و در عين حال هستى را باطل و پوچ و شر بداند .\r\nقرآن مجيد - چنان‌كه محسوس و مشهود نيز اينچنين است - نظام خلقت را نظام خير مىداند ، يعنى با تصديق به اينكه در عالم ، هم خير وجود دارد و هم شر ، به تقدم خير بر شر و تقدم حق بر باطل قائل است و جهان‌بينى اسلامى جز اين اجازه نمىدهد . پس قرآن چه مىگويد ؟ نظر قرآن در اين زمينه چيست ؟\r\nنظر قرآن مجيد درست عكس ماركسيسم است . قرآن مىگويد هميشه در طول تاريخ حق و باطل وجود داشته و اين نزاع ، ناشى از طبيعت بشر است ؛ چون بشر موجودى است دو طبيعتى و دو سرشتى ، موجودى است كه - به تعبيرى كه در اخبار و روايات ما آمده است - خداى متعال در آن شهوت و عقل را تركيب كرده است .\r\nولى در عين حال از نظر قرآن در اين نزاع در طول تاريخ ، غلبه با خير است ، عدل و نور بقا دارند و ظلمت و شر موقت‌اند . قرآن مجيد معيار را همچون ماركس مالكيت قرار نمىدهد بلكه براى ايمان و مايه‌هاى روحى و فطرى اصالت قائل است ؛ يعنى قرآن نمىگويد كه دين و مذهب و اخلاق هميشه ملعبهء ثروت بوده‌اند ، و به شدت اين\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nنظر را رد مىكند . و البته احياناً قدرت و ثروت توانسته‌اند در مذهب تأثير بگذارند و بدعت و تحريف به وجود آورند ، ولى متقابلًا بيشتر مذهب توانسته به عنوان يك عامل قوى و نيرومند در سرنوشت بشر مؤثر باشد .\r\n\r\nاصالت از آنِ حق است\r\nاز نظر قرآن مجيد ، شر و باطل اصالتى ندارد بلكه زائده‌اى است كه به طفيل حق پيدا مىشود . مثل سايه و نور يا ظلمت و نور كه هر دو هستند ولى ظلمت در مقابل نور اصالتى ندارد ؛ يعنى ما دو واقعيت نداريم كه از دو منشأ مختلف سرچشمه گرفته باشند ، يكى نور باشد ديگرى ظلمت ، بلكه اصلْ نور است و آنجا كه نور نيست ظلمت است نه اينكه آنجا كه نور نيست چيز ديگرى ضد نور وجود دارد . ظلمت همان نبودن نور است .\r\nو يا نظير مسئلهء سلامت و بيمارى است ، به اين معنا كه اگر بدن انسان بخواهد سالم باشد بايستى در آن تعادل برقرار گردد ؛ يعنى مثلًا گلبولهاى سفيد خونش از مقدار معين نه بيشتر باشد و نه كمتر ، و همچنين گلبولهاى قرمز خونش ، اورهء خونش ، فشار خونش . مرض چيزى نيست جز نبودن سلامتى و آنچه كه در بدن انسان اصل است همان تعادل و سلامتى است و اگر در اثر ناميزانى طبايع مرضى پيش آمد خواه ناخواه به اصل اوليه كه سلامتى باشد برخواهد گشت .\r\nجامعهء انسان به همان‌گونه كه بدن محتاج تعادل و سلامتى است ، به صداقت و امانت ، به ايمان و عفت احتياج دارد و نمىشود جامعه از اين‌گونه مفاهيم خالى باشد و اگر به كلى خالى شد نمىتواند حتى يك روز دوام بياورد ؛ و اگر چندى هم ظلم و تعدى و ناامنى و بىعفتى غلبه كند ، از آنجا كه اصلْ خير و نور است و ظلمت و شر موقت است ، به زودى به طبع اوليهء خودش برمىگردد .\r\nنظر قرآن در چند نكته خلاصه مىشود :\r\n1 . باطل اصالتى در جهان ندارد بلكه به طفيل حق پيدا مىشود .\r\n2 . به همين دليل كه اصالت ندارد دوام هم ندارد ؛ آنچه كه دوام دارد حق است .\r\n3 . در عين اينكه اصالت ندارد و دوام و استمرار هم ندارد ، يك گسترش ظاهرى چشمگير دارد كه اگر چشم حقيقت‌بين نباشد انسان اصالت را به باطل مىدهد و فكر مىكند كه حق چيز كوچكى است در مقابل باطل .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nو اين نكته بسيار قابل اهميت است كه با وجود اينكه باطل يك امر طفيلى و غير اصيل بيش نيست و به خاطر طفيلى بودن و غير اصيل بودنش مثل « كف » فانى مىگردد در عين حال هنگامى كه ظاهر مىشود آنچنان ابعاد ظاهرى گسترده‌اى دارد و به شكل چشمگيرى پيدا مىشود كه انسان اگر عميق ننگرد مىگويد حق كو ؟\r\nهرچه هست باطل است . و اين همان اشتباهى است كه اغلب براى افراد رخ مىدهد و از آنجا كه ديدشان عميق نيست مىگويند : اگر حقى هم در جهان پديد آمده است مثل يك برقى بوده كه پس از مدت كوتاهى خاموش گشته است و غير آن هرچه هست در جهان ، باطل حكومت مىكند . غافل از اينكه آنچه كه اصالت دارد حق است و باطل نيروى خود را از حق گرفته است و طفيل اوست ولى روى حق را پوشانيده است .\r\nقرآن مجيد مبارزهء حق و باطل و سرانجام آنها را در آيات زيادى مطرح كرده و بخصوص چند مثل براى اين مسئله آورده است كه ما اينك به ذكر بعضى از آنها مىپردازيم .\r\n1 . در سورهء رعد آيهء 17 مىفرمايد :\r\nانْزَلَ مِنَ السَّماءِ ماءً فَسالَتْ اوْدِيَةٌ بِقَدَرِها فَاحْتَمَلَ السَّيْلُ زَبَداً رابِياً وَ مِمّا يوقِدونَ عَلَيْهِ فِى النّارِ ابْتِغاءَ حِلْيَةٍ اوْ مَتاعٍ زَبَدٌ مِثْلُهُ كَذلِكَ يَضْرِبُ اللَّهُ الْحَقَّ وَ الْباطِلَ فَامَّا الزَّبَدُ فَيَذْهَبُ جُفاءً وَ امّا ما يَنْفَعُ النّاسَ فَيَمْكُثُ فِى الْارْضِ كَذلِكَ يَضْرِبُ اللَّهُ الْامْثالَ .\r\nخداوند از بالا آبى مىفرستد ( بعضى از مفسرين مىگويند « آبى » يعنى آبى پاك و صاف ) . اين آب صاف پاك باران بر قله‌ها ، بر كوهها ريزش مىكند و بعد در واديها ، دره‌ها ، رودخانه‌ها جريان پيدا مىكند . در مسير خودش آلودگيها را با خود حمل مىكند . آب ، كم‌كم تشكيل سيل مىدهد . در اثر برخورد اجزاء آب با سنگها و حمل آشغالها ، كف توليد مىشود به طورى كه اگر كسى نداند ، وقتى به اين رودخانهء عظيم مىنگرد مىپندارد كه هرچه هست كف است و نمىداند آنچه هست آب است يعنى اساس آب است و آب است كه آن نيرو و حركت را ايجاد كرده و كف را به وجود آورده است و كف در عين آنكه هست به طفيل آب است ولى آنچنان گسترش دارد\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nكه روى آب را گرفته است .\r\nبعد مىفرمايد : وَ مِمّا يوقِدونَ عَلَيْهِ فِى النّارِ ابْتِغاءَ حِلْيَةٍ اوْ مَتاعٍ زَبَدٌ مِثْلُهُ . يعنى نظير آن هم در ذوب فلزات است . هنگامى كه مىخواهند فلزى را براى زيور ذوب كنند چنين حالتى به وجود مىآيد ؛ كفهايى بر روى آن پديدار مىگردد . كَذلِكَ يَضْرِبُ اللَّهُ الْحَقَّ وَ الْباطِلَ . اين مَثَل حق و باطل است ، و يا به قول بعضى از مفسرين : اينچنين تحقق مىبخشد و نمودار مىگردد . يعنى وجود حق از قبيل آب صاف پاك و آن فلز قيمتى است ، و وجود باطل همچون كف روى آب و آن فلز قيمتى است . فَامَّا الزَّبَدُ فَيَذْهَبُ جُفاءً طولى نمىكشد كه كف زايل مىگردد ، فوت و فانى مىشود وَ امّا ما يَنْفَعُ النّاسَ فَيَمْكُثُ فِى الْارْضِ و آنچه كه به حال مردم مفيد است ، يعنى حق ، باقى مىماند .\r\nآب زير كف كه در رودخانه جارى است به مزارع جارى گشته و زمينها را سيراب مىكند و ثمرات مفيدى مىدهد ؛ و آن فلز قيمتى است كه باقى مىماند و به صورت ابزار و يا زيور درمىآيد و مورد بهره‌بردارى قرار مىگيرد .\r\n2 . در سورهء ابراهيم آيهء 24 - 26 مىفرمايد :\r\nالَمْ تَرَ كَيْفَ ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ اصْلُها ثابِتٌ وَ فَرْعُها فِى السَّماءِ . تُؤْتى اكُلَها كُلَّ حينٍ بِاذْنِ رَبِّها وَ يَضْرِبُ اللَّهُ الْامْثالَ لِلنّاسِ لَعَلَّهُمْ يَتَذَكَّرونَ . وَ مَثَلُ كَلِمَةٍ خَبيثَةٍ كَشَجَرَةٍ خَبيثَةٍ اجْتُثَّتْ مِنْ فَوْقِ الْارْضِ ما لَها مِنْ قَرارٍ .\r\nلفظ « كَلِمَه » گاهى در قرآن به معناى لفظ استعمال مىشود و گاهى به معناى حقايق . مثلًا دربارهء عيسى مىفرمايد : « كَلِمَةُ اللَّهِ » .\r\nدر آيهء مورد بحث ، عقيدهء حق و عقيدهء باطل را تعبير به « كلمه » فرموده است و براى هريك مثلى آورده است . مىگويد : مثل كلمهء حق مانند يك درخت سالم پاك ميوه‌دارى است كه ريشهء آن درخت در زمين فرو رفته و شاخه‌هايش سر به بالا كشيده است و ميوه و برگ دارد و ميوه‌اش فصلى نيست بلكه درختى است كه در همه فصل ميوه مىدهد و به اصطلاح هميشه‌بهار است . تُؤْتى اكُلَها كُلَّ حينٍ بِاذْنِ رَبِّها درختى است كه هرچه ميوه‌اش را بچينند باز هم ميوه مىدهد .\r\nو اما عقيدهء باطل مثل يك درخت پليدى است كه بىميوه و بىريشه است .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nديده‌ايم ، گاهى بوته‌هايى در بعضى جاها مىرويد كه هيچ گونه ثمرى ندارد و وقتى دقت مىكنيم مىبينيم ريشه هم ندارد و لذا سست‌بنياد است . همين‌كه مختصر نسيمى بوزد از جا كنده شده و دور مىافتد ؛ و مانند همان كف كه در آيهء پيشين بود نمودش زياد است ولى بودش كم است .\r\nناصرخسرو گفتگويى دارد بين بوتهء كدويى كه در زير درخت چنارى روييده بود و به سرعت هرچه تمامتر رشد مىكرد و سراسر درخت چنار را فرا مىگرفت ، و بين آن درخت چنار كه سى سال از عمرش گذشته بود . بوتهء كدو در سر بيست روز خود را بر فراز درخت چنار جاى داد و از چنار پرسيد كه تو چند روزه‌اى ؟ ! چنار در جواب گفت : عمر من بيش از سى سال است . كدو به او خنديد و با طعن گفت ببين من كه بيست روزه‌ام توانسته‌ام بيشتر از تو رشد كنم . چنار در جواب گفت :\r\n بگذار بر من و تو وزد باد مهرگان * آنگه شود پديد كه نامرد و مرد كيست \r\nآن هنگام كه فصل خزان برسد و تندباد بوزد ، معلوم مىگردد كه كدام يك از ما مىتواند مقاومت كند .\r\nغرض اين است كه قرآن مجيد مىگويد : ظاهربين مباشيد ؛ و باطل از آنجا كه نمودش خيلى زياد است شما را گول نزند ؛ بلكه بايستى عميقتر نگريست . ممكن است مسلكى باطل كه تمام عمرش 20 - 30 سال بيشتر نيست يك مرتبه چنان گسترش پيدا كند كه به صورت ظاهر از مكتب حق كه چهارده قرن از او مىگذرد بيشتر نمود داشته باشد . قرآن مجيد مىگويد بايد صبر داشت و به انتظار وزيدن بادهاى مخالف نشست . چهارده قرن بر انقلاب اسلامى گذشته و چه تندبادهاى مخالف وزيده است و قرص و محكم بر سر جاى خود ايستاده ، ولى اين‌گونه مسالك است كه به زودى دستخوش نشيب و فرازها مىگردد و از بين مىرود .\r\n3 . در سورهء انبياء آيهء 18 مىفرمايد :\r\nبَلْ نَقْذِفُ بِالْحَقِّ عَلَى الْباطِلِ فَيَدْمَغُهُ فَاذا هُوَ زاهِقٌ وَ لَكُمْ الْوَيْلُ مِمّا تَصِفونَ .\r\nآيات قبل از اين آيه مربوط به اصل خلقت است ، يعنى با آن فكر مادى مبارزه مىكند كه جهان را پوچ و هيچ مىداند . زندگى انسان و جامعهء انسان تابع اصل خلقت است ؛ اگر اصل خلقت اساسش بر لهو و لعب و بازى و پوچى باشد انسان كه\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nيكى از مظاهر خلقت جهان است وجودش پوچ و جامعه‌اش هيچ و باطل مىباشد .\r\nاما قرآن مىگويد : ما خَلَقْنَا السَّماءَ وَ الْارْضَ وَ ما بَيْنَهُما لاعِبينَ « 1 » ما اين جهان به اين عظمت را آفريديم و بازيگر نبوديم ؛ ما نمىخواستيم مانند كودكان كه بازى مىكنند و براى سرگرمى ، مىسازند و دوباره خراب مىكنند ، كارى كرده باشيم . بعد مىفرمايد : بَلْ نَقْذِفُ بِالْحَقِّ . . .\r\nاين آيه گويى جواب سؤال مقدّرى است كه كسى سؤال كند اگر عالم اساسش بر لعب و بازى و پوچى نيست پس اين همه باطلها كه در جامعهء بشر وجود دارد چيست ؟ مگر در عالم ، دروغ و خيانت وجود ندارد ؟ مگر ظلم و تعدى و خونريزى و فساد نيست ؟ اين همه عقايد باطل و مسلكهاى پوچ كه در جامعه وجود دارد چيست ؟\r\nقرآن در پاسخ به اين پرسش مىگويد : اينها وجودهايى طفيلى هستند . وقتى حق پديدار مىگردد ، به حكم ضرورت ، در طفيل وجود حق اينها پديد مىآيند ولى دوام ندارند و به زودى ناپديد مىشوند .\r\n« قذف » آن است كه چيزى را بگيرند و با قوّت پرتاب كنند ، مثلًا سنگى را بردارند و محكم بر انسانى يا شيشه‌اى بكوبند . قرآن مىگويد : بَلْ نَقْذِفُ بِالْحَقِّ عَلَى الْباطِلِ . گويى چنين تعبير مىكند كه ما از حق گلوله‌اى مىسازيم و محكم بر باطل مىكوبيم و آن را خرد و خمير مىكنيم ؛ وقتى مىروى سراغش را بگيرى مىبينى اصلًا هيچ نبوده و از بين رفتنى بوده است ( فَاذا هُوَ زاهِقٌ ) نه اينكه اول زاهق نبود حالا چنين شد ؛ خير ، بلكه چيزى بود كه تا حق به جنگش نيامده بود به نظر مهم مىآمد ؛ همين‌كه حق به جنگش آمد ، باطنش معلوم شد كه اصلًا چيزى نبوده است بلكه مثل بادبادكى بوده كه بادش كرده باشند و حالا خالى شده است .\r\n4 . در سورهء اسراء آيه 81 مىفرمايد :\r\nوَ قُلْ جاءَ الْحَقُّ وَ زَهَقَ الْباطِلُ انَّ الْباطِلَ كانَ زَهوقاً .\r\nبگو حق آمد ، باطل تباه شد ، ولى خيال نكنيد كه باطل قبلًا عينيتى داشت و واقعيتى\r\n\r\n\r\n\r\n\r\n","description":"","footnote":"\r\n( 1 ) . انبياء / 16 .\r\n","page_name":" 161 ","page_number":161},
  {"content":"\r\n\r\nبود و حالا كه حق آمد ، جاى او را گرفت و پر كرد ؛ خير ، انَّ الْباطِلَ كانَ زَهوقاً باطل از بين رفتنى بود ، يعنى يك صورت و يك اندام محض بود ، يك نمود بود نه يك بود واقعى .\r\nيعنى از نظر قرآن جنگ حق و باطل جنگ يك هستى با هستى ديگر نيست بلكه در واقع جنگ هستيها با نيستيهاست ، جنگ نقصها با كمالهاست ؛ چون تمام باطلها به نقص برمىگردد . ظالم اگر ظالم است به خاطر نقص اوست ، كمال او نيست ؛ يعنى مثلًا از جهل و يا از احساس حقارت اوست كه بدين وسيله مىخواهد جبران كند .\r\nخلاصه اينكه قرآن مجيد با وجود اينكه قائل به جنگ حق و باطل است در عين حال براى باطل اصالتى قائل نيست ؛ بر خلاف ماديين كه يا اصولًا بشر را موجودى شرور بالذات مىدانند و يا براى بشر فطرتى قائل نبوده و او را تابع تحولات ابزار توليد مىدانند و قهراً آنان مدينهء فاضله هم ندارند و نمىتوانند داشته باشند و اگر هم از آن دم بزنند بر خلاف مكتب آنهاست ، زيرا پيشنهاد « مدينهء فاضله » را كه يك پيشنهاد اسلامى است كسى مىتواند بدهد كه بشر را قابل اصلاح بداند .\r\nقرآن مجيد سرنوشت اقوام و تاريخ تمدنهايى را ذكر مىكند و با نقل آنها اين حقيقت را بيان مىنمايد كه هر جامعه‌اى كه در آن شر غلبه كند و باطل حكومت كند ، آن جامعه محكوم به فنا و نيستى است و آنچه كه باقى است جامعه‌اى است كه بر آن حق حكومت نمايد ، و اين مطلب شواهد گوناگونى دارد كه در قرآن بدان اشاره شده است . چقدر جوامعى بوده‌اند كه مشمول عذاب الهى شده‌اند ، به علت آنكه از مسير حق منحرف گشته و به باطل رو نهاده‌اند .\r\nممكن است انسان به تاريخ بنگرد و افراد جنايتكارى را در ميدان ملاحظه كند و بگويد همهء تاريخ ظلمت محض است . اما اين قضاوت صحيح نيست . اين قضاوت از آنجا ناشى مىشود كه گروهى مىپندارند تاريخ را شخصيتها به وجود مىآورند .\r\nقرآن مجيد مىفرمايد اينها كف روى آب هستند و زايل مىگردند .\r\nوقتى به تاريخ اسلام نظر مىاندازيم هارون‌الرشيد را مىبينيم ، آن قهرمان هزار و يك شب را ، با آن زندانهايش و آن باده‌گسارىهايش و ظلمهايش ؛ مىگوييم تاريخ دنيا نمونه‌اش هارون است . قرآن مىگويد اين طور نيست ؛ هارون فانى است و بقا و دوامى ندارد و آن مردمانى كه اصل زندگى را آنان اداره مىكنند ، يعنى آنها كه\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nكشاورزى مىكنند و توليد مىنمايند و داد و ستد مىكنند و بالاخره تودهء مردمى كه كار مىكنند و چرخ جامعه را مىگردانند ، آنان به چشم شما نمىآيند ولى مَثَل آنها مَثَل آب زير كف است و هارونها به طفيل وجود آنها زندگى مىكنند و تو وظيفه‌ات اين است كه با هارونها مبارزه كنى و مأيوس نگردى و نگويى كه هميشه هارونها بوده‌اند كه جامعه را اداره مىكرده‌اند ؛ خير ، بلكه همان موسى بن جعفرى كه در زندان هارون در كنار كاخى كه عربده‌ها و مستيها از آن به گوش مىرسد قرار گرفته است همو باقى مىماند . گرچه فعلًا كسى اجازهء ملاقات با او را ندارد ، ولى در عين حال او در دل مردم به صورت يك نيروى حاكم بر هزاران نفوسْ جاودان مىماند ؛ انديشه و فكر موسى بن جعفر ابدى مىگردد و هارون با آن عظمت و كبكبه و دبدبه از بين مىرود .\r\nاينك پس از ذكر اين مقدمات - گرچه اندكى به طول انجاميد - مىپردازيم به تفسير دو مثل مورد بحث :\r\nمَثَلُهُمْ كَمَثَلِ الَّذِى اسْتَوْقَدَ ناراً . . . مثل اينان مثل آن مردمى است كه در بيابان هيچ وسيلهء روشنايى ندارند ، آتشى را برمىافروزند كه از نور اين آتش استفاده كنند ، ناگهان بادى مىوزد و تمام آن آتش را يك جا خاموش مىكند و دومرتبه آنان را در ظلمات فرو مىبرد .\r\nمنظور از آتش و نور آن ، همان نقشه‌هاى فريبكارانهء گروه پيروان باطل است نه نور حق ، چنان‌كه بعضى از مفسرين گفته‌اند . توضيح مطلب :\r\nانسان چند جور هدايت دارد : يكى هدايت غريزه است كه در انسان ضعيف است ولى در حيوان قوى است . ديگر هدايت حس كه به وسيلهء آن شناختهايى پيدا مىكند ، با چشم و با گوش و . . . و ديگر هدايت عقل و فكر است ، تا برسد به هدايت « وحى » كه پيروان انبيا مشمول اين هدايت‌اند .\r\nپس فكر آدمى - هرچه باشد - براى انسان نورى است و روشنايى مىبخشد .\r\nالبته گاهى اين نور را انسان مطابق با نظام خلقت و در مسير آنچه كه خدا فرموده به كار مىبرد ؛ همان است كه خداوند مىفرمايد : « ما هر موجودى را در راه خودش هدايت كرديم و كسانى كه در راه هدايت ما قدم برمىدارند بر هدايتشان\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nمىافزاييم » « 1 » . ولى گاهى كسى راه هدايت را رها كرده و فكر را در طريق ضلالت به كار مىبرد ؛ يعنى با عقل و انديشهء خويش نقشه مىكشد و همهء نقشه‌ها بر خلاف مسير الهى است . اين نقشه‌ها طورى است كه اندكى او را جلو مىبرد و چند قدمى هم برمىدارد ، ولى دوام ندارد ، و به زودى اين افكار و نقشه‌ها از بين مىرود .\r\nقرآن مىفرمايد : مَثَل آنها مَثَل آدمى است كه در يك بيابان ظلمانى به دست خودش آتشى را روشن كند و مىخواهد با اين آتش مختصر ، بيابان برايش روشن شود ولى علاوه بر اينكه آن آتش روشنايى كمى دارد و فقط دور و بر او را روشن مىكند ، براى او دوام نداشته و به سرعت خاموش مىشود ؛ يعنى باطل از آنجا كه بر خدعه و نيرنگ و فريب و نقشه‌هاى مزوّرانه متكى است زايل و فانى است .\r\nتوجه داريد كه قرآن برعكس آنها كه مىگويند حق هميشه در طول تاريخ برقى بوده كه براى مدت كوتاهى جهيده و خاموش شده است ، مىگويد باطل برقى است كه لحظه‌اى مىجهد و خاموش مىگردد ، و به تعبير قرآن همين‌كه اطرافش را روشن كرد و انسان خيال كرد گويا دارد مىبيند ذَهَبَ اللَّهُ بِنورِهِمْ خداوند با وسائلى كه بر اساس سنت لايزال آفرينش دارد نورشان را از دستشان مىگيرد وَ تَرَكَهُمْ فى ظُلُماتٍ لايُبْصِرونَ و آنها را در تاريكيهايى كه راه به جايى ندارند رها مىكند .\r\nصُمٌّ بُكْمٌ عُمْىٌ . آنها نه فقط چشمهايشان جايى را نمىبيند بلكه گوشهايشان نيز نمىشنود . اگر انسان در بيابانى باشد و چشمش نبيند ولى گوشش بشنود ، ممكن است به وسيلهء بوق اتومبيلى يا صداى زنگ شترى و يا صداى پاى انسانى راه را پيدا كند . و نيز اگر قدرت تكلم داشته باشد از طريق صدا زدن ديگران مىتواند راه‌يابى كند .\r\nاينان ، هم چشمهايشان ديگر نمىبيند ، هم گوشهايشان بسته مىشود و فرياد ديگران را نمىشنوند و هم زبانشان لال مىگردد كه نمىتوانند فرياد بزنند و از ديگران كمك بگيرند .\r\nفَهُمْ لايَرْجِعونَ . اينها ديگر بازگشت ندارند ، در همان نقطه بايد دفن بشوند .\r\n\r\n\r\n\r\n\r\n","description":"","footnote":"\r\n( 1 )\r\n. محمّد صلى الله عليه و آله / 17 .\r\n","page_name":" 164 ","page_number":164},
  {"content":"\r\n\r\nمىبينيد كه چگونه قرآن به تاريخ ، خوش‌بينانه مىنگرد و به ما اطمينان مىدهد كه اگر حق مبارزه كند سرانجام غالب و پيروز است و باطل شكست مىخورد .\r\nاين يك مثل بود براى آن نورها و روشنيهايى كه خودشان به وجود مىآورند ، يعنى آن فكرها و تعبيه‌ها و نقشه‌هايى كه مىكشند و براى آنان مدتى كارآيى دارد .\r\nولى گاهى آنان از نورهايى استفاده مىكنند كه خودشان روشن نكرده‌اند بلكه برقى براى يك مقصد ديگرى جهيده است ، يعنى مثلًا حادثه‌اى اتفاق افتاده است ، آنان فكر مىكنند كه مىتوانند از اين جرقه استفاده كنند ، فوراً به فكر رفته و به تكاپو مىافتند ، ولى همين‌كه بخواهند از اين نور استفاده كنند خاموش مىشود .\r\nاوْ كَصَيِّبٍ مِنَ السَّماءِ فيهِ ظُلُماتٌ وَ رَعْدٌ وَ بَرْقٌ . . . يا مثل آنجايى است كه هوا تاريك باشد و باران به شدت ببارد . در اينجا چند ظلمت است : باران مىآيد ، يك ظلمت ؛ و قهراً ابر است ، دو ظلمت ؛ و نيز هنگام شب است ، سه ظلمت ؛ چون اگر تنها شب بود ولى ابر و باران نبود انسان مىتوانست از نور ستارگان استفاده كند ، و اگر ابر باشد ولى باران نباشد باز اندكى هوا روشن است ، و نيز اگر ابر و باران بود ولى شب نبود ، هنگام روز بود ، از نور خورشيد در پشت ابرها انسان مىتوانست استفاده كرده و راه را پيدا كند ، ولى قرآن مىگويد : فيهِ ظُلُماتٌ وَ رَعْدٌ وَ بَرْقٌ .\r\nيَجْعَلونَ اصابِعَهُمْ فى اذانِهِمْ مِنَ الصَّواعِقِ حَذَرَ الْمَوْتِ . آنقدر صيحه‌هاى آسمانى لرزه بر اندامشان مىاندازد كه آنان از ترس مرگ انگشتانشان را در گوشهايشان قرار مىدهند كه آن صداها را نشنوند .\r\nيَكادُ الْبَرْقُ يَخْطَفُ ابْصارَهُمْ . برق به قدرى شديد است كه گويى مىخواهد چشمهايشان را بربايد .\r\nكُلَّما اضاءَ لَهُمْ مَشَوْا فيهِ . در اين تاريكيهاى گوناگون ، همين‌كه برق مىجهد ، آنان از نور برق استفاده كرده يك قدم برمىدارند ولى براى آنها دوام ندارد ، به زودى خاموش مىشود ، يك قدم بيشتر نمىتوانند جلو بروند .\r\nوَ اذا اظْلَمَ عَلَيْهِمْ قاموا . تا تاريك مىشود سر جاى خودشان مىايستند .\r\nوَ لَوْ شاءَ اللَّهُ لَذَهَبَ بِسَمْعِهِمْ وَ ابْصارِهِمْ . اگر خدا خواسته باشد ، مثل آن دستهء اول ، نه تنها آنان را به تاريكى مبتلا مىكند ، بلكه گوشهايشان و چشمانشان را هم از آنان مىستاند .\r\nاين است سرانجام خدعه‌گرها و فريبكاران تاريخ . قرآن مىگويد : براى آنها نبايد اصالتى قائل شويد ، از آنان نترسيد و نپنداريد كه غلبه براى آنهاست . زوال آنان حتمى است و دوام و بقا از آنِ حق است .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاين طور نيست كه بايد به انتظار دوره‌اى نشست كه مالكيت از بين برود و قهراً تكامل ابزار توليد اشتراكيت را به وجود آورد ؛ خير ، آنجا كه نظام اشتراكى هم آمده ظلمت بيشتر شده است و معلوم گرديده كه از تكامل ابزار توليد هم كارى ساخته نيست . اين انسان است كه مىتواند عدالت و نور بياورد و در سايهء آن زندگى سعادتمندانه داشته باشد .\r\nانَّ اللَّهَ عَلى كُلِّ شَىْءٍ قَديرٌ . خداوند بر هر چيز تواناست .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nتفسير سورهء بقره ( 4 )\r\nاعوذ باللَّه من الشيطان الرجيم\r\nيا ا يُّهَا النّاسُ اعْبُدوا رَبَّكُمُ الَّذى خَلَقَكُمْ وَ الَّذينَ مِنْ قَبْلِكُمْ لَعَلَّكُمْ تَتَّقونَ .\r\nا لَّذى جَعَلَ لَكُمُ الْارْضَ فِراشاً وَ السَّماءَ بِناءً وَ انْزَلَ مِنَ السَّماءِ ماءً فَاخْرَجَ بِهِ مِنَ الثَّمَراتِ رِزْقاً لَكُمْ فَلا تَجْعَلوا لِلَّهِ انْداداً وَ انْتُمْ تَعْلَمونَ « 1 » .\r\nيا ا يُّهَا النّاسُ اعْبُدوا رَبَّكُمْ . . . اين دو آيه كه به يكديگر مربوطند و آيهء دوم مكمل اوّلى است ، دعوت به توحيد يعنى اساسىترين اصل اسلامى و زيربناى فكرى و اعتقادى در تعليمات الهى است .\r\nچنان‌كه ملاحظه مىكنيد آيهء اول با خطاب « يا ا يُّهَا النّاس » آغاز مىشود . و اصولًا اين كلمهء « ناس » در قرآن مجيد زياد آمده است ، چه به عنوان خطاب ( مثل همين جا ) و چه به عنوانهاى ديگر ، نظير : لِلَّهِ عَلَى النّاسِ حِجُّ الْبَيْتِ مَنِ اسْتَطاعَ . . .\r\nكلمهء « ناس » با كلمهء « انسان » از يك ريشه‌اند و تفاوت زيادى ميان آنها نيست .\r\nتنها از نظر ادبى تفاوتى كه هست مىگويند انسان اسم جنس است ولى ناس اسم\r\n\r\n\r\n\r\n\r\n","description":"","footnote":"\r\n( 1 ) . بقره / 21 و 22 .\r\n","page_name":" 167 ","page_number":167},
  {"content":"\r\n\r\nجمع است ؛ يعنى وقتى مىگوييم « انسان » مراد نوع انسان است ، اما وقتى گفته مىشود « ناس » منظور جمع انسانهاست ، نظير كلمهء « قوم » كه به معناى جمع مردم است . پس « يا ايها الناس » يعنى اى گروه انسانها ! اى جامعهء انسانى ! اى همهء انسانهاى جهان !\r\nآنچه كه اكنون بايستى توضيح دهيم اين است :\r\nدر هر مكتبى چهار چيز است كه به يكديگر گره خورده و وابسته‌اند :\r\n1 . اينكه مخاطب آن مكتب چه كسانى هستند ؟ يعنى آن مكتب براى چه كسانى آمده است ؟ آيا براى همهء مردم است يا براى گروهى خاص ، و اگر براى گروهى خاص است آن گروه كيانند ؟\r\n2 . هدف آن مكتب چيست ؟\r\n3 . جهان‌بينى آن مكتب چيست ؟ يعنى بر اساس چه نوع شناختى از جهان و از انسان و زندگى او به پا شده است ؟\r\n4 . محتواى آن مكتب چيست ؟ منظور از « محتوا » مجموع دستورها و راهنماييهايى است كه در آن مكتب آمده است .\r\nاين چهار چيز به هم وابسته‌اند ؛ يعنى جهان‌بينى چگونه باشد بستگى دارد به اينكه مخاطب چه كسانى باشند ، و بالعكس مخاطب چه كسانى باشند بستگى دارد به اينكه جهان‌بينى چگونه باشد و بالاخره همهء اينها بستگى دارد به اينكه هدف چه باشد و باز همه بستگى دارند به اينكه آن مكتب چه محتوايى دارد يعنى چه پيامى براى مخاطبين خود آورده است .\r\nآنچه كه در آيهء مورد بحث مطرح است مسئلهء مخاطبها و پيام است ، پيام توحيد كه اساسىترين پيامهاى اسلام و قرآن است .\r\n\r\nمخاطب قرآن\r\nدر مسئلهء مخاطبها بايد بگوييم كه مكتبها ، مسلكها و آيينها ، خواه آيينهاى الهى و خواه مسلكهاى ساختگى ، هركدام مخاطبى دارند و از نظر مخاطب با يكديگر فرق مىكنند .\r\nمثلًا ممكن است يك مكتب رنگ مليت داشته باشد ؛ چنان‌كه غالباً احزابى كه تشكيل مىشوند رنگ ملى دارند و هدفشان ( لااقل برحسب ادعاى خودشان )\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nنجات و رهايى بخشيدن و سعادت ملت خودشان است و روى اين حساب مخاطب آنها هم ملتِ آنهاست و ملتهاى ديگر مورد خطاب آنها نيست . مثلًا در انگلستان حزب كارگر و يا محافظه‌كار تشكيل مىشود و مخاطب آنها نيز ملت انگلستان است .\r\nممكن است مكتبى رنگ نژاد و خون داشته باشد يعنى هدفش نجات يك تيره و نژاد است ؛ قهراً مخاطبش هم همان نژاد است ؛ نظير نهضتهايى كه سياهان عليه سفيدپوستان انجام مىدهند كه مخاطبشان تنها سياهانند .\r\nگاهى مكتبى به وجود مىآيد و هدفش سير كردن شكم گرسنه‌هاست و پيشنهادش اين است كه گرسنه‌ها با يكديگر متحد شوند و قدرتى به وجود آورند تا بتوانند نان خودشان را از چنگال متجاوزين به حقوق آنها بگيرند ، و طبعاً مخاطبين اين مكتب همان گرسنه‌ها هستند .\r\nمثلًا ماركسيسم كه ادعا مىكند براى سعادت و نجات طبقهء كارگر ( پرولتاريا ) به وجود آمده است مخاطبش همان كارگرانند و از طبقهء سرمايه‌دار عضو نمىپذيرد .\r\nحال ببينيم كه مخاطب دعوت اسلام كيست و از چه كسانى عضو مىپذيرد ؟ آيا اسلام به دليل آنكه در ميان اعراب ظهور كرده مخاطبش همان مردم عرب است ؟ و يا چون در مكه ظهور نموده همان قوم خودش يعنى اهل مكه را دعوت كرده است ؟\r\nما وقتى به خطابهاى قرآن مراجعه مىكنيم اين حقيقت را درمىيابيم كه در هيچ مورد از قرآن مجيد خطابهايى نظير « يا ايها العرب » و يا « يا ايها القريش » و يا « يا ايها المكّيون » و يا « يا ايها المدنيون » و يا « يا ايها الشاميون » يافت نمىشود بلكه قرآن دو گونه خطاب دارد : يك خطاب در هنگام دعوت به لسان يا ايها الناس است ، يعنى اى همهء انسانها ، و خطاب ديگر به پذيرفتگان است ، آنجا كه مىخواهد دستوراتى به آنها بدهد مىگويد : يا ا يُّهَا الَّذينَ امَنوا اى كسانى كه ايمان آورده‌ايد !\r\nحال در اينجا يك سؤال مطرح است و آن اينكه آيا اصولًا همهء بشريت را مخاطب قرار دادن صحيح است ؟ و آيا عملى است يا نه ؟\r\nعده‌اى مىگويند : از آنجا كه انسانِ نوعى به اصطلاح فلسفى ، يك موجود انتزاعى است ، نمىتواند مخاطب يك مكتب قرار گيرد .\r\nو نيز مىگويند از آنجا كه انسان از آن جهت كه انسان است داراى هيچ نوع وجدانى نيست ، اگر مكتبى مخاطب خود را انسان قرار دهد آن مكتب نمىتواند\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nحركتى به وجود آورد .\r\nممكن است ايرانى ، عرب ، عجم مخاطب واقع بشوند و بنابراين وجدان ملى آنها موجب حركت آنان گردد ؛ يعنى مىتوان گفت : اى ايرانى ! و يا اى مصرى و اى عرب ! تو بايد چنين باشى ؛ كه در اين خطابها روى غرور ملى تكيه شده است . و يا مىتوان روى غرور نژادى دست گذاشت و گفت : اى گروه سياهان ! و يا اى گروه سرخ‌پوستان ! و نيز مىتوان طبقه‌اى را مخاطب قرار داد ( چون طبقه ، خود داراى وجدان است ) و گفت : اى گروه مستمندان ! و يا اى طبقهء كارگر ! اى طبقهء كشاورز ! كه در اينجا در واقع آن اهرمى كه روى آن تكيه شده و مىتوان به وسيلهء آن حركتى به وجود آورد همان وجدان طبقاتى است . در خطابى كه به كارگر مىشود و مىگويند :\r\nاى كارگر ! تو چرا بايد ثروتت كم باشد ؟ انگيزهء حركت همان منافع اوست كه با خود فكر مىكند و مىگويد : چرا بايد حق مرا ديگرى ببرد ؟ و شما از همان حس استفاده كرده‌ايد . بنابراين اگر مكتبى بگويد : اى انسان ! روى چه چيز تكيه كرده است ؟ !\r\nمسئلهء عمده همين است ، و اين است كه گفتيم چگونگى جهان‌بينى ، مخاطب هر مكتبى را تعيين مىكند و اين دو مسئله به يكديگر ارتباط دارند .\r\nاسلام دربارهء انسان اين‌گونه قضاوت نمىكند كه وجدانش در مليتش و يا در نژادش و يا در طبقه‌اش تكوين پيدا مىكند ؛ بلكه در جهان‌بينى اسلامى اصل « فطرت » مطرح است ( كُلُّ مَوْلودٍ يُولَدُ عَلَى الْفِطْرَةِ ) كه ما در جاى خود به تفصيل دربارهء اين اصل سخن گفته‌ايم « 1 » .\r\nمطابق اصل فوق ، پروردگار متعال در متن خلقت به انسان يك وجدان شريف و روح ملكوتى عطا فرموده است ( وَ نَفَخْتُ فيهِ مِنْ روحى ) « 2 » و بنابراين در نهاد هر انسانى كه متولد مىشود ، از هر پدر و مادرى مىخواهد باشد ، اين وجدان شريف وجود دارد ؛ و وجدان ملى ، وجدان نژادى و صنفى و طبقاتى ، همه وجدانهاى اكتسابى هستند ؛ و همان وجدان شريف در دعوت اسلامى مخاطب قرار گرفته است ؛ يعنى مىگويد : اى انسان ! به دليل اينكه تو انسانى من تو را دعوت مىكنم ؛ نمىگويد :\r\nاى محروم ! به دليل اينكه محرومى ، و نمىگويد : اى سياه به دليل اينكه سياهى ؛ يعنى\r\n\r\n\r\n\r\n\r\n","description":"","footnote":"\r\n( 1 ) . [ رجوع شود به كتاب فطرت اثر استاد شهيد . 
  ]\r\n( 2 ) . حجر / 29 .\r\n","page_name":" 170 ","page_number":170},
  {"content":"\r\n\r\nدر دعوت اسلامى تكيه روى غرور انسانى است نه روى غرور ملى و نژادى و يا منافع مادى .\r\nو به عبارت ديگر ، انسان كه طالب عدالت است مخاطب قرار مىگيرد ، نه به دليل اينكه منافع او در عدالت است بلكه به دليل اينكه عدالت يك ارزش انسانى است .\r\nبه نصّ قرآن مجيد يكى از هدفهاى اساسى اسلام برقرارى عدالت است و شكى نيست هنگامى كه عدالت برقرار گردد تجاوزكاران و ستمگران زيان مىبينند و مظلومان سود برده و به نفع آنان تمام مىشود . اما خيلى فرق است ميان آنكه بگوييم اسلام هدفش آن است كه بر مستضعفين منت گذارده و به آنها رهايى بدهد ، و بين آنكه بگوييم اصلًا مخاطب قرآن تنها مستضعفين‌اند . خير ، اسلام مستضعفين را نجات مىدهد ولى مخاطبش همهء انسانها هستند ؛ يعنى حتى امثال فرعون نيز مخاطب دعوت قرآنند ، چون قرآن در نهاد هر انسانى ، ولو فرعون باشد ، يك انسان واقعى سراغ دارد و مىگويد اين فرعونى كه هم اكنون بر شما حكومت مىكند و موجودى است جبار ، ظالم و از انسانيت خارج شده ، در عين حال داراى يك فطرت خدادادى است به دليل آنكه يك انسان است ؛ و لذا پيغمبران خدا وقتى به مبارزه با فرعون مىآيند ، اول سعى مىكنند كه آن انسان درونىاش را عليه او برانگيزند ، چنان‌كه قرآن مىگويد :\r\nاذْهَبْ الى فِرْعَوْنَ انَّهُ طَغى . فَقُلْ هَلْ لَكَ الى انْ تَزَكّى . وَ اهْدِيَكَ الى رَبِّكَ فَتَخْشى . . . « 1 »\r\nيعنى اى موسى ! برو ببين مىتوانى آن انسان درونى را كه آنجا اسير و زندانى است نجات دهى و بلكه او را برانگيزى ؟ و اگر نتوانستى اين كار را بكنى از بيرون بر او حمله كن ؛ يعنى نخست از درون و سپس از برون بر او حمله آور .\r\n\r\n\r\n\r\n\r\n","description":"","footnote":"\r\n( 1 ) . نازعات / 17 - 19 .\r\n","page_name":" 171 ","page_number":171},
  {"content":"\r\n\r\n\r\nپيام توحيد\r\nقسمت دوم در اين دو آيه پيامى است كه اساسىترين پيام قرآن و پايهء تمام پيامهاى ديگر است . پيام توحيد اختصاص به پيامبر خاتم ندارد بلكه سرلوحهء رسالت همهء انبياست .\r\nاز نظر قرآن مسئله به اين شكل مطرح است كه هيچ گاه به مردم نمىگويد كه شما اولًا بايد موجودى را عبادت كنيد و ثانياً موجودى كه عبادت مىكنيد بايد خدا باشد ؛ خير ، بلكه انسان نمىتواند بدون عبادت زيست كند ؛ همهء مردم به شكلى و به نوعى عبادت و پرستش دارند و اين پرستش جزء غرايز ذاتى و فطرى بشر است ، يعنى بشر فطرتاً گرايش دارد كه يك چيزى را تقديس و تنزيه كند و خويشتن را به او نزديك نمايد .\r\nاين گرايش در همهء انسانها وجود دارد و همهء مادّيون نيز پرستنده هستند . حتى كارل ماركس مىگويد كه : « من مىخواهم انسان را از پرستيدن غير انسان آزاد سازم تا انسان خود را بپرستد . »\r\nوى نيز توجه دارد كه انسان بايد چيزى را پرستش كند ، ولى به خيال خود مىخواهد معبود حقيقى را نشان انسان دهد .\r\nپيام قرآن اين است كه اى انسان ! ربّ خود ، پروردگار خود ، صاحب اختيار خودت را بپرست ، آن صاحب اختيارى كه تمام هستى به ارادهء او وابسته است و اگر يك لحظه غافل شود و توجه خود را از جهان بازگيرد « در هم فرو ريزند قالبها » ، ا لَّذى خَلَقَكُمْ وَ الَّذينَ مِنْ قَبْلِكُمْ كسى كه شما را و گذشتگان شما را آفريده .\r\nما قبلًا در سورهء حمد دربارهء عبادت بحث كرده و تذكر داديم كه عبادت در اصطلاح قرآن مفهوم گسترده‌اى دارد . يك درجهء آن كه عاليترين درجه است اين است كه انسان در مقابل چيزى سجده كند .\r\nولى از آن مرحله كه بگذريم قرآن هر اطاعتى را عبادت مىشمارد و لذا مىفرمايد : آن كس كه هواى نفس خويش را اطاعت كند خودپرست است . افَرَأَيْتَ مَنِ اتَّخَذَ الهَهُ هَواهُ « 1 » آيا ديدى آن انسانى كه هواى نفس خود را معبود و ربّ خودش قرار داده است ؟ گويا اين اصطلاح « خودپرستى » در فارسى از قرآن اتخاذ شده\r\n\r\n\r\n\r\n\r\n","description":"","footnote":"\r\n( 1 ) . جاثيه / 23 .\r\n","page_name":" 172 ","page_number":172},
  {"content":"\r\n\r\nاست ؛ و بديهى است كه خودپرستى بدين معنا نيست كه انسان خويشتن را طبق معمول سجده كند ، بلكه منظور اطاعت و پيروى است .\r\n\r\nشرك و توحيد\r\nنكته‌اى كه در اينجا لازم به تذكر است اين است كه « توحيد » نقطهء مقابل « شرك » است . كلمهء شرك از « مشاركت » است ؛ چنان‌كه در قرآن از جمله تقاضاهاى موسى از خداوند اين است كه « وَ اشْرِكْهُ فى امْرى » « 1 » يعنى در اين تبليغ رسالت ، هارون را با من شريك گردان .\r\nحال ببينيم آيا معناى شرك اين است كه لزوماً انسان غير خدا را با خدا شريك بكند يعنى در آنِ واحد دو تا معبود داشته باشد و اگر احياناً انسان به كلى خدا را نپرستد و تنها موجودى غير خدا را پرستش كند ديگر شرك نيست ؟\r\nمثلًا در داستان قوم سباء در قرآن مجيد آمده است كه هُدهُد به سليمان گفت :\r\nجِئْتُكَ مِنْ سَبَإٍ بِنَبَإٍ يَقينٍ براى تو خبرى يقينى آورده‌ام . انّى وَجَدْتُ امْرَأَةً تَمْلِكُهُمْ وَ اوتِيَتْ مِنْ كُلِّ شَىْءٍ وَ لَها عَرْشٌ عَظيمٌ . وَجَدْتُها وَ قَوْمَها يَسْجُدونَ لِلشَّمْسِ « 2 » مردمى را ديدم كه يك زن بر آنها پادشاهى مىكرد ، يك تخت و عرش بزرگى داشت ، و آن زن و آن قوم را يافتم كه خورشيدپرست بودند .\r\nآيا اين مردمى كه خورشيد را مىپرستيدند و غير خورشيد چيزى را نمىپرستيدند چون معبود واحد دارند ديگر مشرك نيستند ؟\r\nدر اصطلاح قرآن ، معناى « شرك » تنها ثنويت در اعتقاد نيست بلكه به جاى خدا غير خدا را نهادن است . چون در منطق قرآن همهء موجودات خدا را پرستش مىكنند ، حال اگر كسى غير خدا را به جاى خدا نهاد ، در عبوديت براى خدا شريك قائل شده است گرچه غير از آن معبود باطل چيز ديگرى را نپرستد ؛ و روى اين حساب آنها كه خورشيدپرست هستند نيز مشركند .\r\nلَعَلَّكُمْ تَتَّقونَ باشد كه شما تقوا پيدا كنيد .\r\nدربارهء تقوا ما در سخنرانيهايى كه دربارهء تقوا داشته‌ايم و چاپ شده است\r\n\r\n\r\n\r\n\r\n","description":"","footnote":"\r\n( 1 ) . طه / 32 .\r\n( 2 ) . نمل / 22 - 24 .\r\n","page_name":" 173 ","page_number":173},
  {"content":"\r\n\r\nمفصلًا بحث كرده‌ايم « 1 » ولى آنچه كه مربوط به آيهء مورد نظر است و بايستى متذكر شويم اين است كه در اين آيه تقوا نتيجهء توحيد شمرده شده است ؛ بايد ببينيم چگونه اينچنين است ؟\r\nتقوا از مادهء « وَقْى » به معناى نگهدارى است و مستلزم طهارت و پاكى است و البته در جاى خود گفته‌ايم كه چنان‌كه از قرآن و روايات اهل بيت استفاده مىشود تقوا همانند ايمان داراى درجات و مراتب است .\r\nهر عقيدهء پاكى فضاى پاك مىخواهد ؛ يعنى همچنان كه بذر گندمى كه در زمينى مىپاشيم اگر بخواهد رشد كند بايستى زمين از آفات و آلودگيها پاك باشد ، براى رشد فكرها و انديشه‌هاى صحيح ، روح و روان پاك و سالم لازم است و اگر احياناً انديشه‌اى پاك در روحى ناپاك وارد گردد ميان آن دو جنگ درمىگيرد و سرانجام يا روح بايد تسليم گردد و پاك شود و يا روح غلبه كرده و آن فكر بايد رخت بربندد .\r\nدر اول سورهء بقره قرآن مجيد فرمود : اين كتاب ، هدايت براى كسانى است كه با تقوا هستند . مراد از آن تقوا همان تقواى اوليهء فطرى است كه همگان با آن متولد مىشوند و كسانى كه آن درجه از تقوا را حفظ كرده باشند هدايت قرآن آنان را شامل مىگردد ولى آنان كه آلوده گشته‌اند ديگر كلام حق را نخواهند پذيرفت .\r\nقرآن مجيد در آيهء مورد بحث مىفرمايد اگر انسان خدا را بپرستد روحش نيرومند شده و بر پاكى روان افزوده مىگردد و عقايد پاك را بهتر مىپذيرد و اعمال پاك از وى سر مىزند .\r\nا لَّذى جَعَلَ لَكُمُ الْارْضَ فِراشاً . . . چگونه انسان اين خدا را نپرستد و حال آنكه مظاهر ربوبيت پروردگار را در عالم مىبيند . اين زمينى كه هم اكنون به صورت يك بسترى براى استراحت شما درآمده است آيا معلول تصادف است يا معلول ربوبيت ؟\r\nو اين نظام آسمان كه در بالاى سر شما به شكل سقفى جلوه‌گر است و قنديلهايى از آن آويزان گشته است و به صورت ستارگان چشمك مىزنند چگونه به وجود آمده است ؟ شما ابرى را مىبينيد كه در آسمان پديد آمده و سپس به صورت باران به زمين مىبارد و موجب روييدن گياهان با رنگهاى گوناگون مىشود و ميوه‌هاى الوان\r\n\r\n\r\n\r\n\r\n","description":"","footnote":"\r\n( 1 ) . [ به گفتار 1 و 2 از مجموعهء ده گفتار مراجعه نماييد . 
  ]\r\n","page_name":" 174 ","page_number":174},
  {"content":"\r\n\r\nدر اختيار شما قرار مىدهد ؛ آيا اينها همه خود به خود به وجود مىآيند يا آنكه خالق و آفريننده‌اى دارند كه طى يك نظام معينى همه را ترتيب مىدهد ؟ و اگر اينچنين است پس بايد اينچنين خالقى را كه جز خير و جود و رحمت از او ناشى نيست پرستش نمود ، نه سنگى كه نفع و ضررى ندارد و نه انسانى كه پرستش او مساوى با اسارت است .\r\nموجودى كه پرستشش عين آزادگيها و رستگيهاست اللَّه است :\r\n خلاص حافظ از آن زلف تابدار مباد * كه بستگان كمند تو رستگارانند \r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nتفسير سورهء بقره ( 5 )\r\nاعوذ باللَّه من الشيطان الرجيم\r\nوَ انْ كُنْتُمْ فِى رَيْبٍ مِمّا نَزَّلْنا عَلى عَبْدِنا فَأْتوا بِسورَةٍ مِنْ مِثْلِهِ وَ ادْعوا شُهَداءَكُمْ مِنْ دونِ اللَّهِ انْ كُنْتُمْ صادِقينَ . فَانْ لَمْ تَفْعَلوا وَ لَن‌ْتَفْعَلوا فَاتَّقُوا النّارَ الَّتى وَقودُهَا النّاسُ وَ الحِجارَةُ اعِدَّتْ لِلْكافِرينَ « 1 » .\r\nوَ انْ كُنْتُمْ فِى رَيْبٍ مِمّا نَزَّلْنا عَلى عَبْدِنا . . . قرآن مجيد در اين قسمت از آيات بحث اعجاز را مطرح مىكند و معجزه بودن قرآن را بيان مىنمايد و مردم را به معارضه دعوت كرده و مىگويد : اگر قرآن را كتابى در حد كتابهاى بشرى مىدانيد پس شما هم مانند آن را بياوريد .\r\nدر اين آيه ، تنها مخاطبين را دعوت به معارضه نموده ولى در سورهء اسراء مطلب را به شكلى بيان كرده كه نه فقط مردم عرب در زمان پيغمبر و نه فقط مردم زمان پيغمبر اعم از عرب و عجم و اصولًا مردم روى زمين ، بلكه همهء مردم روزگاران را دعوت به مبارزه نموده است و حتى از انسانها فراتر رفته و جنّيان را نيز\r\n\r\n\r\n\r\n\r\n","description":"","footnote":"\r\n( 1 ) . بقره / 23 و 24 .\r\n","page_name":" 176 ","page_number":176},
  {"content":"\r\n\r\nدر اين حكم داخل نموده است ، آنجا كه مىفرمايد :\r\nقُلْ لَئِنِ اجْتَمَعَتِ الْانْسُ وَ الْجِنُّ عَلى انْ يَأْتوا بِمِثْلِ هذَا الْقُرْ انِ لايَأْتونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهيراً « 1 » .\r\nبگو اگر انسانها و جنّيان گرد آيند كه مانند اين قرآن بياورند نتوانند اگرچه بعضى پشتيبان بعض ديگر باشند .\r\nاين‌گونه آيات بيانگر دو حقيقت است : يكى اينكه معجزه در عالم وجود دارد و ديگر اينكه قرآن معجزه است . راجع به هيچ يك از اين دو مطلب از نظر قرآن نمىتوان ترديد كرد .\r\n\r\nانكار معجزه بودن قرآن انكار قرآن است\r\nعده‌اى - كه در زمان ما نمونهء آنان زياد است - از آنجا كه راز معجزه را درك نمىكنند با وجود اينكه دلشان مىخواهد به نحوى از انحاء خود قرآن را بپذيرند ولى معجزه بودن آن را انكار دارند و يا به كلى و از ريشه وجود معجزه را در عالم نفى كرده و تمام معجزاتى را كه در قرآن آمده - مثل شكافته شدن دريا براى موسى و يا اژدها شدن عصاى او - به معانى طبيعى حمل نموده و به توجيهات باردى دست مىزنند ، و اين چيزى جز انكار قرآن نيست .\r\nقرآن مجيد در آيات متعددى به نقل معجزات انبياء سلف مىپردازد و اين‌گونه آيات كه هم اكنون مورد بحث ماست اولًا اصل وجود معجزه را اثبات كرده و ثانياً مىرساند كه قرآن نيز يكى از معجزات الهى است . اين ما هستيم كه بايستى دعوت قرآن را كه همواره بندگان با وجدان را دعوت به تفكر مىكند اجابت نموده و موضوعات قابل تفكر و تعقل را كه يكى از آنها همين موضوع معجزه بودن قرآن است مورد انديشهء انسانى قرار دهيم و راز آن را كه از رازهاى بسيار بزرگ معارف اسلامى است كشف نماييم . و اينك ما از لغت « معجزه » آغاز مىكنيم .\r\n\r\n\r\n\r\n\r\n","description":"","footnote":"\r\n( 1 ) . اسراء / 88 .\r\n","page_name":" 177 ","page_number":177},
  {"content":"\r\n\r\n\r\nلغت « معجزه »\r\nمعجزه از مادهء « عجز » است . عجز يعنى ناتوانى ، و معجزه يعنى كارى كه ديگران در مقابل آن ناتوانند و كسى ديگر قادر به انجام آن نيست .\r\nگاهى به جاى « معجزه » كلمهء « خرق عادت » استعمال مىشود ولى اين همان برداشتى است كه اشاعره از معناى معجزه داشتند و معناى خوبى هم نيست .\r\nاصولًا در قرآن نه كلمهء « معجزه » استعمال شده و نه « خرق عادت » و هر دو از اصطلاحات علماى اسلامى است . البته كلمهء « معجزه » در اصطلاح عموم مسلمين رايج است و حتى شايد در زمان ائمهء اطهار هم استعمال مىشده است ولى « خرق عادت » اينچنين نيست بلكه تنها گروه خاصى از متكلمين اسلامى يعنى همان گروه اشاعره كه معناى معجزه را اينچنين مىپنداشتند به كار برده‌اند .\r\nقرآن لفظ ديگرى را به كار برده و آن كلمهء « آيت » است كه به نظر مىرسد از هر دو كلمهء « معجزه » و « خرق عادت » رساتر به مقصود است .\r\n\r\nچرا قرآن معجزه را « آيه » خوانده است ؟\r\n« آيت » يعنى نشانه و يا دليل محكم . چرا قرآن آنچه را كه ما « معجزه » مىگوييم « آيه » ناميده است ؟ مردى كه پيدا مىشود و ادعا مىكند كه فرستادهء پروردگار هستم ، او مرا فرستاده و به من وحى كرده و آنچه كه من مىگويم بپذيريد به دليل اينكه سخنان من از آنِ خودم نيست بلكه سخن خداى شماست ؛ آيا اشخاص بايد بدون چون و چرا بپذيرند يا نه ؟ پيداست كه در اينجا سه احتمال وجود دارد : يكى اينكه واقعاً اين شخص پيام‌آور خدا باشد ، ديگر آنكه دروغگو و جعّال بوده و خودش نيز آگاه به دروغ خودش باشد ، و سوم اينكه مسئله براى خودش هم اشتباه شده باشد ، مثلًا در باطن روح او فعل و انفعالاتى پديد آمده و بروز نموده و تجسم يافته باشد و او آنها را وحى پنداشته و باور نموده باشد .\r\nاحتمال سوم براى بسيارى از افراد اتفاق مىافتد ، كسانى كه واقعاً دروغ نگفته و نمىخواهند بگويند ولى در عين صداقت دچار توهمات شده‌اند و امر براى خودشان هم مشتبه گشته است .\r\nاينكه كفار قريش رسول اللَّه صلى الله عليه و آله را مجنون مىخواندند يكى از عللش اين بود كه پيغمبر آنچنان حسن سابقه‌اى در ميان مردم داشت كه اگر مىگفتند او\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nدروغگوست اين لكه بر دامن او نمىچسبيد ، لذا براى خنثى كردن دعوت رسول اللَّه صلى الله عليه و آله ، به افرادى كه دعوت او را مىپذيرفتند اظهار مىكردند كه اين مرد دچار توهمات روحى و روانى شده است .\r\nپس روى اين حساب ، شخصى كه مدعى نبوت است براى اثبات ادعاى خويش بايستى دليل محكم بياورد و اگر مردم اين درخواست را مىكردند درخواستى منطقى بوده است و در غير اين صورت يعنى پذيرفتن بدون دليل كارى ابلهانه محسوب مىگردد .\r\nمعجزه همان دليل محكمى است كه ادعاى نبوت را اثبات مىكند و به همين مناسبت نيز « آيت » خوانده مىشود .\r\nبراى توضيح بيشتر اين مطلب ، ما در اينجا به ترتيب مباحث زير را مطرح مىكنيم :\r\n1 . معجزه چيست ؟\r\n2 . آيا معجزه ممكن است ؟\r\n3 . آيا معجزه واقع شده است ؟\r\n4 . چگونه معجزه دلالت بر صدق آورندهء آن دارد ؟\r\n5 . پيغمبر اسلام و معجزه\r\n6 . اعجاز قرآن\r\n\r\n1 . معجزه چيست ؟\r\nبعضى مىپندارند معجزه مسأله‌اى نيست بلكه مسئلهء مهم قبول و يا عدم قبول خداوند است ؛ يعنى مىگويند ما اگر خدا را قبول كرديم ديگر راجع به معجزه بحثى نداريم زيرا خداى مورد قبول ما قادر مطلق است و به حكم « انَّ اللَّهَ عَلى كُلِّ شَىْءٍ قَديرٌ » او قدرت دارد مرده را زنده كند و از چوبى اژدها بسازد و رسول اللَّه را در ظرف لحظه‌اى از مسجدالحرام به مسجدالاقصى ببرد و بلكه به همهء آسمانها سير دهد .\r\nولى بر خلاف اين پندار ، مسئله به اين سادگيها نيست كه اگر خدا را قبول كرديم مشكلات همه حل شده باشد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nتوضيح\r\n1 . بعضى ممكن است معجزه را اين طور تعريف كنند كه : معجزه يعنى آنچه كه بدون علت روى مىدهد .\r\nولى اين تعريف بسيار نادرست است وشايد مادىمسلكان و آنان كه مىخواهند معجزه را نفى كنند اين نغمه را آغاز كرده‌اند و سپس كم و بيش به سر زبانها افتاده است .\r\nزيرا كسانى كه طرفدار معجزه هستند مىخواهند آن را دليل بر چيزى بدانند و حال اينكه اگر معجزه بدون علت رخ داده باشد دليل بر هيچ امرى نخواهد بود .\r\nوانگهى اگر ( به فرض محال ) يك چيزى بدون علت پيدا شود ديگر هيچ چيز را در عالم نمىشود اثبات كرد ، نه اصلى از اصول علمى و طبيعى بر جاى مىماند و نه اصلى از اصول فلسفى و كلامى ، و حتى اثبات خدا هم متزلزل مىگردد ، چرا ؟\r\nزيرا ما خدا را به دليل اينكه علت عالم است مىشناسيم و اگر فرض كنيم كه در هستى نظامى وجود ندارد بلكه ممكن است چيزى بدون علت پديد آيد ، اين احتمال را كه عالم به كلى به طور صدفه و بدون علت پديد آمده است نمىتوانيم رد كنيم . پس اين تعريف براى معجزه بسيار نادرست است « 1 » .\r\n2 . ممكن است گروهى ديگر بگويند معجزه پيدايش چيزى بدون علت نيست ؛ استثنا در قانون عليت نيست بلكه به اين معناست كه به جاى علت واقعى يك شىء علت ديگرى جانشين آن مىگردد ، و بالاخره معجزه يعنى جانشين شدن علتى به جاى علت ديگر .\r\nمثلًا علت واقعى و حقيقى پيدايش انسان آميزش دو انسان است . حالا اگر اين\r\n\r\n\r\n\r\n\r\n","description":"","footnote":"\r\n( 1 ) . اين مطلب در كتاب عدل الهى مشروحاً بحث شده كه اين گمان باطلى است كه كسى خيال كند : اينكه ما كارها را از طريق سبب و مسبّب و علت و معلول انجام مىدهيم به خاطر عجز ماست و چون خدا قادر مطلق است ديگر علت و معلول براى او مطرح نيست !\r\nخير ، در جاى خود به اثبات رسيده و نزد حكما مسلّم است كه قدّوسيت و كمال ذات الهى اقتضا مىكند كه كارها در نظام علت و معلول انجام گيرد و به عبارت واضحتر نظام علت و معلول يعنى نظام فعل خدا و نظام كار خدا .\r\nدر قرآن مجيد آيات زيادى بر اين مطلب دلالت دارد كه همواره خداى بزرگ از طريق اسباب اوامر خويش را به اجرا درمىآورد ، چه اسباب طبيعى مانند نزول باران و روييدن گياهان و چه اسباب غيرطبيعى و ماوراء حس مانند ملائكه و جنود غيرمرئى حق متعال .\r\n","page_name":" 180 ","page_number":180},
  {"content":"\r\n\r\nعلت حقيقى كنار رود و جايش را به علت ديگرى بدهد و انسانى از غير طريق آميزش دو انسان پديد آيد ، آن معجزه است .\r\nاين گفتار نيز ناشى از عدم اطلاع بر علوم عقلى است زيرا پس از آنكه پذيرفتيم كه در عالم نظام علت و معلول حكمفرماست اين نظام يك نظام قراردادى نيست كه بشود آن را تغيير و تبديل نمود بلكه طى يك رابطهء حقيقى و واقعى و تخلف‌ناپذير است .\r\nيعنى در طبيعت اگر « الف » علت « ب » بود ، بين الف و ب يك رابطهء واقعى و حقيقى برقرار است كه نه الف آنچنان رابطه را با غير ب دارد و نه ب با غير الف مىتواند داشته باشد و هيچ گاه ب بدون الف هستى نمىيابد ؛ و بالاخره علت واقعى يك امر يك امر است و بس ، و هيچ چيز با دو چيز نمىتواند رابطهء علت و معلولى داشته باشد .\r\nپس در مثال فوق هيچ گاه نمىشود « ج » به جاى الف بنشيند و يا بالعكس « د » به جاى ب معلول الف گردد « 1 » .\r\n3 . در مقابل اين دو تعريف ، تعريف سومى براى معجزه هست كه اشكالات عقلى فوق به هيچ وجه بر آن وارد نمىگردد ، و آن اين است كه بگوييم معجزه نه نفى قانون عليت است و نه نقض و استثناى آن ، بلكه خرق ناموس طبيعت است .\r\nفرق است ميان « خرق قانون عليت » و « خرق ناموس طبيعت » . معجزه نه آن است كه چيزى از غير راه علت اصلى پديد آمده باشد ، بلكه آنچه از غير مسير و جريان عادى و طبيعى به وجود آمده است « معجزه » نام دارد .\r\nبه بيان بهتر : معجزه خارج شدن امرى است از جريان عادى به نحوى كه دخالت ماوراءالطبيعه در آن آشكار باشد .\r\nبا اين بيان ، در پيدايش معجزه علتى به جاى علت ديگر نمىنشيند بلكه اين مطلب كه بين علت و معلول يك نوع رابطهء حقيقى و تخلف‌ناپذير برقرار است پذيرفته شده ولى مسئلهء معجزه بدين‌گونه توجيه مىگردد كه :\r\nعلل واقعى اشياء براى بشر كه مىخواهد با علم و تجربه به آنها برسد همواره\r\n\r\n\r\n\r\n\r\n","description":"","footnote":"\r\n( 1 ) . [ در اينكه رابطهء بين علت و معلول چگونه رابطه‌اى است و چرا نمىشود از يك علت بيش از يك معلول پديد آيد و يا يك شىء معلول دو علت بوده باشد ، در پاورقيهاى جلد سوم اصول فلسفه مشروحاً بحث شده و خوانندگان محترم مىتوانند به كتاب مزبور مراجعه فرمايند . 
  ]\r\n","page_name":" 181 ","page_number":181},
  {"content":"\r\n\r\nمجهول است و تنها خداوندْ آگاه بر علتهاى واقعى اشياء است و بشر به وسيلهء تجربه و آزمايش فقط به يك سلسله تقارنات و ارتباطات دسترسى پيدا مىكند و بى جا آن را رابطهء عليت مىپندارد .\r\nروى اين حساب ، معجزه امرى است كه از غير مسير عادى - كه بشر تنها مسير پيدايش آن امر پنداشته است - پديد آيد . اين نكته را باز توضيح خواهيم داد .\r\n\r\n2 . آيا معجزه ممكن است ؟\r\nجواب اين سؤال تا حدودى در بخش قبل روشن شد ؛ يعنى اينكه معجزه ممكن است يا محال ، بستگى دارد به تعريف معجزه و اينكه ما آن را چگونه توجيه نماييم .\r\nاگر بگوييم معجزه يعنى آنچه كه بدون علت پديد مىآيد ، بديهى است كه محال است . و نيز اگر بگوييم معجزه نقض قانون عليت است يعنى همان كه علتى به جاى علت حقيقى و واقعى امر بنشيند ، باز هم ممكن نيست .\r\nاما اگر به معناى سوم در نظر گرفتيم يعنى خارج شدن طبيعت از جريان عادى خودش ، در اين صورت معجزه ممكن است نه محال ؛ و در اينجا ما ناچاريم توضيح بيشترى بدهيم :\r\n« هگل » فيلسوف معروف اروپايى كلامى دارد كه بر اساس آن در فلسفهء خود مسائل زيادى را بنيان نهاده است .\r\nاو مىگويد : يك سلسله مسائل است كه از ضرورتهاى عقل محسوب گرديده و عقل اجازهء خلاف آن را هيچ گاه نمىدهد يعنى اصلًا خلاف آن امكان ندارد . مثل قضايايى كه در رياضيات به كار مىرود و او نامش را « قضاياى تحليلى » مىگذارد .\r\nشما در رياضى مىگوييد مجموع زواياى يك مثلث 180 درجه است و يا مساوى با دو قائمه است . اين حكم ضرورت عقل است ؛ يعنى اگر عقل مثلث را درك بكند كه مثلث يعنى چه ، بلافاصله حكم مىكند كه ضرورت ايجاب مىكند كه مجموع زواياى مثلث 180 درجه باشد و غير آن محال است و حتى نيم درجه كم و زياد نمىتواند باشد .\r\nقضايايى كه در فلسفه و منطق جزء قضاياى ضروريه محسوب مىگردند همه از همين قبيل‌اند ، مثل امتناع اجتماع نقيضين و ارتفاع نقيضين .\r\nولى يك سلسله مسائل داريم كه مسائل تجربى است ، يعنى آنهايى كه ما عقلًا\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nهيچ گونه ضرورتى در آن درك نكرده‌ايم بلكه به حكم آنكه آن طور دريافته‌ايم مىگوييم آن طور است .\r\nمثالى كه هگل براى اين نوع مسائل ذكر مىكند اين است كه مىگويد : ما تا به حال هرچه در عالم تجربه كرده‌ايم اين طور يافته‌ايم كه آب در اثر حرارت صد درجه مثلًا ، بخار مىشود ، بعد اسم آن را « عليت » مىگذاريم و مىگوييم حرارت علت بخار شدن آب است ، و يا اگر مىبينيم آب در سرماى زير صفر منجمد مىگردد مىگوييم سرما علت انجماد آب است .\r\nوى مىگويد : براى عقل انسانى هيچ كدام ضرورت ندارد ؛ ما چون اين طور ديده‌ايم اين گونه حكم كرده‌ايم ، در حالى كه اگر از اول كه متولد شده بوديم خلافش را مشاهده كرده بوديم يعنى حرارت را موجب انجماد و سرما را باعث بخار شدن آب مىيافتيم ، از نظر عقل ما هيچ تفاوتى نمىكرد .\r\nيعنى انجماد در اثر برودت و تبخير در اثر حرارت را ضرورت عقلى ايجاب نمىكند بلكه صرفاً يك قضيهء وجوديه است . در عالم تا به حال اين طور بوده بدون آنكه خلاف آن هم محال باشد .\r\nاين كلام تا اينجا كلام بسيار درستى است و حتى امثال بوعلى هم كه گويا به همين مطلب پى برده بوده‌اند در كلماتشان طرح شده كه براى علوم طبيعى كه هميشه بر تجربه استوار است و تجربه هم « ضرورت » به دست نمىدهد چه فكرى بايد كرد ؟\r\nبا توجه به اين نكته ، علوم و قوانين طبيعى چه نحو اعتبارى مىتواند داشته باشد ؟\r\nآيا مىتوان قوانين تجربى را تحت ضابطهء عليت فلسفى درآورد ؟\r\nدر اين زمينه مىگويند در مواردى كه تجربه رابطه‌اى را نشان مىدهد مثل اينكه حرارت موجب تبخير مىشود و برودت انجماد مىآورد ، در واقع يك عليتى وجود دارد و بدون عليت نمىتواند باشد و آن علت واقعى محال است جاى خود را به ديگرى بدهد . ولى اينكه آن علت همين باشد كه ما آن را با حواس خودمان به وسيلهء تجربه و آزمايش كشف كرده‌ايم مشكوك است . و لذا علوم تجربى روز به روز تغيير مىكند ، يك قانونش نسخ مىشود و قانون ديگرى جايگزين قانون قبلى مىگردد .\r\nمثلًا يك روز وقتى مىديدند سنگ را كه از بالا رها مىكنيم به زمين مىافتد ، مىگفتند كشش در خود سنگ وجود دارد كه مايل است خود را به مركز زمين\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nبرساند ؛ و اين حكمى بود كه بر اثر تجربيات مكرر ، همه بر آن متفق بودند . ولى پس از ظهور نيوتن مطلب عوض شد و گفتند : خير ، اين سنگ نيست كه ميل به پايين آمدن دارد بلكه جاذبه در زمين است كه سنگ را مىكشد . و پس از آن هم نظريهء نسبيت مطرح شد و در نظريهء قبل تجديد نظر گرديد .\r\nبنابراين ، اين مقدار ثابت و متيقّن است كه رويدادها بدون علت نيستند ، ولى آيا علم به آن علتها خواهد رسيد يا نه ، معلوم نيست و اينكه ما به مجرد آنكه رابطه‌اى را كشف مىكنيم نام آن را « علت » مىگذاريم خطاست ؛ خير ، اينها علتهاى حقيقى نيستند ؛ نه حرارت علت تبخير است ، نه برودت علت انجماد و نه جاذبه علت پايين آمدن سنگ ؛ و لذا اين‌گونه روابط چه بسا تبديل و تحول مىيابد .\r\nاينجا فرق ميان « ناموس طبيعت » و « قانون عليت » به خوبى روشن مىشود .\r\nمثلًا به حسب ناموس طبيعى ، ما تا به حال هر چه ديده‌ايم يك انسان اگر بخواهد متولد شود يك راه بيشتر ندارد ، حتماً بايد جنس مذكر و جنس مؤنث هر دو باشند و نطفهء آنان با يكديگر تركيب شود تا انسانى پديد آيد .\r\nاما آيا قانون اصيل عليت در اينجا حكمفرماست ؟ يعنى آيا غير اين محال است و نمىشود يك وقت سلولى كه در رحم زن تكوين مىيابد چنان استعدادى را دارا گردد كه هم كار سلول زن را انجام دهد و هم كار سلول مرد را ؟\r\nعقل در اينجا نفى نمىكند بلكه مىگويد : ما تا به حال اين طور ديده‌ايم و به اين شكل يافته‌ايم ، ولى ممكن است به شكل ديگرى كه ما هنوز به رازش آگاه نشده‌ايم با « دميدن » ، اوول زن استعداد اسپرم مرد را نيز پيدا كند و اگر چنين بشود ، قانون عليت نقض نشده بلكه ناموس طبيعت نقض گرديده است ؛ و اين است معناى معجزه .\r\nيعنى معجزه خرق نواميس طبيعت است . و با اين معنى ، معجزه ممكن خواهد بود .\r\nحال برمىگرديم به كلام « هگل » . اگر در دنيا شخصى مدعى پيغمبرى گردد و بگويد معجزهء من اين است كه من مىتوانم مثلثى ترسيم كنم كه زوايايش 190 درجه باشد ، بلافاصله بايد او را تكذيب كرد چون چنين عملى محال عقلى است و معجزه - طبق بيانات گذشته - محال عقلى را ممكن نمىنمايد ، و خود اين ادعا دليل بر كذب مدعاى اوست .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nو يا اگر مدعى نبوت ادعا كند كه من مىتوانم كارى بدون علت انجام دهم باز دليل بر كذب مدعاى اوست چون خلاف ضرورت عقل است .\r\nولى اگر كسى مدعى گردد كه من مىتوانم خلاف ناموس طبيعت كارى را انجام دهم ، يعنى از همان قبيل كارهايى كه به قول هگل ما هيچ دليلى بر اعتبارش نداريم جز اينكه تا حالا اين طور ديده‌ايم ، ما آن ادعا را قبول مىكنيم .\r\nو به تعبير ديگر قوانين عقلى مطلق است نه مشروط ، يعنى « اگر » ندارد ، ولى قوانين طبيعى مشروط است ؛ يعنى وقتى مىگوييم مجموع زواياى مثلث برابر با دو قائمه است نمىشود گفت : اگر مانعى پيدا نشود . ولى در قوانين طبيعى مىتوان گفت :\r\nقانون جاذبه اقتضا مىكند كه جسم بزرگتر جسم كوچكتر را به طرف خود جذب كند ، اگر مانعى جلو آن را نگيرد ؛ يعنى اگر شما دستتان را جلو آن قرار داديد و مانع افتادن سنگ شديد قانون جذب كار خود را نمىكند .\r\nخلاصه آنكه كشف علتهاى واقعى در قدرت بشر نيست و بر او مكتوم است و بشر تنها به يك سلسله روابط مىتواند دسترسى يابد و خداست كه بر تمام علتها آگاه است .\r\nدر سورهء طلاق مىفرمايد : وَ مَنْ يَتَوَكَّلْ عَلَى اللَّهِ فَهُوَ حَسْبُهُ هركس به خدا توكل كند خداوند او را كفايت مىكند ، يعنى به هيچ سببى از سببهاى ظاهرى احتياجى نيست . و سپس مىگويد : انَّ اللَّهَ بالِغُ امْرِهِ يعنى خدا فرمان خودش را به نتيجه و به واقعيت مىرساند .\r\nولى براى آنكه مردم خيال نكنند حساب علت و معلول و اندازه‌گيرى در كار عالم نيست و احياناً خداوند كارى را بدون رابطهء علت و معلول انجام مىدهد ، بلافاصله مىفرمايد : قَدْ جَعَلَ اللَّهُ لِكُلِّ شَىْءٍ قَدْراً « 1 » يعنى براى هر چيزى حد و اندازه‌اى و رابطه‌اى قرار داده است ولى آن رابطه را تنها خدا مىداند .\r\nاينكه هر وقت خدا اراده كند كارى را انجام مىدهد كه هيچ يك از اسبابى كه بشر مىشناسد دخالت ندارد از اين جهت است كه اينها پوششها هستند و اسباب واقعى نيستند و خدا خودش مىداند كه سبب واقعى چيست .\r\nخداوند هرگاه اراده كند ، اشخاصى را به رازهاى علت و معلول آشنا مىسازد و\r\n\r\n\r\n\r\n\r\n","description":"","footnote":"\r\n( 1 ) . طلاق / 3 .\r\n","page_name":" 185 ","page_number":185},
  {"content":"\r\n\r\nاگر كسى از ناحيهء پروردگار به اين رازها آشنا شد مىتواند هرگونه تصرفى در كار عالم بكند بدون آنكه امرى بر خلاف نظام علت و معلول انجام داده باشد .\r\nاين است معناى آنچه كه در روايت آمده است كه بندهء خدا آنقدر به پروردگارش نزديك مىشود كه خدا چشم او مىشود كه با آن مىبيند و گوش او كه با آن مىشنود و دست او كه با آن كار مىكند .\r\n\r\n3 . آيا معجزه وقوع دارد ؟\r\nپاسخ اين سؤال بسيار سهل و ساده است زيرا وقتى معلوم شد كه معجزه خرق قانون عليت نيست ، كارهاى خلاف جريان طبيعى و عادى بسيار در جهان اتفاق افتاده و مىافتد .\r\nاز بوعلى نقل مىكنند كه گفته است : اگر شنيدى فردى عارف يك ماه چيزى نخورده و نمرده است تعجب نكن ، چون اين عمل بر خلاف قانون طبيعت است نه بر خلاف قانون كلى هستى .\r\nزيرا اينكه افراد معمولى اگر مثلًا چهل و هشت ساعت غذا نخورند مىميرند ، به خاطر آن است كه بدن آنها از نظر جريان معمولى تحليل غذا نيازمند است كه در ظرف اين مدت غذا به آن برسد . ولى يك انسان مىتواند با تقويت اراده ، بدن خويش را به گونه‌اى مسخر كند كه حتى حركت قلبش در اختيار او باشد ، جريان تنفس با اراده و اختيار او انجام گيرد ، تحليل غذا و فعاليتهاى معده و هاضمه‌اش زير نظر او انجام گيرد .\r\nنمونهء اين افراد در ميان مرتاضها بسيار ديده شده است ، مرتاضهايى كه مىتوانستند براى مدتهاى طولانى تنفس خود را كنترل كنند و نفس نكشند در حالى كه افراد معمولى دو دقيقه هم شايد نتوانند .\r\nاين ، نتيجهء تقويت روح است ، يعنى روح به گونه‌اى تقويت شده كه بر بدن حاكم گرديده است .\r\nنقل مىكنند سالى كه سران شوروى به هندوستان رفته بودند مشاهدهء اين موضوع آنان را به حيرت انداخته بود و آنچنان براى آنان شگفت‌انگيز بود كه وقتى برگشتند گفتند بايستى اين گونه اعمال در دانشكده‌ها مورد مطالعه قرار گيرد ؛ گويا اين هم خودش يك علمى است .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nآنان ديده بودند كه مردى كه در تابوتى دربسته قرار گرفته و در قبرى مدفون گشته بود بدون آنكه منفذى براى تنفس او قرار دهند ، پس از مدتى كه او را بيرون آوردند شروع به تنفس كرد ، و پيدا بود كه پس از قرار گرفتن در زير خاك به اختيار خويش تنفس خود را متوقف ساخته و اينك آغاز نموده است .\r\nدر هرحال وقوع اين گونه اعمال نمونه‌هاى زياد دارد و تقويت اراده به وسيلهء تمرين ، اگرچه تمرينهاى غيرشرعى باشد ، توجيه كنندهء تمام اعمال مزبور است .\r\nبنابراين وقوع معجزه - كه گفتيم كارى است كه تنها بر خلاف نواميس طبيعت انجام مىگيرد - با توجه به اينكه پيامبران با عنايت پروردگار نمونهء كامل انسانها بوده و قويترين روحها و محكمترين اراده‌ها در آنان يافت مىشود ، بسيار سهل و آسان توجيه خواهد شد .\r\n\r\n4 . معجزه چگونه دلالت بر صدق ادعاى آورندهء آن دارد ؟\r\nمنطقيين مىگويند ما سه گونه دلالت داريم : 1 . دلالت قراردادى 2 . دلالت طبيعى 3 .\r\nدلالت عقلى .\r\n« دلالت قراردادى » يعنى آنكه چيزى را نشانهء چيزى قرار بدهند به طورى كه اگر قرارداد خلافش مىبود بر خلاف دلالت مىكرد . مثل دلالت الفاظ بر معانى .\r\n« نان » به حسب قرارداد اسم اين موجود خوردنى است و « آب » اسم آن آشاميدنى .\r\nدر حالى كه اگر به عكس قرار داده بودند يعنى آب را به جاى نان و نان را به جاى آب وضع نموده بودند همانطور دلالت مىكرد و هيچ اشكالى به وجود نمىآمد .\r\nيعنى بين لفظ « آب » و آن مايع و بين نان و آن مادهء خوردنى هيچ گونه رابطهء ذاتى نيست .\r\nو نيز مثل دلالت علائم راهنمايى . مثلًا دلالت چراغ سبز بر عبور آزاد يك دلالت قراردادى است و اگر آن را علامت « ايست » نهاده بودند همانطور دلالت مىكرد .\r\nآيا دلالت معجزه بر صدق نبوت بدين‌گونه است ؟ يعنى خدا با مردم قبلًا قراردادى بسته است كه هر وقت اين اعمال را از كسى ديدند بدانند او از طرف من آمده است و هرچه مىگويد راست است ؟ !\r\nمسلّم اين طور نيست ، زيرا خداوند هرچه بخواهد به مردم برساند از طريق انبيا\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمىرساند و ما اينك در مقام اثبات خود انبيا هستيم .\r\n« دلالت طبيعى » يعنى دلالت تجربى مثل دلالت سرفه بر درد سينه و يا حركت سريع نبض بر تب . اينها علائم طبيعى و تجربى است يعنى علائمى است كه در اثر تجربه به دست آمده است .\r\nدلالت معجزه ، از اين نوع نيز مسلّماً نيست چون جزء مسائل تجربى بشر نيست .\r\n« دلالت عقلى » يعنى دلالتهاى استدلالى ، مثل دلالت معلول بر علت . وقتى عقل حدوث چيزى را مىبيند ، با توجه به اينكه پيدايش چيزى را بدون علت محال مىداند ، بلافاصله پى به علت آن مىبرد و اين موضوع هيچ احتياج به قرارداد و يا تجربه ندارد .\r\nدلالت معجزه از اين گونه دلالتهاست و براى توضيح آن بايد بگوييم :\r\nنحوهء دلالت معجزه دو گونه ممكن است بيان شود . متكلمين معمولًا گفته‌اند كه معجزه يك نوع دلالت عقلى به نحو عملى است . مثل مواردى كه عقل انسان از عمل شخصى پى به رضايت او مىبرد و يا از سكوت او كشف رضا مىنمايد . تقرير معصوم كه در فقه حجت شمرده شده نيز از اين قبيل است ؛ مىگويند همانطور كه اگر معصوم صريحاً ترتيب وضو گرفتن را به كسى مىگفت و يا خودش وضو مىگرفت براى ما حجت بود ، همين طور اگر در پيش روى او كسى به نحوى وضو بگيرد و معصوم ايرادى بر او نگيرد ، به دلالت عقلى معلوم مىشود كه نحوهء وضو گرفتن همان است ، به اين استدلال كه اگر صحيح نبود حتماً معصوم اعتراض مىكرد و چون اعتراض نكرد پس حتماً در نظر او صحيح بوده است . و اگر كسى سؤال كند كه چرا اگر صحيح نبود معصوم ايراد مىگرفت ، خواهيم گفت اين كار اغراء به جهل است يعنى مردم را وادار به جهالت كردن است و اين عمل زشت و ناپسند است و معصوم چنين عملى را مرتكب نمىگردد .\r\nاين عده مىگويند دلالت معجزه بر صدق نبوت از اين قبيل است ، به اين بيان كه وقتى شخصى مىآيد و مىگويد : مردم ! من از طرف خدا هستم ، با توجه به اينكه خداوند بر همهء افعال بشر آگاه است ، ادعاى اين شخص در حضور خداوند انجام شده است . هنگامى كه براى اثبات مدعاى خود كار خارق‌العاده‌اى انجام داد ، حال يا به خودش نسبت داد و يا به خداوند ، حتماً دليل صدق او خواهد بود چون اگر\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nدروغ بگويد خداوند نبايد بگذارد اين كار انجام گيرد ، زيرا اگر او دروغگو باشد عملًا او را تأييد كرده و مردم را اغراء به جهل نموده است .\r\nاين بود بيان نظريه‌اى كه معمولًا متكلمين دربارهء معجزه ابراز داشته‌اند . ولى عده‌اى از دانشمندان معتقدند كه متكلمين حقيقت معجزه را درك نكرده‌اند ، زيرا آنان گمان كرده‌اند كه معناى معجزه اين است كه خدا مستقيماً كارى را به دست يك پيغمبر جارى مىكند بدون آنكه پيغمبر در آن دخالتى داشته باشد بلكه آن پيغمبر يك چهرهء ظاهرى بوده و در حقيقت يك خيمه شب بازى است . خدا كار را مىكند به دست پيغمبر . عيسى مىآيد بر بالين مرده مىنشيند ولى خدا مرده را زنده مىكند .\r\nعيسى هيچ نقشى نداشته بلكه يك وسيله است . يعنى معجزه مستقيماً عمل خداست و همانطور كه من و شما در انجام امر معجزه دخالت نداريم پيامبران نيز دخالت ندارند .\r\nولى خير ، مطلب از اينها بالاتر است . بين معجزه و شخص معجزه‌آور يك نوع رابطهء واقعى برقرار است به طورى كه صدور اين عمل از غير او ممكن نخواهد بود .\r\nمعجزه نمايانگر كمال روحى و معنوى ولىّ خداست . هنگامى كه ولىّاللَّه اعجاز مىكند نيروى بشرىاش متصل به نيروى الهى است ، يعنى خدا به او اراده ، قدرت و نيرويى ما فوق بشرى عنايت فرموده است .\r\nاز بياناتى كه در مطالب قبل گذشت روشن شد كه ولىّ خدا در اثر اطاعت كامل از خداوند و رياضتهاى عملى به جايى مىرسد كه چنان ارادهء نيرومندى دارا مىگردد كه مىتواند بر طبيعت غلبه كند . به عبارت ديگر بشر مىتواند در سايهء عبادت و اطاعت چنان به خداوند نزديك گردد كه نمونهء كامل خداوند بر روى زمين باشد .\r\nبا اين بيان ، وقتى كه اولياء خدا امور خارق‌العاده انجام مىدهند ، آنان خودشان كار مىكنند ولى با يك توانايى ما فوق بشرى .\r\nاين جريان معروف است كه هنگامى كه علىّ بن ابىطالب درِ قلعهء خيبر را كه چهل يا پنجاه نفر به زحمت مىتوانستند از جا بكنند با يك دست از جا كند و به يك طرف پرتاب كرد گفت :\r\nوَ اللَّهِ ما قَلَعْتُ بابَ خَيْبَرَ بِقُوَّةٍ جَسَدانِيَّةٍ بَلْ بِقُوَّةٍ الهِيَّةٍ .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبه خدا سوگند من درِ خيبر را با يك قوهء جسمانى نكندم بلكه يك قوهء الهى مرا تأييد كرد ؛ يعنى اين بازوى انسانى و بشرى على توانايى چنان كارى را نداشت ، يك نيروى الهى او را تأييد كرد به طورى كه اگر ده مقابل آن هم بود باز قادر مىبودم .\r\nپس على عليه السلام مىگويد من كندم ، نه اينكه من نكندم ، بلكه من دستم را به در گذاشتم و خدا در را كند و پرتاب كرد . من كندم ، ولى با يك قوهء خدادادى . پس معجزه معنايش اين است كه اگر عيسى مرده زنده مىكند ، نه بشر با قوهء بشرى مرده زنده كرده و نه خدا مستقيماً بدون دخالت بشر ، بلكه بشر با قوهء خدايى مرده را زنده كرده است .\r\nبنابراين روشن شد كه دلالت معجزه بر صدق نبوت ، يك دلالت عقلى است اما نه دلالت عقلى به آن شكلى كه متكلمين مىگويند بلكه يك نوع دلالت عقلى صددرصد منطقى .\r\n\r\nمعجزات پيغمبر اسلام\r\nبرخى از مستشرقين و كشيشان مسيحى به شكل اعتراض بر قرآن و بر پيغمبر ما مسأله‌اى را طرح كرده‌اند كه بعضى از نويسندگان اسلامى هم ، نه به آن شكل بلكه به شكل ديگرى مطرح نموده و كم و بيش مدعاى آنها را قبول كرده‌اند و آن مسئله معجزات پيغمبر اسلام است .\r\nمسيحيها به اين شكل مسئله را مطرح كرده‌اند كه : از خود قرآن استنباط مىشود كه پيامبر اسلام در مقابل تقاضاى معجزه كه از او مىشد امتناع مىورزيد و خود قرآن بر اين مطلب دلالت صريح دارد كه حتى بوى انكار سخت نسبت به معجزه مىدهد ؛ و آياتى هم بر اين مطلب شاهد آورده‌اند كه ما در آيندهء نزديك به آن آيات اشاره مىكنيم .\r\nبعضى از نويسندگان اسلامى در عصر اخير اين مطلب را به اين شكل توجيه كرده‌اند كه :\r\nاساساً معجزه مربوط به دوره‌هاى كودكى بشر يعنى دوره‌هايى است كه بشر هنوز مراحل توحش را مىگذراند و به مرحلهء علم و تعقل و منطق پا ننهاده بود و لذا چون از طريق علمى و منطقى ممكن نبود كه مسائل را با انسانها مطرح نمود ، از اين نظر پيامبران گذشته معجزه مىآوردند .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nو به عبارت ديگر بشر همانند كودك بود و كودك حرف منطقى و استدلالى سرش نمىشود و ناچار به قول شاعر :\r\n چونكه با كودك سر و كارت فتاد * پس زبان كودكى بايد گشاد \r\nمعجزه زبان كودكى است براى كودكها يعنى مردم اعصار گذشته ، ولى همين كه بشر به مرحلهء بلوغ فكرى رسيد كه بتوان با زبان علم و منطق و استدلال با او سخن گفت ديگر نيازى به معجزه نيست ، بلكه همين كه پيامبرى مبعوث شد و طرحى اصلاحى به بشر عرضه كرد و قوانينى براى بشر و حركت تكاملى او پيشنهاد نمود ، بشرِ داراى درك و عقل و منطق بلافاصله آن را مىپذيرد و تسليم او مىگردد .\r\nپيغمبر اسلام تفاوتش با همهء پيغمبران گذشته در اين جهت است كه ظهور او مقارن است - از نظر تاريخ جهان - با دورهء تحول بشر از توحش به تفكر .\r\nاقبال لاهورى تعبيرى مشابه اين دارد . مىگويد : پيامبر اسلام در يك مقطع تاريخى قرار گرفته است كه گذشته‌اش تعلق دارد به دورهء كودكى و توحش بشر و آينده‌اش تعلق دارد به دورهء علم و منطق بشريت . به اين دليل ماهيت وحى پيغمبر آخرالزمان با وحيهاى ديگر تفاوت دارد . و اصولًا پيغمبر اسلام آمد براى اينكه مردم را وارد مرحلهء تعقل و منطق كند .\r\nاقبال لاهورى - قريب به اين مضمون - ادامه مىدهد كه : پيغمبر اسلام از نظر منشأ كارش كه وحى است تعلق دارد به دورهء گذشته و از نظر روح رسالتش كه دعوت به عقل و منطق و علم و تجربه و آزمايش و پند گرفتن از تاريخ است تعلق دارد به دورهء آينده .\r\nاز نظر اقبال فلسفهء ختم نبوت هم همين است ؛ يعنى بيان گذشته دو مطلب را به دنبال خود نتيجه مىدهد : يكى ختم نبوت و دوم بىنيازى از معجزه ؛ يعنى با آمدن اين نوع نبوت و رسالت كه نبوت و رسالت ختميه است ، نه بعد از اين ، زمينه‌اى براى نبوت و رسالت ديگرى است و نه ديگر نيازى به معجزه است زيرا معجزه مربوط به دوره‌هاى گذشته بوده است .\r\nاين بيانى است كه اقبال طرح كرده و بعضى از نويسندگان اسلامى نيز آن را پيروى نموده‌اند .\r\nما اينك در آن مقام نيستيم كه مفصلًا در اين زمينه بحث كنيم ولى اجمالًا مىگوييم : در فلسفه‌اى كه اينها براى ختم نبوت ذكر كرده‌اند اشتباه بسيار بزرگى\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nمرتكب شده‌اند .\r\nاشتباه نكنيد ؛ نمىخواهم بگويم اقبال ختم نبوت را انكار كرده ! ( چنان‌كه بعضى اين اشتباه را كرده‌اند ) خير ، برعكس ، اقبال ختم نبوت را قبول دارد ولى توجيهى كه براى ختم نبوت ذكر كرده درست نيست .\r\nفلسفه‌اى كه او ذكر مىكند درست بر خلاف متصورش نتيجه مىدهد . او مىخواهد با اين توجيه ختم نبوت را اثبات كند اما متأسفانه اگر آن حرف درست باشد ختم ديانت را نتيجه مىدهد ! نه ختم نبوت .\r\nما اكنون در اين قسمت بحث نمىكنيم بلكه بحث ما دربارهء معجزه است . گفتار نويسندگان مزبور شامل دو مطلب است : مطلب اول اينكه در دورهء بلوغ فكرى بشر اساساً نيازى به معجزه نيست . دوم اينكه به همين جهت اسلام به شهادت آياتى از قرآن همواره از آوردن معجزه امتناع مىورزيد . و اين هر دو قسمت لازم است مورد بحث قرار گيرد .\r\nاما قسمت اول . اين مطلب صحيح نيست كه در دورهء بلوغ فكرى بشر نيازى به معجزه نيست ، زيرا همانطور كه قبلًا گفتيم قرآن تعبير به معجزه نمىكند بلكه هميشه به « آيه » تعبير مىكند .\r\nآيت يعنى نشانه ؛ نشانهء چى ؟ نشانهء اينكه گفته‌هاى اين شخص گفتهء خودش نيست ، گفتهء خداست .\r\nيك وقت است كه يك پيغمبر فقط حرفهاى منطقى براى مردم مىزند يعنى حرفهايى كه آنها را با دلايلى كه مسائل علمى را ثابت مىكند مىتوان اثبات كرد ، با برهان و يا با تجربه و آزمايش راه اثبات دارد ؛ در اين صورت او چه مىشود ؟ تازه مىشود يك حكيم ، يك دانشمند خيلى بزرگ . ولى فرق است ميان حكيم و دانشمند و فيلسوف با پيغمبر .\r\nدانشمند و فيلسوف حرفهايشان در سطح حرفهاى بشرى است ولى پيغمبران بيش از اين را مىخواهند بگويند .\r\nپيغمبران علاوه بر اين جهت كه حرفهايشان منطقى و عقلائى است حرف ديگرى دارند و آن اين است كه مىگويند اين حرفها مال ما نيست بلكه به ما گفته شده است و ما مىگوييم .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nقُل انَّما ا نَا بَشَرٌ مِثْلُكُمْ يوحى الَىَّ « 1 » .\r\nيعنى اينها كه من مىگويم ، اين طور نيست كه شب نشسته‌ام فكر كرده‌ام ، منتها مغز من از مغزهاى ديگر بزرگتر است ؛ خير ، اينها گفته‌هاى خداست كه به من وحى شده است .\r\nنَزَلَ بِهِ الرّوحُ الْامينُ . عَلى قَلْبِكَ لِتَكونَ مِنَ الْمُنْذِرينَ « 2 » .\r\nمن يك زبان دارم رو به شما ، روح من از باطنش به جاى ديگر اتصال دارد ، از آنجا به من گفته مىشود ، من هم به شما ابلاغ مىكنم . اصلًا من پيام‌آورم ، پيام خدا را به شما مىرسانم نه حرف خودم را . همهء بحثها سر پيام‌آورى است . من رسول و نبى هستم يعنى فرستاده هستم و پيام ديگرى را مىرسانم .\r\nفرض كنيد يك وقت آقاى سقراط مىگويد كه من چنين فلسفه‌اى را در اخلاق دارم . وقتى ما حرفهاى سقراط را منطقى ديديم مىپذيريم .\r\nاما اگر سقراط گفت اين حرفهايى كه من مىگويم حرف من نيست پيام خداست و من پيام خدا را به شما ابلاغ مىكنم ، آن وقت مىگوييم اين را ديگر بايد اثبات كنى . صرف اينكه حرفهاى تو منطقى است دليل نمىشود كه اين حرفها مال خدا باشد . منطقى بودن حرف يك مسئله است و مال خود اين شخص نبودن و مال خدا بودن و تضمين خدايى داشتن و قهراً اطاعتش پاداش خدايى داشتن و مخالفتش كيفر خدايى داشتن ، مسئلهء ديگرى است .\r\nبسيارى افراد حرف منطقى مىزنند ، ولى اگر ما اطاعت نكرديم مسئلهء مهمى نيست . ولى آن كسى كه مىگويد اين حرف من نيست حرف خداست ، اگر اطاعت نكنيم خدا را تمرد كرده‌ايم و اگر اطاعت كنيم خدا را پرستش كرده‌ايم .\r\nبنابراين درست است كه پيغمبر در دورهء بلوغ فكرى مىتواند حرفهاى خودش را با دليل و منطق براى مردم ثابت كند يعنى بگويد : اى مردم ! فكر كنيد ، تعقل كنيد ،\r\n\r\n\r\n\r\n\r\n","description":"","footnote":"\r\n( 1 ) . كهف / 110 .\r\n( 2 ) . شعرا / 193 و 194 .\r\n","page_name":" 193 ","page_number":193},
  {"content":"\r\n\r\nدرستى حرفهاى من را بيابيد ؛ اما درستى حرفهاى او يك مطلب است و اينكه از جانب خداست مطلب ديگر .\r\nيك وقت پيغمبر اسلام مىآيد و مىگويد : شراب نخوريد ؛ شراب برايتان مضر است ، رجس است ، پليدى است . بعد مىگويد : حالا دليلش را مىخواهيد ؟ نگاه كنيد به اين شرابخوارهايى كه يك مدت زيادى شراب مىخورند و دائم‌الخمرند ، ببينيد چه به سرشان مىآيد ، به سر اعصابشان و جهاز هاضمه‌شان چه مىآيد ، كبدشان چه حالى پيدا مىكند ! برويد و تجربه كنيد ، ببينيد آنهايى كه مشروب مىخورند و مست مىشوند بر سر جامعه چه مىآورند ؟ تجربه از اين بالاتر نمىشود . آمار جناياتى كه ناشى از مشروبخوارى است دليل بر بدى مشروب است .\r\nمردمى اگر اهل عقل و منطق باشند ، خوب مىفهمند كه اين دستور بسيار منطقى است و نبايد مشروب خورد . ولى باز اين مطلب كه اين پيام خداست ، مسئلهء ديگرى است .\r\nپس در دورهء بلوغ فكرى هم ولو صحت تمام گفته‌هاى پيامبر را با برهان علمى و عقلى درك كنيم باز اگر بخواهيم پيام‌آورى او را تصديق كنيم احتياج به معجزه دارد .\r\nتا اينجا مربوط به مطلب اول بود . اما مطلب دوم :\r\nهمانطور كه اشاره شد آنها مدعى هستند كه پيغمبر اكرم صلى الله عليه و آله به شهادت قرآن مجيد همواره از آوردن معجزه خوددارى كرده است و اين نشان مىدهد كه هيچ گاه معجزه‌اى نداشته است .\r\nبراى اين منظور آياتى را نقل كرده‌اند كه از همه روشنتر آيهء سورهء اسراء است كه مىفرمايد :\r\nوَ قالوا لَنْ نُؤْمِنَ لَكَ حَتّى تَفْجُرَ لَنا مِنَ الْارْضِ يَنْبوعاً . اوْ تَكونَ لَكَ جَنَّةٌ مِنْ نَخيلٍ وَ عِنَبٍ فَتُفَجِّرَ الْانْهارَ خِلالَها تَفْجيراً . اوْ تُسْقِطَ السَّماءَ كَما زَعَمْتَ عَلَيْنا كِسَفاً اوْ تَأْتِىَ بِاللَّهِ وَ الْمَلائِكَةِ قَبيلًا . اوْ يَكونَ لَكَ بَيْتٌ مِنْ زُخْرُفٍ اوْ تَرْقى فِى السَّماءِ وَ لَنْ نُؤْمِنَ لِرُقِيِّكَ حَتّى تُنَزِّلَ عَلَيْنا كِتاباً نَقْرَؤُهُ قُلْ سُبْحانَ رَبِّى\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nهَلْ كُنْتُ الّا بَشَراً رَسولًا « 1 » .\r\nمكه سرزمين بىآب و علف و خشكى است . آب جارى در مكه آن زمان نبوده .\r\nاين مقدار آب جارى هم كه الآن هست و در منى و عرفات از آن استفاده مىكنند ، مقدار بيشترش نهر طائف است . طائف در دوازده فرسخى جنوب مكه است . زبيده - زن هارون‌الرشيد ، خليفهء مقتدر - كه قهراً همهء بيت‌المال مسلمين هم در اختيارش بوده ، باپول فراوانى كوه را شكافت و از طائف نهرى به مكه جارى كرد . ولى در زمان پيغمبر اسلام اصلًا آبى در مكه نبوده است جز همين آب زمزم ؛ آن هم به اين مقدار فعلى نبوده ، بعدها كنده‌اند تا آب آن زيادتر شده است .\r\nكفار قريش ، مخالفين پيغمبر ، گفتند ما به تو ايمان نمىآوريم مگر آنكه :\r\n1 . از زمين چشمه‌اى براى ما بشكافى .\r\n2 . چون مكه باغ و بستانى ندارد ، تو در اينجا يك باغستانى داشته باشى كه درخت انگور زيادى داشته و نهرهايى در وسط آن جارى باشد .\r\n3 . يا اينكه همان طورى كه گمان مىكنى و ادعا مىكنى در قيامت عالم دگرگون مىشود و زمين و آسمان در يكديگر فرو مىروند ، حالا هم تو كارى كنى كه آسمان بر سر ما فرو ريزد .\r\n4 . يا خدا و فرشتگان را از آسمان پايين آورى و آنها جلو ما تو را تأييد كنند .\r\n5 . يا مالك يك خانهء پر از پول باشى .\r\n6 . و يا به آسمان بالا روى و از آنجا نامه‌اى براى ما بياورى ؛ يك نامه خطاب به ما ( كه نبوت تو را گواهى نمايد ) .\r\nاينها شرايطى است كه ما براى ايمان آوردن به تو داريم .\r\nقُلْ سُبْحانَ رَبِّى هَلْ كُنْتُ الّا بَشَراً رَسولًا . بگو سبحان اللَّه ! شما از من چه مىخواهيد ؟ ! آيا من جز يك بشرى كه پيامبر است چيز ديگر هستم ؟ !\r\nاينها به جملهء آخر استدلال كرده و مىگويند : كفار شش نوع معجزه از پيغمبر\r\n\r\n\r\n\r\n\r\n","description":"","footnote":"\r\n( 1 ) . اسراء / 90 - 93 .\r\n","page_name":" 195 ","page_number":195},
  {"content":"\r\n\r\nمطالبه كردند ، پيغمبر جواب داد : سبحان اللَّه ! يعنى چه ؟ ! اين چه تقاضايى است كه از من مىكنيد ؟ ! تقاضاى معجزه يعنى چه ؟ ! من اساساً قدرتِ برآوردن تقاضايتان را ندارم .\r\nاين آيه‌اى است كه هم مورد استدلال مسيحيان قرار گرفته نسبت به اينكه پيغمبر اسلام معجزه نداشت ، و هم مورد استناد عده‌اى از روشنفكران براى اين جهت كه معجزه مربوط به دورهء كودكى بشر است و پيغمبر اسلام چون تعلق به دورهء بلوغ فكرى بشر داشته است از آوردن معجزه امتناع مىكرده است .\r\nولى هر دو مطلب درست نيست و اينجاست كه ما بايد مطالب را بشكافيم .\r\nما قبلًا گفتيم كه معجزه يك امر محال نيست . محال يعنى چيزى كه عقلًا ناشدنى است ، پوچ است . حتى اگر كسى قدرت لايتناهى هم داشته باشد باز امر محال ايجاد نشدنى است ؛ نه اينكه او نمىتواند ، بلكه آن امر وجودپذير نيست ، زيرا آن عين نيستى است ، عين پوچى است . چيزى كه حقيقتش عين نيستى است ديگر نمىتواند هستى يابد .\r\nپس تقاضاى معجزه غير از تقاضاى يك امر محال است زيرا چنان‌كه گفتيم معجزه يعنى امرى كه بر خلاف ناموس جارى طبيعت است ولى در ذات خود امرى است ممكن كه فقط نياز به يك قدرت ماوراء طبيعى دارد . اين يك مطلب .\r\nمطلب ديگر اينكه : گفتيم همهء پيامبران بايد معجزه داشته باشند فقط به عنوان يك آيه و دليل براى صحت مدعاى خود كه او از طرف خداست ، و همين مقدار كافى است . ولى آيا پيغمبران عموماً ملزمند كه هرچه مردم تقاضا كردند آنها انجام دهند ؟ اگر اين طور باشد ، مىشوند مثل مارگيرها و جادوگرها !\r\nمردم وقتى ميلشان به تماشاگرى مىكشد ، مىآيند و رو به او كرده مىگويند :\r\nاگر تو پيغمبرى پس فلان كار را كه ما مىگوييم بكن ! باز دستهء ديگرى ، و همين طور .\r\nاين كه مسخره‌بازى است .\r\nپيغمبر آن مقدار معجزه مىآورد كه ثابت شود او از طرف خداست و همين كه اتمام حجت شد ، ديگر هرچه مردم تقاضاى معجزه بكنند مىگويد اتمام حجت شد ، من ديگر ملزم نيستم كه معجزه بياورم .\r\nو به تعبير دانشمندان ، پيغمبران ملزم نيستند به اقتراحات مردم عمل كنند ؛ يعنى اين طور نيست كه اگر كسى بچه‌اش در خانه گريه مىكرده ، براى ساكت كردن بچه ، او را بغل كند و نزد پيغمبر بياورد و بگويد : اى پيغمبر خدا ! تو كه مىتوانى معجزه كنى معجزه‌اى كن كه اين بچه سرش گرم شود !\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nخير ، معجزه دليل است براى اينكه آن آدمى كه طالب حقيقت است حقيقت را بفهمد و درك كند كه اين شخص فرستادهء خداست و راستگوست و او موظف به عمل كردن است .\r\nنكتهء ديگرى كه اينجا بايد گفت اين است كه پيغمبران معامله‌گر نيستند ؛ يعنى اين طور نيست كه گروهى پيش پيغمبرى بيايند و بگويند اگر مىخواهى ما به تو ايمان آوريم اين مقدار پول به ما بده !\r\nپيغمبران آمده‌اند كه مردم ايمان بياورند . ايمان با معامله‌گرى جور در نمىآيد .\r\nپيغمبران مردم را حتى دعوت به انفاق مىكنند يعنى از آنان مىخواهند كه در راه خدا خرج كنند .\r\nجالب اينكه پس از آنكه آنان را دعوت به انفاق و جهاد كردند ، در مقام پذيرش حتى هرگونه انفاقى را تحويل نمىگيرند بلكه وقتى شخصى مىآيد و مىگويد من مىخواهم پول در راهى كه شما گفته‌ايد خرج كنم ، همين كه احساس مىشود كه اين پول دادن براى خودنمايى است ، از او نمىپذيرند ؛ و يا وقتى فردى مىآيد و مىگويد من مىخواهم سرباز اسلام باشم ، از او سؤال مىكند كه براى چه مىخواهى سرباز شوى ؟ مىگويد چون مىخواهم اسمم در تاريخ ضبط شود ؛ مىگويد برو دنبال كارت ، ما هَجَرْتَ الَى اللَّهِ تو به سوى خدا هجرت نكرده‌اى ؛ اخلاص و ايمان ندارى .\r\nبا توجه به اين مطالب ، معنى آيات روشن مىشود . در آيهء اول مىگويد :\r\nلَنْ نُؤْمِنَ لَكَ حَتّى تَفْجُرَ لَنا مِنَ الْارْضِ يَنْبوعاً . فرق است ميان اينكه گفته شود « نُؤْمِنُ لَكَ » يا « نُؤْمِنُ بِكَ » . اگر بگوييم « يُؤْمِنُ بِهِ » يعنى به او ايمان مىآورد ، و اگر بگوييم « يُؤْمِنُ لَهُ » يعنى به سود او ايمان مىآورد .\r\nاينها نگفته‌اند « لَنْ نُؤْمِنَ بِكَ » بلكه گفته‌اند « لَنْ نُؤْمِنَ لَكَ » يعنى ما به سود تو ايمان نمىآوريم ، و به عبارت ديگر اگر مىخواهى ما بياييم جزء دار و دستهء تو شويم ، كه اين كارى است به نفع تو ، تو هم بايد كارى به نفع ما بكنى .\r\nحَتّى تَفْجُرَ لَنا . « ل » براى نفع است و صريح است در اينكه آنها جريان چشمه را به نفع خود مىخواسته‌اند و اين تقاضاى معجزه نيست ، تقاضاى يك معاملهء صرف است .\r\nاوْ تَكونَ لَكَ جَنَّةٌ مِنْ نَخيلٍ وَ عِنَبٍ فَتُفَجِّرَ الْانْهارَ خِلالَها تَفْجيراً . خواستهء دوم اينكه تو مالك باغستانى پر از درخت خرما و انگور باشى .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمعلوم است اگر پيغمبر در مكه يك باغستانى داشته باشد و درخت خرماى خيلى زياد و انگور خيلى زياد ، آن خرماها و انگورها را كه به ملائكه نمىدهد ، قهراً به سود مردم مكه است .\r\nاين هم باز تقاضاى معجزه نيست ، تقاضاى يك امرى است به سود زندگى آنها ؛ يعنى آنها مىخواستند كه رسول اللَّه مكه را تبديل به طائف كند ؛ مكه‌اى كه نه نهرى دارد و نه باغستانى ، تبديل شود به شهرى همچون طائف كه پر از باغستان و اشجار است .\r\nاوْ تُسْقِطَ السَّماءَ كَما زَعَمْتَ عَلَيْنا كِسَفاً . اگر كسى بيايد و اين‌گونه تقاضاى معجزه كند ، بگويد كه اگر تو معجزه دارى معجزه‌ات اين باشد كه من را بكش ، آيا اين تقاضاى معجزه است ؟ خير ، زيرا وقتى كه او كشته شود معجزه چه سودى دارد ؟\r\nكفار قريش مىگويند تو مىگويى كه در قيامت آسمان فرود مىآيد ؛ اگر راست مىگويى همين الآن فرود بياور . اگر پيامبر اين معجزه را انجام مىداد و آنان همه مىسوختند پس سوختن چه نتيجه‌اى داشت ؟\r\nاوْ تَأْتِىَ بِاللَّهِ وَ الْمَلائِكَةِ قَبيلًا . خدا و ملائكه را براى ما حاضر كن تا شخصاً با ما صحبت كنند . اين هم معلوم است كه تقاضاى يك امر محال است ، زيرا ممكن نيست كه خدا خودش شخصاً با بندگان صحبت كند .\r\nبعلاوه اگر خدا مانند بشر مىبود كه مردم از راه چشمهاى خودشان مىتوانستند او را ببينند و هم از راه گوشهايشان مىتوانستند صداى او را بشنوند ، اساساً ديگر احتياجى به پيغمبر نبود .\r\nخدايى كه پيغمبر معرفى مىكند لِلَّهِ الْمَشْرِقُ وَ الْمَغْرِبُ « 1 » ، ايْنَما تُوَلّوا فَثَمَّ وَجْهُ اللَّهِ « 2 » ، هُوَ الْاوَّلُ وَ الْاخِرُ وَ الظّاهِرُ وَ الْباطِنُ « 3 » است ؛ او كه جسم نيست ، او كه در آسمان نيست كه او را نقل به زمين كنند .\r\nمعناى تقاضاى آنان اين است كه خدا مثل يك مخلوق بشود و اين هم از محالهاى واضح است .\r\nملائكه هم همين طور است زيرا ملائكه اجسام مادى نيستند كه هر انسانى آنها\r\n\r\n\r\n\r\n\r\n","description":"","footnote":"\r\n( 1 ) . بقره / 115 .\r\n( 2 ) . بقره / 115 .\r\n( 3 ) . حديد / 3 .\r\n","page_name":" 198 ","page_number":198},
  {"content":"\r\n\r\nرا ببيند ، گرچه ممكن است احياناً متمثل به صورت انسانى بشوند و براى بعضى افراد نمودار گردند . ولى به هر حال مَلَك از جنس بشر و از جنس ماده نيست كه براى همه ممكن باشد آنها را ببينند . پس اين هم يك تقاضاى نامعقول است .\r\nاوْ يَكونَ لَكَ بَيْتٌ مِنْ زُخْرُفٍ . باز اين يك تقاضاى مادى و يك سوداگرى صرف است . آنقدر بندهء پول بودند كه گويى جز پول چيز ديگرى نمىفهميدند .\r\nآخرين تقاضا يعنى مسئلهء آوردن نامه هم بسيار روشن است كه يك بهانه‌گيرى است زيرا اگر فرضاً رسول اللَّه نامه را مىآورد باز آنها مىگفتند اين نامه را خودت نوشتى و آوردى .\r\nدر هر حال اين تقاضاها بعضى تقاضاهاى سوداگرانه است و بعضى احمقانه و هيچ كدام تقاضاى حقيقت‌جويانه نيست .\r\nو لذا پيغمبر در جواب آنها مىگويد : من يك بشرى هستم پيغمبر و نه چيز ديگر ؛ و تقاضاى از پيغمبر بايستى نه احمقانه باشد و نه سوداگرانه .\r\nپس مسئله آن طور نيست كه اين نويسندگان گمان كرده‌اند كه اين تقاضا نظير تقاضاى امتهاى گذشته از انبيايشان بوده ولى پيغمبر اسلام از آوردن معجزه امتناع مىورزيده است ؛ خير ، اگر تقاضاى اينها هم معقول و حقيقت‌جويانه بود رسول اللَّه آنان را رد نمىكرد .\r\nاز اينها گذشته ، نكتهء جالب اينكه قرآن مجيد معجزات زيادى از انبياء گذشته نقل كرده است ؛ از نوح ، لوط ، هود ، صالح ، موسى ، ابراهيم ، عيسى و بسيارى ديگر به طور صريح معجزات گوناگونى را متذكر است كه هيچ قابل ترديد نيست . آيا معنى دارد كه قرآن خودش اين همه معجزات را از پيغمبران نقل كند ولى وقتى از خودش معجزه مىخواهند بگويد من يك پيغمبر بيشتر نيستم ؟ !\r\nاگر اينچنين بود جاى اين سؤال از رسول اللَّه باقى مىماند كه مگر آن اشخاص پيغمبر نبودند ؟ ! يا آنها معجزه نبود ؟ !\r\nپس معلوم مىشود معناى اين جمله اين است : اينها كه شما مىخواهيد از نوع آن معجزات نيست و اگر از آن نوع مىبود مىآوردم .\r\nعلاوه بر اين ، گذشته از اينكه خود قرآن معجزه است و ما به زودى دربارهء آن بحث خواهيم كرد و اين نكته منصوص قرآن است ، آيا رسول اللَّه معجزهء ديگرى نداشت ؟\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nچند فقره از معجزات پيامبر اسلام را خود قرآن به طور صريح متذكر است ، از جمله :\r\nسُبْحانَ الَّذى اسْرى بِعَبْدِهِ لَيْلًا مِنَ الْمَسْجِدِ الْحَرامِ الَى الْمَسْجِدِ الْاقْصَى الَّذى بارَكْنا حَوْلَهُ لِنُرِيَهُ مِنْ اياتِنا انَّهُ هُوَ السَّميعُ الْبَصيرُ « 1 » .\r\nمنزه است آن خدايى كه بندهء خود را در شبى از مسجدالحرام به مسجدالاقصى برد ، براى آنكه آيات خود را به او بنماياند .\r\nتا اينجا در كمال صراحت يك سفر غيرعادى جسمانى را براى رسول اللَّه نقل مىكند . آيا اين معجزه نيست ؟ در زمانى كه مركب تندرو آن روز شتر بوده و جت و جمبوجت نبوده است رسول اللَّه از مسجدالحرام به فلسطين در شبى سفر كند ! به غير از معجزه چگونه مىشود توجيه كرد ؟ !\r\nوقتى اين آيه نازل شد كفار قريش گفتند تو چه دليلى دارى بر اين مطلب كه در آن شب سير كردى ؟ رسول اللَّه در جواب آنان خصوصيات قافله‌اى را كه از شام به مكه مىآمد نقل كرد كه در فلان جا اطراق كرده بودند و چنين و چنان با يكديگر گفتگو مىنمودند ؛ و بر كفار قريش معلوم شد كه او از كنار قافله گذشته است .\r\nو نيز داستان شق‌ّالقمر : اقْتَرَبَتِ السّاعَةُ وَ انْشَقَّ الْقَمَرُ . وَ انْ يَرَوْا ايَةً يُعْرِضوا وَ يَقولوا سِحْرٌ مُسْتَمِرٌّ « 2 » كه اشاره به داستان شقّ القمر توسط رسول‌اللَّه است « 3 » .\r\n\r\nاعجاز قرآن\r\nمىدانيم پيغمبر ما خاتم است و دين او دين خاتم و جاودانه است و بلكه پيغمبران گذشته همه مقدمه بوده‌اند يعنى در واقع مراحل ابتدايى را مىگذرانده‌اند و بشر هم در مكتب آنها مراحل ابتدايى را پشت سر مىگذاشته تا براى مرحلهء نهايى آماده بشود ؛ و با آمدن دين خاتم ، ديگر پيامبر جديدى در عالم نخواهد آمد و اين دين به\r\n\r\n\r\n\r\n\r\n","description":"","footnote":"\r\n( 1 ) . اسراء / 1 .\r\n( 2 ) . قمر / 1 و 2 .\r\n( 3 ) . [ در كتاب وحى و نبوت اثر ديگر استاد شهيد معجزات بيشترى از قرآن نقل شده است . به كتاب مزبور مراجعه فرماييد . 
  ]\r\n","page_name":" 200 ","page_number":200},
  {"content":"\r\n\r\nصورت پايدار در عالم باقى خواهد ماند .\r\nحال بايد ببينيم راز خاتميت چيست ؟\r\nما نمىخواهيم وارد اين مطلب بشويم و در يك رسالهء كوچك به نام ختم نبوت دربارهء راز خاتميت مفصلًا بحث كرده‌ايم . فقط اينجا يك مطلب را متذكر مىشوم و آن اين است :\r\nدين خاتم در بسيارى از خصوصيات با اديان ديگر تفاوت دارد . يكى از آن خصوصيات ، معجزهء دين خاتم است ، البته معجزهء اصلى آن .\r\nمعجزات پيامبران ديگر از نوع يك حادثهء طبيعى بوده است ، مثل زنده كردن مرده يا اژدها شدن عصا و يا شكافته شدن دريا .\r\nاينها هركدام حادثه‌اى موقت است ، يعنى حوادثى است كه در يك لحظه و در يك زمان معين صورت مىگيرد و باقىماندنى نيست .\r\nاگر مرده‌اى زنده شود ، زنده شدن او در يك لحظه انجام مىگيرد و چند صباحى هم ممكن است آن شخص زنده بماند ولى بالاخره مىميرد و تمام مىشود .\r\nاگر عصايى اژدها مىگردد ، يك امرى است كه در يك ساعت معين رخ مىدهد ، بعد هم برمىگردد به حالت اوليه‌اش .\r\nمعجزاتى كه انبياء گذشته داشته‌اند همه از اين قبيل‌اند . حتى بعضى از معجزات خود پيغمبر اسلام مثل آنها كه قبلًا اشاره كرديم نيز از جملهء اين گونه معجزات است .\r\nرفتن پيغمبر از مسجدالحرام به مسجدالاقصى يا شق‌ّالقمر ، در شبى يا روزى انجام مىگيرد و تمام مىشود .\r\nولى براى دين جاودان كه مىخواهد قرنها در ميان مردم باقى باشد ، چنين معجزه‌اى كه مدتى كوتاه عمر دارد كافى نيست . چنين دينى معجزه‌اى جاودان لازم دارد .\r\nو لهذا معجزهء اصلى خاتم‌الانبياء از نوع كتاب است . پيغمبران ديگر كتاب داشته‌اند و معجزه هم داشته‌اند ولى كتابشان معجزه نبود و معجزه‌شان هم كتاب نبود .\r\nموسى تورات داشت و خودش هم مىگفت تورات من معجزه نيست ، معجزهء من غير از تورات است .\r\nولى پيغمبر اسلام اختصاصاً كتابش معجزه‌اش نيز هست . البته نه به معناى اينكه او معجزهء ديگرى نداشته است ، بلكه به اين معنى كه كتابش هم معجزه است ، و\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nاين لازمهء دين خاتم و دين جاودان است .\r\nمطلب ديگرى در مورد دين خاتم هست كه باز يكى از رازهاى خاتميت به شمار مىآيد و آن اين است كه دورهء خاتميت نسبت به دوره‌هاى گذشته ، نظير دورهء نهايى و تخصصى است نسبت به دوره‌هاى ابتدايى ، يعنى دورهء صاحب‌نظر شدن بشر است .\r\nدانش‌آموزدر دورهء دبستان و دبيرستان ، فقط به او مىگويند و او ياد مىگيرد ولى وقتى كه به دورهء دانشگاه رسيد و به طى كردن دورهء تخصصى يعنى دورهء فوق ليسانس و دكترى پرداخت ، اينجا ديگر دورهء صاحب‌نظر شدن است ، دورهء اجتهاد در فنّ مربوطه است .\r\nدورهء دين خاتم براى بشر از نظر كلى ، نه از نظر ملاحظهء يك فرد بخصوص نسبت به فرد ديگر ، دورهء صاحب‌نظرشدن است .\r\nدر دورهء صاحب‌نظرشدن بشر است كه در مسائل دينى اجتهاد و مجتهد شأن پيدا مىكند . آيا در ادوار گذشته ما مجتهد داشته‌ايم ؟ در اديان ابراهيم و موسى و عيسى مجتهدى وجود داشته است ؟ خير ، آنچه قرآن از آن تعبير به « فقاهت » و « تفقه در دين » مىكند به هيچ وجه در آن اديان به چشم نمىخورد .\r\nآن كارى كه امروز مجتهد با نيروى علم و استدلال و اجتهاد مىكند ، پيغمبران گذشته مىكردند ولى نه با قوهء اجتهاد بلكه با نيروى وحى و نبوت .\r\nاصولًا در آن اديان زمينهء اجتهاد وجود نداشت ؛ چون بايد در خود دين زمينهء اجتهاد وجود داشته باشد يعنى در يك دين ضوابط و اصول كلى بايد بيان شده باشد تا يك عده متخصص بر اساس آن كليات و ضوابط ، روى فكر و نظر مسائل جزئى را اكتشاف نمايند .\r\nاديان گذشته به دليل اينكه درس دورهء ابتدايى بود ، نمىتوانست اصول و كليات را بيان نمايد ، زيرا بشر استعداد فراگيرى آنها را نداشت .\r\nاصطلاح رايجى است كه مىگويند : پيغمبران مرسَل و غير مرسَل . پيغمبران مرسل يعنى پيغمبرانى كه صاحب شريعت و قانون هستند ؛ مثل ابراهيم ، موسى ، عيسى . و پيغمبران غير مرسل يعنى پيغمبرانى كه تابع پيغمبران ديگر و مبلّغ شريعت آنانند و از خودشان قانونى نداشته‌اند .\r\nكارى كه هم‌اكنون مجتهدان مىكنند همان كارى است كه پيغمبران دستهء دوم\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nمىكرده‌اند . البته مجتهد كارش منحصر به اين نيست و علاوه بر اجتهاد ، حاكم شرعى و رهبر مردم است ، آمر به معروف و ناهى از منكر در ميان مردم است ؛ او مصلح ميان امت بوده و موظف است كه مفاسد را اصلاح نمايد .\r\nهمين كار را نيز در گذشته پيغمبران انجام مىدادند ولى در دين خاتم ، ديگر پيغمبرى به خاطر اين جهات مبعوث نمىگردد بلكه مجتهدان از عهدهء چنين وظايفى برمىآيند .\r\nاين است معناى حديثى كه پيغمبر فرمود : عُلماءُ امَّتى كَانْبِياءِ بَنى اسْرائيلَ علماى امت من مانند انبياء بنىاسرائيل مىباشند . البته مقصود آن عده از انبياء بنىاسرائيل است كه كارشان فقط تبليغ و تفهيم و تعليم و ترويج شريعت موسى بوده است .\r\nاين است كه مىگوييم دورهء انبياء گذشته دورهء وحى است ، به اين معنى كه حتى تبليغ و ترويج را هم مىبايست انبيا انجام بدهند . ولى در دورهء دين خاتم يك سلسله كارها را - يعنى كارهايى كه مربوط به تبليغ و ترويج است و يا مربوط به استنباط جزئيات از كليات است - علما انجام مىدهند نه پيغمبران .\r\nپس علما از اين نظر و در اين حدود و نه بيشتر جانشين پيغمبرانند ، نه همهء پيغمبران ، بلكه جانشين پيغمبرانى كه صاحب شريعت نيستند .\r\n\r\nوجوه اعجاز قرآن\r\nاز نظر كلى اعجاز قرآن از دو جنبه است : جنبهء لفظى و جنبهء معنوى . لفظى يعنى از جنبهء هنر و زيبايى ، و معنوى يعنى از جنبهء علمى و فكرى ؛ چون مقولهء هنر و زيبايى غير از مقولهء علم و تفكر است . زيبايى مربوط به فن است و علم مربوط به كشف .\r\nعلم يعنى آنچه كه حقيقتى را براى انسان كشف مىكند ، ولى زيبايى و جمال يعنى آن چيزى كه يك موضوع جميل و زيبايى را به وجود مىآورد .\r\nالبته خود هنر و زيبايى هم موضوعات و مقولات مختلفى دارد . يكى از آنها مقولهء سخن است و اتفاقاً انسان در ميان همهء زيباييها آنچنان كه در مقابل سخن زيبا و فصيح شيفتگى نشان مىدهد شايد در مورد هيچ مقوله‌اى از مقوله‌هاى زيبايى شيفتگى نشان ندهد .\r\nما مىتوانيم زيبايى را به دو نوع تقسيم كنيم : زيبايى حسى ، زيبايى ذهنى .\r\nزيبايى حسى هم به سمعى و بصرى تقسيم مىشود .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nزيبايى گل و باغچه از نوع زيبايى حسى بصرى است و زيبايى يك آواز خوش از نوع حسى سمعى است .\r\nآيا زيبايى سخن از اين نوع است ؟ خير ، بلكه اصولًا زيبايى سخن حسى نيست ، فكرى است از راه حس .\r\nيك شعر زيبا يا يك نثر زيبا چقدر انسان را جلب مىكند ؟ ! آنجا كه سعدى مىگويد :\r\nمنت خداى را عزّ و جلّ كه طاعتش موجب قربت است و به شكر اندرش مزيد نعمت ؛ هر نفسى كه فرو مىرود ممدّ حيات است و چون بر مىآيد مفرّح ذات ؛ پس در هر نفسى دو نعمت موجود است و بر هر نعمتى شكرى واجب .\r\nو بلافاصله شعرى اضافه مىكند :\r\n از دست و زبان كه برآيد * كز عهدهء شكرش بدر آيد \r\nو باز بلافاصله يك آيه از قرآن ضميمه مىكند :\r\nاعْمَلوا الَ داوُدَ شُكْراً وَ قَليلٌ مِنْ عِبادِىَ الشَّكورُ « 1 » .\r\nسپس ادامه مىدهد :\r\nفرّاش باد صبا را گفته تا فرش زمرّدين بگستراند و دايهء ابر بهارى را فرموده تا بنات نبات در مهد زمين بپروراند . . .\r\nاين جملات ، شعر و نثرش آنچنان در كنار يكديگر زيبا چيده شده است كه سعدى\r\n\r\n\r\n\r\n\r\n","description":"","footnote":"\r\n( 1 ) . سبأ / 13 .\r\n","page_name":" 204 ","page_number":204},
  {"content":"\r\n\r\nهفتصد سال قبل مرده ولى گلستان او خودش را حفظ كرده است . چرا خودش را حفظ كرده ؟ زيرا زيباست ، فصيح و بليغ است .\r\nقاآنى از شعراى معروف و همشهرى سعدى و اهل شيراز است . هميشه مىخواست با سعدى رقابت كند . كتابى هم به آهنگ گلستان نوشته است ولى نتوانست به پاى سعدى برسد .\r\nنقل مىكنند شبى در شيراز در فصل زمستان با عده‌اى پاى بخارى نشسته بود و به اصطلاح مجلس بزمى بود و يك نفر قوّال هم در آنجا بود كه اين شعر معروف سعدى را شروع به خواندن كرد :\r\nشبى خوش است و در آغوش شاهد شكرم . . .\r\nتا آنجا كه :\r\n ببند يك نفس اى آسمان دريچهء صبح * بر آفتاب كه امشب خوش است با قمرم \r\nقاآنى كه خودش مرد شعرشناسى است آنچنان تحت تأثير قرار گرفت كه گفت :\r\nاين مرد ديگر جايى نگذاشته كه كسى شعر بگويد ! ديوان شعرش را كه جلويش بود پرت كرد توى بخارى و آن را سوزانيد ، گفت اگر اين شعر است ديگر ما نمىتوانيم شعر بگوييم !\r\nپس گاهى يك شعر آنقدر زيبا از آب درمىآيد كه شاعرى مانند قاآنى كه خودش استاد سخن است يك جا كه از زبان يك قوّال آن شعر را مىشنود آنچنان تحت تأثير قرار مىگيرد كه وقتى خودش را با او مقايسه مىكند مىبيند كه او چقدر بالاست و خودش چقدر پايين ! اين اثر سخن است .\r\nحافظ را چه نگه داشته است ؟ مولوى را چه نگه داشته است ؟ زيبايى شعرشان ؛ چون زيبايى سخن و به تعبير علما فصاحت ، روشنى ، بلاغت ، رسايى ، خلاقيت و جاذبه و ربايندگى مسئلهء غيرقابل انكارى است .\r\nقرآن به اعتراف هركس كه سخن‌شناس است و اندكى با زبان قرآن آشنايى دارد ، حتى فرنگيها كه با زبان عربى آشنايى پيدا كرده‌اند ، از جنبهء فصاحت و بلاغت و زيبايى سخن بىنظير است .\r\nاولًا قرآن يك سبك مخصوصى دارد ، نه نثر است و نه شعر ، در صورتى كه همهء سخنها يا نثر است و يا شعر . اما شعر نيست به دليل اينكه وزن و قافيه كه در شعر كهن\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nاز پايه‌هاى اصيل شعر محسوب مىشد ندارد ؛ و علاوه بر وزن و قافيه ، از ركن ديگر شعر كه تخيل است هيچ استفاده نكرده بلكه مطالب را بدون هرگونه تخيلى بيان نموده است .\r\nمراد از تخيلات همان تشبيه‌هاى مبالغه‌آميزى است كه در اشعار آورده مىشود تا آنجا كه گفته شده است : « احْسَنُ الشِّعْرِ اكْذَبُهُ » يعنى بهترين شعرها دروغ‌ترين آنهاست ، چون هرچه دروغتر باشد قشنگتر مىشود ، مثل اين شعر فردوسى :\r\n ز سمّ ستوران در آن پهن دشت * زمين شد شش و آسمان گشت هشت \r\nهركس بشنود مىگويد به به ! اما چقدر دروغ است ؟ ! دروغ ديگر از اين بزرگتر نمىشود گفت . مگر با بهم ريختن چندتا اسب در محدودهء بسيار كم و گرد و خاك كردن سمهاى آنان ، آسمانِ هفت طبقه هشت تا مىشود و زمين هفت طبقه شش تا ؟\r\nدروغ خيلى بزرگ است ولى به خاطر دروغ بودن زيباست . و يا شاعر ديگرى مىگويد :\r\n يا رب چه چشمه‌اى است محبت كه من از آن * يك قطره آب خوردم و دريا گريستم\r\nطوفان نوح زنده شد از آب چشم من * با آنكه در غمت به مدارا گريستم \r\nبسيار جذاب و شيرين است ولى به همان دليل كه خيلى دروغ است خيلى شيرين است . و البته اين دروغ هم نيست و شرعاً هم دروغ محسوب نمىشود بلكه هنر است و يك نوع زيباسازى سخن به شمار مىآيد . ولى قرآن اساساً دنبال اين گونه مطالب نرفته است .\r\nعلاوه بر اين ، اين گونه زيباييهاى سخن تنها در موضوعات خاصى امكان دارد :\r\nعشقى يا حماسى يا مدّاحى افراد و يا هجاى آنان ، و هيچ يك از شعرا نمىتوانند و نتوانسته‌اند در معنويات اظهار هنر بكنند و اگر احياناً بخواهند در معنويات وارد شوند چون نمىشود در خود معنا هنرنمايى نمايند معنى را در لباس ماده تجسم مىدهند و با زبان كنايى آن معنا را بيان مىكنند .\r\nمثلًا مىخواهند از معرفت بگويند ؛ آن را در لباس « مِى » در مىآورند . يا مىخواهند از جلال ذات حق سخن برانند ؛ به « زلف » چنين تعبير مىكنند . و يا از اينكه هستىِ خودش را در راه او داده و به مقام فناى فىاللَّه رسيده ، چنين تعبير\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nمىكند : خرقه جايى گرو باده و دفتر جايى .\r\nولى قرآن اصولًا خودِ مسائل معنوى را طرح كرده و در نهايت روانى همچون آب زلال بيان مىفرمايد :\r\nبِسْمِ اللَّهِ الرَّحْمنِ الرَّحيمِ . الْحَمْدُ لِلَّهِ رَبِّ الْعالَمينَ . الرَّحْمنِ الرَّحيمِ . مالِكِ يَوْمِ الدّينِ . ايّاكَ نَعْبُدُ وَ ايّاكَ نَسْتَعينُ .\r\nهر مسلمانى يك عمر اين جملات را لااقل روزى ده بار در نماز تكرار مىكند ولى آنقدر عذوبت و گوارايى دارد كه هرگز خسته نمىشود و سير نمىگردد .\r\nپس قرآن شعر نيست چون وزن و قافيه در آن رعايت نشده و نيز مطالب ، صريح بيان گرديده و تخيل در آن به كار نرفته است .\r\nو نثر هم نيست ، به جهت آنكه هيچ نثرى آهنگ‌بردار نيست و قرآن عجيب آهنگين است .\r\nآيا شما تا كنون ديده‌ايد كه يك كتابى را ، چه دينى و چه غير دينى ، بتوان با آهنگهاى مختلف خواند ؟\r\nتنها كتابى كه مىتوان آن را با آهنگ قرائت كرد قرآن است و اين مطلب الآن به صورت يك رشتهء علمى درآمده . آيات مختلف قرآن آهنگهاى مختلف مىپذيرد ؛ يعنى آهنگهاى مختلف ، متناسب با معانى آيات است . مثلًا اگر تخويف بكند آهنگى مىپذيرد كه دل را تكان بدهد و بترساند . و آياتى كه تشويق است آهنگى مىپذيرد كه آرامش ببخشد .\r\nشما برويد به دنياى مسيحيت با آن عظمت و پهناورى آن ، و نيز دنياى يهود كه گرچه كشور منحصرشان اسرائيل است ولى به اغلب راديوها و خبرگزاريهاى دنيا تسلط دارند ؛ آيا پيدا مىكنيد كه انجيل و تورات را با قرائت پشت راديو بخوانند ؟ ! اگر بخوانند تمسخرآميز است و كسى نمىتواند تحمل كند . و يا مگر مىشود نثر سعدى را با صوت خواند ؟\r\nاين از ويژگيهاى اسلوب قرآن است كه نه قبل از آن سابقه دارد و نه بعد از آن در زبان عربى ديده شده است .\r\nجالب آن است كه اين‌همه افرادى كه حافظ قرآن شدند و به قرآن عشق\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nمىورزيدند و خودشان نيز اولين سخنور زمان خويش بوده‌اند نتوانستند دو سطر بگويند كه شبيه قرآن دربيايد .\r\nعلى عليه السلام را دنيا به فصاحت و بلاغت قبول دارد . من در يكى از بحثهاى كتاب سيرى در نهج‌البلاغه اين بحث را كرده‌ام كه چطور الآن كه 1350 سال از زمان على عليه السلام و خطابه‌هايش گذشته و در هر زمان ادبا و فصحا و نويسندگان و خطباى درجه اول عرب‌زبان با ذوقهاى مختلف آمده و رفته‌اند ، كلام على عليه السلام عظمت خود را حفظ كرده است ؟\r\nعلى عليه السلام اولين آيهء قرآن يعنى اقْرَأْ بِاسْمِ رَبِّكَ الَّذى خَلَقَ « 1 » را در سن ده يا يازده سالگى قبل از آنكه ذهنش به افكار ديگرى نقش ببندد ، شنيده و از استعدادْ به حد وفور بهره‌مند بوده و مرتباً با قرآن مأنوس بوده است . اگر كسى مىتوانست مانند قرآن حرف بزند از همه شايسته‌تر على عليه السلام بود ولى در عين حال اين نهج‌البلاغه است كه ما وقتى آن را در كنار قرآن قرار مىدهيم به روشنى احساس مىكنيم كه دو سبك است .\r\nخودم به ياد دارم كه در اواخر ايام طلبگى خويش كه هم با قرآن آشنا شده بودم و هم با نهج‌البلاغه ، در يك لحظه به طور ناگهانى اين نكته برايم كشف شد .\r\nنهج‌البلاغه را مطالعه مىكردم . يكى از خطبه‌هاى آن است كه بسيار تشبيه و تمثيل در آن به كار رفته و جداً از نظر آن نوع فصاحت و بلاغتهايى كه بشر به كار مىبرد بسيار فصيح و بليغ است .\r\nاين خطبه سراسر موعظه و يادآورى مرگ و عالم آخرت است و واقعاً خطبهء تكان‌دهنده‌اى است . مىفرمايد :\r\nدارٌ بِالْبَلاءِ مَحْفوفَةٌ وَ بِالْغَدْرِ مَعْروفَةٌ ، لاتَدومُ احْوالُها وَ لاتَسْلَمُ نُزّالُها ، احْوالٌ مُخْتَلِفَةٌ ، وَ تاراتٌ مُتَصَرِّفَةٌ ، الْعَيْشُ فيها مَذْمومٌ وَ الْامانُ مِنْها مَعْدومٌ وَ انَّما اهْلُها فيها اغْراضٌ مُسْتَهْدَفَةٌ تَرْميهِمْ بِسِهامِها . . . « 2 »\r\n\r\n\r\n\r\n\r\n","description":"","footnote":"\r\n( 1 )\r\n. علق / 1 .\r\n( 2 ) . نهج‌البلاغه ، خطبهء 224 .\r\n","page_name":" 208 ","page_number":208},
  {"content":"\r\n\r\nتا آنجا كه يك مرتبه يك آيهء قرآن مىخواند كه :\r\n هُنالِكَ تَبْلُوا كُلُّ نَفْسٍ ما أَسْلَفَتْ وَ رُدُّوا إِلَى اللَّهِ مَوْلاهُمُ الْحَقِّ وَ ضَلَّ عَنْهُمْ ما كانُوا يَفْتَرُونَ  « 1 »  . \r\nبا وجود آنكه سخن على عليه السلام آن‌همه اوج و موج دارد در عين حال وقتى اين آيهء قرآن در وسط آن مىآيد گويى آب روى حرفهاى قبل ريخته مىشود و چنان مىنمايد كه در يك فضاى تاريكى ستاره‌اى پديد آيد !\r\nاصلًا سبك ، سبك ديگرى است و انسان نمىتواند آنچه احساس مىكند بيان نمايد ! در اين آيه چنان قيامت تجسم يافته كه كاملًا روشن مىگردد كه چگونه انسان به مولاى حق خودش در مقابل اين‌همه مولاهاى باطل بازگردانده مىشود .\r\nعصر قرآن عصر فصاحت و بلاغت است ؛ يعنى تمام هنر مردم آن زمان فصاحت و بلاغت بود .\r\nاين مطلب معروف است كه بازارى داشتند به نام « بازار عُكاظ » . در ماه‌هاى حرام كه جنگ قدغن بود ، اين بازار عرصهء هنرنماييهاى شعرى بود . شعراى قبايل مختلف مىآمدند و شعرهايى را كه سروده بودند در آنجا مىخواندند . شعرهايى كه در آن بازار انتخاب مىشد به ديوار كعبه مىآويختند .\r\nهفت قصيده‌اى كه به « معلَّقات سبع » مشهور است از اشعارى بود كه بالاتر از آنها به نظر عرب نمىرسيد . مدتها به همان حالت باقى مانده بود . بعد از آمدن قرآن خودشان آمدند و آنها را جمع كردند و بردند .\r\nلبيد بن زياد از شعراى درجهء اول عرب است . پس از نزول قرآن ، وقتى مسلمان شد به كلى ديگر شعر نگفت و دائماً كارش قرآن خواندن بود .\r\nبه او گفتند : چرا حالا كه مسلمان شدى ، ديگر از هنرت در دنياى اسلام استفاده نمىكنى و شعر نمىگويى ؟\r\nگفت : ديگر نمىتوانم شعر بگويم . اگر سخن اين است ، ديگر آن حرفهاى ما همه هجو است و من آنقدر از قرآن لذت مىبرم كه هيچ لذتى براى من بهتر از آن نيست .\r\n\r\n\r\n\r\n\r\n","description":"","footnote":"\r\n( 1 ) . يونس / 30 .\r\n","page_name":" 209 ","page_number":209},
  {"content":"\r\n\r\nدر آيهء مورد بحث ، قرآن دعوت كرده است كه هركس مىتواند بيايد و يك سوره مانند قرآن بياورد . ولى در يك آيهء ديگر مىفرمايد :  فَلْيَأْتُوا بِحَدِيثٍ مِثْلِهِ  « 1 » كه حتى شامل يك آيه هم مىشود ؛ يعنى مىگويد اگر مىتوانيد يك جمله مانند قرآن بياوريد .\r\nولى اين همه دشمنانى كه براى قرآن پيدا شده‌اند ، چه در زمان قرآن و چه بعد از آن ، نتوانسته‌اند اين دعوت را پاسخ مثبت بگويند و حتى در زمان ما افرادى آمدند و يك چيزهايى به منظور معارضه با قرآن ساختند ولى وقتى در مقابل قرآن قرار دادند ديدند اصلًا هيچ گونه شباهتى ندارد .\r\nپس يكى از وجوه اعجاز قرآن همان جنبهء هنرى است كه اصطلاحاً آن را « فصاحت و بلاغت » مىگويند . ولى اين تعبير نارساست زيرا « فصاحت » به معناى روشنى و « بلاغت » به معناى رسايى است اما اين گونه تعبيرات براى رساندن مقصود كافى نيست و بايستى به آن « جذابيت » را اضافه نمود كه حاكى از دلربايى قرآن باشد ، زيرا قرآن به نحو خاصى در دلها نفوذ مىكرد و با ربايندگى ويژه‌اى كه داشت با سرعت عجيبى تأثير مىنمود و آنها را شكار مىنمود .\r\nاينكه كفار پيامبر را « جادوگر » مىخواندند ، خود يك اعتراف ضمنى بود كه از ما ساخته نيست كه مثلش را بياوريم ، و اين به خاطر همان جاذبه و دلربايى قرآن بود . وقتى مىديدند شخصى كه هيچ گونه اعتقادى نداشته همين كه يك يا دو بار قرآن را مىشنود شيفته مىگردد ، مىگفتند اين جادو است .\r\nغربايى كه به مكه مىآمدند ، چون معمولًا براى طواف به مسجدالحرام مىرفتند ، مشركين به آنان توصيه مىكردند اگر مىرويد بايستى پنبه در گوشتان محكم فرو كنيد تا مردى كه در سخنانش جادو است و مىترسيم كه شما را جادو كند صدايش به گوش شما نرسد ، و براى اين كار پنبه در اختيار آنان قرار مىدادند .\r\nاتفاقاً يكى از رؤساى مدينه به مكه آمده بود و يكى از همين مكّيها اين توصيه را به او كرد . خودش چنين نقل مىكند كه چنان گوشهايم را پر از پنبه كردم كه اگر دهل هم در گوشم مىزدند نمىشنيدم . به مسجدالحرام آمدم و شروع كردم به طواف\r\n\r\n\r\n\r\n\r\n","description":"","footnote":"\r\n( 1 ) . طور / 34 .\r\n","page_name":" 210 ","page_number":210},
  {"content":"\r\n\r\nكردن . ديدم در آنجا مردى مشغول عبادت است كه قيافه و چهره‌اش مرا جذب كرد .\r\nمتوجه شدم كه لبانش حركت مىكند ولى من صداى او را نمىفهمم . احساس كردم اين همان شخص است .\r\nناگهان به اين فكر افتادم كه اين چه حرفى است كه اينها گفتند و من چرا بايد از آنان بپذيرم ؛ بهتر اين است كه من پنبه‌ها را درآورم و ببينم اين مرد چه مىگويد ، اگر حرف حسابى مىزند بپذيرم و گرنه زير بار او نروم .\r\nپنبه‌ها را درآوردم ، نزد او رفتم و به حرفهاى وى گوش دادم . او آهسته آهسته آيات قرآن را مىخواند و من گوش مىكردم . چنان دلم را نرم كرد كه سر از پا نشناخته عاشق و شيفتهء او شدم .\r\nاين مرد از مؤمنين پايدار در تاريخ اسلام مىشود و جزء افرادى است كه زمينهء مهاجرت رسول اللَّه را به مدينه فراهم مىسازد و اصولًا نطفهء اسلام مدينه و مهاجرت پيامبر در همين جلسه بسته شد « 1 » .\r\nاين ، اثر همان دلربايى و به اصطلاح هنر و زيبايى قرآن است .\r\nتاريخ ادبيات نشان مىدهد كه هرچه زمان گذشته است نفوذ معنوى قرآن در ادبيات مردم مسلمان بيشتر شده است .\r\nمقصودم اين است كه در صدر اسلام ، يعنى قرن اول و دوم ، ادبيات عرب هست ولى آن مقدارى كه قرآن بايد جاى خود را در آن باز كند نكرده است ؛ هرچه زمان مىگذرد قرآن بيشتر آنها را تحت نفوذ قرار مىدهد .\r\nمىآييم سراغ شعراى مسلمان فارسى زبان . رودكى كه از شعراى قرن سوم است اشعارش فارسى محض است ؛ يعنى نفوذ قرآن زياد به چشم نمىخورد . كم‌كم كه پيش مىرويم و به زمان فردوسى و بعد از او مىرسيم نفوذ قرآن را بيشتر مشاهده مىكنيم .\r\nوقتى كه به قرن ششم و هفتم يعنى به دوران مولوى مىرسيم ، مىبينيم مولوى حرفى غير از قرآن ندارد ؛ هرچه مىگويد تفسيرهاى قرآن است منتها از ديدگاه عرفانى .\r\n\r\n\r\n\r\n\r\n","description":"","footnote":"\r\n( 1 ) . [ داستان مربوط به اسعد بن زراره و ذكوان خزرجى است كه از طرف قبيلهء خود براى جنگ با قبيلهء اوس به منظور تنظيم قرارداد نظامى به مكه آمده بودند ولى با دلى پر از ايمان به خدا به مدينه برگشتند و مقدمات مهاجرت رسول اللَّه را آماده ساختند . 
  ]\r\n","page_name":" 211 ","page_number":211},
  {"content":"\r\n\r\nدر صورتى كه قاعدتاً بايد عكس قضيه باشد ، يعنى يك اثر ادبى در زمان خودش بيشتر بايد اثر بگذارد تا يك قرن و دو قرن بعد .\r\nاين يك بحث مختصر راجع به فصاحت و بلاغت قرآن بود . اما قسمت دوم اعجاز قرآن ، از نظر معنوى و محتواى آن است .\r\nاگر ما مباحث الهيات قرآن را ببينيم ، منطق قرآن را در معاد و انبياء گذشته ملاحظه كنيم و يا منطق قرآن را در مورد فلسفهء تاريخ و فلسفهء اخلاق مورد مطالعه قرار دهيم به خوبى پى به عظمت آن خواهيم برد .\r\nاينها مسائلى است كه قرآن دربارهء آن رسالت دارد ، زيرا اين نكته آشكار است كه قرآن كتاب پزشكى نيست ، كتاب مهندسى راه و ساختمان نيست ، بلكه كتابى است كه رسالتش هدايت مردم است .\r\nقرآن وجوه ديگرى از نظر اعجاز دارد ، مثل اخبار از غيب و يا پيش‌بينىهاى غيبى ، هماهنگ بودن و اختلاف نداشتن كه هركدام جاى بحث بسيار مفصلى است و اگر عمرى باقى بود در جلسات آينده دربارهء آن بحث خواهيم كرد « 1 » .\r\n\r\n\r\n\r\n\r\n","description":"","footnote":"\r\n( 1 )\r\n","page_name":" 212 ","page_number":212},
  {"content":"\r\n\r\n\r\n[ تفسير سورهء انفال 
  ]\r\n\r\nتفسير سورهء انفال ( 1 )\r\nاعوذ باللَّه من الشيطان الرجيم\r\n    وَ اذْكُرُوا إِذْ أَنْتُمْ قَلِيلٌ مُسْتَضْعَفُونَ فِي الْأَرْضِ تَخافُونَ أَنْ يَتَخَطَّفَكُمُ النَّاسُ فَآواكُمْ وَ أَيَّدَكُمْ بِنَصْرِهِ وَ رَزَقَكُمْ مِنَ الطَّيِّباتِ لَعَلَّكُمْ تَشْكُرُونَ . يا أَيُّهَا الَّذِينَ آمَنُوا لا تَخُونُوا اللَّهَ وَ الرَّسُولَ وَ تَخُونُوا أَماناتِكُمْ وَ أَنْتُمْ تَعْلَمُونَ . وَ اعْلَمُوا أَنَّما أَمْوالُكُمْ وَ أَوْلادُكُمْ فِتْنَةٌ وَ أَنَّ اللَّهَ عِنْدَهُ أَجْرٌ عَظِيمٌ . يا أَيُّهَا الَّذِينَ آمَنُوا إِنْ تَتَّقُوا اللَّهَ يَجْعَلْ لَكُمْ فُرْقاناً وَ يُكَفِّرْ عَنْكُمْ سَيِّئاتِكُمْ وَ يَغْفِرْ لَكُمْ وَ اللَّهُ ذُو الْفَضْلِ الْعَظِيمِ     « 1 »     .    \r\nترجمهء آيهء اول : به ياد آوريد زمانى را كه جمعيتى اندك بوديد و مردمى ناتوان در روى زمين به شمار مىآمديد . بيم آن داشتيد كه مردمِ ديگر شما را بربايند . پس خداى متعال شما را مأوى داد و با يارى خودش ، يارى و تأييد و تقويت نمود و شما را از نعمتهاى پاكيزه و خوب برخوردار كرد . همهء اينها براى اين است كه شما شاكر و سپاسگزار باشيد .\r\n\r\n\r\n\r\n\r\n","description":"","footnote":"\r\n( 1 ) . انفال / 26 - 29 .\r\n","page_name":" 213 ","page_number":213},
  {"content":"\r\n\r\nبه طور كلى قرآن كريم همواره كوشش مىكند كه اعتماد مسلمين و مؤمنين را به ايمانشان جلب كند ، يعنى مىخواهد به آنها بفهماند كه ايمان داشتن و مسلمان درست و واقعى بودن چه آثار و نتايج خوبى دارد . خيلى كوشش مىكند كه توجه ما را به اين نكته جلب كند ، و هرگز نتايج خوب ايمان و مسلمانى را تنها محول نمىكند به دنياى ديگر ، و به اصطلاح حواله به نسيه نمىكند كه به مردم بگويد بياييد چنين عمل كنيد ، زحمات عبادت را تحمل كنيد و نتيجهء ايمانتان را فقط در دنياى ديگر از ما بخواهيد ، بذرى است كه محصولش انحصاراً در دنياى ديگر به انسان مىرسد .\r\nاين يك منطق است ولى منطق قرآن اين نيست . البته منطق قرآن يك منطق مادى هم نيست كه بگويد بذرى كه اينجا مىپاشيد محصولش را همين جا مىبريد و استفاده مىنماييد . اين‌طور نيست كه نظر فقط به منافع مادى ، آن هم در دنيا باشد . به انسانها ثابت مىكند كه در همين دنيا آثار و نتايج خوبى مىبريد ، نتايج آن مختص به آخرت و آن دنيا نيست . لذا مىفرمايد : وَ اذْكُروا اذْ انْتُمْ قَليلٌ . . . فراموش نكنيد آثار را در دنيا ؛ اينها را ببينيد اعتمادتان جلب مىشود ، اطمينان بيشترى پيدا مىكنيد . البته مخاطب ، مسلمانان آن روزند : خداوند شما مردم را قبل از اينكه به اسلام گرايش و به خدا ايمان پيدا كنيد ، در آن وقتى كه ضعيف بوديد و كفار مىخواستند شما را از بين ببرند ، در وضع نوينى قرار داد [ و به حال شما 
  ] بهبودى بخشيد . شما جماعتى اندك بوديد ، از بركت اسلام و ايمان ، كثير شديد و بر عده‌تان افزوده شد . قرآن مىگويد : مُسْتَضْعَفونَ فِى الْارْضِ در روى زمين مردمى ناتوان بوده ، به حساب نمىآمديد . كلمهء « مستضعف » از مادهء ضعف و ضعيف است ، يعنى ناتوان شمرده شده .\r\nشما همين حالا بعضى ملتها را مىبينيد كه آنها را به حساب نمىآورند ، ولى روى بعضى ديگر حساب مىكنند .  وَ اذْكُرُوا إِذْ أَنْتُمْ قَلِيلٌ مُسْتَضْعَفُونَ فِي الْأَرْضِ  به ياد آريد زمانى را كه شما ناتوان بوديد و روى شما حساب نمىشد ، ولى اكنون به خاطر اسلام و مسلمانى روى شما حساب مىشود . نه تنها ديگران روى شما حساب نمىكردند بلكه ضعف و ناتوانى شما به قدرى زياد شده بود كه خودتان هم روى خودتان حساب نمىكرديد . نزديك بود مردمى حمله كنند شما را بربايند مثل كركسى كه گنجشكى را بربايد . ترس داشتيد حمله كنند و هستى و نيستى شما را ببرند . ولى پس از ايمان و به كار بستن دستورات اسلام و قرآن ، شما را مأوى داد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nببينيد ! آثارش را خدا در همين دنيا ظاهر مىكند : شما ضعيف شدگان را تقويت كرد :\r\n« ايَّدَكُمْ بِنَصْرِهِ وَ رَزَقَكُمْ مِنَ الطَّيِّباتِ » از نعمتهاى پاكيزه‌اى كه محروم بوديد در همين دنيا به شما داد . از اين دنياى پر از نعمت كه ديگران استفاده مىكردند و شما محروم بوديد روزيهاى پاكيزه‌اى نصيب شما كرد و شما از آنها استفاده كرديد . ولى بايد دانست كه هدف نهايى اين نيست . اين مقدمه است براى توجه به خدا و نعمتهاى الهى . اين ، اولِ دادن نعمتهاست براى هدفى كه آن ، شكر و سپاسگزارى خداست :\r\nلَعَلَّكُمْ تَشْكُرونَ .\r\n\r\nمعنى شكر\r\n« شكر » كلمه‌اى است كه در قرآن زياد با آن برخورد داريم . معنى « شكر » اين است كه انسان در مقابل فردى كه از او خيرى به وى رسيده است اظهار قدردانى كند و مثلًا بگويد : من ممنون هستم . آيا معنى « شكر خدا » همين است كه بگوييم : « الهى شكر » ؟ نه ، اشتباه است . « الهى شكر » صيغهء شكر است نه خود شكر . خود شكر چيز ديگرى است . مثل اينكه كلمهء « اسْتَغْفِرُ اللَّه » صيغهء توبه است نه خود توبه . توبه ، پشيمانى از گناه و تصميم به عدم تكرار است . اظهار « الهى اسْتَغْفِرُكَ وَ اتوبُ الَيْكَ » [ اظهار صيغهء توبه است نه خود توبه 
  ] . پس شكر يك معنى دقيقى دارد و آن عبارت است از قدردانى ، اندازه‌شناسى ، حق‌شناسى . لهذا « شكر » هم دربارهء بنده نسبت به خدا و هم دربارهء خدا نسبت به بنده به كار مىرود : وَ اللَّهُ شَكورٌ حَليمٌ . خدا شكور است يعنى او طاعت بندگان را قدرشناس است . هر طاعتى كه بنده مىكند حقى دارد ، خدا اجر بنده‌اش را ضايع نمىگرداند ، يعنى از عمل بنده قدردانى مىكند ، آن را از بين نمىبرد . بنده اگر بخواهد قدرشناس و شاكر باشد بايد قدر نعمتهاى خدا را بداند ، يعنى هر نعمتى را بداند براى چه هدف و منظورى است و در همان مورد مصرف كند .\r\nدر تعريف « شكر » چنين گفته‌اند : « اسْتِعْمالُ الشَّىْءِ فيما خَلَقَ اللَّهُ لِاجْلِهِ » به كار بردن شىء در راهى كه به خاطر آن آفريده شده . آيا شكرِ مثلًا چشم كه خدا به ماداده اين است كه بگوييم : خدايا شكر كه به من چشم دادى ؟ نه . عقل ، فكر ، عاطفه ، احساسات ، فرزند ، مال ، سلامت و هر نعمتى كه دارى ، اگر اين نعمت را از مسير خودش منحرف نكنى و در مسير ديگر استفاده نكنى ، شاكرى . مثلًا زبان را خداوند عبث نيافريده است . با اين زبان مىشود حقايق را قلب كرد ، دروغ گفت ، به مردم\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nآزار رسانيد ، دشنام داد ، بديهاى مردم را پخش كرد ، اشاعهء فحشا كرد ، جعل كرد ، ولى واقعاً بايد حساب بكنيم آيا دست خلقت زبان را براى همين به ما داده : تهمت ، غيبت ، دشنام ؟ يا اينكه مقاصد خود را به ديگران بفهمانيم . فهماندن مقاصد خود به ديگران ، تعليم ، ارشاد ، نصيحت ، شكر زبان است . پس بايد هميشه نعمتها را در راه خودش مصرف كرد . مثلًا فكر و انديشهء صدى هشتاد مردم در راه شيطنتها صرف مىشود در حالى كه مىتوان در راه علم و دانش و خير و صلاح مردم به كار برد .\r\nاى مؤمنان ! ضعيف بوديد ، محروم بوديد ، خداوند نعمتهايى نصيب شما كرد و شما را از چنگال دشمنان رهانيد . بايد بدانيد نعمتها را در چه راهى بايد مصرف كنيد .\r\nاين معنى لَعَلَّكُمْ تَشْكُرون است . مفاد آيه ، توجه دادن مردم به وضع سابق است كه عدهء آنها اندك بود ، مردمى ضعيف بودند و خودشان و ديگران آنها را به حساب نمىآوردند ، خداوند در كنف قدرت خود آنها را تقويت و تأييد كرد ، روزيها را نصيب آنان كرد تا آن نعمتها را در راهى كه خداوند فرموده و سعادت آنها در آن است مصرف كنند .\r\nيا ايُّهَا الَّذينَ امَنوا لا تَخونُوا اللَّهَ وَ الرَّسولَ وَ تَخونوا اماناتِكُمْ وَ انْتُمْ تَعْلَمونَ اى اهل ايمان ! به خدا و پيغمبر خيانت نكنيد زيرا به خودتان هم خيانت مىكنيد ( مضمون آيه اين است ) . در اينجا نهى شده از خيانت به خدا و پيغمبر و مسلمين ، و خيانت خودشان به خودشان . احكام الهى امانت است نزد شما ، آنها را ترك و تحريف نكنيد . همچنين به سنت پيغمبر ، به مسلمين و خودتان [ خيانت نكنيد . 
  ] خيانت به مسلمين ، خيانت به خدا و پيغمبر هم هست .\r\nشأن نزول اين آيه اين است كه در جريان جنگ بدر ، يك آدم ضعيف‌الايمان به خاطر حفظ مال و فرزند خود ، يكى از اسرار مسلمين و جامعهء اسلامى را افشا كرد ، جاسوسى كرد . قرآن مىگويد به خدا و پيغمبر و خودتان خيانت نكنيد . پيغمبر اكرم اسرار سياسى را خيلى مكتوم مىكرد مگر ضرورت ايجاب مىنمود . لذا نوشته‌اند [ اتفاق نيفتاد كه 
  ] پيغمبر آهنگ و تصميم جنگى داشته باشد و كسى بداند . فقط مىفرمود آماده باشيد مىخواهيم به اين طرف برويم . مگر در مواقعى مانند جنگ تبوك كه فرمودند صد فرسخ [ راه در پيش داريم 
  ] ، دشمن قوى است ، روم است نه\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nقريش و عرب « 1 » . برويد به طرف تبوك . سىهزار نفر بدون تجهيز كافى ، به طورى كه اكثر مركب عادى نداشتند . زمين حرّه است ، آتشفشانى و در مقام تشبيه مانند جگر گوسفند .\r\nدر اين مواقع پيغمبر اكرم تصميم خود را به كسى نمىگفت مگر موارد خاص . در جنگ بدر افشا كرد . يكى از مسلمين ضعيف‌الايمان تصميم پيغمبر و مسلمين به جنگ با قريش را به آنها خبر داد . زن و بچه و مال او نزد آنها بود و خيال مىكرد اگر بگويد ، مال و عيال او را حفظ كرده برايش نگهدارى مىنمايند . آيه ، خطاب كلى است ولى نظر به يك شخص معين است : يا ايُّهَا الَّذينَ امَنوا لا تَخونُوا اللَّهَ وَ الرَّسولَ .\r\nحضرت امير در نامه به يكى از حكام مىفرمايد : انَّ اعْظَمَ الْخِيانَةِ خِيانَةُ الْامَّةِ وَ افْظَعَ الْغِشِّ غِشُّ الْائِمَّةِ « 2 » . بزرگترين خيانتها خيانت به اجتماع است نه فرد . شما خداى نخواسته اگر به مال كسى كه نزد شماست يا به ناموس او خيانت كنيد خيانت به يك فرد كرده‌ايد به طور مستقيم ، و به يك اجتماع به طور غير مستقيم . خيانت جاسوسى ، خيانت به اجتماع است ، و فظيع‌ترين و شنيع‌ترين خيانتها اين است كه كسى با پيشوايان مسلمين به غش رفتار كند ؛ مانند اينكه در كشتى ، كسى ناخدا را كه در نهايت صدق نيت كشتى را به ساحل نجات مىبرد گمراه كند . در اين صورت خيانت به ناخدا خيانت به تمام ساكنين كشتى است .\r\nاز اين آيه انسان مىفهمد كه قرآن چقدر به مسائل اجتماعى اهميت مىدهد .\r\nوَ اعْلَموا انَّما امْوالُكُمْ وَ اوْلادُكُمْ فِتْنَةٌ وَ انَّ اللَّهَ عِنْدَهُ اجْرٌ عَظيمٌ بدانيد ثروت و فرزندان ، براى شما فتنه يعنى مايهء آزمايش هستند ( چون خيانت آن شخص به\r\n\r\n\r\n\r\n\r\n","description":"","footnote":"\r\n( 1 ) . ما امسال به حج مشرف شديم . گفتيم يكى از سنتها اين است كه آثار پيغمبر را ببينند . خواستيم « خيبر » را كه در شمال مدينه است ببينيم . ( ما ايرانيها كه معمولًا با اتومبيل كمتر اتفاق مىافتد از آن طرف برويم ، شمال مدينه را نمىبينيم . ) ماشين سوارى گرفتيم به قصد ديدن خيبر و تبوك . از مدينه تا تبوك صد فرسخ است و من تعجب كردم كه چه تصميم مهمى بوده [ حركت دادن 
  ] جيش العسرة ( لشكر مشقت ) به طرف تبوك ، كه به علل خاصى مثل كمبود آذوقه و گرماى شديد فصل خرماپزان ، اين لشكر به اين نام خوانده شد .\r\n( 2 ) . نهج‌البلاغه ، نامهء 26 .\r\n","page_name":" 217 ","page_number":217},
  {"content":"\r\n\r\nخاطر مال و زن و بچه‌اش بود . ) فتنه در قرآن يعنى آزمايش . بدانيد همين مال و ثروت وسيلهء آزمايشند . يعنى همّ شما زن و بچه نباشد . اينجاست كه مسئلهء آخرت پيش مىآيد . شما نبايد به اينها به عنوان ايده‌آل نگاه كنيد بلكه اينها وسيله هستند .\r\nيا ايُّهَا الَّذينَ امَنوا انْ تَتَّقُوا اللَّهَ يَجْعَلْ لَكُمْ فُرْقاناً وَ يُكَفِّرْ عَنْكُمْ سَيِّئاتِكُمْ وَ يَغْفِرْ لَكُمْ وَ اللَّهُ ذُوالفَضْلِ الْعَظيمِ . « تقوا » از ماده « وَقْى » به معنى خودنگهدارى است ، اين كه انسان در يك حالى باشد كه بتواند خود را نگهدارى كند . تقواى الهى نگهدارى خود است از آنچه بد است ، براى خدا .\r\nقرآن مىگويد اگر متقى واقعى باشيد دو اثر دارد . يكى اينكه گشايش در كار به وجود مىآيد در اثر تأثير معنوى آن . واقعاً اگر كسى پاك و باتقوا زندگى كند ، يك سلسله گره‌ها برايش پيش نمىآيد ، و اگر پيش بيايد حل مىشود . خاصيت دوم تقوا اين است كه بر روشن‌بينى مىافزايد . ابتدا به نظر مشكل مىآيد . روشن‌بينى چه ارتباطى دارد به تقوا ؟ ! بستگى دارد به مغز و كار آن . تقوا چه تأثيرى دارد در بينش ؟\r\nولى اين اشتباه است . اگر انسان متقى باشد ، روشن‌بين‌تر است زيرا تقوا صفاى روح مىآورد ؛ تقوا آن تيرگيهايى را كه باعث مىشود انسان از روشن‌بينىهايى كه مخصوص خود اوست استفاده نكند از بين مىبرد .\r\n چون غرض آمد هنر پوشيده شد * صد حجاب از دل به سوى ديده شد \r\nشما اگر نسبت به موضوعى تعصب بورزيد نمىتوانيد آن را آن طورى كه هست بگيريد . تقوا گرد و غبار تعصب را پاك مىكند ، كينه‌توزى را فرو مىنشاند ، در نتيجه عقل ، آزاد فكر مىكند . سعدى مىگويد :\r\n حقيقت سرايى است آراسته * هوا و هوس گرد برخاسته\r\nنبينى كه هرجا كه برخاست گرد * نبيند نظر گرچه بيناست مرد\r\nتو را تا دلت باشد از حرص باز * نيايد به گوش دل از غيب راز \r\nدر اين زمينه دو جمله از حضرت امير عليه السلام است كه عالى است و مطلب را مىشكافد :\r\n1 . اكْثَرُ مَصارِعِ الْعُقولِ تَحْتَ بُروقِ الْمَطامِعِ « 1 » . « مَصْرَع » به معنى خوابگاه و محلى است كه انسان به زمين مىخورد . ( مثلًا محلى كه پشت پهلوان به خاك رسيده است « مصرع » است . ) بيشترين نقطه‌هايى كه پهلوانِ عقل به زمين مىخورد آن جايى است كه برق طمع در دل پيدا مىشود .\r\n\r\n\r\n\r\n\r\n","description":"","footnote":"\r\n( 1 )\r\n. نهج‌البلاغه ، حكمت 219 .\r\n","page_name":" 218 ","page_number":218},
  {"content":"\r\n\r\n2 . عُجْبُ الْمَرْءِ بِنَفْسِهِ احَدُ حُسّادِ عَقْلِهِ « 1 » . خوشامد انسان از خود ، خودپسندى يكى از حاسدان عقل است . حسود ، دشمن است با محسود و مىخواهد او را زمين بزند و نابود كند . عُجب مىخواهد عقل را از مقام خودش ساقط كند . چرا تقوا بينش را مىافزايد ؟ زيرا تقوا كه آمد ، طمع نيست ، عُجب نيست ، هوا و هوس نيست ، گرد و غبار نيست ، روشنايى است . در فضا اگر مه يا دود بيايد ، از يك مترى اشياء را نمىبينيم . تقوا صفاست ، صاف بودن فضاى روح است .\r\n\r\n\r\n\r\n\r\n","description":"","footnote":"\r\n( 1 )\r\n. نهج‌البلاغه ، حكمت 212 .\r\n","page_name":" 219 ","page_number":219},
  {"content":"\r\n\r\n\r\nتفسير سورهء انفال ( 2 )\r\nاعوذ باللَّه من الشيطان الرجيم\r\nيا ايُّهَا الَّذينَ امَنوا انْ تَتَّقُوا اللَّهَ يَجْعَلْ لَكُمْ فُرْقاناً وَ يُكَفِّرْ عَنْكُمْ سَيِّئاتِكُمْ وَ يَغْفِرْ لَكُمْ وَ اللَّهُ ذُوالفَضْلِ الْعَظيمِ « 1 » .\r\nدر اين آيه مطلبى بيان شده است كه در واقع مشتمل بر سه مطلب است :\r\n1 . آثار تقوا : مىدانيم كلمهء تقوا در اصطلاح قرآن و اسلام اصطلاح خاصى است . در عرف عوام و دهاتيها تقوا و طهارت را برابر مىدانند ( رعايت پاكى و نجسى ) ولى در اصطلاح قرآن تقوا يك حالت روحى و ملكهء اخلاقى است كه هرگاه اين ملكه در انسان پيدا شد ، قدرتى پيدا مىكند كه مىتواند از گناه پرهيز كند اگر چه گناه بر او عرضه شود . تقوا اولياء حق را نگهدارى مىكند و مصونيت مىدهد . ملكه و فضيلت تقوا در روح انسان اثر مىگذارد و او را از ارتكاب لغزشها و گناهها باز مىدارد .\r\n\r\n\r\n\r\n\r\n","description":"","footnote":"\r\n( 1 ) . انفال / 29 .\r\n","page_name":" 220 ","page_number":220},
  {"content":"\r\n\r\n\r\nاثر تقوا در دنيا\r\nدر قرآن سه اثر براى تقوا بيان شده . يكى اثر روحى است كه در دنيا پيدا مىشود ، و دو تا در آخرت ظهور پيدا مىكند . در دنيا - همان‌طور كه در آيه هم ذكر شده به انسان روشن‌بينى مىدهد ، چون انسان را روشن مىكند . بايد بدانيم همان‌طور كه در بيرون خود روشنايى و تاريكى مىبينيم و بيرون وجودمان تاريك يا روشن مىشود ، در درون و ضمير خود نيز روشنايى و تاريكى احساس مىكنيم . ضمير بعضى روشن است و گويى در آن چراغى نصب شده است ، و به عكس ، ضمير بعضى تاريك است در اثر خاموشى چراغ باطن ؛ و اين قطعاً حقيقتى است . افراد روشن‌ضمير اولين چيزى كه دارند اين است كه بهتر از ديگران خوبيها و بديها را احساس مىكنند ، عيبها و نقصها را مىبينند و اعتراف مىنمايند . ولى افرادى كه درونى تاريك دارند ، واضح‌ترين و بزرگترين عيب خود را نمىبينند . و منحصر به اين نيست . نكته‌اى را فيلسوفان توجه كرده‌اند و آن اينكه انسان بيرون خودش را از آئينه و عينك وجود خودش مىبيند . ما يكديگر يا جهان را با عينك وجود خودمان مىبينيم . اگر اين عينك ، سفيد و بىغبار باشد اشياء و جهان را همان‌طور كه هست سفيد و روشن مىبينيم ، و اگر تيره و سياه باشد جهان را تيره و سياه مىبينيم ، و اين نكته بسيار جالب است . ملّاى رومى مىگويد :\r\n چون تو برگردى و برگردت سرت * خانه را گردنده بيند منظرت \r\nامتحان كن ، دور خود بچرخ ، بعد بايست ، مىبينى تمام اطرافت مىچرخد ، در حالى كه اين‌طور نيست بلكه سر تو مىچرخد . اگر انسان با تقوا و روشن و پاك و صاف باشد ، كوچك را كوچك ، سفيد را سفيد ، و سياه را سياه خواهد ديد .\r\nاگرچه اين مطلب يك مقدار شوخى است ولى يادم هست خطيب بسيار فاضل و مبرّز مرحوم اشراقى قمى - كه شايد خيلى از آقايان اسم ايشان را شنيده باشند يا سخنرانىشان را ديده باشند ، و از خطباى تقريباً درجه اول ايران ، و هم فاضل بود و هم سخنور - يك وقتى در قم ، بالاى منبر ، افتاده بود تو دندهء انتقاد از قميها . ( خيلى انسان معتقد خوبى هم بود . ) مىخواست بگويد اين مردم عوام قم ما خيلى خرافاتى هستند ؛ و از جمله مىگفت قميها به گربهء سياه خيلى احترام مىگذارند و فكر مىكنند كه گربهء سياه از ما بهتران است ، و لهذا وقتى گربهء سياه مىآيد فوراً از بهترين غذاهاشان و گوشت خالص برايش مىاندازند . برعكس براى گربه‌هاى ديگر\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاهميتى قائل نيستند ، آن مقدارى هم كه شرعاً بايد به او داد نمىدهند ، و لهذا همهء گربه‌هاى ديگر در قم منقرض شده‌اند و فقط گربه سياه‌ها مانده‌اند . هرچه نگاه مىكنى در اين شهر گربهء سياه مىبينى ، آن هم چاق و چله . از منبر آمد پايين . طلبهء خيلى خوشمزه‌اى بود خرم‌آبادى . اتفاقاً مرحوم اشراقى عينك سياه به چشمش زده بود . وقتى آمد نشست ، آن طلبه به همان زبان خرم‌آبادى و خيلى ساده و لطيف گفت : قربانت ! ما كه تو اين شهر گربهء سياه نمىبينيم ، تو عينك سياه به چشمت زده‌اى همهء گربه‌ها را سياه مىبينى . خيلى مرحوم اشراقى خنديد . حالا حساب اين است : آدم عينك سياه كه به چشمش بزند - اگر چه آن داستان شوخى بود - همهء گربه‌ها را سياه مىبيند .\r\nقرآن مىگويد تقوا داشته باشيد تا عينك درونىتان سفيد باشد و جهان را همچنان‌كه هست ببينيد . انْ تَتَّقُوا اللَّهَ يَجْعَلْ لَكُمْ فُرْقاناً اگر تقواى الهى داشته باشيد ، اگر درونتان پاك باشد ، اگر تيرگيها را از درون خود زايل كنيد ، خداوند در دل شما مايهء تميز قرار مىدهد ؛ يعنى خدا در دل شما چيزى قرار مىدهد كه با آن حقايق را خوب تميز مىدهيد ، يعنى به شما روشنى مىدهد . پس انسان در اثر تقوا درونش روشن مىشود و به همين جهت روشن‌بين مىشود . وقتى كه روشن‌بين شد ، اولًا خودش را خوب مىبيند ، خوب اندازه‌گيرى مىكند ، زيادتر از آنچه هست نمىبيند ، كمتر از آنچه هست نيز نمىبيند ، تيرگيها و عيبهاى خودش را خوب مىبيند ؛ و ثانياً در اثر اين روشن‌بينى ، به حكم اينكه انسان طورى ساخته شده كه جهان را با عينك وجود خودش مىبيند ، وقتى تقوا داشته باشد و عينك وجودش پاك باشد ، جهان را بهتر مىبيند ، بهتر تشخيص مىدهد . واقعاً اشخاصى كه باتقوا هستند ، اگر آنها را با يك فرد ديگرى نظير خودشان كه از هر جهت مثل خودشان باشند منهاى تقوا ، در نظر بگيريم ، مىبينيم قضاوتهاى او خيلى بهتر از اين ديگرى است . اين است كه مىگوييم به اين‌گونه اشخاص الهام مىشود ؛ آدم پاكى است ، به او الهام مىشود . اين اثر تقواست در دنيا .\r\n\r\nاثر اخروى تقوا\r\nاثر تقوا در آخرت اين است كه گناهان گذشته را پاك مىكند ، كفارهء عمل گذشته است ، يعنى [ گناهان گذشته را 
  ] محو مىكند : وَ يُكَفِّرْ عَنْكُمْ سَيِّئاتِكُمْ . مقصود اين است\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nكه اثر گناهان گذشته را جبران مىكند ، چون تقواى واقعى [ همراه با 
  ] توبه است .\r\nكسى كه يك آلودگيهايى در گذشته داشته ، هنگامى باتقوا خواهد بود كه از آن آلودگيها توبه كند . پس اثر آن گناهان گذشته پاك مىشود ، مجازات اخروى هم از انسان سلب مىشود ، يعنى خدا ديگر بندهء باتقوايش را به خاطر گناهان گذشته‌اش مجازات نمىكند . وَ اللَّهُ ذُوالْفَضْلِ الْعَظيمِ خدا صاحب فضل و بزرگ است . قرآن كريم در اين آيات مىخواهد ما را توجه بدهد كه اگر ايمان ما ايمان واقعى باشد و اگر عمل ما عمل اسلامى باشد و اگر جامعهء ما جامعهء مسلمان باشد ، مشمول انواعى از عنايتهاى الهى خواهيم بود و موفقيتها خواهيم داشت . از جمله همان آيه‌اى است كه خواندم : انْ تَتَّقُوا اللَّهَ يَجْعَلْ لَكُمْ فُرْقاناً تقوا داشته باشيد تا روشن‌بين باشيد . و اين خودش چه موفقيت بزرگى است كه يك فرد يا يك جامعه روشن‌بين باشد . گاهى قرآن بر همين اساس داستان نقل مىكند ، يعنى جريانهايى از تاريخ مسلمين نقل مىكند كه به موجب اين جريانها نشان مىدهد كه در صدر اول خداوند چگونه پيغمبر خودش را و به تبع ، مؤمنينى را كه همراه او بودند ، چون بر راه حق و بر راه خدا و بر راه تقوا بودند مؤيَّد كرد و از چه مضايق و تنگناهايى نجات داد و برعكس دشمنان آنها را با آن همه قدرت و سطوت ، با آن همه طنطنه و طُمطُراق نيست و نابود كرد . همهء اينها را به صورت درس عملى بيان مىكند .\r\n\r\nماجراى هجرت رسول اكرم\r\nوَ اذْ يَمْكُرُ بِكَ الَّذينَ كَفَروا لِيُثْبِتوكَ اوْ يَقْتُلوكَ اوْ يُخْرِجوكَ وَ يَمْكُرونَ وَ يَمْكُرُ اللَّهُ وَ اللَّهُ خَيْرُ الْماكِرينَ . در اين آيه يكى از فرازهاى حساس تاريخ اسلام بيان مىشود و نشان مىدهد كه چگونه در سخت‌ترين شدايد ، خداوند اسلام و مسلمين را نجات داد ، چرا ؟ چون واقعاً اسلام و ايمان حكمفرما بود . يكى از آن سخت‌ترين شدايد ، مسئلهء هجرت پيغمبر اكرم صلى الله عليه و آله است . جريانى كه به هجرت رسول اكرم از مكه به مدينه منتهى شد بسيار حيرت‌انگيز است . پيغمبر اكرم در ده سال اول بعثتشان كه جناب ابوطالب پدر بزرگوار على عليه السلام هنوز در قيد حيات بود - و او رئيس بنىهاشم و مورد احترام همهء قريش بود - به واسطهء حمايت ابوطالب كمتر مورد آزار قرار مىگرفت . بعد از وفات ابوطالب ، به فاصلهء چند روز همسر بزرگوارشان خديجه ( سلام‌اللَّه عليها ) نيز از دنيا رفت . اين زن واقعاً مصداق يار غمگسار بود و از نظر\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nروحى به قدرى با رسول خدا انطباق داشت كه بايد گفت در جهان نظير نداشت . اين زن ، بسيار فداكار و عاقله بود ؛ مالش ، جانش ، هستىاش ، خوشى ، سعادت و همه چيز خود را به پاى رسول اكرم ريخت . بعد از وفات ابوطالب و خديجه ، سختگيرى بر رسول اكرم به حدّ اعلا رسيد . در اين ميان خدا وسيلهء عجيبى فراهم كرد :\r\nمردم مدينه دو قبيله بودند به نام اوس و خزرج كه هميشه با هم جنگ داشتند .\r\nيك نفر از آنها به نام اسعد بن زُراره به مكه مىآيد براى اينكه از قريش استمداد كند .\r\nبر يكى از مردم قريش وارد مىشود . كعبه از قديم معبد بود - گو اينكه در آن زمان بتخانه بود و رسم طواف كه از زمان حضرت ابراهيم معمول بود هنوز ادامه داشت .\r\nهركس كه مىآمد ، يك طوافى هم دور كعبه مىكرد . اين شخص وقتى خواست برود به زيارت كعبه و طواف كند ، ميزبانش به او گفت : « مواظب باش ! مردى در ميان ما پيدا شده ، ساحر و جادوگرى كه گاهى در مسجدالحرام پيدا مىشود و سخنان دلرباى عجيبى دارد . يك وقت سخنان او به گوش تو نرسد كه تو را بىاختيار مىكند . سِحرى در سخنان او هست » . اتفاقاً او موقعى براى طواف مىرود كه رسول اكرم در كنار كعبه در حِجر اسماعيل نشسته بودند و با خودشان قرآن مىخواندند . در گوش اين شخص پنبه كرده بودند كه يك وقت چيزى نشنود . مشغول طواف كردن بود كه قيافهء شخصى خيلى او را جذب كرد . ( رسول اكرم سيماى عجيبى داشتند . )\r\nگفت نكند اين همان آدمى باشد كه اينها مىگويند ؟ يك وقت با خودش فكر كرد كه عجب ديوانگى است كه من گوشهايم را پنبه كرده‌ام . من آدمم ، حرفهاى او را مىشنوم . پنبه را از گوشش بيرون انداخت . آيات قرآن را شنيد . تمايل پيدا كرد . اين امر منشأ آشنايى مردم مدينه با رسول اكرم صلى الله عليه و آله شد . بعد آمد صحبتهايى كرد و بعدها ملاقاتهاى محرمانه‌اى با حضرت رسول كردند تا اينكه عده‌اى از اينها [ به مكه 
  ] آمدند و قرار شد در موسم حج در يكى از شبهاى تشريق ، يعنى شب دوازدهم ، وقتى كه همه خواب هستند بيايند در منى ، در عقبهء وسطى ، در يكى از گردنه‌هاى آنجا ، رسول اكرم صلى الله عليه و آله هم بيايند آنجا و حرفهايشان را بزنند . در آنجا رسول اكرم فرمود من شما را دعوت مىكنم به خداى يگانه و . . . و شما اگر حاضريد ايمان بياوريد من به شهر شما خواهم آمد . آنها هم قبول كردند و مسلمان شدند ، كه جريانش مفصل است .\r\nزمينهء اينكه رسول اكرم صلى الله عليه و آله از مكه به مدينه منتقل بشوند فراهم شد . اين اولين\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n[ حادثه 
  ] بود . بعد حضرت رسول صلى الله عليه و آله مصعب بن عمير را به مدينه فرستادند و او در آنجا به مردم قرآن تعليم داد . اينهايى كه ابتدا آمده بودند ، عدهء اندكى بودند ؛ به وسيلهء اين مبلّغ بزرگوار عدهء زياد ديگرى مسلمان شدند و تقريباً جوّ مدينه مساعد شد .\r\nقريش هم روز به روز بر سختگيرى خود مىافزودند ، و در نهايت امر تصميم گرفتند كه ديگر كار رسول اكرم را يكسره كنند . در « دارالنَّدوه » تشكيل جلسه دادند ، كه اين آيهء قرآن اشاره به آنهاست . « دارالندوه » در حكم مجلس سناى مكه بوده . مكه اساساً نه از خودش حكومتى به شكل پادشاهى يا جمهورى داشت و نه تابع يك مركزى بود . يك نوع حكومت ملوك‌الطوايفى داشتند . قرارى داشتند كه از هر قبيله‌اى چند نفر با شرايطى و از جمله اينكه از چهل سال كمتر نداشته باشند بيايند در آنجا جمع بشوند و دربارهء مشكلاتى كه پيش مىآيد با يكديگر مشورت كنند و هر چه در آنجا تصميم مىگرفتند ، مردم قريش عمل مىكردند . « دارالندوه » يكى از اتاقهايى بود كه در اطراف مسجدالحرام بود . الان آن محل خراب شده و داخل مسجدالحرام است .\r\nدر آنجا پيشنهادهايى كردند ، گفتند بالاخره بايد به يك شكلى آزادى را از محمد سلب كنيم ، يا اساساً او را بكشيم يا حبسش كنيم و يا لااقل شرّش را از اينجا بكَنيم و تبعيدش كنيم ، هرجا مىخواهد برود . در اينجاست كه هم شيعه و هم سنى نوشته‌اند پيرمردى در اين مجلس ظاهر شد - با اينكه قرار نبود كه غير قريش كس ديگرى را در آنجا راه بدهند و گفت من اهل نجد هستم . گفتند : اينجا جاى تو نيست . گفت : نه ، من راجع به همين موضوعى كه قريش در اينجا بحث مىكنند صحبت و فكر دارم . بالاخره اجازه گرفت و داخل شد . و در اخبار وارد شده كه اين پيرمرد انسان نبود و شيطان بود كه به صورت يك پيرمرد مجسم شد . به هر حال در تاريخ ، او به نام « شيخ نجدى » معروف شد كه در آن مجلس شيخ نجدى هم اظهارنظر كرد و در آخر هم نظر شيخ نجدى تصويب شد . آن پيشنهاد كه گفتند يك نفر را بفرستند پيغمبر را بكشد رد شد . همان شيخ نجدى گفت اين عملى نيست . اگر شما يك نفر بفرستيد ، قطعاً بنىهاشم به انتقام خون محمد او را خواهند كشت و كيست كه يقين داشته باشد كه كشته مىشود و حاضر شود اين كار را انجام دهد .\r\nگفتند او را حبس مىكنيم . گفت حبس هم مصلحت نيست زيرا باز بنىهاشم به اعتبار اينكه به آنها برمىخورد كه فردى از آنها محبوس باشد ، اگرچه به تنهايى\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nزورشان به شما نمىرسد ولى ممكن است در موقع حج كه مردم جمع مىشوند ، از نيروى مردم استمداد كنند و محمد را از حبس بيرون بكشند . پيشنهاد تبعيد شد . گفت اين از همه خطرناكتر است . او مردى خوش‌صورت و خوش‌بيان و گيراست . الان به تنهايى در اين شهر افراد شما را به تدريج دارد جذب مىكند . [ يك وقت مىبينيد 
  ] رفت در ميان قبايل عرب چندين هزار نفر را پيرو خودش كرد و با چندين هزار مسلّح آمد سراغ شما . در آخر پيشنهاد شد و مورد قبول واقع شد كه او را بكشند ولى به اين شكل كه از هر يك از قبايل قريش يك نفر در كشتن شركت كند و از بنىهاشم هم يك نفر باشد ( چون از بنىهاشم ابولهب را در ميان خودشان داشتند ) و دسته‌جمعى او را بكشند و به اين ترتيب خونش را لوث كنند ، و اگر بنىهاشم ادعا كردند ، مىگوييم قبيلهء شما هم شركت داشتند . حداكثر اين است كه به آنها ديه مىدهيم ، ديهء ده انسان را هم خواستند مىدهيم .\r\nهمان شبى كه اينها تصميم گرفتند اين تصميم محرمانه را اجرا كنند وحى الهى بر پيغمبر اكرم نازل شد ( همان حرفى كه به موسى گفته شد : انَّ الْمَلَأَ يَأْتَمِرونَ بِكَ لِيَقْتُلوكَ فَاخْرُج « 1 » ) : وَ اذْ يَمْكُرُ بِكَ الَّذينَ كَفَروا لِيُثْبِتوكَ اوْ يَقْتُلوكَ اوْ يُخْرِجوكَ وَ يَمْكُرونَ وَ يَمْكُرُ اللَّهُ وَ اللَّهُ خَيْرُ الْماكِرينَ . از مكه بيرون برو . خواستند شبانه بريزند . ابولهب كه يكى از آنها بود مانع شد . گفت شب ريختن به خانهء كسى صحيح نيست . در آنجا زن هست ، بچه هست ، يك وقت اينها مىترسند يا كشته مىشوند . بايد صبر كنيم تا صبح شود . ( باز همين مقدار وجدان و شرف داشت . ) گفتند : بسيار خوب . آمدند دور خانهء پيغمبر حلقه زدند و كشيك مىدادند ، منتظر كه صبح بشود و در روشنايى بريزند خانهء پيغمبر . اين مطلب مورد اتفاق جميع محدثين و مورخين است و در اين جهت حتى يك نفر تشكيك نكرده است كه پيغمبر اكرم ، على عليه السلام را خواست و فرمود : على جان ! تو امشب بايد براى من فداكارى كنى . عرض كرد : يا رسول‌اللَّه ! هرچه شما امر بفرماييد . فرمود : امشب ، تو در بستر من مىخوابى و همان بُرد و جامه‌اى را كه من موقع خواب به سر مىكشم به سر مىكشى . عرض كرد : بسيار خوب . قبلًا على عليه السلام و هندبن ابىهاله آن نقطه‌اى كه رسول اكرم بايد بروند در آنجا مخفى بشوند يعنى غار ثور را در نظر گرفتند ، چون قرار بود در مدتى كه حضرت در\r\n\r\n\r\n\r\n\r\n","description":"","footnote":"\r\n( 1 ) . قصص / 20 .\r\n","page_name":" 226 ","page_number":226},
  {"content":"\r\n\r\nغار هستند رابطهء مخفيانه‌اى در كار باشد و ايندو مركب فراهم كنند و آذوقه برايشان بفرستند . شب ، على عليه السلام آمد خوابيد و پيغمبر اكرم صلى الله عليه و آله بيرون رفت .\r\nدر بين راه كه حضرت مىرفتند ، به ابوبكر برخورد كردند . حضرت ، ابوبكر را با خودشان بردند . در نزديكى مكه غارى است به نام غار ثور ؛ در غرب مكه و در يك راهى است كه اگر كسى بخواهد به مدينه برود از آنجا نمىرود . مخصوصاً راه را منحرف كردند . پيغمبر اكرم صلى الله عليه و آله با ابوبكر رفتند و در آن محل مخفى شدند . قريش هم منتظر كه صبح دسته‌جمعى بريزند و اينقدر كارد و چاقو به حضرت بزنند - نه با شمشير كه بگويند يك نفر كشته - كه حضرت كشته بشود و بعد هم اگر بگويند كى كشت ، بگويند هركسى يك وسيله‌اى داشت و ضربه‌اى زد . اولِ صبح كه شد اينها مراقب بودند كه يك وقت پيغمبر اكرم از آنجا بيرون نرود . ناگاه كسى از جا بلند شد .\r\nنگاه كردند ديدند على است . « ايْنَ صاحِبُكَ » رفيقت كجاست ؟ فرمود : مگر شما او را به من سپرده بوديد كه از من مىخواهيد ؟ گفتند : پس چه شد ؟ فرمود : شما تصميم گرفته بوديد كه او را از شهرتان تبعيد كنيد ، او هم خودش تبعيد شد . خيلى ناراحت شدند . گفتند بريزيم همين را به جاى او بكشيم ؛ حالا خودش نيست جانشينش را بكشيم . يكى از آنها گفت : او را رها كنيم ، جوان است و محمد فريبش داده است .\r\nفرمود : به خدا قسم اگر عقل مرا در ميان همهء مردم دنيا تقسيم كنند ، اگر همه ديوانه باشند عاقل مىشوند . از همه‌تان عاقلتر و فهميده‌ترم .\r\nحضرت رسول صلى الله عليه و آله را تعقيب كردند . دنبال اثر پاى حضرت را گرفتند تا به آن غار رسيدند . ديدند اينجا اثرى كه كسى به تازگى درون غار رفته باشد نيست .\r\nعنكبوتى هست و در اينجا تنيده است ، و مرغى هست و لانهء او . گفتند نه ، اينجا نمىشود كسى آمده باشد . تا آنجا رسيدند كه حضرت رسول صلى الله عليه و آله و ابوبكر صداى آنها را مىشنيدند و همين‌جا بود كه ابوبكر خيلى مضطرب شده و قلبش به تپش افتاده بود و مىترسيد . اين آيهء قرآن است ، يعنى روايت نيست كه بگوييم فقط شيعه‌ها قبول دارند و سنيها قبول ندارند . آيه اين است : الّا تَنْصُروهُ فَقَدْ نَصَرَهُ اللَّهُ اذْ اخْرَجَهُ الَّذينَ كَفَروا ثانِىَ اثْنَيْنِ اذْ هُما فِى الْغارِ اذْ يَقولُ لِصاحِبِهِ لا تَحْزَنْ انَّ اللَّهَ مَعَنا يعنى اگر شما مردم قريش پيغمبر را يارى نكنيد ، خدا او را يارى كرد و يارى مىكند همچنان‌كه در داستان غار ، پيغمبر را يارى كرد ، در شب هجرت در حالى كه آن دو در غار بودند . « هما » نشان مىدهد كه غير از پيغمبر يك نفر ديگر هم بوده است كه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nهمان ابوبكر است . اذْ يَقولُ لِصاحِبِهِ لا تَحْزَنْ انَّ اللَّهَ مَعَنا . ( كلمهء « صاحب » اصلًا در لغت عرب يعنى همراه . حتى به حيوانى هم كه همراه كسى باشد عرب صاحب مىگويد . )\r\nآنگاه كه پيغمبر به همراه خود گفت : نترس ، غصه نخور ، خدا با ماست . فَانْزَلَ اللَّهُ سَكينَتَهُ عَلَيْهِ وَ ايَّدَهُ بِجُنودٍ لَمْ تَرَوْها « 1 » خداوند وقار خودش را بر پيغمبر نازل كرد .\r\nنمىگويد وقار را بر هر دو نفر نازل كرد . رحمت خودش را بر پيغمبر نازل كرد و پيغمبر را تأييد نمود . نمىگويد هر دو را تأييد كرد . از اين قضيه بگذريم .\r\nتا به اين مرحله رسيد ، از همان جا برگشتند . گفتند ما نفهميديم اين چطور شد ؟\r\nبه آسمان بالا رفت يا به زمين فرو رفت ؟ مدتى گشتند . پيدا نكردند كه نكردند . سه شبانه‌روز يا بيشتر پيغمبر اكرم صلى الله عليه و آله در همان غار بسر بردند . آن دلهاى شب كه مىشد ، هندبن‌ابىهاله - كه پسر خديجه از شوهر ديگرى و مرد بسيار بزرگوارى است - محرمانه آذوقه مىبرد و برمىگشت . قبلًا قرار گذاشته بودند مركب تهيه كنند .\r\nدوتا مركب تهيه كردند و شبانه بردند كنار غار ، آنها سوار شدند و راه مدينه را پيش گرفتند .\r\nحالا قرآن مىگويد ببينيد خداوند پيغمبر را در چه سختيهايى به چه نحوى كمك و مدد كرد . آنها نقشه كشيدند و فكر كردند و سياست به كار بردند ولى نمىدانستند كه خدا اگر بخواهد ، مكر او بالاتر است . وَ اذْ يَمْكُرُ بِكَ الَّذينَ كَفَروا و آنگاه كه كافران دربارهء تو مكر و حيله به كار مىبرند براى اينكه يكى از سه كار را دربارهء تو انجام بدهند : لِيُثْبِتوكَ ( « اثبات » معنايش حبس است ، چون كسى را كه حبس مىكنند در يك جا ثابت و ساكن نگه مىدارند . عرب وقتى مىگويد « اثْبِتْ » يعنى حبس كن ) براى اينكه تو را در يك جا ثابت نگه دارند يعنى زندانىات كنند . اوْ يَقْتُلوكَ يا خونت را بريزند . اوْ يُخْرِجوكَ يا تبعيدت كنند . وَ يَمْكُرونَ آنها مكر مىكنند .\r\nقريش به مكر و حيله‌هاى خودشان خيلى اعتماد داشتند و مثلًا مىگفتند چنان مىكنيم كه خونش لوث بشود ، ولى نمىدانستند كه بالاى همهء اين تدبيرها و نقشه‌ها تقدير و ارادهء الهى است و اگر بنده‌اى مشمول عنايت الهى بشود هيچ قدرتى نمىتواند او را از ميان ببرد . « مكر » نقشه‌اى است كه هدفش روشن نيست . اگر انسان نقشه‌اى بكشد كه آن نقشه هدف معينى در نظر دارد اما مردم كه مىبينند خيال\r\n\r\n\r\n\r\n\r\n","description":"","footnote":"\r\n( 1 ) . توبه / 40 .\r\n","page_name":" 228 ","page_number":228},
  {"content":"\r\n\r\nمىكنند براى هدف ديگرى است ، اين را مىگويند « مكر » . خدا هم گاهى حوادث را طورى به وجود مىآورد كه انسان نمىداند اين حادثه براى فلان هدف و مقصد است ، خيال مىكند براى هدف ديگرى است ، ولى نتيجهء نهايىاش چيز ديگرى است . اين است كه خدا هم مكر مىكند يعنى خدا هم حوادثى به وجود مىآورد كه ظاهرش يك طور است ولى هدف اصلى چيز ديگر است . آنها مكر مىكنند ، خدا هم مكر مىكند ، و خدا از همهء مكركنندگان بالاتر و بهتر است .\r\nوَ اذا تُتْلى عَلَيْهِمْ اياتُنا قالوا قَدْ سَمِعْنا لَوْ نَشاءُ لَقُلْنا مِثْلَ هذا انْ هذا الّا اساطيرُ الْاوَّلينَ .\r\nمىدانيم كه ابزار پيغمبر ، معجزهء پيغمبر و آن چيزى كه براى پيغمبر نظير عصاى موسى بود ، قرآن بود و بس ، و پيغمبر غير از قرآن مددكار ديگرى نداشت . يك فرد ، تنهاى تنها مبعوث مىشود و با نيروى قرآن تدريجاً افراد را جمع مىكند و تشكيل نيرو مىدهد . اين بود كه مسأله‌اى كه دربارهء پيغمبر مطرح بود مسئلهء قرآن بود .\r\nقريش ناچار بودند كه با اين وسيلهء پيغمبر به مبارزه بپردازند . پيغمبر مىگفت اين كتاب ، سخن خدا و ما فوق سخن بشر است . آنها مىبايست پاسخى تهيه كنند . يكى مسئلهء زيبايى و فصاحت و بلاغت قرآن بود . ديگر ، خبرها و داستانهايى بود كه پيغمبر راجع به انبياء گذشته مىگفت و قريش به كلى از اينها بىخبر بودند . آنها براى اينكه با پيغمبر مبارزه كنند رؤسايشان گاهى مىآمدند به صورت ادعا پارازيت مىدادند ولى هيچ گاه عمل نمىكردند . وَ اذا تُتْلى عَلَيْهِمْ اياتُنا هنگامى كه آيات ما بر اينها تلاوت مىشود قالوا قَدْ سَمِعْنا مىگويند ما هم شنيديم لَوْ نَشاءُ لَقُلْنا مِثْلَ هذا اگر ما هم بخواهيم مىتوانيم مثلش را بگوييم اما نمىخواهيم بگوييم . خيلى حرف عجيبى است ! اگر مىتوانستيد ، همان ساعت اول مىگفتيد .\r\nابوى ما نقل مىكردند كه يك استاد بنّايى بود از اين بناهاى خودساخته به قول امروزيها . يك وقت او را آورده بودند يك ضربى در منزل ما بزند . گفتند كه اين آمد يك ضربى زد ، وقتى آخرهاى كار رسيد ، يك دفعه آمد پايين . گفتيم خوب ، دفعهء اولش است ، اشتباه كرد . دومرتبه همهء اينها را جمع كرد و از نو ضربى زد . دفعهء دوم هم آمد پايين . دفعهء سوم هم همين‌طور . ابوى ما رفته بودند ناراحت كه بابا تو كه بلد نيستى چرا مردم و خودت را معطل مىكنى ؟ ! روز اول بگو من بلد نيستم ضربى بزنم .\r\nتو ، هم خودت را ناراحت كردى هم ما را ، خوب بگو من بلد نيستم . گفته بود : « آقاى حاج شيخ اين چه حرفى است شما مىزنيد ؟ ! من اگر ميلم باشد ضربى مىسازم » .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمن نمىدانم اين ميل كى مىخواهد پيدا بشود ؟ !\r\nاينها هم گفتند اگر ميلمان باشد مثل قرآن مىگوييم ، حالا نمىخواهيم بگوييم .\r\nاين سخن براى اين بود كه بلكه بعضى از مستضعفين و بيچاره‌ها را گول بزنند .\r\nمىگفتند مگر محمد چه مىگويد ؟ ! داستانها و افسانه‌هاى گذشته را مىگويد . خوب ما هم مىتوانيم افسانه‌هاى گذشته را بگوييم . مردى از اينها به نام نضر بن الحارث براى همين كار به ايران آمد ( رؤساى قريش با ايران هم روابط داشتند ) و مقدار زيادى از افسانه‌هاى قديم ايرانى رستم و اسفنديار و كيكاووس و جمشيد و از اين حرفها را جمع كرد و بعد گفت : مردم ! بياييد تا برايتان داستان بگويم . اگر محمد صلى الله عليه و آله برايتان داستان مىگويد من هم برايتان داستان مىگويم . اما كسى نرفت حرفش را گوش كند ، چون داستانهاى قرآن افسانه نيست . گفتند : لَوْ نَشاءُ لَقُلْنا مِثْلَ هذا ميل ما نيست و الّا اگر ميل ما باشد ، مثل اين مىتوانيم بگوييم . چيزى نيست ، اينها افسانه‌هاى گذشتگان است و افسانه‌هاى گذشتگان موضوع مهمى نيست . و صلى اللَّه على محمد وآله الطاهرين .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nتفسير سورهء انفال ( 3 )\r\nاعوذ باللَّه من الشيطان الرجيم « 1 »\r\nوَ اذْ قالُوا اللَّهُمَّ انْ كانَ هذا هُوَ الْحَقَّ مِنْ عِنْدِكَ فَامْطِرْ عَلَيْنا حِجارَةً مِنَ السَّماءِ اوِ ائْتِنا بِعَذابٍ اليمٍ « 2 » .\r\nقرآن روحيه‌ها را نقاشى مىكند ، جمله‌هايى را كه افراد مىگويند و خودشان نمىتوانند توضيح بدهند بيان مىكند : اللَّهُمَّ انْ كانَ هذا هُوَ الْحَقَّ مِنْ عِنْدِكَ فَامْطِرْ عَلَيْنا حِجارَةً مِنَ السَّماءِ اوِ ائْتِنا بِعَذابٍ اليمٍ خدايا اگر حق همين است و سخن حق و قرآنى كه پيغمبر مدعى است منحصر به همين است ؛ اگر اين راست است ، حق است و اين پيغمبر راستگو است و هرچه مىگويد از جانب تو مىگويد ( انتظار مىرود كه در ادامهء آيه بگويد « پس ما مىپذيريم » يا « خدايا آن را بر ما آشكار كن » . اگر انسان حقيقتجو باشد چنين مىگويد . ولى مىگويد اگر چنين است ) سنگى از آسمان بر سر ما بفرست و ما را نابود كن ، يا به شكل ديگرى عذاب دردناكى برما بفرست ؛ يعنى من\r\n\r\n\r\n\r\n\r\n","description":"","footnote":"\r\n( 1 ) . [ اين جلسه علاوه بر اينكه نوار آن در دست نيست ، متن پياده شدهء آن نيز به شكل خلاصه‌بردارى ، آن هم به صورت غير منقح بوده است ، لهذا ممكن است برخى عبارات آن عين جملات استاد نباشد . 
  ]\r\n( 2 ) . انفال / 32 .\r\n","page_name":" 231 ","page_number":231},
  {"content":"\r\n\r\nتاب و تحمل شنيدن اين حقيقت را ندارم . اگر حق و حقيقت است فوراً سنگى از آسمان بر سرم بفرست تا من چنين روزى را نبينم . من مىخواهم آن طورى كه دلم مىخواهد راست باشد والّا از حقيقت بيزارم .\r\nقرآن زبان حال آنها را بيان كرده ولى آيا در عالم فقط همانها آن طور بوده‌اند ؟\r\nما نبايد به خودمان خوشبين باشيم . مسلّماً آن حالت واقعى تسليم در مقابل حقيقت ، صد درصد در ما نيست . على عليه السلام در جواب از تعريف اسلام فرمودند :\r\nالْاسْلامُ هُوَ التَّسْليمُ در مقابل چه ؟ شخص ؟ نه ، بلكه تسليم در مقابل حق ، يعنى وقتى مواجه با حق شد ، حالت طغيان و عصيان نداشته باشد . فرق اصول دين و فروع دين اين است كه فروع ، آن چيزهايى است كه انسان بايد عمل كند ؛ اما در اصول ، علم يا يقين لازم است . ولى آيا در اصول ، علم يا يقين كافى است ؟ اين‌طور نيست . البته اعتقاد و علم لازم است . تا عقل چيزى را نفهمد نمىتواند قبول كند . ولى غير از اعتقاد ، در مقابل اصول دين ، تسليم لازم است ، يعنى تمرّد نداشتن . اسلام يعنى بىتمرّدى . اينكه كسى بگويد اگر حقيقت اين است مرا بكش ، اين ايمان نيست زيرا ايمان آن است كه انسان در مقابل چيزى كه راست است تسليم و رام باشد .\r\nآيا شيطان كافر است يا مؤمن ؟ كافر . آيا به خدا يقين داشت ؟ بله ، علم داشت ، از ما بهتر بود . در مقابل خدا مىگويد به عزت خودت همهء آنها را گمراه مىكنم :\r\nفَبِعِزَّتِكَ لَاغْوِيَنَّهُمْ اجْمَعينَ « 1 » . همچنين مىگويد : رَبِّ فَانْظِرْنى الى يَوْمِ يُبْعَثونَ « 2 » . اعتقاد به خدا و قيامت داشت . تنها داشتن اعتقاد و علم ، براى ايمان كافى نيست بلكه انسان بايد نسبت به آنچه اعتقاد دارد رام باشد . وَ جَحَدوا بِها وَ اسْتَيْقَنَتْها انْفُسُهُمْ ظُلْماً وَ عُلُوّاً « 3 » . بايد خودمان را بشناسيم . اگر حقيقتى را كه مىشناسيم و مىدانيم ، منكر مىشويم ، پس ما جاحديم و مؤمن نيستيم . بشر صرف اينكه به يك مطلب علم پيدا كند كافى نيست كه مؤمن باشد بلكه بايد حالت عصيان و تمرّد نيز نداشته باشد .\r\nآن زمانى را توجه كن كه آن مردم مىگفتند ما تاب ديدن چنين حقيقتى را نداريم . وَ ما كانَ اللَّهُ لِيُعَذِّبَهُمْ وَ انْتَ فيهِمْ وَ ما كانَ اللَّهُ مُعَذِّبَهُمْ وَ هُمْ يَسْتَغْفِرونَ خدا چنان\r\n\r\n\r\n\r\n\r\n","description":"","footnote":"\r\n( 1 ) . ص / 82 .\r\n( 2 ) . ص / 79 [ پروردگارا پس مهلتم ده كه تا روز قيامت زنده بمانم . 
  ]\r\n( 3 ) . نمل / 14 [ و با اينكه پيش نفس خود به يقين دانستند ( معجزهء خداست ) از روى ستمگرى و نخوت‌آن را انكار كردند . 
  ]\r\n","page_name":" 232 ","page_number":232},
  {"content":"\r\n\r\nنيست كه اين مردم را عذاب كند در حالى كه تو در ميان آنها هستى ، و خدا چنان نيست كه آنها را عذاب كند در حالى كه گنهكارند و استغفار مىكنند . در نهج‌البلاغه نقل شده كه خدا دو امان داشت : اول رسول خدا و دوم استغفار . ايها الناس ! يك امان رفت ، امان ديگر را ميان خودتان حفظ كنيد .\r\nمقصود از عذاب چيست ؟ در اصطلاح مفسرين عذاب استيصال [ داريم و عذاب 
  ] عادى و غير استيصال . اول ، عذابهايى است كه براى قومى جنبهء فوق‌العاده دارد مثل صاعقه ، باد ، مسخ و غيره .\r\nدر قرآن در آيات مكررى كلمهء عذاب ذكر شده ، عذابهايى كه شكل مذكور را نداشته و شكل ديگر دارد مثل آيه‌اى كه مىگويد : قومى مسلط بر قوم ديگر شدند و اينها به دست آنها ذليل شدند . در سورهء انعام مىفرمايد : قُلْ هُوَ الْقادِرُ عَلى انْ يَبْعَثَ عَلَيْكُمْ عَذاباً مِنْ فَوْقِكُمْ اوْ مِنْ تَحْتِ ارْجُلِكُمْ اوْ يَلْبِسَكُمْ شِيَعاً وَ يُذيقَ بَعْضَكُمْ بَأْسَ بَعْضٍ « 1 » خدا قادر است كه عذابى را از بالاى سر شما فرود آورد يا از زير پاى شما بجوشاند ، و يا شما را فرقه فرقه نمايد ، يا بدى بعضى از شما را به بعض ديگر بچشاند . عذاب از بالاى سر [ يعنى 
  ] اقوياى شما را بر شما مسلط كند . [ و عذاب از زير پاى شما يعنى 
  ] تحت تسلط زيردستها باشيد . آيهء ديگر : قاتِلوهُمْ يُعَذِّبْهُمُ اللَّهُ بِايْديكُمْ وَ يُخْزِهِمْ وَ يَنْصُرْكُمْ عَلَيْهِمْ « 2 » شما را مسلط مىكند .\r\nمقصود از آيهء مورد بحث اين است كه خداوند شما را تا پيغمبر در ميانتان هست و استغفار مىكند معذب نخواهد كرد . آيا مقصود عذابى مانند عذاب قوم لوط است يا عذابى ديگر مثل گرفتاريها ؟ ظاهراً شامل هر دو مىشود . و آيا مقصود اين است كه جسم پيغمبر در ميان مردم باشد ؟ ظاهر همين است ، ولى بعيد نيست كه منظور ، سنت و احكام پيغمبر و تعليمات او باشد . در اين صورت معنى آيه چنين مىشود : و مادامى كه تو در ميان آنها باشى - يعنى مادام كه دستورات و تعليمات تو در ميان آنها باشد و يا حالت توبه و بازگشت و پشيمانى داشته باشيد ، خداوند شما را عذاب نمىكند . ظاهراً منظور اين است كه اگر ملت اسلام از عذابهايى از قبيل عذابهاى عاد و ثمود در امان باشند ، از عذابهاى ديگر در امان نيستند . اگر پيغمبر\r\n\r\n\r\n\r\n\r\n","description":"","footnote":"\r\n( 1 ) . انعام / 65 .\r\n( 2 ) . توبه / 14 [ با كافران بجنگيد تا خدا آنان را به دست شما عذاب كند و خوار گرداند و شما را بر آنها مسلّط نمايد . 
  ]\r\n","page_name":" 233 ","page_number":233},
  {"content":"\r\n\r\nرفت ، عذابْ پشت سرش آمده است .\r\nقرآن عذابهايى را ذكر مىكند از قبيل تسلط اغنيا بر ضعفا ، و از همه بالاتر فرقه فرقه شدن كه نيروها عليه يكديگر به كار مىافتد و دشمن شاد مىشود . اينها عذابهاى الهى است . وَ ما كانَ اللَّهُ لِيُعَذِّبَهُمْ وَ انْتَ فيهِم تا تو در ميان مردم باشى خدا اينها را عذاب نخواهد كرد . تو نباشى ولى تعليمات تو باشد ، باز هم خدا عذاب نمىكند ؛ و در صورت استغفار و بازگشت نيز خدا آنها را عذاب نمىكند .\r\nوَ ما لَهُمْ الّا يُعَذِّبَهُمُ اللَّهُ وَ هُمْ يَصُدّونَ عَنِ الْمَسْجِدِ الْحَرامِ وَ ما كانوا اوْلِياءَهُ انْ اوْلِياؤُهُ الَّا الْمُتَّقونَ . اشاره‌اى به خصوص قريش دارد و شامل بعد از قريش هم مىشود .\r\nمىگويد مردم قريش مستحق عذاب هستند . اينها صادّ و مانع مردم از مسجدالحرام شده و خودشان را اوليا و متوليان مسجدالحرام مىدانند . قريش خودشان را متوليان كعبه و مسجدالحرام مىدانستند ، مىگفتند كعبه مال ماست ، هركه را مىخواستند راه مىدادند يا راه نمىدادند . چون اينها در مكه ساكن بودند خانه‌ها و زمينها را مال خودشان مىدانستند . قرآن با اين فكر مبارزه كرد . گفت هيچ كس تا دامنهء قيامت حق ندارد ادعا كند من اختياردار مسجدالحرام و كعبه هستم . ايندو متعلق به عموم مردم متقى و مسلمان است . آيه‌اى است در سورهء حج : سَواءً الْعاكِفُ فيهِ والْبادِ « 1 » مردم بومى و كسانى كه از خارج مىآيند مساوىاند .\r\nدربارهء خانه‌هاى مكه يكى از گرفتاريها اجارهء خانه است ، آن هم اجاره‌هاى سنگين . ما خيال مىكنيم حق دارند اجاره بگيرند . حتى در فقه اهل تسنن هم به اين نحو نيست . در نهج‌البلاغه [ نامه‌اى است از حضرت امير به 
  ] قُثَم بن عباس [ زمانى كه از طرف آن حضرت 
  ] والى مكه بود . مىفرمايد : مُرْ اهْلَ مَكَّةَ الّا يَأخُذوا مِنْ ساكِنٍ اجْراً « 2 » . اهل مكه حق ندارند از افرادى كه به آنجا مىآيند اجاره‌اى بگيرند زيرا حكم وقفى را دارد ؛ و حق هم ندارند مانع ديگران بشوند . حتى پيغمبر دستور داد دربهاى دو لنگه‌دار بگذارند . . . لذا شهر مكه تعلق دارد به تمام مسلمين دنيا و كسى حق ندارد به [ كسانى كه به اين شهر مىآيند 
  ] اعتراض كند .\r\nوَ ما لَهُمْ الّا يُعَذِّبَهُمُ اللَّهُ وَ هُمْ يَصُدّونَ عَنِ الْمَسْجِدِ الْحَرامِ جلوى مردم را مىگيرند و\r\n\r\n\r\n\r\n\r\n","description":"","footnote":"\r\n( 1 ) . حج / 25 .\r\n( 2 ) . نهج‌البلاغه ، نامهء 67 .\r\n","page_name":" 234 ","page_number":234},
  {"content":"\r\n\r\nخودشان را متولى مىدانند وَ ما كانوا اوْلِياءَهُ صاحب‌اختيار نيستند انْ اوْلِياؤُهُ الَّا الْمُتَّقونَ [ صاحب‌اختيار آن فقط متقين هستند 
  ] وَلكِنَّ اكْثَرَهُمْ لا يَعْلَمونَ [ اكثر آنها 
  ] سرّ اين نكته را نمىدانند .\r\nمسجدالحرامى كه اكنون مىبينيم ، در صدر اسلام اينقدر بزرگ نبود . در واقع فاصلهء كعبه تا مسجدالحرام حدود پانزده متر بيشتر نبود . مسجدالحرام حدود 32 * 32 متر بود و كعبه 4 متر عرض و كمى بيشتر طول داشت . در صدر اسلام خانه‌هاى اطراف را خريدند و مسجدالحرام را توسعه دادند . در زمان مهدى عباسى خليفهء سوم عباسى تصميم گرفتند بار ديگر آن را توسعه بدهند . خلفاى اسلام در توسعهء آن سعى داشتند رعايت كنند [ كه خانه‌هاى مردم را 
  ] به زور نگيرند زيرا برخى اين كار را غصب مىدانستند . مهدى مىخواست مسجدالحرام را توسعه بدهد .\r\nبرخى گفتند نمىفروشيم . عده‌اى از فقهاى اهل تسنن گفتند خانهء خودشان است دلشان بخواهد مىفروشند و نخواهد نمىفروشند . بعضى ديگر گفتند مسجدالحرام است ، به زور مىشود گرفت . معمولًا مشكلى مىشد و به ائمه اطهار عليهم السلام رجوع مىكردند . امام باقر عليه السلام استدلال عجيبى كرد ، ثابت نمود چون مسجدالحرام است ، اگر مصلحت مسجدالحرام ايجاب كند ، رضايت صاحب‌خانه شرط نيست . فرمود :\r\nآيا اول كعبه اينجا بود و مردم به خاطر كعبه اينجا آمدند يا اول مردم آمدند بعد كعبه را ساختند ؟ مثلًا مردمى مىآيند نقشه‌اى مىكشند ، خانه‌هايى بنا مىكنند ، بعد مىگويند زمينى وقف مسجد نماييم . اول مردم تملك زمينها را كرده‌اند بعد قسمتى از آن را اختصاص به مسجد داده‌اند . پس مسجد وارد شده بر مردم . تمام مسجدهاى دنيا اين‌طور بوده حتى مسجد پيغمبر صلى الله عليه و آله . در همهء دنيا يك نقطه است كه اول مسجد در آنجا بنا شده و بعد مسجدْ آن سرزمين را احيا كرده و آن ، سرزمين مكه است زيرا مكه وادى غير ذىزرع بود و مالكى نداشت ، ابراهيم عليه السلام آمد براى اولين بار كعبه را در آنجا براى مردم ساخت و اختصاص داد به عبادت كه تا دامنهء قيامت بيايند مناسك انجام دهند . پس اول ابراهيم آمد آن را ساخت ، بعد مردم آمدند . حق كعبه و مسجدالحرام محفوظ است . مردم تا جايى كه مزاحم كعبه و مسجدالحرام نشوند [ در تملك زمين آزادند . 
  ] وقتى استدلال گفته شد همه [ آن را پذيرفتند . 
  ]\r\nسرزمين مكه وضع خاصى دارد . قرآن نيز همين منطق را پيروى مىكند ، مىگويد آنها مستحق عذابند ، متوليان مسجدالحرام متقيان عالَمند . حرمى است\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nمتعلق به مسلمانان دنيا و متقيان .\r\nآيهء ديگر : وَ ما كانَ صَلوتُهُمْ عِنْدَ الْبَيْتِ الّا مُكاءً وَ تَصْدِيَةً . اين آيه متمّم آيهء قبلى است . قرآن عمل اين اوليا را كه خودشان را صاحب اختيار مىدانستند نشان مىدهد كه با كعبه چه كردند . ابراهيم عليه السلام به دستور خدا خانه را ساخت و خداوند در ضمن آيه‌اى فرمود خانهء مرا پاكيزه كنيد براى طواف كنندگان ، براى توحيد و عبادت خداى يگانه . سرنوشت اين را به كجا كشاندند ؟ وَ اتَّخِذوا مِنْ مَقامِ ابْراهيمَ مُصَلّىً « 1 » . يكى از كارهايى كه بايد انجام مىشد نماز بود . آنقدر از سر و ته آن زدند و بر آن افزودند كه به صورت سوت كشيدن و كف‌زدن درآمد ، و حال آنكه عبادتها توقيفى هستند يعنى در عبادت خدا از نظر كيفيت و كميت نبايد اعمال سليقه شود ، بلكه بايد همان‌طور كه براى ما بيان كرده‌اند ، بدون كم و زياد اجرا شود . چون و چرا بردار نيست . اينكه عده‌اى عربى بخوانند ، عده‌اى فارسى ، عده‌اى تركى ، و خلاصه هركس به زبان ملى خود بخواند [ اعمال سليقه است . 
  ] يا بگوييم در مسافرتها ، قديم نماز دو ركعتى بوده ولى اكنون چون با هواپيما مسافرت مىكنند بايد چهار ركعتى بخوانند زيرا اين سفر مشقت ندارد . اگر در عبادتها سليقه را دخالت بدهيم به تدريج چيزى از آب در مىآيد كه مصداق اين شعر مىشود :\r\n بس كه ببستند بر او برگ و ساز * گر تو ببينى نشناسيش باز \r\nنمازى كه به شكل سوت كشيدن مىخواندند ، يك مرتبه اين‌طور نشد بلكه اول يك گوشهء آن را تغيير دادند بعد گوشهء ديگر و همين‌طور . در طول نسلهاى متوالى به اين شكل درآمد ، زيرا هر نسلى از نسل قبل خبر ندارد [ و فكر مىكند آنچه به دستش رسيده از اول به همين صورت بوده است . 
  ] بعد از چندين نسل به چيزى شبيه مىشود كه با اصل آن شباهتى ندارد .\r\nراجع به اينكه قرآن و نماز را مثلًا به فارسى بخوانند ، ذكر تجربه‌اى كه خارجيها در مورد ترجمهء پىدرپى يك جمله به زبانهاى مختلف كرده‌اند بىفايده نيست . اگر سخنى مثلًا به زبان فارسى باشد و كسى آن را به زبان عربى ترجمه كند ، بعد تركى ، انگليسى ، فرانسه ، آلمانى ، روسى و . . . تجربه كرده‌اند ديده‌اند از جملهء اول يك ذره در جملهء چهلم باقى نيست .\r\n\r\n\r\n\r\n\r\n","description":"","footnote":"\r\n( 1 )\r\n. بقره / 125 [ و دستور داده شد كه مقام ابراهيم را جايگاه پرستش خدا قرار دهيد . 
  ]\r\n","page_name":" 236 ","page_number":236},
  {"content":"\r\n\r\nممكن است بپرسيد چرا انسان در بعضى مسائل ، فهميده يا نفهميده بايد متعبد باشد ، مانند اخفات نماز ظهر ؟ البته فلسفه دارد ، تأمل كن ، اما هيچ وقت فكر نكن كه به خاطر فلسفه انجام مىدهى ، بلكه بگو انجام مىدهم و سعى مىكنم بيشتر بفهمم .\r\nنمازى كه ابراهيم عليه السلام مىخواند به صورت كف‌زدن نبود ، تدريجاً به اين صورت بدعت درآمد . قرآن مىگويد متوليان كعبه نمازشان به‌جز سوت كشيدن و كف زدن چيز ديگرى نيست ؛ عذاب الهى را بچشند به موجب كفر و عنادى كه در مقابل حق و حقيقت داشتند .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nتفسير سورهء انفال ( 4 )\r\nاعوذ باللَّه من الشيطان الرجيم\r\nانَّ الَّذينَ كَفَروا يُنْفِقونَ امْوالَهُمْ لِيَصُدّوا عَنْ سَبيلِ اللَّهِ فَسَيُنْفِقونَها ثُمَّ تَكونُ عَلَيْهِمْ حَسْرَةً ثُمَّ يُغْلَبونَ وَ الَّذينَ كَفَروا الى جَهَنَّمَ يُحْشَرونَ . لِيَميزَ اللَّهُ الْخَبيثَ مِنَ الطَّيِّبِ وَ يَجْعَلَ الْخَبيثَ بَعْضَهُ عَلى بَعْضٍ فَيَرْكُمَهُ جَميعاً فَيَجْعَلَهُ فى جَهَنَّمَ اولئِكَ هُمُ الْخاسِرونَ . قُلْ لِلَّذينَ كَفَروا انْ يَنْتَهوا يُغْفَرْ لَهُمْ ما قَدْ سَلَفَ وَ انْ يَعودوا فَقَدْ مَضَتْ سُنَّةُ الاوَّلينَ « 1 » .\r\nدأب و روش قرآن كريم اين‌طور است كه پيروان خود را هرگز مغرور نمىكند ، به اين معنى كه به مردم نمىگويد شما همين‌قدر كه ايمان آورديد و وابستگى خودتان را به خدا و پيغمبر خدا اعلام كرديد ، ديگر كافى است ، مطمئن باشيد كه تمام كارها صورت مىگيرد ؛ و همچنين هرگز نيروى باطل را ناديده نمىگيرد ، بلكه آن را به حساب مىآورد و هميشه يك جنگ و مبارزه ميان اهل حق و اهل باطل را تجسم مىدهد و مىگويد اگر اهل حق در پيروى حق پايدارى به خرج بدهند پيروزى با\r\n\r\n\r\n\r\n\r\n","description":"","footnote":"\r\n( 1 ) . انفال / 36 - 38 .\r\n","page_name":" 238 ","page_number":238},
  {"content":"\r\n\r\nاهل حق است . پس جنگ و مبارزه ميان اهل حق و اهل باطل هميشه درگير است و اهل حق نبايد گمان كنند كه ايمان و وابستگىشان به حق كافى است ، بلكه بايد وارد ميدان مبارزه بشوند و بايد هم مطمئن باشند كه اگر در راه حق پايدارى نمايند پيروزى با آنهاست . حالا آياتى را كه قرائت كردم برايتان ترجمه و تفسير مىكنم تا ببينيد همين منظره را قرآن مجسم مىكند يا نمىكند .\r\nانَّ الَّذينَ كَفَروا يُنْفِقونَ امْوالَهُمْ لِيَصُدّوا عَنْ سَبيلِ اللَّهِ همانا كافران ، مخالفان شما پولهايشان را خرج مىكنند براى مبارزه با شما و براى اينكه جلوى راه حق را بگيرند . « انفاق » پول خرج كردن است در راه يك منظور و مقصود . يُنْفِقونَ امْوالَهُمْ اموالشان را انفاق مىكنند . كافر انفاق مىكند . همهء انفاقها در راه خدا نيست ، برخى انفاقها در راه باطل است . ثروت خودشان را انفاق مىكنند براى اينكه جلوى راه حقى را كه پيغمبر باز كرده و شما به دنبالش مىرويد بگيرند ، اين چشمه را از سرچشمه خشك كنند . بعد تأكيد مىكند كه اينكه من مىگويم ، مربوط به گذشتهء تنها نيست ، در آينده همچنين جريانهايى رخ خواهد داد كه كافران براى اينكه مانعى براى راه خدا به وجود آورند پولها خرج خواهند كرد : فَسَيُنْفِقونَها ( « سَ » كه در اول فعل مضارع مىآيد ، يعنى در آينده ، براى استقبال است ) در آيندهء نزديك پولها در اين راه خرج خواهند كرد . اما نتيجهء نهايى چيست ؟ آيا از اين پول خرج كردنهاى خود نصيبى خواهند برد و موفقيتى كسب خواهند كرد ؟ ثُمَّ تَكونُ عَلَيْهِمْ حَسْرَةً فقط آن داغش در دل اينها باقى مىماند كه اى افسوس اين‌همه پول خرج كرديم آخرش هم به نتيجه نرسيديم . چون فرق است ميان پولى كه يك نفر مؤمن در راه خدا و براى خدا خرج مىكند [ و پولى كه يك نفر كافر براى مسدود كردن راه خدا خرج مىكند . 
  ]\r\nمؤمن هيچ وقت حسرت نخواهد خورد ، اعمّ از آنكه در راهى كه خرج مىكند به نتيجه برسد يا نرسد . البته مؤمن بايد در راهى خرج كند كه به نتيجه برسد نه مثل بعضى از اشخاص كه وقتى به او مىگويى آقا اين پولت را كه در فلان راه مىدهى به خيال خودت به نام خير ، براى چه مىدهى ؟ مىگويد من مىدهم ، به گردن او ، بگذار او برود به جهنم . نه ، تو هم مىروى به جهنم . تو هم كه پولت را به آدمى مىدهى كه خودت به او اعتماد ندارى و نمىدانى نتيجهء نهايى اين پول خرج كردن چيست و آيا به نفع اسلام است يا نه [ مستحق كيفر هستى . 
  ] مىگويد من به اين حرفها چكار دارم ؟ ! من از گردن خودم رد مىكنم ، بگذار او برود جهنم . نه ، تو هم كه پول مىدهى\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nبه نام خدا و اسلام ولى در نهايت امر اين پول صرف اشخاص يا امورى مىشود كه بر ضرر اسلام است ، به جهنم مىروى . ولى اگر يك نفر مؤمن آن مقدارى كه بر او لازم و واجب است ، سعى و كوشش خود را كرد كه پولش را در راهى خرج كند كه راه خير باشد ، اما از آنجا كه بشر است و گاهى اشتباه مىكند نتيجه‌اى نگرفت ، وجدانش آرام است چون او به حسب نيت صادقانهء خودش و به حسب سعى و كوشش خودش در راه خدا داده است ولى تصادفاً به نتيجه نرسيده است . ولى آدمى كه خدا را نمىشناسد و به تعبير قرآن كافر است و فقط براى هدفهاى فردى و شخصى و مادى [ كار مىكند 
  ] و دنبال آز و شهوت خودش است ، وقتى پول خرج مىكند براى اينكه به مقاصدش برسد و بعد مىبيند نمىرسد ، داغى مىشود در دلش . قرآن هم مىفرمايد : ثُمَّ تَكونُ عَلَيْهِمْ حَسْرَةً اين پول خرج كردنها به صورت يك حسرتهايى بر روى اينها باقى خواهد ماند . آيا در همين جا تمام مىشود ؟ اينها پولى خرج مىكنند و بعد به نتيجه نمىرسد و حسرتش به دلشان مىماند ؟ نه ، ثُمَّ يُغْلَبونَ در مرحلهء بعد خودشان شكست مىخورند و نابود مىشوند . در مرحلهء اول ، برنامه‌شان شكست مىخورد و در مرحلهء دوم خودشان .\r\nاين آيات در اوايل ورود پيغمبر اكرم صلى الله عليه و آله به مدينه نازل شده است ، چون آيات بعد [ دربارهء جنگ 
  ] بدر است . جنگ بدر در سال دوم هجرت واقع شد و اين آيات آن طور كه مفسرين مىگويند در همين سال نازل شده است و تا آن وقت هنوز كفار ، هم از نظر عُدّه و هم از نظر عِدّه ، هم از نظر مال و ثروت و اقتصاد و هم از نظر نظامى خيلى قويتر از مسلمين بودند . قرآن دارد آينده‌اى را كه به حسب ظاهر پيش‌بينىاش مشكل بود به صورت غيب خبر مىدهد كه در آينده اينها پولها خرج خواهند كرد و همين پول خرج كردنها به صورت حسرتهايى در دل اينها باقى خواهد ماند و در نهايت امر هم خودشان مغلوب مىشوند و شكست مىخورند ، كه در فتح مكه قضيه رخ داد . آيا در همين جا قضيه خاتمه پيدا مىكند ؟ پول خرج كردن و بعد هم حسرت كشيدن و بعد هم شكست خوردن ؟ نه ، آن بعدش به مراتب بالاتر است : وَ الَّذينَ كَفَروا الى جَهَنَّمَ يُحْشَرونَ تمام اينها در جهنم جمع خواهند شد .\r\nپس اين آيه‌اى كه خواندم مشتمل بر چهار قسمت بود . يكى اينكه كافران بيكار نخواهند نشست و در آينده پول زيادى خرج خواهند كرد . دوم اينكه خودشان خواهند ديد كه اين پول خرج كردنها به نتيجه نرسيد ، و حسرت اين پولها در دلشان\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nباقى مىماند . مرحلهء سوم اينكه خودشان شكست نهايى خواهند خورد ، كه در فتح مكه شكست خوردند . مرحلهء چهارم ، آن آيندهء بسيار تاريك آنهاست كه محشور شدن آنان در جهنم است .\r\nلِيَميزَ اللَّهُ الْخَبيثَ مِنَ الطَّيِّبِ وَ يَجْعَلَ الْخَبيثَ بَعْضَهُ عَلى بَعْضٍ فَيَرْكُمَهُ جَميعاً فَيَجْعَلَهُ فى جَهَنَّمَ اولئِكَ هُمُ الْخاسِرونَ .\r\nدر دنيا بد مطلق وجود ندارد . هيچ بدى نيست كه يك نتيجهء خوب نداشته باشد . يكى از چيزهايى كه به حسب ظاهر به نظر مىرسد بد است و در باطن خوب است آزمايشهاى الهى است . وقتى اجتماع آرام است يعنى يك امتحان بزرگى پيش نيامده است ، انسان همهء مردم را يكرنگ و مانند هم مىبيند ، همه شبيه همديگرند .\r\nانسان خيال مىكند يك مردم يكدست وجود دارد و حتى بعضى از افراد خيلى بهتر از ديگران جلوه مىكنند و انسان آنها را بهتر تشخيص مىدهد تا اينكه يك حادثهء تندى و به تعبير قرآن يك امتحانى پيش مىآيد . يك وقت انسان مىبيند كه گويى مردم غربال مىشوند . مثل غربال كه ريز و درشت مىكند ، ريزها به يك طرف مىروند درشتها به يك طرف ، مردم غربال مىشوند ، يك عده يك طرف قرار مىگيرند و يك عده طرف ديگر . به اصطلاح امروز صفها از همديگر جدا مىشود . از يك نظر خيلى اسباب تأسف است . انسان يك وقت مىبيند افرادى كه هيچ از آنها انتظار نداشت چغاله از آب درآمدند . ولى از نظر افراد دقيق و باريك‌بين بايد گفت خوب شد كه صفها از همديگر جدا شد .\r\nمثلًا اگر پيغمبر اكرم صلى الله عليه و آله در مكه مبعوث نشده بود و فرضاً ما را مىبردند در همان جامعهء مكه ، در آنجا افرادى را مىديديم همه مثل همديگر ، يكسره و همانند و يكسان . ابوجهل و ابوسفيان را مىديديم ، عمار ياسر و ابوذر غفارى را هم مىديديم و از نظر ما ميان اينها فرقى نبود . اما حادثهء شديدى مثل ظهور اسلام و نزول قرآن پيش مىآيد ، يك تكان شديد مىدهد ، يك وقت مىبينيم كه اينها از همديگر جدا مىشوند ، درست مثل دستگاههاى تجزيهء شيميايى كه عناصرى را كه به يكديگر آميخته‌اند از همديگر جدا مىكند ، هر قسمتش به يك طرف مىرود .\r\nاميرالمؤمنين على عليه السلام در يكى از خطبه‌هاى نهج‌البلاغه مىفرمايد : لَتُبَلْبَلُنَّ بَلْبَلَةً ،\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nوَ لَتُغَرْبَلُنَّ غَرْبَلَةً ، وَ لَتُساطُنَّ سَوْطَ القِدْرِ ، حَتّى يَعودَ اسْفَلُكُمْ اعْلاكُمْ وَ اعْلاكُمْ اسْفَلَكُمْ « 1 » يعنى شدايدى براى شما پيش خواهد آمد و شما مانند دانه‌هايى كه در غربال ريخته باشند و غربال آنها را تكان بدهد به طورى كه از همديگر جدا بشوند ، غربال خواهيد شد ؛ و مانند ديگ جوشانى خواهيد شد كه در اثر حرارت دادن زياد به آن آنچه در ته ديگ است بالا بيايد و آنچه در بالاست پايين برود . چه تشبيه عجيبى است ! شما اگر در يك ديگ مثلًا سيب‌زمينى و پياز و گوشت و نخود و لوبيا بريزيد ، هركدام در جايى قرار مىگيرند و تنها چيزى كه مىبينيد در رو قرار گرفته ، مثلًا فلفل و زردچوبه است كه روى آب را گرفته . ولى وقتى كه به اين ديگ حرارت داديد به حدى كه محتواى آن به جوش آمد ، آن وقت مىبينيد آنچه در اين ديگ است بالا و پايين مىرود ، پايينها بالا مىآيند ، بالاها پايين مىرود . خيلى تشبيه خوبى است .\r\nاميرالمؤمنين عليه السلام مىفرمايد در تكانهاى شديد و شدايدى كه در ميان مردم رخ مىدهد و در امتحاناتى كه پيش مىآيد ، مردم مثل دانه‌هايى كه در غربال ، غربال بشوند غربال مىشوند و مثل محتواى ديگى مىشوند كه در اثر حرارتِ زياد به جوش مىآيد و بالا ، پايين و پايين ، بالا مىرود .\r\nغرضم اين جهت است كه يكى از فوايد مبارزات و تضادهاى شديد و جنگ حق و باطلى كه در اجتماع پيش مىآيد اين است كه صفوف از يكديگر جدا مىشوند و اين چقدر خوب است كه صفوف مشخص و جدا بشود . آن وقت اهل حق و بصيرت تكليف خودشان را بهتر مىفهمند . خدا به صورت يك فايده ذكر مىكند :\r\nلِيَميزَ اللَّهُ الْخَبيثَ مِنَ الطَّيِّبِ بگذار اينها اين كارها را بكنند تا خدا به اين وسيله پليد را از پاكيزه جدا كند و صفوف از يكديگر جدا بشوند . وَ يَجْعَلَ الْخَبيثَ بَعْضَهُ عَلى بَعْضٍ فَيَرْكُمَهُ جَميعاً و پليدها را بر روى يكديگر قرار دهد و انباشته كند ، همه به يك طرف بروند ، و همه را در يك نقطه متراكم كند . بگذار پاكان از ميان آنها جدا بشوند ، خودشان باشند با خودشان . وقتى كه اين‌طور شد كه صفها جدا شد ، پاك در يك صف قرار گرفت و پليد در يك صف ، آن وقت نتيجهء نهايى با پاكان است و پليدها يك جا به جهنم الهى سرازير خواهند شد : فَيَجْعَلَهُ فى جَهَنَّمَ پس پليد را يك جا در جهنم قرار بدهد . اولئِكَ هُمُ الْخاسِرونَ بدبخت فقط همينها هستند .\r\n\r\n\r\n\r\n\r\n","description":"","footnote":"\r\n( 1 )\r\n. نهج‌البلاغه ، خطبهء 16 .\r\n","page_name":" 242 ","page_number":242},
  {"content":"\r\n\r\nهنوز اين بحثِ جنگِ به تعبير قرآن طيّب و خبيث ، پاك و ناپاك ، حق و باطل ، تتمّه دارد . در آيهء بعد ، به وسيلهء پيغمبر اكرم صلى الله عليه و آله به اينها اعلام و اتمام حجت مىكند كه اى پيغمبر ! به اين كافران اعلام كن و بگو از هر جاى راهشان كه برگردند ، از هر نقطه كه برگردند ، خدا توبهء آنها را مىپذيرد .\r\nاين نكته را بايد توجه داشته باشيد كه قرآن هيچ وقت انسان را مادامى كه زنده است و مىتواند عملى انجام دهد و اراده و انتخاب و اختيار نمايد ، مأيوس نمىكند ، و لهذا مىگويد درِ توبه هميشه به روى بنده باز است . اما توبه ، گفتن لفظ نيست .\r\n« اسْتَغْفِرُ اللَّهَ رَبّى وَ اتوبُ الَيْه » را به زبان آوردن توبه نيست . توبه يعنى بازگشت . قرآن اتمام حجت مىكند كه اى پيغمبر ! به اين كافران اعلام كن كه اگر از راهى كه مىروند بازگردند تمام گذشته‌ها پوشانده مىشود . قُلْ لِلَّذينَ كَفَروا بگو به اين كافران انْ يَنْتَهوا ( يَنْتَهوا از مادهء « نهى » است . نهى كردن منع كردن است . « انتها » يعنى نهىپذيرى ) اگر نهى بپذيرند ، يعنى اگر باز گردند از راهى كه مىروند ، خدا مىپذيرد . خدا با بندهء خودش هرگز لجبازى نمىكند : يُغْفَرْلَهُمْ ما قَدْ سَلَفَ اگر باز گردند تمام گذشته‌ها به نفع آنها پوشانده مىشود . يُغْفَرْ از مادهء « غُفران » است . غفران را معمولًا به كلمهء « آمرزش » ترجمه مىكنيم و درست هم هست . در فارسى ما كلمهء ديگرى نداريم كه ترجمه كلمهء « غفران » باشد . ريشهء كلمهء غفران ، مفهوم « پوشش » را مىدهد . به مغفرت و آمرزش از آن جهت غفران مىگويند كه خداوند روى گناهان گذشته را مىپوشاند و ستر مىكند . يُغْفَرْلَهُمْ ما قَدْ سَلَفَ اگر توبه كنند ، آنچه كه قبلًا گذشته است يعنى اعمال بدى كه مرتكب شده‌اند آمرزيده مىشود يعنى رويش پوشانده مىشود ، كَالعدم مىگردد ، ناديده گرفته مىشود . پس معنى كلمهء « غفران » پوشيدن و پوشاندن است .\r\nشعرى حافظ دارد كه تقريباً در همين زمينهء طلب مغفرت است و مناجاتى است در زبان غزل . مىگويد :\r\n ما بدين در نه پى حشمت و جاه آمده‌ايم * از بد حادثه اينجا به پناه آمده‌ايم \r\nدرگاه الهى را مىگويد .\r\n رهرو منزل عشقيم و ز سر حدّ عدم * تا به اقليم وجود اين‌همه راه آمده‌ايم \r\nشاهد من اين شعر است :\r\n آبرو مىرود اى ابر خطاپوش ببار * كه به ديوان عمل نامه سياه آمده‌ايم \r\n\r\n","description":"","footnote":"","page_name":" 243 ","page_number":243},
  {"content":"\r\n\r\nوَ انْ يَعودوا و اما اگر باز نگردند و همان خطاها و گناهان گذشته را تكرار كنند ( اينجا قرآن به كنايه جواب مىدهد ) فَقَدْ مَضَتْ سُنَّةُ الْاوَّلينَ به آنها بگو سنت و روشى كه ما دربارهء امم گذشته داشته‌ايم گذشته است ، سنت ما دربارهء گذشتگان جارى شده است ، يعنى شما هم همان سرنوشت را خواهيد داشت . تعبير قرآن عجيب است ! نمىگويد اگر تكرار كنند چنين مىكنيم ، با اينكه مقصود همان است ؛ ولى مىخواهد بگويد ما هركارى كه بكنيم ارادهء ما جزئى نيست كه روى يك شىء بالخصوص تصميم بگيريم ، ارادهء ما كلى است ، قانون است . قانون الهى در گذشته چنين بوده است كه متخلف ، مجرم ، گنهكار ، منحرف مجازات خودش را ديده است ، پس شما هم خواهيد ديد .\r\nوَ قاتِلوهُمْ حَتّى لاتَكونَ فِتْنَةٌ وَ يَكونَ الدّينُ كُلُّهُ لِلَّهِ فَانِ انْتَهَوْا فَانَّ اللَّهَ بِما يَعْمَلونَ بَصيرٌ . وَ انْ تَوَلَّوْا فَاعْلَموا انَّ اللَّهَ مَوْليكُمْ نِعْمَ الْمَوْلى وَ نِعْمَ النَّصيرُ .\r\nعرض كرديم كه قرآن يك صحنهء مبارزه را مجسم مىكند . مىگويد كفار آرام نخواهند نشست ، پولها خرج خواهند كرد . به مؤمنين و مسلمين هشدار مىدهد كه گو اينكه عاقبت كار كفار شكست و حسرت و مغلوبيت است ولى اينها همه به اين شرط است كه اهل ايمان به آن وظيفهء خودشان كه مبارزه با باطل است قيام كنند .\r\nاينجاست كه قرآن دستور مبارزه مىدهد ، نمىگويد شما مطمئن باشيد اينها خود به خود شكست مىخورند و از بين مىروند ، مثل حرفهايى كه اغلب مامىگوييم : خود به خود خودشان از ميان مىروند ، ديگر احتياجى به مبارزهء ما نيست . قرآن نمىگويد كفار خود به خود شكست مىخورند ، بلكه اشاره مىكند به وظيفهء مسلمين و مؤمنين و مىگويد : وَ قاتِلوهُمْ حَتّى لا تَكونَ فِتْنَةٌ وَ يَكونَ الدّينُ كُلُّهُ لِلَّهِ با اينها بجنگيد ؛ يعنى آنها كه باز نمىگردند و در راه باطل اصرار مىورزند ، وقتى كه شما مىبينيد سرسختى نشان مىدهند و پولشان را [ در راه باطل 
  ] خرج مىكنند ، شما هم مردانه با آنها بجنگيد ، چرا ؟ حَتّى لاتَكونَ فِتْنَةٌ تا ريشهء فتنه را بكَنيد . از اين آيهء قرآن ، فلسفهء جهاد در اسلام روشن مىشود . اسلام دينى است كه يكى از دستورهاى اصيل آن جهاد است . جهاد يعنى سربازى ، يعنى جنگ . بايد اندكى در اطراف اين موضوع توضيح بدهم اگرچه بعداً ، مخصوصاً در سورهء برائت ، آيات زيادى دربارهء\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nجهاد داريم و اين بحث جايش آنجاست .\r\nغير مسلمانها - مخصوصاً مسيحيها چه آنها كه پيرو مذهبى از مذاهب قديم هستند و چه آنها كه مرامشان اسماً مذهب است و در واقع يك باند سياسى هستند گاهى به اسلام عيب مىگيرند كه اسلام دستور جهاد داده است ، در دين نبايد جهاد باشد ، دين فقط بايد مردم را دعوت كند ، هركس پذيرفت ، پذيرفت و هركس نپذيرفت ، نپذيرفت . اين اشكال يك جواب بسيار روشن و واضحى دارد . اگر دينى مثل دين مسيح باشد يعنى محتواى آن همان محتواى دين مسيح باشد مطلب از همين قرار است كه مىگويند ، مثل يك فيلسوفى كه كارش فقط اين است كه يك مكتبى آورده مىخواهد به مردم ياد بدهد ، يا مثل يك ناصح كه فقط مىخواهد به مردم اندرز بدهد . يك ناصح مثل سعدى ، اندرزگو است و اندرزگو از آن جهت كه اندرزگو است فقط كارش اندرز دادن است . گفت : « ما نصيحت به جاى خود كرديم ( يا به جاى خود گفتيم ) و رفتيم ، هركه مىخواهد ، بشنود ، هركه مىخواهد ، نشنود . »\r\nيا حافظ مىگويد :\r\n من آنچه شرط بلاغ است با تو مىگويم * تو خواه از سخنم پند گير و خواه ملال \r\nمن فقط وظيفه‌ام اين است كه سخنم را به تو بگويم . حال تو مىخواهى بپذير ، مىخواهى نپذير . در مورد يك ناصح ، كسى كه تعهدش از حد نصيحت و اندرز و پند تجاوز نمىكند مطلب همين است ، اما آن دينى كه به پند و اندرز قناعت نكرده است بلكه بر سراسر زندگى بشر چنگ انداخته و آمده اجتماع بسازد ، دينى كه تشكيل دولت دادن جزء دستوراتش است ، آيا مىتواند دستور جهاد نداشته باشد ؟ ! يك دينى در دنيا اعلام كند كه من مىخواهم دولت تشكيل بدهم و تعليمات من مكتبى است كه يكى از شئون آن اين است كه زندگى اجتماعى در جميع شئونش بايد بر اساس اين مكتب باشد ، و مىخواهد مسلمين را به صورت يك واحد اجتماعى مستقل در بياورد ؛ آيا اين دين مىتواند دولت داشته باشد ولى ارتش و سرباز نداشته باشد ، دستور جهاد و دفاع نداشته باشد ؟ ! اگر شما در همهء دنيا يك دولت پيدا كرديد كه ارتش نداشته باشد ، آن وقت بگوييد چرا اسلام دستور تشكيل ارتش مىدهد . اسلام را نبايد با اديانى كه همهء محتواشان چهارتا كلمه اندرز است مقايسه كرد . اسلام خودش را در مقابل همهء بدبختيهاى اجتماع مسئول مىداند اما فلان\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاندرزگو خودش را مسئول نمىداند . منتها هدف تشكيل دولت اسلامى چيست ؟\r\nهدف تشكيل ارتش در اسلام چيست ؟ هدف جهاد در اسلام چيست ؟ يكى هدفش زورگويى است كه همه بايد مطيع من باشيد ، و يكى هدفش مبارزه با زورگويى است . هميشه در دنيا زور وجود دارد . يا بايد در مقابل زور تسليم بود ، يا بايد در مقابلش ايستاد . آن كسى كه مىگويد من جهاد ندارم معنايش اين است كه در مقابل زورهاى دنيا تسليمم .\r\nالبته حضرت مسيح اجلّ از اين است كه بعد [ از قول ايشان 
  ] افزوده‌اند كه كار خدا را به خدا واگذار و كار قيصر را به قيصر . تقسيم كار كرده‌اند ، يك منطقه را به قيصر اختصاص داده‌اند و يك منطقه را به خدا . آن منطقه كه مال قيصر است به خدا مربوط نيست و آن منطقه كه مال خداست به قيصر مربوط نيست . تا آنجا كه قيصر كار دارد به خدا مربوط نيست . از آنجا كه به قيصر مربوط نيست مال خدا . معلوم است كه كارهاى اساسى دست قيصر است ، فقط چهار كلمه نماز خواندن و دعا كردن و شفا خواستن و غيره براى خدا باقى مىماند .\r\nاما در اسلام چنين حرفى نيست ، بلكه اسلام مىگويد هرچه كار بشر است ، كار خدا و دين است . بنابراين چون هميشه در دنيا زور وجود دارد ، يكى از دو راه را بايد انتخاب كرد : يا بايد گفت در مقابل زور بايد تسليم بود ، و يا بايد گفت در مقابل زور بايد ايستادگى كرد . بله ، اگر يك جهادى خودش بخواهد زورى باشد در مقابل بىزورها آن نبايد باشد ، اما زور در مقابل زور يكى از سنن خلقت است . اين شعرها گويا از نظامى است و خيلى معروف است :\r\n تا چند چو يخ فسرده بودن * در آب چو موشِ مرده بودن\r\nمىباش چو غنچه خار بر دوش * تا خرمن گُل كشى در آغوش \r\nمىخواهد بگويد يك بوتهء گل هم مجهز به خار است براى حفاظت خودش .\r\nقرآن در اينجا ، هم دستور جهاد مىدهد و هم هدف جهاد را مشخص مىكند . وَ قاتِلوهُمْ با اينها بجنگيد ، براى چه ؟ حَتّى لاتَكونَ فِتْنَةٌ براى اينكه زمينهء فتنه را از ميان ببريد ، آشوبى در ميان نباشد . وَ يَكونَ الدّينُ كُلُّهُ لِلَّهِ و دين تنها از آن خدا باشد ، يعنى بشر تسليم خدا باشد ، تسليم حقيقت باشد . معنى « وَ يَكونَ الدّينُ كُلُّهُ لِلَّهِ » همان‌طور كه مفسرين گفته‌اند اين نيست كه « تا همهء مردم مسلمان باشند » چون از ضرورتهاى دين اسلام است كه اسلام - به اصطلاح امروز - همزيستى مسالمت‌آميز با اهل كتاب\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nرا ( يعنى مردمى كه به يكى از اديان آسمانى اعتقاد دارند ) مىپذيرد ولو بالفعل توحيدشان توحيد درستى نيست . بالاخره اينها در اصل اهل توحيد بوده‌اند . اسلام تنها شرك را نمىپذيرد . پس معنى « وَ يَكونَ الدّينُ كُلُّهُ لِلَّهِ » اين است كه تا مردم با خدا آشنايى داشته باشند و لااقل اظهار تسليم در مقابل ذات پروردگار بكنند .\r\nپس در اين آيه ، قرآن صريحاً دستور مىدهد كه با اين مردمى كه مجهزند و مال و ثروت خرج مىكنند و صرف نيرو مىنمايند بجنگيد . فَانِ انْتَهَوْا فَانَّ اللَّهَ بِما يَعْمَلونَ بَصيرٌ با اينها بجنگيد تا وقتى كه دست از جنگ بردارند . ( اين قسمت از آيه نشان مىدهد كه اين جنگ در مقابل مردمى است كه آن مردم مىجنگند . ) اگر آنها دست از جنگ كشيدند كه بسيار خوب ، يعنى شما هم دست بكشيد ، خدا به كار آنها آگاه است . يعنى شما نترسيد كه حالا كه آنها دست كشيدند ما دست نكشيم . نه ، شما دست بكشيد . وَ انْ تَوَلَّوْا اما اگر حاضر نشدند دست بكشند و سرسختى نشان دادند نترسيد فَاعْلَموا پس بدانيد انَّ اللَّهَ مَوْليكُمْ خدا ياور شماست نِعْمَ الْمَوْلى وَ نِعْمَ النَّصيرُ خدا حامى و يار بسيار خوبى است .\r\nدر اينجا اين آيات تمام مىشود ، آياتى كه به اصطلاح يك صحنهء مبارزه ميان اهل حق و اهل باطل را مجسم كرده است . آيهء بعد آيه‌اى است كه در اطراف آن زياد بايد بحث بكنيم . آيهء خمس است : وَ اعْلَموا انَّما غَنِمْتُمْ مِنْ شَىْءٍ فَانَّ لِلَّهِ خُمُسَهُ وَ لِلرَّسولِ وَ لِذِى الْقُرْبى وَ الْيَتامى وَ الْمَساكينِ وَ ابْنِ السَّبيلِ . اين آيه از آياتى است كه مورد اختلاف شيعه و سنى است . شيعه‌ها آن را به يك صورت عامتر و كلىتر تفسير مىكنند و ما ثابت خواهيم كرد كه اين تفسير مطابق با حقيقت است . و بعد مقدارى دربارهء خمس و فلسفهء آن و بعضى ايرادها و سؤالهايى كه دربارهء خمس مطرح است صحبت خواهيم كرد . و صلى اللَّه على محمد وآله الطاهرين .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nتفسير سورهء انفال ( 5 )\r\nاعوذ باللَّه من الشيطان الرجيم\r\nوَ اعْلَموا انَّما غَنِمْتُمْ مِنْ شَىْءٍ فَانَّ لِلَّهِ خُمُسَهُ « 1 » .\r\n. . . « 2 » آنچنان‌كه كه آنها قرآن را تفسير كرده‌اند ما هم همان‌طور تفسير مىكنيم . ولى در عين حال ، اينكه ما تابع تفسير اهل‌بيت هستيم به معنى اين نيست كه اهل بيت آيات را [ به ميل خود 
  ] تفسير كرده‌اند و ما هم مىگوييم چون آنها اين‌طور گفته‌اند پس همين‌طور درست است . نه ، تفسير آنها نسبت به تفسيرى كه ديگران كرده‌اند بهتر است يعنى با مضمون آيه و ساير آيات موافقتر است . ابتدا ترجمهء اين آيه را به طور مختصر برايتان عرض مىكنم ، بعد جنبه‌هايى را كه مورد اختلاف شيعه و سنى است بيان مىنمايم . خلاصهء ترجمه اين است : بدانيد حكم اين است كه آنچه استفاده كرديد يا به غنيمت برديد ، 15 آن از آنِ خدا و پيغمبر خدا و صاحب خويشاوندى و يتيمان و مسكينان و از راه‌ماندگان است . ابتدا بايد آنچه را كه شيعه و سنى در اين\r\n\r\n\r\n\r\n\r\n","description":"","footnote":"\r\n( 1 ) . انفال / 41 .\r\n( 2 ) . [ چند دقيقه از ابتداى سخنرانى استاد شهيد متأسفانه روى نوار ضبط نشده است . 
  ]\r\n","page_name":" 248 ","page_number":248},
  {"content":"\r\n\r\nزمينه مىگويند برايتان تشريح بكنم ، بعد تفسير آيه را عرض بكنم .\r\nمطابق نظر ما شيعيان خمس تعلق مىگيرد به هر درآمد زائدى كه صرفاً درآمد و استفاده باشد . فرض كنيد شما معامله‌اى مىكنيد : پنجاه هزار تومان مىدهيد و در مقابل ، كالايى دريافت مىكنيد و اين كالا را به همان قيمت مىفروشيد . در اينجا شما هيچ استفاده‌اى نبرده‌ايد . حال اگر استفاده برديد ولى در مقابل ، نيروى كار مصرف كرديد ، هر مقدار از استفادهء مال كه خرج خود شما و يا عائلهء شما بشود به شرط اينكه اسراف نكنيد ، جزء درآمد حساب نمىشود . آنچه را كه علاوه بر سرمايهء اصلى و مخارج عادى زندگيتان خالص به دست شما مىآيد ، مىگويند درآمد .\r\nدرآمد به چند شكل ممكن است باشد . يكى به همين شكل كه عرض شد . البته در مورد درآمد نامشروع خمس معنى ندارد . يكى ديگر از اقسام درآمد گنج يا دفينه‌اى است كه صاحبش به كلى مجهول است و به دست كسى مىافتد . مىدانيم كه در قديم‌الايام مؤسسه‌اى مثل بانك نبوده است كه اگر مردم پول و جواهر قيمتى دارند در آنجا به امانت بسپارند و مطمئن باشند . البته در معابد اين كار كمى معمول بوده ولى در غير معابد معمول نبوده است . در نتيجه اين‌گونه اشخاص اموال خود را زير زمين مخفى مىكردند و اغلب آن را از نزديكان و محارم خود نيز مخفى مىنمودند .\r\nمثلًا به پسر كوچكش نمىگفت ، مىترسيد اگر به او بگويد من در فلان جا فلان مقدار اشرفى يا جواهر مخفى كرده‌ام ، او به كسى بگويد و بعد دزد يا زورمندى بيايد آن را ببرد . گاهى توفيق پيدا مىكردند كه به پسرشان كه بزرگ شده بود و به او اطمينان داشتند بگويند و گاهى اتفاق مىافتاد كه قبل از اينكه به وارث بگويند ، از بين مىرفتند و اينها زير خاك مىماند . برخى ثروتمندان و سلاطين گنجهاى خيلى بزرگ داشتند . آنها را زير زمين مدفون مىكردند و كسى نمىدانست . صد سال ، هزار سال ، دو هزارسال مىگذشت و كسى اطلاع نداشت . بعد يك كسى به يك مناسبتى نقطه‌اى از زمين خود را مىكَنَد ، مىبيند گنجى پيدا شد ، سكه‌هاى خلفاى عباسى ، اموى ، سكه‌هاى پيش از اسلام ، يا لااقل سكه‌هاى دورهء سلجوقى ، صفوى . صاحب زمين كه زمين مال او است و او گنج را به دست آورده ، اين پول مفت به او تعلق دارد .\r\nاين هم يك درآمد مجانى و بلاعوض است و بايد خمس آن را بدهند . معادن و چيزهايى كه از راه غوّاصى به دست مىآيد نيز از اين قبيل است كه اينها همه فلسفه‌هاى نزديك به هم دارد .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nنظر ائمهء ما - كه فقه شيعه ملهَم از روايات ائمه است اين است كه به طور كلى از هرچه كه حكم درآمد خالص را داشته باشد ، درآمد منهاى مخارج ، چه مخارج تحصيل آن درآمد و چه مخارج شخصى كه آن درآمد را تحصيل كرده است ؛ از هرچه كه درآمد بلاعوض تلقى شود بايد خمس داد . يكى از مواردى كه به حسب فقه شيعه بايد خمس داد غنائم جنگى است . مسلمانان با دشمنى مىجنگند ، دشمنى كه خون مسلمان را حلال مىداند و مسلمان نيز خون او را حلال مىداند . قهراً وقتى كه دو طرف به عقيدهء خودشان خونشان بر يكديگر حلال بشود ، مالشان به طريق اولى حلال است . آنچه از اموال در دارالحرب به دست مسلمانان مىافتد برايشان حكم يك درآمد خالص را دارد و از چيزهايى است كه بايد 15 آن را به عنوان خمس خارج كنند و 45 ديگر ميان آن سربازان تقسيم مىشود .\r\n\r\nموارد اختلاف شيعه و اهل تسنن در باب خمس\r\nاز نظر اهل تسنن ، خمس فقط به غنائم جنگى تعلق مىگيرد و بس . در غير غنائم جنگى ، آنها قائل به خمس نيستند . اين است كه مسئلهء خمس ميان اهل تسنن و اهل تشيع از زمين تا آسمان فرق مىكند ، چون آنها اختصاص مىدهند به غنائم دارالحرب ، و غنائم دارالحرب يك امر استثنايى است ، گاهى هست و گاهى نيست ، مخصوص زمان جنگ است . ولى مطابق آنچه شيعه مىگويد خمس يك امر جارى و دائم است ، اختصاص به زمان جنگ ندارد ، سراسر زندگى اقتصادى مردم را در بر مىگيرد . اين يك وجه تفاوت ميان عقيدهء اهل تسنن و عقيدهء اهل تشيع در باب خمس ، كه بعد بحث خواهيم كرد كه اين اختلاف از كجا پيدا شده . مسئلهء دومى كه در باب خمس هست اين است كه خمس را چه اختصاص بدهيم به غنائم دارالحرب و چه اعم بگيريم ، آن را چند قسمت بايد كرد ؟ همان‌طور كه مىدانيد خمس را از نظر فقه شيعه بايد شش قسمت كرد . سه قسمت آن « سهم امام » ناميده مىشود سه قسمت ديگر « سهم سادات » كه بعد عرض مىكنم چرا مىگويند سهم امام و سهم سادات .\r\nاهل تسنن مىگويند خمس را بايد پنج قسمت كرد نه شش قسمت . بعداً خواهيم گفت كه اهل تشيع روى چه حساب مىگويند شش قسمت و اهل تسنن روى چه خيالى گفته‌اند پنج قسمت . مسئلهء سومى كه مورد اختلاف است اين است كه حالا چه خمس اختصاص به غنائم دارالحرب داشته باشد و چه اعم باشد ، و چه آن را\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nپنج يا شش قسمت بكنيم ، بالاخره آن را به چه مصرفى بايد رساند ؟ بعد كه ثابت كرديم عقيدهء اهل تشيع در اين سه مسئله درست است ، بحث چهارمى راجع به فلسفهء اين حكم بنا به عقيدهء اهل تشيع داريم .\r\n\r\nخمس به چه تعلق مىگيرد ؟\r\nاما قسمت اول كه خمس به چه تعلق مىگيرد ؟ عرض كرديم كه اهل تسنن مىگويند كه خمس فقط به غنائم دارالحرب تعلق مىگيرد ، و اهل تشيع مىگويند به مطلقِ درآمدهاى خالص كه در مقابل آن ، انسان هيچ عوضى خرج نكرده است . منشأ اختلاف ، كلمه غَنِمْتُمْ است كه معنى غَنِمْتُمْ چيست ؟ اگر نخواهيم با آنها مباحثه كنيم ، مىگوييم ائمهء ما گفته‌اند مقصود از غَنِمْتُمْ مطلقِ درآمدهاى خالص اضافى است ، ولى اگر اهل تسنن بخواهند با ما مباحثه كنند و بگويند به چه دليل حرف ائمهء شما درست است ، بايد برويم سراغ كلمهء غَنِمْتُمْ و ببينيم لغت عربى دربارهء اين كلمه چه مىگويد ؟\r\nاگر لغت عربى گفت كلمهء غَنِمْتُمْ كه از مادهء « غَنِمَ ، يَغْنَمُ ، غانِمٌ ، مَغْنومٌ » مىباشد يعنى غنيمتى كه در دارالحرب نصيب شما مىشود و اختصاص دارد به غنائم دارالحرب ، مىگوييم حرف آنها درست است ، و اما اگر سراغ لغت رفتيم و گفتند كلمهء « غَنِمَ ، يَغْنَمُ » و هرچه از اين ماده است ، يك كلمهء اعم است و اختصاص به غنائم دارالحرب ندارد ، مىگوييم حرف شيعه درست است .\r\nاول مىرويم سراغ قرآن ، ببينيم در خود قرآن اين كلمه چگونه به كار رفته است ؟ ماده « غَنِمَ » در قرآن سه جا به كار رفته است ( غير از آنجا كه لفظ « غَنَم » به معنى گوسفند است ) . يكى بعد از اين آيه است : فَكُلوا مِمّا غَنِمْتُمْ . آن هم مثل اين آيه است . هرچه اينجا بگوييم ، آنجا هم مانند آن است . همچنين در قرآن آمده است :\r\nفَعِنْدَ اللَّهِ مَغانِمُ كَثيرَةٌ « 1 » در نزد خدا مَغْنَمهاى بسيارى است . مىخواهد به مردم بفهماند كه فوايد بسيارى كه شما مىخواهيد از دنيا ببريد و چشم به آن دوخته‌ايد نزد خداست . معلوم است كه مقصود اين نيست كه غنائم دارالحرب نزد خداست ، بلكه مقصود تفضلات زياد است ، چون آنچه خدا به بشر مىدهد اضافى است يعنى انسان چيزى از خدا طلبكار نيست ، هرچه كه خدا به بنده مىدهد تفضل است . پس ما\r\n\r\n\r\n\r\n\r\n","description":"","footnote":"\r\n( 1 ) . نساء / 94 .\r\n","page_name":" 251 ","page_number":251},
  {"content":"\r\n\r\nمىبينيم كلمهء « مغانم » در قرآن در جايى استعمال شده است كه اختصاص به غنائم دارالحرب ندارد . معلوم مىشود كه اگر معناى اين كلمه اختصاصاً غنائم دارالحرب بود ، درست نبود كه قرآن بگويد : فَعِنْدَ اللَّهِ مَغانِمُ كَثيرَةٌ بلكه بايد كلمهء ديگرى به جاى آن به كار مىبرد .\r\nدوم ، حديث نبوى ؛ كه اهل تسنن هم روايت كرده‌اند و مخصوصاً در نهايه ابن‌اثير هست . مضمونش اين است : مَنْ لَهُ الْغُنْمُ عَلَيْهِ الْغُرْمُ . اين حديث در فقه مورد استعمال دارد و در آنجا سنيها هم قبول دارند كه معنايش اين است كه هركسى كه سود ، مال اوست ضرر هم به او تعلق مىگيرد . اين حديث به صورت ضرب‌المثل هم درآمده : مَنْ لَهُ الْغُنْمُ عَلَيْهِ الْغُرْمُ هركس كه در موردى سود آن را مىبرد ضررش را هم بايد متحمل بشود . بديهى است در اين حديث معنى « غُنم » غنيمت دارالحرب نيست بلكه سود است . پس معلوم شد كلمهء « غُنم » در مطلق سود به كار برده مىشود . اين هم شاهدى از احاديث نبوى .\r\nاما لغت . در ميان لغويّين ، ما يك لغوى را انتخاب مىكنيم كه عرب است ولى نه شيعه است و نه سنى و از اين نظر بىطرف است ، و او صاحب « المنجد » كتاب لغت مىباشد كه يك مسيحى لبنانى است . ( حدود ثلث مردم لبنان مسيحى هستند . ) وقتى ما رجوع مىكنيم به كتاب المنجد مادهء « غَنِمَ يَغْنَمُ » مىبينيم مىگويد « 1 » : « مَنْ غَنِمَ مالًا » يعنى كسى كه مالى بلابدل و مفت گيرش آمده . بعد مىگويد غنائم دارالحرب يكى از مصداقهاى غُنم و غنيمت است نه اينكه منحصر به آن باشد . پس ما مىبينيم كه اين عرب مسيحى هم اين لغت را همان‌طور ترجمه مىكند كه علماى شيعه اين آيه را تفسير كرده‌اند . و البته علماى شيعه هم از خودشان نگفته‌اند ، از زبان ائمه‌شان گفته‌اند . پس ما مىبينيم آنچه كه ائمه گفته‌اند با زبان و لغت عربى وفق مىدهد نه اينكه گفته‌باشند تعبداً اين نظر را بپذيريد .\r\nيك مثال : معمولًا هنگام بازگشت مسافر ، وقتى مىخواهند به او دعا كنند ، مىگويند خير مقدم ، يعنى خوش‌آمدى . ولى وقتى مىخواهد برود ، ما مىگوييم به سلامت ، عرب مىگويد : سالماً و غانماً . « سالماً » همان معنى « به سلامت » را مىدهد ، و « غانماً » يعنى با غنيمت برگردى . آيا [ غانماً را 
  ] فقط به سربازى كه به ميدان جنگ\r\n\r\n\r\n\r\n\r\n","description":"","footnote":"\r\n( 1 ) . عين عبارت نيست .\r\n","page_name":" 252 ","page_number":252},
  {"content":"\r\n\r\nمىرود مىگويند ؟ نه ، به هر مسافرى مىگويند . يعنى سفرت با فايده باشد . « سالماً » يعنى به سلامت برگردى ، « غانماً » يعنى با سود و منفعت برگردى . « غانم » اختصاص ندارد به غنيمت دارالحرب ، هر سود و منفعتى را مىگويند غنيمت .\r\nبنابراين ما كه شيعه هستيم ، از آن نظر كه ائمهء ما گفته‌اند ، در ميان خودمان بحثى نداريم ولى اگر اهل تسنن از ما بپرسند از چه جهت خمس شامل هر درآمد خالصى مىشود - و حالا هم عده‌اى سنىمآب پيدا شده‌اند كه اين حرف را مىزنند جواب مىدهيم آنچه ائمهء ما گفته‌اند منطبق است با آنچه قرآن مىگويد . قرآن نگفته است :\r\nوَ اعْلَموا انَّما غَنِمْتُمْ فى دارِ الْحَرْبِ مِنْ شَىْءٍ ، قرآن گفته : وَ اعْلَموا انَّما غَنِمْتُمْ . آنها مىگويند آيات قبلش مربوط به جنگ است . مىگوييم ما كه نمىگوييم اين آيه غنيمت دارالحرب را شامل نمىشود تا شما بگوييد [ به آيات قبل 
  ] ارتباط ندارد . ما مىگوييم غنائم دارالحرب يكى از اقسام غنيمت است و قرآن در اينجا خواسته است يك قاعدهء كلى را بيان كند كه شامل غنيمت دارالحرب هم بشود نه اينكه خواسته باشد فقط حكم غنيمت دارالحرب را بگويد . بعلاوه آيا ممكن است كه اسلام دربارهء ماليات عمومى يك كلمه حرف نزده باشد ؟ ! زكات ماليات عمومى نيست ، آن يك امر اختصاصى است و به يك اموال خاصى تعلق مىگيرد . و آيا اسلام كه مدعى است در جميع شئون زندگى مردم حكم دارد مىتواند حكم ماليات عمومى نداشته باشد ؟ ! پس در اينجا به حكم لغت ، حق با اهل تشيع است .\r\n\r\nخمس به چند قسمت تقسيم مىشود ؟\r\nحال مىآييم سراغ مسئلهء دوم . ما 15 را كه گرفتيم - حالا از هرچه گرفتيم در اينكه اين 15 بايد به سهامى تقسيم شود ، بين شيعه و سنى اختلافى نيست . ولى شيعه مىگويد شش قسمت مىشود و سنى مىگويد پنج قسمت . مىرويم سراغ آيهء قرآن .\r\nببينيم قرآن گفته شش سهم يا پنج سهم ؟ مىبينيم قرآن گفته : فَانَّ لِلَّهِ خُمُسَهُ وَ لِلرَّسولِ وَ لِذِى الْقُرْبى وَ الْيَتامى وَ الْمَساكينِ وَ ابْنِ السَّبيلِ خود قرآن تصريح مىكند كه شش دسته‌اند . پس چرا اهل تسنن مىگويند پنج سهم بشود ؟ آنها مىگويند خمس كه 15 اصل درآمد است پنج قسمت مىشود كه قهراً هريك از سهام پنجگانه 125 مىشود ولى اهل تشيع مىگويند خمس شش قسمت مىشود كه قهراً هر سهم 130 خواهد شد .\r\nچطور اهل تسنن با وجود يك دليل واضح و روشن ، بر خلاف صريح آيهء قرآن\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nگفته‌اند خمس بايد پنج قسمت بشود ؟ آنها دليلى مىآورند كه ما بايد بررسى كنيم ببينيم درست است يا نه ؟ از آن شش تا ، يكى خدا بود . مىگويند معنى ندارد كه خدا سهمى ببرد و يك سهم را به خدا بدهيم . مگر خدا مىخواهد مال مصرف كند ؟ ! به پيغمبر بدهيم درست است زيرا بشر است و احتياج دارد . سايرين نيز همين‌طورند .\r\nمىگوييم پس چرا [ خدا را 
  ] ذكر كرده ؟ مىگويد خدا تشريفاً ذكر شده . خدا نام خودش را در اينجا همراه ديگران كرده براى احترام آنها ، و الّا خدا كه سهم نمىبرد .\r\nذكر نام خدا تشريفى است و پنج‌تاى ديگر حقيقى . شيعه جواب مىدهد : غنائم دارالحرب گاهى آنقدر زياد است - مثل غنائم ايران براى اعراب - و آنقدر اشياء نفيس و سيم و زر دارد كه يك فرد نمىداند چگونه خرجشان كند ، سر به ميليونها و ميلياردها مىزند ، مثل غنائم جنگهاى صدر اسلام . در اين صورت آيا درست است كه 125 از همهء آنها به شخص پيغمبر تعلق بگيرد و به هريك از ذىالقربى و يتيمها و مسكينها و ابن‌السبيل‌ها نيز 125 ؟ پس پيغمبر اين‌همه را براى شخص خودش اختصاص داد ؟ ! همان‌طور كه ممكن نيست بگوييم خدا يك مصرف است ، همچنين ممكن نيست بگوييم پيغمبر يك مصرف است به اين معنى كه تمام اين سهم مال شخص پيغمبر باشد و براى او خرج شود . پيغمبر كه از همهء مردم فقيرانه‌تر زندگى مىكرد . حتى در مورد ذىالقربى هم اين‌طور است . سهمى به نام خدا ، سهمى به نام پيغمبر و سهمى به نام ذىالقربى ، در واقع به يك معنى همه‌اش تشريفاتى است . تمام اينها در زمان پيغمبر در اختيار پيغمبر ، در زمان امام در اختيار امام ، و در نبودن امام در اختيار نايب امام عليه السلام قرار مىگيرد نه براى اينكه صرف شخص خودش بكند به عنوان اينكه پيغمبر يا امام و يا جانشين آنها و ولىّ امر مسلمين است ، بلكه به اين عنوان مىگيرد كه صرف مصالح عاليهء مسلمين بكند . ما مىگوييم اگر پيغمبر براى خودش مصرف كند اشكال دارد . او اين قدر احتياج ندارد . يك سهم به نام خدا ، يك سهم به نام پيغمبر و يك سهم به نام ذىالقربى ، اما خرج چه بشود ؟ خرج مصالح عاليه و كليهء مسلمين ، و در اختيار ولىّ امر مسلمين هم هست . همان شش سهم درست است نه پنج سهم . پس در اين اختلاف دوم هم كه آيا خمس را بايد شش قسمت كرد يا پنج قسمت ، آن‌طور كه بيان كرديم ، حق با اهل تشيع است . باقى مىماند قسمت سوم . اينجا دارد : يتيمها ، مسكينها ، ابن‌السبيل‌ها ، كه خلاصه مىشود افراد فقير . آيا مقصود عموم فقراى مسلمين هستند يا فقراى سادات : يتيمهاى\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nسادات ، مسكينهاى سادات و ابن‌السبيل‌هاى سادات ؟ شيعه مىگويد اختصاص دارد به سادات . [ در جلسهء آينده در اين باره بحث خواهيم كرد . 
  ]\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nتفسير سورهء انفال ( 6 )\r\nاعوذ باللَّه من الشيطان الرجيم\r\nوَ اعْلَموا انَّما غَنِمْتُمْ مِنْ شَىْءٍ فَانَّ لِلَّهِ خُمُسَهُ وَ لِلرَّسولِ وَ لِذِى الْقُرْبى وَ الْيَتامى وَ الْمَساكينِ وَ ابْنِ السَّبيلِ انْ كُنْتُمْ امَنْتُمْ بِاللَّهِ وَ ما انْزَلْنا عَلى عَبْدِنا يَوْمَ الْفُرْقانِ يَوْمَ الْتَقَى الْجَمْعانِ وَ اللَّهُ عَلى كُلِّ شَىْءٍ قَديرٌ « 1 » .\r\nعرض كرديم كه اين آيه از آيات مهم قرآن است از نظر تفسير و از نظر يك حكم بسيار مهم كه در آن ، ميان شيعه و سنى اختلاف بسيار شديدى است . آيهء خمس همين آيه است . خمس در نزد اهل تسنن يك مسئلهء بسيار فرعى و كوچك است ، يعنى از فروع جهاد است . ما در اسلام جهاد داريم و در برخى از جهادها يعنى آن جهادهايى كه عليه يك فرقهء باغيه از خود مسلمين نيست بلكه جهاد با كفار است ، قهراً همان‌طورى كه قانون همهء دنياست ، غنائم جنگى تعلق پيدا مىكند به آن كه جنگ كرده و فاتح است . از نظر اهل تسنن خمس منحصر است به غنائم جنگى ؛ سرباز يا لشكرى كه در جنگ غنيمتى به دست آورده است ، چهار قسمتش را به\r\n\r\n\r\n\r\n\r\n","description":"","footnote":"\r\n( 1 ) . انفال / 41 .\r\n","page_name":" 256 ","page_number":256},
  {"content":"\r\n\r\nخودش اختصاص مىدهد و يك قسمت را بابت خمس مىپردازد . معتقدند كه در زمان پيغمبر بايد به دست پيغمبر برسد ، در زمان خلفا به دست خلفا ، و بعد به دست ولىّ امر مسلمين ، آن كسى كه بالفعل حكومت مسلمين را [ در دست 
  ] دارد . حالا كه به دست او آمد به چه مصرفى برساند و چگونه تقسيم كند ؟ مىگويند از اين شش موردى كه ذكر شده است : لِلَّهِ خُمُسَهُ وَ لِلرَّسولِ وَ لِذِى الْقُرْبى وَ الْيَتامى وَ الْمَساكينِ وَ ابْنِ السَّبيلِ ، خدا تشريفى است يعنى به اصطلاح جدى نيست ، براى احترام ذكر شده نه اينكه واقعاً غرض اين است كه يك سهمى هم به نام خدا باشد . بعد مىگويند بنابراين خود اين يك پنجم را بايد پنج قسمت كرد ، يك قسمت به نام پيغمبر ، يك قسمت به نام ذىالقربى ، يك قسمت به نام يتيمها ، يك قسمت براى مسكينها و فقرا و يك قسمت براى از راه‌ماندگان . حال بعد از وفات پيغمبر اكرم تكليف چيست [ و سهم ايشان را 
  ] به چه كسى بايد داد ؟ بعضى مىگفتند سهم پيغمبر ساقط مىشود و آن را به چهار طبقهء ديگر بايد داد . برخى ديگر مىگفتند سهم پيغمبر را بايد نگهدارى كرد تا به دست خليفهء وقت برسد . يك چنين چيزى . به هر حال مطابق آنچه اهل تسنن مىگويند ، خمس يكى از فروع جهاد است و اهميت چندانى ندارد .\r\nولى در مذهب شيعه خمس خودش حكمى است اصيل در عرض جهاد . لهذا مطابق مذهب شيعه فروع دين ده‌تاست : نماز ، روزه ، زكات ، خمس ، حج ، جهاد ، امر به معروف و نهى از منكر ، تولّى و تبرّى . اما اهل سنت خمس را جدا ذكر نمىكنند بلكه آن را از فروع جهاد به شمار مىآورند . چطور شده كه در اين مسئله اين مقدار تفاوت پيدا شده است ؟ بستگى دارد به تفسير همين آيه . ائمهء ما به ما اين‌طور گفته‌اند كه در اين آيه ما غَنِمْتُمْ يعنى آنچه كه بهره مىبريد ، آن چيزى كه مفت و مجانى به دست شما مىرسد . غنائم جنگى يكى از موارد آن است نه اينكه منحصر به آن باشد . قبلًا راجع به كلمهء غَنِمْتُمْ صحبت كرديم ، هم از آيهء قرآن دليل آورديم كه اين ماده اعم است از غنيمت جنگى ، و هم از حديث نبوى شاهد آورديم ، و هم از امثلهء سائر در ميان عرب . همين‌قدر كه كلمهء غَنِمْتُمْ را به معنى « اسْتَفَدْتُمْ » گرفتيم - يعنى از هر فايده‌اى كه نصيب شما مىشود بايد يك پنجمش را بدهيد دايرهء خمس عجيب وسعت پيدا مىكند .\r\nموضوع ديگر در مورد كلمهء لِلَّه است . شيعه مىگويد در اينجا شش سهم است كه يك سهم آن به نام خداست . اهل تسنن مىگويند مگر خدا هم مىخواهد براى\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nخودش سهمى ببرد و مصرف كند ؟ شيعيان جواب مىدهند : معنى اينكه يك سهم به نام خدا باشد اين نيست ، همچنان‌كه معنى اينكه يك سهم به نام پيغمبر باشد اين نيست كه پيغمبر براى شخص خودش مصرف كند . اين سه سهم كه به نام خدا و پيغمبر و امام « 1 » است در واقع يعنى سهامى كه بايد صرف مصالح عمومى بشود ، و اساساً اين يك اصطلاحى است در قرآن كه هرچيزى كه راه خصوصى و فردى براى مصرف آن نباشد ، راه مصرف‌آن را « سبيل‌اللَّه » مىنامد . ما در باب زكات مىخوانيم :\r\nوَ فى سَبيلِ اللَّه يكى از راههاى مصرف زكات راه خداست . راه خدا يعنى چه ؟ هر راهى كه راه شخص خودمان نبود و راه مصلحت عموم بود ، آن را مىگويند راه خدا .\r\nشما پول خود را به يك فقير مىدهيد يا خرج مسجد يا بيمارستان و يا مدرسه مىكنيد ، مىگوييد در راه خدا يا براى خدا دادم . مگر به نفع خدا كسى پول مىدهد ؟ ! بديهى است معناى اين سخن اين نيست كه خدا مصرف كننده است بلكه هر چيزى كه راه عموم باشد ما مىتوانيم آن را راه خدا بناميم .\r\n\r\nانفال چيست ؟\r\nسه سهم از شش سهم به نام خدا و پيغمبر و امام است كه بايد صرف مصالح كلى و عمومى بشود . در اينجا نكتهء مهمى است كه به آن اشاره مىكنم : ما با اهل تسنن در آيهء ديگرى در همين سورهء انفال نيز اختلاف نظر شديدى داريم كه آن هم به همين اهميت است . آيهء اول اين سوره است : يَسْئَلونَكَ عَنِ الْانْفالِ قُلِ الْانْفالُ لِلَّهِ وَ الرَّسولِ اى پيغمبر ! از تو دربارهء انفال مىپرسند . بگو انفال منحصراً مال خدا و پيغمبر است .\r\nانفال يعنى چه ؟ اهل تسنن مىگويند انفال يعنى غنائم جنگى ؛ آيهء انفال هم مربوط به غنائم جنگ است . و عجيب اين است كه بعضى از مترجمين كه قرآن را به زبان فارسى ترجمه كرده‌اند ، اسم سورهء انفال را گذاشته‌اند سورهء « غنائم » ( يا غنائم جنگى ) . اين غلط است . ائمهء ما گفته‌اند انفال اختصاص به غنائم جنگى ندارد ؛ انفال يعنى هر ثروتى كه بشر آن را با كار تحصيل نكرده و مفت و مجانى به دست او رسيده است مثل ثروتى كه در طبيعت خود به خود به وجود مىآيد مانند جنگلها و منابع استفاده‌اى كه در كوهستانهاست از مراتع و غير آن . اينها مال خدا و پيغمبر است\r\n\r\n\r\n\r\n\r\n","description":"","footnote":"\r\n( 1 ) . در اينجا « ذىالقربى » از نظر ما شيعه يعنى امام .\r\n","page_name":" 258 ","page_number":258},
  {"content":"\r\n\r\nيعنى پيغمبر در زمان خودش و امام در زمان خودش ، به حكم اينكه حاكم مسلمين است اينها را صرف مصالح عمومى و راه خدا مىكند . يكى از انفال همين غنائم جنگى است .\r\nپس در آن آيه گفته شده است كه غنائم جنگى جزء انفال است . در آيهء خمس خدا اجازه داد كه از اين مال عمومى چهار خمسش در ميان سربازها تقسيم شود .\r\n[ در اصل 
  ] مال سرباز نيست و سرباز حق ندارد بگويد چون من جنگيده‌ام مال من است . مىگويند اگر تو براى غنيمت بجنگى ، اصلًا جهادت باطل است . تو براى خدا جنگيدى ؛ خدا اگر بخواهد چيزى نصيب تو كند كرده است . از نظر شيعه غنائم جنگى جزء انفال است . از اينجا ما به يك اصل و قانون ديگر پى مىبريم . آنچه كه در سر كوهها و شكم واديها و جنگلها پيدا مىشود و غنائم جنگى وغيره ، جزء انفال است و اختيارش با خدا و پيغمبر است يعنى مِلك شخصى كسى نيست . همچنين ائمهء ما گفته‌اند اختصاص به اينها ندارد ، اگر شما گنجى هم استخراج كنيد در واقع مِلك شخصى كسى نيست ، معادن هم در اصل ملك شخصى كسى نيست و حتى كسى كه كار و كسب مىكند ، آن مقدارى كه كار كرده است و خرج و مصرف كرده ملك شخصىاش بوده ، هر مقدار كه درآمد زائد دارد ، مثل اين است كه ملك شخصىاش نيست ، ولى خدا و پيغمبر به فرد اجازه داده‌اند كه در همهء اين موارد - با اينكه در اصل ملك شخصى وى نيست از چهار خمسش استفاده كند و يك خمس آن را به صاحب اصلى كه خدا و پيغمبر است بدهد يعنى به مصرف اجتماع برسد .\r\nمىبينيم چهرهء آيهء انفال و آيهء خمس آنچنان‌كه شيعه تفسير مىكند با آنچه اهل تسنن تفسير مىكنند از زمين تا آسمان متفاوت است . آن طور كه شيعه تفسير مىكند ، يك مفهوم بسيار عام و كلى مىيابد و از يك نظر ارتباط پيدا مىكند با نظام اقتصادى اسلامى و از نظر ديگر ارتباط پيدا مىكند با نظام حكومتى و سياسى اسلامى .\r\nدر اينجا سؤالى پيش مىآيد كه جواب آن از روايات ائمهء ما بيرون مىآيد . در فقه ما شيعه اين‌طور است كه خمس در واقع شش سهم مىشود : سهم خدا ، سهم پيغمبر ، سهم ذىالقربى يعنى سهم شخص امام يا به اصطلاح سهم امام ، و سه سهم ديگر كه به آن مىگويند سهم سادات ؛ يتيمها و فقيرها و درماندگان سادات . اين سؤال را خيلى از امروزيها مىكنند به دو صورت : يكى اينكه مىگويند چرا اسلام چنين دستورى داده ؟ آيا اين يك نوع امتياز نيست كه اسلام براى فرزندان و\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nخويشاوندان پيغمبر قائل شده و حال آنكه قوانين اسلام هيچ‌گونه امتيازى را نمىپذيرد . اين يك امتياز اقتصادى است و امتياز بزرگى هم هست . گذشته از اين ، اصلًا چرا - مطابق فقه شيعه حساب سادات را از غير سادات جدا كرده‌اند ؟\r\nمىگويند فرض كنيم همهء مردم دنيا مسلمان شده‌اند و مىخواهند خمس بدهند ( زمان حضرت حجت مسلّم همين‌طور خواهد بود ) يعنى يك پنجمِ اضافه درآمد خود را بدهند . اين ، سر به بودجه‌اى مىزند كه هيچ كشورى حتى آمريكا كه ثروتمندترين كشور دنياست بودجه‌اش اين مقدار نخواهد بود . شما مىگوييد نصف اين پول را به عنوان سهم امام صرف مصالح كلى مسلمين كنيد و نصف ديگر را به سادات بدهيد . اگر همهء سادات دنيا را جمع كنند و اين مقدار پول را به آنها بدهند ، در عرض يك سال هركدامشان ميلياردر خواهند شد ، چه رسد به اينكه هر سال اين كار انجام شود . حتى همين تعداد شيعه‌اى كه اكنون در دنيا هستند ، اگر بخواهند خمسشان را بدهند و نصف آن را به سادات بدهند ، پولى كه به سادات داده مىشود بودجهء عظيمى را تشكيل مىدهد . همهء سادات هم كه فقير نيستند ؛ در ميان آنها عده‌اى ثروتمند هستند كه خودشان بايد خمس بدهند . پس اين بودجهء كلان تكليفش چيست ؟ و آيا اين امتيازى است براى سادات ؟\r\nبعلاوه اگر يك مسئلهء ديگر را در نظر بگيريم اشكال شكل ديگرى پيدا مىكند .\r\nآن مسئله اين است كه وقتى ما رساله‌ها را مىخوانيم و روايات و فقه شيعه را مطالعه مىكنيم مىبينيم به ما مىگويند خمس را به هر سيدى نمىشود داد ، به سيدى مىتوان داد كه شرايطى دارد از قبيل اينكه متجاهر به فسق نباشد ، در راه فسق پول خرج نكند ، علاوه بر اينها فقير باشد يعنى نه واقعاً ثروتى داشته باشد كه از آن ثروت بتواند زندگى كند و نه قدرتى داشته باشد كه با آن قدرت بتواند كار كند . پس اگر سيدى در قدرت و توانايىاش هست كه به اندازهء يك زندگى متعارَف و معمولى - البته مقرون به قناعت نه مقرون به اسراف - برود كار و كسب بكند ، نمىشود به او خمس داد . پس تمام ساداتى كه ثروتمند يا قدرتمندند ، به آنها هم نمىشود خمس داد . باقى مىماند يك عده سادات فقير كه تعدادشان بسيار كم است .\r\nدر اينجا اشكال ديگرى پيدا مىشود و آن اينكه مىگويند به هر فقير غير سيد اگر خواستيد زكات بدهيد مىتوانيد يك دفعه آنقدر بدهيد كه او را غنى بكنيد . به عبارت ديگر شخصى سيد نيست ولى فقير هست ، پولى غير از خمس مثلًا زكات\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nوجود دارد . آيا ما مىتوانيم يك جا به اين شخص مثلًا صد هزار تومان بدهيم در صورتى كه خرج سالانه‌اش فقط ده هزار تومان است و نود هزار تومان ديگر را براى خودش سرمايه قرار مىدهد ؟ بله مىشود داد . به سيد چطور ؟ آيا مىشود به يك سيد ، يك جا به مقدارى خمس داد كه هم خرج سالانه‌اش بگذرد و هم بقيه را براى خودش سرمايه قرار دهد ؟ مىگويند : نه .\r\nاين سختگيرى در مورد سادات نيز هست كه آن كه خمس مىگيرد بايد مثل آنها كه زكات مىگيرند فقير باشد . سختگيرى علىحده‌اى در مورد سادات هست و آن اينكه فقط به اندازهء خرج سالش مىتوان به او داد ، نمىشود او را با پول خمس غنى كرد . پس ما به بن‌بست ديگرى گرفتار شديم . تا حالا مىگفتيم اگر مردم دنيا خمس‌بده باشند و خمسها را به سادات بدهيم اينها ميلياردر مىشوند . يك دفعه به اين دستور برخورديم كه خمس را به سادات ثروتمند يا قدرتمند ندهيد ، به فقيرشان بدهيد ، آن هم به اندازهء خرج سالش . پس اين بودجهء خمس اصلًا مصرف ندارد . ما چگونه آن را به مصرف برسانيم ؟ بنابراين اينكه گفته‌اند خمس را براى سيد قائل شدن امتياز است ، معلوم شد امتياز نيست زيرا مىگويد خمس را به سيد فقير بدهيد ، بعلاوه سختگيرى هم شده است كه از خرج سالش بيشتر ندهيد . ولى اشكال به اين صورت براى ما باقى مىماند كه اين بودجهء كلان را اسلام براى چه مصرفى معين كرده است ؟\r\nائمه به ما جواب داده‌اند كه اصلًا معنى اينكه در اين آيه گفته شده است سهم خدا ، سهم پيغمبر ، سهم ذىالقربى ، سهم يتيم ، سهم مسكين و سهم ابن‌السبيل ، اين نيست كه برويد خمس را ميان اينها تقسيم كنيد . اينها گويى نامزد اين سهام شده‌اند .\r\nريشه و اساس خمس اين است كه بايد به دست پيغمبر برسد و بعد از پيغمبر هم به دست امام برسد ؛ پيغمبر يا امام ، سادات را از اين بودجه تكفل مىكنند . اگر احياناً زمانى بود كه خمس نرسيد ، از بودجهء ديگر بايد آنها را تكفل كرد . اگر اين بودجه رسيد ، به اندازهء متعارف تكفل مىكنند ، باقىاش را به مصرف مصالح عامه مىرسانند . پس در واقع آن مقدارى كه زائد بر مصرف سادات فقير است نيز تعلق دارد به مصالح عمومى مسلمين . اين است كه اگر چه در زمان ما سيد فقير زياد است و زيادتر از سادات فقير ، خمس‌بده وجود دارد ، ولى بعضى از علما احتياط مىكنند و مىگويند سهم سادات را بدون اجازهء مجتهد و حاكم شرعى ندهيد ، روى همين\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nحساب كه ائمه گفته‌اند : لَهُ ما فَضَلَ وَ عَلَيْهِ ما نَقَصَ يعنى سادات بايد در كفالت امام يا نايب امام باشند ، اگر خمس كسر آمد [ امام يا نايب امام 
  ] بايد از جاى ديگر بدهد ، و اگر زياد آمد ، به آنها نمىدهد ، صرف مصالح عامهء مسلمين مىكند .\r\nبنابراين اشتباه است كه كسى خيال كند بنا بر مذهب شيعه « 1 » بودجهء كلانى را براى سادات قرار داده و خواسته‌اند سادات را به اين وسيله پولدار كنند . از غير بودجهء خمس مىشود غير سيد را ثروتمند كرد اما از بودجهء خمس كه به سيد مىدهند ، به هيچ وجه جايز نيست آنقدر به او داد كه از حد زندگى عادى و سالانه‌اش بيشتر باشد ، و اين مَثَل عوامانه كه « به سيد خمس مىرسد ولو اينكه ناودان خانه‌اش طلا باشد » دروغ است . خير ، به سيد خمس نمىرسد ولو اينكه ناودان خانه هم نداشته باشد ، اما به شرط اينكه قدرت كار داشته باشد و بتواند كار كند و زندگىاش را اداره كند . آنچه اسلام و فقه ما مىگويد و آنچه در رساله‌ها نوشته‌اند همين است كه عرض كردم نه غير اين .\r\nپس بنا بر مذهب تشيع كه دايرهء خمس خيلى وسيع است ، اشكال امتياز اقتصادى سادات مطرح است و عرض كرديم ائمهء ما به آن جواب قاطعى داده‌اند كه به اصطلاح معروف مو لاى درزش نمىرود . باقى مىماند يك سؤال ديگر ، و آن اينكه بسيار خوب ، امتياز اقتصادى براى سادات نيست ولى چرا اسلام يك حساب مخصوصى براى سادات باز كرده ؟ مثلًا يك شركت از راههاى مختلف درآمدى دارد . در مقابل ، مصرفهاى مختلف هم دارد . قهراً وقتى كه اين شركت بودجهء خود را تنظيم مىكند ، هر مصرفى را از يك درآمد خاص تأمين بودجه مىكند و اگر بخواهند مصرفى را از يك بودجهء ديگر تأمين نمايند بايد يك علت و ملاكى داشته باشد .\r\nحال ما قبول كرديم كه براى سادات امتياز اقتصادى در كار نيست ولى يك امتياز روحى و روانى يا بالاخره يك اختصاص كه هست ، و آن اينكه سادات فقير اختصاصاً بايد تحت نظر پيغمبر يا امام يا نايب امام اداره بشوند . زكات غير سيد به سيد نمىرسد و اينها فقط از خمس مىتوانند استفاده كنند . اين جدايى براى چيست ؟\r\nدر اينكه در اسلام بعضى احكام داريم كه از مختصات سادات است شكى\r\n\r\n\r\n\r\n\r\n","description":"","footnote":"\r\n( 1 ) . عرض كرديم كه خمس اهل تسنن بسيار اندك است و اين سخنان در آن مطرح نيست .\r\n","page_name":" 262 ","page_number":262},
  {"content":"\r\n\r\nنيست ، و اين نشان مىدهد كه اسلام مىخواهد سلسلهء نسب سادات ، اين نژاد ، مشخص باقى بماند . به نظر ما در اسلام بيش از اين عنايتى نيست كه اولاد پيغمبر با ديگران مخلوط نشوند به شكلى كه نسبشان گم بشود . مانعى ندارد كه با ديگران ازدواج كنند ، سيد از غير سيد زن بگيرد يا غير سيد از سيد زن بگيرد ، ولى اسلام مىخواهد نسبشان را از ناحيهء پدران ثابت نگاه دارد . در نتيجه يك احساس روحى در افراد پيدا مىشود ، مىگويد من از اولاد پيغمبرم ، من از اولاد على بن ابىطالب عليه السلام هستم ، من از اولاد حسين بن على عليه السلام هستم ، اجداد من در گذشته چنين بودند ، داراى چنين فضيلتهايى بودند . اين امر سبب مىشود كه طبقه‌اى از مردم ، عامل نژاد ، محركشان بشود به سوى اسلام ، نه براى كسب يك امتياز اقتصادى بلكه براى اينكه در راه اسلام فعاليت بيشترى بكنند . و شايد ژنهايى كه به وراثت مىرسد ، كم و بيش در بسيارى از نسلها ظهور مىكند و تاريخ هم نشان داده است كه سلسلهء جليلهء سادات و بالاخص علويين سادات ، از صدر اسلام تا عصر حاضر ، يك رگى در وجودشان وجود داشته كه اينها را بيشتر از ديگران به حمايت از اسلام برمىانگيخته است . اكثر قيامهاى مقدس دورهء امويها و دورهء عباسيها توسط علويين صورت گرفته است . در دوره‌هاى بعد هم ، در ميان طبقات مختلف علما ، حكما و ادبا ، افرادى كه از پيغمبر نسب مىبرده‌اند ، به نسبت ، از ساير افراد در راه اسلام فعالتر بوده‌اند ؛ زيرا غير از آن خاصيت طبيعى [ اسلام 
  ] كه بالطبع آنها را برمىانگيخته است ، اين حالت روانى كه احساس مىكرده‌اند ما اولاد پيغمبر هستيم و از ديگران اولويت داريم به اينكه زنده نگهدارندهء اين دين و عمل‌كننده به اين دين باشيم ، اينها را وادار مىكرده است كه در حمايت اسلام بيشتر بكوشند . با اينكه نسبت تعداد سادات به عموم مردم ، درصد ناچيزى را تشكيل مىدهد ، ولى وقتى كه به حوزه‌هاى علميه نگاه مىكنيم ، مىبينيم كسانى كه به فكر مىافتند بيايند طلبه شوند و تحصيل علم كنند ، شايد يك ثلثشان سيد هستند . همان احساس سيادتى كه مىكنند ، آنها را بيشتر وادار به اين كار مىكند . در عصر حاضر مىبينيد تمام مراجع تقليد سيد هستند . در ميان مراجع تقليد گذشته غير سيد هست ولى بسيار كمتر از سيد .\r\nمىدانيد سيد جمال‌الدين اسدآبادى يك مصلح بزرگ اسلامى بوده و در حدود نودسال پيش مىزيسته است . زمان او با زمان ما خيلى فرق داشته يعنى ملت اسلام در زمان او نسبت به زمان ما خيلى خواب‌رفته‌تر بوده‌اند . هنوز هم خواب‌رفته\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nهستند . او اغلب كشورهاى اسلامى را رفته و در همه جا هم فعاليت كرده است . وى مليت خود را مخفى مىكرد و از اينكه بگويد اهل كدام كشور هستم ابا داشت .\r\nچنان‌كه محققين ايرانى تحقيق كرده‌اند و ظاهراً تحقيقشان هم درست است ، اين مرد ايرانى بوده . ولى او به هرجا كه مىرفت نمىگفت من ايرانى هستم ، براى اينكه اگر مىگفت من ايرانى هستم ، آن عرب يا افغانى عليه او تحريك مىشد و مىگفت من بيايم حرف يك ايرانى را بپذيرم ؟ ! مخصوصاً در ميان سنيها اگر مىگفت من ايرانى و شيعه هستم ، كارش پيش نمىرفت . كسى از ايران بلند شود برود مثلًا به مصر ، بگويد من ايرانى و شيعه هستم ، و بعد همهء علماى مصر بيايند زير بالش را بگيرند و به عنوان شاگردى در مقابل او زانو بزنند ! اين يك امر عملى نبود . اغلب مىگفت من افغانى هستم ، زيرا مدتها در افغانستان بوده ؛ و چون اكثر افغانيها سنى بودند آنها احساس ضديت نمىكردند يا لااقل بدبين نمىشدند كه بگويند اين آمده براى اينكه ما را از مذهبمان برگرداند . در امضاهاى خودش مختلف امضا مىكرده .\r\nشايد زمانى كه در مصر بوده مصرى امضا مىكرده و زمانى كه در افغانستان بوده افغانى . ولى آن‌طور كه نوشته‌اند يك چيز را از اسم خودش نينداخته است و هميشه در امضاهاى خود آن را دارد و آن ، كلمهء « حسينى » است . امضا مىكند « جمال‌الدين حسينى » . عنايت دارد كه مردم بدانند او از فرزندان حسين بن على عليه السلام است ، و واقعاً هم سيد بوده است و خودش اين‌طور حس مىكرده كه از خون حسين بن على عليه السلام چيزى در رگهاى او وجود دارد .\r\nبنابراين آن طورى كه ما از مجموع احكام و مقررات اسلام در باب خمس استنباط كرده‌ايم ، با ضميمه كردن آيهء انفال و آيهء خمس به يكديگر به اين نتيجه رسيديم كه مسئلهء خمس دايرهء بسيار وسيعى دارد همان‌طور كه شيعه گفته‌اند ، نه اينكه يك امر محدود و كوچكى باشد از فروع جهاد آن طورى كه اهل تسنن گفته‌اند . و فقه اسلام در اين باب هيچ‌گونه امتياز اقتصادى به سادات نداده است و فقط عنايت بوده به يك حالت روانى كه در سادات باقى بماند ، نسبشان را حفظ كنند ، همان‌طورى كه حفظ كرده‌اند و سادات اغلب ، سلسلهء نسبشان را مىدانند كه به چه ترتيب به پيغمبر مىرسند . و اسلام خواسته است از اين حالت روانى استفاده و نتيجه‌گيرى كند ، همچنان‌كه نتيجه‌گيرى هم كرده است .\r\nوَ اعْلَموا انَّما غَنِمْتُمْ مِنْ شَىْءٍ فَانَّ لِلَّهِ خُمُسَهُ بدانيد از هر غنيمت و فايده‌اى كه شما\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمىبريد ، يك پنجمش مال شما نيست ، به نام خدا و به نام پيغمبر و به نام ذىالقربى است . اينكه مىگويد به نام پيغمبر ، شيعه و سنى قبول دارند كه خمس منحصراً مربوط به زمان پيغمبر نيست و مربوط به بعد از پيغمبر هم هست ، و چون پيغمبر از دنيا مىرود معلوم مىشود مقصود اين نيست كه خمس صرف شخص پيغمبر بشود .\r\nو به نام ذىالقربى خويشاوندان پيغمبر . در اينجا نگفته ذووالقربى : خويشاوندان ، مىگويد : خويشاوند . كلمهء « ذىالقربى » در قرآن ، چنان‌كه روايات ما هم تفسير كرده است ، يعنى « معصومين » كه اين هم حساب خاصى در قرآن دارد . وَ الْيَتامى وَ الْمَساكينِ وَ ابْنِ السَّبيلِ يتيمان سادات ، مسكينهاى سادات و ابن‌السبيل‌هاى سادات .\r\nاينها از اين بودجه بايد تأمين بشوند ، نه اينكه هر چه اين بودجه هست صرف اينها بشود . انْ كُنْتُمْ امَنْتُمْ بِاللَّهِ وَ ما انْزَلْنا عَلى عَبْدِنا يَوْمَ الْفُرْقانِ اگر شما به خدا ايمان داريد و به آنچه كه بر بندهء خودمان نازل كرديم در روز بدر ، آن روز عظيم كه در آن ، ميان حق و باطل جدايى واقع شد ؛ باطل ، باطل شناخته شد و حق ، حق . اشاره به آياتى است كه در روز بدر نازل شد ، چون شأن نزول اين آيات بعد از جنگ بدر است .\r\nقرآن براى جنگ بدر كه از نظر نظامى و اقتصادى و تعداد نفرات ، بسيار جنگ كوچكى بوده است ولى از نظر اجتماعى و معنوى يكى از آن چهارراه‌هاى تاريخ دنياست ، اهميت فوق‌العاده قائل است . در اينجا آن روز را « يَوْمَ الْفُرْقان » ناميده ، آن روزى كه حق و باطل از يكديگر جدا شدند يعنى باطل ، باطل شناخته شد و حق ، حق ؛ روزى كه جريان امر نشان داد كه يك دستى در كار است كه نيروى حق را اگر در راه حق و صحيح گام بردارد ، هرچند نيروى باطل نيرومندتر باشد ، پيروز مىگرداند . وَ اللَّهُ عَلى كُلِّ شَىْءٍ قَديرٌ خدا بر هر كارى تواناست . خدا مىتواند [ صحنه را 
  ] به گونه‌اى نشان بدهد كه در نتيجه ، يك نيروى مادى ضعيف ولى بر مُرّ و اساس حق را كه خالص و مخلص در راه خدا قدم برمىدارد بر يك نيروى مادى قوى كه در راه باطل گام برمىدارد پيروز كند . و صلى اللَّه على محمد وآله الطاهرين .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nتفسير سورهء انفال ( 7 )\r\nقرآن تصريح مىكند كه در جنگ بدر خدا وسيله‌اى فراهم كرد كه هر دو طرف بر يكديگر تشجيع بشوند كه اين جنگ كه جنگ سرنوشت بود صورت بگيرد تا در آن بر ايمانِ اهل ايمان افزوده شود . از جمله هنگامى كه دو لشكر به يكديگر برخورد مىكنند طورى اسباب فراهم شد كه كفار به نظر مسلمين اندك آمدند . آنها در حدود هزار نفر بودند ولى به چشم اينها كمتر آمدند . گفتند : اينها كه عددشان خيلى كم است . آنها هم كه مسلمين را ديدند ، كمتر از آنچه بودند به چشمشان آمدند . مسلمين با خود گفتند اينها كه چيزى نيستند ، شكستشان مىدهيم . آنها هم گفتند اينها چيزى نيستند ، يك لقمهء ما هستند . اين خودش يك حالت روحى است . آنها قوّت قلب پيدا كردند براى اينكه بجنگند ؛ اينها هم قوّت قلب پيدا كردند . و عجيب‌تر اين است كه پس از آنكه جنگ مقلوبه شد ناگهان تصور كفار درست در جهت عكس شد . ديدند آن جمعيت ، آن‌طور اندك نيستند ، خيلى بيشترند . بعد از آن ، مسلمين را دو برابر تصور مىكردند و همين سبب شد كه روحيهء كفار شكست بخورد . خدا مىگويد اين يك سرّ الهى داشت ، مىخواستيم كه اين حقيقت ظهور كند و اين درس براى هميشه در ميان مردم بماند . عجيب‌تر اين است كه شب قبل از جنگ ، پيغمبر اكرم صلى الله عليه و آله لشكر دشمن را خواب مىبيند و در اين خواب هم لشكر دشمن از آن مقدارى كه بعد در بيدارى ديده شد كمتر بود ، به چشم پيغمبر كمتر آمد كه وقتى پيغمبر خواب خود\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nرا براى اصحابش توصيف كرد ، اصحاب گفتند اينها كه چيزى نيستند . نتيجه اين شد كه مسلمين با قوّت قلب بر كفار تاختند و كفار در ابتدا با قوّت قلب بر مسلمين تاختند ولى بعد روحيه‌شان را باختند و شكست خوردند با اينكه تعدادشان تقريباً سه برابر مسلمين بود و تجهيزاتشان از آذوقه و شمشير و زره و سپر و غيره ، طرف مقايسه با تجهيزات مسلمين نبود .\r\nحال قرآن ايندو را ذكر مىكند كه ما چگونه اسباب فراهم كرديم . مىفرمايد : اذْ يُريكَهُمُ اللَّهُ فى مَنامِكَ قَليلًا اى پيغمبر ! ياد كن آن وقت را كه خدا اينها را در خواب به تو نماياند اما كم نماياند ؛ تو هم خيال كردى همهء آنها همين‌اند . وَ لَوْ اريكَهُمْ كَثيراً لَفَشِلْتُمْ اگر خدا در خواب اينها را زياد به تو نشان مىداد و تو هم قهراً همان حقيقتى را كه ديده بودى نقل مىكردى ، همه‌تان سست مىشديد وَ لَتَنازَعْتُمْ فِى الْامْرِ اختلاف مىكرديد ، بعضى مىگفتند با اينكه آنها زيادند برويم ، و بعضى مىگفتند حالا كه آنها اينقدر زيادند نرويم . وَلْكِنَّ اللَّهَ سَلَّمَ اما خدا اين كار را كرد [ و شما را به سلامت داشت . 
  ] انَّهُ عَليمٌ بِذاتِ الصُّدورِ خدا آگاه است به آنچه كه در سينه‌ها و دلهاست .\r\nوَ اذْ يُريكُموهُمْ اذِ الْتَقَيْتُمْ فى اعْيُنِكُمْ قَليلًا و آنگاه كه در وقت التقا يعنى در برخورد اول ، آنها را در چشم شما كم نماياند وَ يُقَلِّلُكُمْ فى اعْيُنِهِمْ و شما را هم در چشم آنها كم نماياند . لِيَقْضِىَ اللَّهُ امْراً كانَ مَفْعولًا خدا كارى را كه مىخواهد انجام دهد و قضاى حتمىاش اين است كه آن كار را بكند ، با اين وسائل انجام مىدهد . وَ الَى اللَّهِ تُرْجَعُ الْامورُ همهء كارها به سوى خداوند بازگردانده مىشود .\r\nبعد از اين آيات ، چند آيه داريم كه آداب جهاد را ذكر مىكند : يا ايُّهَا الَّذينَ امَنوا اذا لَقيتُمْ فِئَةً فَاثْبُتوا وَ اذْكُرُوا اللَّهَ كَثيراً لَعَلَّكُمْ تُفْلِحونَ اى اهل ايمان ! آنگاه كه با دشمن در ميدان جنگ روبرو مىشويد ، پابرجا و محكم بمانيد . اول دستور ثبات است .\r\nدر آيهء ديگر مىفرمايد : انَّ اللَّهَ يُحِبُّ الَّذينَ يُقاتِلونَ فى سَبيلِهِ صَفّاً كَأَنَّهُمْ بُنْيانٌ مَرْصوصٌ « 1 » خدا آن جمعيتى را دوست مىدارد كه در راه او مىجنگند ، صفى تشكيل مىدهند مثل ديوارى روئين . اولين دستور ، ثبات است و ايستادگى و استقامت .\r\nمواظب باشيد روحيه‌تان را نبازيد ، فرار نكنيد .\r\nوَ اذْكُرُوا اللَّهَ كَثيراً در همان حال خدا را زياد ياد كنيد ، خدا را فراموش نكنيد .\r\n\r\n\r\n\r\n\r\n","description":"","footnote":"\r\n( 1 ) . صف / 4 .\r\n","page_name":" 267 ","page_number":267},
  {"content":"\r\n\r\n\r\nياد خدا\r\nياد خدا سبب قوّت قلب انسان است . مخصوصاً وقتى كه انسان در شرايط سختى قرار مىگيرد ، ياد كردن خدا كه انسان از قدرت الهى استمداد كند ، روحيهء انسان را قوى مىكند . يا ايُّهَا الَّذينَ امَنُوا اسْتَعينوا بِالصَّبْرِ وَ الصَّلوة « 1 » . نماز ذكر خداست . قرآن مىگويد از نماز مدد و نيرو بگيريد .\r\nيادم هست كه سالها پيش شخصى كه سابقهء طلبگى داشته و مىآيد تهران در باند كسرويها قرار مىگيرد ، كتابى در رد شيعه نوشته بود كه به آن جواب نوشتند . از جمله ذكر خدا را تحقير كرده و گفته بود آيا اينكه يك پاسبان در دل شب خانه‌هاى مردم را پاسبانى كند بهتر است و خدا راضىتر است يا بنشيند يك جا و هى لبهايش را تكان بدهد بگويد من ذكر مىگويم ؟ مرد عالمى جواب خوبى داد ، گفت : شقّ سومى دارد و آن اينكه پاسبان در همان حالى كه تفنگش را روى دوشش گرفته و در خيابانها قدم مىزند و پاس مىدهد ذكر خدا مىگويد . اسلام كه نمىگويد يا برو پاسبانى كن يا ذكر خدا بگو ، يا برو خلبان باش يا ذكر خدا بگو ، يا برو كشتيبان باش يا ذكر خدا بگو . اسلام مىگويد هركارى كه مىكنى ذكر خدا بگو ، آنوقت كارت را بهتر انجام مىدهى و روحيه‌ات قويتر مىشود . چرا اين‌طور مىگويى كه آيا يك پاسبان خانه‌ها را پاسبانى كند بهتر است يا بنشيند در خلوت و تسبيح هزاردانه دستش بگيرد و ذكر خدا بگويد ؟ مثل اينكه قرآن گفته ذكر خدا فقط به اين است كه انسان در چلّه بنشيند ، درها را به روى خود ببندد ، تسبيح هزاردانه هم دستش باشد و ذكر بگويد . قرآن به مجاهدين مىگويد : يا ايُّهَا الَّذينَ امَنوا اذا لَقيتُمْ فِئَةً فَاثْبُتوا وَ اذْكُرُوا اللَّهَ كَثيراً لَعَلَّكُمْ تُفْلِحونَ اى اهل ايمان ! آنگاه كه با دشمن روبرو مىشويد و مرگ دندانهاى خود را به شما نشان مىدهد پابرجا باشيد و ياد خدا بكنيد . نگفت :\r\n« پابرجا باشيد ، اينجا ديگر جاى ياد خدا نيست » ، نگفت : « برويد در خانه‌ها بنشينيد و ياد خدا بكنيد » ؛ گفت : پابرجا باشيد و ياد خدا بكنيد . در ميدان جنگ اگر ياد خدا بكنيد بيشتر پابرجا مىشويد ، و در اين صورت است كه فلاح و رستگارى نصيب شما مىشود .\r\n\r\n\r\n\r\n\r\n","description":"","footnote":"\r\n( 1 )\r\n. بقره / 153 .\r\n","page_name":" 268 ","page_number":268},
  {"content":"\r\n\r\n\r\nآداب جهاد\r\nوَ اطيعُوا اللَّهَ وَ رَسولَهُ وَ لا تَنازَعوا فَتَفْشَلوا وَ تَذْهَبَ ريحُكُمْ وَ اصْبِروا انَّ اللَّهَ مَعَ الصّابِرينَ .\r\nوَ لاتَكونوا كَالَّذينَ خَرَجوا مِنْ دِيارِهِمْ بَطَراً وَ رِئاءَ النّاسِ وَ يَصُدّونَ عَنْ سَبيلِ اللَّهِ وَ اللَّهُ بِما يَعْمَلونَ مُحيطٌ . آداب جهاد را ذكر مىكند . دوتايش را ذكر كرديم كه گفت ثابت‌قدم و به ياد خدا باشيد . سوم : اطيعُوا اللَّهَ وَ رَسولَهُ انضباط داشته باشيد ، از پيش خود كار نكنيد . ببينيد امر خدا چيست ، همان را انجام بدهيد . امر پيغمبر را اطاعت كنيد كه او ولىّ امر شماست و خدا به او اختيار داده است . پس شرط سوم در باب جهاد ، انضباط است ، هم انضباط به اصطلاح شرعى و هم انضباط عملى . انضباط شرعى يعنى دستورهاى خدا را مو به مو عمل كنيد . انضباط به اصطلاح نظامى يعنى دستور فرمانده خود را كه خدا معين كرده است صد درصد به موقع اجرا بگذاريد . چهارم :\r\nوَ لاتَنازَعوا كوشش كنيد خودتان با همديگر اختلاف نداشته باشيد كه خيلى خطرناك است . تنازع نكنيد كه اگر تنازع بكنيد تَفْشَلوا سست مىشويد . جنگ و اختلاف داخلى سستى مىآورد ، يعنى شما بايد در مقابل دشمن يك مشتِ گره كرده باشيد . آن وقتى كه خودتان با يكديگر نزاع و اختلاف مىكنيد ، آن نيرويى كه بايد عليه دشمن مصرف بشود عليه خودتان مصرف مىشود .\r\nببينيد اين اختلافات داخلى كه ميان مسلمانها هست چه بر سر مسلمين آورده ؟\r\nفلسطينى اردنى را مىكشد و اردنى فلسطينى را . من تجربه دارم ؛ خدا مىداند به آن اندازه كه نيروى ما صرف خدمت به اسلام و مبارزه با دشمن اسلام مىخواهد بشود ، چند برابر اين نيرو صرف خراب كردن خودمان مىشود . قرآن مىگويد : وَ لاتَنازَعوا نزاع نكنيد فَتَفْشَلوا نتيجه‌اش اين است كه سست مىشويد ، استحكامتان را از دست مىدهيد . وَ تَذْهَبَ ريحُكُمْ يعنى آن بادِ عزت و غلبه و دولت كه برايتان مىوزيد از بين مىرود . نسيم دولت و قدرت و غلبه ، بعد از تنازع از بين مىرود چون تنازع سستى مىآورد و سستى نسيم عزت و دولت و غلبه را از شما مىگيرد . اين هم يك دستور كه تنازع نكنيد .\r\nوَ اصْبِروا خويشتندار باشيد ، اميد به آينده داشته باشيد ، بدانيد صبر ظفر مىزايد . انَّ اللَّهَ مَعَ الصّابِرينَ خدا با صبر كنندگان است ؛ يعنى اگر انسان صبر و خويشتندارى و مقاومت كند خداى تبارك و تعالى او را مدد مىدهد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nوَ لاتَكونوا كَالَّذينَ خَرَجوا مِنْ دِيارِهِمْ بَطَراً وَ رِئاءَ النّاسِ وَ يَصُدّونَ عَنْ سَبيلِ اللَّهِ وَ اللَّهُ بِما يَعْمَلونَ مُحيطٌ . دستور ديگر : با اخلاص باشيد ، كار را براى هدف بزرگ اسلامى انجام دهيد . خودنمايى و چشم و همچشمى و تجملات را كنار بگذاريد . مانند آنها نباشيد كه با « بَطَر » از خانه‌شان بيرون شدند . « بطر » آن خفّتى « 1 » است كه از نعمت به انسان دست مىدهد ؛ مثل اينكه سربازى مىخواهد به جنگ برود ، كوشش مىكند كه بهترين لباس جنگى را داشته باشد ، بهترين چكمه‌ها را به پايش كند ، بهترين نشانه‌ها و درجه‌ها را داشته باشد ، مدالهاى متعدد به خودش بياويزد . بعد مىآيد بيرون و خيلى قيافه مىگيرد . نه ، اين‌طور نباشيد . از آنان كه با ريا كار مىكنند نباشيد ، مخلص باشيد . چه خوب فرمود رسول اكرم كه هركس كه در جهاد با ما شركت كرد ، صِرف اينكه برود در ميدان جنگ و شجاعتش را نشان بدهد ، خيلى از افراد دشمن را هم از ميان ببرد ، كافى نيست . ما بايد تحليل كنيم كه اين فردِ مجاهد براى چه مجاهده مىكند ؟ اگر براى خدا و رسول است قبول است ؛ ولى از كجا كه اين مجاهد به اميد اينكه غنيمت ببرد مجاهده نمىكند ؟ از كجا كه او به اميد اينكه زن اسيرى نصيبش بشود مجاهده نمىكند ؟ فرمود هركس كه با اين هدفها مجاهده كند ، [ مقصدش 
  ] هم همينهاست و از اينها بالاتر نخواهد رفت .\r\nوَ لاتَكونوا كَالَّذينَ خَرَجوا مِنْ دِيارِهِمْ بَطَراً وَ رِئاءَ النَّاسِ از آنها نباشيد كه از خانه‌شان بيرون آمدند به عنوان جهاد ، اما از روى بَطَر يعنى از روى مغرور شدن به نعمتها ، و يا از روى رياكارى . وَ يَصُدّونَ عَنْ سَبيلِ اللَّهِ اينها مانع مردم مىشوند از راه خدا . وَ اللَّهُ بِما يَعْمَلونَ مُحيطٌ خدا به اعمال اينها احاطهء كامل دارد يعنى خدا چنين اعمالى را نمىپذيرد . فرق ميان كار خوب خدايى و كار خوب غير خدايى اين است كه در كار خوب غير خدايى ، شخص مىگويد اين كار انجام بشود به هر انگيزه‌اى كه شد . مثلًا فردى يك كسى را مىفرستد كه برود دشمن او را تأديب كند . وقتى برمىگردد از او مىپرسد آيا خوب كتكش زدى ؟ خوب نَرمَش كردى كه دومرتبه صدايش در نيايد ؟ ديگر نمىپرسد انگيزه و هدفت در اين كار چه بود ؟ اما كار خدا اين‌طور نيست . اول چيزى كه سؤال مىكنند هدف و انگيزهء انسان است . و صلى اللَّه على محمد وآله الطاهرين .\r\n\r\n\r\n\r\n\r\n","description":"","footnote":"\r\n( 1 )\r\n. [ به معنى سبكسرى 
  ]\r\n","page_name":" 270 ","page_number":270},
  {"content":"\r\n\r\n\r\nتفسير سورهء انفال ( 8 )\r\nاعوذ باللَّه من الشيطان الرجيم\r\nوَ لاتَكونوا كَالَّذينَ خَرَجوا مِنْ دِيارِهِمْ بَطَراً وَ رِئاءَ النّاسِ وَ يَصُدّونَ عَنْ سَبيلِ اللَّهِ وَ اللَّهُ بِما يَعْمَلونَ مُحيطٌ . وَ اذْ زَيَّنَ لَهُمُ الشَّيْطانُ اعْمالَهُمْ وَ قالَ لاغالِبَ لَكُمُ الْيَوْمَ مِنَ النّاسِ وَ انّى جارٌ لَكُمْ فَلَمّا تَراءَتِ الْفِئَتانِ نَكَصَ عَلى عَقِبَيْهِ وَ قالَ انّى بَرىءٌ مِنْكُمْ انّى ارى ما لاتَرَوْنَ انّى اخافُ اللَّهَ وَ اللَّهُ شَديدُ الْعِقابِ « 1 » .\r\nآيهء اول ترجمه‌اش اين است : اى مسلمانان ! شما مانند آن مردم نباشيد كه آنگاه كه از خانه‌هاى خود بيرون آمدند با يك حالت غرور و نعمت‌زدگى ، و به خاطر ريا و تظاهر ، و متظاهراً بيرون آمدند ، همانها كه مانع مردم از راه خدا هستند ، و خدا بر همهء كارهاى آنها احاطه دارد .\r\nاين آيه دنبالهء دو آيهء قبل است . اشاره‌اى به آن دو آيه بكنيم تا معنى اين آيه روشن بشود . اين سه آيهء متوالى ، دستور و آداب است براى مجاهدين مسلمان كه اى مسلمانان مجاهد ! آنگاه كه با حريف روبرو مىشويد و براى جهاد به پا مىخيزيد\r\n\r\n\r\n\r\n\r\n","description":"","footnote":"\r\n( 1 ) . انفال / 47 و 48 .\r\n","page_name":" 271 ","page_number":271},
  {"content":"\r\n\r\nاين‌گونه باشيد .\r\nبه نكاتى كه در اينجا هست توجه بفرماييد و بعد مقايسه كنيد ميان دستورهايى كه اسلام به سربازان و مجاهدين مىدهد و دستورهايى كه معمولًا و بلكه عموماً به سربازها مىدهند . و مخصوصاً توجه كنيد كه از جنبهء احساسى ، اسلام احساسات مجاهدين را در چه جهتى رهبرى مىكند ، و معمولًا تربيتهاى بشرى احساسات سربازان را در چه جهتى رهبرى مىكنند ؟ البته يك قسمتهايى هست كه مشترك است . مشتركات و مختصات هر دو را عرض مىكنم .\r\nدر آن آيه خوانديم : يا ايُّهَا الَّذينَ امَنوا اذا لَقيتُمْ فِئَةً فَاثْبُتوا وقتى كه با دشمن روبرو شديد ثابت‌قدم باشيد . دستور ثبات و استحكام و پايدارى است . اين چيزى است كه ديگران هم به سربازان همين‌طور دستور مىدهند ، و سرباز و مجاهد بايد هم همين‌طور باشد ، غير از اين اگر باشد نمىتواند سرباز باشد . و البته در ميان اديان ، اين از مختصات اسلام است كه پيروان خود را دعوت به قوّت و قدرت مىكند . ويل دورانت ، مورخ معروف ، يك دوره تاريخ تمدن نوشته است كه بيشتر قسمتهاى آن به فارسى ترجمه شده و در جلد يازدهم از ترجمه‌ها دربارهء تمدن اسلامى بحث كرده كه خواه ناخواه مربوط به اسلام مىشود . در آنجا مىگويد هيچ دينى مانند اسلام پيروان خود را دعوت به قوّت و قدرت نكرده است . و اين يك حقيقتى است . يا ايُّهَا الَّذينَ امَنوا اذا لَقيتُمْ فِئَةً فَاثْبُتوا وقتى كه گروهى از دشمن را ملاقات مىكنيد ثابت‌قدم باشيد ، پشت به دشمن نكنيد . و ما آيات حماسى زيادى در اين زمينه داريم . مثلًا در سورهء صف مىفرمايد : انَّ اللَّهَ يُحِبُّ الَّذينَ يُقاتِلونَ فى سَبيلِهِ صَفّاً كَانَّهُمْ بُنْيانٌ مَرْصوصٌ خدا دوست مىدارد آن سربازانى را كه در راه او مىجنگند و صف مىبندند محكم و پابرجا مثل ديوارى روئين كه كندنى نيستند . در افسانه‌هاى قديم خودمان مىگفتند اسفنديارِ روئين‌تن . به اعتبار يك فرد مىخواستند بگويند او روئين‌تن است يعنى در تنش مثلًا تير اثر نمىگذارد . ولى اينجا قرآن راجع به جماعت مىگويد . نمىگويد روئين‌تن به آن معنى افسانه‌اى ، مىگويد اين صف ، اين سپاه چنان محكم در جاى خودشان مىايستند كه گويى اين ديوار گوشتى ديوار روئين است . يا در آيهء ديگر مىفرمايد : وَ كَأيِّنْ مِنْ نَبِىٍّ قاتَلَ مَعَهُ رِبِّيُّونَ كَثيرٌ فَما وَهَنوا لِما اصابَهُمْ فى سَبيلِ اللَّهِ وَ ما\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nضَعُفوا وَ مَا اسْتَكانوا وَ اللَّهُ يُحِبُّ الصّابِرينَ « 1 » .\r\nدستور اول ثبات است كه اين بيشتر بسته به آن اراده‌اى است كه انسان در مقابل دشمن [ به كار مىبرد . 
  ] مىگويد ترس نداشته باشيد ، ثابت‌قدم باشيد . دوم :\r\nوَ اذْكُرُوا اللَّهَ كَثيراً در همان حال خدا را زياد ياد كنيد ، شعارهايى كه مىدهيد شعارهاى خدايى باشد . اين كار دو فايده دارد . يكى اينكه انسان در آن حال كه به ياد خداست قوّت قلب پيدا مىكند . در واقع اين دستور ، مؤيدى است براى دستور اول كه دستور ثبات است . ديگر اينكه آن حال ، انسان را از هرگونه هوا و هوس دور مىكند . شما براى خدا مىجنگيد ، در ياد خدا باشيد . لهذا مسلمين در جنگها شعارهاى خدايى و الهى مىدادند . الان هم هنوز كم و بيش در ميان سربازهاى عرب مرسوم است كه شعار اللَّهُ اكْبَر مىدهند . البته آيه ندارد كه كلمهء اللَّهُ اكْبَر را بگوييد .\r\nمىگويد خدا را زياد ياد كنيد . هر ذكرى كه ذكر خدا باشد مناسب است ، خصوصاً اذكارى كه استمداد از ذات اقدس الهى باشد .\r\nدستور سوم : اطيعُوا اللَّهَ وَ رَسولَهُ اطاعت خدا و پيامبرش . اطاعت خدا يعنى قوانين اسلام را در آن حال كاملًا رعايت كنيد ، يك وقت تعدّى نكنيد ، كه در آن آيه مىفرمايد : قاتِلوا فى سَبيلِ اللَّهِ الَّذينَ يُقاتِلونَكُمْ وَ لاتَعْتَدوا « 2 » . آن دستورهايى را كه اسلام مىدهد و از طرف خداوند به پيغمبر وحى شده نصب‌العين قرار بدهيد ، و پيغمبر را اطاعت كنيد به اعتبار اينكه رئيس و سائد و قائد شماست ، يعنى انضباط نظامى داشته باشيد . وَ لاتَنازَعوا فَتَفْشَلوا وَ تَذْهَبَ ريحُكُمْ از اينكه در ميان خودتان اختلاف كنيد و با يكديگر به نزاع برخيزيد بپرهيزيد . اثر نزاع ، فَشَل و سستى است . با خودتان نزاع و مشاجره نكنيد . نمىگويد نجنگيد ، آن كه ديگر طريق اولى است .\r\nوقتى كه اردنيها و فلسطينيها خودشان به روى يكديگر تفنگ بكشند عروسى\r\n\r\n\r\n\r\n\r\n","description":"","footnote":"\r\n( 1 ) . آل عمران / 146 [ ترجمه : چه بسيار رخ داده كه پيغمبرى ، جمعيت زيادى از پيروانش در جنگ كشته شده و با اين حال اهل ايمان با سختيهايى كه در راه خدا به آنها رسيده مقاومت كردند و هرگز بيمناك و زبون نشدند و سر زير بار دشمن نياوردند و راه صبر و ثبات پيش گرفتند كه خداوند صابران را دوست مىدارد . 
  ]\r\n( 2 ) . بقره / 190 [ در راه خدا با كسانى كه به جنگ شما برخيزند بجنگيد ولى ستمگر نباشيد . 
  ]\r\n","page_name":" 273 ","page_number":273},
  {"content":"\r\n\r\nدشمن است . وَ لا تَنازَعوا با يكديگر به نزاع و مشاجره برنخيزيد فَتَفْشَلوا كه پشت سرش فَشَل يعنى سستى پيدا مىكنيد ، مثل يك بدن كه وقتى تعادلش بهم مىخورد و بيمارى پيدا مىكند و گلبولهاى سفيد خون با ميكروبها مىجنگند ، مىبينيد سستى پيدا مىكند و قوّت و نيروى آن مىرود . و وقتى سستى پيدا كرديد وَ تَذْهَبَ ريحُكُمْ .\r\n« ريح » در لغت عرب يعنى باد ، ولى اين كلمه با كلمهء « باد » در فارسى خيلى تفاوت دارد يعنى منشأ خيلى چيزهاى ديگر شده است . ما حركت هوا را باد مىگوييم و از اين كلمه لفظ ديگرى نساخته‌ايم ، ولى در زبان عربى از كلمهء « ريح » خيلى كلمه‌ها ساخته‌اند . كلمهء « رايحه » كه به معنى « بو » است از همين جا آمده چون بو در هوا پخش مىشود و به وسيلهء حركت هوا به انسان مىرسد ، كما اينكه روح را هم از همين ماده گرفته‌اند . در فارسى كلمهء « باد » گاهى به عنوان كنايه به كار مىرود مثل اينكه وقتى مىخواهيم بگوييم كسى صاحب قدرت و شوكت است و كارها در اختيار اوست ، مىگوييم باد به پرچم فلانى مىوزد . وقتى هم مىخواهيم بگوييم فلانى ديگر قدرتش از بين رفت ، مىگوييم بادش خالى شد . در اينجا كلمهء « ريح » كه به معنى « باد » است ممكن است كنايه از همان شوكت و قدرت باشد ، يعنى [ اگر با يكديگر اختلاف و نزاع كنيد 
  ] شوكت و قدرت شما از ميان مىرود . و ممكن است از همان رايحه باشد : بوى شما از ميان مىرود . نتيجهء هر دو يكى است . پس اين دستور هم اين است كه با يكديگر منازعه و مشاجره نكنيد كه پشت سرش سستى و ضعف پيدا مىشود و پشت سر ضعف ، آن شوكت و عظمت و قدرت شما از ميان مىرود .\r\nبىجهت نيست كه امثال ويل دورانت مىگويند : هيچ دينى مثل اسلام پيروان خودش را به قدرت دعوت نكرده است . در اديان ديگر اين مسائل مطرح نيست ، عظمت و شوكت مطرح نيست ، قدرت و قوّت مطرح نيست . ولى اسلام كه دينى است كه علاوه بر جنبه‌هاى معنوى ، جنبهء اجتماعى هم دارد ، قهراً به « قدرت » كه يكى از اصول و نواميس اجتماع است اهميت مىدهد .\r\nوَ اصْبِروا انَّ اللَّهَ مَعَ الصّابِرينَ دستور ديگرش مسئلهء صبر است . صبر يعنى جزع و فزع نكردن در مقابل مصائبى كه پيش مىآيد ؛ ثبات . در مقابل قدرت دشمن پابرجا باشيد يعنى ترس و جُبن به خود راه ندهيد . در مقابل مصائبى كه خواه ناخواه برايتان رخ مىدهد صابر باشيد .\r\nمخصوصاً مقدارى از حرفهاى جلسهء پيش را تكرار كردم براى اينكه آيه‌اى را كه امشب خواندم درست برايتان توضيح بدهم .\r\nدر عين حال كه به مجاهدين و سربازان دستور ثبات قدم و اتحاد و انضباط و\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nرعايت مقررات مىدهد و از قدرت و شوكت دم مىزند ، باز دين است ، اخلاق و معنويت است ، نمىخواهد احساسات مسلمين را طورى تحريك كند كه آنها را در جهت غرور و منيّت سوق بدهد . در ابتدا عرض كردم ببينيد اسلام احساسات مسلمين را در چه جهتى هدايت و راهنمايى مىكند . مقايسه را در اينجا مىخواستم به عمل بياورم . اين مطلبى كه عرض مىكنم استثنا ندارد . تمام مكتبهايى كه در دنيا هست ، مكتبها و فلسفه‌هاى اجتماعى يا روشهاى عملى كه دولتها در تربيت سرباز دارند ، هميشه كوشش مىكنند در سرباز به اصطلاح يك غرور ملى به وجود آورند ، يك روحيهء بالخصوصى كه به موجب آن او فقط به خودش و كشورش بينديشد .\r\nهمواره صحبت اين است كه ما چنين ، مفاخر ما چنان ، ما چنينيم ، ديگران كوچكند .\r\nقرآن مىگويد مبادا شما اين‌گونه باشيد ، مبادا روحيهء شما روحيهء تظاهر و روحيهء بَطَر باشد . بطر يعنى چه ؟ انسان وقتى كه يك نعمتى به او مىرسد ، يك خوشحالى و سرور و بلكه يك غرورى پيدا مىكند كه ديگر پايش روى زمين بند نيست و به ديگران اعتنايى ندارد ، خودش را بالادست همه مىبيند . حالا آن نعمت هرچه مىخواهد باشد . بعضى به واسطهء ثروت زياد اهل بطر مىشوند ، بعضى به واسطهء قدرت زياد يك حالت بىاعتنايى و غرور و تكبر نسبت به ديگران پيدا مىكنند ، همين‌طور كه راه مىروند با راه رفتنشان مىخواهند نشان بدهند كه منم صاحب قدرت ، منم صاحب ثروت . حرف كه مىزند ، با حرف زدنش كأنّه مىگويد منم صاحب قدرت ، منم صاحب ثروت ، منم صاحب علم . حتى [ غرور و تكبر 
  ] در نگاه كردنش پيداست . قرآن مىگويد ولى شما از آن دسته نباشيد ، فتحها و پيروزيها شما را سرمست نكند ، شما را متكبر و مغرور و اهل منيّت نكند . لذا مىگويد ديگران‌اند كه چنين‌اند .\r\nپس آخرين دستورى كه قرآن به سربازانش مىدهد دستور تواضع اخلاقى است . نمىگويد شما چنين نباشيد ، مىگويد مانند آنها كه چنين هستند نباشيد .\r\nمىخواهد بگويد ديگران چنين‌اند . وَ لاتَكونوا كَالَّذينَ خَرَجوا مِنْ دِيارِهِمْ بَطَراً مانند آن اشخاص نباشيد كه وقتى از خانه‌هايشان بيرون آمدند با بطر بيرون آمدند يعنى با غرور و تكبر و بىاعتنايى و منيّت وَ رِئاءَ النّاسِ و از روى تظاهر و خودنمايى بيرون آمدند . قهراً چنين اشخاصى فقط خودشان را مىبينند ، خدا را نمىبينند وَ يَصُدّونَ عَنْ سَبيلِ اللَّهِ و مانع مردم مىشوند از راه خدا . شما مثل اينها نباشيد . پس آخرين\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nدستورى كه مىدهد دستور فروتنى و تواضع است . در اينجا قرآن از روشهاى معمول و عادى بشرى به كلى فاصله مىگيرد و حاضر نيست احساسات [ سربازان 
  ] را در جهت منيّتها و خودپسنديها و خودپرستيهاى شخصى يا ملى تحريك كند ، همان‌طور كه در اول گفت : خدا را ياد كنيد ، همواره بگوييد خدا ، حقيقت ؛ اين منيّتها را دور بريزيد . وَ اللَّهُ بِما يَعْمَلونَ مُحيطٌ اشارتاً مىخواهد بگويد اين كارها كيفر دارد .\r\nخدا به چنين كارهايى كه آنها مىكنند احاطه دارد . يعنى بترسيد از خدا . كار خدا شوخىبردار نيست . اسم و لفظ و ظاهر در كار خدا و اسلام مؤثر نيست .\r\nمسلمين تا وقتى كه در زير لواى پيغمبر اكرم يا به پيروى از سيرت پيغمبر اكرم اين‌طور جهاد مىكردند : متكى به ايمان به خدا بودند ، ثابت‌قدم بودند ، در ياد خدا بودند ، با يكديگر نزاع نمىكردند ، دستورهاى اسلام را رعايت مىكردند ، انضباط را رعايت مىكردند ، جزع و فزع نمىكردند و از همه بالاتر اين بطرها و خودنماييها و تكبرها و غرورها در آنها وجود نداشت و فروتن بودند ، قهراً وعدهء الهى بر آنها ثابت بود و نتيجه مىگرفتند . ولى به تدريج نه تنها سربازىشان از اين سادگى اخلاقى بيرون آمد بلكه حتى در كارهاى عبادى هم اين‌طور شدند .\r\nاين داستان را مكرر شنيده‌ايد كه حضرت رضا عليه السلام در مرو و وليعهد بودند ، آن وليعهدى اجبارى كه همه مىدانيم مأمون بالاجبار حضرت را وادار [ به پذيرش آن 
  ] كرد و حضرت هم آخر با اين شرط قبول كردند كه عملًا دست به هيچ كارى نزنند چون شرايط ، آن طورى كه حضرت مىخواستند عمل كنند فراهم نبود ، اگر هم مىخواستند آن طورى كه شرايط فراهم بود كار كنند ، جز اينكه جزء عَمَله و اكَرهء مأمون قرار بگيرند چيز ديگرى نبود . اين سياست حضرت ، مأمون را از نتيجه‌اى كه مىخواست بگيرد كه از حيثيت حضرت رضا استفاده كند ، قهراً محروم كرد يعنى سياست مأمون با اين كار خنثى مىشد . مىديدند على بن موسىالرضا عليه السلام وليعهد هست ولى در هيچ كارى مداخله نمىكند . اين خودش عملًا اعتراض و صحه نگذاشتن روى كارهاى مأمون بود . روز عيد اضحى ( عيد قربان ) پيش آمد . مأمون فرستاد خدمت حضرت كه خواهش مىكنم نماز عيد را شما به‌جاى من برويد شركت كنيد . حضرت فرمود : من شرط كرده‌ام كه در هيچ كارى مداخله نكنم و مداخله نمىكنم . گفت : نه ، اين نماز است و عبادت ، و بعلاوه اين مداخله نكردن شما سر و صداى مردم را نسبت به من درآورده است . مردم مىگويند چرا على بن\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nموسىالرضا در هيچ كارى مداخله نمىكند ؟ ! درست است كه شما شرط كرده‌ايد ، ولى اين يك نماز بيشتر نيست . همين‌قدر برويد كه ديگر مردم خيلى به ما حرف نزنند . فرمود : بسيار خوب ، من مىروم اما به آن سنتى رفتار مىكنم كه جدم رفتار مىكرد ؛ يعنى به سنت اسلامى كه جدم عمل كرد عمل مىكنم نه به اين سنتهايى كه امروز رايج است . گفتند در اين جهت مختاريد . اعلام شد كه نماز عيد قربان را على بن موسىالرضا عليه السلام مىخواند . حدود صد و پنجاه سال بود - از زمان معاويه تا زمان مأمون - كه معمول شده بود خلفا با جلال و شكوه و جبروت بيرون بيايند . مردم هم بىخبر ، گفتند لابد وليعهد هم با همان جلال و جبروتهاى معمول بيرون مىآيد .\r\nرؤساى سپاه ، اعيان و اكابر لشكرى و كشورى بنىالعباس كه حكم شاهزاده‌هاى آن وقت را داشتند همه آمدند درِ خانهء حضرت كه با ايشان بيايند به نماز . اما به رسم سابق ، اسبهاى خود را زين و يراق كرده و گردنبندهاى طلا و نقره به گردن آنها بسته بودند ، خودشان چكمه‌هاى مخصوص به‌پا كرده و مسلح شده بودند ، شمشيرهاى مرصّع به كمر بسته بودند با يك جلال و جبروت عجيبى . ولى حضرت قبلًا فرموده بود من مىخواهم مثل جدم بيرون بيايم . در داخل منزل كه بودند به عده‌اى از كسانشان فرمودند : اين‌طور كه من مىگويم رفتار كنيد . وضو گرفتند و آماده شدند .\r\nحضرت خيلى ساده پاها را برهنه كرد و ضامنهاى كمر را بالا زد ، عصا را به دست گرفت و ذكرگويان حركت كرد : اللَّهُ اكْبَرُ اللَّهُ اكْبَرُ اللَّهُ اكْبَرُ عَلى ما هَدينا وَ لَهُ الشُّكْرُ عَلى ما اوْلينا . اطرافيان هم با حضرت همصدا شدند . همه منتظر بودند . در كه باز شد يك وقت ديدند امام با آن هيئت آمدند بيرون : اللَّهُ اكْبَر . جمعيت بىاختيار گفت : اللَّهُ اكْبَر .\r\nاز اسبها پياده شدند و آنها را رها كردند و لباسها را كندند . چكمه‌ها را طورى بسته بودند كه از پاها بيرون نمىآمد . نوشته‌اند خوشبخت‌ترين افراد كسى بود كه يك چاقو پيدا مىكرد كه چكمه‌ها را پاره كند و دور بيندازد . اشكها جارى شد . تا حالا انتظار داشتند امام با جلال و جبروت مادى و دنيايى و زر و زيور و اسب و شمشير بيرون بيايند ؛ برعكس ، جلال و جبروت معنوى جايش را گرفت . اينها هم فرياد كشيدند : اللَّهُ اكْبَر . مردم ديگر هم فرياد كشيدند : اللَّهُ اكْبَر . زنها و بچه‌ها روى پشت‌بامها جمع شده بودند كه جلال وليعهدى را ببينند . يك وقت ديدند اوضاع طور ديگر است . نوشته‌اند يك مرتبه تمام شهر مرو فرياد اللَّهُ اكْبَر شد و صداى ضجّه و گريه در شهر بلند شد . جلال چند برابر شد اما در سادگى و معنويت . راه افتادند به طرف\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nمصلّى ( چون نماز عمومى است مستحب است زير آسمان خوانده شود . ) چنان جمعيت هجوم آورد و چنان ابراز احساسات مىكردند كه گويى زمين و آسمان مىلرزد . جاسوسهاى مأمون به او خبر دادند كه قضيه از اين قرار است ، اگر اين نماز را امروز على بن موسىالرضا بخواند تو ديگر مالك چيزى نيستى . اگر از همان‌جا به مردم بگويد برويم سراغ مأمون ، همان لشكريان خودت به سراغت خواهند آمد و تكه‌تكه‌ات خواهند كرد . هنوز كه كار به آنجا نكشيده جلويش را بگير . اين بود كه آمدند نزد حضرت و به عنوان التماس و خواهش كه شما خسته و ناراحت مىشويد و خليفه گفته من راضى نيستم ، مانع ايشان شدند . فرمود : من كه اول گفتم كه من اگر بخواهم بيايم ، با آن زىّ بيرون مىآيم كه جدم بيرون مىآمد . جدم اين‌طور مىآمد .\r\nعبادت اسلامى هم اين‌طور شده بود ، تا چه رسد به جهادشان . ولى به تدريج جهادهاى اسلامى رنگ جهادهاى مادى ديگران را گرفت ، و چه اشتباهات بزرگى [ حكام اسلامى مرتكب شدند ! 
  ] خدا لعنت كند معاويه را كه اين كار از او شروع شد .\r\nدر زمان خلافت عمر ، معاويه استاندار سوريه بود و بيزانس ( روم شرقى ) كه مركزش همين اسلامبول فعلى و قسطنطنيه قديم بود همسايهء ديوار به ديوار سوريه بود . عمر در سفرى كه به شام مىآمد ، به تبعيت از سنت پيغمبر كه هنوز بهم نخورده بود با يك زىّ ساده‌اى مىآمد . خودش بود و يك مركب - كه ظاهراً شتر بوده و غلامش كه به نوبت سوار مىشدند . گاهى خودش سوار مىشد غلام پياده بود و گاهى غلام سوار مىشد و او پياده بود . مشك آبى داشتند و يك مقدار نان خشك . معاويه و لشكريانش با جلال بسيار آمدند بيرون به استقبال خليفه . مردم شام كه هنوز خليفه را نديده و به استقبال آمده بودند از اينها رد مىشدند و گاهى از اينها مىپرسيدند از موكب خليفه چه خبر داريد ؟ اينها هم جوابى نمىدادند ، تا خود معاويه و همراهانش رسيدند كه آشنا بودند . همين كه عمر چشمش به اينها افتاد كه با آن جلال و جبروت مىآيند ، از مركبش پياده شد ، دامنش را پر از سنگ كرد و پراند به معاويه و گفت :\r\nاين چه وضعى است كه درست كرده‌اى ؟ ! ولى معاويه آنقدر زيرك و زرنگ و حقه‌باز بود كه بالاخره خليفه را قانع كرد . گفت : چون ما در مجاورت بيزانس هستيم مصلحت اسلام چنين اقتضا مىكند . خليفه هم سكوت كرد .\r\nبه اين شكل جلال معنوى را تبديل به همين شوكتهاى مادى كردند ، در صورتى كه قدرت در جلال معنوى است . سرّ موفقيت مسلمين در قدرت روحى و\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nمعنوىشان بود .\r\nوَ اذْ زَيَّنَ لَهُمُ الشَّيْطانُ اعْمالَهُمْ مانند آنها نباشيد آنگاه كه شيطان كارهايشان را در نظر خودشان زيبا جلوه‌گر ساخت و قالَ لا غالِبَ لَكُمُ الْيَوْمَ مِنَ النّاس و به آنها چنين گفت كه شما خيلى صاحب قدرتيد ، هيچ قدرتى در مقابل شما مقاومت ندارد وَ انّى جارٌ لَكُمْ من هم كمك شما هستم ، شما در جوار و در پناه من هستيد . راجع به اينكه شيطان به اينها چنين گفت ، از قديم‌الايام مفسرين اختلاف كرده‌اند كه به چه شكل گفت ؟ آيا به شكل وسوسه بود يا به شكل تمثّل ؟ مىدانيم كه قرآن كريم از حقيقتى ياد كرده است به نام مَلَك و فرشته ، و از حقيقت ديگرى ياد كرده است به نام شيطان و جن . معمولًا ارتباط ملك با انسان را به شكل القاء خاطرات خوب در روح انسان بيان مىكنند كه حديث هم هست كه در قلب انسان دو گوش است ، از يك گوش مَلَك و از گوش ديگر شيطان القائات تلقين مىكنند . و در قرآن آمده است كه ملك يا فرشته تمثل پيدا مىكند يعنى ذات و جنسش جسم نيست ولى مىتواند مثال جسمانى پيدا كند و در نظر انسان ، در جلوى چشم انسان مجسم بشود . دربارهء روح‌القدس و مريم مىگويد : فَتَمَثَّلَ لَها بَشَراً سَوِيّاً « 1 » . شيطان هم همين طور است ، گاهى بشر را صرفاً به وسيلهء وساوسى كه در دل او القا مىكند اغوا مىنمايد و گاهى در جلوى چشم بشر تمثل پيدا مىكند .\r\nدر اين آيه از قديم مفسرين اختلاف كرده‌اند كه آيا منظور اين است كه شيطان در دل كفار اين‌طور القا كرد يا مقصود اين است كه شيطان در نظر كفار متمثل شد ؟\r\nهر دو را گفته‌اند و هر دو هم مىتواند صحيح باشد . غرض اين جهت است كه شيطان به اينها القاء كرد ، يا از راه وسوسه در دلشان و يا متمثل شد ، گفت : شما خيلى نيرومند هستيد ، و به همين جهت اينها را مغرور و متكبر كرد . گفت : من كمك شما هستم ، اما آن وقتى كه دو لشكر با يكديگر روبرو شدند شيطان فرار كرد . يا همان شيطان متمثل‌شده فرار كرد بنا بر يك تفسير ، و يا آن وساوسى كه در دلشان مىافتاد و اينها را مغرور مىكرد و قوّت قلب مىداد يك مرتبه از بين رفت ، به جايش جبن و ترس آمد ، بنا بر تفسير ديگر .\r\n\r\n\r\n\r\n\r\n","description":"","footnote":"\r\n( 1 )\r\n. مريم / 17 [ آيه به طور كامل چنين است : فَاتَّخَذَتْ مِنْ دونِهِمْ حِجاباً فَارْسَلْنا الَيْها روحَنا فَتَمَثَّلَ لَهابَشَراً سَوِيّاً و آنگاه كه از همهء خويشانش به كنج تنهايى پنهان گرديد ، ما روح خود را بر او مجسم ساختيم . 
  ]\r\n","page_name":" 279 ","page_number":279},
  {"content":"\r\n\r\nفَلَمّا تَراءَتِ الْفِئَتانِ همين كه دو گروه يكديگر را ديدند نَكَصَ عَلى عَقِبَيْهِ شيطان عقبگرد كرد و از اينها تبرّى جست .\r\nهميشه همين طور است : شيطان از هر راهى - وسوسه يا تمثل - وارد مىشود ، بشر مغرور مىشود و دست به جنايت مىزند ، عاقبت كار كه شد همهء آن عوامل شيطانى عقب مىروند و انسان تنها باقى مىماند . پس فرمود شما مغرور نباشيد و مانند آنها نباشيد كه شيطان آمد آنها را اينچنين فريب داد .\r\nاذْ يَقولُ الْمُنافِقونَ وَ الَّذينَ فى قُلوبِهِمْ مَرَضٌ غَرَّ هؤُلاءِ دينُهُمْ وَ مَنْ يَتَوَكَّلْ عَلَى اللَّهِ فَانَّ اللَّهَ عَزيزٌ حَكيمٌ منافقان و دورويان و بيماردلان كه فقط ظاهر را مىبينند و عوامل معنوى را نمىبينند مىگفتند اين بيچاره‌ها را ببين ! دينشان اينها را مغرور كرده . مكرر عرض كرده‌ايم كه جنگهاى صدر اسلام بالخصوص جنگ بدر حكم يك معجزه را داشته است ، يعنى از نظر عوامل مادى و نيروهاى جسمانى هيچ كس پيش‌بينى نمىكرد كه مسلمين فاتح بشوند . [ در جنگ بدر 
  ] پيش‌بينىها همه اين بود كه مسلمين مغلوب و منكوب شده و شكست خواهند خورد . يك عده كه خودشان را عاقل حساب مىكردند و منافق و دورو بودند پوزخند مىزدند ، مىگفتند اين بيچاره‌ها را ببينيد ! وعده‌هاى قرآن ، وعده‌هاى دينشان اينها را مغرور كرده ، ديوانه‌اند ، دارند خودكشى مىكنند . كجا دارند مىروند ؟ ! با چه عِدّه‌اى ! با چه عُدّه‌اى ! با چه قدرتى ! يك لقمه‌اند در مقابل دشمن . فريب خورده‌اند ، دينشان اينها را فريب داده است . قرآن مىگويد اينها نمىدانند كه اگر كسى با خدا باشد ، تكيه‌اش به خدا باشد ، چگونه عوامل الهى به نصرت او مىآيند و او را در هدفش تأييد مىكنند و قوّت مىدهند . اذْ يَقولُ الْمُنافِقونَ ( عطف به ماقبل است ) نباشيد از كسانى كه [ از شهرشان 
  ] بيرون شدند در حالى كه چنان بودند و در حالى كه منافقين و بيماردلان چنين مىگفتند . اذْ يَقولُ الْمُنافِقونَ آنگاه كه منافقين مىگويند ( « مىگويند » در اينجا يعنى « مىگفتند » ) وَ الَّذينَ فى قُلوبِهِمْ مَرَضٌ و آنها كه در دلشان بيمارى است ، بيماردلان ( مقصود بيمارى معنوى است نه اينكه قلبشان مريض است و بايد به دكتر مراجعه كنند . قرآن هرجا مىگويد : فى قُلوبِهِمْ مَرَضٌ مقصود مرضهاى روانى و اخلاقى است ) منافقين و آنها كه در دلشان بيماريهاى روانى و اخلاقى است مىگفتند : غَرَّ هؤُلاءِ دينُهُمْ دين اينان اينها را مغرور كرده . بيچاره‌ها ! كجا مىرويد و با كدام قدرت ؟ ! ولى اينها غافل بودند كه وَ مَنْ يَتَوَكَّلْ عَلَى اللَّهِ فَهُوَ حَسْبُهُ هر كه اتكايش به خدا باشد ،\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nخدا [ براى او 
  ] كافى است . شما واقعاً توكل را در كارها پيدا بكنيد ( توكل يعنى انسان وظيفهء خودش را با اعتماد به خدا انجام بدهد ) آن وقت مىبينيد چطور دست خدا به همراهتان مىآيد فَانَّ اللَّهَ عَزيزٌ حَكيمٌ خدا غالب و قاهر است ؛ اگر بخواهد ، هيچ قدرتى در مقابل او نيست ، و حكيم است : و كارهايش حكيمانه و بر اساس مصلحت است ، بىجهت كسى را تأييد نمىكند .\r\nدر اينجا اين قسمت از آيات كه دستورهاى روانى و روحى به مردم است تمام مىشود . آيهء بعد ( وَ لَوْ تَرى اذْ يَتَوَفَّى الَّذينَ كَفَرُوا الْمَلائِكَةُ يَضْرِبونَ وُجوهَهُمْ وَ ادْبارَهُمْ ) موعظه‌اى است كه حال كافران را در وقت قبض روحشان بيان مىكند ، كه اين باشد ان‌شاءاللَّه براى جلسهء آينده .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nتفسير سورهء انفال ( 9 )\r\nاعوذ باللَّه من الشيطان الرجيم\r\nوَ لَوْ تَرى اذْ يَتَوَفَّى الَّذينَ كَفَرُوا الْمَلائِكَةُ يَضْرِبونَ وُجوهَهُمْ وَ ادْبارَهُمْ وَ ذوقوا عَذابَ الْحَريقِ . ذلِكَ بِما قَدَّمَتْ ايْديكُمْ وَ انَّ اللَّهَ لَيْسَ بِظَلّامٍ لِلْعَبيدِ .\r\nكَدَأْبِ الِ فِرْعَوْنَ وَ الَّذينَ مِنْ قَبْلِهِمْ كَفَروا بِاياتِ اللَّهِ فَاخَذَهُمُ اللَّهُ بِذُنوبِهِمْ انَّ اللَّهَ قَوِىٌّ شَديدُ الْعِقابِ . ذلِكَ بِانَّ اللَّهَ لَمْ يَكُ مُغَيِّراً نِعْمَةً انْعَمَها عَلى قَوْمٍ حَتّى يُغَيِّروا ما بِانْفُسِهِمْ وَ انَّ اللَّهَ سَميعٌ عَليمٌ . كَدَأْبِ الِ فِرْعَوْنَ وَ الَّذينَ مِنْ قَبْلِهِمْ كَذَّبوا بِاياتِ رَبِّهِمْ فَاهْلَكْناهُمْ بِذُنوبِهِمْ وَ اغْرَقْنا الَ فِرْعَوْنَ وَ كُلٌّ كانوا ظالِمينَ « 1 » .\r\nآيهء اوّلى كه تلاوت شد ، حالت بسيار ناهنجار و دردناكى را كه كافران در حين قبض روح دارند بيان مىكند . مكرر گفته‌ايم كه روح كفر عبارت است از عناد ورزيدن در مقابل حقيقت . روايتى هست در كافى از امام باقر عليه السلام كه مضمون آن اين است : كُلُّ ما\r\n\r\n\r\n\r\n\r\n","description":"","footnote":"\r\n( 1 ) . انفال / 50 - 54 .\r\n","page_name":" 282 ","page_number":282},
  {"content":"\r\n\r\nيَجُرُّ الَى الْايمانِ وَ التَّسْليمِ فَهُوَ الْاسْلامُ وَ كُلُّ ما يَجُرُّ الَى الْجُحودِ فَهُوَ الْكُفْرُ « 1 » يعنى هر چيزى كه بازگشتش به اين باشد كه وقتى انسان در مقابل حقيقتى قرار مىگيرد و تشخيص مىدهد كه اين حقيقت است ، تسليم باشد ، اين برمىگردد به ايمان ؛ و هر چيزى كه بازگشتش به اين باشد كه وقتى انسان در مقابل يك حقيقتى كه تشخيص مىدهد حقيقت است قرار مىگيرد عناد و مخالفت بورزد و انكار كند ، روح كفر است .\r\nكافرانى كه در مقابل پيغمبر اكرم صلى الله عليه و آله قرار گرفته بودند ، خداوند آنها را اينچنين مستحق عذاب دنيا و آخرت مىداند . اين بدان جهت است كه اينها با تشخيص اينكه رسول اكرم صلى الله عليه و آله كيست و سخنش چيست عناد مىورزيدند . از اين جهت است كه اين مخالفت اينها كفر به معنى واقعى است . حالا قرآن كريم وضع قبض روح اينها را بيان مىكند كه با چه شدتى است و آغاز معذب شدن اينهاست . مىفرمايد : و اگر مشاهده كنى آنگاه كه فرشتگان الهى اينها را قبض مىكنند و تحويل مىگيرند چگونه از پيش رو و پشت سر مىزنند و به اينها مىگويند اكنون اين عذاب سوزان را بچشيد .\r\n\r\nچرا به « مُردن » مىگوييم « وفات » ؟\r\nراجع به اين آيه چند مطلب هست كه بايد دربارهء آنها صحبت بكنم . يكى اينكه قرآن « مردن » را « توفّى » تعبير مىكند كه ما هم الان در اصطلاح خودمان مىگوييم فلانى وفات كرد . چرا ما به « مردن » مىگوييم « وفات » ؟ كلمهء « فوت » كه ما به كار مىبريم [ از اين ماده نيست و 
  ] غير از لغت « وفات » است . بعضىها خيال مىكنند كلمهء « فوت كرد » با « وفات كرد » يكى است . نه ، فوت يك معنى دارد و وفات معنى ديگر ، و اين معنى كه عرض مىكنم در لغتِ فوت نيست ، در لغتِ وفات است ، و قرآن راجع به مردن ، كلمهء « توفّى » را به كار مىبرد كه از مادهء « وفات » است نه از مادهء « فوت » .\r\n« فوت » معنايش از دست رفتن است . مىگوييم : « نماز من فوت شد » يعنى از دستم\r\n\r\n\r\n\r\n\r\n","description":"","footnote":"\r\n( 1 ) . [ در كافى ، ج 2 ، ص 387 اين حديث به اين صورت آمده : كُلُّ شَىْءٍ يَجُرُّهُ الْاقْرارُ وَ التَّسْليم‌ُفَهُوَ الْايمانُ ، وَ كُلُّ شَىْءٍ يَجُرُّهُ الْانْكارُ وَ الْجُحودُ فَهُوَ الْكُفْرُ . ترجمه : هرچه را اقرار و تسليم بياورد ايمان است و هرچه را انكار و جحود بياورد كفر است . 
  ]\r\n","page_name":" 283 ","page_number":283},
  {"content":"\r\n\r\nرفت . يا مىگوييم : « فلان عمل از من فوت شد » ، « فلان شخص از مكه آمد و من مىخواستم به ديدن او بروم ولى در اثر گرفتارى اين ديدن از من فوت شد . » « از من فوت شد » يعنى از دستم رفت . ما اگر به « مردن » كلمهء فوت را اطلاق مىكنيم - كه قرآن اطلاق نمىكند - به اعتبار اين است كه مرده را از دست‌رفته تلقى مىكنيم .\r\nنسبت به ما همين‌طور است ، يعنى كسى كه مىميرد ، از دست ما مىرود . وقتى مىگوييم « فلانى فوت شد » يعنى از دست ما رفت . ولى قرآن مكرر كلمهء « توفّى » را به كار مىبرد . « توفّى » با « وفات » از يك ريشه است . « توفّى » درست نقطهء مقابل « فوت » را مىرساند ، يعنى چيزى را قبض كردن و تمام تحويل گرفتن . مثلًا اگر شما از كسى طلبكار باشيد و طلبتان را از او بگيريد ، مىگويند استيفا كرد . « استيفا » هم از اين لغت است . اگر تمام طلبتان را بگيريد نه اينكه نيمى از آن را بگيريد و نيمى را نگيريد ، مىگويند توفّى كرد ، يعنى استيفا كرد . پس « توفّى » و « استيفا » به معنى از دست رفتن نيست ، برعكس ، چيزى را به تمام و كمال تحويل گرفتن است .\r\nقرآن هميشه « مردن » را « كامل تحويل گرفتن » تعبير مىكند . لهذا مىفرمايد :\r\nاللَّهُ يَتَوَفَّى الْانْفُسَ حينَ مَوْتِها خدا نفوس را در وقت مردن به تمام و كمال تحويل مىگيرد . آيه‌اى هست در سورهء سجده : وَ قالوا ءَ اذا ظَلَلْنا فِى الْارْضِ آيا آن وقتى كه ما گم شديم در زمين ( فقط همان بدنش را مىبيند ) پراكنده شديم ، هر ذرّه‌مان به جايى رفت كه پيدا شدنى نبود ءَ انّا لَفى خَلْقٍ جَديدٍ بار ديگر خلق مىشويم ، زنده مىشويم ، محشور مىشويم ؟ قرآن مىگويد : بَلْ هُمْ بِلِقاءِ رَبِّهِمْ كافِرون بلى اينها لقاء پروردگار را كه قيامت است منكرند . به اينان جواب بده : قُلْ يَتَوَفّيكُمْ مَلَكُ الْمَوْتِ الَّذى وُكِّلَ بِكُمْ ثُمَّ الى رَبِّكُمْ تُرْجَعونَ « 1 » بگو اشتباه كردى كه آن پراكنده‌شده را خودت دانستى . تو آن نيستى . آنچه كه تو ، تو هستى به آن ، چيزى است كه فرشتهء ما او را تحويل گرفته و باخودش برده است . از اين آيه و آياتى نظير آن كاملًا فهميده مىشود كه در قرآن مردن وفات است نه فوت ، از وفات هم كمى بالاتر ، « توفّى » است . يعنى « مردن » از دست رفتن نيست ؛ نسبت به ما از دست رفتن است اما از نظر شخص مُتوفّى تحويل داده شدن است ، تحويل گرفته شدن است از يك عالم ديگر . فرشتگان الهى مىآيند او را تحويل مىگيرند و مىبرند .\r\n\r\n\r\n\r\n\r\n","description":"","footnote":"\r\n( 1 )\r\n. آيات 10 و 11 سورهء سجده .\r\n","page_name":" 284 ","page_number":284},
  {"content":"\r\n\r\n\r\nمسئلهء روح\r\nاينكه اشخاصى مىگويند در كجاى قرآن مسئلهء روح مطرح است ، در خيلى جاهاى قرآن مطرح است . از جمله همين‌جاست كه مردن را توفّى تلقى مىكند ، مىگويد ما تحويل گرفتيم و به تمام و كمال هم تحويل گرفتيم ، نه اينكه بگويد شخصيت انسان عبارت است از روح و بدن ، نيمى از آن را تحويل مىگيريم ، نيم ديگرش را رها مىكنيم تا تكه‌تكه شود . اصلًا آن تكه‌تكه شده را جزء شخصيت انسان حساب نمىكند .\r\nتعبير « توفّى » مكرر در قرآن آمده است . در يك جا مىفرمايد : اللَّهُ يَتَوَفَّى الْانْفُسَ حينَ مَوْتِها . در جاى ديگر مىفرمايد : قُلْ يَتَوَفّيكُمْ مَلَكُ الْمَوْتِ الَّذى وُكِّلَ بِكُمْ در يك جا مىفرمايد : انَّ الَّذينَ تَوَفّيهُمُ الْمَلائِكَةُ ظالِمى انْفُسِهِمْ در اينجا هم كه مىفرمايد : وَ لَوْ تَرى اذْ يَتَوَفَّى الَّذينَ كَفَرُوا الْمَلائِكَةُ . . .\r\nبنابراين در قرآن مسئلهء روح مطرح است و مردن از نظر قرآن فوت نيست ، از باب اينكه شخصيت انسان تنها بدن و تشكيلات و تركيبات بدنى نيست ، والّا از نظر بدنى در اينكه مردن فوت و متلاشى شدن و از دست رفتن است شكى نيست ؛ ولى قرآن مىگويد مردن مساوى است با تحويل گرفتن به تمام و كمال شخصيت انسان بدون اينكه ذره‌اى از آن مانده باشد .\r\nشخصى آمد خدمت اميرالمؤمنين على عليه السلام و عرض كرد : يا اميرالمؤمنين ! من در بعضى از آيات قرآن يك تناقضى مىبينم و از اين جهت مضطرب و ناراحت شده‌ام . مىبينم يك مطلب را قرآن در جاهاى مختلف به صور مختلفى بيان كرده است كه با هم نمىخواند . فرمود : چه مطلبى ؟ بگو تا جواب بدهم . ( ظاهراً در ابتدا حضرت خيلى از او تقدير كردند كه سؤال طرح مىكند ) عرض كرد : مسئلهء مردن و قبض روح . من در يك آيه مىبينم قرآن مىفرمايد : اللَّهُ يَتَوَفَّى الْانْفُسَ حينَ مَوْتِها يعنى خدا نفوس و ارواح را قبض مىكند و تحويل مىگيرد . در اينجا قبض روح را به خدا نسبت داده است و مىگويد قابض‌الارواح خود خداوند است . در آيهء ديگر مىفرمايد : قُلْ يَتَوَفّيكُمْ مَلَكُ الْمَوْتِ الَّذى وُكِّلَ بِكُمْ بگو قبض روح شما را ملك‌الموت [ انجام مىدهد ، 
  ] فرشته‌اى كه موكّل براى قبض روح و ميراندن افراد است قبض روح مىكند . همچنين آيات ديگرى است كه با هر دوى اينها منافات دارد ، مثل اينكه مىفرمايد : انَّ الَّذين تَوَفّيهُمُ الْمَلائِكَةُ يا همين آيهء مورد بحث كه مىفرمايد : وَ لَوْ تَرى اذْ\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nيَتَوَفَّى الَّذينَ كَفَرُوا الْمَلائِكَةُ . . . در اين آيات مىگويد فرشتگانى مىآيند و روحها را قبض مىكنند . صحبت از فرشتگان است نه يك فرشته . پس در يك جا مىگويد خود خدا قبض روح مىكند ، در جاى ديگر مىگويد ملك‌الموت « 1 » و در يك جا مىگويد عده‌اى از ملائكه چنين كارى مىكنند . كدام‌يك از اينها قبض روح مىكنند :\r\nخدا يا ملك‌الموت يا عده‌اى از ملائكه ؟\r\nفرمود تو اشتباه كرده‌اى . اين سه تا با همديگر منافات ندارد . آنچه كه ملك‌الموت مىكند ، به امر و ارادهء خداست ، از پيش خود كارى نمىكند . او مجرى ارادهء پروردگار است بلكه مجراى ارادهء پروردگار است . فرشتگان نيز مجرى اوامر و جنود ملك‌الموت هستند و ملك‌الموت امر پروردگار را به وسيلهء آنها انجام مىدهد .\r\nدر مقام تشبيه - كه تشبيه ناقص و ضعيفى است مثل اين است كه يك كسى كه در رأس يك مملكت قرار گرفته است فرمانى را خطاب به يك استاندار صادر مىكند و استاندار به وسيلهء فرماندارها آن امر را اجرا مىكند . اين عمل را ، هم مىشود به فرماندارها نسبت داد ، هم به استاندار و هم به آن شخص اوّلى كه فرمان را صادر كرده است . البته همان‌طور كه عرض كردم اين تشبيه ، تشبيه رسايى نمىتواند باشد ، يعنى هيچ چيزى را نمىشود به خدا تشبيه كرد ، ولى مطلب اين است كه كار جهان نظام دارد ، نظام علت و معلول . هر چيزى در جا و پُست خود كار خودش را انجام مىدهد و همه مجرى امر و ارادهء پروردگار هستند .\r\nبنابراين اين آيه از آن آياتى است كه قبض روح را نه به خدا نسبت داده است نه به ملك‌الموت ، بلكه به گروهى از فرشتگان نسبت داده است كه به امر ملك‌الموت امر الهى را اجرا مىكنند .\r\n\r\nعالم برزخ\r\nمطلب سوم اين است كه از آيات قرآن كاملًا اين مطلب استفاده مىشود كه غير از دنياى قيامت كه در آن به حساب كلى افراد رسيدگى مىشود ، دنياى ديگرى در بين اين دنيا و دنياى قيامت وجود دارد كه آن را اصطلاحاً « عالم برزخ » مىگويند . برزخ\r\n\r\n\r\n\r\n\r\n","description":"","footnote":"\r\n( 1 ) . اسم عزرائيل در قرآن نيامده ، ولى در مآثر اسلامى هست كه فرشتهء مقرَّبى وجود دارد كه او راملك‌الموت مىگويند .\r\n","page_name":" 286 ","page_number":286},
  {"content":"\r\n\r\nيعنى حائل و واسطه . عالم برزخ يعنى عالمى كه در بين عالم دنيا و عالم آخرت قرار گرفته ؛ و لهذا در عالم برزخ هم با اينكه هنوز حساب كلى افراد رسيدگى نشده است و در قيامت بايد رسيدگى بشود ، افرادْ مختلفند ، بعضى متنعمند و بعضى معذب . اين است كه فرموده‌اند : الْقَبْرُ امّا رَوْضَةٌ مِنْ رِياضِ الْجَنَّةِ اوْ حُفْرَةٌ مِنْ حُفَرِ النّيرانِ عالم قبر براى انسان يا به منزلهء باغى است از باغهاى بهشت و يا به منزلهء گودالى است از گودالهاى جهنم . اهل سعادت از همان آنِ توفّى و مردن سعادتشان شروع مىشود ، و اهل عذاب از همان آنِ مردن عذاب برزخىشان آغاز مىگردد . اين آيه بر همين مطلب دلالت مىكند . قرآن نمىگويد كه قبل از قيامت ، مردم ، چه سعيد و چه شقى همين‌طور منتظر نگهداشته مىشوند براى محاكمهء نهايى و تا آن وقت همه در يك حالت انتظار بسر مىبرند ؛ و لهذا مىفرمايد اگر ببينى آن زمان را كه فرشتگان مىآيند اخذ مىكنند ، توفّى مىكنند ، تحويل مىگيرند به تمام و كمال كافران را و فقط بدنشان مىماند كه بعد مىپوسد ، و اينها را معذب مىدارند ( عذاب عالم برزخ ) . اين بدن ديگر در كار نيست ولى مع‌ذلك عذابش هست . يَضْرِبونَ وُجوهَهُمْ وَ ادْبارَهُمْ از پيش رو و پشت سر ، اينها را مىزنند و به آنها مىگويند عذاب سوزان را بچشيد .\r\nذلِكَ بِما قَدَّمَتْ ايْديكُمْ وَ انَّ اللَّهَ لَيْسَ بِظَلّامٍ لِلْعَبيدِ . اين آيه دو فراز دارد : يكى ذلِكَ بِما قَدَّمَتْ ايْديكُمْ و ديگر : وَ انَّ اللَّهَ لَيْسَ بِظَلّامٍ لِلْعَبيدِ . اين دو فراز مكمل يكديگرند .\r\nوقتى كه صحبت عذابهاى دردناك مىشود فوراً به ذهن انسان مىآيد كه چرا خدا چنين عذاب مىكند ؟ آيا اين الْعَياذُ بِاللَّه ظلم نيست از طرف خداوند ؟ قرآن هميشه اين‌طور جواب مىدهد : ذلِكَ بِما قَدَّمَتْ ايْديكُمْ اينها همه به موجب آن چيزهايى است كه دستهاى خودتان آنها را پيش فرستاده است ؛ يعنى تمام اين عذابها و متقابلًا نعيمها ، عذابها و نعيمهايى است كه به دست خودتان آنها را پيش فرستاده‌ايد . خدا هرگز به بندگان خودش ظلم نمىكند . آيات قرآن كه اين مطلب را مىرساند زياد است . در قرآن هميشه عموم مشيّت الهى به چشم مىخورد يعنى قرآن در مسئلهء مشيت الهى چنين نيست كه مثلًا ثنوى باشد و بگويد بعضى امور تحت مشيت الهى است ولى بعضى ديگر تحت مشيت الهى نيست ، بلكه مىگويد همه چيز تحت مشيت الهى است ولى انتساب هر چيزى به ارادهء خداوند از مجراى سبب و علت خودش است . كارهاى بشر هم انتسابش به خداوند از طريق خود بشر و اختيار و ارادهء اوست .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nآيا اسلام يك دين جبرى است ؟\r\nبعضى افراد كه فقط آياتى را مىبينند كه مىگويد همه چيز به ارادهء خداست ، خيال مىكنند كه قرآن چون فرموده همه چيز به ارادهء خداست پس قائل به اسباب و مسبّبات و از آن جمله قائل به اختيار و ارادهء بشر نيست . مخصوصاً اروپاييها اغلب وقتى دربارهء اسلام اظهارنظر مىكنند اسلام را العياذ باللَّه يك دين جبرى معرفى مىكنند يعنى دينى كه براى بشر هيچ‌گونه اختيار و اراده‌اى قائل نيست . ولى واضح است كه اين يك تهمت به قرآن است . من در كتاب كوچك انسان و سرنوشت اين مسئله را تا اندازه‌اى بحث كرده‌ام . قرآن به شكلى عموم مشيت الهى و عموم قضا و قدر را قائل است كه هيچ‌گونه منافاتى بين آن و اختيار و ارادهء بشر نيست . از جمله آياتى كه مسئلهء اختيار و ارادهء بشر را به طور جدى مطرح فرموده است همين آيه و چند آيهء بعدى است . مىگويد : ذلِكَ بِما قَدَّمَتْ ايْديكُمْ . نمىگويد اين به موجب اعمال شماست ، كه بگوييم ما اختيار داشتيم يا نداشتيم . مىگويد : بِما قَدَّمَتْ ايْديكُمْ به موجب كارهايى كه به دست خودتان يعنى به اراده و اختيار خودتان بدون هيچ اجبارى انجام داديد . خدا شما را مختار و آزاد آفريد فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ « 1 » هر كه مىخواهد - يعنى به اختيار خودش - ايمان آورد و هركه مىخواهد كفر بورزد . انّا هَدَيْناهُ السَّبيلَ امّا شاكِراً وَ امّا كَفوراً « 2 » ما راه را به بشر نموديم ، اين ديگر به خود او بستگى دارد كه شاكر باشد يا كافر .\r\nاينجا همين مطلب را ذكر مىكند : ذلِكَ بِما قَدَّمَتْ ايْديكُمْ وَ انَّ اللَّهَ لَيْسَ بِظَلّامٍ لِلْعَبيدِ اينها به دست و اختيار خودتان به وجود آمده است نه به دست خدا كه در نتيجه ظلم باشد كه كسى كار را مرتكب شده باشد و عذاب را ديگرى متحمل بشود ؛ خدا كار را انجام دهد ولى عذاب را بر بنده بكند . نه ، آنوقت مىشود ظلم . وَ انَّ اللَّهَ لَيْسَ بِظَلّامٍ لِلْعَبيدِ و اينكه بايد بدانيد خدا هرگز به بندگان خود ظلم نمىكند . اينجا دو تا نكته است كه بايد عرض بكنم . يكى اينكه كلمهء « عبيد » آورده كه علامت استرحام است . يعنى خدا چگونه به بندهء خودش ظلم مىكند ؟ ! يعنى بنده از آن جهت كه بنده است مستحق استرحام است . بنده در مقابل حق ، چيزى نيست كه خدا\r\n\r\n\r\n\r\n\r\n","description":"","footnote":"\r\n( 1 ) . كهف / 29 .\r\n( 2 ) . انسان / 3 .\r\n","page_name":" 288 ","page_number":288},
  {"content":"\r\n\r\nبخواهد به او ظلم كند و حقش را العياذ باللَّه پايمال نمايد . بنده چه ارزش و شخصيتى در مقابل خدا دارد كه خدا به او ظلم كند ؟ ! اينكه كسى به ديگرى ظلم مىكند علامت اين است كه براى او شخصيت قائل است . انسان با كسى كينه مىورزد كه براى او شخصيت قائل باشد . انسان اگر براى كسى و چيزى شخصيت قائل نباشد هيچ‌گاه احساساتش عليه او تحريك نمىشود و نسبت به وى كينه نمىورزد . آيا شما اگر پايتان به يك سنگ بخورد و مجروح بشود ممكن است كينهء آن سنگ در دلتان راه پيدا كند و درصدد انتقام از آن برآييد ؟ ابداً . يك حيوان اگر به شما لگد بزند ، آيا ممكن است شما كينهء او را به دل بگيريد و منتظر فرصت باشيد كه از او انتقام بگيريد ؟ ! نه . چون برايش شخصيتى قائل نيستيد . البته به همان اندازه كه او جان دارد اندكى شخصيت دارد و ممكن است يك شلاق به او بزنيد . اما اگر يك انسان همان لگدى را كه مثلًا اسب به شما زده بزند ، يك كينه‌اى از او در دل شما پيدا مىشود كه خدا مىداند . منتظريد هرطور هست انتقام خودتان را بگيريد ، چون او انسان است و برايش شخصيت قائل هستيد . خدا به بندگان خودش ظلم بكند ؟ ! اصلًا بنده كى هست در مقابل خدا ؟ ! نسبت بنده با خدا از نظر ناچيزى و ناقابل بودن براى انتقام گرفتن ( جزاى عمل غير از انتقام است ) و العياذ باللَّه براى ظلم و تجاوز ، از نسبت يك سنگ با انسان خيلى كوچكتر است . آيا خدا عبيد خود را ظلم كند ؟ !\r\nنكتهء ديگر اين است كه مسأله‌اى در كتب ادبى مطرح است كه مىگويند چرا خدا مىگويد : انَّ اللَّهَ لَيْسَ بِظَلّامٍ لِلْعَبيدِ . « ظَلّام » صيغهء مبالغه است ، و اين جمله يعنى خدا بسيار ظلم‌كننده نيست . پس آيا معنايش اين است كه كم ظلم‌كننده هست ؟ ! معمولًا جواب مىدهند كه در اينجا مقصود از ظلّام ، ظالم است ؛ لَيْسَ بِظَلّامٍ لِلْعَبيدِ يعنى ظالم نيست ؛ « فعّال » به معنى « فاعل » هم استعمال شده است . ولى وجه صحيحش همان است كه علّامه طباطبايى دامت بركاته در تفسير الميزان مىفرمايند كه براى خداوند ظالم بودن فرض نمىشود . اگر خدا ظالم باشد ظلّام است و اگر ظالم نباشد [ عادل است . به عبارت ديگر 
  ] خدا يا عادل است يا ظلّام . يعنى خدا عادل است ، همان‌طورى كه هست . اگر بنا بشود خدا ظالم باشد ، ظلّام يعنى بسيار ظلم‌كن است . چون اگر العياذباللَّه قانون عالم بنايش بر ظلم باشد ، ديگر شامل يك فرد بالخصوص و يك كار بالخصوص نيست ، شامل همه چيز است . كار خدا شامل همه چيز است ؛ يا عدالت مطلق است همين‌طورى كه هست و يا فرضاً اين عدالت نباشد\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nظلم كامل و مطلق و حد اعلاى ظلم است . پس آنچه دربارهء خدا مىتوان مطرح كرد در ارتباط با نظام كلى عالم كه آيا اين نظام عادلانه است يا ظالمانه ، اين است كه آيا خدا ظلّام است يا عادل ؟ كه مقصود از عادل [ برپا دارندهء 
  ] كمال عدالت است .\r\nكَدَأْبِ الِ فِرْعَوْنَ وَ الَّذينَ مِنْ قَبْلِهِمْ كَفَروا بِاياتِ اللَّهِ فَاخَذَهُمُ اللَّهُ بِذُنوبِهِمْ انَّ اللَّهَ قَوِىٌّ شَديدُ الْعِقابِ وضع اينها و عادت و روش اينها از اين جهت عيناً مانند دأب و روش آل فرعون است . همچنان‌كه خدا آنها را به موجب گناهانى كه خودشان مرتكب شدند گرفت و اخذ كرد و در دنيا و آخرت معذب ساخت ، با اينها همچنين خواهد كرد ؛ كه آيهء بعد تفسير همهء اينهاست : ذلِكَ بِانَّ اللَّهَ لَمْ يَكُ مُغَيِّراً نِعْمَةً انْعَمَها عَلى قَوْمٍ حَتّى يُغَيِّروا ما بِانْفُسِهِمْ وَ انَّ اللَّهَ سَميعٌ عَليمٌ . عرض كرديم تكيهء اين چند آيه روى اختيار بشر است . در اين آيه يك اصل كلى ذكر مىكند كه يكى از شاهكارهاى قرآن است .\r\nما دو آيهء شبيه يكديگر در قرآن داريم كه هريك داراى نكته‌اى است كه ديگرى فاقد آن است . يكى در سورهء رعد است كه مىفرمايد : انَّ اللَّهَ لايُغَيِّرُ ما بِقَوْمٍ حَتّى يُغَيِّروا ما بِانْفُسِهِمْ يعنى خدا آن اوضاع و احوالى را كه در يك قومى وجود دارد هرگز عوض نمىكند مگر آنكه خود آن قوم آنچه را كه مربوط به خودشان است يعنى مربوط به روح و فكر و انديشه و اخلاق و اعمال خودشان است عوض كنند . يعنى اگر خداوند اقوامى را به عزت مىرساند و يا اقوامى را از عزت به خاك ذلت فرو مىنشاند ، اگر اقوامى را كه پايين بودند بالا بُرد و اقوامى را كه بالا بودند پايين آورد [ به موجب آن است كه آن اقوام آنچه را كه مربوط به خودشان بود تغيير دادند . 
  ] البته همه به دست خداست : قُلِ اللَّهُمَّ مالِكَ الْمُلْكِ تُؤْتِى الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ انَّكَ عَلى كُلِّ شَىْءٍ قَديرٌ « 1 » . همچنين در دعاى افتتاح مىخوانيم : الْحَمْدُ لِلَّهِ الَّذى يُؤْمِنُ الْخائِفينَ ، وَ يُنَجِّى الصّالِحينَ ، وَ يَرْفَعُ الْمُسْتَضْعَفينَ ، وَ يَضَعُ الْمُسْتَكْبِرينَ ، وَ يُهْلِكُ مُلوكاً وَ يَسْتَخْلِفُ آخَرينَ ، وَ الْحَمْدُ لِلَّهِ قاصِمِ الْجَبّارينَ ، مُبيرِ الظّالِمينَ ، مُدْرِكِ الْهارِبينَ « 2 » . همه چيز به مشيت خداست ؛ عزت به هركس بدهد خدا مىدهد ،\r\n\r\n\r\n\r\n\r\n","description":"","footnote":"\r\n( 1 ) . آل‌عمران / 26 .\r\n( 2 ) . [ ترجمه : سپاس خدايى راست كه خائفان را امان و صالحان را نجات مىبخشد ، و مستضعفان رابلندمرتبه و مستكبران را خوار مىگرداند ، و پادشاهانى را هلاك ساخته و ديگران را به جاى آنان مىنشاند ، و سپاس خداى را كه شكنندهء جباران و نابود كنندهء ظالمان و دريابندهء فراريان ( از درگاه خود ) است . 
  ]\r\n","page_name":" 290 ","page_number":290},
  {"content":"\r\n\r\nذلت به هركس بدهد خدا مىدهد ، مُلك را به هركس بدهد خدا مىدهد ، از هركه بگيرد خدا مىگيرد . اما خيال نكنيد كار خدا بر اساس گزاف و گُتره است ، مثل آدمى كه بنشيند قرعه‌كشى بكند كه از اين بگيريم بدهيم به آن ، از آن بگيريم بدهيم به اين ، و هيچ حكمت و قانونى در كار نباشد . همه چيز به دست خداست اما با حساب . كار خدا از روى حساب است . در آن آيه مىگويد : عزت و ذلت فقط به دست اوست ، و در اين آيه مىگويد : اما بدانيد كه ما عزت و ذلت را روى چه حساب و قانونى مىدهيم . ما نگاه مىكنيم به اوضاع و احوال روحى و معنوى و اخلاقى و اجتماعى مردم و به هر چه كه در حوزهء اختيار و اعمال خود مردم است . تا وقتى كه خوبند ، به آنها عزت مىدهيم ؛ وقتى كه خودشان را تغيير دادند ، ما هم آنچه را كه به آنها داديم تغيير مىدهيم . عزت و ذلت به دست ماست ، اما روى اين حساب مىدهيم . اگر بىحساب باشد كه خدا حكيم نيست . حساب در كار است ، يعنى تابع يك جريانهاى منظم و قطعى است . انَّ اللَّهَ لايُغَيِّرُ ما بِقَوْمٍ حَتّى يُغَيِّروا ما بِانْفُسِهِمْ خدا عوض نمىكند اوضاع و احوال مردمى را تا آنكه آن مردم يُغَيِّروا ( اين يُغَيِّروا استقلال مردم را مىرساند ) خودشان به دست خودشان اوضاع خودشان را تغيير بدهند .\r\nاين آيه اعمّ است ، هم شامل اين است كه قومى از نعمت و عزت به نقمت و ذلت برسند ، يا برعكس از نقمت و ذلت به نعمت و عزت برسند ؛ يعنى هم شامل آن جايى مىشود كه مردمى خوب و صالح باشند و نعمتهاى الهى شامل حالشان شده باشد ، بعد فاسد بشوند ، خدا نعمتها را بگيرد ، و هم شامل قومى مىشود كه فاسد باشند ولى بعد بازگشت كنند ، توبه و استغفار كنند ، به راه راست بيايند ، خدا به آنها عزت بدهد .\r\nآيهء مورد بحث شامل يكى از اين دو قسمت است و آن اين است كه مردمى عزت و نعمت داشته باشند ، بعد فاسد بشوند و خداوند عزت و نعمت را از آنها بگيرد ، به جايش نقمت و ذلت بدهد . آيه اين است : ذلِكَ بِانَّ اللَّهَ لَمْ يَكُ مُغَيِّراً نِعْمَةً انْعَمَها عَلى قَوْمٍ حَتّى يُغَيِّروا ما بِانْفُسِهِمْ خدا چنين نبوده است كه نعمتى را كه به قومى مىدهد از آنها به گزاف و گُتره بگيرد مگر آنكه آنها آنچه را كه مربوط به خودشان است تغيير داده باشند . ممكن است شما بگوييد پس آن آيهء اول عام است و اين آيه خاص است و نيمى از محتواى آن آيه را مىگويد ؛ چرا اين‌طور است ؟ جواب اين است كه در اين آيه نكته‌اى هست كه در آن آيه نيست . قرآن اگر آيات را تكرار مىكند ، هرجا روى حساب معينى است . در آنجا همين‌قدر مىگويد انَّ اللَّهَ لايُغَيِّرُ ما بِقَوْمٍ حَتّى يُغَيِّروا ما\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nبِانْفُسِهِمْ خدا عوض نمىكند وضع مردمى را مگر خودشان خودشان را عوض كنند .\r\nبلا تشبيه مثل اينكه كسى بيايد در مغازهء شما و بگويد فلان سفته را امضا كن .\r\nمىگوييد من امضا نمىكنم مگر اينكه چنين باشد . بيش از اين نگفته‌ايد كه نمىكنم .\r\nاما يك وقت تعبير لَمْ يَكُ مُغَيِّراً [ به كار رفته است . 
  ] قرآن وقتى كه مىخواهد سنت خدايى را بگويد كه خدايى ما چنين ايجاب مىكند و غير از اين محال است و اين قطعى و ضرورى و لايتخلف است ، با اين تعبيرها مىگويد . مثلًا مىگويد : ما كانَ رَبُّكَ لِيُهْلِكَ الْقُرى بِظُلْمٍ وَ اهْلُها مُصْلِحونَ « 1 » چنين نبوده و نيست ذات پروردگار تو كه به مردمى به صرف اينكه منكر خدا هستند اما وضع خودشان را از نظر عدالت اصلاح كرده‌اند ظلم كند . يا : وَ ما كُنّا مُعَذِّبينَ حَتّى نَبْعَثَ رَسولًا « 2 » كه اصوليين مىگويند اين آيه « قُبح عِقاب بلابيان » را بيان كرده است : ما هرگز چنين نبوده و نيستيم كه مردمى را كه به آنها اتمام حجت نشده است عذاب كنيم ؛ يعنى خدايى ما ايجاب نمىكند و بر ضد خدايى ماست كه مردمى را كه به آنها اتمام حجت نشده است عذاب كنيم .\r\nدر آن آيه همين‌قدر گفت : انَّ اللَّهَ لايُغَيِّرُ ما بِقَوْمٍ . ولى اينجا مىفرمايد : ذلِكَ بِانَّ اللَّهَ لَمْ يَكُ مُغَيِّراً نِعْمَةً انْعَمَها عَلى قَوْمٍ اين بدان موجب است كه خدا هرگز چنين نبوده و نيست ( در امورى كه به خدا نسبت داده مىشود زمان مطرح نيست ) ، خدا اصلًا چنين نيست ، خدايى خدا چنين ايجاب نمىكند كه نعمتى را از مردمى سلب كند پيش از آنكه آن مردم خودشان ، خودشان را عوض كرده باشند .\r\nدر اين آيات تأمل كنيد . ببينيد در دنيا كتابى را مىتوان پيدا كرد مانند قرآن كه متكى بر حقايق عالم باشد ؟ افسوس كه ما مسلمانها امروز درست بر ضد آنچه قرآن هست فكر مىكنيم . خيال مىكنيم كه كار خدا و كار عالم كه خدا آن را ساخته است بر اساس همين اوهام و خيالاتى است كه خودمان درست كرده‌ايم . مثلًا انتسابها .\r\nمىگوييم بالاخره هر چه هست اسممان مسلمان كه هست . ما كه شيعه هستيم اسممان در رعاياى على بن ابىطالب هست . خيال مىكنيم كه صحبت اسم و اسم‌نويسى است كه اگر كسى اسمش مسلمان شد ديگر خدا يك لطف خاصى نسبت\r\n\r\n\r\n\r\n\r\n","description":"","footnote":"\r\n( 1 ) . هود / 117 .\r\n( 2 ) . اسراء / 15 .\r\n","page_name":" 292 ","page_number":292},
  {"content":"\r\n\r\nبه او دارد . در حالى كه قرآن مىگويد اصلًا سنت و قانون ما اين است كه محال است مردمى فاسد باشند و نعمت و لطف و رحمت الهى به آنها برسد ، و محال است مردمى خودشان ، خودشان را اصلاح كنند و خداوند فيض خودش را به آنها نرساند ، حالا يا دنيوى يا اخروى . كُلًاّ نُمِدُّ هؤُلاءِ وَ هؤُلاءِ مِنْ عَطاءِ رَبِّكَ « 1 » لااقل بعضى از مردم اين مقدار صالح هستند كه در دنيا خداوند به آنها عزت بدهد گو اينكه از نظر اخروى معذب خواهند بود . ولى حساب اين است كه قرنهاست ما مسلمين اين مسئله را كه قرآن متكى بر حقايق است نه بر تخيلات و اوهام و انتسابات ظاهرى [ فراموش كرده‌ايم . 
  ] مسلمان قرآن يعنى مسلمان واقعى ، اسْلَمَ وَجْهَهُ لِلَّهِ تسليم خدا بودن ، داراى اخلاق و عمل اسلامى بودن ، اجتماع او اجتماع اسلامى بودن ، نه فقط شعارها شعار اسلامى باشد . شعار البته اثر دارد اما اثر شعار غير از اين است كه انسان واقعاً مسلمان باشد . شيعه بودن يك حقيقت و يك واقعيت است يعنى شيعه آنوقت شيعه است كه وقتى او را در مقابل يك سنى بگذارند فكرش از او بهتر باشد ، تصورش دربارهء خدا و قيامت از او بالاتر و برتر باشد ، خدا را بهتر بشناسد ، به راهنمايى ائمه‌اش اخلاق اسلامى و انسانىاش از او بهتر باشد ، عملش از او بهتر باشد و خلاصه همه چيزش از او بهتر باشد ؛ يعنى نمونه‌اى از على بن ابىطالب باشد .\r\nشخصى آمد خدمت اميرالمؤمنين على عليه السلام ؛ يك لبخندى زد ، عرض كرد : « يا اميرَالمؤمنين ! انّى احِبُّكَ » من تو را دوست دارم . فرمود : وَلكِنّى ابْغِضُكَ اما من تو را دشمن دارم . ( نفرمود دروغ مىگويى ، چون راست مىگفت ، دوست هم داشت . )\r\nگفت : چرا ؟ فرمود : براى فلان كارت . فلان‌كس احتياج داشت به تعليم قرآن و بر تو واجب بود كه آن را به او ياد بدهى ، از او پول گرفتى .\r\nبنابراين هيچ منافاتى نيست كه ما على را دوست داشته باشيم اما عمل ما طورى باشد كه على ما را دشمن داشته باشد . امام صادق عليه السلام فرمود : كونوا لَنا زَيْناً وَ لاتَكونوا عَلَيْنا شَيْناً شما شيعيان اسباب افتخار ما ائمه باشيد ، زيور ما باشيد ، مايهء ننگ و عار و خجلت و شرمندگى ما نباشيد ؛ يعنى طورى باشيد كه در ميان ساير مسلمانان نمونه‌هايى از تقوا و پاكى و درستى باشيد . فرمود : طورى باشيد كه وقتى مردم شما را مىبينند بگويند رَحِمَ اللَّهُ جَعْفَراً خدا بيامرزد امام جعفر صادق عليه السلام را ،\r\n\r\n\r\n\r\n\r\n","description":"","footnote":"\r\n( 1 ) . اسراء / 20 [ و ما به هر دو فرقه از دنياطلبان و آخرت‌طلبان به لطف خود مدد خواهيم داد . 
  ]\r\n","page_name":" 293 ","page_number":293},
  {"content":"\r\n\r\nچه شيعيان خوبى درست كرده . وَ لاتَكونوا عَلَيْنا شَيْناً مايهء ننگ و عار ما نباشيد . شما وقتى كه اخلاقتان ، بازارتان ، روحيه و كردارتان بر خلاف اسلام است ، اسباب خجلت و شرمندگى و سرافكندگى ما خواهيد بود . ديگر از اين بهتر [ مىتوان گفت ؟ ! 
  ] آن ، بيان قرآن ؛ آن ، سخنان پيغمبر كه قبلًا برايتان عرض كردم ، اين هم سخنان امام جعفر صادق عليه السلام . از اين بالاتر چه مىشود گفت ؟ ! ولى مگر ممكن است ما از خر شيطان پايين بياييم ؟ ! مىگوييم فقط ما مورد عنايت خدا هستيم و براى ما همان انتساب نام ائمه كافى است ، چيز ديگر نمىخواهيم . خدا هم بهشت را آماده كرده براى ما چهارتا قالتاق ! بعد مىگوييم پس چرا ما مسلمانها اينقدر بدبخت و بيچاره‌ايم ؟ جوابش را قرآن داده . ملتى كه افسرش برود در اسرائيل تربيت ببيند و بعد برود در اوگاندا كودتا راه بيندازد « 1 » ، آيا انتظار داريد روى سعادت ببيند ؟ ! ذلِكَ بِانَّ اللَّهَ لَمْ يَكُ مُغَيِّراً نِعْمَةً انْعَمَها عَلى قَوْمٍ . همهء اينها ريشه‌هايى دارد . ريشه‌هايى از فساد در ميان ما مسلمين وجود دارد ، اينها شاخه‌هايى است كه از آن ريشه‌ها بيرون آمده . حالا كِى ما بيدار شويم ، كِى متوجه بشويم ، كى توبه كنيم به درگاه الهى و خودمان را اصلاح كنيم ، و كى خودمان را تطبيق كنيم با آيات قرآن ، نمىدانم . شايد همين مقدار توجهات و تنبهاتى كه پيدا كرده‌ايم طليعه‌اى است براى اينكه ان‌شاءاللَّه تعالى خودمان را اصلاح كنيم و مسلمان واقعى باشيم .\r\n\r\n\r\n\r\n\r\n","description":"","footnote":"\r\n( 1 )\r\n. [ اشاره به اقدام رژيم شاه 
  ]\r\n","page_name":" 294 ","page_number":294},
  {"content":"\r\n\r\n10\r\n\r\nتفسير سورهء انفال ( 10 )\r\nاعوذ باللَّه من الشيطان الرجيم\r\nذلِكَ بِانَّ اللَّهَ لَمْ يَكُ مُغَيِّراً نِعْمَةً انْعَمَها عَلى قَوْمٍ حَتّى يُغَيِّروا ما بِانْفُسِهِمْ وَ انَّ اللَّهَ سَميعٌ عَليمٌ « 1 » .\r\nراجع به اين آيهء شريفه در هفتهء گذشته مقدارى بحث كرديم و آنچه اكنون عرض مىكنيم مكمل و متمم آن است . مقدمتاً بايد عرض بكنم كه اين جمله را بايد هميشه در نظر داشته باشيم كه الْقُرْآنُ يُفَسِّرُ بَعْضُهُ بَعْضاً قرآن بعضى از آيات آن تفسير كننده و توضيح دهندهء بعضى آيات ديگر است . در خود قرآن كريم آيه‌اى هست كه در واقع متد قرآن‌شناسى را به ما معرفى مىكند . اين آيه « متدولوژى » قرآن است . آيهء هفتم سورهء آل عمران است ؛ مىفرمايد :\r\nهُوَ الَّذى انْزَلَ عَلَيْكَ الْكِتابَ مِنْهُ اياتٌ مُحْكَماتٌ هُنَّ امُّ الْكِتابِ وَ اخَرُ\r\n\r\n\r\n\r\n\r\n","description":"","footnote":"\r\n( 1 ) . انفال / 53 .\r\n","page_name":" 295 ","page_number":295},
  {"content":"\r\n\r\nمُتَشابِهاتٌ « 1 » .\r\nآيات قرآن را تقسيم مىكند به آيات محكم و آيات متشابه . بعد آيات محكم قرآن را امّ الكتاب ( مادر كتاب ) مىنامد . به اين اعتبار اينها را آيات مادر مىخواند كه اينها توضيح دهنده و تفسير كنندهء آيات ديگر است . آيات متشابه يعنى آياتى كه [ در آنها 
  ] حقيقتى به يك صورت كلى بيان شده است كه اين حقيقتِ به صورت كلى را به شكلهاى مختلف مىشود توضيح و تفسير كرد ، تا ما چگونه تفسير كنيم . اين چگونگى را با آيات مادر بايد به دست آورد . تعبير خيلى خوبى است كه خود قرآن « آيات مادر » تعبير مىكند . حالا ما براى اين مطلب مثالى از همين مسئلهء « ما نحن فيه » ذكر مىكنيم تا هم مطلب خودمان را توضيح داده باشيم و هم آن آيه را درست براى شما روشن كرده باشيم .\r\nدر سراسر قرآن عموم مشيت الهى به چشم مىخورد . قرآن يك كتاب توحيدى عجيبى است ، يعنى هميشه بشر را از شرك دور مىكند و اين را كه كسى خيال كند در عالم حادثه‌اى رخ مىدهد كه از علم يا قدرت و يا مشيت خدا بيرون باشد هرگز نمىپذيرد . اين است كه مىبينيم عبارت « مَنْ يَشاءُ » يا « ما يَشاءُ » ( آنچه خدا بخواهد ) در قرآن زياد به چشم مىخورد . جز آنچه خدا بخواهد چيز ديگرى در عالم واقع نمىشود . يك مسلمان اگر به قرآن اعتقاد دارد بايد اين‌طور معتقد باشد كه چيزى كه خدا نخواهد در عالم واقع نمىشود ، پس هرچه واقع مىشود به مشيت خدا واقع مىشود . ولى اينكه همه چيز به مشيت خداست ، چگونگىاش تفسير مىخواهد .\r\nممكن است ما آن را همان‌طورى تصور كنيم كه به اصطلاح ، جبرى مذهب‌ها يا به اصطلاح كلامى « اشاعره » - كه فرقه‌اى از اهل تسنن بودند - توضيح مىدادند . اينها در عالم هيچ چيزى را شرط هيچ چيزى نمىدانستند و از اين مسئله كه همه چيز به مشيت خداست اين‌طور مىخواستند نتيجه‌گيرى كنند كه : پس در عالم هيچ چيزى شرط هيچ چيزى نيست . اگر واقعاً ما از اين مسئله كه در قرآن است كه همه چيز به مشيت خداست اين‌طور استنباط كنيم كه هيچ چيزى شرط هيچ چيزى نيست ،\r\n\r\n\r\n\r\n\r\n","description":"","footnote":"\r\n( 1 ) . آل‌عمران / 7 .\r\n","page_name":" 296 ","page_number":296},
  {"content":"\r\n\r\nمعنايش اين است كه اگر قومى در دنيا سعادت پيدا مىكند ، هيچ شرطى ندارد ، خدا خواسته است ، و اگر قومى در دنيا بدبخت شد نيز بايد بگوييم خدا خواسته است .\r\nهمچنين در آن دنيا اگر مردمى اهل بهشت شدند ، چرا ندارد ، خدا خواسته اينها اهل بهشت باشند ، چون وقتى گفتيم همه چيز به مشيت خداست ، ديگر چرا ندارد . اگر بگوييم عمل خوب انجام دادند كه به بهشت رفتند ، مىگويند اين هم شرطش نيست چون همه چيز به مشيت خداست ؛ هيچ مانعى ندارد كه خدا يك بندهء صالح متقى مطيع را به جهنم ببرد و يك بندهء عاصى گنهكار فاسق فاجر مشرك را به بهشت ببرد ، چون خودش مىخواهد و هيچ چيز در جهان هستى شرط هيچ چيز نيست . و بعضى به اين حرف هم رسيدند كه اگر غير از اين بگوييم ، بگوييم « چيزى در عالم شرط چيزى هست » با توحيد و اينكه همه چيز به مشيت خداست منافات دارد .\r\nيك گروه ديگر ديدند اين حرف خيلى حرف نادرستى است . چگونه مىشود گفت در عالم هيچ چيزى شرط هيچ چيزى نيست ؟ ! اين نه با حساب دنيا جور در مىآيد و نه با حساب آخرت . اگر در دنيا هيچ چيزى شرط هيچ چيزى نباشد پس بايد اين‌طور باشد كه مثلًا يك سال باران و برف نيايد ، شرايط جوّى مساعد نباشد ، آفت هم بيايد و در آن سال مردم زراعت كنند و محصول فراوان بگيرند ، يا حتى زراعت هم نكنند و محصول فراوان بگيرند . و يك سال ديگر زحمت بكشند ، زمين را شخم بزنند و آبيارى و تقويت كنند ، هوا مساعد باشد ، برف و باران به موقع بيايد ، آفت هم نيايد و آن سال اساساً محصولى به وجود نيايد ، چون هيچ چيزى شرط هيچ چيزى نيست . يا اينكه بايد امكان داشته باشد كه كسى ازدواج نكند ولى صاحب فرزند بشود و يك مرد و زن سالمى ازدواج بكنند و فرزنددار نشوند ، چون هيچ چيز شرط هيچ چيز نيست . آخرت هم همين‌طور .\r\nولى اين‌طور نيست . هم در دنيا همه چيز شرط همه چيز است ، هم در آخرت .\r\nبعد اين دسته اندكى از آن طرف افتادند ، گفتند اينكه ما مىگوييم همه چيز به مشيت خداست ، مقصود همه چيز نيست ؛ برخى امور به مشيت خداست و برخى ديگر به مشيت خدا نيست ، واقع مىشود بدون اينكه به مشيت خدا باشد .\r\nاما اگر ما درست با منطق قرآن آشنا بشويم ، مىبينيم كه هم بايد معتقد بشويم كه همه چيز به مشيت خداست و هم بايد معتقد بشويم كه كار دنيا و آخرت ، كار عالم هستى بىحساب نيست كه هيچ چيزى شرط هيچ چيزى نباشد . خير ، هر چيزى شرايط معينى دارد ، با شرايط خودش به وجود مىآيد و بدون آن شرايط محال است\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nبه وجود بيايد . توضيح اينكه همه چيز به مشيت خداست ولى مشيت خدا بر نظام تعلق گرفته است ، يعنى مشيت الهى است كه اين حسابها و نظامها را در عالم به وجود آورده . همه چيز به مشيت الهى است ولى اين مشيت الهى است كه براى هر چيزى شرايط و نظامى قرار داده ، و براى هر مقصدى راه معينى قرار داده كه بدون رفتن آن راه محال است انسان به آن مقصد برسد . اين است معنى امْرٌ بَيْنَ الْامْرَيْنِ .\r\nمنطقى كه مىگفت : « در عالم هيچ چيزى شرط هيچ چيزى نيست » همان منطق « جبر » است . آن منطق كه مىگفت : « بعضى چيزها به مشيت خداست و بعضى ديگر به مشيت خدا نيست » منطق « تفويض » است ، يعنى بعضى چيزها را خدا گفته به من مربوط نيست ، هرچه مىخواهد بشود ، تفويض كرده ، واگذاشته . و اين منطق كه هم قبول مىكند « همه چيز به مشيت خداست » و هم قبول مىكند كه « در عالم هر چيزى شرايطى دارد » همان منطق امْرٌ بَيْنَ الْامْرَيْن است .\r\nدر اول عرايضم عرض كردم كه قرآن ، بعضى از آيات آن بعضى ديگر را تفسير مىكند يا به تعبير خود قرآن بعضى آيات ، آيات مادر است ، امّ الكتاب است ، محكم است . بايد آياتى را كه متشابه است يعنى چند گونه مىشود آنها را تفسير كرد با آياتى كه يك طور بيشتر نمىشود تفسير كرد توضيح داد . مثلًا ما از يك طرف در قرآن مىخوانيم : قُلِ اللَّهُمَّ مالِكَ الْمُلْكِ بگو اى پروردگارى كه مالك همهء مُلكها و صاحب همهء قدرتها تو هستى تُؤْتِى الْمُلْكَ مَنْ تَشاءُ وَ تَنْزِعُ الْمُلْكَ مِمَّن تَشاءُ تو به هركس كه بخواهى مُلك و قدرت بدهى مىدهى ، و از هركس كه بخواهى بگيرى و انتزاع بكنى مىگيرى و انتزاع مىكنى . تُعِزُّ مَنْ تَشاءُ وَ تُذِلُّ مَنْ تَشاءُ هركس را كه تو بخواهى به او عزت مىدهى و هركس را كه تو بخواهى به ذلت مىنشانى . اين آيه ، متشابه است يعنى آن را چند گونه مىشود پياده كرد . حالا اگر ما بوديم و همين يك آيهء قرآن ، امكان اينكه آن را به گونه‌اى كه جبرى مذهبان پياده مىكنند پياده نماييم وجود داشت . مىگويد مُلك را به هركه بخواهى مىدهى و از هركه بخواهى مىگيرى ؛ عزت را به هركه بخواهى مىدهى و از هركه بخواهى مىگيرى .\r\nجبرى مذهب هم همين مطلب را مىگويد ، منتها از اين مطلب نتيجه‌گيرى مىكند كه هيچ چيزى شرط هيچ چيزى نيست . ديگرى مىگويد : نه ، مشيت خدا مخصوص همهء اشياء نيست ، يك مواردى هم هست كه به مشيت خدا مربوط نيست ؛ يك عامّى است تخصيص بردار يعنى استثناپذير . ما خيلى كليات در قرآن داريم كه استثنا\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nمىپذيرند .\r\nاما اگر ما آيهء مورد بحث را محكمِ اين آيه قرار بدهيم ، مادرِ اين آيه قرار بدهيم ، يعنى اين آيه را با آن آيه تفسير كنيم ، مىبينيم هر دو صحيح و كامل است بدون اينكه هيچ ايرادى وارد باشد . آيهء مورد بحث مىگويد : ذلِكَ بِانَّ اللَّهَ لَمْ يَكُ مُغَيِّراً نِعْمَةً انْعَمَها عَلى قَوْمٍ حَتّى يُغَيِّروا ما بِانْفُسِهِمْ آن بدين جهت است كه خدا هرگز چنين نبوده است ، يعنى خدايىاش ايجاب نمىكند و بر خلاف خدايىاش مىباشد كه نعمتى را به گزاف از مردمى بگيرد ، مگر آنكه آن مردم قبلًا آنچه را كه مربوط به خودشان است تغيير داده باشند . در آن آيهء ديگر ، از يك نظر به طور اعم بيان مىكند : انَّ اللَّهَ لا يُغَيِّر ما بِقَوْمٍ حَتّى يُغَيِّروا ما بِانْفُسِهِمْ . اسم نعمت هم در ميان نيست . اعم از نعمت و نقمت است .\r\nمعنايش اين است : خداوند نعمتى را از مردمى نمىگيرد و به آنها نقمت نمىدهد مگر وضع خودشان را از آنچه كه بوده‌اند تغيير داده باشند ، و نيز نقمتى را از مردمى نمىگيرد و نعمت به آنها نمىدهد مگر آنكه آنها خودشان را تغيير داده باشند .\r\nاين نعمت و نقمت ، همان عزت و ذلتى است كه در آن آيه گفت : تُعِزُّ مَنْ تَشاءُ وَ تُذِلُّ مَنْ تَشاءُ به هركس بخواهى عزت مىدهى و به هركس بخواهى ذلت مىدهى .\r\nاما آن دو آيه قانون عزت دادن و ذلت دادن را بيان مىكند : بله ، عزتها را خدا مىدهد ، غير از خدا قدرتى نيست كه عزت بدهد ؛ ذلتها را هم خدا مىدهد و غير از خدا قدرتى نيست كه ذلت بدهد . منبع تمام قدرتها خداست ، غير از او كسى نيست .\r\nاما اين را بدانيد كه كار خدا بر عبث نيست ، بر اين اساس نيست كه هيچ چيزى شرط هيچ چيزى نباشد و بىجهت به مردمى عزت يا ذلت بدهد مثل كسانى كه چشمهايشان را مىبندند و قرعه‌كشى مىكنند . ذلِكَ بِانَّ اللَّهَ لَمْ يَكُ مُغَيِّراً نِعْمَةً انْعَمَها عَلى قَوْمٍ حَتّى يُغَيِّروا ما بِانْفُسِهِمْ ، يا آن آيهء ديگر : انَّ اللَّهَ لا يُغَيِّرُ ما بِقَوْمٍ حَتّى يُغَيِّروا ما بِانْفُسِهِمْ كه در سورهء رعد است ، يعنى اين را بدانيد كه ذلت گرفتن و عزت دادن و متقابلًا عزت گرفتن و ذلت دادنِ خدا همه به مشيت اوست اما حساب و قانون دارد .\r\nتا مردم صالحى خودشان به سوى فساد نگرايند خدا لطفش را از آنها نمىگيرد و تا مردم فاسدى به سوى خدا بازنگردند خداوند لطفش را به سوى آنها باز نمىگرداند .\r\nدر اين زمينه مخصوصاً در نهج‌البلاغه مطالب زيادى است . خطبه‌اى هست به نام خطبهء قاصعه . وجود مقدس اميرالمؤمنين على عليه السلام دربارهء همين مسئله كه قرآن بيان كرده است راجع به عزت و ذلت امم ، يك فصل مُشبعى بحث مىكند يعنى\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nمطلبى كه مىگويد توضيح همين آيهء قرآن است . اكنون دو حديث را كه در تفسير آمده است به عنوان نمونه برايتان مىخوانم .\r\nحديث اول در كافى است كه از امام صادق عليه السلام روايت مىكند : انَّ اللَّهَ بَعَثَ نَبِيّاً مِنْ انْبِيائِهِ الى قَوْمِهِ وَ اوْحى الَيْهِ خدا به يكى از پيغمبرانش كه او را به سوى قومش فرستاده بود چنين وحى كرد : انْ قُلْ لِقَوْمِكَ به مردمت اطلاع بده كه انَّهُ لَيْسَ مِنْ اهْلِ قَرْيَةٍ وَ لا ناسٍ ( قريه يعنى محل جمع شدن . لازم نيست كه حتماً ده باشد . در اصطلاح امروز ما قريه يعنى ده ، ولى در اصطلاح قرآن قريه به شهر هم اطلاق مىشود . از مادهء « قَرْى » به معنى محل اجتماع است . ) مردم يك محلى ، دهى ، شهرى و به طور كلى مردمى نيستند كه كانوا عَلى طاعَتى كه بر راه من و اطاعت من باشند يعنى صالح باشند فَاصابَهُمْ فيها سَرّاءُ و به همين جهت براى آنها خوشى و نعمت و سعادت بيايد فَتَحَوَّلوا عَمّا احِبُّ الى ما اكْرَهُ و بعد اينها از اين نعمتها سوء استفاده كنند يعنى بيفتند در عيش و فساد اخلاق و فاسد بشوند ( به عبارت ديگر مردمى نيستند كه صالح باشند و پشت سر اين صلاح ، من برايشان سعادت بياورم ولى بعدْ اين سعادت و خوشى ، آنها را به سوى فساد بكشاند يعنى از اين نعمت سوء استفاده كنند ) الّا تَحَوَّلْتُ لَهُمْ عَمّا يُحِبّونَ الى ما يَكْرَهونَ مگر اينكه من هم نظرم را دربارهء آنها تغيير بدهم و آنچه را كه آنها دوست مىدارند از ايشان بگيرم و چيزى به آنها بدهم كه از آن بدشان مىآيد ، يعنى به جاى نعمت ، نقمت بدهم . وَ انَّهُ لَيْسَ مِنْ اهْلِ قَرْيَةٍ وَ لا اهْلِ بَيْتٍ كانوا عَلى مَعْصِيَتى و مردمِ جايى يا حتى مردمِ خانواده‌اى نيستند كه بر معصيت من و در راه فساد باشند فَاصابَهُمْ فيها ضَرّاءُ و در نتيجه به ايشان سختى برسد فَتَحَوَّلوا عَمّا اكْرَهُ الى ما احِبُّ و برگردند از آنچه من مكروه مىدارم به سوى آنچه محبوب من است الّا تَحَوَّلْتُ لَهُمْ عَمّا يَكْرَهونَ الى ما يُحِبّونَ مگر آنكه من دومرتبه نظرم را دربارهء آنها تغيير بدهم و آنچه را كه بر آنها سختى بود عوض كنم و به ايشان خوشى بدهم كه آنها هم راضى بشوند و آن را دوست داشته باشند .\r\nحديث ديگرى را در اينجا « 1 » از تفسير صافى نقل مىكنند و اين هم ظاهراً از كافى است كه امام صادق عليه السلام فرمود : كانَ ابى يَقولُ پدرم امام باقر عليه السلام مىفرمود : انَّ اللَّهَ عَزَّوَجَلَّ قَضى قَضاءً حَتْماً خدا تقدير و حكم حتمى و تخلف‌ناپذير كرده است كه\r\n\r\n\r\n\r\n\r\n","description":"","footnote":"\r\n( 1 ) . تفسير الميزان ، ج 9 / ص 110 .\r\n","page_name":" 300 ","page_number":300},
  {"content":"\r\n\r\nلايُنْعِمُ عَلَى الْعَبْدِ بِنِعْمَةٍ فَيَسْلُبُها ايّاهُ حَتّى يُحْدِثَ الْعَبْدُ ذَنْباً يَسْتَحِقُّ بِذلِكَ النِّقْمَةَ خداوند نعمتى را به بنده‌اش نمىدهد كه آن نعمت را از او سلب كند مگر آنكه قبلًا آن بنده گناهى مرتكب شده است ، يعنى قبلًا آن بنده خودش ، خودش را تغيير داده است .\r\nممكن است در اينجا ذهنتان برود دنبال اين مطلب كه آيا اگر خداوند به انسان نعمتى داد و انسان گناهى مرتكب شد ، آن گناه هرچه مىخواهد باشد ، خدا آن نعمت را از انسان مىگيرد ، يا ميان گناهان و نعمتهايى كه سلب مىشود رابطهء خاصى است يعنى هر گناهى تأثير دارد در سلب نعمت معينى ، و در سلب نعمت ديگر اثر ندارد كما اينكه هر طاعتى تأثير دارد در جلب يك نعمت معين نه همهء نعمتها . مثلًا ما به طور كلى مىدانيم كه هم بايد رعايت حق‌اللَّه را بكنيم و هم رعايت حق‌الناس .\r\nحق‌اللَّه وظايفى است بين ما و خدا مثل نماز و روزه . حق‌الناس وظايف مستقيمى است كه ما در برابر مردم داريم از عدالت ، انصاف و غيره ؛ تكاليفى است كه نسبت به مردم داريم ، حقوقى است كه ديگران بر عهدهء ما دارند . يك وقت گناه ما اين است كه حق‌اللَّه را ادا نمىكنيم ، و يك وقت گناه ما اين است كه حق‌الناس را ادا نمىكنيم .\r\nحق‌اللَّه هم فرق مىكند ؛ يك وقت نماز نمىخوانيم ، يك وقت روزه نمىگيريم ، يك وقت العياذباللَّه شراب مىخوريم ، يك وقت دروغ مىگوييم ، يك وقت حج خانهء خدا را نمىرويم . همين‌طور است حق‌الناس . آيا اينها ديگر فرق نمىكند ؟\r\nهمين‌قدر كه انسان يك گناه مرتكب شد خدا هر نعمتى را كه شد از او مىگيرد يا هر گناهى با يك نعمت خاصى ارتباط دارد ؟ دومى درست است . حالا من برايتان يك دليل ذكر مىكنم . در دعاى كميل كه در شبهاى جمعه كسانى كه توفيق دارند مىخوانند ، اين‌طور مىخوانيم : اللَّهُمَّ اغْفِرْ لِىَ الذُّنوبَ الَّتى تُنْزِلُ النِّقَمَ . اللَّهُمَّ اغْفِرْ لِىَ الذُّنوبَ الَّتى تُغَيِّرُ النِّعَمَ . اللَّهُمَّ اغْفِر لِىَ الذُّنوبَ الَّتى تُنْزِلُ الْبَلاءَ . اللَّهُمَّ اغْفِرْ لِىَ الذُّنوبَ الَّتى تَحْبِسُ الدُّعاء ؛ گناهان را دسته دسته مىكند : خدايا آن گناهانى را كه نقمت را بر بنده نازل مىكند ببخش ، آن گناهانى را كه نعمت را مىگيرد ببخش ، گناهانى را كه بلاها را نازل مىكند بيامرز ، گناهانى را كه سبب مىشود دعاهاى ما حبس بشود ( يعنى حال دعا از ما گرفته بشود كه دعا نكنيم كه اين بدترينش است ، يا دعا بكنيم و مستجاب نشود ) ببخش . معلوم مىشود هر دسته‌اى از گناهان يك خاصيت مخصوص به خود دارد .\r\nآيه‌اى كه در هفتهء پيش هم خوانديم آيهء عجيبى است : وَ ما كانَ رَبُّكَ لِيُهْلِكَ\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nالْقُرى بِظُلْمٍ وَ اهْلُها مُصْلِحونَ « 1 » پروردگار تو هرگز چنين نيست كه مردمى را به موجب ظلمى هلاك كند درحالى كه آنها مصلح و اصلاح‌كننده‌اند . اينكه هم ظالمند و هم اصلاح‌كننده يعنى چه ؟ مقصود از ظلم در اينجا آن ظلم عظيم است كه شرك است ، و مقصود از اينكه مصلح هستند يعنى در ميان خودشان مصلحند . پس ظلمشان در حق‌اللَّه است ، اصلاحشان در حق‌الناس . بنابراين قرآن اين‌طور مىگويد كه اگر مردمى خودشان براى خودشان در دنيا خوب باشند اما كافر و مشرك باشند ، عدالت در ميانشان برقرار باشد ولى مشرك باشند ، در اين دنيا خدا آنها را معذب نمىكند .\r\nپس معلوم مىشود هر گناهى يك خاصيتى دارد . اين است كه پيغمبر اكرم صلى الله عليه و آله فرمود : الْمُلْكُ يَبْقى مَعَ الْكُفْرِ وَ لايَبْقى مَعَ الظُّلْمِ . جملهء عجيبى است : يك مُلك ، يك دولت ، يك نظام با كفر قابل بقا هست ولى با ظلم قابل بقا نيست . هم كفر گناه است و هم ظلم ، اما هر گناهى در يك جهت تأثير دارد . تأثير كفر در اينكه نظام يك زندگى را از هم بپاشد به اندازهء ظلم نيست . پس ما اگر دو جمعيت داشته باشيم ، يك جمعيت مسلمان باشند ولى در ميان خودشان ظالم باشند ، خودشان به يكديگر ظلم كنند ، و جمعيت ديگر كافر باشند اما نسبت به خودشان عدالت و انصاف داشته باشند ، از نظر اخروى آن مسلمانها مسلّماً بهتر بوده‌اند [ اما از نظر دنيوى دستهء اول منقرض مىشوند و دستهء دوم باقى مىمانند . 
  ] « 2 »\r\n\r\n\r\n\r\n\r\n","description":"","footnote":"\r\n( 1 ) . هود / 117 .\r\n( 2 ) . [ متأسفانه به علت نقص فنى دستگاه مقدارى از سخنرانى ضبط نشده است . 
  ]\r\n","page_name":" 302 ","page_number":302},
  {"content":"\r\n\r\n11\r\n\r\nتفسير سورهء انفال ( 11 )\r\nاعوذ باللَّه من الشيطان الرجيم\r\nانَّ شَرَّ الدَّوابِّ عِنْدَ اللَّهِ الَّذينَ كَفَروا فَهُمْ لايُؤْمِنونَ . الَّذينَ عاهَدْتَ مِنْهُمْ ثُمَّ يَنْقُضونَ عَهْدَهُمْ فى كُلِّ مَرَّةٍ وَ هُمْ لايَتَّقونَ . فَامّا تَثْقَفَنَّهُمْ فِى الْحَرْبِ فَشَرِّدْ بِهِمْ مَنْ خَلْفَهُمْ لَعَلَّهُمْ يَذَّكَّرونَ . وَ امّا تَخافَنَّ مِنْ قَوْمٍ خِيانَةً فَانْبِذْ الَيْهِمْ عَلى سَواءٍ انَّ اللَّهَ لايُحِبُّ الْخائِنينَ . وَ لايَحْسَبَنَّ الَّذينَ كَفَروا سَبَقوا انَّهُمْ لايُعْجِزونَ « 1 » .\r\nاز اين چند آيه ، دو آيهء اول را در هفته گذشته تفسير كرديم « 2 » . آيهء اول راجع به اين بود كه بدترين جنبندگان چيست ؟ فرمود نوعى از انسانها هستند . در اينجا به مناسبت مطلبى كه بعد عنوان مىفرمايد ، يكى از صفات غيرانسانى آنها را بيان مىكند و آن ، مسئلهء نقض عهد و پيمان است . كأنّه اين‌طور مىفرمايد كه ما به اين دليل اينها را پست‌ترين حيوانات و جنبنده‌ها مىخوانيم كه اينها داراى اين مميزات و خصوصيات هستند . يكى از خصوصياتشان اين است كه با ديگران پيمان مىبندند\r\n\r\n\r\n\r\n\r\n","description":"","footnote":"\r\n( 1 ) . انفال / 55 - 59 .\r\n( 2 ) . [ نوار يا متن جلسهء مذكور در دست نيست . 
  ]\r\n","page_name":" 303 ","page_number":303},
  {"content":"\r\n\r\n( پيمان بستن به اصطلاح قول شرف دادن است ، شرف انسانيت را گرو گذاشتن است ) ولى اين پيمانشان دسيسه‌اى بيش نيست ، آن را نقض مىكنند . نه اينكه فقط يك بار نقض بكنند بلكه هر پيمانى كه مىبندند نقض مىكنند . ما در امور دينى مىگوييم هيچ‌كس معصوم نيست ، امكان خطا ، لغزش و گناه براى همه هست ، اما فرق است ميان كسى كه پايبند به تقواست و احياناً گناهى از او سر مىزند و اين سر زدن گناه ، براى او يك امر غير عادى است و لهذا بعد پشيمان مىشود ، خودش را ملامت مىكند و تصميم مىگيرد كه ديگر چنين كارى نكند ، و كسى كه اساساً گناه براى او مفهومى ندارد ، پشت سر يكديگر مرتكب مىشود و اين نشان مىدهد كه آن معنايى كه ما به آن مىگوييم « تقوا » اصلًا در اين شخص وجود ندارد . قرآن دربارهء اين پست‌ترين حيوانها كه جز عده‌اى از انسانها نيستند ، نمىگويد اينها يك بار نقض عهد كردند ، چون ممكن است گفته شود لغزشى از اينها سر زده است . مىگويد : « آنها كه هر وقت پيمان مىبندند پيمان خويش را نقض مىكنند . » و عرض كرديم كه مسئلهء وفاى به عهد و پيمان يك مسئلهء انسانى است ، مسأله‌اى است كه وجدان هر انسانى به آن حكم مىكند و اعم است از اينكه آن كه پيمان مىبندد مسلمان باشد يا نباشد ، اساساً خداشناس باشد يا نباشد ، به ماوراءالطبيعه معتقد باشد يا نباشد . از آن چيزهايى است كه وجدان انسانى هركسى به آن حكم مىكند . پس آن آدمى كه هيچ‌گاه پايبند به وفاى به عهد و پيمان خودش نيست و هروقت كه پيمان مىبندد دسيسه و دغلبازى است و تصميمش بر اين است كه آن را نقض كند ، او از انسانيت و از آن چيزى كه آن را شرف انسانيت مىنامند سقوط كرده و ديگر انسان نيست .\r\n\r\nشرافت انسانى\r\nبحثى است كه امروز زياد مطرح است خصوصاً در ميان كسانى كه دربارهء مسائل حقوقى مىانديشند و آن ، مسئلهء « شرافت انسانى » يا به تعبيرى كه در مقدمهء اعلاميهء جهانى حقوق بشر آمده است « حيثيت انسانى » است . ادعا مىكنند كه انسان يك شرافت و حيثيت بالخصوصى دارد كه به موجب آن شرافت و حيثيت ، يك احترامى دارد كه غير انسان از حيوان و نبات و جماد چنين احترامى را ندارد . و لذا مثلًا مىگويند خون هر انسانى محترم است اما نمىگويند خون هر حيوانى محترم است .\r\nمىگويند شرافت انسانى يك چيز ديگر است . همچنين مىگويند آزادى انسان\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nمحترم است ؛ يعنى آزادى را به غير انسان تعميم نمىدهند .\r\nهستند در ميان افراد بشر افرادى مثل هنديها كه مىگويند خون بعضى حيوانات محترم است ، در درجهء اول گاو و بعد حيوانات ديگرى كه گوشتشان خورده مىشود . هنديها هم خون حيوانهايى نظير حشرات يا موذيها را محترم نمىدانند و مثلًا نمىگويند خون يك مار يا عقرب يا مگس يا زنبور و يا پشه محترم است . يعنى همان هندى كه از گوشت مرغ و گوسفند و گاو و شتر و از كشتن اينها اجتناب مىكند ، از اينكه در اتاقش « دِ دِ تِ » بزند و يك دفعه صدها و بلكه هزارها پشه را بىجان كند اعتراضى ندارد . بعلاوه مسئله ، تنها كشتن و بىجان كردن نيست ، سلب ساير آزاديها هم هست . يك فيل يا اسب در ابتدا حيوانى بوده است آزاد كه ما مىگوييم وحشى . آزاد مىگشته در ميان كوهها و جنگلها و بيابانها . آيا اين حيوان به اختيار خودش آمد در ميان انسانها و گفت : اى انسانها مرا اهلى كنيد ، بر من سوار شويد ، مرا به گارى ببنديد ، از من باركشى كنيد ؟ نه . ولى انسانها از اينها استفاده مىكنند ، خودشان را مالك مىدانند و آنها را مملوك ، و هيچ‌گاه دربارهء آزادى و شرافت حيوانى حيوانها بحث نمىكنند كه آنها هم جاندارند ، يك شرافت ذاتى دارند ، آزاد به دنيا آمده‌اند و بايد آزاد زيست كنند ، پس تمام حيوانات را كه استخدام و اهلى كرده‌ايم رها كنيم ، حتى از پشم گوسفندها هم استفاده نكنيم ، گاندى از شير بزش هم استفاده نكند چون همين كه وى بزى را گرفته است و از شير او استفاده مىكند ، برده گرفتن يك حيوان است .\r\nما اكنون نمىخواهيم روى اين مسئله بحث كنيم چون دامنهء درازى دارد . هم بشرهاى ديندار و هم بشرهاى غير ديندار هر دو يك شرافتى را براى انسان ادعا مىكنند كه انسان را لااقل اشرف از حيوانات مىدانند و لهذا براى انسان حقوق و آزاديهايى قائلند كه آن حقوق و آزاديها را براى حيوانات قائل نيستند . ما فعلًا بحثمان در ماقبل اين مطلب نيست كه چرا براى انسان اين شرافت را قائل شده‌اند و براى غير انسان قائل نشده‌اند . بحث ما از مابعد اين مطلب است كه حالا كه براى انسان چنين شرافتى قائل شده‌اند و براى حيوانها قائل نشده‌اند ما از اين اشخاص مىپرسيم شرافت انسان به چيست ؟ آيا شرافت انسان به جان داشتن است ؟ همهء جاندارها جان دارند . پشه هم جاندار است . به چشم داشتن است ؟ حيوان چشم‌دار در دنيا زياد است . به حافظه داشتن است ؟ حيوان حافظه‌دار در دنيا زياد است . بايد\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nيك چيزى در انسان وجود داشته باشد كه اسمش انسانيت است و در حيوانها وجود ندارد . اگر كسى قائل شد كه در انسان يك حقايقى وجود دارد ما فوق حيوانى ، آنوقت مىتواند براى انسان يك شرافتى قائل بشود كه به موجب آن شرافت ، خون انسان محترم مىشود ولى خون حيوانها محترم نيست ، آزادى انسان محترم مىشود و آزادى جانداران ديگر محترم نيست ؛ والّا اگر صرفاً بگوييم چون ما نسل بشر هستيم يا مستقيم‌القامه هستيم و جانداران ديگر چنين نيستند [ پس داراى شرافت مىباشيم 
  ] مىگويند اين كه دليل نشد .\r\nحقيقت اين است كه ما يا بايد براى انسان هيچ شرافت و امتيازى - به معناى مذكور - نسبت به حيوانات قائل نشويم و هيچ‌كدام را محترم نشماريم ، و اگر انسان را محترم مىشماريم همهء جانداران را به طور مساوى محترم بشماريم ، كه در اين صورت هيچ فرقى نيست ميان كشتن يك مگس و كشتن يك انسان ؛ و يا اگر مىخواهيم امتياز قائل بشويم ، از نسل بشر بودن نمىتواند ملاك باشد .\r\nمنطق قرآن همين است . مىگويد يك انسان به صرف اينكه از نسل بشر است نمىتواند احترام بيشترى از حيوانات را ادعا كند . يك انسان به موجب آنكه انسان است و شرافتهاى ذاتى انسانى و كمالات مختص انسانى را دارد مىتواند محترم باشد . يكى از امورى كه لازمهء انسانيت انسانهاست ، مسئلهء محترم شمردن پيمان و قرارداد است . انسان ، انسان است نه به اينكه حرف بزند ، بلكه به اينكه در حالى كه مىتواند دروغ بگويد راست بگويد . انسان ، انسان است به اينكه به اختيار خودش پيمان ببندد و در حالى كه برايش ممكن است خيانت كند ، روى پيمانش بايستد ولو به ضرر خودش باشد . البته نمىگويم منحصر به اينهاست ، اينها از نشانه‌هاى انسانيت است .\r\nاين است كه قرآن وقتى مىخواهد بگويد اينها از هر جنبنده‌اى پست‌تر هستند و از آن شرافتى كه براى انسان هست كه وَ لَقَدْ كَرَّمْنا بَنى ادَمَ وَ حَمَلْناهُمْ فِى الْبَرِّ وَ الْبَحْرِ « 1 » در اينها وجود ندارد ، اينها از اسب و شتر و الاغ پايين‌ترند ، از حشرات پايين‌ترند ، مظاهر ضد انسانى آنها را ذكر مىكند . مىگويد انسانى كه آن اوّليات انسانيت را كه\r\n\r\n\r\n\r\n\r\n","description":"","footnote":"\r\n( 1 ) . اسراء / 70 [ و ما فرزندان آدم را بسيار گرامى داشتيم و آنها را به مركب خشكى و دريا سواركرديم . 
  ]\r\n","page_name":" 306 ","page_number":306},
  {"content":"\r\n\r\nراستگويى و امانت و وفاى به عهد است واجد نباشد ، او فقط يك حيوان است و بيش از يك حيوان احترام ندارد ، بلكه بودن او در جامعهء انسانيت - اگر قابل اصلاح نباشد جز زيان بر انسانيت چيزى نيست . اين است كه اين آيات ، مقدمهء آيات جهاد است . مىخواهد بگويد ما اگر اجازهء جهاد مىدهيم ، در زمينهء انسانهايى است كه در واقع انسان نيستند . اول اين مقدمه را ذكر مىكند كه اينها از هر جنبنده‌اى پست‌تر هستند ، پس اگر كشتن عقرب جايز است ، كشتن اينها هم جايز مىباشد ، به چه دليل ؟ به دليل اينكه پيمان در نظر اينها كوچكترين احترامى ندارد . نه اينكه يك بار نقض مىكنند ؛ اساس وجودشان پيمان‌شكنى است . هر وقت پيمانى مىبندند ، در آن ته دلشان تصميمشان بر اين است كه اگر فرصتى پيدا كردند پيمان را نقض كنند .\r\nوفاى به پيمان دستور قرآن است . در سورهء توبه مىفرمايد : اى پيغمبر ! اگر با مشرك هم ، پيمان بستى بايد به پيمان خودت وفادار باشى . تا آنها پيمان را نقض نكرده‌اند تو نبايد پيمان را نقض كنى . فَمَا اسْتَقاموا لَكُمْ فَاسْتَقيموا لَهُمْ « 1 » مادامى كه آنها با استقامت به نفع شما يعنى به نفع پيمانى كه با شما بسته‌اند ايستاده‌اند شما هم بايد بايستيد . يا در آيهء ديگر مىفرمايد : فَاتِمّوا الَيْهِمْ عَهْدَهُمْ الى مُدَّتِهِمْ « 2 » با مشركين هم كه پيمان بستيد ، تا پايان مدت ، عهد خودتان را محترم بشماريد .\r\n\r\nبيان نهج‌البلاغه دربارهء وفاى به پيمان\r\nدر مسئلهء پيمان ، يك بيانى هست در نهج‌البلاغه كه بايد آن را براى شما بخوانم تا ببينيد كه از نظر على عليه السلام مسئلهء وفاى به پيمان يك مسئلهء عمومى و انسانى است .\r\nدر فرمان معروفى كه به فرماندار خودش - و به مقياس امروز به استاندار خودش - مالك اشتر مىنويسد ، يكى از دستورهايش اين است كه مبادا با مردمى عهد و پيمان برقرار كنى و بعد هرجا كه ديدى منفعت اين است كه عهد و پيمان را نقض كنى آن را نقض نمايى . بعد حضرت استناد مىكند به جنبهء عمومى و بشرى عهد و پيمان كه اگر بنا بشود پيمان در ميان بشر احترام نداشته باشد ، ديگر سنگ روى سنگ نمىايستد .\r\nعبارت اين است : وَ انْ عَقَدْتَ بَيْنَكَ وَ بَيْنَ عَدُوٍّ لَكَ عُقْدَةً اوْ الْبَسْتَهُ مِنْكَ ذِمَّةً فَحُطْ\r\n\r\n\r\n\r\n\r\n","description":"","footnote":"\r\n( 1 ) . توبه / 7 .\r\n( 2 ) . توبه / 4 .\r\n","page_name":" 307 ","page_number":307},
  {"content":"\r\n\r\nعَهْدَكَ بِالْوَفاءِ اگر با دشمن خودت پيمان بستى يا آنها را با شرايط ذمّه قبول كردى « 1 » [ به پيمانت وفادار باش 
  ] وَ ارْعَ ذِمَّتَكَ بِالْامانَةِ وَاجْعَلْ نَفْسَكَ جُنَّةً دونَ ما اعْطَيْتَ عهدهء خودت را كه پيمان بستى به امانت رعايت كن و خودت را سپر قولى كه داده‌اى قرار بده . خيلى تعبير عجيبى است ! فَانَّهُ لَيْسَ مِنْ فَرائِضِ اللَّهِ شَىْءٌ النّاسُ اشَدُّ عَلَيْهِ اجْتِماعاً مَعَ تَفَرُّقِ اهْوائِهِمْ وَ تَشَتُّتِ ارائِهِمْ مِنْ تَعْظيمِ الْوَفاءِ بِالْعُهود مىفرمايد از فرائض الهى هيچ فريضه‌اى نيست كه مردم با همهء اختلاف سليقه‌ها و اختلاف عقيده‌ها ، در آن به اندازهء اين فريضه متفق باشند ( حالا عمل بكنند يا نكنند مسئلهء ديگرى است ) و آن اين است كه پيمان را بايد وفا كرد ؛ چون اين يك امرى است كه از وجدان انسان سرچشمه مىگيرد و به عقيدهء خاصى مربوط نيست كه كسى بگويد چون در دين ما دستور رسيده پس من عمل كنم ، و ديگرى بگويد ولى در دين ما نيست پس لازم نيست عمل كنم . مىگويد اين را وجدان هر بشرى حكم مىكند . وَ قَدْ لَزِمَ ذلِكَ الْمُشْرِكونَ فى ما بَيْنَهُمْ دونَ الْمُسْلِمينَ لِمَا اسْتَوْبَلوا مِنْ عَواقِبِ الْغَدْرِ حتى مشركين كه به مراتب از مسلمين پايين‌ترند اين مطلب را درك كرده بودند كه بايد پيمان را محترم بشمرند ، پس چه رسد به مسلمين . فَلا تَغْدِرَنَّ بِذِمَّتِكَ وَ لا تَخْيِسَنَّ بِعَهْدِكَ وَ لا تَخْتِلَنَّ عَدُوَّكَ فَانَّهُ لايَجْتَرِئُ عَلَى اللَّهِ الّا جاهِلٌ شَقِىٌّ مبادا در عهده‌اى كه گرفته‌اى خيانت كنى ، مبادا عهد خودت را نقض كنى ، مبادا با دشمنت با اين مكّاريها و نيرنگ‌بازيها رفتار كنى كه پيمان ببندى و بعد آن را زير پا بگذارى كه اين ، جرأت بر خداست و بر خدا كسى جرأت نمىكند مگر اينكه نادان و شقى باشد .\r\nوَ قَدْ جَعَلَ اللَّهُ عَهْدَهُ وَ ذِمَّتَهُ امْناً افْضاهُ بَيْنَ الْعِبادِ بِرَحْمَتِهِ وَ حَريماً يَسْكُنونَ الى مَنَعَتِهِ ( تعبيرهاى عجيبى است ! ) خدا عهد و پيمان را مأمن براى بشر قرار داده است ، عهد و پيمان را حريمى براى بشر قرار داده كه در آن بتوانند سكونت و آرامش پيدا كنند . تا آنجا كه مىفرمايد : وَ لاتُعَوِّلَنَّ عَلى لَحْنِ قَوْلٍ بَعْدَ التَّأْكيدِ وَ التَّوْثِقَة « 2 » ، الى آخر حديث .\r\nخلاصه مىگويد در هر شرايطى قرار بگيرى ولو فوق‌العاده ناراحت باشى و ببينى تنها راهِ اينكه از اين مضايق بيرون بيايى اين است كه پا روى اين امر انسانى بگذارى ، اين كار را نكن . اينجاست جاى توكل و اعتماد به خدا و اينكه بگويى\r\n\r\n\r\n\r\n\r\n","description":"","footnote":"\r\n( 1 ) . مسأله‌اى است كه اهل كتاب را گاهى با شرايط ذمه مىپذيرند و گاهى با آنها قرارداد صلح مىبندند . در اينجا كلمهء دشمن به كار رفته كه اعم است .\r\n( 2 ) . نهج‌البلاغه ، نامهء 53 .\r\n","page_name":" 308 ","page_number":308},
  {"content":"\r\n\r\nخدايا ! چون رضاى تو در اين است كه به عهد خود وفادار باشم من نقض پيمان نمىكنم . مگر اينكه دشمن نقض پيمان كند يا علائم نقض پيمان [ آشكار 
  ] باشد و بر تو ثابت بشود آنها مىخواهند نقض پيمان كنند ، كه آن هم شرايطى دارد كه ما طبق آيات قرآن عرض خواهيم كرد .\r\nامروز اين‌گونه نقض عهدها را نوعى زرنگى و سياستمدارى مىدانند . البته اينها نكاتى نيست كه گذشتگان از آنها غافل بوده‌اند و امروزيها كشف كرده‌اند ؛ گذشتگان هم مىدانستند ، بدهاشان مثل امروزيها نقض مىكردند ، خوبهاشان وفادار بودند . ما مىبينيم معاويه پسر ابوسفيان مىآيد با امام حسن عليه السلام پيمان صلح مىبندد با نام خدا و با عهدهاى مؤكّد و زيرش را هم امضا مىكند ، ولى همين كه روى كار آمد و سوار كار شد ، در اولين خطابه‌اى كه مىخواند ، بالاى منبر اعلام مىكند : ايهاالناس ! از حالا به شما بگويم تمام مواد قراردادى را كه با حسن بن على عليه السلام بسته بودم زير پا گذاشتم . با پايش هم روى آن كوبيد و گفت اين‌طور زير پا گذاشتم . گفتند عجب آدم سياستمدارى است ، آنجا كه مصلحتش است كه پيمان ببندد پيمان مىبندد ، امضا بكند امضا مىكند ، قسم بخورد قسم مىخورد ، وقتى كه به اصطلاح خرش از پل گذشت مىگويد همه را زير پا گذاشتم . اما وقتى كه سراغ على عليه السلام مىرويم مىبينيم به او مىگويند ببين معاويه چقدر مرد زرنگى است ! اميرالمؤمنين مىفرمايد آن زرنگى نيست ، اسمش را زرنگى و زيركى نگذاريد ، آن بىدينى است . فرق است ميان بىدينى و زيركى . آدم ديندار همهء اين راهها را مىداند ولى نمىكند ، اما آدم بىدين اين كارها را انجام مىدهد . تفاوتش در پابند نبودن است ، نه اينكه او چيزى درك مىكند كه ديندار درك نمىكند . اين است كه در چند جاى نهج‌البلاغه اين مطلب عنوان شده است كه انَّ الْوَفاءَ تَوْأَمُ الصِّدْقِ الى آخر حديث . خلاصه مىفرمايد افرادِ باتجربهء دنياديدهء گرم و سرد چشيده مثل من همهء اين راهها را مىدانند وَ دونَها مانِعٌ مِنْ امْرِاللَّهِ وَ نَهْيِهِ « 1 » اما مىبيند اين كار [ با دستور خدا سازگار نيست . 
  ]\r\nفَامّا تَثْقَفَنَّهُمْ فِى الْحَرْبِ حالا كه اينها پيمان‌شكن هستند ، هرگاه در جنگ بر آنها مسلط و پيروز شدى ( نكته‌هاى قرآن را ببينيد ! نمىگويد در همه جا ، چون فقط در ميدان جنگ خون آنها را مباح مىشمرد ) ، اگر در جنگ به چنين موجوداتى كه گفتيم\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 41 .\r\n","page_name":" 309 ","page_number":309},
  {"content":"\r\n\r\nپست‌ترين جنبنده‌ها هستند رسيدى يعنى اگر بر اينها پيروز و مسلط شدى ( نمىگويد با اينها چه رفتارى كن ، تعبير عجيبى دارد ) فَشَرِّدْ بِهِمْ مَنْ خَلْفَهُمْ كارى كن كه آن جماعتى را كه پشت سر اينها قرار گرفته‌اند و مىخواهند راه اينها را بروند مشرَّد و پراكنده كنى . با اينها كارى بكن كه اسباب عبرت آنها بشود . لَعَلَّهُمْ يَذَّكَّرونَ شايد آنها متذكر بشوند و ديگر مثل اينها اين‌طور از انسانيت خارج نشوند .\r\nاين سه آيه عجيب است . ابتدا مقدمه‌اى مىچيند كه بدترين جنبنده‌ها كدام هستند . بعد براى اينها صفتى ذكر مىكند در سقوط انسانيتشان . بعد فتوا و اجازه مىدهد كه اينها را از بين ببر ، ولى به اين از بين بردن حالت انتقامى نمىدهد كه عقدهء دلت را خالى كن .\r\nمجازات ، دو فلسفه مىتواند داشته باشد ، يك فلسفهء روانى و آن اينكه كسى كه جنايت بر او وارد شده و عقدهء روانى پيدا كرده است تشفّى خاطرى پيدا كند . ولى از اين مهمتر اصلاح اجتماع است [ كه مجازات مجرم 
  ] عبرت است براى ديگران . قرآن به جنبهء عبرتش توجه مىكند ، مىگويد حالا كه چنينند ، اين موجودات پست‌تر از حيوان را از ميان ببر ، با آنها كارى كن كه عبرت ديگران بشود .\r\nوَ امّا تَخافَنَّ مِنْ قَوْمٍ خِيانَةً فَانْبِذْ الَيْهِمْ عَلى سَواءٍ انَّ اللَّهَ لايُحِبُّ الْخائِنينَ . ممكن است بپرسيد : فرضاً ما با قومى پيمان بستيم پيمان مؤكَّد ، آيا حتماً بايد صبر كنيم اول آنها نقض عهد كنند بعد ما پيمانمان را بهم بزنيم ؟ و حال آنكه گاهى علائمى در دست داريم كه اگر ما صبر كنيم كه دشمن عمل خودش را انجام بدهد كلاهمان پس معركه است . مثلًا فرض كنيد يك دولت اسلامى با دولت ديگرى چنين قراردادى بسته است . سرويسهاى اطلاعاتى ، اطلاعات دقيق داده‌اند كه چه نشسته‌ايد ! آنها آمادهء حمله هستند و مىخواهند از آرامش شما سوء استفاده كنند . در اينجا وظيفهء مسلمين چيست ؟ آيا اين است كه بگويند چون ما پيمان بسته‌ايم بايد به پيمان خودمان وفادار باشيم ، و صبر كنند تا آنها شبيخونشان را بزنند و كار از كار بگذرد ؟ ! و يا وظيفهء آنها اين است كه بگويند حالا كه سرويسهاى اطلاعاتى چنين خبرى آورده‌اند پس ما پيشدستى كنيم ؟ هم آن نادرست است و هم اين . قرآن مىگويد در اين‌گونه موارد كه علائم خيانت آن كسى كه پيمان بسته آشكار است ، شما نه سكوت كنيد و نه پيشدستى . قبلًا به آنها اعلام كنيد كه به موجب اطلاعاتى كه به ما رسيده است شما به عهد خودتان پايبند نيستيد پس ما رسماً اعلام مىكنيم كه پيمان ما از\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nاين ساعت منتفى است و ما كأن‌لَمْ يَكُنْ حساب مىكنيم ، تا در يك حد سَواء و متعادل و برابر قرار بگيريد . بعد از اين اعلام هر تصميمى كه مىخواهيد بگيريد . در اين صورت با عدالت رفتار كرده‌ايد . پس نه صبر كنيد تا آنها كارشان را انجام بدهند و شما اغفال شده باشيد و نه پيشدستى كنيد و آنها را غافلگير نماييد كه عمل شما خيانت به انسانيت باشد ، بلكه اين كار را انجام دهيد كه هم احتياط است و حذر و هم انسانى .\r\nمىفرمايد : وَ امّا تَخافَنَّ مِنْ قَوْمٍ خِيانَةً و اگر از قومى بيم خيانت پيدا كرديد ، يعنى به موجب علائم و امارات و اطلاعاتى كه به شما رسيده است خوف خيانت داشتيد فَانْبِذْ الَيْهِمْ آن عهدنامه را بينداز به سوى آنها يعنى به آنها اعلام كن كه از اين ساعت ديگر پيمانى نداريد عَلى سَواءٍ تا دو طرف با يكديگر مساوى بشويد ؛ آنها بدانند ، شما هم بدانيد كه از اين ساعت ديگر پيمانى در كار نيست . انَّ اللَّهَ لايُحِبُّ الْخائِنينَ خدا خيانتكاران را دوست ندارد . مفسرين مىگويند جملهء انَّ اللَّهَ لايُحِبُّ الْخائِنينَ علت است براى آن تقديرى كه در اينجا هست ؛ يعنى مبادا قبل از اينكه به آنها اعلام كنيد ، پيمانتان را عملًا نقض كنيد كه در اين صورت شما خيانت كرده‌ايد . خدا خيانتكاران را دوست نمىدارد .\r\nوَ لايَحْسَبَنَّ الَّذينَ كَفَروا سَبَقوا انَّهُمْ لايُعْجِزونَ اين كافران خيال نكنند كه به موجب اين كارهاى كافر ماجرايى خود ، نقض عهدها و عمليات غير انسانى ، پيش افتادند و با اينها بر حقايقى كه ما براى بشر نازل كرده‌ايم مقدم شدند ؛ نه ، اينها خدا را عاجز نمىكنند . مقصود اين نيست كه آنها بيايند به جنگ خود خدا ، خدا بر آنها پيروز مىشود . مقصود اين است [ كه با توجه به اينكه 
  ] كارهاى آنها از قبيل نقض عهدها و خيانتها ، در مقابل كارهايى است كه بر اساس خدايى است مثل راستى ، درستى ، وفاى به عهد و امانت ؛ خيال نكنيد اگر كسى از آن راه برود ، بركسى كه از اين راه برود پيش مىافتد . قبول اين آيه شايد براى ما دشوار باشد . ما به يك تعليم عادت كرده‌ايم و آن عكس اين آيه است كه مىفرمايد : وَ لايَحْسَبَنَّ الَّذينَ كَفَروا سَبَقوا خيال نكنند كافرانى كه ما توصيف كرديم ، با آن راهشان پيش مىافتند . ما عكسش را مىگوييم . مىگوييم حق هيچ وقت پيش نمىرود ، عدالت هيچ‌گاه پيش نمىرود ، درستى هيچ وقت در دنيا پيش نمىرود . بعد هم مىگوييم دليلش اين است كه ما مىبينيم مردان حق پيش نرفتند . على عليه السلام شكست خورد و پيش نرفت . امام\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nحسين عليه السلام كشته شد پس پيش نرفت . ولى اشتباه مىكنيم ؛ اگر على عليه السلام دنبال همان چيزى مىرفت كه معاويه رفت ، كه معاويه به آن رسيد و على عليه السلام نرسيد [ اين سخن صحيح بود . 
  ] ما فكر كرده‌ايم على عليه السلام و معاويه العياذباللَّه مثل هم‌اند ، راهشان هم مثل هم بوده است ؛ يعنى على عليه السلام مىخواست سياستش پيش برود به اينكه خليفه بشود و بر گردهء مردم سوار بشود ؛ معاويه هم همين را مىخواست ، [ منتها 
  ] على عليه السلام يك متد داشت ، معاويه متد ديگرى . معاويه با متد خودش به آن هدف رسيد ، على عليه السلام با متدى كه داشت به آن هدف نرسيد . اگر هدف هر دو را يكى بدانيم ، آنوقت على عليه السلام العياذباللَّه بدتر از معاويه بوده است ، چون معاويه هدفش رياست بود ، متدى كه در پيش گرفته بود متد بىدينى بود ، ولى على عليه السلام العياذباللَّه هدفش همان رياست بود ولى متد تظاهر به تقوا را در پيش گرفته بود ، پس بايد هم شكست بخورد . اما حقيقت اين است كه على عليه السلام يك هدف داشت ، معاويه هدف ديگرى . هدف على عليه السلام مبارزه با روش معاويه‌ها بود . على عليه السلام شكست نخورد ، پيروز شد . خودش كشته شد ولى هدفش را نگهدارى كرد و زنده نمود .\r\nمعروف است كه در زمان قاجاريه مرد نسبتاً فاضلى كه بسيار خوش‌نويس بوده « 1 » ظاهراً از شيراز براى زيارت به مشهد رفته بود . در بازگشت ، پولش تمام مىشود يا دزد مىزند ، و در تهران در حالى كه غريب بوده بىپول مىماند . فكر مىكند كه از هنرش كه خطاطى است استفاده كند و ضمناً زياد هم معطل نشود . بر مىدارد همين عهدنامهء اميرالمؤمنين عليه السلام به مالك اشتر را كه بخشى از آن را خواندم با يك خط بسيار زيبا مىنويسد . خطكشى مىكند ، جدول‌بندى مىكند ، اين عهدنامه را در يك دفترى مىنويسد و آن را به صدر اعظم وقت اهدا مىكند . يك روز مىرود نزد صدر اعظم در حالى كه ارباب رجوع هم زياد بوده‌اند . نوشته را به او مىدهد و مىگويد هديهء ناقابلى است . پس از مدتى بلند مىشود كه برود . صدر اعظم مىگويد آقا شما بفرماييد . با خود مىگويد لابد مىخواهد مرحمتى بدهد ، مىخواهد خلوت بشود . چند نفرى از ارباب رجوع مىمانند . باز مىبيند خيلى طول كشيد ، بلند مىشود كه برود . دوباره صدر اعظم مىگويد آقا شما بفرماييد . تا اينكه همهء مردم مىروند ، فقط پيشخدمتها مىمانند . صدر اعظم مىگويد فرمايشى داريد ؟\r\n\r\n\r\n\r\n\r\n","description":"","footnote":"\r\n( 1 ) . در قديم خوشنويسى معمول بود .\r\n","page_name":" 312 ","page_number":312},
  {"content":"\r\n\r\nاين شخص مىگويد : نه ، من عرضى نداشتم ، همين را تقديم كرده بودم . پيشخدمتها را هم مىگويد همه‌تان برويد بيرون ، كسى حق ندارد بيايد داخل اتاق . اين بيچاره وحشتش مىگيرد كه اين ديگر چگونه است ؟ ! صدر اعظم مىگويد : بيا جلو ! مىرود جلو . آهسته در گوشش مىگويد : چرا اين را نوشتى و براى من آوردى ؟ مىگويد :\r\nشما صدر اعظم يك مملكت هستيد ، اين هم دستورالعمل مولا اميرالمؤمنين عليه السلام است براى كسانى مثل شما . فرمان اوست راجع به اينكه با مردم چطور بايد رفتار كرد . من فكر مىكنم شما هم شيعهء اميرالمؤمنين هستيد و چنين چيزى را دوست داريد . فكر كردم برايتان هديه‌اى بياورم ، هيچ چيز مناسبتر از اين پيدا نكردم . گفت :\r\nبيا جلو . رفت جلو . گفت : يك كلمه من مىخواهم به تو بگويم و آن اين است كه خود على كه اينها را نوشت و به اينها بيش از هركس ديگر پايبند بود و عمل مىكرد ، در سياست از اينها چقدر بهره‌بردارى كرد كه حالا من بيايم به اينها عمل كنم ؟ خود على از همين راهى كه دستور داد عمل كرد و ديديم كه تمام مُلكش از بين رفت و معاويه بر او مسلط شد . على خودش به اين دستورالعمل عمل كرد و شكست خورد ، پس اين چيست كه براى من نوشته‌اى ؟ ! گفت : اجازه مىدهيد جواب بدهم ؟ بله . گفت :\r\nچرا اين حرف را در ميان جمعيت به من نگفتى ؟ گفت : اگر در ميان جمعيت مىگفتم پدرم را درمىآوردند . گفت : بسيار خوب ، جمعيت كه رفت چرا پيشخدمتها را گفتى همه‌تان برويد بيرون ؟ گفت : اگر يكى از آنها مىفهميد كه من چنين جسارتى به على مىكنم پدرم را درمىآورد . گفت : پيروزى على عليه السلام همين است . چرا معاويه بعد از هزار و سيصد سال ، احدى كوچكترين احترامى برايش قائل نيست و جز لعنت و نفرين چيز ديگرى براى او نيست ؟ على عليه السلام هم بشرى بود مثل من و تو . اين احترام را از كجا پيدا كرد كه تو اگر به همين نوكرها و پيشخدمتها بگويى آدمهاى بيگناهى را گردن بزنيد گردن مىزنند ولى اسم على را جرأت نمىكنى با بىاحترامى [ جلوى آنها ببرى 
  ] ؟ آيا جز اين است كه على عليه السلام را اينها به همين صفات شناخته‌اند كه على مجسمهء راستى و درستى ، مجسمهء وفاى به عهد و تجسم همين دستورالعملى است كه خودش داده است ؟ على عليه السلام به موجب اينكه به همين سياست عمل كرد ، هم خودش را در دنيا بيمه كرد و هم اينها را . اگر در دنيا فردى پيدا مىشود كه به اين اصول انسانيت عمل مىكند به موجب همين است كه على عليه السلام اينها را نوشت و خودش عمل كرد . اگر او اينها را نمىنوشت و خودش عمل نمىكرد ، سنگ روى\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nسنگ بند نمىشد . تو خيال كرده‌اى كه اين اجتماع را با همان سياست خودت حفظ كرده‌اى ؟ ! اگر مردم دزدى نمىكنند ، به خاطر تو دزدى نمىكنند ؟ ! صدى نود مردمى كه دزدى نمىكنند به خاطر على عليه السلام و دستورهاى على و امثال على است . صدى نود مردمى كه فحشا نمىكنند ، به ناموس تو خيانت نمىكنند ، به خاطر همان على عليه السلام و دستورهاى على است . تو خيال كرده‌اى على عليه السلام شكست خورد ؟ !\r\nاين است كه مىفرمايد : وَ لايَحْسَبَنَّ الَّذينَ كَفَروا سَبَقوا انَّهُمْ لايُعْجِزونَ . ما بايد اين فكر را از دِماغ خودمان بيرون بياوريم كه حق پيش نمىرود ، مردم تابع ظلم هستند ، اساس دنيا بر ظلم و ناحقى است . اين‌طور نيست . اين مقدارى هم كه از زندگى بشر باقى است ، به اعتبار همان پيوندهاى محكمى است كه اهل حق و اهل راستى و درستى برقرار كرده‌اند . البته گفتم مقصود [ از آيهء مذكور 
  ] اين نيست [ كه خدا مىگويد 
  ] كافران بر ما پيروز نمىشوند . كافران كه نمىخواهند با خدا كشتى بگيرند .\r\nمقصود اين است كه راه آنها بر راه ما هرگز پيروز نمىشود ، پس كارى بكنيد كه در راه ما باشيد . وَ اعِدّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ تُرْهِبونَ بِهِ عَدُوَّ اللَّهِ وَ عَدُوَّكُمْ وَ اخَرينَ مِنْ دونِهِمْ لاتَعْلَمونَهُمُ اللَّهُ يَعْلَمُهُمْ . خوب ، راه ما چيست ؟ آيا راه ما فقط اين است كه به عهد خود وفادار باشيد ، راستگو باشيد ، درست كردار باشيد ، خدا را عبادت كنيد ، برويد در مسجدها و پيوسته دعا كنيد ؟ نه ، راه ما فقط معنويات نيست ، ماديات هم هست . راه اسلام راه جامع است . بعد از آن آيات مىگويد : وَ اعِدّوا لَهُمْ مَا اسْتَطَعْتُمْ مِنْ قُوَّةٍ براى مقابله با دشمنان ، تا آن حدى كه برايتان ممكن است نيرو تهيه كنيد . ما اينها را فراموش كرده‌ايم . ويل دورانت مىگويد : هيچ دينى به اندازهء اسلام پيروان خود را به قوّت و نيرومندى دعوت نكرده است . آيه مىگويد در مقابل دشمن تا آنجا كه برايتان مقدور است نيرو تهيه كنيد . ديگر نمىگويد چه تهيه كنيد . بعضى مفسرين مثل علامه طباطبايى از اين آيه نكتهء خوبى استنباط كرده‌اند . مىگويند در آيات پيش مخاطب فقط شخص پيغمبر است ، در اين آيه مخاطب عموم مردم است .\r\nآيات پيش چنين بود : انَّ شَرَّ الدَّوابِّ عِنْدَ اللَّهِ الَّذينَ كَفَروا فَهُمْ لايُؤْمِنونَ . الَّذينَ عاهَدْتَ مِنْهُمْ ثُمَّ يَنْقُضونَ عَهْدَهُمْ آنها كه تو با آنان پيمان بستى و پيمانشان را نقض كردند فَامّا تَثْقَفَنَّهُمْ فِى الْحَرْبِ آنجا كه تو بر آنها پيروز مىشوى چنين كن . وَ امّا تَخافَنَّ مِنْ قَوْمٍ خِيانَةً آنجا كه تو به عنوان رئيس مسلمين خوف و بيم خيانت آنها را پيدا كردى ، پيمانشان را الغاء كن يعنى اقاله كن ، [ منتفى بودن آن را 
  ] به آنها اعلام كن . همه جا مخاطب خود\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nپيغمبر است . ولى اينجا كه مىرسد نمىگويد : وَ اعِدْ لَهُمْ مَا اسْتَطَعْتَ مِنْ قُوَّةٍ اى پيغمبر ! اى رئيس مسلمين ! اى ولىّ امر مسلمين ! هر مقدار نيرو كه براى تو ممكن است آماده كن . يك دفعه مخاطب ، عموم مسلمين قرار مىگيرند : اى مسلمين ! عموماً ، هرچه نيرو برايتان ممكن است آماده كنيد ؛ چون اين نيرو ، نيرويى نيست كه فقط رئيس مسلمين بايد آماده كند ؛ يك مقدار آن ، مجهز شدن خود افراد است . افرادند كه بايد تعليمات ببينند و خبرويّت و آمادگى پيدا كنند . با اينكه در اينجا هم وظيفهء سنگين به عهدهء ولىّ امر مسلمين است ، اما به واسطهء كمال اهميت ، از اينكه مخاطب ، ولىّ امر مسلمين باشد مىگذرد و عموم را مخاطب قرار مىدهد : وَ اعِدّوا لَهُمْ مَا اسْتَطَعْتُمْ مِنْ قُوَّةٍ هرچه مىتوانيد نيرو تهيه كنيد وَ مِنْ رِباطِ الْخَيْلِ يك مثال ذكر مىكند : و از اسبان بسته كه مظهر و دليلى است بر مهيا بودن نيروها ، چون در قديم اسب نقش مهمى در جنگ داشت ؛ يك سپاه وقتى مىخواست آماده باشد ، يكى از وسائل آمادگىاش اسبان بستهء آماده به كار بود كه وقتى اعلام بسيج مىشد فوراً اين اسبها را سوار مىشدند و مىرفتند . تُرْهِبونَ بِهِ عَدُوَّ اللَّهِ وَ عَدُوَّكُمْ كه به اين وسيله رعب و شخصيت شما در دل دشمنان خدا و دشمنان شما وجود داشته باشد ، وقتى كه نيروى شما را در نظر مىگيرند دلشان بلرزد ، و خلاصه روى شما حساب كنند .\r\nجمله‌اى است از يكى از فيلسوفان معاصر اروپا ؛ مىگويد : « پيمانها بدون شمشير جز كلماتى بر روى كاغذها نيستند . » سخنى بسيار اساسى است : تو به پيمان خودت وفادار باش اما اتكايت به وفاى طرف نباشد . از ناحيهء خودت وفادار باش ولى به وفاى طرف هرگز متكى مباش . نيرويت مهيا باشد كه اگر طرف خواست پيمان را نقض كند با نيرو با او روبرو بشوى . گويى اين فيلسوف حرف خودش را از اين آيات قرآن اقتباس كرده است . قرآن بعد از اينكه آن‌همه توصيه مىكند به امر انسانى وفاى به عهد و پيمان ، در واقع اين‌طور مىگويد : خودتان وفادار باشيد ولى به انسانيت ديگران اعتماد نكنيد . نيرويتان را آماده داشته باشيد كه اگر آنها با نيرو با شما روبرو شدند شما نيز با نيرو با آنها روبرو بشويد و به موجب آن ، شخصيت خودتان را به دشمنان خدا و دشمنان خودتان ثابت كنيد كه وقتى فكر شما را مىكنند دلشان بلرزد . وَ اخَرينَ مِنْ دونِهِمْ لاتَعْلَمونَهُمْ اى بسا دشمنانى هستند كه شما آنها را نمىشناسيد اللَّهُ يَعْلَمُهُمْ فقط خدا مىشناسد .\r\nوَ ما تُنْفِقوا مِنْ شَىْءٍ فى سَبيلِ اللَّهِ يُوَفَّ الَيْكُمْ وَ انْتُمْ لاتُظْلَمونَ . فوراً مسئلهء انفاق را\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nپيش مىكشد ؛ چون نيرو تهيه كردن ، هم انفاق مالى مىخواهد و هم انفاق جانى .\r\nشايد بيشتر هم عنايت دارد به انفاق مالى . هرچه در راه خدا در زمينهء نيرومند كردن مسلمين ببخشيد ، خيال نكنيد گم مىشود ، خدا به پيمانهء تمام به شما خواهد داد .\r\nخيال نكنيد از دستتان رفته است ؛ خير ، هرگز ظلمى بر شما نخواهد شد .\r\nوَ انْ جَنَحوا لِلسَّلْمِ فَاجْنَحْ لَها . تا اينجا همه‌اش صحبت جنگ و مقابله كردن با دشمن خيانتكار بود . از اينجا صحبت صلح به ميان مىآيد . جَنَحَ لِلسَّلْمِ يعنى بالش را پهن كرد براى سَلم ( سلم يعنى صلح ) يعنى تمايل به صلح نشان داد . ظاهراً اين كلمه از آنجا گرفته شده است كه مرغهاى جنگى مثل خروس وقتى مىخواهند علامت بدهند كه نمىخواهيم بجنگيم بالهايشان را روى زمين پهن مىكنند يعنى ديگر آماده براى جنگ نيستيم . اينجا مقصود اين است كه اگر دشمن تمايل به صلح نشان داد تو خشونت نكن ، تو هم تمايل به صلح نشان بده . تفسيرش باشد براى آينده . و صلى اللَّه على محمد و آله الطاهرين .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n12\r\n\r\nتفسير سورهء انفال ( 12 )\r\nاعوذ باللَّه من الشيطان الرجيم\r\nوَ انْ جَنَحوا لِلسَّلْمِ فَاجْنَحْ لَها وَ تَوَكَّلْ عَلَى اللَّهِ انَّهُ هُوَ السَّميعُ الْعَليمُ . وَ انْ يُريدوا انْ يَخْدَعوكَ فَانَّ حَسْبَكَ اللَّهُ هُوَ الَّذى ايَّدَكَ بِنَصْرِهِ وَ بِالْمُؤْمِنينَ . وَ الَّفَ بَيْنَ قُلوبِهِمْ لَوْ انْفَقْتَ ما فِى الْارْضِ جَميعاً ما الَّفْتَ بَيْنَ قُلوبِهِمْ وَلكِنَّ اللَّهَ الَّفَ بَيْنَهُمْ انَّهُ عَزيزٌ حَكيمٌ . يا ايُّهَا النَّبِىُّ حَسْبُكَ اللَّهُ وَ مَنِ اتَّبَعَكَ مِنَ الْمُؤْمِنينَ « 1 » .\r\nدر آيات پيش قسمتهايى را خوانديم كه مربوط بود به اينكه چه كسانى اجازهء قتل آنها و جهاد با آنها داده مىشود كه از آيهء انَّ شَرَّ الدَّوابِّ عِنْدَ اللَّهِ الَّذينَ كَفَروا شروع شد تا رسيديم به آيه‌اى كه امشب خوانديم . قرآن اول آنها را توصيف كرد به يك صفت ضد انسانى كه مسئلهء نقض عهد و پيمان بود ، آن هم نه يك بار بلكه متعدد . بعد قسمتهاى ديگر - كه تكرار نمىكنيم همه مربوط به جنگيدن با آنها بود و اينكه اينها شايستهء جنگيدن و تارومار شدن هستند . حالا اين آيه مسئلهء صلح و سَلم با آنها را\r\n\r\n\r\n\r\n\r\n","description":"","footnote":"\r\n( 1 ) . انفال / 61 - 64 .\r\n","page_name":" 317 ","page_number":317},
  {"content":"\r\n\r\nبيان مىكند . صورت مسئله اين است : اگر مردمى با همين صفاتى كه ذكر شد سر جنگ و مخالفت دارند تكليف همان است كه گفته شد . حالا اگر چنين مردمى اعلام صلح كنند يعنى تمايل به صلح نشان بدهند ، براى پيغمبر چه وظيفه‌اى است ؟ البته اختصاص به پيغمبر ندارد ؛ براى رهبر مسلمين كه مىخواهد با اصول اسلامى عمل كند چه وظيفه‌اى است ؟ مىفرمايد اگر آنها تمايلى به صلح و صفا و به اصطلاح امروز به همزيستى و متاركه جنگ نشان دادند تو هم مضايقه نكن ، تو هم تمايل نشان بده : وَ انْ جَنَحوا لِلسَّلْمِ فَاجْنَحْ لَها اگر تمايل به صلح و صلاح نشان دادند تو همچنين كن ، يعنى تو هم حاضر شو .\r\nاينجا كلمهء « جَنَحَ » آمده است كه لغت « جناح » كه به معنى بال مرغ است از همين كلمه است . اين لغت به معنى متمايل شدن است . « جَنَحَ » يعنى تمايل نشان داد .\r\nدر اينجا وقتى مىفرمايد : جَنَحوا لِلسَّلْمِ كأنّه اينجور تشبيه شده است كه مرغ وقتى پرواز مىكند اگر بخواهد به طرفى گردش كند قهراً بالش به آن طرف كج مىشود .\r\nهمين طور است هواپيما . پس كأنّه انْ جَنَحوا لِلسَّلْمِ يعنى اگر اينها بال خودشان را به سوى صلح و سلامت كج كردند تو هم همين كار را بكن . سپس مىفرمايد : وَ تَوَكَّلْ عَلَى اللَّهِ انَّهُ هُوَ السَّميعُ الْعَليمُ ، چون مردمى كه ايمان ندارند فرض اين است كه به قول و پيمانشان اعتمادى نيست . آنها اعلام صلح كرده‌اند ، ما هم مىخواهيم صلح و سلامت باشد ، اما از كجا بشود به اينها اعتماد كرد ؟ تكليف چيست ؟ در اينجا قرآن مىفرمايد : نترس و به خدا توكل كن ؛ به خدا اعتماد كن انَّهُ هُوَ السَّميعُ الْعَليمُ كه خدا هم شنوا و هم داناست ؛ يعنى تو كارت را بر اساس حق و بر مُرّ حق قرار بده ، خدا خودش با اسباب و وسائلى كه دارد شما را حفظ مىكند ؛ شما مطابق اصول رفتار بكنيد ديگر باقىاش را به خدا توكل كنيد .\r\nآيهء بعد مربوط به همين قسمت است كه به خدا توكل كن و از مكر و خديعه هم نترس وَ انْ يُريدوا انْ يَخْدَعوكَ فَانَّ حَسْبَكَ اللَّهُ اگر بخواهند تو را بفريبند يعنى اگر اين اظهار صلح و سلامشان خدعه و فريب باشد خدا تو را كافى است . اينها همه براى اين گفته مىشود كه نمىشود به قول دشمن اعتماد كرد هر چند انسان جستجو و تحقيق كند . البته اينها معنايش اين نيست كه لازم نيست در اين زمينه تحقيق كنى كه آيا دشمن قصد خدعه دارد يا ندارد ؛ نه ، سخن اين است كه يك چيزهايى مخفى مىماند ، ولى تو به خاطر اين احتمال كه نكند خدعه و نيرنگ باشد ، اگر دست صلح\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nو سلام به سوى تو دراز شد اين دست را رد نكن . اين جمله كه به خدا توكل كن ، اگر بخواهند تو را بفريبند تو خدا را دارى ، نترس ، همه براى اين است كه مىخواهد به پيغمبر ( و نه تنها به پيغمبر بلكه پيغمبر مخاطب است ؛ بيشتر ، مقصود ديگران هستند كه زمامدار مسلمين مىشوند ) بگويد اگر دشمن دست صلح و سلام به سوى تو دراز كرد تو تحت تأثير اين افكار و انديشه‌ها كه نكند دروغ باشد ، نكند خدعه و مكر باشد ، امتناع نكن ، تو هم دست صلح و سلام به سوى او دراز كن . در اين نگرانيها كه براى هركسى پيدا مىشود كه هيچ كس نمىتواند صد درصد مطمئن بشود كه دشمن راست مىگويد ، تو به خدا توجه كن ، به خدا اعتماد كن . فَانَّ حَسْبَكَ اللَّهُ خدا تو را بس است .\r\nهُوَ الَّذى ايَّدَكَ بِنَصْرِهِ وَ بِالْمُؤْمِنينَ در گذشته هم همين طور بوده . اى پيغمبر ! مگر در گذشته تو را عده و عُدهء ظاهرى حمايت كرده است ؟ ! در گذشته حامى تو تأييد الهى بود ، بعد از اين هم همين‌طور خواهد بود . هُوَ الَّذى ايَّدَكَ بِنَصْرِهِ وَ بِالْمُؤْمِنينَ خدا همان است كه تو را با آن نصرتى كه از آسمان نازل كرد ( ظاهراً مقصود از نصرت آسمانى ، نزول فرشتگان [ در جنگ بدر 
  ] است ) و به وسيلهء نيروهاى زمينى كه مؤمنين بودند يارى كرد ، يعنى خدا تو را از آسمان و زمين يارى كرد ؛ بنابراين جاى اين نيست كه ترس و بيمى در كار باشد ؛ نه ، هُوَ الَّذى ايَّدَكَ بِنَصْرِهِ وَ بِالْمُؤْمِنينَ .\r\nمكرر اين مطلب را عرض كرده‌ايم كه با اينكه سراسر قرآن توحيد خالص است و همه جا صحبت از مشيت مطلق پروردگار است ، ولى قرآن مسئلهء شرايط و اسباب را هميشه يادآورى مىكند يعنى شرايط و اسباب را صحيح مىداند ، نمىگويد خداست كه تو را تأييد كرد بدون سبب ؛ سببش را ذكر مىكند : تو را ، هم از راه اسباب آسمانى تأييد كرد كه نزول آن ارواح فرشتگان بود و هم از راه اسباب زمينى ، يعنى به وسيلهء نفرات باايمان ، بِالْمُؤْمِنين . بعد در موضوع « مؤمنين » يك مطلبى را قرآن يادآورى مىكند كه مطلب بسيار قابل توجهى است و آن صميميت و اتحادى است كه بر اساس و مبناى ايمان در ميان مسلمين صدر اسلام به وجود آمد .\r\n\r\nهمكارى و همدلى\r\nدر زندگى فردى بشر عامل اوّلى اختلاف است يعنى اصل اين است كه هيچ دو نفرى با همديگر اتحاد نداشته باشند . به عبارت ديگر قطع نظر از نيروى خارجى كه بايد بر\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nوجود انسان حكومت كند ، اگر انسان باشد با همان نيروهاى داخلىاش ، اصل ، اختلاف است ، چرا ؟ براى اينكه من به حكم غريزه و طبيعت خودم دنبال منافع شخص خودم و دفع مضرّات از شخص خودم هستم . شما هم به حكم همان غريزه ذاتى خودتان دنبال منافع خودتان و دفع زيانها از خودتان هستيد . همين مطلب سبب مىشود كه ميان ما و شما در يك مواردى اصطكاك و تصادم پيدا بشود . يك منفعتى را من مىخواهم ببرم ، شما هم مىخواهيد ببريد . از همين جا تصادم و اختلاف به وجود مىآيد . اين ، اصل اوّلى است كه عرض كردم ، ولى يك عواملى پيدا مىشود كه اينها اصل اول نيست ، اصل دوم است . آن عوامل ، افراد را با يكديگر متحد مىكند . مثلًا ما چند نفر در عين اينكه منافعمان با يكديگر اصطكاك دارد ، چون فكر و انديشه داريم ، مىبينيم يك منفعتى هست كه من به تنهايى نمىتوانم به دست بياورم ، شما هم به تنهايى نمىتوانيد به دست بياوريد ، مىگوييم بياييم با همديگر اشتراك مساعى كنيم تا همه‌مان منتفع بشويم ؛ بعد هم منافع را ميان خودمان تقسيم مىكنيم . اين عامل سبب مىشود كه ما با يكديگر متفق و متحد بشويم . يا يك دشمن مشترك پيدا مىكنيم ، با همديگر متحد شده و يك جبهه تشكيل مىدهيم كه در مقابل او بتوانيم دفاع كنيم . ولى اين‌گونه امور ما را متحد نمىكند ، همكار مىكند . وقتى چند نفر سرمايه‌دار سرمايه‌هايشان را روى هم مىگذارند تا يك معاملهء پرسودى انجام بدهند ، اينها با يكديگر همكارى مىكنند ، هماهنگى هم در ميانشان پيدا مىشود اما روحشان با يكديگر آميخته نيست ، فقط همكارى است براى بردن سود بيشتر ، و لهذا همان ساعتى كه اين سودِ بيشتر از ميان برود همكارى بهم مىخورد ؛ همان ساعتى كه مىبينند بعضى از اين افراد را مىشود كنار زد تا خودشان سود بيشترى ببرند آنها را كنار مىزنند .\r\nولى گاهى يك عواملى در انسان پيدا مىشود كه واقعاً انسانها را متفق و متحد مىكند ؛ نه فقط همكار مىكند ، همروح و همدل مىكند ، و همدلى ما فوق همكارى است ، ما فوق همزبانى است ؛ يعنى طورى مىشود كه هر فردى دربارهء سرنوشت فرد ديگر آن اندازه مىانديشد كه دربارهء سرنوشت خود مىانديشد ، او را همان مقدار دوست دارد كه خودش را دوست دارد و بلكه بيشتر ، ديگرى را بر خودش مقدّم\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nمىدارد . آيهء كريمهء قرآن مىفرمايد : وَ يُؤْثِرونَ عَلى انْفُسِهِم وَ لَوْ كانَ بِهِمْ خَصاصَةٌ « 1 » يعنى ديگران را بر خودشان مقدّم مىدارند هرچند خودشان در فقر و تنگدستى باشند .\r\nاين يك مسئلهء ديگرى است . چطور مىشود كه افرادى واقعاً از نظر روحى متحد بشوند در حدى كه همروح بشوند نه فقط همكار براى جلب منافع يا دفع مضرّات .\r\nگاهى افرادى با يكديگر همكارى مىكنند ولى همروح نمىباشند . همروحى بستگى دارد به اينكه در روح افراد يك عاطفه‌اى پيدا بشود كه به موجب آن عاطفه ، افراد ، خودشان را يكى ببينند ، عضو يك پيكر ببينند . اين است كه گفتيم اصل اوّلى در زندگى بشر اختلاف است و اگر اتحادى پيدا بشود به معنى همكارى است نه اتحاد واقعى ، آن هم در شرايط خاصى كه منافع اقتضا كند .\r\nولى گاهى عاطفه‌اى از خارج بر روح انسان حكومت مىكند كه افراد با يكديگر متحد مىشوند ، واقعاً همروح مىشوند . اين عاطفه گاهى عواطف به اصطلاح ملى است مثل هموطنى ، همزبانى ، همنژادى كه تا اندازه‌اى روحيه‌ها را با يكديگر يكى مىكند ولى نه خيلى زياد . آن عاملى كه واقعاً افراد را همروح مىكند ايمان الهى است . هرگز تاريخ جهان اتحادى را كه در ميان همدينها و هم‌ايمانها بوده است در ميان گروههاى ديگر نشان نداده است كه اصلًا خودشان را يكى ببينند . در يكى از غزوات صدر اسلام است ، گويا در مؤته است ، مورخين نوشته‌اند بعد از خاتمهء جنگ كسى در ميان مجروحين سير مىكرد كه اگر مىتواند مجروحين را نجات بدهد . به يك مردى رسيد در حالى كه سخت تشنه بود « 2 » . يك كاسه آب پيدا كرد . وقتى رفت به او بدهد ، او اشاره كرد به رفيق مجروحش كه به او بده . رفت سراغ او . او نيز اشاره كرد به رفيق مجروح ديگرى و گفت به او بده ( و بعضى تا نُه نفر\r\n\r\n\r\n\r\n\r\n","description":"","footnote":"\r\n( 1 ) . حشر / 9 .\r\n( 2 ) . چون قطع‌نظر از اينكه انسان در آن گرماى عربستان احتياج به آب دارد ، خود تلاش جنگ‌تشنگىآور است و از اين بالاتر كسى كه مجروح مىشود چون خون از بدنش مىرود خيلى تشنه مىشود زيرا بدن فوراً شروع مىكند به خون‌سازى و مىخواهد آن كمبود خون را جبران كند ، و ساخته شدن خون هم در درجهء اول احتياج به آب دارد . اين است كه كسى كه از بدنش خون زياد مىرود فوق‌العاده تشنه مىشود .\r\n","page_name":" 321 ","page_number":321},
  {"content":"\r\n\r\nنوشته‌اند ) . رفت سراغ سومى ، ديد مرده . آمد سراغ دومى ديد او هم مرده . آمد سراغ اولى ديد او هم مرده است . اين مقدار همدلى در جايى است كه انسان واقعاً درد ديگرى را درد خودش احساس كند . اميرالمؤمنين فرمود : اوْ ابيتَ مِبْطاناً وَ حَوْلى بُطونٌ غَرْثى وَ اكْبادٌ حَرّى اوْ اكونَ كَما قالَ الْقائِلُ :\r\n وَ حَسْبُكَ داءً انْ تَبيتَ بِبِطْنَةٍ * وَ حَوْلَكَ اكْبادٌ تَحِنُّ الَى الْقِدِّ \r\nاين درد مرا بس است كه من با شكم سير بخوابم و در اطرافم شكمهاى گرسنه باشد .\r\nاين مسئله [ يعنى همدلى 
  ] آنقدر مهم است كه قرآن آن را به عنوان يك نعمت بسيار بزرگ بر پيغمبر اكرم بيان مىكند ، مخصوصاً در ميان مردم عربستان كه از همهء مردم روى زمين متفرق‌تر و متشتت‌تر بودند و اختلافات در ميانشان بيشتر و شديدتر بود ، هم كمّاً و هم كيفاً . كمّاً از آن جهت كه هر دو قبيله‌اى با هم جنگ داشتند و در داخل خودشان نيز اختلاف داشتند ؛ و كيفاً از آن جهت كه كينه‌هاى اينها در حد اينكه پشت سر يكديگر حرف بزنند و از همديگر غيبت و انتقاد كنند و يا در حد رقابت اقتصادى نبود ، شمشير بود و خونريزى و اسارت . در خود مدينه دو قبيله زندگى مىكردند به نام اوس و خزرج ، و در كنارشان يهوديها بودند ، يهوديهاى بنىقريظه ، يهوديهاى بنىنضير و يهوديهاى غَطفان . خود يهوديها با همديگر اختلاف داشتند . بنىنضير دشمن بنىقريظه ، بنىقريظه دشمن بنىنضير ، و بنىغطفان دشمن هر دو ، و همهء يهوديها دشمن اوس و خزرج بودند . خود اوس و خزرج از يك ريشه بودند يعنى اولاد دو برادر بودند ولى با همديگر جنگ داشتند ، جنگهايى تمام نشدنى ! ملاى رومى مىگويد :\r\n دو قبيله اوس و خزرج نام داشت * هر يكىشان جام خون‌آشام داشت\r\nكينه‌هاى كهنه‌شان از مصطفى * محو شد در نور اسلام و صفا \r\nاى پيغمبر ! نترس ! اگر دست صلح و سلامت به سوى تو دراز كردند تو هم آنها را رد نكن : وَ انْ جَنَحوا لِلسَّلْمِ فَاجْنَحْ لَها وَ تَوَكَّلْ عَلَى اللَّهِ انَّهُ هُوَ السَّميعُ الْعَليمُ تا آنجا كه مىفرمايد : هُوَ الَّذى ايَّدَكَ بِنَصْرِهِ وَ بِالْمُؤْمِنينَ . وَ الَّفَ بَيْنَ قُلوبِهِمْ خدا همان است كه ميان دلهاى اين مؤمنين التيام و الفت به وجود آورد ، اتحاد و يگانگى به وجود آورد .\r\nمگر با قدرت زر و پول يا با قدرت ديگرى مثل زور ممكن است چنين اتحادى را به وجود آورد ؟ ! وَ الَّفَ بَيْنَ قُلوبِهِمْ خدا همان كسى است كه با نيروى ايمان در ميان دلهاى اينها الفت به وجود آورد . با قدرت ديگر نمىشد . لَوْ انْفَقْتَ ما فِى الْارْضِ جَميعاً ما الَّفْتَ بَيْنَ قُلوبِهِمْ اگر مسئلهء ايمان نمىبود و مىخواستى اينها را با پول متحد كنى ، اگر تمام ثروت جهان را به اينها مىدادى محال بود متحد بشوند ؛ بلكه ثروت دادن ،\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nبيشتر باعث اختلاف مىشود . با جاذبهء ثروت مىشود عده‌اى را دور خود جمع كرد ، ولى ثروت نمىتواند كسانى را كه پول به آنها داده مىشود با همديگر برادر كند .\r\nامكان ندارد . وَلكِنَّ اللَّهَ الَّفَ بَيْنَهُمْ انَّهُ عَزيزٌ حَكيمٌ اما خدا ميان اينها با نيروى ايمان الفت به وجود آورد . خدا غالب و حكيم است .\r\nاى پيغمبر ! ما برايت نيرو به وجود آورديم ، از چه راه ؟ باز تكرار : يا ايُّهَا النَّبِىُّ حَسْبُكَ اللَّهُ وَ مَنِ اتَّبَعَكَ مِنَ الْمُؤْمِنينَ اى پيغمبر ! از اين خدعه‌ها و مكرها نترس ، خدا تو را بس است و اين مؤمنينى كه پيرو تو هستند و نيروى خدايى دارند . پس نترس از صلح و سلام . در عين حال قرآن همان‌طور كه از مجموع آيات آن معلوم است نه طرفدار جنگ است به طور كلى و در هر شرايطى و نه طرفدار صلح است به طور كلى و در هر شرايطى . در شرايط خاصى پيشنهاد صلح مىكند و به پيغمبر صلى الله عليه و آله اصرار و تأكيد مىكند كه از صلح و سلام نترس و مگذر ؛ و در شرايطى كه معلوم شود طرف خائن است و در همان شرايطى است كه جلسهء پيش عرض كرديم ، مىگويد با اينها بجنگ .\r\nبعد از اين آيه مىفرمايد : يا ايُّهَا النَّبىُّ حَرِّضِ الْمُؤْمِنينَ عَلَى الْقِتالِ اى پيغمبر ! اهل ايمان را بر قتال ترغيب و تحريض كن . ممكن است كسى بگويد در اينجا چه تناسبى است ميان مسئلهء صلح و اينكه مىگويد مؤمنين را تحريض بر قتال كن . اين مطلب را بايد برايتان روشن كنم .\r\nاز مجموع آيات قرآن و سنت پيغمبر صلى الله عليه و آله اين مطلب به دست مىآيد كه مسلمانان و يا لااقل سربازان اسلامى هميشه بايد آمادگى كامل براى جهاد داشته باشند . در آيات پيش خوانديم : وَ اعِدّوا لَهُمْ مَا اسْتَطَعْتُمْ مِنْ قُوَّةٍ . نمىگويد در حال جنگ نيرو تهيه كنيد . مىگويد نيرو تهيه كنيد . نيرو را قبلًا بايد تهيه كرد . جنگ ممكن است در فاصلهء پنج روز ضرورتش احساس شود . نيرو را كه در ظرف پنج روز نمىشود تهيه كرد . مهيا بودن و نيرومند بودن را اسلام براى هميشه توصيه مىكند اما جنگ را در شرايط خاصى . [ ابتدا مسئلهء صلح را مطرح مىكند 
  ] « 1 » ولى بعد مىگويد مسلمين را به جنگيدن و جهاد ترغيب كن . روح مسلمان هميشه بايد آمادهء جنگ باشد . حديثى از پيغمبر اكرم نقل كرده‌اند كه مضمون عجيبى دارد . پيغمبر اكرم فرمود :\r\n\r\n\r\n\r\n\r\n","description":"","footnote":"\r\n( 1 ) . [ افتادگى از متن پياده شده از نوار است . 
  ]\r\n","page_name":" 323 ","page_number":323},
  {"content":"\r\n\r\nمَنْ لَمْ يَغْزُ وَ لَم‌ْيُحَدِّثْ نَفْسَهُ بِغَزْوٍ ماتَ عَلى شُعْبَةٍ مِنَ النِّفاقِ آن كس كه جهاد نكرده باشد و يا لااقل آرزوى جهاد را در دل خود پرورش نداده باشد ( حديث نفس به جهاد نكرده باشد ) يعنى فكر و انديشهء جهاد در قلبش نباشد ، چنين كسى مىميرد با نوعى از نفاق ؛ يعنى در عمق روح اين آدم نوعى نفاق وجود خواهد داشت . اين نفاقى كه در اين حديث آمده است غير از آن نفاقى است كه انسان خودش هم مىفهمد منافق است . اين يك دورويى است كه انسان خودش هم نمىداند . مثلًا ما عادت كرده‌ايم كه به لفظ خطاب مىكنيم وجود مقدس اباعبداللَّه عليه السلام را و مىگوييم : السَّلامُ عَلَيْكَ وَ عَلَى الْارْواحِ الَّتى حَلَّتْ بِفِنائِكَ فَيا لَيْتَنا كُنّا مَعَكَ فَنَفوزَ فَوْزاً عَظيماً اى كاش ما با تو بوديم ( البته چون ما عربى نمىدانيم ، خودمان هم نمىفهميم چه مىگوييم ؛ شايد همين را هم روى جِد نمىگوييم ) كه به يك رستگارى بزرگ نائل مىشديم . اما اين ، حرف است . واقعاً اگر صحنه‌اى مثل صحنهء كربلا ايجاد شود يعنى امام حسينى باشد ، همين ماها كه يك عمر براى امام حسين داد كشيده‌ايم ، گريه كرده‌ايم ، حسين حسين كرده‌ايم ، مردى هستيم كه در يك چنين صحنه‌اى پايدارى كنيم ؟ البته الآن پيش خودمان اينجور خيال مىكنيم ولى اين‌طور نيست .\r\nقضيهء معروفى است دربارهء يكى از علماى بزرگ شيعه . يكى از علماى قم براى من نقل مىكرد كه مرحوم فيض دربارهء اين جمله‌اى كه از حضرت امام حسين نقل شده است كه ايشان در شب عاشورا فرمودند : من اصحابى بهتر از اصحاب خودم سراغ ندارم ، مىگفت من باور نمىكنم چنين چيزى را امام فرموده باشد . گفته بودند چرا ؟ گفته بود مگر آنها چكار كردند كه امام بگويد اصحابى از اينها بالاتر نيست ؟\r\nآنهايى كه امام حسين را كشتند خيلى آدمهاى بدى بودند ؛ اينهايى كه امام حسين را يارى كردند كار مهمى انجام ندادند . هر مسلمانى جاى آنها مىبود ، وقتى مىگفتند فرزند پيغمبر ، امام زمان در دست دشمن تنها مانده است ، قهراً مىايستاد . يك شب در عالم رؤيا ديد كه صحراى كربلاست ، امام حسين با هفتاد و دو تن در يك طرف ، لشكر سى هزار نفرى دشمن هم در طرف ديگر . آن جريان به نظرش آمد كه موقع ظهر است و مىخواهند نماز بخوانند . حضرت امام حسين عليه السلام به همين آقا فرمودند شما جلو بايستيد تا ما نماز بخوانيم ( همان‌طور كه سعيد بن عبداللَّه حنفى و يكى دو نفر ديگر خودشان را سپر قرار دادند ) . دشمن تيراندازى مىكرد . اين آقا رفت جلو ايستاد . اولين تير از دشمن داشت مىآمد . تا ديد تير دارد مىآيد ، خم شد . ناگاه ديد\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nكه تير به امام اصابت كرد . در همان عالم خواب گفت : اسْتَغْفِرُ اللَّهَ رَبّى وَ اتوبُ الَيْهِ ، عجب كار بدى كردم ! اين دفعه ديگر نمىكنم . دفعهء دوم تير آمد . تا نزديك او شد دومرتبه خودش را خم كرد . چند دفعه اين جريان تكرار شد ؛ ديد بىاختيار خم مىشود . در اين هنگام امام به او فرمود : انّى لااعْلَمُ اصْحاباً خَيْراً وَ لا افْضَلَ مِنْ اصْحابى من اصحابى از اصحاب خودم بهتر نمىشناسم . يعنى تو خيال كرده‌اى هر كه كتاب خواند مجاهد مىشود ؟ ! اين حقيقتى است : مَنْ لَمْ يَغْزُ وَ لَمْ يُحَدِّثْ نَفْسَهُ بِغَزْوٍ ماتَ عَلى شُعْبَةٍ مِنَ النِّفاقِ كسى كه عملًا مجاهد نبوده است يا لااقل اين انديشه را نداشته كه مجاهد باشد در درون روحش يك دورويى وجود دارد يعنى موقع جهاد كه مىشود در مىرود .\r\nداستانى در مثنوى است كه با اين حديث ، خوب تطبيق مىكند . مىگويد يك مرد زاهد و عابدى بود كه همهء واجبات و مستحبات را بجا مىآورد . يك وقت با خودش فكر كرد كه من همهء كارهاى ثواب را انجام داده‌ام مگر جهاد را . نماز زياد خوانده‌ام ، روزه زياد گرفته‌ام ، زكات داده‌ام ، حج رفته‌ام ولى جهاد نكرده‌ام . به مجاهدينى كه در آن زمان بودند - زمان صليبيها - گفت اگر يك وقت جهادى پيش آمد ما را هم خبر كنيد كه به اين ثواب نائل بشويم . گفتند بسيار خوب ، تو را هم خبر مىكنيم . يك روز آمدند اين آقايى را كه به عمرش جهاد نديده بود خبر كردند كه آقاى زاهد بفرماييد برويم جهاد . اسبى هم براى او تهيه كردند و راه افتادند . يك روز در خيمه نشسته بودند ، يك مرتبه شيپور به صدا درآمد ، حمله شروع شد . آنها كه سرباز بودند و سربازى كرده بودند مثل كبوتر پريدند روى اسبهاشان و رفتند . اين آقاى زاهد تا جنبيد و رفت لباسهايش را به تن كرد ، تير و كمانش را به پشتش انداخت ، شمشيرش را برداشت و اسبش را آماده كرد يكى دو ساعت طول كشيد .\r\nآنها برگشتند . گفت : قضيه چه بود ؟ گفتند : بله ، رفتيم و دشمن چنين بود ، از كجا حمله كرده بود ، زديم و كشتيم و چنين كرديم و برگشتيم . گفت : عجب كارى شد ! پس ما چى ؟ ! گفتند : تو كه نجنبيدى . گفت : پس ما از درك اين ثواب و از اين فيض محروم مانديم . يكى از سربازها گفت : حالا براى اينكه دستت خالى نماند ، يكى از آن شريرهاى دشمن كه خيلى مسلمان كشته بود ما او را به اسارت گرفتيم و اكنون در خيمه‌اى است و كَتش را بسته‌ايم و اصلًا بايد اعدام بشود . خيلى آدم بدى است .\r\nبراى اينكه تو هم به ثواب نائل شده باشى برو او را گردن بزن . زاهد رفت . تا رفت\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nجلو ، اسير كه يك آدم گردن‌كلفتى بود يك مرتبه چشم‌غرّه‌اى به او رفت و نعره‌اى كشيد و گفت : براى چه آمدى ؟ تا اين را گفت ، زاهد بيهوش شد و افتاد . اسير در حالى كه كَتش بسته بود آمد روى سينهء او خوابيد و با دهانش شروع كرد گلوى او را گاز گرفتن تا كم‌كم بلكه شاهرگ او را قطع كند . مجاهدين ديدند زاهد دير كرد .\r\nگفتند نكند حادثه‌اى پيش آمده باشد . وقتى كه رفتند ، ديدند زاهد بيهوش افتاده و كافر هم نزديك است شاهرگ او را ببُرد . او را گرفتند عقب زدند و از بين بردند و زاهد را آب به رويش پاشيدند و حال آوردند . گفتند : قضيه چه بود ؟ گفت : واللَّه من نفهميدم . همين كه نزديك او رفتم چشم‌غرّه‌اى به من رفت و فريادى كشيد و من ديگر چيزى نفهميدم . اين است معنى : مَنْ لَمْ يَغْزُ وَ لَمْ يُحَدِّثْ نَفْسَهُ بِغَزْوٍ ماتَ عَلى شُعْبَةٍ مِنَ النِّفاقِ .\r\nما عبادتهايى بىمايه و كم‌مايه را از نظر بدنى انجام مىدهيم . اين عبادتهاى ما ، اين نمازهاى ما ، اين قرآن خواندنهاى ما ، اين ذكر گفتنهاى ما كه روح ندارد و هيكلش هم چيز كوچكى است ، اغلب در ما ايجاد غرور مىكند و در نتيجه خودمان را از همهء مردم دنيا بهتر مىدانيم . چنين مسلمانى مسلمان واقعى نيست و همان‌طور كه پيغمبر اكرم فرمودند اگر بميرد هم در درونش يك نفاق و دورويى وجود دارد .\r\nلهذا مىفرمايد : يا ايُّهَا النَّبِىُّ حَرِّضِ الْمُؤْمِنينَ عَلَى الْقِتالِ هميشه اينها را به امر جهاد ترغيب كن ، هميشه بگذار روح اينها مجاهد و آماده باشد ، يادشان نرود كه جهادى هم هست ؛ در همان حالِ صلح و سَلم هم اينها روحاً مجاهد باشند . بعد مىفرمايد : انْ يَكُنْ مِنْكُمْ عِشْرونَ صابِرونَ يَغْلِبوا مِائَتَيْنِ وَ انْ يَكُنْ مِنْكُمْ مِائَةٌ يَغْلِبوا الْفاً مِنَ الَّذينَ كَفَروا بِانَّهُمْ قَوْمٌ لايَفْقَهونَ تو مؤمنين را آماده به جنگ كن . اگر مؤمن با آن فقاهت ايمانى خودش و آن امر معنوى ، تربيت جهادى هم پيدا كند ، يك فرد از اينها مساوى است با ده فرد از آنها ، بيست تا از اينها مساوى است با دويست تا از آنها ، صد تا از اينها مساوى است با هزارتا از آنها ، حال چرا ؟ آيا اينها نژادشان با آنها فرق مىكند ؟\r\nنژادشان كه فرق نمىكند . آيا زور بازوى مؤمنين بيشتر است از زور بازوى كافران ؟\r\nقرآن اين را نمىخواهد بگويد كه زور بازوى مسلمانها كه در مدينه هستند از زور بازوى كافرهايى كه در مكه هستند بيشتر است . اينها اغلبشان انصار يعنى اوس و خزرجى بودند و قريش از اينها طبعاً شجاعتر بودند و ضعيفتر نبودند . مهاجرين هم كه اكثر از قريش بودند و از جنس آنها . در عين حال قرآن مىگويد : مؤمن اگر سرباز\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nو مجاهد بشود ، [ به عبارت ديگر سرباز و مجاهد 
  ] اگر فقاهت ايمانى پيدا كند با ده كافر برابر است : انْ يَكُنْ مِنْكُمْ عِشْرونَ صابِرونَ يَغْلِبوا مِائَتَيْنِ اگر بيست پايدار از اين مؤمنين باشند ، بر دويست تا از آنها پيروز مىشوند . يك بر ده . وَ انْ يَكُنْ مِنْكُمْ مِائَةٌ يَغْلِبوا الْفاً مِنَ الَّذينَ كَفَروا و اگر صدتا از شما به اين شكل باشند ، بر هزارتاى آنها پيروز مىشوند و نتيجه‌اش اين است كه يك لشكر ده هزار نفرى از شما بر يك لشكر صد هزارنفرى از آنها پيروز مىشوند ؛ به حكم چى ؟ به حكم فقاهت ايمانى .\r\nاينجا عكسش را مىگويد : چون آنها فقاهت « 1 » ندارند . اينها فقيهِ ايمانى هستند ، بصيرت ايمانى دارند . اين ، غلبهء بصيرت است . بِانَّهُمْ قَوْمٌ لايَفْقَهونَ كفار مردمى نفهم و بىبصيرت هستند ؛ يعنى برعكس ، مؤمنين مردمى فهيم و با بصيرت هستند .\r\nبعد از اين آيه ، آيه‌اى است كه به نظر مىرسد حكم نسخ را پيدا مىكند ولى نسخ نيست : الْانَ خَفَّفَ اللَّهُ عَنْكُمْ وَ عَلِمَ انَّ فيكُمْ ضَعْفاً اكنون خداوند بر شما تخفيف داد و دانست كه در شما ضعف وجود دارد . نه ، اگر صدتا از شما باشد بر دويست تا از آنها پيروز مىشوند . در اينجا اين مسئله پيش مىآيد كه اين دو آيه با هم فاصله ندارند و پشت سر يكديگرند ؛ چطور مىشود كه ابتدا مىفرمايد بيست‌تاى شما بر دويست‌تاى آنها پيروز مىشوند ، و بعد بلافاصله مىگويد يكى از شما بر دوتاى آنها پيروز مىشود . آيا اين آيات مربوط به يك مورد است يا دو مورد ؟ در اينكه مربوط به دو مورد است شكى نيست . يعنى آيهء اول مربوط به يك وقت بوده ، و آيهء دوم مربوط به وقت ديگر . آيهء اول مربوط به اوايل كار و جنگ بدر بوده ؛ آيهء دوم مربوط به اواخر بوده است مثل جنگ حُنين . حال سؤال اين است كه اگر نيروى ايمان [ نسبت را 
  ] يك بر ده مىكند ، چطور اينجا يك بر دو شد ؟ آيا مسلمانها ضعيف‌الايمان شدند ؟ اول ايمانشان قوى بود ، تدريجاً ضعيف شد ؟ چنين نيست . يا العياذباللَّه - كه اين كفر است خداوند تبارك و تعالى اشتباه كرد ، اول گفت يكىتان برابر با ده تا از آنهاست ، بعد گفت نه ، يكىتان برابر با دوتا از آنهاست ؟ اين هم محال و منافى با اصول خود قرآن است كه خداوند بر هر چيزى داناست ، بر غيب و شهادت داناست ، بر گذشته و آينده داناست . پس قضيه از چه قرار است ؟ قضيه اين است كه آيه نمىگويد هريك فرد شما در گذشته برابر بود با ده فرد كافر و حالا برابر است با\r\n\r\n\r\n\r\n\r\n","description":"","footnote":"\r\n( 1 ) . [ به معنى فهم عميق 
  ]\r\n","page_name":" 327 ","page_number":327},
  {"content":"\r\n\r\nدو فرد كافر ، بلكه مقصود اين است كه جمع شما در گذشته برابر بود با ده برابر اين جمع از كافران ، و اكنون جمع شما برابر است با دو برابر اين جمع از كافران ؛ اكنون ضعيف شده‌ايد . نه اينكه آن افراد ضعيف شده‌اند ، بلكه مسلمين در ابتداى صدر اول ، مثلًا در موقع جنگ بدر افرادى زبده بودند ، همان « قَوْمٌ يَفْقَهون » بودند كه قرآن مىگويد ؛ به تدريج - مخصوصاً بعد از فتح مكه كه ديگر مردم گروه گروه مىآمدند مسلمان مىشدند و در ميان آنها « مُؤَلَّفَةٌ قُلوبُهُمْ » و حتى افراد ضعيف‌الايمان بودند - در ميان مسلمين افرادى پيدا شدند كه نيروى يك نفر اينها فقط برابر بود با نيروى يك نفر آنها يا كمتر . نتيجه اين شد كه افراد مؤمن زبدهء مسلمان كه يك نفرشان بر ده نفر از كفار پيروز مىشد در اقليت قرار گرفتند و لشكر مسلمين در مجموع فقط بر دو برابرش مىتوانست غلبه كند نه بر ده برابر .\r\nمؤيد اين مطلب كه عرض مىكنم نظر قرآن به جمع است [ اين است كه 
  ] آنجا هم كه مىفرمايد يك نفر شما برابر با ده نفر آنهاست ، نمىخواهد بگويد كه هريك فرد از شما با ده نفر از كفار برابر است . مسلّم در ميان مسلمين افرادى بودند كه با ده نفر برابر نبودند و نيز افرادى بودند كه بر پنجاه نفر هم غلبه مىكردند مثل على عليه السلام .\r\nمقصود اين است كه در ابتدا جمع مسلمين بر ده برابر خود از دشمن پيروز مىشد ولى در اواخر كه افرادى كه تربيت اسلامى داشته باشند در اقليت بودند و مردم فوج فوج مسلمان مىشدند و هنوز ايمانشان قوى نشده داخل لشكر اسلام مىگرديدند « 1 » فقط بر دو برابر خود مىتوانست پيروز شود . اين است كه مىفرمايد در گذشته چنين بوديد ولى خداوند حالا دانست كه در شما ضعف است ( نه اينكه قبلًا نمىدانست .\r\nدانستن خدا مساوى با بودن است و بودن مساوى با دانستن خداست ) يعنى حالا شما به اين حالت درآمده‌ايد كه در شما ضعف است . تفسير بيشترش را ان‌شاءاللَّه در هفتهء آينده عرض مىكنم . و صلى اللَّه على محمد و آله الطاهرين .\r\n\r\n\r\n\r\n\r\n","description":"","footnote":"\r\n( 1 )\r\n. مثل خود اهل مكه كه تازه مسلمان شده بودند ، آمدند جزء لشكر اسلام قرار گرفتند و در حُنين‌مسلمين در يك شبيخون شكست خوردند . البته شكست خود را جبران كردند . غافلگير شده بودند .\r\n","page_name":" 328 ","page_number":328},
  {"content":"\r\n\r\n13\r\n\r\nتفسير سورهء انفال ( 13 )\r\nاعوذ باللَّه من الشيطان الرجيم\r\nانَّ الَّذينَ امَنوا وَ هاجَروا وَ جاهَدوا بِامْوالِهِمْ وَ انْفُسِهِمْ فى سَبيل‌ِاللَّهِ وَ الَّذينَ اوَوْا وَ نَصَروا اولئِكَ بَعْضُهُمْ اوْلِياءُ بَعْضٍ وَ الَّذينَ امَنوا وَ لَمْ يُهاجِروا ما لَكُمْ مِنْ وَلايَتِهِمْ مِنْ شَىْءٍ حَتّى يُهاجِروا وَ انِ اسْتَنْصَروكُمْ فِى الدّينِ فَعَلَيْكُمُ النَّصْرُ الّا عَلى قَوْمٍ بَيْنَكُمْ وَ بَيْنَهُمْ ميثاقٌ وَ اللَّهُ بِما تَعْمَلونَ بَصيرٌ . وَ الَّذينَ كَفَروا بَعْضُهُمْ اوْلِياءُ بَعْضٍ الّا تَفْعَلوهُ تَكُنْ فِتْنَةٌ فِى الْارْضِ وَ فَسادٌ كَبيرٌ « 1 » .\r\n\r\nولاء مثبت و ولاء منفى\r\nچهار آيه است در آخر سورهء مباركهء انفال راجع به ولاء مسلمين بعضى بعض ديگر را ، و راجع به عدم ولاء ميان مسلمين و كفار . حتماً كم و بيش با اين مطلب آشنا هستيد كه مطلبى در دين مقدس اسلام كه دينى اجتماعى است مورد تأكيد و اصرار واقع شده است به نام موالات مؤمنين يكديگر را ، و در مقابل ، دستور رسيده است به منع موالات مؤمنين و مسلمين كافران را . اتفاقاً چندى پيش در مقاله‌اى كه تحت\r\n\r\n\r\n\r\n\r\n","description":"","footnote":"\r\n( 1 ) . انفال / 72 و 73 .\r\n","page_name":" 329 ","page_number":329},
  {"content":"\r\n\r\nعنوان « ولاءها و ولايتها » چاپ شده است اين مطلب را تا حدى تشريح كردم . حالا به مناسبت اين آيات ، توضيحى راجع به اين كلمه عرض مىكنم .\r\nمعنى كلمهء « ولاء » كه « ولايت » و « تولّى » - كه به غلط تولّى » مىگوييم - و « ولىّ » و « مولا » و غيره همه از اين كلمه مشتق شده است « اتصال و نزديكى » است .\r\nوقتى كه دو چيز يا دو شخص به يكديگر آنچنان نزديك باشند كه در ميان آنها فاصله‌اى وجود نداشته باشد ، عرب اين را « توالى » مىنامد ؛ كما اينكه ما در اصطلاح فارسى كلمهء « توالى » را در جايى به كار مىبريم كه دو چيز بلافاصله پشت سر يكديگر باشند يعنى بينشان فاصله نباشد . ولى وقتى مىگويند مسلمين بايد نسبت به يكديگر ولايت داشته باشند يا ولاء يكديگر را داشته باشند مقصود اين نيست كه بدنهاشان به يكديگر نزديك باشد ، بلكه مقصود اين است كه روحهاشان به يكديگر نزديك باشد و روابط اجتماعىشان با يكديگر روابط نزديك باشد . و لهذا مثلًا اينكه يك كسى ديگرى را اعانت كند ، به ديگرى كمك بدهد ، خودش يك ارتباطى است ، يك اتصالى است ، يك پيوند است ، نوعى ولايت است كه در قرآن « ولاء » ناميده مىشود ؛ يعنى يكديگر را كمك بدهيد . ولاء يكديگر را داشته باشيد يعنى تعاون در ميان شما حكمفرما باشد ، كه اگر بخواهيم روح مطلب را در مظاهر مختلفش بشكافيم همان مطلبى است كه پيغمبر اكرم با آن تشبيه بسيار عالى بيان فرمود :\r\nمَثَلُ الْمُؤْمِنينَ فى تَوادُدِهِمْ وَ تَراحُمِهِمْ وَ تَعاطُفِهِمْ مَثَلُ الْجَسَدِ اذَا اشْتَكى مِنْهُ عُضْوٌ تَداعى لَهُ سايِرُ الْجَسَدِ بِالسَّهَرِ وَ الْحُمّى « 1 » .\r\nيعنى مَثَل اهل ايمان مَثَل يك پيكر است . آنها به منزلهء اجزاى يك پيكرند كه اگر عضوى به درد آيد ساير عضوها با تب و بيدارى با او همدردى مىكنند . هر وقت مسلمانان به اين شكل در آمدند كه حكم اعضاى يك پيكر را پيدا كردند يعنى روابطشان و نزديكىشان با يكديگر و اشتراكشان در سرنوشت يكديگر ، همدردى و همكارى و همدلىشان به آنجا رسيد كه حكم اعضاى يك پيكر را پيدا كردند ،\r\n\r\n\r\n\r\n\r\n","description":"","footnote":"\r\n( 1 ) . جامع الصغير ، ج 2 / ص 155 .\r\n","page_name":" 330 ","page_number":330},
  {"content":"\r\n\r\nمنظور قرآن در باب ولاء مؤمنين و مسلمين نسبت به يكديگر عملى شده است . در آن مقاله عرض كردم كه ما يك ولاء اثباتى داريم و يك ولاء نفيى . قرآن يك جا مىگويد ولاء داشته باشيد و يك جا مىگويد نداشته باشيد . مسلمين را مىگويد نسبت به يكديگر ولاء داشته باشيد ، نسبت به كفار نداشته باشيد . اين معنايش اين است كه شما مسلمين بايد يك پيكر را تشكيل بدهيد نه اينكه عضو يك پيكر ديگر بشويد كه آن پيكر مال ديگران است ، خواه شما در آنها مستهلك بشويد و يا شما و آنها مجموعاً يك پيكر را به وجود آوريد . اين از آن چيزهايى است كه اسلام نمىپذيرد .\r\n\r\nتقسيم رباعى قرآن\r\nاين چهار آيه ، در اين زمينه يك بيان بسيار رسايى دارد . در اينجا قرآن مسلمين را چهار دسته مىكند و حكم هر چهار دسته را هم بيان مىكند ؛ چهار دسته‌اى كه در صدر اسلام بودند و در دوره‌هاى بعد هم حكم آنها را مىشود استفاده كرد . پنجم هم كه طبقهء كفار هستند كه راجع به آنها اشاره‌اى كرد . براى اينكه اين چهار دسته را كاملًا بشناسيم ، توضيح مىدهيم :\r\n\r\nمهاجرين اولين يا سابقين اولين\r\nگروهى از مسلمانهاى صدر اسلام ، مهاجرين اولين يا به تعبير قرآن « السّابِقونَ الْاوّلون » ناميده مىشوند . مهاجرين اولين يعنى كسانى كه قبل از آنكه پيغمبر اكرم به مدينه تشريف ببرند مسلمان شده بودند و آن وقتى كه بنا شد پيغمبر اكرم خانه و ديار را ، مكه را رها كنند و به مدينه بيايند ، اينها همه چيز خود را يعنى زن و زندگى و مال و ثروت و خويشاوندان و اقارب خويش را يك جا رها كردند و به دنبال ايده و عقيده و ايمان خودشان رفتند . اين يك مسئلهء شوخى نيست . فرض كنيد براى ما چنين چيزى پيش بيايد و بخواهيم براى ايمان خودمان كار بكنيم . خودمان را در نظر بگيريم با كار و شغل و زن و بچه خود ، با همين وضعى كه الان داريم ، يك دفعه از طرف رهبر دينى و ايمانى ما فرمان صادر مىشود كه همه يك جا بايد از اينجا حركت كنيم برويم در يك مملكت ديگر يا در يك شهر ديگر ، آنجا را مركز قرار بدهيم .\r\nناگهان بايد شغل و زن و بچه و پدر و مادر و برادر و خواهر و خلاصه زندگىمان را\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nرها كنيم و راه بيفتيم . اين از كمال خلوص و از نهايت ايمان حكايت مىكند . قرآن اينها را مهاجرين اولين مىنامد . البته كلمهء « مهاجرين اولين » در اينجا نيامده است .\r\nدر قرآن در آيهء ديگرى « السّابِقونَ الْاوّلون » آمده است .\r\n\r\nانصار\r\nدستهء دوم كه اينجا به آنها اشاره شده است ، كسانى هستند كه قرآن آنها را « انصار » مىنامد يعنى ياوران . مقصود ، مسلمانانى هستند كه در مدينه بودند و در مدينه اسلام اختيار كرده بودند و حاضر شدند كه شهر خودشان را مركز اسلام قرار بدهند و برادران مسلمانشان را كه از مكه و جاهاى ديگر - و البته بيشتر از مكه - مىآيند در حالى كه هيچ ندارند و دست خالى مىآيند بپذيرند و نه تنها در خانه‌هاى خود جاى بدهند و به عنوان يك مهمان بپذيرند بلكه از جان و مال و حيثيّت آنها حمايت كنند مثل خودشان . به طورى كه در تاريخ آمده است ، منهاى ناموس ، هر چه داشتند با برادران مسلمان خود به اشتراك در ميان گذاشتند و حتى برادران مسلمان را بر خودشان مقدّم مىداشتند : وَ يُؤْثِرونَ عَلى انْفُسِهِمْ وَ لَوْ كان بِهِمْ خَصاصَةٌ « 1 » . آن هجرت بزرگ مسلمين صدر اسلام خيلى اهميت داشت ولى اگر پذيرش انصار نمىبود آنها نمىتوانستند كارى انجام بدهند . اينها را هم قرآن تحت عنوان وَالَّذينَ اوَوْا وَ نَصَروا [ ذكر مىكند : 
  ] آنان كه اين مهاجران را پناه دادند و يارى كردند . هم مهاجرت آنها در روزهاى سختىِ اسلام بود ، هم يارى كردن اينها . هم آنها گذشت و فداكارىشان زياد بود هم اينها .\r\n\r\nمؤمنين غير مهاجر\r\nدستهء سوم مسلمانانى بودند كه در مكه بودند . اينها مسلمان بودند اما مهاجرت نكردند ، ماندند در مكه ، در بلاد كفر ( آنوقت مكه بلد كفر بود ) . در واقع همت آن برادران مسلمان را نداشتند . آن برادران مسلمان - همان‌گونه كه گفتم - همه چيز را رها كردند و احياناً به اين شكل درآمدند كه پسر آمد به مدينه در صف مسلمين در حالى كه پدر در مكه بود در صف كفار ، و در جنگهايى كه پيش مىآمد پسر و پدر به\r\n\r\n\r\n\r\n\r\n","description":"","footnote":"\r\n( 1 ) . حشر / 9 .\r\n","page_name":" 332 ","page_number":332},
  {"content":"\r\n\r\nروى يكديگر شمشير مىكشيدند ، برادر به روى برادر شمشير مىكشيد ، خويشاوندان نزديك ديگر به روى يكديگر شمشير مىكشيدند . ولى اينها نيامدند ، در بلاد كفر ماندند ؛ اما ايمان خودشان را هم حفظ كردند . يعنى مسلمان باقى ماندند ولى مهاجرت نكردند ، اين وظيفهء بسيار بزرگ را انجام ندادند .\r\n\r\nمهاجرين آخرين\r\nدستهء چهارم مردمى بودند كه بالاخره مهاجرت كردند اما نه در روزهاى سختى بلكه در روزهاى سستى يعنى بعد از صلح حديبيّه ، بعد از آنكه كار مهاجرت آسان و قانونى شد . در جريان حديبيّه كه جريان مفصلى است پيغمبر اكرم هنوز مكه را فتح نكرده بودند . در ماه ذىالقعده و ذىالحجه به قصد انجام عمل حج و بازديد روانهء مكه مىشوند . حجاج كه در حال احرام هستند و قربانى با خودشان مىبرند ، به سوى مكه مىروند به عنوان زيارت كه عمل حجى انجام بدهند . با اينكه طبق قانون جاهليت ، در ماه حرام آنها بايد اجازه بدهند ولو به دشمن خودشان ، اما حاضر نشدند . لشكرى بيرون فرستادند كه ما جلو محمّد را مىگيريم و نمىگذاريم بيايد .\r\nپيغمبر اكرم هم گويا اصلًا مايل نبودند كه در مكه خونريزى بشود ؛ يك قرارداد صلح بستند كه مسلمين اثر آن قرارداد صلح را ابتدا نمىدانستند ولى بعد اثرش را ديدند .\r\nبسيار خوب است . يكى از شرايط صلح اين بود كه مسلمانانى كه الان در مكه بسر مىبرند در عقيده‌شان آزاد باشند . اين امر كار را آسان كرد يعنى به مسلمينى كه در مكه بودند مقدار زيادى آزادى داد . بنابراين مهاجرت بعد از صلح حديبيّه چندان اشكالى نداشت . اين دسته كسانى بودند كه مهاجرين اولين نيستند ، مهاجرين به اصطلاح آخرين هستند .\r\nقرآن از هر چهار دسته ياد مىكند . دستهء مهاجرين اولين و دستهء انصار را فوق‌العاده تجليل مىكند به طورى كه آنها را مؤمنين حقيقى مىنامد . ولى آن دسته‌اى كه در مكه ماندند ، به پاى اينها نمىرسند . حتى مىفرمايد : شما آن حق ولايتى كه با ديگران داريد با اينها نداريد چون اينها در بلاد كفر ماندند ؛ از حقوق اجتماعى كه بايد داشته باشند مقدارى محرومند . اينها واقعاً مثل مهاجرين اولين نيستند ولى با اين حال اندكى با ديگران فرق دارند . قرآن مخصوصاً ميان مسلمانانى كه قبل از فتح مكه ( حتى بعد از صلح حديبيّه ) مسلمان شدند و مسلمانانى كه بعد از\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nفتح مكه مسلمان شدند تفاوتى قائل است . تصريح مىكند كه : لايَسْتَوى مِنْكُمْ مَنْ انْفَقَ مِنْ قَبْلِ الْفَتْحِ وَ قاتَلَ اولئِكَ اعْظَمُ دَرَجَةً مِنَ الَّذينَ انْفَقوا مِنْ بَعْدُ وَ قاتَلوا « 1 » مىفرمايد مردمى را كه قبل از فتح مكه در راه خدا انفاق و جهاد كردند نمىشود برابر حساب كرد با مردمى كه بعد از فتح مكه چنين كردند . چون قبل از فتح مكه مسلمين در اقليت بودند ، هنوز عرب باور نمىكرد اسلام پيروز بشود ؛ ولى بعد از فتح مكه كه ديدند مكه‌اى كه اصحاب ابرهه با فيل براى ويران كردن آن آمدند نتوانستند كارى بكنند و خدا آنها را از آن دور كرد به آسانى توسط مسلمين فتح گرديد ، گفتند پس يك نيروى معنوى در كار است . به هرحال حكم اين چهار دسته را قرآن در اينجا ذكر كرده است .\r\n\r\nكفّار\r\nاما كفار ، بگذار خودشان با خودشان ولايت و پيوند داشته باشند . شما نبايد در ولاء كفار داخل بشويد ، نبايد عضو پيكر آنها باشيد . شما يك واحد مستقل هستيد . به قدرى قرآن روى اين مسئله كه مسلمين بايد يك واحد مستقل و يك پيكر باشند اصرار و تأكيد مىكند كه در كمتر موضوعى اينقدر تأكيد كرده است . و در همين جا تعبيرى دارد : الّا تَفْعَلوهُ تَكُنْ فِتْنَةٌ فِى الْارْضِ وَ فَسادٌ كَبيرٌ اى مسلمانان ! اگر اينكه من مىگويم به كار نبنديد فتنه و فساد بزرگى در زمين رخ خواهد داد يعنى ديگر اسلامى باقى نمىماند . حالا من اين آيات را تدريجاً معنى مىكنم و ضمناً قدرى توضيح مىدهم .\r\nدر ابتدا همان دو دستهء اول يعنى مهاجرين اولين و انصار را ياد مىكند ، مىفرمايد : انَّ الَّذينَ امَنوا همانا آنان كه ايمان آوردند ( ديگر اسم نمىبرد كه ايمان به خصوصِ خدا يا پيغمبر ؛ يعنى ايمان به آنچه اسلام گفته است : ايمان به خداوند ، ايمان به پيغمبر ، ايمان به قيامت و روز جزا و ايمان به امور غيبى و وحى و ملائكه ؛ آنان كه به همهء اينها ايمان آوردند ) وَ هاجَروا و به دنبال ايمان و عقيده‌شان راه افتادند و هجرت كردند ، از مكه خارج شدند به خاطر ايمان و عقيده .\r\n\r\n\r\n\r\n\r\n","description":"","footnote":"\r\n( 1 )\r\n. حديد / 10 .\r\n","page_name":" 334 ","page_number":334},
  {"content":"\r\n\r\n\r\nمسئلهء هجرت\r\nمسأله‌اى در ميان علما مطرح است و آن اين است كه قرآن براى هجرت اهميتى قائل است . آيا هجرت مخصوص زمان پيغمبر است يا در زمانهاى ديگر هم هست ؟\r\nاميرالمؤمنين مىفرمايد : الْهِجْرَةُ قائِمَةٌ عَلى حَدِّهِ الْاوَّلِ « 1 » هجرت به همان حدّ اوّلى كه بوده است امروز هم باقى است ؛ يعنى يك نفر مسلمان از آن جهت كه مسلمان است اسلام به او اجازه نمىدهد كه بدون موجب برود در بلاد كفر زندگى كند ، بگويد من زندگى آنجا را خوشتر دارم . مثلًا فردى اصلًا ايرانى است و خودش و خاندانش همه مسلمان هستند . چند سالى تحصيل مىكند بعد مىرود فلان ايالت آمريكا . يك وقت به نظرش مىآيد كه اينجا از نظر زندگى بهتر است ، مىگويد من دلم مىخواهد اينجا زندگى كنم ، فقط به خاطر اينكه مىخواهد به او بهتر خوش بگذرد ؛ يعنى خودش را از جامعهء اسلامى به كلى مىبُرد و عضو جامعهء غير اسلامى مىشود . آيا اين شخص وظيفهء مهاجرت دارد يا ندارد ؟ آيا وظيفه دارد بيايد در جايى زندگى كند كه عضو جامعهء اسلامى باشد يا چنين وظيفه‌اى ندارد ؟ بله الْهِجْرَةُ قائِمَةٌ عَلى حَدِّهِ الْاوَّلِ هجرت به حد اول خود باقى است . بله يك وقت هست يك مسلمانى به خاطر انجام يك كارى ، يك مأموريتى به بلاد كفر مىرود . او حسابش علىحده است . انسان براى انجام مأموريت ، سالها ممكن است برود در بلاد كفر بماند ، اما عضو آن جامعه نشده است ، عضو اجتماع خودش هست و به خاطر اجتماع خودش و براى انجام يك وظيفه به آنجا مىرود . اما اگر صرفاً براى اينكه آنجا را بهتر مىپسندد به بلاد كفر برود ، اولين اثرش خيلى واضح است : فرض كنيم خود اين آدم يك آدم فوق‌العاده مسلمانى است و در آنجا نمازش را مىخواند ، روزه‌اش را مىگيرد ، به شرايط مسلمانى عمل مىكند ؛ ولى بچه‌هايش چه حالى پيدا مىكنند ؟ بچه‌هاى بچه‌هاى او چه حالى پيدا مىكنند ؟ بسيار بعيد است كه نسل اين آدم به اسلام باقى بماند . پس در واقع يك خانوادهء مسلمان را در هاضمهء جامعهء كفر هضم برده است .\r\n\r\nمهاجرتهاى گروهى\r\nالبته اين امر - همان‌طور كه عرض كردم - تابع شرايط و اوضاع و احوال است . گاهى\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 187 .\r\n","page_name":" 335 ","page_number":335},
  {"content":"\r\n\r\nچند خانوادهء مسلمان حركت مىكنند مىروند به يكى از بلاد كفر و آنجا زندگى مىكنند ولى خودشان در آنجا يك هسته مىشوند يعنى حكم بذرى را پيدا مىكنند كه به تدريج رشد مىكند . و بسيارى از كشورهاى امروز اسلامى مولود همين‌گونه مهاجرين و مهاجرتهاى هدفدار بوده است ؛ يعنى خانواده‌هاى مسلمان رفته‌اند آنجا براى اينكه بهتر زندگى كنند ؛ ضمناً هسته‌اى تشكيل داده و به تدريج رشد كرده‌اند .\r\nيك كتابى الان زير چاپ دارم تحت عنوان خدمات متقابل اسلام و ايران . روى موضوع « خدمات ايران به اسلام » به اندازه‌اى كه در دسترسم بود مطالعه كردم . از جملهء انواع خدمات ايرانيها به اسلام ، خدمات تبليغى است ؛ يعنى اسلام را در جهان تبليغ كردند . اين تبليغها بيشتر به همين صورت بوده كه عرض كردم ؛ يعنى يك دسته خانواده‌هاى ايرانى رفته‌اند در جاى ديگر ، ولى چون سخت مؤمن و معتقد به اسلام بوده‌اند نه تنها در هاضمه ديگران هضم نشده‌اند ، بلكه ديگران را در هاضمهء خودشان هضم كرده‌اند . مثلًا شما هيچ باور مىكنيد كه اين اندونزى كه الان يك جمعيت 110 ميليونى دارد ، اسلام آن مولود همين مهاجرتها و بيشتر مهاجرت ايرانيها بوده است ؟ در كنگرهء « هزارهء شيخ طوسى » كه آخر اسفند و اول فروردين پارسال در مشهد تشكيل شد « 1 » و من هم شركت داشتم ، يك عالِم اندونزيايى در سخنرانىاش گفت : ما الان يك جمعيت 110 ميليونى هستيم و نود درصد ما مسلمان است يعنى نود و نه ميليون مسلمان است . بعد گفت : به چه وسيله ما مسلمان شديم ؟ همه مىدانند كه در آنجا لشكركشى نشده . سابقهء اسلام در اندونزى هفت هشت قرن بيشتر نيست . البته ابتداى آن همان قرن اول است كه مهاجرين عرب به آنجا رفتند ، ولى بيشتر ، مهاجرين مسلمان ايرانى بذر اسلام را در اندونزى پاشيدند .\r\nهمين چين كمونيست بيش از چهل ميليون مسلمان دارد . حالا در چه حالى بسر مىبرند من نمىدانم ولى چهل ميليون مسلمان دارد و اسلامِ آنها بيشتر در اثر مهاجرت ايرانيهاى مسلمان به آنجا بوده است .\r\nغرضم اين جهت است كه فرق است ميان اينكه اقليت مسلمانى به جايى بروند به شكلى كه بذر و هسته‌اى را در آنجا بكارند ، يا بروند براى اينكه همين‌جور آنجا باشند و بعد عضو آنجا بشوند و در هاضمهء آنها هضم گردند . پس اسلام در آنجا كه\r\n\r\n\r\n\r\n\r\n","description":"","footnote":"\r\n( 1 ) . [ اين كنگره از تاريخ 28 اسفند 1348 تا 3 فروردين 1349 در دانشگاه مشهد برگزار شد . 
  ]\r\n","page_name":" 336 ","page_number":336},
  {"content":"\r\n\r\nانسان عضو يك جامعهء كافر مىشود ، هجرت را واجب و لازم مىداند .\r\n[ ادامهء معنى آيات : 
  ] آنان كه ايمان آوردند و آنان كه مهاجرت كردند ، از بلد كفر به حوزهء اسلام آمدند وَ جاهَدوا بِامْوالِهِمْ وَ انْفُسِهِمْ فى سَبيل‌ِاللَّهِ با اموال و ثروتهاى خود و با جانهاى خويش در راه خدا جهاد كردند . تحمل مشقت كردند . غير از قتال كه به معنى جنگيدن است ، به اموال و جانهاى خودشان ، در راه خدا مشقتها متحمل شدند ، مالها خرج كردند ، از مالها صرف‌نظر كردند ، جانها بذل كردند ، رنجها به جانشان متحمل شدند . اين يك دسته .\r\nوَ الَّذينَ اوَوْا وَ نَصَروا و آنان كه به اين جمعيت مهاجر راه دادند ، آنها را در خانه‌هاى خود پذيرفتند وَ نَصَروا نه تنها پذيرفتند ، بلكه به كمك آنها نيز شتافتند .\r\nاولئِكَ بَعْضُهُمْ اوْلِياءُ بَعْضٍ . اينها هستهء اولى جامعهء اسلامى را تشكيل مىدهند . قرآن مىگويد بعضىشان ولىّ بعض ديگر هستند . « ولىّ » در اينجا به معنى [ داراى 
  ] پيوند است . اينها با يكديگر پيوند كامل خورده‌اند . چون ولىّ يكديگر هستند پس يكديگر را بايد نصرت و تعاون كنند ؛ اينها به آنها كمك بدهند ، آنها به اينها كمك بدهند . حتى « ولايت امن » در ميانشان هست يعنى اگر يكى از اينها به ديگرى پناه بدهد ، مثل اين است كه همهء اينها به او پناه داده‌اند .\r\n\r\nعقد اخوّت ميان مسلمانان\r\nاينجا يك مسأله‌اى است كه بايد آن را عرض كنم و آن اين است كه پيغمبر اكرم هنگامى كه مهاجرين از مكه به مدينه آمدند - همان‌طور كه مكرّر شنيده‌ايد - ميان آنها و انصار عقد اخوّت يعنى پيمان برادرى برقرار كرد : هريك از مهاجرين را با يكى از انصار ؛ يا خودشان همديگر را انتخاب مىكردند و پيغمبر اكرم آنها را برادر يكديگر قرار مىداد . مسئلهء برادر خواندگى يا عقد اخوّت الان هم مطرح است . لابد در كتابهاى دعا مثل مفاتيح خوانده‌ايد كه در روز هجدهم ماه ذىالحجه كه روز غدير است ، سنت است كه مسلمانان با يكديگر صيغهء برادرى بخوانند و پس از آن حقوقى بر يكديگر علاوه پيدا مىكنند ، مثلًا به يكديگر حق پيدا مىكنند كه يكديگر را در مواقع دعا فراموش نكنند ، حق پيدا مىكنند كه در قيامت از يكديگر شفاعت كنند ، حق پيدا مىكنند كه در خوبيها هريك ديگرى را مقدّم بدارد بر ديگران ، و از اين قبيل .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nگفتيم پيغمبر اكرم در صدر اسلام ميان مهاجرين و انصار عقد اخوّت بست و حتى در ابتدا ميان آنها ارث برقرار كرد يعنى گفت اينها از يكديگر ارث مىبرند . البته اين يك حكم استثنايى بود براى مدت معين . اگر يك مهاجر مىمُرد ، چيزى اگر داشت به برادر انصارى او مىرسيد ، و برعكس . در آن مدتى كه مسلمين در مضيقه بودند پيغمبر اين حكم را برقرار كرد ، بعد حكم را برداشت و فرمود ارث بر همان اساس قرابت و خويشاوندى است ، كه هنوز هم اين حكم باقى است . و در همان جاست كه مسئلهء برادرى پيغمبر با اميرالمؤمنين مطرح است . اين را اهل تسنن هم قبول دارند . پيغمبر اكرم ميان هر يك از مهاجرين و انصار عقد اخوّت بست و طبق قاعده بايد ميان على عليه السلام كه از مهاجرين است و يكى از انصار عقد اخوّت برقرار كند ولى با هيچ‌يك از انصار عقد اخوّت برقرار نكرد . نوشته‌اند كه على عليه السلام آمد نزد پيغمبر و فرمود : يا رسول‌َاللَّه ! پس برادر من كو ؟ شما هركسى را با يكى برادر كرديد ، برادر من كو ؟ فرمود : انَا اخوكَ من برادر تو هستم . اين يكى از بزرگترين افتخارات اميرالمؤمنين است كه نشان مىدهد اميرالمؤمنين در ميان صحابهء پيغمبر يك وضع استثنايى دارد ، او را نمىشود با ديگران همسر كرد ، هم‌ترازو قرار داد ، والّا خود پيغمبر علىالقاعده بايد مستثنى باشد و تازه اگر هم مستثنى نباشد ، پيغمبر هم از مهاجرين است و بايد با يكى از انصار عقد اخوّت ببندد ، و على عليه السلام هم با يكى از انصار . ولى نه ، ميان خودش و على عليه السلام عقد اخوّت بست . اين بود كه اين سمت برادرى و اين شرف برادرى براى هميشه براى على عليه السلام باقى ماند و خود حضرت از خودش به اين سمت ياد مىكند و ديگران هم مىگويند : اخو رَسولِ اللَّه برادر پيغمبر .\r\nعلى پسرعموى پيغمبر بود از نظر نسب ، ولى مىگويند برادر پيغمبر . به اعتبار همين است . در اين وقت [ وقت بستن عقد اخوّت ميان مهاجرين و انصار ، رسول‌خدا 
  ] فرمود : اينها ولىّ يكديگرند . تا يك مدت موقتى اين ولايت اثرش ارث بردن هم بود كه از يكديگر ارث مىبردند . اين دو دسته .\r\nوَ الَّذينَ امَنوا وَ لَمْ يُهاجِروا آنان كه ايمان دارند اما هجرت نكرده‌اند . خيليها بودند كه نتوانستند از مال و ثروتشان ، از خويشاوندانشان ، از زن و بچه‌هاشان بگذرند .\r\nمالَكُمْ مِنْ وَلايَتِهِمْ مِنْ شَىْءٍ حَتّى يُهاجِروا آنها در اين ولايت شريك نيستند ، تا وقتى كه مهاجرت كنند . اينها الان كه آنجا مانده‌اند جزو آنها هستند . البته مسلمان‌اند ، ولى در اين روابط نزديك ولايتى كه مسلمين نسبت به يكديگر دارند شريك نيستند . قرآن\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nاستثنا مىكند ، مىگويد ولى اينكه مىگويم آنها با شما برادر نيستند نه به معنى اين است كه آنها مثل كافران هستند ؛ نه ، اگر روزى احتياج به كمك داشته باشند و از شما كمك بخواهند و كمك كردن هم براى شما جايز باشد - نه اينكه از شما كمك بخواهند مثلًا عليه قومى كه با شما عهد و پيمان بسته‌اند - در اين صورت بايد كمكشان بدهيد . اما اين در موردى است كه آنها از شما كمك بخواهند . در غير اين مورد ، حقوقى كه ساير مسلمين نسبت به يكديگر دارند براى آنها محفوظ نيست ، چون آنها هنوز در بلد كفر هستند ، نيامده‌اند جزو جامعهء اسلامى .\r\nوَ انِ اسْتَنْصَروكُمْ فِى الدّينِ فَعَلَيْكُمُ النَّصْرُ الّا عَلى قَوْمٍ بَيْنَكُمْ وَ بَيْنَهُمْ ميثاقٌ اما اگر در راه دينشان از شما كمك بخواهند بايد به آنها كمك كنيد مگر آنكه از شما كمك بخواهند عليه قومى كه شما با آنها قرارداد بسته‌ايد . اگر يادتان باشد در آيات پيش ما مسائلى را طرح كرديم راجع به اينكه قرآن مىفرمايد اگر با مشركين هم قرارداد صلحى امضا كنيد ، يك پيمانى امضا كنيد ، آن قرارداد را بايد محترم بشماريد مگر آنكه اين قرارداد از طرف آنها نقض بشود يا علائم قطعىِ اينكه تصميم بر نقض آن دارند آشكار شود ، يعنى نگرانى تصميم بر نقض از سوى آنها ، پيدا بشود . ولى اگر صرفاً نگرانى است و هنوز نقض نكرده‌اند حق نداريد آنها را غافلگير كنيد . بايد به آنها اعلام كنيد كه ما ديگر قرارداد خودمان را نقض كرديم : وَ امّا تَخافَنَّ مِنْ قَوْمٍ خِيانَةً فَانْبِذْ الَيْهِمْ عَلى سَواءٍ به آنها اعلام كن كه قراردادى بين ما نيست ، بنابراين برابر يكديگر هستيم و هيچ تعهدى نسبت به يكديگر نداريم .\r\nپس قرآن جايز مىشمارد كه اگر مسلمين در جايى مصلحت بدانند ، با كفار قرارداد صلح يعنى قرارداد عدم تعرض ببندند ؛ و مادامى كه مواد آن قرارداد از طرف دشمن نقض نشده يا علامت نقض پيدا نشده است بايد آن را محترم بشمارند . لذا در اينجا مىگويد اگر مسلمانانى كه در بلاد كفر زندگى مىكنند از شما كمك بخواهند ، شما كمك بدهيد مگر كمك عليه قومى باشد كه شما با آنها پيمان عدم تعرض بسته‌ايد كه اگر بخواهيد كمك بدهيد بايد بر خلاف پيمان رفتار كنيد . در اينجا نبايد كمك كنيد .\r\nوَ الَّذينَ كَفَروا بَعْضُهُمْ اوْلِياءُ بَعْضٍ اما كافران خودشان با يكديگر پيوند دارند .\r\nهمان‌طور كه بعضى از مفسرين مخصوصاً علامه طباطبايى در تفسير الميزان مىفرمايند ، قرآن در اينجا نمىخواهد تكليف براى كفار تعيين كند . كفار كه تابع\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nدستور اسلام نيستند . مىخواهد بگويد بين خود آنها ولايت هم‌پيمانى و همكارى وجود دارد ؛ شما جزو آنها نشويد . آنوقت مىبينيم كه قرآن در اينجا چه تهديدى مىكند : الّا تَفْعَلوهُ تَكُنْ فِتْنَةٌ فِى الْارْضِ وَ فَسادٌ كَبيرٌ اگر اين ترك ولاء كفار را در ميان خودتان حفظ نكنيد فتنه و فساد بزرگى در روى زمين پيدا مىشود .\r\nما مسلمانها نشسته‌ايم چشمهاى خودمان را بسته‌ايم ، پيوسته مىگوييم چرا ما مسلمانها اين جور شكست‌خورده هستيم ؟ چرا ما مسلمانها ذليل هستيم ؟ خيال مىكنيم همين‌قدر كه ما اذان و اقامه گفتيم و نماز خوانديم ديگر مسلمانىمان كامل است ؛ ما كه اشْهَدُ انْ لا الهَ الَّا اللَّهُ وَ اشْهَدُ انَّ مُحَمَّداً رَسولُ اللَّه مىگوييم بنابراين مسلمان كامل هستيم ، در حالى كه اسلام يك دستورهاى ديگرى هم دارد . از مهمترين دستورهاى اسلام همين دستور روابط خاص اجتماعى ميان ما مسلمين است ، همين كه مىگويد اگر نكنيد اوضاع خيلى خراب است . ما نكرديم اوضاع هم خراب است . اين خيلى واضح است : به اندازه‌اى كه ما مسلمين خودمان عليه يكديگر فعاليت مىكنيم دشمنان ما عليه ما فعاليت نمىكنند . چندى پيش ديدم يك آقاى محترمى اظهار ناراحتى مىكرد كه فلان شخص گفته است هيچ فرق نمىكند كه فلسطينيها اسرائيليها را بكشند يا اسرائيليها فلسطينيها را بكشند ! از يك طرف قرآن مىگويد : وَ الَّذينَ كَفَروا بَعْضُهُمْ اوْلِياءُ بَعْضٍ الّا تَفْعَلوهُ تَكُنْ فِتْنَةٌ فِى الْارْضِ وَ فَسادٌ كَبيرٌ ، از طرف ديگر ما مىگوييم اسرائيل كه الَدُّالْخِصام مسلمين است يعنى مسلمين دشمنى عَنودتر و خطرناكتر از اسرائيليها ندارند ، هيچ فرق نمىكند كه آنها فلسطينيها را بكشند يا فلسطينيها آنها را . بعد هم مىخواهيم يك ملت سعادتمند باشيم . من با شنيدن اين حرف ياد آن حديث افتادم . حديث معروفى است در تفسير امام عسكرى عليه السلام ، و از قديم يادم هست . امام راجع به بعضى از آنهايى كه نامشان علماست و در آخرالزمان پيدا مىشوند مىفرمايد : هُمْ اضَرُّ عَلى ضُعَفاءِ شيعَتِنا مِنْ جَيْشِ يَزيدَ عَلَى الْحُسَينِ بنِ عَلِىٍّ عَلَيْهِ السَّلامُ وَ اصْحابِهِ « 1 » يعنى ضرر اينها بر امت اسلام از لشكر يزيد بر حسين بن على عليه السلام بيشتر است . واقعاً هم همين‌طور است . آدمى كه اين فكر را در ميان مردم تبليغ بكند ، ضررش بر اسلام از لشكر يزيد بر امام حسين كمتر نيست .\r\n\r\n\r\n\r\n\r\n","description":"","footnote":"\r\n( 1 )\r\n. احتجاج طبرسى ، ج 2 / ص 264 .\r\n","page_name":" 340 ","page_number":340},
  {"content":"\r\n\r\nوَ الَّذينَ امَنوا وَ هاجَروا وَ جاهَدوا فى سَبيلِ اللَّهِ وَ الَّذينَ اوَوْا وَ نَصَروا اولئِكَ هُمُ الْمُؤْمِنونَ حَقّاً لَهُمْ مَغْفِرَةٌ وَ رِزْقٌ كَريمٌ بار ديگر از مهاجرين و انصار تجليل و تعظيم مىكند : آن با ايمانان ، آن مهاجران ، آن مجاهدان در راه خدا ، و اين انصار كه آنها را پناه دادند و يارى كردند ، اينها مؤمنين حقيقى هستند . معلوم مىشود كه وقتى انسان پاكباخته شد ، در راه ايمان و عقيدهء خودش از همه چيز گذشت ، علامت اين است كه مؤمن حقيقى است . لَهُمْ مَغْفِرَةٌ وَ رِزْقٌ كَريمٌ خدا گذشته‌هاى اينها را مىآمرزد و خدا روزىِ بزرگوارى به اينها عنايت مىكند . مقصود از روزى فقط خورد و خوراك نيست ؛ يعنى نعمتهايى آنچنان بزرگوارانه به اينها عنايت مىكند كه شما تصورش را نمىكنيد .\r\nوَ الَّذينَ امَنوا مِنْ بَعْدُ وَ هاجَروا وَ جاهَدوا مَعَكُمْ . تا اينجا همه‌اش صحبت از مهاجرين اولين [ و انصار 
  ] بود . و اما آنان كه ايمان آوردند ولى بعدها ايمان آوردند نه در آن دوران بسيار سخت ، و مهاجرت كردند و بعد هم پا به پاى شما مجاهده كردند فَاولئِكَ مِنْكُمْ اينها هم از شما هستند . معنايش اين است كه البته در درجهء شما نيستند اما از شما هستند . اينها را هم از خودتان خارج ندانيد ؛ يعنى حكم مهاجرين را دارند ، جزء جامعه اسلامى هستند ، جزء اين پيكر هستند اما هرگز اينها به درجهء آن مهاجرين اولين و آن انصار نمىرسند . وَ اولُوا الْارْحامِ بَعْضُهُمْ اوْلى بِبَعْضٍ فى كِتابِ اللَّهِ انَّ اللَّهَ بِكُلِّ شَىْءٍ عَليمٌ . چون در اين آيات ، زياد از نزديك بودن مؤمنين به يكديگر سخن رفته است ، از اينكه اينها نزديكترين افراد به يكديگر هستند ، و به اصطلاح صحبت از پيوند روحى و معنوى است ، مخصوصاً با توجه به اينكه تواريخ مىگويند پيغمبر اكرم براى يك مدت موقت ارث هم در ميان آنها برقرار كرد ؛ براى اينكه مسلمين خيال نكنند كه پيوند جسمانى به كلى بىاثر است ، هرچه هست پيوند معنوى است و بنابراين در مسئلهء ارث كه انتقال مال و ثروت است ، مال و ثروت فقط به برادران مسلمان مىرسد نه به خويشاوندان نَسَبى و سببى ، قرآن مىگويد : اولُوا الْارْحامِ بَعْضُهُمْ اوْلى بِبَعْضٍ فى كِتابِ اللَّه لكن خويشاوندان به يكديگر اولويت دارند ؛ يعنى در مسئلهء ارث ، باز آنچه حاكم است خويشاوندى است نه چيز ديگر . انَّ اللَّهَ بِكُلِّ شَىْءٍ عَليمٌ خدا به همه چيز دانا و آگاه است .\r\nدر اينجا سورهء مباركهء انفال پايان مىپذيرد و بعد سورهء برائت شروع مىشود .\r\nتوضيح مختصرى راجع به سورهء برائت عرض مىكنم و تفسير مفصل آن باشد براى\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nهفتهء آينده ان‌شاءاللَّه .\r\nدر ميان سوره‌هاى قرآن يك سوره داريم كه اولِ آن فاقد بِسْمِ اللَّه است و آن سورهء برائت است . قرآن را كه مىگويند 114 سوره است به اعتبار اين است كه سورهء برائت را هم سورهء مستقل و جدا از سورهء انفال شمرده‌اند . راجع به اين كه چرا اين سوره بِسْمِ اللَّه ندارد دو وجه است . يك وجه اين است كه اساساً « برائت » يك سورهء مستقل نيست ، تتمهء سورهء انفال است . اتفاقاً آياتش هم از سنخ مطالب آيات « انفال » است . ممكن است بگوييد اثر اين امر چيست كه ما بگوييم ايندو يك سوره است يا دو سوره . البته اثرش در دو حالت مذكور فرق مىكند . به عقيدهء ما شيعيان در نماز بعد از حمد يك سورهء كامل را بايد خواند . اگر بگوييم « انفال » و « برائت » يك سوره است پس چنانچه كسى « انفال » را شروع كند بايد برائت را هم بخواند ، و اگر بگوييم « انفال » و « برائت » دو سوره است ، يكى از ايندو را كه بخواند كافى است و بلكه ديگرى را نمىتواند بخواند چون قِران بين سورتين است و قِران بين سورتين اشكال دارد .\r\nولى قول ديگر اين است كه سورهء برائت يك سورهء مستقل است . اگر بگوييم سورهء مستقل چرا بِسْمِ اللَّه ندارد ، مىگويند علتش اين است كه اين سوره ، سورهء غضب است ، سورهء اعلام جنگ و اعلام خطر به كفار است . اين سوره در سال نهم هجرى نازل شده است . مىدانيد كه پيغمبر اكرم در سن چهل سالگى مبعوث شدند .\r\nسيزده سال در مكه بسر بردند و عده‌اى در مكه مسلمان شدند . آن سيزده سال فوق‌العاده براى پيغمبر و مسلمين رنج‌آور بود . ده سال آخر عمرشان در مدينه بودند ( پنجاه و سه سالگى به مدينه آمدند ، ده سال هم در مدينه بودند و در شصت سالگى از دنيا رفتند ) . در اين ده سال مدينه ، سالهاى اول آن سخت‌تر از سالهاى پيش بود .\r\nدر سال هشتم هجرت مكه را فتح كردند . البته قبلًا فتوحاتى نصيب مسلمين شده بود ، ولى مكه كه فتح شد ديگر اسلام قدرت خودش را در جزيرةالعرب تثبيت كرد : اذا جاءَ نَصْرُاللَّهِ وَالْفَتْحُ . وَ رَايْتَ النّاسَ يَدْخُلونَ فى دينِ اللَّهِ افْواجاً . فَسَبِّحْ بِحَمْدِ رَبِّكَ وَاسْتَغْفِرْهُ انَّهُ كانَ تَوّاباً « 1 » . بعد از فتح مكه ، كفار قريش ، هم‌پيمان با مسلمين بودند ، يك پيمانكى با مسلمين داشتند گو اينكه آن را نقض كرده بودند . ولى هنوز قريش در\r\n\r\n\r\n\r\n\r\n","description":"","footnote":"\r\n( 1 ) . نصر / 1 - 3 .\r\n","page_name":" 342 ","page_number":342},
  {"content":"\r\n\r\nحال شرك و بت‌پرستى بسر مىبردند ، مسلمين هم در حال خداپرستى ، اما با همديگر همزيستى داشتند . ايام حج پيش آمد . مسلمين براى انجام حج از مكه خارج شدند ، قريش هم خارج شد ، با تفاوتى كه ميان حج قريش و حج مسلمين بود . حج يك سنت ابراهيمى است ولى قريش بدعتهايى در آن به وجود آورده بودند كه اسلام آمد آنها را نسخ كرد . از جمله اينكه وقتى به عرفات مىرفتند دون شأن مىدانستند ، تا حدود منى و مشعر مىرفتند و از همان جا برمىگشتند . يك سال به همين ترتيب حج صورت گرفت يعنى مشركين حج كردند ، مسلمين هم حج كردند ؛ مسلمين يك اميرالحاج داشتند ، آنها هم يك اميرالحاج . در سال نهم هم ابتدا گمان مىرفت همين‌جور خواهد بود يعنى مسلمين براى خودشان هستند و كفار براى خودشان . در همين اوقات بود كه گروه زيادى از قريش پيمان خود را شكسته بودند و به همين دليل اسلام ديگر هم‌پيمانى با آنها را قبول نمىكرد . در اينجا بود كه سورهء برائت نازل شد و اينجاست داستان معروفى كه باز جزء مفاخر اميرالمؤمنين است .\r\nفىالجمله اختلافى ميان شيعه و سنى هست كه سنيها يك جور نقل مىكنند شيعه‌ها جور ديگر ، ولى بسيارى از سنيها مثل شيعه‌ها نقل كرده‌اند . قضيه از اين قرار است :\r\nابوبكر مأمور شد كه اميرالحاج مسلمين باشد ، با مسلمين حركت كرد و رفت . بر پيغمبر اكرم وحى نازل شد ( اين را اهل تسنن هم قبول دارند ) كه از اين سال به بعد ديگر مشركين حق ندارند در امر حج شركت كنند بلكه شما با آنها هيچ پيمانى نداريد و در حال جنگ [ هستيد 
  ] و چهار ماه هم به آنها مهلت بدهيد . در آن چهار ماه آزادند هرجا مىخواهند بروند ، و در اين مدت تصميم خودشان را بگيرند . اين اعلام غضبناك را چه كسى بايد ابلاغ كند ؟ وحى شد كه تو خودت شخصاً بايد اعلام كنى يا كسى از تو . پيغمبر اكرم چون خودشان نمىخواستند بروند اعلام كنند ، دادند به على عليه السلام . على عليه السلام آمد و در بين راه به مسلمين رسيد در حالى كه آن شتر معروف پيغمبر را سوار بود . ابوبكر در خيمه‌اى بود . ناگهان صداى شتر پيغمبر را شنيد .\r\nمضطرب شد كه شتر پيغمبر اينجا چه مىكند ؟ ! ديد على عليه السلام آمده است . ناراحت شد . گفت حتماً خبر وحشتناكى است براى من .\r\nدر اينجا حدود نيمى از اهل تسنن مىگويند : ابوبكر از على عليه السلام پرسيد : آيا من حج را ادامه بدهم و تو فقط مأمور ابلاغ سورهء برائت هستى يا من بايد برگردم ؟ و على عليه السلام فرمود : تو كار حجّت را ادامه بده ، سورهء برائت را من بايد اعلام كنم به\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nحكم اينكه يا بايد پيغمبر اعلام كند يا كسى كه از اوست . عده‌اى ديگر از اهل تسنن مثل همهء شيعيان مىگويند : نه ، ابوبكر به دستور پيغمبر برگشت و اساساً آن سال حج نكرد ؛ على عليه السلام ، هم امارت حجاج را بر عهده داشت و هم سورهء برائت را بر مردم خواند ، كه تفسيرش باشد ان‌شاءاللَّه براى هفتهء آينده . و صلى اللَّه على محمد و آله .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\n[ تفسير سورهء توبه 
  ]\r\n\r\nتفسير سورهء توبه ( 1 )\r\nاعوذ باللَّه من الشيطان الرجيم\r\nبَراءَةٌ مِنَ اللَّهِ وَ رَسولِهِ الَى الَّذينَ عاهَدْتُمْ مِنَ الْمُشْرِكينَ . فَسيحوا فِى الْارْضِ ارْبَعَةَ اشْهُرٍ وَ اعْلَموا انَّكُمْ غَيْرُ مُعْجِزِى اللَّهِ وَ انَّ اللَّهَ مُخْزِى الْكافِرينَ . وَ اذانٌ مِنَ اللَّهِ وَ رَسولِهِ الَى النّاسِ يَوْمَ الحَجِّ الْاكْبَرِ انَّ اللَّهَ بَرىءٌ مِنَ الْمُشْرِكينَ وَ رَسولُهُ فَانْ تُبْتُمْ فَهُوَ خَيْرٌ لَكُمْ وَ انْ تَوَلَّيْتُمْ فَاعْلَموا انَّكُمْ غَيْرُ مُعْجِزِى اللَّهِ وَ بَشِّرِ الَّذينَ كَفَروا بِعَذابٍ اليمٍ . الَّا الَّذينَ عاهَدْتُمْ مِنَ الْمُشْرِكينَ ثُمَّ لَم‌ْيَنْقُصوكُمْ شَيْئاً وَ لَم‌ْيُظاهِروا عَلَيْكُمْ احَداً فَاتِمّوا الَيْهِمْ عَهْدَهُمْ الى مُدَّتِهِمْ انَّ اللَّهَ يُحِبُّ الْمُتَّقينَ . فَاذَا انْسَلَخَ الْاشْهُرُ الْحُرُمُ فَاقْتُلُوا الْمُشْرِكينَ حَيْثُ وَجَدْتُموهُمْ وَ خُذوهُمْ وَاحْصُروهُمْ وَاقْعُدوا لَهُمْ كُلَّ مَرْصَدٍ فَانْ تابوا وَ اقامُوا الصَّلوةَ وَ اتَوُا الزَّكوةَ فَخَلّوا سَبيلَهُمْ انَّ اللَّهَ غَفورٌ رَحيمٌ . وَ انْ احَدٌ مِنَ الْمُشْرِكينَ اسْتَجارَكَ فَاجِرْهُ حَتّى يَسْمَعَ كَلامَ اللَّهِ ثُمَّ ابْلِغْهُ مَأْمَنَهُ ذلِكَ بِانَّهُمْ قَوْمٌ لايَعْلَمونَ « 1 » .\r\nسورهء برائت است . در جلسهء گذشته اجمالًا عرض كرديم يك مطلب ، مسلّم است كه\r\n\r\n\r\n\r\n\r\n","description":"","footnote":"\r\n( 1 ) . توبه / 1 - 6 .\r\n","page_name":" 345 ","page_number":345},
  {"content":"\r\n\r\nسورهء برائت در ميان همهء سوره‌هاى قرآن اين وضع استثنايى را دارد كه فاقد بِسْم‌ِاللَّه است و بِسْم‌ِاللَّه در اول اين سوره نيست . حالا چرا اين سوره فاقد بِسْم‌ِاللَّه است ؟ آيا اين سوره يك سورهء مستقل است و يا دنبالهء سورهء انفال است و سورهء جداگانه‌اى نيست و از اين جهت بِسْم‌ِاللَّه ندارد ، زيرا در احاديث وارد شده كه وقتى آيات قرآن نازل مىشد مسلمين اين مطلب را كه آيا يك سوره تمام شده است و سورهء ديگرى است يا دنبالهء سورهء پيشين است ، با « بسم اللَّه الرحمن الرحيم » مىفهميدند ، يعنى وقتى كه آيه نازل مىشد اگر با « بسم اللَّه الرحمن الرحيم » شروع مىشد ، اين امر علامت اين بود كه اين آيات يك سورهء مستقل است . پس بعضىها مىگويند « برائت » از اين جهت بِسْم‌ِاللَّه ندارد كه سورهء مستقلى نيست ، و بعضى ديگر مىگويند علت اينكه بِسْم‌ِاللَّه ندارد اين نيست بلكه اين آيات سورهء مستقلى است ليكن چون اين سوره ، سورهء اعلام خشم و اعلام غضب است و بِسْم‌ِاللَّه آيهء رحمت است ، از اين جهت بِسْم‌ِاللَّه در اول اين سوره نيامده است .\r\nدر اين سوره ، ما به مسائل زيادى برمىخوريم كه اين مسائل بيشتر در اطراف دو سه مطلب است : يكى دربارهء روابط مسلمانان با مشركان . مشرك يعنى كسى كه در پرستشهاى رسمى غيرخدا را پرستش مىكند مثل همان بت‌پرستهاى عربستان يا ستاره‌پرستان يا خورشيدپرستان يا انسان‌پرستها يا آتش‌پرستها كه در دنيا بوده‌اند ، و واقعاً انسان يا ستاره يا آتش يا خورشيد و يا دريا را پرستش مىكرده‌اند . مشركين از نظر قرآن حسابشان با ساير غير مسلمانان يعنى افراد موحد و خداپرست - مخصوصاً آنها كه به يكى از اديان آسمانى كه ريشه‌اى دارد معتقدند فرق مىكند .\r\n« مشرك » از نظر روابط مسلمان با غير مسلمان يك وضع دارد و غير مشرك كه قرآن آنها را اهل كتاب مىگويد وضع ديگرى دارد كه بعد ان‌شاءاللَّه در همين سوره توضيح خواهيم داد .\r\nپس يك قسمت از بحث ، مربوط به مشركين است و ابتدا هم از مشركين شروع مىشود . قسمتى از آيات اين سوره مربوط به اهل كتاب است ، غير مسلمانانى كه خود را پيرو يكى از كتابهاى آسمانى سابق مىدانند يعنى يهوديها و مسيحيها و حتى مجوسها . يك قسمت از اين سوره بحث دربارهء منافقان است . دربارهء منافقان هم در اين سوره زياد بحث شده است . منافقان يعنى كسانى كه متظاهر به اسلامند ولى در قلبشان و در عمق روحشان مسلمان نيستند ، كافرند ، غير مسلمانند ، و در نتيجه\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nمردمى هستند دو چهره : يك چهره‌شان چهرهء مسلمانى و چهرهء ديگرشان چهرهء كفر است . وقتى با مسلمانان مىنشينند اظهار مسلمانى مىكنند و عمل مسلمانى انجام مىدهند ، و وقتى با كافران مىنشينند مانند آنها هستند و خودشان را از آنها به حساب مىآورند . آيات اول اين سوره تا نزديك چهل آيه مربوط به مشركين است .\r\nاينجا يك تاريخچه‌اى هست كه ما بايد متوجه آن باشيم تا اينكه مفهوم سورهء برائت برايمان روشن بشود :\r\nمىدانيم كه اسلام دين توحيد است و براى هيچ مسأله‌اى به اندازهء توحيد يعنى خداى يگانه را پرستش كردن و غير او را پرستش نكردن اهميت قائل نيست و نسبت به هيچ مسأله‌اى به اندازهء اين مسئله حساسيت ندارد . مردم قريش كه در مكه بودند مشرك بودند . اين بود كه يك نبرد پيگيرى ميان پيغمبر اكرم و مردم قريش كه همان قبيلهء رسول‌اكرم بودند درگرفت . سيزده سال پيغمبر اكرم در مكه بودند . بعد به مدينه آمدند و در مدينه بود كه مسلمين قوّت و قدرتى پيدا كردند . جنگ بدر و جنگ احد و جنگ خندق و چند جنگ كوچك ديگر ميان مسلمين كه در مدينه بودند با مشركين قريش كه در مكه بودند درگرفت . در جنگ بدر مسلمانها فتح خيلى بزرگى كردند . در احد برعكس شكست خوردند يعنى اول پيروز شدند ولى بعد در اثر يك اشتباه شكست خوردند و بعد دومرتبه خودشان را جمع و جور كردند . پاىِ هم ، مسلمين در احد شكست خوردند . در خندق باز مسلمين فاتح شدند . بعد جريان حديبيّه پيش آمد كه در جلسهء قبل عرض كردم : ايام حج و ماه‌هاى حرام بود و همهء مردم مجاز بودند براى انجام عمل حج به سوى كعبه بروند ؛ و طبق قانون جاهليت ، قريش بايد به دشمنان خودشان هم اجازه بدهند ولى به پيغمبر و مسلمين اجازه ندادند . پيغمبر از نزديك مكه برگشت در حالى كه قرارداد صلحى با قريش امضا كرده بود . اين قرارداد ، بعد ، از طرف قريش نقض شد و چون نقض شد از طرف مسلمين هم ديگر نقض شده بود . جريان حديبيّه در سال ششم هجرى است . در سال هشتم هجرت ، پيغمبر اكرم مكه را فتح كرد ، فتح بدون خونريزى . فتح مكه براى مسلمين يك موفقيت بسيار عظيم بود چون اهميت آن تنها از جنبهء نظامى نبود ، از جنبهء معنوى بيشتر بود تا جنبهء نظامى . مكه امّ القراء عرب و مركز عربستان بود . قهراً قسمتهاى ديگر تابع مكه بود و بعلاوه يك اهميتى بعد از قضيهء عام‌الفيل و ابرهه كه به مكه حمله برد و شكست خورد پيدا كرده بود . بعد از\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nاين قضيه اين فكر براى همهء مردم عرب پيدا شده بود كه اين سرزمين تحت حفظ و حراست خداوند است و هيچ جبّارى بر اين شهر مسلط نخواهد شد . وقتى پيغمبر اكرم به آن سهولت آمد مكه را فتح كرد گفتند پس اين امر دليل بر آن است كه او بر حق است و خدا راضى است .\r\nبه هر حال اين فتح خيلى براى مسلمين اهميت داشت . مسلمين وارد مكه شدند . مشركين هم در مكه بودند . تدريجاً از قريش هم خيلى مسلمان شده بودند .\r\nيك جامعهء دوگانه‌اى در مكه به وجود آمده بود ، نيمى مسلمان و نيمى مشرك . حاكم مكه از طرف پيغمبر اكرم معين شده بود يعنى مشركين و مسلمين تحت حكومت اسلامى زندگى مىكردند . بعد از فتح مكه مسلمين و مشركين با هم حج كردند با تفاوتى كه ميان حج مشركين و حج مسلمين وجود داشت . آنها آداب خاصى داشتند كه اسلام آنها را نسخ كرد . گفتيم حج يك سنت ابراهيمى است كه كفار قريش در آن تحريفهاى زيادى كرده بودند . اسلام با آن تحريفها مبارزه كرد . پس يك سال هم به اين وضع باقى بود .\r\nسال نهم هجرى شد . در اين سال پيغمبر اكرم در ابتدا به ابوبكر مأموريت داد كه از مدينه به مكه برود و سِمَت اميرالحاجى مسلمين را داشته باشد ، ولى هنوز از مدينه چندان دور نشده بود « 1 » كه جبرئيل بر رسول اكرم نازل شد ( اين را شيعه و سنى نقل كرده‌اند ) و دستور داد پيغمبر على عليه السلام را مأموريت بدهد براى امارت حجاج و براى ابلاغ سورهء برائت . اين سوره اعلام خيلى صريح و قاطعى است به عموم مشركين به استثناى مشركينى كه با مسلمين هم‌پيمان‌اند و پيمانشان هم مدت‌دار است و بر خلاف پيمان هم رفتار نكرده‌اند ؛ مشركينى كه با مسلمين يا پيمان ندارند يا اگر پيمان دارند بر خلاف پيمان خودشان رفتار كرده‌اند و قهراً پيمانشان نقض شده است . اعلام سورهء برائت اين است كه على عليه السلام بيايد در مراسم حج در روز عيد قربان كه مسلمين و مشركين همه جمع هستند ، به همهء مشركين اعلام كند كه از حالا تا مدت چهارماه شما مهلت داريد و آزاد هستيد هر تصميمى كه مىخواهيد بگيريد .\r\nاگر اسلام اختيار كرديد يا از اين سرزمين مهاجرت كرديد كه هيچ ، والّا شما\r\n\r\n\r\n\r\n\r\n","description":"","footnote":"\r\n( 1 ) . بعضى نوشته‌اند در « ذوالحليفه » در حدود مسجد شجره كه فاصلهء آن تا مدينه تقريباً يك فرسخ‌است ، و بعضى نوشته‌اند در جايى به نام « عرج » كه همان نزديكيهاست .\r\n","page_name":" 348 ","page_number":348},
  {"content":"\r\n\r\nنمىتوانيد در حالى كه مشرك هستيد در اينجا بمانيد . ما دستور داريم شما را قلع و قمع كنيم به كشتن ، به اسير كردن ، به زندان انداختن و به هر شكل ديگرى . در تمام اين چهارماه كسى متعرض شما نمىشود . اين چهارماه مهلت است كه شما دربارهء خودتان فكر كنيد . اين سوره با كلمهء « برائة » « 1 » شروع مىشود : بَراءَةٌ مِنَ اللَّهِ وَ رَسولِهِ الَى الَّذينَ عاهَدْتُمْ مِنَ الْمُشْرِكينَ . اعلام عدم تعهد است از طرف خدا و از طرف پيغمبر خدا در مقابل مردم مشرك - و در آيات بعد تصريح مىكند همان مردم مشركى كه شما قبلًا با آنها پيمان بسته‌ايد و آنها نقض پيمان كرده‌اند .\r\nعلى عليه السلام آمد در مراسم حج شركت كرد . اول در خود مكه اين [ عدم تعهد 
  ] را اعلام كرد ، ظاهراً ( ترديد از من است ) در روز هشتم كه حجاج به طرف عرفات حركت مىكنند « 2 » در يك مجمع عمومى در مسجدالحرام سورهء برائت را به مشركين اعلام كرد ولى براى اينكه اعلام به همه برسد و كسى نباشد كه بىخبر بماند ، وقتى كه به عرفات و بعد به منى مىرفتند ، در مواقع مختلف و در اجتماعات مختلف مرتب مىايستاد و اين اعلام خدا و رسول را با فرياد به مردم ابلاغ مىكرد . نتيجه اين بود كه ايُّهَا الناس ! امسال آخرين سالى است كه مشركين با مسلمين حج مىكنند . ديگر از سال آينده هيچ مشركى حق حج كردن ندارد و هيچ زنى حق ندارد لخت و عريان طواف كند .\r\nيكى از بدعتهايى كه قريش به وجود آورده بودند اين بود كه به مردم غير قريش اعلام كرده بودند هركس بخواهد طواف كند حق ندارد با لباس خودش طواف كند ، بايد از ما لباس عاريه كند يا كرايه كند ، و اگر كسى با لباس خودش طواف\r\n\r\n\r\n\r\n\r\n","description":"","footnote":"\r\n( 1 ) . مصطلح است : برائت از دَين . وقتى كه مديون دينش را مىپردازد و يا داين دين را مىبخشد ، مىگويند [ مديون 
  ] برائت ذمّه پيدا كرده يعنى ديگر تعهدى از نظر دَين ندارد .\r\n( 2 ) . و الان هم كه با اتومبيل مىروند باز هم شب روز هشتم حركت مىكنند . البته وقوف در عرفات ازروز نهم واجب است تا غروب ، و براى اينكه كار آسان بشود ، روز هشتم حركت مىكنند . قديم كه با مال يا پياده مىرفتند ، به طريق اولى روز هشتم حركت مىكردند و مستحب هم اين است كه روز هشتم حجاج حركت كنند از راه منى به عرفات بروند ، شب را در منى بمانند ، روز بروند عرفات ، وقوف عرفات را انجام بدهند و براى شب برگردند به مشعر و روز بعد هم برگردند به منى . ولى اكنون اين مستحب عمل نمىشود ، يعنى كثرت حجاج و وسائل نقليه اجازه نمىدهد كه حجاج وقتى كه مىخواهند شب نهم بروند از راه منى بروند ؛ از راه طائف به عرفات مىروند و شب بعد به منى برمىگردند .\r\n","page_name":" 349 ","page_number":349},
  {"content":"\r\n\r\nمىكرد مىگفتند اين لباس را تو بايد اينجا صدقه بدهى يعنى به فقرا بدهى . زورگويى مىكردند . يك سال زنى براى حج آمده بود و مىخواست با لباس خودش طواف كند . گفتند اين كار ممنوع است . بايد اين لباس را بكَنى و لباس ديگرى در اينجا تهيه كنى . گفت آخر من لباس ديگرى ندارم ، لباس من منحصر به همين يك دست است .\r\nگفتند ديگر چاره‌اى نيست . بايد از ما لباس كرايه كنى . گفت بسيار خوب ، پس لخت و عور طواف مىكنم . گفتند مانعى ندارد . آنوقت برخى كه نمىخواستند با لباس قريش طواف كنند و از لباس خودشان صرف‌نظر نمايند ، لخت و عور دور خانهء كعبه طواف مىكردند .\r\nجزء اعلامها اين بود كه طواف لخت و عريان قدغن شد ؛ هيچ كس حق ندارد لخت و عور طواف كند و اين حرف مهملى هم كه قريش گفته‌اند بايد از ما لباس كرايه كنيد غلط است . اين هم كه اگر كسى با لباس احرام خود يا غير لباس احرام ( لباس احرام را شرط نمىدانستند ) طواف كرد بايد آن را به فقرا بدهد ، لازم نيست ، بايد براى خود نگه دارد .\r\nبه هرحال اميرالمؤمنين آمد و مكرر در مكرر و در جاهاى مختلف اين اعلام را به مردم ابلاغ كرد . نوشته‌اند آنقدر مكرر مىگفت كه صداى على عليه السلام گرفته بود ، از بس كه در مواقع مختلف ، هرجا اجتماعى بود اين آيات را مىخواند و ابلاغ مىكرد تا يك نفر هم باقى نماند كه بعد بگويد به من ابلاغ نشد . وقتى كه على عليه السلام خسته مىشد و صدايش مىگرفت ، صحابهء ديگر پيغمبر مىآمدند از او نيابت مىكردند و همان آيات را ابلاغ مىنمودند .\r\nيك اختلافى ميان شيعه و سنى در ابلاغ سورهء برائت موجود است و آن اينكه اهل تسنن بيشترشان به اين شكل تاريخ را نقل مىكنند كه پس از آنكه وحى خدا به رسول اكرم رسيد كه اين سوره را يا بايد خودت ابلاغ كنى يا كسى از خودت ، و پيغمبر على عليه السلام را مأمور ابلاغ سورهء برائت كرد ، على به سوى مكه آمد . تا آمد ، ابوبكر مضطرب شد ، پرسيد : آيا اميرى يا رسول ؟ يعنى آيا آمده‌اى اميرالحاج باشى يا يك كار مخصوص دارى ؟ فرمود : نه ، من يك رسالت مخصوص دارم ، فقط براى آن آمده‌ام . پس ابوبكر از شغل خودش منفصل و معزول نشد ؛ او كار خودش را انجام داد و على عليه السلام هم كار خودش را . ولى اقليتى از اهل تسنن - كه در مجمع البيان نقل شده - و همهء اهل تشيع مىگويند وقتى كه على عليه السلام آمد ، ابوبكر به كلى از شغل\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nخودش منفصل شد و به مدينه برگشت . تعبير قرآن اين است كه اين سوره را نبايد به مردم ابلاغ كند مگر خود تو يا كسى كه از توست . اهل تشيع روى اين كلمهء « از توست » تكيه مىكنند ، مىگويند اين كلمهء « كسى كه از توست » ( رَجُلٌ مِنْكَ ) كه در بسيارى از روايات هست ، مفهوم خاصى دارد . حالا من نظايرش را بگويم :\r\nدربارهء حضرت ابراهيم است كه فرمود : فَمَنْ تَبِعَنى فَانَّهُ مِنّى « 1 » آن‌كه گام دنبال گام من بردارد از من است . اين معنايش اين است كه او از من جدايى ندارد . بزرگترين جمله‌اى كه پيغمبر اكرم دربارهء سلمان فرموده است و شايد بزرگترين جمله‌اى كه دربارهء يك صحابى غير از اميرالمؤمنين فرموده است اين جمله است : سَلْمانُ مِنّا اهْلَ الْبَيْتِ سلمان جزء ما اهل بيت است . اين كلمهء « جزء ماست » بسيار عالى است ؛ يعنى او از ما جدايى ندارد ، بينونتى با ما ندارد . گفت : « من كىام ليلى و ليلى كيست من » من او هستم و او من است . ديگر از اين بالاتر تعبير نيست . تعبير ديگر - كه اين حديث را هم شيعه و سنى روايت كرده‌اند - دربارهء امام حسين است كه پيغمبر فرمود : حُسَيْنٌ مِنّى وَ انَا مِنْ حُسَيْنٍ حسين از من است و من از حسينم ؛ يعنى اساساً ميان ما جدايى فرض نمىشود و وجود ندارد .\r\nآنوقت مفاد اين حديث با آن حديث معروف ديگر كه عَلِىٌّ مَعَ الْحَقِّ وَ الْحَقُّ مَعَ عَلِىٍّ يَدورُ حَيْثُ ما دارَ يكى مىشود . على با حق است و حق با على است ؛ دور مىزند با او هرجا او دور بزند ، يعنى على عليه السلام آنجا مىرود كه حق است و حق آنجا مىرود كه على عليه السلام است ؛ يعنى جدايى ميان ايندو وجود ندارد . اين مفهوم تقريباً همان مفهوم عصمت است . على از حق جدايى ندارد . مگر پيغمبر از حق جدايى دارد ؟ ! مگر ممكن است العياذباللَّه پيغمبر حرفى بزند يا عملى انجام بدهد كه حق نباشد .\r\nهمان‌طور كه پيغمبر از حق جداشدنى نيست و تفكيكش فرض و امكان ندارد ، تفكيك على عليه السلام هم از پيغمبر امكان ندارد و ايندو جدا ناشدنى هستند .\r\nاين جمله را [ كه « اين سوره را نبايد به مردم ابلاغ كند مگر خود تو يا كسى كه از توست » 
  ] نه تنها اهل تشيع روايت كرده‌اند ، اهل تسنن هم به همين شكل روايت كرده‌اند . اگر اختلافى هست ، در رفتن ابوبكر است . اصل فضيلت هم در اين [ جمله 
  ] است خواه ابوبكر رفته باشد يا نرفته باشد . و حتى اگر ابوبكر به سفر حج رفته باشد ،\r\n\r\n\r\n\r\n\r\n","description":"","footnote":"\r\n( 1 ) . ابراهيم / 36 .\r\n","page_name":" 351 ","page_number":351},
  {"content":"\r\n\r\nفضيلت على عليه السلام بيشتر ثابت مىشود ؛ يعنى با اينكه ابوبكر هست اعلام مىشود كه او صلاحيت ابلاغ اين سوره را ندارد و تنها كسى كه صلاحيت اينچنين ابلاغ را به مردم دارد ، به نصّ وحى الهى كسى است كه از پيغمبر است و ميان او و پيغمبر به هيچ وجه جدايى نيست . اين است كه مسئلهء ابلاغ سورهء برائت به وسيلهء على عليه السلام يكى از فضائل بزرگ اميرالمؤمنين است .\r\nرسيديم به مسئلهء رفتار مسلمين با مشركين . گفتيم اين آيات مشتمل بر چند مطلب است . يكى اينكه اعلام عمومى عدم تعهد مىكند از طرف خدا و پيغمبر براى مشركان ، و به مشركان مدت چهار ماه مهلت مىدهد كه آزادند هرجا بخواهند بروند و فكرهاى خودشان را بكنند و تصميمهاى خودشان را بگيرند . اتمام حجت مىكند و با كمال اطمينان به آنها مىگويد مطمئن باشيد كه كارى از شما ساخته نيست چون ارادهء الهى است . مشركى نبايد در اين سرزمين باشد . شما در مقابل خدا نمىتوانيد كارى انجام بدهيد . خدا را نمىتوانيد ناتوان كنيد . نصيحت است : توبه كنيد ، باز گرديد ، برايتان بهتر است . از اين اعلام عمومى عدم تعهد ، استثنا مىكند مشركانى را كه هم‌پيمان با مؤمنين بوده و پيمان خود را به هيچ وجه نقض نكرده‌اند ، عليه مسلمين اقدامى ننموده و دشمنى از دشمنان مسلمين را تأييد و تقويت نكرده‌اند .\r\nتصريح مىكند كه پيمان اينها را رعايت كنيد تا پايان مهلت آن . اما غير اينها ، پس از گذشت اين چهارماه - كه در آن حرمتى برايشان قائل است ديگر هيچ حرمتى بين شما و مشركين نيست ، حق داريد آنها را بكشيد ، حق داريد زندانىشان بكنيد ، حق داريد به عنوان اسير بگيريد ، حق داريد براى اينها هر نوع تصميمى مىخواهيد بگيريد ؛ ولى اگر توبه كنند و به راه مسلمين بيايند شما هم آنها را آزاد بگذاريد .\r\nآيهء ديگر : حالا اگر مشركى از شما پناه خواست براى اينكه حقايق را بشنود ، به او پناه بدهيد ، سخن خدا را به وى ابلاغ كنيد و بعد هم او را سالم به محل امن خودش برسانيد . يعنى اين حرفها مربوط به مشركينى است كه نمىخواهند بيايند [ سخن حق را 
  ] بشنوند و بفهمند ، اما اگر مشركى سوداى شنيدن و فهميدن دارد متعرض او نشويد ، اگر از شما پناه و امنيت خواست به او امنيت بدهيد ؛ نه تنها متعرض او نشويد بلكه خودتان حفظ و حراستش كنيد و او را به مأمن يعنى محل امن خودش برسانيد .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nآزادى عقيده\r\nمطلب ديگرى كه بايد عرض كنم و در عصر ما مخصوصاً زياد مطرح مىشود اين است كه مىگويند اينكه اسلام مىگويد مشركينى را كه پيمانى با شما ندارند يا پيمانى داشته‌اند و آن را نقض كرده‌اند به هيچ شكل تحمل نكنيد ؛ به آنها مهلت بدهيد ، بعد از مهلت اگر توبه كردند و اسلام اختيار نمودند ، بسيار خوب ، اگر توبه نكردند و سرسختى نشان دادند آنها را بكشيد ، و اگر آمدند دنبال اينكه حقيقت را بفهمند به ايشان پناه و امنيت بدهيد و در غير اين صورت آنها را بكشيد ، آيا اين با اصل آزادى عقيده كه امروز جزء حقوق بشر به شمار مىرود منافات دارد يا نه ؟ و اگر منافات دارد چگونه مىشود اين مطلب را توجيه كرد ؟ يكى از حقوق اوّلى بشر آزادى عقيده است يعنى انسان در عقيدهء خودش بايد آزاد باشد ، و قانون حقوق بشر اجازه نمىدهد كه متعرض كسى بشوند به خاطر عقيده‌اى كه انتخاب كرده است ؛ و حال آنكه قرآن تصريح مىكند كسانى كه عقيدهء شرك را پذيرفته‌اند شما به هيچ شكل آنها را تحمل نكنيد . البته كسانى كه عقيدهء غير اسلامى ديگرى مثل مسيحيت و يهوديت و مجوسيت را اختيار كرده‌اند ، اسلام متعرض آنها نمىشود ، ولى نسبت به مشركين مىگويد اگر چنين عقيده‌اى انتخاب كرده‌اند شما ابتدا مهلتشان بدهيد و در يك شرايط معينى اگر نپذيرفتند آنها را به كلى از بين ببريد . آيا اين دستور با اين اصل سازگار است يا نه ؟ همچنين با اصل ديگرى كه در خود قرآن هست چطور ؟ مگر قرآن نمىگويد : لا اكْراهَ فِى الدّينِ قَدْ تَبَيَّنَ الرُّشْدُ مِنَ الْغَىِّ در كار دين اكراه و اجبارى نيست ؟ از يك طرف قرآن مىگويد در كار دين اكراه و اجبارى وجود ندارد و از طرف ديگر در اينجا اعلام به برائت مىكند و مىگويد : بَراءَةٌ مِنَ اللَّهِ وَ رَسولِهِ ، بعد هم مىگويد : فَاذَا انْسَلَخَ الْاشْهُرُ الْحُرُمُ فَاقْتُلُوا الْمُشْرِكينَ حَيْثُ وَجَدْتُموهُمْ [ هنگامى كه اين چند ماه گذشت مشركين را هرجا يافتيد بكشيد . 
  ] چرا ؟ « فَاقْتُلُوا الْمُشْرِكينَ حَيْثُ وَجَدْتُموهُمْ » در صورتى كه « لا اكْراهَ فِى الدّينِ » [ اين چگونه است ؟ 
  ] مسئلهء آزادى عقيده ، امروز به عنوان حقى از حقوق بشر شناخته شده . مىگويند حقى است طبيعى و فطرى كه هركسى اختيار دارد هر عقيده‌اى كه دلش مىخواهد انتخاب كند . اگر كسى بخواهد به خاطر عقيدهء شخص ديگر متعرض او بشود ، با حقى كه طبيعت و به اصطلاح خلقت به بشر داده است مبارزه كرده و در واقع ظلم كرده است .\r\nولى اساس اين حرف دروغ است . بشر حق فطرى و حق طبيعى دارد ولى حق\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nطبيعى و فطرى بشر اين نيست كه هر عقيده‌اى را كه انتخاب كرد ، به موجب اين حق محترم است . مىگويند انسان از آن جهت كه انسان است محترم است ، پس اراده و انتخاب انسان هم محترم است . هرچه را انسان خودش براى خودش انتخاب كرده ، چون انسان است و به ارادهء خودش انتخاب كرده كسى حق تعرض به او را ندارد .\r\nولى از نظر اسلام اين حرف درست نيست . اسلام مىگويد انسان محترم است ولى آيا لازمهء احترام انسان اين است كه انتخاب او محترم باشد ؟ ! يا لازمهء آن اين است كه استعدادها و كمالات انسانى محترم باشد ؟ لازمهء احترام انسان اين است كه استعدادها و كمالات انسان محترم باشد يعنى انسانيت محترم باشد .\r\nمثالى عرض مىكنم : انسان كه انسان است به موجب يك سلسله استعدادهاى بسيار عالى است كه خلقت در انسان قرار داده است . قرآن هم مىفرمايد : وَ لَقَدْ كَرَّمْنا بَنى ادَمَ « 1 » ما بنىآدم را محترم و مورد كرامت خودمان قرار داده‌ايم . انسان فكر و انديشه دارد ، استعداد علمى دارد و اين در حيوانات و نباتات و جمادات نيست . به همين دليل انسان نسبت به يك حيوان يا گياه محترم است . وَ عَلَّمَ ادَمَ الْاسْماءَ كُلَّها « 2 » خداوند همهء اسماء و شئون خودش را به آدم آموخت . نمىگويد به گوسفند يا اسب يا شتر آموخت . كمال انسان در اين است كه عالِم باشد . انسان يك سلسله استعدادهاى اخلاقى و معنوى دارد ، مىتواند شرافتهاى بزرگ اخلاقى داشته باشد ، احساسات بسيار عالى داشته باشد كه هيچ حيوان و گياهى اين‌گونه چيزها را نمىتواند داشته باشد . انسان بودن انسان به هيكلش نيست كه همين‌قدر كه كسى روى دو پا راه رفت و سخن گفت و نان خورد ، اين ديگر شد انسان . اين انسانِ بالقوّه است نه انسان بالفعل . بنابراين ممكن است بزرگترين جنايتها را بر انسان ، خود انسان بكند يعنى من به عنوان يك انسان انسانيت خود را به دست خودم از بين ببرم ، انسانى باشم جانىِ بر انسان . من اگر به ارادهء خودم عليه كمالات انسانى خودم اقدام كنم ، انسان ضد انسانم و در واقع حيوان ضد انسانم . من اگر دشمن علم از آب درآمدم و گفتم علم براى بشر بد است ، يك انسان ضد انسانم و بلكه غلط است بگويند انسان ضد انسان ، بايد بگويند حيوان ضد انسان ، يك انسان بالقوّه بر ضد\r\n\r\n\r\n\r\n\r\n","description":"","footnote":"\r\n( 1 ) . اسراء / 70 .\r\n( 2 ) . بقره / 31 .\r\n","page_name":" 354 ","page_number":354},
  {"content":"\r\n\r\nانسانيت واقعى و حقيقى . من اگر بر ضد راستى و امانت كه شرافتهاى انسانى است قيام كنم و مثل ماكياول طرفدار سيادت باشم و بگويم اساساً اخلاق و انسانيت و شرافت و امانت ، حربهء افراد قوى است عليه ضعفا ، و اساسْ سيادت است ، يك انسان ضد انسانم .\r\nشريفترين استعدادهايى كه در انسان هست بالا رفتن به سوى خداست ( يا ايُّهَا الْانْسانُ انَّكَ كادِحٌ الى رَبِّكَ كَدْحاً فَمُلاقيه ) « 1 » ، مشرّف شدن به شرف توحيد است كه سعادت دنيوى و اخروى در گرو آن است . حالا اگر انسانى بر ضد توحيد كارى كرد ، او انسان ضد انسان است يا بگوييم حيوان ضد انسان است . بنابراين ملاك شرافت و احترام و آزادى انسان اين است كه انسان در مسير انسانيت باشد . انسان را در مسير انسانيت بايد آزاد گذاشت نه انسان را در هر چه خودش انتخاب كرده بايد آزاد گذاشت ولو اينكه آنچه انتخاب مىكند برضد انسانيت باشد . كسانى كه اساس فكرشان در آزادى انسان آزادى خواست انسان است يعنى هرچه انسان بخواهد در آن آزاد باشد ، گفته‌اند : « انسان در انتخاب عقيده آزاد است . » بسا عقيده‌اى كه انسان انتخاب مىكند بر ضد انسان و بر ضد خودش است .\r\n\r\nفرق علم و عقيده\r\nالبته فرق است ميان علم و عقيده . علم آن چيزى است كه بر اساس منطق پيش مىرود . انسان در علم بايد آزاد باشد . كسى كه در نظريات علمى انديشيده و با فكر آزاد ، انتخاب كرده ، بايد هم آزاد باشد . اما عقيده را كه انسان انتخاب مىكند ، بر مبناى تفكر نيست . عقايد اغلب تقليد است ، پيروى از اكابر و كُبَرا و بزرگان است . از نظر قرآن [ انسان 
  ] تحت تأثير اكابر قرار مىگيرد ، عقيده‌اى اتخاذ مىكند ؛ تحت تأثير پدر و مادر و آباء و اسلاف خود عقيده‌اى در ذهنش نفوذ مىكند . چرا انسان در عقيده يعنى گرايش اعتقادى كه ريشهء آن پيروى كوركورانه از محيط يا پيروى از اكابر و شخصيتهاست و مغرضانه به او القا كرده‌اند آزاد باشد ؟ ! اين آزادى معنايش اين است كه شخصى اشتباه كرده ، به دست خود زنجيرى به دست و پاى خويش\r\n\r\n\r\n\r\n\r\n","description":"","footnote":"\r\n( 1 ) . انشقاق / 6 : [ اى انسان ! تو با هر رنج و مشقت در راه طاعت و عبادت حق بكوشى ، عاقبت به‌حضور پروردگار خود مىروى و به ملاقات او نائل مىشوى . 
  ]\r\n","page_name":" 355 ","page_number":355},
  {"content":"\r\n\r\nبسته ، بعد ما بگوييم چون اين انسان اين زنجير را خودش به دست و پاى خودش بسته و اين ، اراده و خواست اوست آزاد است ؛ چون به دست خودش زنجير را به دست و پاى خودش بسته است حقوق بشر اقتضا مىكند كه ما اين زنجير را از دست و پايش باز نكنيم . چون خودش مىگويد باز نكن ، باز نكن . اين كه حرف نشد !\r\nداستان معروفى است : مىگويند مردم دهى مبتلا به خارش بدن بودند . طبيبى اتفاقاً آمد از آن ده عبور كند ، بيمارى اينها را شناخت و دواى اين بيمارى را مىدانست . ولى اينها به اين بيمارى عادت كرده و انس گرفته بودند ، و خو گرفته بودند كه دائماً بدن خودشان را خارش بدهند . طبيب گفت من حاضرم شما را معالجه كنم ، به خيال اينكه همه ، پيشنهاد او را مىپذيرند . داد و فرياد مردم بلند شد كه بلند شو از اينجا برو ! تو از جان ما چه مىخواهى ؟ ! ولى طبيب مىدانست كه اينها مريض هستند ، و به تدريج با لطايفى ابتدا توانست يك نفر را بفريبد و او را معالجه كند . بعد كه آن شخص معالجه شد ديد حالا چه حالت خوبى دارد ! اين چه كارى بود كه دائماً داشت زير بغل يا سينه و يا پايش را مىخاراند . به همين ترتيب افراد ديگرى را نيز معالجه كرد تا يك نيرويى پيدا كرد . وقتى كه نيرو پيدا كرد همه را مجبور به معالجه كرد . حالا آيا مىشود گفت كه اين طبيب كار بدى كرد و مردم دلشان آن‌طور مىخواست ؟ ! دلبخواهى كه ملاك نشد ! ممكن است انسانى از روى جهالت دلش بخواهد مريض بشود .\r\nداستان ديگرى را ملاى رومى نقل مىكند كه با اين بيت آغاز مىشود :\r\n عاقلى بر اسب مىآمد سوار * بر دهانِ مرده‌اى مىرفت مار \r\nداستان اين است كه يك آدم عاقل فهميده‌اى سوار بر اسب بود . رسيد به نقطه‌اى كه درختى در آنجا بود و مرد عابرى زير سايهء اين درخت خوابيده بود ، خيلى هم خسته بود ، همين جور گيج افتاده بود و در حالى كه خُرخُر مىكرد دهانش باز مانده بود . اتفاقاً مقارن با آمدن اين سوار ، يك كرمى آمده بود گوشهء لب اين آدم .\r\nيك وقت سوار ديد اين كرم رفت توى دهان اين شخص و او هم همان‌طور كه گيجِ خواب بود كرم را بلعيد . سوار ، آدم واردى بود ، مىدانست كه اين كرم مسموم است و اگر در معدهء اين شخص باقى بماند او را خواهد كشت . فوراً از اسب پياده شد و او را بيدار كرد . ديد اگر به او بگويد كه اين كرم رفته توى معده‌ات ، ممكن است باور نكند و اگر هم باور كند وحشت كند و خود اين وحشت او را از پا درآورد . يك چماقى هم\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nدستش بود . ديد راهش منحصر به اين است : او را به زور از خواب بلند كرد . آن شخص نگاه كرد ديد يك آدم ناشناسى است . گفت : چه مىخواهى ؟ گفت : بلند شو ! گفت : چه كار با من دارى ؟ ديد بلند نمىشود ، چند تا به كلّه‌اش زد . از جا پريد . سوار يك مقدار سيب گنديده و متعفن را كه در آنجا بود به او داد كه قىآور باشد . گفت :\r\nاين سيبها را به زور بايد بخورى . هرچه گفت : آخر چرا بخورم ؟ گفت : بايد بخورى ؛ با همان چماق محكم زد توى كلّه‌اش كه بايد بخورى . آن سيبها را توى حلقش فرو كرد . بعد پريد روى اسب خودش و به او گفت : راه برو ! گفت : آخر مقصودت چيست ؟ كجا بروم ؟ سوابق من و تو چيست ؟ بگو دشمنى تو از كجاست ؟ من با تو چه كرده‌ام ؟ شايد مرا با دشمن خودت اشتباه كرده‌اى . گفت : بايد بدوى . خواست كوتاهى كند ، زد پشت كلّه‌اش و گفت : به دو ! عابر داد مىكشيد و گريه مىكرد اما چاره‌اى نداشت بايد مىدويد ( مثل اينهايى كه ترياك مىخورند ، مىدوند براى اينكه قى كنند ) . به سرعت او را به سينهء اسب انداخت و آنقدر دواند كه حالت استفراغ به او دست داد . نشست استفراغ كرد ، سيبها آمد ، همراهش كرم مرده هم آمد .\r\nگفت : آه اين چيست ؟ سوار گفت : راحت شدى . براى همين بود . گفت : قضيه از چه قرار است ؟ گفت : اصلًا من با تو دشمن نبودم . قضيه اين بود كه من از اينجا مىگذشتم ، ديدم اين كرم رفت توى حلق تو و تو در خواب سنگينى هستى و اگر يك ساعت مىگذشت تلف مىشدى . ابتدا موضوع را به تو نگفتم ، ترسيدم وحشت كنى . براى اينكه قى كنى اين سيب گنديده‌ها را به تو خوراندم سپس تو را دوانيدم .\r\nحالا كه قى كردى ما ديگر به تو كارى نداريم ، خداحافظ . عابر مىدويد و پايش را مىبوسيد ، نمىگذاشت برود ، مىگفت : تو فرشته‌اى ، تو را خدا فرستاده است ، تو چه آدم خوبى هستى !\r\nاين‌جور نيست كه بشر هرچه را كه بخواهد و خودش انتخاب كرده است حقش مىباشد . انسان حقوقى دارد ولى حقوق انسانى و آزاديهاى انسانى ، يعنى در مسير انسانى . بشر وقتى كارش برسد به جايى كه اين اشرف كائنات كه بايد همهء موجودات و مخلوقات را در خدمت خودش بگيرد و بفهمد : خَلَقَ لَكُمْ ما فِى الْارضِ جميعاً « 1 » اين چوب و اين سنگ و اين درخت و اين طلا و اين نقره و اين فولاد و اين\r\n\r\n\r\n\r\n\r\n","description":"","footnote":"\r\n( 1 ) . بقره / 29 .\r\n","page_name":" 357 ","page_number":357},
  {"content":"\r\n\r\nآهن و اين كوه و اين دريا و اين معدن و اين همه چيز بايد در خدمت تو باشد و تو تنها بايد خداى خودت را پرستش كنى و بس ، يك چنين موجودى بيايد خرما يا سنگ يا چوب را پرستش كند ، اين ، انسانى است كه به دست خودش از مسير انسانيت منحرف شده . چون از مسير انسانيت منحرف شده ، به خاطر انسانيت و حقوق انسانيت بايد اين زنجير را به هر شكل هست از دست و پاى او باز كرد ؛ اگر ممكن است ، خودش را آزاد كرد ، اگر نه ، لااقل او را از سر راه ديگران برداشت .\r\nجلسهء آينده باز راجع به مسئلهء آزادى عقيده و آيهء لا اكْراهَ فِى الدّين بحث مىكنم .\r\nو صلى اللَّه على محمد و آله .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n\r\nتفسير سورهء توبه ( 2 )\r\nاعوذ باللَّه من الشيطان الرجيم\r\nقُلْ انْفِقوا طَوْعاً اوْ كَرْهاً لَنْ يُتَقَبَّلَ مِنْكُمْ انَّكُمْ كُنْتُمْ قَوْماً فاسِقينَ . وَ ما مَنَعَهُمْ انْ تُقْبَلَ مِنْهُمْ نَفَقاتُهُمْ الّا انَّهُمْ كَفَروا بِاللَّهِ وَ بِرَسولِهِ وَ لا يَأْتونَ الصَّلوةَ الّا وَ هُمْ كُسالى وَ لا يُنْفِقونَ الّا وَ هُمْ كارِهونَ « 1 » .\r\nآياتى كه در هفتهء پيش خوانديم « 2 » دربارهء منافقين بود . عرض كرديم كه منافقين كسانى هستند كه به حسب ظاهر در زمرهء مسلمين محسوب مىشوند از باب اينكه مانند مسلمين دو شهادت ( شهادتين ) را به زبان مىآورند و حتى اعمال اسلامى را هم انجام مىدهند يعنى نماز مىخوانند ، زكات مىدهند و كارهاى ديگر را انجام مىدهند اما اينها كسانى هستند كه اسلامشان اسلام ظاهرى است ، در عمق باطنِ روحشان ايمان ندارند و لهذا در مواقع سختى كه پيش مىآيد عقب مىكشند و احياناً با دشمنان مسلمين همكارى مىكنند . قرآن كريم با اين طبقه دارد صحبت\r\n\r\n\r\n\r\n\r\n","description":"","footnote":"\r\n( 1 ) . توبه / 53 و 54 .\r\n( 2 ) . [ نوار جلسه بلكه جلسات قبل در دست نيست . 
  ]\r\n","page_name":" 359 ","page_number":359},
  {"content":"\r\n\r\nمىكند ، طبقه‌اى كه چيزى هستند و چيز ديگرى خود را مىنمايانند ؛ و گفتيم از اين نظر قهراً سه طبقه هستند : طبقهء مؤمنين ، طبقهء كافرين ، طبقهء منافقين . طبقهء مؤمنين كسانى هستند كه واقعاً مؤمن هستند و مؤمن هم مىنمايانند . كافران كسانى هستند كه واقعاً كافرند و خودشان را هم كافر مىنمايانند . پس اين دو طبقه هردو چيزى هستند و همان چيزى كه هستند خود را مىنمايانند . ولى منافقين طبقه‌اى هستند كه خودْ چيزى هستند و خود را چيز ديگر مىنمايانند ، خود در واقع كافرند ولى خود را مسلمان مىنمايانند و به همين دليل خطر اينها براى عالم اسلام از خطر كافران يعنى كسانى كه كافر هستند و كافر هم مىنمايانند خيلى بيشتر است . اينها خودشان را مسلمان مىنمايانند و اظهار اسلام مىكنند و طبق قانون اسلام هر كسى كه به ظاهر بگويد من از مسلمانها هستم ، شهادتين را بگويد ، اعمال مسلمين را انجام بدهد ، مسلمين وظيفه ندارند كه او را از خودشان طرد كنند ولى وظيفه دارند كه از چنين كسانى احتياط كنند .\r\n\r\nاعمال منافقين مقبول نيست\r\nقرآن دربارهء خصوصيات زياد منافقين در اين سوره بسيار بحث كرده است . از جمله اين است كه تكليف اعمال اين طبقه چه مىشود ؟ فرض اين است كه اينها مىآيند مانند مسلمين نماز مىخوانند و مانند مؤمنين واقعى احياناً پول خرج مىكنند ، انفاق مىكنند ، آيا عمل اينها قبول است يا قبول نيست ؟ در اين آيه بحث دربارهء اين مطلب است . قُلْ انْفِقوا طَوْعاً اوْ كَرْهاً لَنْ يُتَقَبَّلَ مِنْكُمْ اى پيغمبر به اينها بگو مىخواهيد انفاق كنيد از روى رضا و رغبت و مىخواهيد انفاق كنيد از روى اجبار ، به هر گونه انفاق كنيد از شما قبول نمىشود . اينكه مىفرمايد « از روى رضا و رغبت » با توجه به اينكه اينها در باطن ايمان ندارند ، مقصود آن رغبتى كه يك مؤمن دارد نيست . گاهى اينها از روى رضا انفاق مىكنند ولى آن هم به خاطر مصلحتى است كه به نظرشان مىرسد : فعلًا مصلحت اين است كه ما در اينجا اين پول را بدهيم ، كسى مجبورشان نكرده ؛ و گاهى ممكن است مأمور بيايد و به زور از آنها بگيرد . قرآن مىگويد به هرحال عمل شما مقبول نيست ، شما چه به دست خودتان و به عنوان مصلحت‌انديشى بدهيد و چه به زور ، به هر حال عمل شما قبول نيست . لَنْ يُتَقَبَّلَ مِنْكُمْ هرگز از شما قبول نخواهد شد ، چرا ؟ در جملهء بعد دليلش را ذكر مىكند و در\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nآيهء بعد بيشتر توضيح و تفصيل مىدهد . مىفرمايد : انَّكُمْ كُنْتُمْ قَوْماً فاسِقينَ به دليل اينكه شما مردمى فاسق و فاجر و خارج هستيد ، خدا از فاسقان كه قبول نمىكند ، مگر نه اين است كه قرآن فرمود : انَّما يَتَقَبَّلُ اللَّهُ مِنَ الْمُتَّقينَ « 1 » خدا تنها از متقين مىپذيرد . آيهء بعد را هم بخوانم و بعد توضيح بيشترى دربارهء قبول عمل عرض بكنم كه عمل از چه كسى قبول مىشود و از چه كسى قبول نمىشود .\r\nدر اين آيه همين قدر قرآن مىفرمايد كه عمل شما ، انفاق شما ، پولى كه شما به حسب ظاهر در راه خدا خرج مىكنيد ، پولى كه در راه به ظاهر خير مصرف مىكنيد اين پولها قبول نمىشود به دليل اينكه شما فاسق هستيد . در آيهء بعد اين جور مىفرمايد : وَ ما مَنَعَهُمْ انْ تُقْبَلَ مِنْهُمْ نَفَقاتُهُمْ الّا انَّهُمْ كَفَروا بِاللَّهِ وَ بِرَسولِهِ هيچ چيزى مانع از قبول عمل اينها نيست مگر اين چيزها : كَفَروا بِاللَّهِ وَ بِرَسولِهِ به خدا ايمان ندارند و به رسول خدا هم ايمان ندارند ، نسبت به خداوند كفر و عناد مىورزند و نسبت به رسول خدا هم همچنين ؛ يعنى شرط قبول عمل ايمان است . در قرآن هميشه مىفرمايد : « الَّذينَ امَنوا وَ عَمِلُوا الصّالِحاتِ » كسانى كه ايمان دارند و عملشان صالح است ، يعنى عمل صالح به تنهايى كافى نيست ، ايمان هم به تنهايى كافى نيست .\r\nايمان شرط قبول عمل است ، بايد ايمان باشد كه بر اساس آن ايمان انسان عمل صالح انجام بدهد . بعد قرآن چيز ديگر هم ذكر مىكند : وَ لا يَأْتونَ الصَّلوةَ الّا وَ هُمْ كُسالى وَ لا يُنْفِقونَ الّا وَ هُمْ كارِهونَ . بعد از ايمان ، دو عمل است كه اينها ركن هستند :\r\nيكى نماز است و ديگرى زكات ، مال را در راه خدا دادن . قرآن مىگويد دليل ديگرِ اين كه خدا [ انفاق را 
  ] از اينها نمىپذيرد اين است : اينها هر وقت كه مىخواهند نماز بخوانند نماز را از روى كسالت و بىميلى و بىنشاطى و از روى زور مىخوانند ، كأنه اين يك عمل خيلى شاقّى است كه به اينها تحميل شده است . اين علامت نفاق است .\r\n\r\nيكى از نشانه‌هاى نفاق\r\nيكى از علائم نفاق همين است كه انسان هر وقت كه به عبادت برمىخيزد - و در رأس همهء عبادتها نماز خواندن است - مىبيند كه قلبش رغبتى به نماز خواندن\r\n\r\n\r\n\r\n\r\n","description":"","footnote":"\r\n( 1 ) . مائده / 27 .\r\n","page_name":" 361 ","page_number":361},
  {"content":"\r\n\r\nندارد ، روحش ميلى به نماز خواندن ندارد و با كسالت و ناراحتى و بدون نشاط نماز را مىخواند . اين چطور علامت نفاق است ؟ معلوم است : اگر انسان به خدا ايمان داشته باشد قهراً به كمالات الهى هم ايمان دارد يعنى خدا را رحمن ، رحيم ، ربُّ العالمين و مالك يوم‌الدين مىداند كه ما در سورهء حمد مىخوانيم : الْحَمْدُ لِلَّهِ رَبِّ الْعالَمينَ . الرَّحْمنِ الرَّحيمِ . مالِكِ يَوْمِ الدّينِ . سپاس اختصاصاً مال ذات خداوندى است ، آن كه پرورش‌دهنده و تربيت‌كننده و به كمال برندهء همهء جانهاست ، و آن كه رحمن است يعنى عالم را كه خلق كرده است به رحمت خود آفريده است ، و رحيم است ، مخلوقات خودش را و انسان را باز با رحمت خودش به سوى كمال مىبرد ، و مالك روز جزاست ، صاحب اختيار روز جزاست ، پادشاه صاحب قدرتِ منحصرِ روز جزاست . معنى ايمان به خدا اين است . حال آيا ممكن است انسان به خدا با همين صفات ايمان داشته باشد يعنى به اللَّه كه رب‌العالمين است ايمان داشته باشد ، به رحمانيت اللَّه ايمان داشته باشد ، به رحيميت اللَّه ايمان داشته باشد ، به مالك يوم الدين بودن اللَّه ايمان داشته باشد و بخواهد دو ركعت نماز براى اين اللَّه بخواند و به درگاه اين اللَّه نياز ببرد و از او چيز بخواهد ، آنوقت با كسالت و ناراحتى و بىنشاطى و بىرغبتى ؟ چنين چيزى امكان ندارد . پس حتماً ايمانش خراب است ، ايمانش ظاهرى است ، از روى عادت مىآيد [ نمازى مىخواند . 
  ] خيال مىكند ايمان دارد ، در آن ته دلش ايمان ندارد . ايمان اگر در ته دل انسان باشد انسان را از روى رغبت به عبادت مىكشاند .\r\nوَ لا يُنْفِقونَ الّا وَ هُمْ كارِهونَ در مسئلهء زكات و انفاق در راه خدا آيا ممكن است انسان به خدا ايمان داشته باشد [ و اين كار را با كراهت انجام دهد ؟ 
  ] معناى اينكه به خدا ايمان داشته باشد اين است كه [ ايمان داشته باشد كه 
  ] هرچه در عالم هستى است از خداست و هرچه من دارم نعمتى است كه خدا تفضل كرده به من داده است ، پس اگر او به من امر مىكند كه از مال و ثروت خودت در راه خير مصرف بكن ، همان چيزى را كه خودش به من تفضل كرده مىگويد بده . اين مثل اين است كه شما فقير و مفلوك باشيد ، يك كسى اهل خير پيدا بشود همه چيز به شما بدهد ، خانه بدهد ، لباس بدهد ، پول و ثروت بدهد ، بعد هم به شما بگويد يك مقدارى از آنچه كه من به تو دادم بده به فلان كس . شما اگر يك ذره وجدان داشته باشيد آيا از اين كار ناراحت مىشويد ؟ مىگوييد هرچه من دارم از تو دارم ، تو نصف اين چيزى را هم كه\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nبه من داده‌اى اگر بگويى بده به غير ، من بايد بدهم ؛ چون ايمان داريد كه هرچه داريد از اوست و او به شما داده . هر مقدار را به شما بگويد بده به فلان كس يا به فلان مصرف ، هرگز احساس ناراحتى نمىكنيد چون ايمان داريد كه هرچه داريد از او داريد . حال آيا ممكن است كسى به خدا ايمان داشته باشد و طبعاً ايمان داشته باشد كه هرچه دارد از خدا دارد و خدا به او امر كند از آنچه كه من به تو داده‌ام مقدار ناچيزى را در راه خير بده ، آنوقت او كراهت داشته باشد ، ناراضى و ناراحت باشد ؟\r\nنه . اگر احساس كرد ناراحت است ، اگر خواست وجوهات مالش را بدهد بعد ديد از اين كار ناراحت است ، بايد بفهمد ايمانش درست نيست يعنى چيزى از نفاق در قلب و روح او هست .\r\nقرآن مىگويد چه دليلى بر نفاق شما بالاتر از اين كه وقتى كه مىخواهيد بياييد به نماز ، با ناراحتى و كسالت مىآييد ، چهار ركعت نماز كه بخواهيد بخوانيد مىگوييد چه خوب است زودتر تمام شود . شندرغاز اگر مىخواهيد به يك مورد صحيحى ، به يك مستحق شرعى بدهيد ، شيطان گويى دست شما را گرفته و پىدرپى مىگويد نده . اين علامت اين است كه ايمان شما ايمان نيست .\r\nپس قرآن مىگويد آدمى كه روحش چنين روحى است آيا توقع دارد كه اگر احياناً [ مالى را 
  ] داد خدا عملش را قبول كند ؟ نه ، ايمان ندارى ، در نتيجه عملت هم قبول نيست . وَ ما مَنَعَهُمْ انْ تُقْبَلَ مِنْهُمْ نَفَقاتُهُمْ هيچ چيزى مانع نمىشود از اينكه نفقات اينها يعنى انفاقاتشان ، همين پولهايى كه در به اصطلاح راه خير مصرف مىكنند قبول بشود مگر اينكه اينها به خدا ايمان ندارند ، به پيغمبر هم ايمان ندارند ؛ دليلش اين است : نماز هم كه مىخوانند با بىنشاطى و بىرغبتى مىخوانند ، پولى هم كه مىخواهند در راه خير بدهند از روى كراهت مىدهند . بنابراين عمل چنين كسانى هرگز قبول نمىشود .\r\n\r\nايمان ، شرط بالا رفتن عمل\r\nاز اينجا انسان بايد بفهمد كه چه عملهايى قبول مىشود چه عملهايى قبول نمىشود .\r\nشرط قبول عمل ، شرط اينكه عمل انسان بالا برود اين است كه انسان ايمان داشته باشد ، چرا ؟ علتش واضح است . انسان اگر به خدا ايمان نداشته باشد و اگر به روز قيامت ايمان نداشته باشد و اگر به پيغمبر و دستور پيغمبر ايمان نداشته باشد آيا\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nامكان دارد كه كارى را براى خدا بكند ؟ او كه به خدا ايمان ندارد چطور كار را براى خدا مىكند ؟ ! انگيزه‌اش در كار هرگز خدا و رضاى خدا نخواهد بود . انسان انگيزه‌اش هرچه باشد به سوى همان چيز رفته است و همان را بايد بخواهد . ما اگر كارى را براى خدا انجام مىدهيم از خدا اجر بايد بخواهيم ولى اگر كارى را براى مردم انجام مىدهيم ، براى ترس انجام مىدهيم ، براى مصلحت‌انديشىهاى دنيايى خودمان انجام مىدهيم آنوقت توقع داريم كه اين عمل در نزد خدا قبول بشود ؟ ! به ما بگويند اين عملت نزد خدا رسيد ؟ ! من براى خدا عمل نكردم كه عمل من برود پيش خدا .\r\nفرض كنيد كسى مىآيد مدرسه‌اى يا بيمارستانى مىسازد ، هدفش چيست ؟\r\nمثلًا زمينهاى زيادى مىخرد ، بعد مىخواهد قيمت اين زمينها بالا برود ، براى اينكه قيمت اين زمينها بالا برود بايد كارى كرد كه مردم رغبت كنند به اينجا بيايند . يك مقدارش را اختصاص مىدهد به يك مدرسه ، يك مقدارش را اختصاص مىدهد به يك بيمارستان ، يك مقدارش را اختصاص مىدهد به يك مسجد ، چون هركسى كه مىآيد در يك محل جديدى زمين بخرد و خانه بسازد فكر مىكند من اگر بيايم اينجا آيا مدرسه‌اى خواهد بود كه بچه‌ام آنجا مدرسه برود ؟ آن مالك مىگويد ما اين زمين را اختصاص داده‌ايم به مدرسه ، وقتى آمديد اينجا مدرسه ساخته مىشود .\r\nمسجد چطور ؟ ما به محلى كه مىرويم از مسجد كه نبايد دور باشيم . مىگويد ما اين زمين را اختصاص داده‌ايم به مسجد كه شما وقتى كه بياييد اينجا مسجد هم داير خواهد شد . بيمارستان چطور ؟ ما در اين محل فكر بيمارستان را هم كرده‌ايم ، احياناً اگر اهل اين محل مريض بشوند نخواهند به نقطه‌هاى دوردست بروند . آنوقت مىتواند قيمت زمين را بالا ببرد . كار خير هم كرده ، مدرسه ساخته ، مسجد ساخته ، بيمارستان ساخته ؛ اما اين مدرسه را براى چه ساخته ؟ آيا براى خدا ساخته تا اين مدرسه در نزد خدا قبول بشود ؟ اين را ساخته براى اينكه قيمت زمينهايش بالا برود ، قيمت زمينهايش هم بالا مىرود ، مزدش را هم گرفته است .\r\nشرط قبول عمل اين است كه عمل قابل بالا رفتن به سوى خدا باشد . عملى قابل بالا رفتن به سوى خدا هست كه انسان انگيزه‌اش از اين عمل خدا باشد يعنى از اين عمل رضاى خدا را بطلبد . وقتى انسان از عملش رضاى خدا را بطلبد به رضاى خدا هم مىرسد . انسان به آن چيزى مىرسد كه طالب آن و به دنبال آن است . امكان\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nندارد انسان به دنبال يك چيز برود ، بعد چيز ديگرى كه دنبالش نبوده به او بدهند .\r\nخدا را كه نمىشود گول زد . بله مردم كه ظاهر را مىبينند مىگويند اين كار كار خير بود و حال آنكه بديهى است آدمى كه دنبال منفعتش رفته به كار خير مربوط نيست .\r\nكار خير آنوقت كار خير است كه انسان عمل خير را به خاطر خير بودنش انجام بدهد . يكى يك كار خير انجام مىدهد بعد عكسش را در روزنامه‌ها چاپ كنند تا مردم به او اعتماد پيدا كنند ، وقتى اعتماد پيدا كردند در كارها بيايند به او مراجعه كنند ، مثل همينهايى كه مىبينيم در روزنامه‌ها عكسهايشان را چاپ مىكنند . كار خير كه اين حرفها را ندارد .\r\n\r\nبهلول و ساختن مسجد\r\nداستان معروفى هست كه بهلول كه مرد عاقلى بود ولى خودش را به ديوانگى زده بود و به همان عالم ديوانگى سر به سر بزرگان و اكابر مىگذاشت و شوخى شوخى حقايق را به آنها مىگفت ( مىگويند قوم و خويش و پسرعموى هارون هم بود ) مىرفت و به هارون به همان عالم ديوانگىاش حرفهايى را كه هيچ عاقلى جرأت نمىكرد بگويد مىزد . يك وقتى از جايى مىگذشت ، ديد كه دارند مسجدى مىسازند . رفت به آن بانيان مسجد گفت كه چكار مىكنيد ؟ گفتند : مسجد مىسازيم .\r\nگفت : مسجد براى چه مىسازيد ؟ گفتند : مسجد را براى خدا مىسازيم . محرمانه رفت دستور داد تابلويى را روى سنگى درست كردند به نام مسجد بهلول . همين كه اين سنگ را درست كردند يك شب نصف شب - كه كسى نفهميد - رفت آن را در سردر مسجد زد ، يك تابلوى خيلى بزرگى : مسجد بهلول . فردا صبح مردم آمدند نگاه كردند ديدند در سردر اين مسجد تازه‌ساز نوشته مسجد بهلول . خود صاحب كارها آمدند و ديدند . ناراحت و عصبانى شدند ، زدند تابلو را كندند و ريختند دور .\r\nبهلول را گير آوردند ، كتكش زدند و گفتند : اين چه كارى بود كه كردى ؟ چرا نوشتى مسجد بهلول ؟ گفت : چه عيبى داشت ؟ گفتند : اين همه پول ما خرج كرديم كه مسجد به نام تو باشد ؟ ! گفت : براى كى خرج كرديد ؟ براى خدا خرج كرديد يا براى مردم ؟\r\nاگر براى خدا خرج كرديد كه خدا اشتباه نمىكند . اگر من نوشتم « مسجد بهلول » آيا خدا در حسنات من مىنويسد ؟ خدا در حسنات شما مىنويسد . و اما اگر براى مردم كرديد پس چرا مىگوييد كه ما براى خدا كرديم . پس بر خودتان مطلب را مشتبه نكنيد .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n\r\nرابطهء عمل و نتيجه در دنيا و آخرت\r\nامكان ندارد كه انسان به خدا ايمان نداشته باشد ( و حتى در آيات ديگر مسئلهء ايمان به قيامت هم هست ) ، به قيامت ايمان نداشته باشد و عملش قابل قبول باشد . آدمى كه به خدا و قيامت ايمان ندارد كارى را براى آنجا انجام نمىدهد تا آنجا بيايند به او مزد و اجر بدهند . كارش را براى اينجا انجام مىدهد ، اگر مزدى هم باشد همين جا به او مىرسد . كارهاى اينجا هم قرآن فرموده [ به نتيجه رسيدن آن 
  ] صددرصدى نيست . كارهاى قيامت صددرصدى است . اگر انسان براى قيامت كار كند يعنى براى خدا كار كند خدا وعدهء صددرصدى داده است كه به نتيجه برساند : وَ مَنْ ارادَ الْاخِرَةَ وَ سَعى لَها سَعْيَها وَ هُوَ مُؤْمِنٌ فَاولئِكَ كانَ سَعْيُهُمْ مَشْكوراً « 1 » . اما اگر كسى براى دنيا كار كند چنين قولى به او داده نشده است كه صددرصد به نتيجه برسد چون دنيا دار تزاحم است ، خيلى وقتها انسان براى مقصدى كار مىكند و نمىرسد . البته بيشتر به آن مقصد مىرسد : مَنْ كانَ يُريدُ الْعاجِلَةَ عَجَّلْنا لَهُ فيها ما نَشاءُ لِمَنْ نُريدُ « 2 » هر كسى كه قصدش دنيا باشد همان دنيا را ما به او مىدهيم اما نمىگوييم به همه مىدهيم و به آن كسى هم كه مىدهيم هرچه مىخواهد مىدهيم ، ولى مىدهيم . قانون اين عالم اين است كه هر كسى دنبال هرچيزى برود ما او را در راهى كه مىرود كمك كنيم : كُلًاّ نُمِدُّ هؤُلاءِ وَ هؤُلاءِ « 3 » . ما اين عالم را مانند مزرعه‌اى ساخته‌ايم كه هر بذرى در آن بپاشند همان بذر را به عمل مىآورد . اگر انسان دنبال دنيا برود و بذر دنيا بكارد دنيا به او مىرسد ، اگر بذر خير و آخرت بكارد آخرت به او مىرسد . ولى در مورد دنيا صددرصدى نيست ، يك وقت هم شما بذر را در اين دنيا مىكاريد آفت مىآيد آن را از بين مىبرد يا نزديكِ به بار نشستن محصول سيلى مىآيد آن را از بين مىبرد . ولى [ به نتيجه رسيدن عمل 
  ] نسبت به آخرت صددرصد است .\r\nپس امكان ندارد كه انسان به خدا ايمان نداشته باشد و همچنين به رسول خدا ايمان نداشته باشد [ و عملش به سوى خدا بالا برود . دليل اين كه ايمان به رسول خدا هم لازم است اين است : 
  ] رضاى خدا را ما از كجا بفهميم در چيست ؟ من به خدا ايمان دارم ، به قيامت و آخرت هم ايمان دارم ، ولى من از كجا بفهمم كه رضاى خدا\r\n\r\n\r\n\r\n\r\n","description":"","footnote":"\r\n( 1 ) . اسراء / 19 .\r\n( 2 ) . اسراء / 18 .\r\n( 3 ) . اسراء / 20 .\r\n","page_name":" 366 ","page_number":366},
  {"content":"\r\n\r\nدر چيست ؟ من كه مستقيم با خدا ارتباط ندارم ، به عالم آخرت هم كه من را نبرده‌اند كه آنجا را به من نشان بدهند ، من اگر بخواهم عمل كنم بايد بفهمم رضاى خدا در چيست و سخط خداوند در چيست ، پس بايد پيغمبرش را هم بشناسم و به گفتهء پيغمبر هم ايمان داشته باشم كه وقتى عمل مىكنم ، هم ايمان به خدا داشته باشم و هم ايمان داشته باشم كه كارى كه انجام مىدهم رضاى خدا در همين كار است . از اين جهت من بايد به پيغمبر ايمان داشته باشم .\r\nاين است كه مىفرمايد : وَ ما مَنَعَهُمْ انْ تُقْبَلَ مِنْهُمْ نَفَقاتُهُمْ الّا . . . خدا بخل ندارد و از روى بخل رد نمىكند . عمل اينها قابل قبول نيست نه اينكه قابل قبول است ولى خدا رد مىكند ، چنان كه گاهى يك چيز خوب و قابل قبولى به يك انسان مىدهند ، از روى عصبانيت آن را طرد مىكند . مانع و نقصش در خود اينهاست ، عمل اينها لايق قبول نيست . هيچ چيزى مانع نمىشود كه خدا قبول كند انفاقاتى را كه اينها به اصطلاح در خيريه‌ها مىكنند ، در كارهايى كه به حسب ظاهر خير است و بالاخره نفع عموم در آن است ، جز اينكه اينها كَفَروا بِاللَّهِ به خدا ايمان ندارند وَ بِرَسولِهِ و به رسول خدا هم ايمان ندارند . بعد دو چيز ديگر ذكر مىكند كه علامت است براى اين كه لااقل بر خودشان ثابت بشود و از اينجا بفهمند [ كه نفاقى در آنها وجود دارد 
  ] چون بعضى از نفاقها هست كه واقعاً خود انسان هم نمىداند منافق است . آدم منافق است و خودش خيال مىكند مؤمن است ، يعنى در عمق دلش شكها ، شبهه‌ها ، بىايمانىها ، انكارها وجود دارد و خودش خيال مىكند مؤمن است . مىفرمايد :\r\nوَ لا يَأْتونَ الصَّلوةَ الّا وَ هُمْ كُسالى وَ لا يُنْفِقونَ الّا وَ هُمْ كارِهونَ . اين دو ركن را كه قرآن هميشه ذكر مىكند : اقيمُوا الصَّلوةَ وَ اتُوا الزَّكوةَ اين به اصطلاح عبادت بدنى و آن عبادت مالى ، اينها اگر ايمان مىداشتند - از خودشان بپرسيد - نماز را اين قدر با بىرغبتى نمىخواندند و زكات و انفاق در راه خدا را با اين كراهت و با اين زور نمىدادند . همان طورى كه عرض كردم لازمهء ايمان به اللَّهِ ربّ العالمينِ رحمنِ رحيمِ مالك يوم الدين اين است كه انسان با رغبت نماز بخواند و لازمهء ايمان به اينكه من هرچه دارم از خداست اين است كه هرچه خدا به او امر مىكند از روى رغبت بدهد .\r\n\r\nعذاب الهى به وسيلهء مال و اولاد زياد\r\n فَلا تُعْجِبْكَ أَمْوالُهُمْ وَ لا أَوْلادُهُمْ إِنَّما يُرِيدُ اللَّهُ لِيُعَذِّبَهُمْ بِها فِي الْحَياةِ الدُّنْيا وَ تَزْهَقَ أَنْفُسُهُمْ وَ \r\n\r\n","description":"","footnote":"","page_name":" 367 ","page_number":367},
  {"content":"\r\n\r\nهُمْ كافِرونَ اى پيغمبر « 1 » اموال و اولاد اينها تو را به شگفت نياورد « 2 » ، اگر مىبينى كه خدا به اينها مال فراوان و اولاد فراوان داده است به شگفت در نيايى و نگويى اگر اينها مردمان بدبختى هستند پس اين‌همه خوشبختى ( ثروت زياد ، فرزندان زياد ) چرا به اينها رو آورده است ؟ نه ، ثروت و مال اسباب خوشبختى مىشوند اما خوشبختى نيستند يعنى در افراد فرق مىكند ، گاهى همان مال و اولاد و بال انسان و اسباب بدبختى انسان مىشوند . اينها كه به خدا و پيغمبر ايمان ندارند همين مال و همين فرزندان سبب عذاب و رنج اينها در همين دنيا خواهد شد و خدا گاهى افرادى را به عقوبت اعمال بدى كه كرده‌اند و به دليل اينكه از نظر الهى ساقط شده‌اند و به دليل اينكه مستحق كرامت خدا نيستند مال و فرزند و اسباب و وسائل را برايشان زياد قرار مىدهد تا بيشتر بدبخت و معذب بشوند .\r\n\r\nسخن زينب عليها السلام خطاب به يزيد\r\nآيهء ديگرى در قرآن هست كه همان آيه را وجود مقدس زينب كبرى در مجلس يزيد براى يزيد خواند . فرمود : يزيد ! تو خيال نكن حالا كه اين مُلك و اين ثروت و اين مال و اين خدم و حشم و اين همه وسائل برايت فراهم شده [ مشمول لطف خدا هستى ، 
  ] بگويى پس معلوم مىشود خدا من را خيلى دوست دارد ، اين دليل اين است كه خدا به من عنايت دارد ؛ خدا خيلى من را دوست دارد كه اين همه اسباب و وسائل داده . بدان كه منطق ديگرى در كار است كه قرآن آن را بيان كرده و آن اين است كه گاهى افراد به دليل اينكه ديگر از چشم خدا افتاده‌اند يعنى مستحق كرامت خدا نيستند بلكه مستحق عقوبت خدا هستند خدا براى اينها وسائل فراهم مىكند تا در آن راهِ گمراهى كه رفته‌اند بيشتر بروند و بيشتر مستحق عذاب خدا بشوند .\r\nوَ لا يَحْسَبَنَّ الَّذينَ كَفَروا أنَّما نُمْلى لَهُمْ خَيْرٌ لِانْفُسِهِمْ انَّما نُمْلى لَهُمْ لِيَزْدادوا اثْماً وَ لَهُمْ عَذابٌ مُهينٌ « 3 »\r\n\r\n\r\n\r\n\r\n","description":"","footnote":"\r\n( 1 ) . خطاب به پيغمبر اكرم است ولى در اين جور خطابها بيشتر منظور ديگران هستند . حديث است كه‌تعبيرات قرآن به « ايّاكَ اعْنى وَ اسْمَعى يا جارَةُ » نازل شده يعنى خطاب به پيغمبر است اما مردم ! شما بفهميد ، مقصود شما هستيد كه بفهميد ، خود پيغمبر اينها را مىداند .\r\n( 2 ) . اعجاب يعنى به شگفت آوردن از سرور و خوشحالى ؛ وقتى كه انسان چيزى را مىبيند و از عظمت و بزرگىاش خوشحال مىشود به طورى كه شگفت‌انگيز است .\r\n( 3 ) . آل‌عمران / 178 .\r\n","page_name":" 368 ","page_number":368},
  {"content":"\r\n\r\nكافران خيال نكنند كه اگر ما آنها را « مَلى » و صاحب همه چيز قرار داديم اين برايشان خير است نه ، چون كافرند وقتى كه ديدند [ اسباب و وسائل فراهم شد ، در راه گمراهى به كار مىبرند و گمراه‌تر مىشوند . 
  ]\r\nقرآن نمىخواهد بگويد كه براى هر كسى كه مال و ثروت آمد اين جور است .\r\nبراى آدم كافر ، براى آدمى كه نمىتواند از اين وسائل در راه حق و در راه سعادت واقعى بهره‌بردارى كند ، براى او و بال است . آن يگانه سرمايه‌اى كه با آن سرمايه تو بايد از همه چيز در راه سعادتت استفاده كنى ندارى . اساس اين است كه تو بايد ايمان داشته باشى كه اگر ايمان داشته باشى از سلامتت براى سعادتت استفاده مىكنى ، از عمر و وقتت براى سعادتت استفاده مىكنى ، از مال و ثروتت براى سعادتت استفاده مىكنى ، از فرزندانت براى سعادتت استفاده مىكنى ، از علمت براى سعادتت استفاده مىكنى . اما وقتى كه آن سرمايه‌اى را كه با آن مىشود از اسباب و وسائل استفاده كرد ندارى هرچه بيشتر داشته باشى بدبخت‌ترى .\r\nاين است كه مىگويند اگر كسى يك وقت ديد كه هيچ وقت ضرر به او وارد نمىشود دربارهء خودش شك كند كه نكند من از نظر لطف الهى آنقدر ساقط شده‌ام كه خداوند براى من مصائب به وجود نمىآورد ؛ چون مصائب اغلب اسباب تنبّه انسان است .\r\nمعروف است كه پيغمبر اكرم به خانهء كسى رفتند . يك تخم‌مرغى روى طاقچه‌اى گذاشته شده بود . اين تخم‌مرغ از آن طاقچه افتاد روى زمين سخت و نشكست . پيغمبر اكرم تعجب كردند . او گفت : يا رسولَ اللَّه در خانهء ما تعجب ندارد .\r\nاصلًا خيلى از اين بلايايى كه براى ديگران رخ مىدهد براى ما رخ نمىدهد . پيغمبر اكرم وحشت كرد ، فرمود معلوم مىشود تو اصلًا مورد عنايت الهى نيستى .\r\nانسان بايد انسان باشد تا از وسائل زندگى خوب استفاده كند . اين است كه مىگويند در دنياى امروز اسباب و وسائل خوب پيش رفته اما انسانها همان جا مانده‌اند بلكه كمى عقب رفته‌اند و در نتيجه با اينكه اين همه تمدن پيش رفته است سعادت بشر فرقى نكرده اگر نگوييم بشر از نظر سعادت و خوشبختى بدبخت‌تر شده ، چرا ؟ براى اينكه تمدن معنايش اسباب و وسائل زندگى است ، آن مايهء اصلى انسانها هستند ، انسان بايد از اسباب و وسائلْ خوب استفاده كند . وقتى كه انسان انسان نباشد از اسباب و وسائل هم بد استفاده مىكند ، همان اسباب و وسائل اسباب\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nبدبختى بشريت مىشود .\r\nفَلا تُعْجِبْكَ امْوالُهُمْ حالا كه خود اينها را شناختى بنابراين در شگفت نباش از ثروت فراوان اينها و از فرزندان فراوان اينها . خدا اين ثروتها و اين فرزندان را كه به اينها داده است براى اين نبوده كه اينها مشمول لطفش بوده‌اند بلكه براى اين بوده كه اينها مشمول غضبش بوده‌اند . مىگويند گاهى خداوند لطف خفى دارد و قهر جلى ، يعنى خداوند گاهى به انسان لطف مىكند به صورت قهر ، يعنى يك سختى براى انسان به وجود مىآورد ولى آدم مىبيند در باطن اين سختى لطف خدا بوده ؛ و گاهى خداوند قهر خفى دارد و لطف جلى ، يعنى يك چيزى به ظاهرْ آدم خيال مىكند لطف است ولى قهر الهى در باطن آن مخفى است . انّما يُريدُ اللَّهُ لِيُعَذِّبَهُمْ بِها خدا نخواسته به اين وسيله به اينها لطف كند بلكه اينها را به همين وسيله مشمول قهرش قرار داده و خواسته اينها را با همين اموال و فرزندان در اين دنيا معذب كند ؛ همين بچه‌ها اسباب بدبختىاش بشوند ، همين ثروت اسباب بدبختىاش بشود ، آسايش نداشته باشد ، يك قطره آب خوش از گلويش پايين نرود ، يك خواب راحت نداشته باشد ، يك غذاى راحت نخورد . اين عذاب دنياست . وَ تَزْهَقَ انْفُسُهُمْ وَ هُمْ كافِرونَ و روحهاى اينها از بدنشان خارج شود در حالى كه كافرند . ديگر عاقبت اين را همه مىدانيم كه چيست ، انسانْ كافر از دنيا برود چه بر سرش مىآيد . خداوند همهء ما را از اين حالت كه قرآن كريم فرمود - كه نامش نفاق است - محفوظ بدارد .\r\nخدايا عاقبت امر همهء ما را ختم به خير بفرما ، ما را از زمرهء كافران و منافقان قرار نده ، ما را از زمرهء اهل ايمان واقعى قرار بده .\r\nخدايا به ما آن شايستگى را بده كه نماز را از روى رغبت انجام بدهيم ، آن شايستگى را عنايت كن كه وظايف مالى كه به ما امر كرده‌اى با كمال رغبت و ميل انجام بدهيم .\r\nخدايا عاقبت همهء ما را ختم به خير بفرما ، اموات همهء ما را غريق رحمت بفرما .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\nتفسير سورهء توبه ( 3 )\r\nاعوذ باللَّه من الشيطان الرجيم\r\n وَ مِنْهُمُ الَّذِينَ يُؤْذُونَ النَّبِيَّ وَ يَقُولُونَ هُوَ أُذُنٌ قُلْ أُذُنُ خَيْرٍ لَكُمْ يُؤْمِنُ بِاللَّهِ وَ يُؤْمِنُ لِلْمُؤْمِنِينَ وَ رَحْمَةٌ لِلَّذِينَ آمَنُوا مِنْكُمْ وَ الَّذِينَ يُؤْذُونَ رَسُولَ اللَّهِ لَهُمْ عَذابٌ أَلِيمٌ  « 1 »  . \r\nآيات منافقين است . مىفرمايد بعضى از اين منافقين پيغمبر اكرم را آزار مىدهند به اين نحو كه مىآيند پيغمبر را عيبجويى مىكنند به اين شكل كه مىگويند اين خيلى حرف‌شنو است : وَ يَقولونَ هُوَ اذُنٌ يعنى او گوش است . اذُن اصلًا به معنى گوش است .\r\nوقتى كه در مقام مبالغه دربارهء كسى مىخواهند بگويند كه او زياد حرفها را گوش مىكند ، مىگويند كه او گوش است . در زبان فارسى هم ما مىگوييم : فلان كس در فلان مورد سراپا گوش شده بود . وقتى مىخواهيم بگوييم كه غير از استماع و شنيدن چيز ديگرى در كارش نيست مىگوييم سراپا گوش شده است . اينها دربارهء پيغمبر اكرم اين تعبير را كردند كه پيغمبر سراپا گوش است . مىخواستند نسبت به پيغمبر\r\n\r\n\r\n\r\n\r\n","description":"","footnote":"\r\n( 1 ) . توبه / 61 .\r\n","page_name":" 371 ","page_number":371},
  {"content":"\r\n\r\nاكرم عيبجويى كنند كه او حرف همه را مىشنود ، از همه حرف‌شنوى دارد . بعد آيه مىفرمايد : قُلْ اذُنُ خَيْرٍ لَكُمْ بگو او گوش نيكى براى شماست . حال مقصود چيست ، بعد برايتان توضيح مىدهم . بعد مىفرمايد : يُؤْمِنُ بِاللَّهِ وَ يُؤْمِنُ لِلْمُؤْمِنينَ . . .\r\nبراى اينكه مفهوم اين آيه روشن بشود چند مطلب را بايد عرض بكنيم . يكى اينكه از خصوصيات بسيار بارز پيغمبر اكرم اين بود كه نسبت به همهء اصحاب و صحابهء خودشان محبت مىورزيدند ، انواع محبتها ، به طورى كه اگر حضرت يكى از صحابه را سه روز نمىديدند يعنى اگر مىديدند كه در جلسات مسجد حضور ندارد تفقّد مىكردند و مىپرسيدند فلانى كجاست ، چرا او را نمىبينيم ؟ و از خصوصيات هر رهبر بزرگ اين است كه بىاعتنا به حرف افراد نيست ، حرف همه را گوش مىكند ولى عمده اين است كه چگونه تصميم مىگيرد .\r\n\r\nسه روش رهبرى\r\nبعضىها اين جورند كه حرف همه را گوش مىكنند و چون حرفها ضد و نقيض است طبعاً اينها از خودشان تصميمى ندارند يعنى رأى و فكرشان به دست ديگران است .\r\nدربارهء بعضى افراد ، گاهى مضمون مىگويند كه فلان كس عقيده‌اش عقيدهء آخرين كسى است كه با او ملاقات كرده ، يعنى آخرين كسى كه با او ملاقات كرده و حرفهايى به او تلقين كرده عقيدهء او فعلًا همان عقيدهء آن شخص است ، و اگر كسى ديگر رفت يك حرف ديگر زد باز عقيدهء او را پيدا مىكند . اين جور اشخاص اشخاص ضعيفى هستند و اين روش روش بسيار بدى است . چنين كسى نمىتواند رهبر باشد ، ملعبه‌اى است در دست افراد .\r\nيك عده نقطهء مقابل هستند كه شخصيت افراد را به هيچ نحو به حساب نمىآورند و براى هيچ كسى هيچ‌گونه احترامى قائل نيستند ، حرف هيچ كس را به هيچ شكل گوش نمىكنند ؛ اصلًا افراد كوچكترند از اينكه حرفى بزنند و اينها به حرف آنها گوش كنند . اين روش هم روش بسيار بدى است و براى يك رهبر عيب بزرگى است و اگر رهبرى چنين باشد نمىتواند رهبر باشد ؛ رهبرى كه مردم ، تابعهاى او ، افرادى كه تحت نظر او هستند اصلًا اميد ندارند كه او به حرفشان گوش كند و او از افراد فقط اطاعت مىخواهد و بس .\r\nرهبر واقعى آن كسى است كه به حرفها گوش مىكند ولى در تصميم خودش\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nآنچنان تصميم مىگيرد كه بايد بگيرد ، يعنى در تصميم خودش ديگر تابع نظر و ميل و تلقينات اين و آن نيست ، تابع واقعيت امر است . تاريخ دربارهء پيغمبر اكرم اين حالت سوم را نشان مىدهد ، يعنى هر دو خصوصيت را نقل مىكند . يكى اينكه بىاعتنا به اصحابشان نبودند . هركس كه مىآمد و مىگفت من حرفى دارم ، حرفش را گوش مىكرد . حتى وقتى هم كه مىدانست حرف او دروغ و خلاف است باز تو ذوقش نمىزد ؛ اگر حرفش دروغ و بىاساس هم بود البته ترتيب اثر به آن نمىداد ولى تو ذوقش هم نمىزد و ناراحتش نمىكرد . و بالاتر ، آن خصوصيت هم نقل شده كه پيغمبر اكرم در تصميم خودشان به قدرى استقلال‌نظر داشتند و مستقل بودند كه احدى نمىتوانست دخالت كند . قبل از آنكه در كارى تصميم بگيرد ، خوب نظر افراد را مىخواست . ولى آن وقتى كه تصميم مىگرفت ، ديگر كسى نمىتوانست رأى ايشان را بزند و او را منصرف كند . اين ديگر در تاريخ پيغمبر اكرم مطلبى نيست كه فقط ما مسلمانان بگوييم ؛ در كتابهايى كه خارجيها راجع به ايشان نوشته‌اند آنها پيغمبر اكرم را به عنوان مردى كه فكر فوق‌العاده بلندى داشته است و فوق‌العاده واقع‌بين بوده و فوق‌العاده خصايص رهبرى در او جمع بوده است معرفى كرده‌اند .\r\nرهبرى خصيصه‌اى است كه در كمتر افرادى پيدا مىشود . روحيهء افراد را اداره كردن و به حركت آوردن و افراد را تابع تصميم و ارادهء خود قرار دادن چيزى است كه كار هركس نيست . در آيه‌اى از آيات قرآن چنين مىخوانيم :\r\nفَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظّاً غَليظَ الْقَلْبِ لَانْفَضّوا مِنْ حَوْلِكَ فَاعْفُ عَنْهُمْ وَ اسْتَغْفِرْ لَهُمْ وَ شاوِرْهُمْ فِى الْامْرِ فَاذا عَزَمْتَ فَتَوَكَّلْ عَلَى اللَّهِ « 1 » .\r\n( آن آيه از نظر محتوا و مفهوم با اين آيه خيلى مربوط است . ) اى پيامبر ! تو به موجب رحمتى كه از طرف خداوند به تو افاضه شده است براى مؤمنين نرم هستى . اين از خصايص رهبرى است و مخصوصاً در پيغمبر اكرم . در مقابل اصحاب آنچنان نرم بود كه همه او را از خود مىدانستند . يك رهبر خشن نبود كه وقتى افراد در مقابلش قرار مىگيرند حساب رعب و ترس در كار باشد . هستند در ميان رهبران سياسى كه\r\n\r\n\r\n\r\n\r\n","description":"","footnote":"\r\n( 1 ) . آل‌عمران / 159 .\r\n","page_name":" 373 ","page_number":373},
  {"content":"\r\n\r\nحسابشان حساب رعب و ترس است ، مثل نادر ، و افراد بيشتر از جنبهء ترس تحت نفوذشان هستند . پيغمبر اكرم ابا و امتناع داشت كه مردم مرعوبش باشند و اگر احياناً مىديد افراد مرعوب شده‌اند كارى مىكرد كه رعبشان بريزد .\r\nنوشته‌اند كه مردى آمد با حضرت صحبت كند . با خودش فكر كرد پيغمبر است و چنين قدرتى ! زبانش به لكنت افتاد ، خودش را باخت . پيغمبر اكرم فوراً آن مرد را در آغوش گرفت و گفت : از چه مىترسى ؟ لَسْتُ بِمَلِكٍ من كه پادشاه نيستم كه از من مىترسى ، من پسر آن زنى هستم كه با دست خودش بز را مىدوشيد ، هرچه دلت مىخواهد بگو .\r\nاين نرمشى بود كه پيغمبر اكرم داشت . لِنْتَ لَهُمْ ليّن و نرم هستى . وَ لَوْ كُنْتَ فَظّاً غَليظَ الْقَلْبِ لَانْفَضّوا مِنْ حَوْلِكَ . باز آن خصيصهء رهبرى را ذكر مىكند . اگر آدم تندخوى سنگدلى مىبودى مردم از دور تو پراكنده مىشدند . فَاعْفُ عَنْهُمْ بنابراين اينها بدى مىكنند ، تو گذشت داشته باش . وَ اسْتَغْفِرْ لَهُمْ نسبت به خداى تبارك و تعالى معصيت مىكنند ، تو براى آنها طلب مغفرت كن . وَ شاوِرْهُمْ فِى الْامْرِ در كار و ادارهء امور با مردم مشورت كن ، از آنها نظر بخواه . فَاذا عَزَمْتَ فَتَوَكَّلْ عَلَى اللَّهِ اما اينها قبل از آن است كه در كارى تصميم بگيرى ، وقتى كه تصميم گرفتى ديگر همه از حساب بيرونند ، توكل و اعتماد و اتكايت به خدا باشد و بس .\r\nپيغمبر اگر در كارى تصميم مىگرفتند ، ديگر حرفى را گوش نمىكردند و جاى گوش كردن هم نبود . در جنگ احد پيغمبر اكرم اصحاب را جمع كرد و فرمود : به ما خبر رسيده كه قريش مىآيند براى اينكه مدينه را محاصره كنند ، به نظر شما چه بكنيم بهتر است ؟ ما در داخل مدينه بمانيم ، در حصار با آنها بجنگيم ، يا لشكر بيرون بزنيم در صحرا با آنها روبرو شويم ؟ بيشترِ پيرمردها و تجربه‌دارها كه مجموعاً به اوضاع و احوال آگاه بودند نظرشان اين بود كه اگر ما در مدينه بمانيم موفقتر هستيم ، اينها مىآيند نمىتوانند فتح كنند ، مدتى مىمانند ، بعد اوضاع برايشان سخت خواهد شد ، خودشان برمىگردند . پيغمبر اكرم هم همين نظر را اصلح مىدانستند . جوانها كه به آنها برمىخورد ، گفتند : ما اينجا در مدينه محصور باشيم آنها بيايند ما را در محاصره قرار دهند ؟ ! خير ، بيرون مىرويم . اكثريت هم با اينها بود . رسول اكرم فرمود : بسيار خوب ، حالا كه اين جور است پس بيرون مىرويم . يك وقت ديدند پيغمبر اكرم مسلح و سلاح‌پوشيده بيرون آمد ، علامت اينكه لشكر حركت كند . تازه\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nجوانها به فكر افتادند ، با خود گفتند پيغمبر نظر خودش اين بود كه بماند ، نكند ما بر خلاف نظر پيغمبر حرفى زديم ! آمدند گفتند : يا رسولَ اللَّه ! اگر شما نظرتان اين است كه بمانيد ، ما تمرد و مخالفت نمىكنيم . چون خود شما از ما نظر خواستيد ما نظرمان را گفتيم ، بنابراين الآن هم اگر شما مايل هستيد كه بمانيم ما مىمانيم . فرمود :\r\nنه ، پيغمبرى پس از آنكه اسلحه پوشيد ديگر سلاح را از تن خودش بيرون نمىآورد .\r\nحالا كه گفتيم بيرون مىرويم ، ديگر بيرون مىرويم .\r\nبعضى از منافقين خيال مىكردند پيغمبر اگر بخواهد خيلى باشخصيت باشد بايد به حرف اشخاص گوش نكند ؛ يك كسى كه مىخواهد حرفى بزند ، بگويد برو گم‌شو ، نمىخواهد حرف بزنى . چون مىديدند به حرف همه گوش مىكند ، مىگفتند اين چه جور آدمى است ؟ ! اين كه سراپا گوش است و به حرف همه گوش مىكند ! اما در آيه به نكته‌اى اشاره شده است . مىفرمايد :  يُؤْمِنُ بِاللَّهِ وَ يُؤْمِنُ لِلْمُؤْمِنِينَ  .\r\n\r\nرفتار پيامبر صلى الله عليه و آله در مقابل سخن‌چينى\r\nافراد كه مىآمدند با پيغمبر صحبت مىكردند ، در موضوعات مختلف صحبت مىكردند . احياناً افرادى مىآمدند عليه افراد ديگر انتقاد و سخن‌چينى و بدگويى مىكردند . پيغمبر اكرم در مواردى هم كه افرادى حرفى مىزدند كه مىدانست حرف آنها دروغ است آنها را تكذيب نمىكرد ، نمىگفت شما دروغ مىگوييد ، و البته ترتيب اثر نمىداد . مثلًا يك كسى مىآمد دربارهء يك نفر ديگر مىگفت فلان كس چنين كرده . او خودش مىآمد مىگفت كه يا رسول‌اللَّه ! من چنين نكردم . پيغمبر نه اين را تكذيب مىكرد نه آن را . اما چگونه عمل مىكرد ؟ يك كسى دربارهء شخصى حرفى زده است . پيغمبر مىدانست حرف او دروغ است . آن آدمى را كه عليه او حرفى زده شده بود تصديق مىكرد و تكذيب نمىكرد به اين معنا كه حرف اين آدم را كأن لم‌يكن حساب مىكرد . اما در عين حال كار اين را هم حمل به صحت مىكرد ، چطور ؟ نمىگفت تو حالا كه آمدى [ اين سخن را گفتى 
  ] قصد دشمنى داشتى و قصدت تهمت زدن بوده ، بنابراين ما بايد تو را مجازات كنيم . مىفرمود : اين هم اشتباه كرده و نظر سوئى نداشته است . شخصى مىآمد عليه ديگرى حرف مىزد كه فلان كس فلان فسق را مرتكب شده . پيامبر صلى الله عليه و آله ترتيب اثر نمىداد . [ مىگفتند 
  ] اگر به اين سخن ترتيب اثر نمىدهيد پس حرف اين شخص چه مىشود ؟ لااقل او را\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nمجازات كنيد . مىفرمود : لابد اشتباه كرده . اين بود كه به نفع همه تصديق مىكرد ؛ يعنى پيغمبر به گونه‌اى عمل مىكرد كه نه آن مىرنجيد و نه اين . البته اين در غير موردى است كه يك شهادت شرعى عليه كسى قائم مىشد ، و يا معلوم بود كه كسى مىخواهد به ديگرى تهمت بزند و جاى حمل به صحت نيست . پيغمبر اكرم تا هر حدى كه ممكن بود حمل به صحت مىكرد ، و اين دستور اسلام است و ما هم غير از اين نبايد رفتار كنيم .\r\n\r\nبيمارى موجود در ميان ما\r\nما وظيفه داريم كه دربارهء مسلمانها و برادران مؤمن خودمان تا هر حدى كه برايمان مقدور است حمل به صحت كنيم مگر آنجايى كه شرعاً اين راه بسته شده است . اين كار نقطهء مقابل آن بيمارى است كه الآن در ميان ما وجود دارد . اين دستور ميان ما هيچ اجرا نمىشود و هميشه ضدش اجرا مىشود . فرض كنيد افرادى مىآيند به ما و شما دربارهء فردى حرفى مىزنند ، مىگويند فلان فرد فلان فسق را مرتكب مىشود يا فلان انحراف عقيده‌اى را پيدا كرده . ما از خود آن آدم مىپرسيم : دربارهء تو چنين حرفى مىزنند ، قضيه چيست ؟ يك وقت خودش اقرار مىكند ، مىگويد راست مىگويند . اگر اقرار كرد ديگر كار تمام شده ( اقرار العقلاء على انفسهم جايز ) . و يك وقت مىگويد : خير ، دروغ مىگويند ، من چنان فسقى را مرتكب نشده‌ام يا فلان انحراف عقيده‌اى كه به من نسبت مىدهند ، اين جور نيست . كسى در كتابش يك چيزى نوشته . از خودش مىپرسند مقصود تو در اينجا چه بوده ؟ از خودش بايد توضيح خواست . اصلًا دستور اسلام اين است . و ما درست بر ضد دستور اسلام رفتار مىكنيم .\r\nيك كسى يك كتاب مىنويسد . مثلًا از كتاب او بوى اين مىآيد كه در باب علم امام يك حرفى زده كه معنايش اين بوده كه امام حسين از شهادت خودش در كربلا بىخبر بوده است . ما چكار بايد بكنيم ؟ خود آن آقا را مىخواهيم . اصلًا وظيفهء اسلامى اين است . قبل از اينكه جار و جنجال راه بيندازيم و سروصدا بكنيم ، قبل از اينكه حرفى بزنيم ، بايد خود او را بخواهيم ، بگوييم ما از شما خواهش مىكنيم نظر خودتان را دربارهء اين مسئله توضيح بدهيد . او نظر خودش را مىگويد . يك وقت به طور صريح و قاطع مىگويد خير ، من اين مطلب را قبول ندارم . اگر سخنى گفت كه\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nبر خلاف عقيدهء ما بود و اين عقيده از عقايدى بود كه جزء ضروريات مذهب است ، مىگوييم راه تو از راه ما جداست . اما اگر خودش توضيح داد ، ولو توضيحش بر خلاف ظاهر عبارتش بود ، و ما ديديم آنچه كه او توضيح مىدهد چيز بدى نيست ، ديگر نبايد حمل به فساد كنيم و جار و جنجال راه بيندازيم و تكفير و تفسيق كنيم و احياناً ( واويلا چه چيزهايى هست ! ) افرادى بگويند من يقين دارم اين آدم ولدالزناست ! از كجا ؟ چون مىگويند فلان حرف را زده . چه صغرا و كبراهايى مىچينند ! و چه گناهان بزرگى را به نام نهى از منكر مرتكب مىشوند !\r\nاسلام مىگويد : انْ شَهِدَ عِنْدَكَ خَمْسونَ قَسامَةً عَلى أنَّهُ قالَهُ وَ قالَ لَم‌ْاقُلْهُ فَصَدِّقْهُ وَ كَذِّبْهُمْ « 1 » ! اگر پنجاه بيّنهء شرعى حرفى را مىزنند ، از خودش كه پرسيديد گفت من چنين چيزى نگفتم ، حرف خودش را بپذيريد . وقتى از خودش پرسيديم و گفت نه ، حرف خودش را قبول كنيم . حالا كه حرف او را قبول كرديم ، پس با كسانى كه آمدند عليه وى نظر دادند و او را متهم كردند چه رفتارى كنيم ؟ آيا آنها را تفسيق كنيم كه شما چرا تهمت زديد ؟ نه ، با آنها هم بد رفتار نمىكنيم ، به آنها مىگوييم شما هم اشتباه مىكنيد . ديگران مىگويند پس آنها چه گفتند ؟ مىگوييم آنها هم اشتباه كرده‌اند ، سوء تفاهم برايشان پيدا شده است .\r\nبه اين ترتيب است كه نفاق و اختلاف در جامعهء مسلمين پيدا نمىشود . اگر ما به اين دستور عمل كنيم اين‌همه نفاق و اختلاف در ميان ما پيدا نمىشود ، تا جايى كه ممكن است هم آن طرف را حمل به صحت كرده‌ايم هم اين طرف را ، چون دستور اسلام است كه ضَعْ فِعْلَ اخيكَ عَلى احْسَنِهِ . فعل آن فرد را حمل به احسن و اصلحش كن ، فعل اين فرد را هم حمل به صلاحش كن . آن را به وجه احسن توجيه كن ، اين را هم به وجه احسن توجيه كن . بله ، يك وقت به مرحله‌اى مىرسد كه ما نمىتوانيم توجيه كنيم . يك كسى خودش اقرار مىكند يا به طور صريح و قاطع حرفى را مىنويسد كه اصلًا قابل توجيه نيست و بر ضد ضروريات دين و مذهب است ، آنجا بايد مبارزه كرد ، شديد هم بايد مبارزه كرد . يا يك وقتى يك بيّنهء شرعى بر امرى اقامه مىشود ، آن حساب ديگرى است .\r\nشخصى مىآيد حضور پيغمبر اكرم و مىگويد : يا رسولَ اللَّه ! طَهِّرْنى مرا پاك\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 8 / ص 609 ، با اندكى اختلاف .\r\n","page_name":" 377 ","page_number":377},
  {"content":"\r\n\r\nكن ، يعنى بر من حد جارى كن . چرا ؟ من زنا كرده‌ام . پيغمبر حرف به دهانش مىگذارد : لَعَلَّكَ نَظَرْتَ شايد تو به نامحرم نظر كردى و از باب اينكه نظر به نامحرم هم زناى چشم است مىگويى زنا كرده‌ام . گفت : نه يا رسول‌اللَّه ! زنا كرده‌ام ، زناى چشم نبود . لَعَلَّكَ غَمَزْتَ شايد بدن او را فشار دادى ، نيشگونش گرفتى و مىگويى زنا كرده‌ام . نه يا رسول‌اللَّه ! زنا كرده‌ام . ( اسلام مىگويد يك بار اقرار در باب زنا كافى نيست ، چهار بار پشت سر يكديگر بايد اقرار كند . ) شايد - مثلًا - بغل‌خوابى كردى و دخول صورت نگرفته . نه ، دخول صورت گرفته « كَالْميلِ فِى الْمِكْحَلَةِ » مثل ميل سرمه‌دان در سرمه‌دان ، در اين حد . فرمود : بسيار خوب ، [ آنگاه بر او حد جارى كرد . 
  ] نه تنها بىجهت آدم را متهم نمىكنند ، بلكه تا هر حدى كه ممكن است حمل به صحت مىكنند .\r\nچون روش پيغمبر اكرم با اصحابشان اين بود كه تا حد ممكن حمل به صحت مىكردند و حتى حرفهاى خلاف و دروغى را هم كه افراد به حضرت مىگفتند حمل به صحت مىكردند كه اشتباه شده ، سوءتفاهمى رخ داده ، قصدش دروغ گفتن نبوده ، و افرادى اين جور انتظار نداشتند بلكه انتظار داشتند پيغمبر حرف اين را گوش كند به آن فحش بدهد ، آن يكى را زير چوب بكشد و از اين جور كارها ، مىگفتند چگونه است ! اين كه هم سخن اين را قبول مىكند هم سخن آن را ، اين كه سراپايش گوش شده است ! نمىدانستند كه راه ، راهى است كه او انتخاب كرده . البته اين سخن را مسلمانها و مؤمنهاى واقعى نمىگفتند ، منافقها مىگفتند ، و الّا كسى كه به پيغمبر ايمان داشته باشد چنين جسارتى نمىكند .\r\nوَ مِنْهُمْ و از اين منافقين كسانى هستند كه يُؤْذونَ النَّبِىَّ وجود مبارك پيغمبر اكرم را آزار مىدهند و اذيت مىكنند وَ يَقولونَ هُوَ اذُنٌ مىگويند اين گوش است ، سراپا گوش است ، يعنى حرف همه را گوش مىكند . قُلْ اذُنُ خَيْرٍ لَكُمْ بگو بله ، گوش است اما گوشِ خير است براى شما . حال يا مقصود اين است كه با همين گوشها بهترين چيزها يعنى وحى الهى را براى شما شنيده و گفته ، و يا اينكه « گوش خير است » يعنى گوشى است كه خير است ، خوب گوشى است ، گوش است و خوب گوشى است براى شما ، خوب گوشى است كه به نفع شما گوش است ، نوعى گوش نيست كه به ضرر باشد ، نوعى گوش است كه به نفع همهء شماست . يُؤْمِنُ بِاللَّهِ وَ يُؤْمِنُ لِلْمُؤْمِنينَ اين گوش به خداى خودش ايمان دارد و به سود مؤمنين تصديق مىكند . عبارت آيه\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nاين است : يُؤْمِنُ بِاللَّهِ وَ يُؤْمِنُ لِلْمُؤْمِنينَ . نفرمود : « يُؤْمِنُ بِالْمُؤْمِنين » ايمان به خدا دارد و ايمان به مؤمنين دارد ، بلكه فرمود : يُؤْمِنُ لِلْمُؤْمِنينَ يعنى به نفع مؤمنين تصديق مىكند ؛ سخنان مؤمنين را به نحوى توجيه مىكند كه به نفعشان باشد ؛ يعنى حمل بر كذب نمىكند ؛ حتى آن حرفهايشان را كه مىداند دروغ است حمل بر اين نمىكند كه آنها قصد دروغ گفتن داشته‌اند ، به نحو احسن حمل مىكند كه اشتباه كرده‌اند ، سوء تفاهمى برايش رخ داده است .\r\nوَ رَحْمَةٌ لِلَّذينَ امَنوا . تعبير عجيبى است ! از يك طرف مىفرمايد : يُؤْمِنُ لِلْمُؤْمِنينَ و از طرف ديگر مىفرمايد : وَ رَحْمَةٌ لِلَّذينَ امَنوا . آنجا كه مىگويد يُؤْمِنُ لِلْمُؤْمِنينَ ( به سود مؤمنين تصديق مىكند ) يعنى رهبرى مؤمنين و صلاح جامعهء مؤمنين اين‌گونه اقتضا مىكند . ولى بعد مىفرمايد : وَ رَحْمَةٌ لِلَّذينَ امَنوا و براى خصوص مؤمنين رحمت است .\r\nآنجا كه مىفرمايد : يُؤْمِنُ لِلْمُؤْمِنينَ جامعهء مؤمنين را مىگويد كه شامل همان منافقين هم هست . آنجا كه مىفرمايد : لِلَّذينَ امَنوا مؤمنين واقعى را ذكر مىكند : ولى براى كسانى كه مؤمن واقعى هستند وجودش رحمت است يعنى آنها از رحمت وجود او استفاده مىكنند .\r\n\r\nآيا پيامبر ، رحمت براى همهء مردم است يا خصوص مؤمنين ؟\r\nاينجا بعضى اين مسئله را طرح كرده‌اند : چرا آيه فرموده است كه پيغمبر اكرم رحمت است براى خصوص مؤمنين واقعى شما و حال آنكه در يك آيه مىفرمايد : وَ ما ارْسَلْناكَ الّا رَحْمَةً لِلْعالَمينَ « 1 » و ما تو را نفرستاديم مگر اينكه رحمت براى همهء عالميان باشى . پيغمبر رحمت است براى عموم مردم يا رحمت است براى خصوص مؤمنين ؟\r\nجوابش واضح است و آن را از مثلى كه خود پيغمبر اكرم ذكر كرده‌اند و در كتب حديث هست و شهيد عليه‌الرحمه در مُنيةُ المريد نقل كرده است عرض مىكنم .\r\nپيغمبر اكرم فرمود : مَثَلُ ما بَعَثَنِىَ اللَّهُ مِنَ الْهُدى كَمَثلِ الْغَيْثِ مَثَل من و آنچه خداوند مرا به آن مبعوث فرموده - يعنى رسالت و بعثت و دعوت من - مَثَل باران است . باران بر همهء زمينها علىالسّويّه مىريزد ولى زمينها خودشان اختلاف دارند . بعد زمينها را سه قسم كرد ، فرمود : بعضى از زمينها شنزار هستند ، باران مىريزد اما از اين طرف كه\r\n\r\n\r\n\r\n\r\n","description":"","footnote":"\r\n( 1 ) . انبياء / 107 .\r\n","page_name":" 379 ","page_number":379},
  {"content":"\r\n\r\nمىريزد از آن طرف فرو مىرود . يك روز كه بگذرد و يك آفتاب بيايد ، انگار بارانى نيامده . از اين طرف آب آمده ، از آن طرف آب منتقل شده و زير زمين رفته و اين زمين يك ذره از اين آب استفاده نكرده است . گروهى از مردم چنين هستند .\r\nزمينهاى ديگرى هست كه خيلى سفت و سنگستان است . احياناً گودال است و آب را در خودش نگه مىدارد و فرو نمىبرد . يك حوضِ آب است و آب را نگه داشته . خود آن زمين از آن آب استفاده نمىكند ولى آدمها ، حيوانها ، مرغها ، چرنده‌ها و پرنده‌ها مىآيند از اين آب استفاده مىكنند . وسيله است براى استفاده كردن ديگران ، ولى خودش استفاده نمىبرد . بعضى از مردم هم اين‌جورند . اينها آنچه را كه خداوند به وسيلهء من فرستاده است - قرآنِ من ، دستورها و سنن من - در خودشان جمع مىكنند مثل يك حوض آب ، براى ديگران بيان مىكنند و ديگران استفاده مىكنند اما خود آن بدبختها هيچ استفاده نمىكنند . يك حوض آب هستند ؛ ديگران از اين حوض آب استفاده مىكنند ولى خود حوض كه از آب استفاده نمىكند .\r\nمىبينيد دهها هزار حديث حفظ است و اينها را براى مردم ديگر مىگويد و آنها مىگويند پاى منبر فلان‌كس بودم يك حرفى شنيدم ، از آن وقت كه اين حرف را شنيده‌ام من ديگر چنين مىكنم . اما او خودش به حرف خودش عمل نمىكند . مثل يك آدمى است كه چلوكبابى باز كرده و روزى پانصد ظرف چلوكباب به مردم مىدهد و خودش يك ظرف هم نمىخورد . مردمِ ديگر از اين چلوكبابى استفاده مىكنند اما خود اين آقاى چلوكبابى آخرش مىرود نان و پنير مىخورد .\r\nاما سرزمين سومى هست ، زمينى كه خاك حسابى دارد ، باران مىآيد ، اين جور خاكها باران را مثل يك ظرف آب نگه نمىدارد ، بلكه در خودش جذب مىكند اما رد هم نمىكند . در اين زمين است كه شما مىبينيد گلها و گياهها و سبزه‌ها مىرويد ، اين زمين است كه بعد از مدتى مىبينيد سبز و خرّم و پر از گل و گياه شد .\r\nبنابراين پيغمبر اكرم آيا رحمت است تنها براى همين زمينى كه در آن گياه و سبزه روييده است يا براى همه ؟ او براى همه رحمت است ، يعنى بالقوه براى همه رحمت است ، چون باران كه فقط براى اين زمين نمىآيد ، روى همهء زمينها مىبارد .\r\nوَ ما ارْسَلْناكَ الّا رَحْمَةً لِلْعالَمينَ ما تو را نفرستاديم مگر رحمت براى همهء عالميان .\r\nپيغمبر نيامده كه فقط سلمان و ابوذر را هدايت كند ، پيغمبر آمده ابوجهل و ابولهب را هم هدايت كند اما آن كه از اين پيغمبر استفاده مىكند سلمان است و ابوذر و مقداد و\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nعمار و . . . ، آنهاى ديگر استفاده نمىبرند .\r\n يَحْلِفُونَ بِاللَّهِ لَكُمْ لِيُرْضُوكُمْ  گرمند به قسمهاى غِلاظ و شِداد خوردن كه ما چنين نكرديم ، ما چنان نكرديم ، ما با شما هستيم ، كه مؤمنين را راضى كنند . مؤمنين هم شايد كم و بيش تحت تأثير قرار مىگرفتند . قرآن مىگويد چرا اينقدر كوشش مىكنيد كه مؤمنين را راضى كنيد ، كوشش كنيد خدا و پيغمبر را راضى كنيد ، يعنى منافق نباشيد . چرا پىدرپى قسم مىخوريد تا مؤمنين را راضى كنيد ؟ قسم نخوريد ، نيتتان را تغيير بدهيد تا خدا از شما راضى بشود ، تا پيغمبر خدا از شما راضى بشود .\r\nوَ اللَّهُ وَ رَسولُهُ احَقُّ انْ يُرْضوهُ خدا و پيغمبر سزاوارترند كه خدا را راضى كنيد .\r\nنمىفرمايد خدا و پيغمبر سزاوارترند كه خدا و پيغمبر را راضى كنيد . وقتى مقام جلب رضاست كه نوعى عبادت و عبوديت است ، ديگر پيغمبر را وارد نمىكند . خدا و پيغمبر سزاوارترند كه در راه رضاى خدا بكوشيد يعنى رضاى پيغمبر هم همان رضاى خداست . نمىگويد هم خدا را راضى كنيد هم پيغمبر ، چون رضاى پيغمبر غير از رضاى خدا نيست . و خدا و پيغمبر خدا سزاوارترند به اينكه اينها خدا را راضى كنند انْ كانوا مُؤْمِنينَ اگر واقعاً مؤمن‌اند و راست مىگويند .\r\nأَلَمْ يَعْلَموا انَّهُ مَنْ يُحادِدِ اللَّهَ وَ رَسولَهُ فَانَّ لَهُ نارَ جَهَنَّمَ خالِداً فيها . آيا اينها اين مطلب را نمىدانند كه هركسى كه با پيغمبر اكرم معارضه كند و او در حدى قرار بگيرد و پيغمبر در حد ديگر ، حسابش را با پيغمبر جدا كند و در مقابل پيغمبر صف‌بندى و جانب‌گيرى نمايد ، همچنان كه اين منافقين مىكنند ، براى چنين كسى آتش جهنم است خالِداً فيها به شكل خلود كه بيرون آمدن ندارد ذلِكَ الْخِزْىُ الْعَظيمُ « 1 » و رسوايى بزرگ اين است .\r\nآيات بعد نيز دربارهء منافقين است كه مقدارى از آن را برايتان عرض مىكنم :\r\n   يَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِما فِي قُلُوبِهِمْ قُلِ اسْتَهْزِؤُا إِنَّ اللَّهَ مُخْرِجٌ ما تَحْذَرُونَ . وَ لَئِنْ سَأَلْتَهُمْ لَيَقُولُنَّ إِنَّما كُنَّا نَخُوضُ وَ نَلْعَبُ قُلْ أَ بِاللَّهِ وَ آياتِهِ وَ رَسُولِهِ كُنْتُمْ تَسْتَهْزِؤُنَ . لا تَعْتَذِرُوا قَدْ كَفَرْتُمْ بَعْدَ إِيمانِكُمْ إِنْ نَعْفُ عَنْ   \r\n\r\n\r\n\r\n\r\n","description":"","footnote":"\r\n( 1 ) . توبه / 62 و 63 .\r\n","page_name":" 381 ","page_number":381},
  {"content":"\r\n\r\n طائِفَةٍ مِنْكُمْ نُعَذِّبْ طائِفَةً بِأَنَّهُمْ كانُوا مُجْرِمِينَ  « 1 »  . \r\n\r\nمنافقين اولين\r\nآيات پيش حكايت مىكرد از برخى آزارهاى زبانى كه منافقين به پيغمبر اكرم مىرساندند . اين سه آيه‌اى كه خواندم نشان مىدهد كه منافقين در يك جريانى كار نفاقشان آنقدر بالا گرفت كه يك تصميم بسيار خطرناكى ، در حد كشتن پيغمبر اكرم ، گرفته بودند . اين منافقين كه اينجا قرآن ذكر مىكند ، به قرينه‌اى كه در خود آيه هست ، از منافقين اولين نيستند يعنى از كسانى نيستند كه از اول به پيغمبر ايمان نياوردند از قبيل عبداللَّه بن ابَىّ بن سَلول كه از اوّلى كه پيغمبر اكرم به مدينه آمدند يك گروهى بودند كه وجود پيغمبر بر اينها گران بود . عبداللَّه بن ابىّ بن سلول قبل از آمدن پيغمبر يك موقعيت بسيار عالى در مدينه داشت و حتى اواخر ، دو قبيلهء اوس و خزرج براى اينكه به اختلافاتشان خاتمه بدهند اتفاق‌نظر پيدا كرده بودند كه عبداللَّه بن ابىّ را به رياست بلكه به نوعى پادشاهى در ميان خودشان برگزينند ، و مىگويند بدبخت تاجى هم براى خودش تهيه كرده و منتظر بود كه عن قريبٍ جلوس و تاجگذارى كند كه اين قضايا مقارن شد با ايمان گروهى از مردم مدينه به پيغمبر اكرم در مكه ، و بعد آمدن عده‌اى از اينها به مكه ، و در عقبهء منى با پيغمبر اكرم بيعت كردند و سپس آمدند مبلّغ اسلام در مدينه شدند و اوضاع جديدى پيش آمد . عبداللَّه بن ابىّ كنار زده شد و ديگر آن فكرى كه پيدا شده بود كه او را به رياست برگزينند به كلى از بين رفت . طبعاً اين آدم عقده پيدا كرد ( البته آدم متنفذى بود ) و عرب هم كه يك تعصب قبيله‌اى دارد و رئيس خودش را در حد پرستش پيروى مىكند . عبداللَّه بن ابىّ و گروه زيادى چاره‌اى نداشتند از اينكه به ظاهر هم شده اسلام اختيار كنند اما او در باطن دشمنى مىورزيد . اينها را منافقين اولين مىگوييم .\r\n\r\nمنافقين بعدى\r\nاز همين آيات سورهء توبه معلوم مىشود كه بعضى از اصحاب پيغمبر اكرم بعد از آنكه\r\n\r\n\r\n\r\n\r\n","description":"","footnote":"\r\n( 1 ) . توبه / 64 - 66 .\r\n","page_name":" 382 ","page_number":382},
  {"content":"\r\n\r\nايمان آوردند منافق شدند يعنى اول مؤمن بودند بعد منافق شدند ؛ اول واقعاً مؤمن بودند ولى بعد به ظاهر از اسلام انحراف پيدا نكردند اما در باطن به سوى كفر و مخالفت واقعى پيغمبر اكرم گرايش پيدا كردند چون آيه مىفرمايد : قَدْ كَفَرْتُمْ بَعْدَ ايمانِكُمْ اول ايمان آورديد ولى فعلًا شما در باطن كافر هستيد . از آيه اجمالًا فهميده مىشود كه اينها يك كارى انجام دادند كه وقتى مورد مؤاخذه قرار گرفتند گفتند قصد ما شوخى بود . ولى قرآن پرده‌درى نكرده است ، بيان نكرده كه آن كار چه كارى بوده ، اما لحن آيه مطلب را اجمالًا مىرساند كه واقعاً يك مخالفت شديدى در حد كفر بوده است . طبعاً مسأله‌اى بوده كه افرادى از آن زيان مىديدند . روايتهاى خيلى مختلفى در شأن نزول اين آيه هست و معتبرترين و متناسب‌ترين آنها با لحن آيات ، داستان عقبهء تبوك است .\r\n\r\nشأن نزول آيه - تصميم خطرناك منافقين\r\nدر احاديث و تواريخ آمده است كه پيغمبر اكرم در سفرى كه براى تبوك رفتند كه سى هزار نفر حركت كردند ، گروهى از منافقين هم همراه پيغمبر بودند گواينكه گروهى از آنها در مدينه ماندند . منافقين پيش‌بينى مىكردند كه اين سفر غير از آن سفرها و اين جنگ غير از آن جنگهاست . جنگهاى ديگر پيغمبر با عرب و قبائل عرب بوده ، اين جنگ با يك مملكت نيرومند متمدن مانند روم است و آنجا كه بروند هر تكه‌شان به اندازهء گوششان خواهد بود . پيغمبر اكرم رفتند و گو اينكه جنگ نشد ولى سپاه اسلام قدرت‌نمايى خودش را كرد و قدرت خود را ارائه كرد . دولت روم حاضر به جنگيدن نشد و برگشتند . منافقين احساس خطر كردند . اينها قبل از اين جنگ وضع پيغمبر را در خطر ديدند و كمى بيشتر نيات خودشان را برملا كردند و خودشان را نشان دادند و فكر مىكردند كه در اين سفر كار پيغمبر يكسره است .\r\nوقتى كه ديدند پيغمبر در اين سفر موفق برگشت و اينها هم كم و بيش شناخته شدند و لااقل قضيه براى خود پيغمبر اكرم روشن شد ، [ با خود گفتند 
  ] نكند وقتى ما به مدينه برويم پيغمبر تصميم خطرناكى دربارهء ما بگيرد يا سوره‌اى دربارهء ما نازل بشود و ما را مفتضح كند ! پس قبل از آنكه كار به اينجاها بكشد ما كلكش را بكنيم .\r\nاينها اين مسئله را كه ممكن است سوره‌اى نازل بشود و ما رسوا بشويم احتمال مىدادند يعنى تجربه داشتند كه گاهى مخفىترين خبرها را پيغمبر اكرم مىگفت كه به من وحى شد و آيه نازل گرديد . اگرچه آنها در باطن به وحى و نبوت ايمانى\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nنداشتند و يا لااقل ترديد داشتند ولى مىگفتند اين آدم يا با جن ارتباط دارد يا يك صرافت فوق‌العاده‌اى دارد و يا جاسوسهاى خيلى دقيقى دارد ، بالاخره هرجور هست خبرهاى ما به او مىرسد و وقتى كه رسيد ، آياتى بر او نازل مىشود . و اگر هم آنها نزول را قبول نداشتند ، چون از نظر مؤمنين اين امر نزول آيات بود تعبير به نزول آيات مىكردند .\r\nبالاخره اينها را وحشت گرفت كه پيغمبر به مدينه برود و آياتى نازل بشود و اينها مفتضح بشوند ، پس خوب است كه ما كلك او را همين جا بكنيم . لشكر سى هزار نفر بود . كوهستانهاى خيلى سختى در آن راه است ( ما تا نصف آن راه - تقريباً تا خيبر - را رفتيم و ادامه‌اش مخصوصاً از خيبر به طرف شام كوهستانهاى خيلى زيادى است . ) از بعضى گردنه‌هاى صعب‌العبور مىگذشتند ، گردنه‌هايى كه ديگر لشكر نمىتوانست به طور دسته‌جمعى وارد بشود ، بايد دو نفر سه نفر از راههاى باريك عبور مىكردند . اينها رفتند و در يك نقطهء خيلى سختى كمين كردند كه در آنجا يا شتر پيغمبر را رم بدهند و يا به شكل ديگرى پيغمبر را به قعر دره بيندازند و بعد بگويند كه مثلًا شتر پيغمبر رم كرد يا لغزيد .\r\nوحى آسمانى پيغمبر اكرم را آگاه كرد . ظاهراً شب بود و اينها لثام به صورت خودشان بسته بودند . عمّار و حذيفه همراه پيغمبر اكرم بودند . رسول اكرم به حذيفه فرمود : برو جلو ، افرادى را مىبينى و به آنها بگو كه قضيه از اين قرار است ، شما چنين تصميمى داريد . تا رفت و به اينها گفت ، فهميدند كه پيغمبر آگاه شده و فرار كردند . حضرت رسول به حذيفه فرمود : حذيفه ! آيا تو اينها را شناختى ؟ گفت : نه .\r\nفرمود : اينها اين و اين و . . . بودند ( دوازده يا پانزده نفر را پيغمبر اكرم اسم برد ) و ظاهراً به امر خود پيغمبر از باب اينكه مصلحت نبود ، حذيفه هرگز اين سرّ و راز را فاش نكرد . و قرائن نشان مىدهد كه اينها افرادى بودند كه مصلحت اسلام و مسلمين نبود كه اين پرده دريده شود و راز اينها فاش گردد . اين بود كه حذيفه در ميان مسلمين يك آدم رازدار شناخته مىشد و خيلى افراد دربارهء خودشان شك مىكردند [ و از او سؤال مىنمودند . 
  ] ظاهراً دربارهء خليفهء دوم مىنويسند كه به حذيفه مىگفت : حذيفه ! تو دربارهء من دعا مىكنى يا نه ؟ مىگفت : من دربارهء مؤمنين و مؤمنات دعا مىكنم ، تو اگر از آنها باشى مشمول هستى اگر نه ، نه .\r\nبه هر حال يك چنين جريان خيلى مهمى پيش آمده كه از لحن آيات استفاده\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nمىشود . در شأن نزول اين آيات خيلى حرفها زده‌اند ولى آنچه كه از همه بهتر با آيات تطبيق مىكند همين است . در جلسهء بعد دربارهء اين آيات توضيح مىدهيم .\r\n\r\nترجمهء آيات\r\n يَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِما فِي قُلُوبِهِمْ  منافقين مىترسند كه دربارهء آنها سوره‌اى نازل بشود و به آنها اطلاع بدهد از آنچه كه در دل دارند و نيتهاى آنها را به آنان بازگو كند . قُلِ اسْتَهْزِؤا به آنها بگو حالا مسخره كنيد انَّ اللَّهَ مُخْرِجٌ ما تَحْذَرونَ خدا آن نيات باطن شما را بيرون خواهد آورد و به پيغمبر خودش خواهد گفت . وَ لَئِنْ سَأَلْتَهُمْ لَيَقولُنَّ انَّما كُنّا نَخوضُ وَ نَلْعَبُ اگر از آنها دربارهء آن كار بپرسى ( خيلى مجهول گذاشته ؛ [ گويى مىخواهد بگويد 
  ] آن چه كارى بود كه مىخواستيد انجام بدهيد ؟ ! ) مىگويند ما كه قصد جدى نداشتيم ، مىخواستيم شوخى كنيم . ( مثل اينكه يك كسى مىگويد من مىخواستم تو را بترسانم ، قصد جدى نداشتم . ) قُلْ أَبِاللَّهِ وَ اياتِهِ وَ رَسولِهِ كُنْتُمْ تَسْتَهْزِؤنَ بگو آيا شما به خدا و آيات خدا و به رسول خدا داريد استهزاء مىكنيد ، مسخره مىكنيد كه شوخى مىكرديم ؟ ! لاتَعْتَذِروا بىجهت عذر نياوريد . حرف حقيقى اين است : قَدْ كَفَرْتُمْ بَعْدَ ايمانِكُمْ شما مؤمن بوديد ولى كافر شديد ؛ واقعاً شما كافر شديد . انْ نَعْفُ عَنْ طائِفَةٍ مِنْكُمْ نُعَذِّبْ طائِفَةً بِانَّهُمْ كانوا مُجْرِمينَ شما دو دسته هستيد : بعضىتان قابليت گذشت داريد ولى برخى نداريد ، و اگر ما از بعضى از شما گذشت كنيم از بعضى ديگرتان گذشت نخواهيم كرد كه آنها مجرم هستند .\r\nتتمه‌اش ان‌شاءاللَّه باشد جلسهء ديگر « 1 » . و صلّى اللَّه على محمّد و إله الطاهرين .\r\nباسمك العظيم الاعظم الاعزّ الاجلّ الاكرم يا اللَّه . . . .\r\nخدايا دلهاى ما را به نور قرآن منوّر بگردان ، نيتهاى ما را خالص بگردان .\r\nخدايا ما را مسلمان واقعى قرار بده .\r\nخدايا حاجات مشروعهء همهء ما را برآور . در اين شب رحمت ، اموات ما را غريق رحمت بفرما .\r\n\r\n\r\n\r\n\r\n","description":"","footnote":"\r\n( 1 ) . [ متأسفانه نوار جلسهء بعد در دست نيست . 
  ]\r\n","page_name":" 385 ","page_number":385},
  {"content":"\r\n . \r\n","description":"","footnote":"","page_name":" 386 ","page_number":386},
  {"content":"\r\n\r\n\r\n[ تفسير سورهء نور 
  ]\r\n\r\nتفسير سورهء نور ( 1 )\r\nبسم اللَّه الرحمن الرحيم\r\n    سُورَةٌ أَنْزَلْناها وَ فَرَضْناها وَ أَنْزَلْنا فِيها آياتٍ بَيِّناتٍ لَعَلَّكُمْ تَذَكَّرُونَ . الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ وَ لا تَأْخُذْكُمْ بِهِما رَأْفَةٌ فِي دِينِ اللَّهِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ وَ لْيَشْهَدْ عَذابَهُما طائِفَةٌ مِنَ الْمُؤْمِنِينَ . الزَّانِي لا يَنْكِحُ إِلَّا زانِيَةً أَوْ مُشْرِكَةً وَ الزَّانِيَةُ لا يَنْكِحُها إِلَّا زانٍ أَوْ مُشْرِكٌ وَ حُرِّمَ ذلِكَ عَلَى الْمُؤْمِنِينَ     « 1 »     .    \r\nبه مناسبت اين كه اين ايام ، ايام وفات حضرت صدّيقهء طاهره سلام اللَّه عليها - بانويى كه « سيّدةُ نساءِ العالمين » و مظهر اعلاى عفاف در عالم اسلام است - مىباشد ، بنا شد كه سورهء مباركهء نور را تفسير كنيم و علت انتخاب اين سوره اين است كه بيشتر آيات اين سوره [ در اطراف مسائل مربوط به عفاف است . 
  ] « 2 »\r\nمىفرمايد در اين سوره يك سلسله آيات روشن آورده‌ايم ، باشد كه شما متذكر\r\n\r\n\r\n\r\n\r\n","description":"","footnote":"\r\n( 1 ) . نور / 1 - 3 .\r\n( 2 ) . [ افتادگى از اصل نوار است . 
  ]\r\n","page_name":" 387 ","page_number":387},
  {"content":"\r\n\r\nشويد و بيدار و هشيار گرديد . اين كه در ابتدا مىفرمايد « سوره‌اى است كه نازل كرده‌ايم » تنها سوره‌اى كه با اين جمله شروع مىشود اين سوره است . ما بسيارى از سوره‌ها داريم كه از ابتدا كه شروع مىشود به عنوان اين است كه « كتابى فرود آورديم » ، يعنى به همهء قرآن اشاره مىكند ، ولى اينجا تنها به همين سوره اشاره مىكند . معلوم مىشود كه يك عنايت خاصى به مفاد اين سوره است .\r\n\r\nمعناى « سوره »\r\nمعناى « سوره » را مىدانيد . هر قطعه‌اى از آيات قرآن كه با يك « بسم اللَّه » شروع مىشود و بعد پايان مىپذيرد به طورى كه بعد از آن ، « بسم‌اللَّه » ديگرى هست ، اين قطعه را « سوره » مىگويند . قرآن از كتابهايى است كه فصل ، باب و بخش ندارد ولى قطعه قطعه شدنش به صورت سوره سوره بودن است و هر سوره با يك « بسم‌اللَّه » آغاز مىشود و « بسم‌اللَّهِ » آغاز قطعهء بعد نشان دهندهء پايان سورهء قبلى است .\r\nمىگويند كلمهء « سوره » از همان ماده‌اى است كه كلمهء « سور » وضع شده است . در زبان عرب آن حصارى را كه دور شهرها مىكشيدند - و در فارسى به آن « باره » « 1 » مىگويند - كه يك شهر را در داخل خودش قرار مىداد و يك حائط و ديوارى بود كه بر تمام شهر يا قصبه و يا ده احاطه داشت ، سور مىگفتند ؛ مخصوصاً در مورد شهرها مىگفتند « سور البلد » و آن ديوار مرتفعى بود كه دور يك شهر مىكشيدند .\r\nكأ نّه هر سوره‌اى در داخل يك حصار قرار گرفته است ، از اين جهت به آن « سوره » مىگويند . قرآن را خود پيغمبر سوره سوره كرده است نه اين كه بعد مسلمين آن را سوره سوره كرده باشند . از ابتدا كه قرآن نازل شد ، به صورت سوره سوره نازل شد .\r\n\r\nاهميت مسائل مربوط به عفاف\r\nآيهء اول مخصوصاً با تعبير « سورَةٌ انْزَلْناها » و بعد هم با كلمهء « فَرَضْناها » اين مطلب را مىفهماند كه مسائل مربوط به عفاف مسائلى بسيار جدى است ؛ يعنى درست در جهت عكس آنچه بشر امروز فكر مىكند كه در جهت سهل كردن و ساده كردن و\r\n\r\n\r\n\r\n\r\n","description":"","footnote":"\r\n( 1 ) . [ باره و بارو ، هر دو به معناى حصار است . 
  ]\r\n","page_name":" 388 ","page_number":388},
  {"content":"\r\n\r\nناچيز شمردن روابط جنسى حركت مىكند و به غلط اسمش را آزادى مىگذارد و به اصطلاح در جهت « آزادى جنسى » گام برمىدارد ، قرآن برعكس ، آنچه تحت عنوان حريمهاى عفاف مطرح مىكند و آنچه تحت عنوان مجازاتهاى بىعفتى بيان مىكند و آنچه تحت عنوان مجازات لكه‌دار كردن زنهايى كه عفيفه‌اند و به دروغ متهم مىشوند بيان مىكند و آنچه در باب ترغيب به ازدواج بيان مىكند و بالأخره هرچه در باب مسائل مربوط به عفاف گفته است ، مىخواهد بگويد اينها مسائل بسيار بسيار جدى و « فرض » است و نمىشود اينها را كوچك شمرد ، و يكى از بدبختيهاى دنياى امروز تحقير كردن اصول عفاف و تقواى در امور جنسى است ، كه دربارهء اينها بحث مىكنيم .\r\n« سورَةٌ انْزَلْناها » سوره‌اى است كه فرود آورده‌ايم و رعايت مقررات اين سوره را فرض و حتم كرده‌ايم ، يعنى مهم مىشماريم ، كوچك نمىشماريم . « وَ انْزَلْنا فيها اياتٍ بَيِّناتٍ » و ما در اين سوره يك سلسله آيات بيّنه ( آيات بزرگ روشن ) فرستاده‌ايم .\r\nممكن است مقصود تمام آيات سوره باشد يا - آن طور كه علامهء طباطبايى در تفسير الميزان مىفرمايند - مقصود آن آياتى است كه در وسط سوره آمده و درواقع آن آيات ستون فقرات اين سوره است . ساير آيات سوره راجع به آداب و اخلاق جنسى است و آن آيات مربوط به اصول عقايد است ، كه وجه تناسبش را بعد بيان مىكنيم .\r\nبه هر حال قرآن مىگويد ما اين سوره را فرود آورده‌ايم و مقررات و محتواى اين سوره را كه در زمينهء آداب و اخلاق جنسى است حتم شمرده‌ايم و يك سلسله آيات بيّنه در آن فرود آورده‌ايم براى بيدارى و آگاهى بشر ، « لَعَلَّكُمْ تَذَكَّرونَ » باشد كه شما يادآورى شويد ، آگاهى پيدا كنيد ، از غفلت خارج گرديد .\r\nفرق است ميان « تفكر » و « تذكر » . تفكر آنجايى است كه يك مسأله‌اى را كه انسان به كلى نسبت به آن جاهل و نادان است و نمىداند ، به انسان مىآموزند . قرآن در بسيارى از موارد ، دم از تفكر مىزند . تذكر در مسائلى است كه فطرت انسان خود به خود صحت آن مسائل را درك مىكند ولى بايد يادآورى كرد و توجه داد . قرآن مخصوصاً آداب و اخلاق جنسى را به عنوان « تذكر » بيان مىكند ، شايد يك علتش احترام گزاردن به بشر است . مىفرمايد ما شما را به اين مسائل متوجه مىكنيم ، يعنى مسائلى است كه اگر خودتان هم بينديشيد مىفهميد ، ولى ما شما را متذكر و متوجه مىكنيم .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\nمجازات زنا\r\nآيهء بعد مربوط به مجازات فحشا ( فحشاى به معنى زنا ) است . مىفرمايد :\r\n الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ وَ لا تَأْخُذْكُمْ بِهِما رَأْفَةٌ فِي دِينِ اللَّهِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ وَ لْيَشْهَدْ عَذابَهُما طائِفَةٌ مِنَ الْمُؤْمِنِينَ . \r\nدر اين آيه سه مطلب بيان شده است :\r\nاول اين كه زنا كار ، اعمّ از مرد و زن ، بايد مجازات شود و مجازاتش را هم قرآن تعيين كرده است : صد تازيانه . صد تازيانه بايد به مرد زنا كار زده شود و همين طور صد تازيانه به زن زناكار .\r\nمطلب دوم : به مؤمنين آگاهى مىدهد كه در مورد اين مجازات مبادا تحت تأثير عواطفتان قرار بگيريد ، مبادا دلتان به رحم بيايد و بگوييد [ با خوردن 
  ] صد تازيانه دردش مىآيد پس يك مقدار از آن را اجرا نكنيم ، كه اينجا جاى رحم نيست .\r\nمىگويد مبادا در اينجا عواطفتان به هيجان بيايد و سبب شود كه عملًا تسامحى در اجراى اين حد قائل شويد و به اصطلاح امروز يك وقت فكر نكنيد اين عمل « غير انسانى » است ؛ نه ، « انسانى » است .\r\nمطلب سوم : اين مجازات را در خفا انجام ندهيد ، چون اين مجازات براى اين است كه ديگران عبرت بگيرند . حتماً يك جمعى از مؤمنين بايد در موقع اجراى اين مجازات حاضر و ناظر باشند و ببينند . مقصود اين است كه وقتى اين حكم اجرا مىشود بايد به گونه‌اى اجرا شود كه همهء مردم آگاه شوند كه فلان مرد يا زن زنا كار اين حد درباره‌اش اجرا شد ، نه اين كه مخفيانه اجرا شود ، بايد علنى اجرا شود .\r\n\r\nفلسفهء مجازات زنا\r\nراجع به قسمت اول كه دستور مجازات زناست چند مطلب را بايد عرض كنم . يكى اين كه فلسفهء مجازات زنا چيست ؟ اگر شما كتابهايى را كه در اين زمينه‌ها بحث كرده‌اند بخوانيد مىبينيد غالباً اين طور اظهار نظر مىكنند كه علت مجازات زنا به اصطلاح آنها « مرد سالارى » است . در دوره‌هايى كه مرد حاكم بر خانواده بوده ( به\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nمعناى اين كه مرد مالك خانواده بوده و زن حقى نداشته و وسيله‌اى در دست مرد بوده براى بهره‌بردارى او ، و مرد خودش را مالك زن مىدانسته است ) وقتى كه زن زنا مىكرده است ، از نظر مرد اين طور بوده كه زن يك چيزى را كه تعلق به او داشته در اختيار ديگرى قرار داده ، و از اين جهت مجازات زنا برقرار شده است .\r\nمعلوم است كه از نظر قانون اسلام اين يك حرف بىاساسى است . در اسلام مجازات زنا منحصراً براى زن نيست ، هم مرد بايد مجازات شود و هم زن :  الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ  . تصريح مىكند : هم مرد زناكار و هم زن زنا كار هر دو بايد مجازات شوند . اگر اين طور مىبود كه مرد هيچ محدوديت و ممنوعيتى نداشت و تنها زن بود كه از زنا ممنوع بود - كه شايد چنين مقرراتى در بعضى جاهاى دنيا بوده كه فقط زن حق زنا كردن نداشته ولى مرد حق زنا كردن داشته است - در اين صورت مىشد اين حرف را گفت كه فلسفهء مجازات زنا « مرد سالارى » است .\r\nاما در اسلام ، هم مرد ممنوع است از زنا كردن و هم زن ، و معنايش اين است كه مرد كاميابى جنسى خودش را تنها و تنها در محدودهء ازدواج مىتواند انجام دهد ، و ازدواج يعنى قبول كردن يك سلسله تعهدات و مسئوليتها ، و زن هم كاميابى جنسى خودش را تنها در محدودهء ازدواج مىتواند انجام دهد ، يعنى مقرون به قبول يك سلسله تعهدها و مسئوليتها . پس مرد حق ندارد بدون اين كه مسئلهء ازدواج در ميان باشد آزادانه به اصطلاح امروز غريزهء جنسىاش را اشباع كند ، همچنان كه زن چنين حقى را ندارد . بنابراين مسئلهء حرمت زنا به زن اختصاص ندارد ، در مورد هر دو تعميم دارد .\r\nحال مسئلهء ديگرى مطرح است و آن اين است كه در عرف امروز اروپا زن و مرد فقط در وقتى كه به تعبير اسلام « محصن » و يا « محصنه » باشند از زنا كردن ممنوع‌اند ؛ يعنى مرد زن‌دار و زن شوهردار حق ندارند زنا كنند ، اما براى مردى كه زن ندارد يا زنى كه شوهر ندارد هيچ منعى نيست كه زنا كند و طبعاً مرد بىزن حق ندارد با زن شوهردار زنا كند و زن بىشوهر هم حق ندارد با مرد زن‌دار زنا كند ، ولى مرد بىزن و زن بىشوهر هيچ گونه ممنوعيتى ندارند . حال چرا اين طور مىگويند ؟ آنها اين طور فكر مىكنند كه فلسفهء حرمت زناى مرد زن‌دار اين است كه با اين كار به زنش خيانت كرده و حق او را از بين برده ، و فلسفهء حرمت زناى زن شوهردار هم اين است كه حق شوهرش را از بين برده ؛ پس مردى كه زن ندارد تعهدى در برابر\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nكسى ندارد و زنى هم كه شوهر ندارد تعهدى در برابر كسى ندارد ، پس براى آنها اشكالى نيست .\r\nولى از نظر اسلام در اينجا دو مسئله مطرح است : يك مسئله اين كه براى هيچ مرد و زنى در خارج از تشكيل عائله حق كاميابى جنسى نيست ، چه مرد زن داشته باشد يا نداشته باشد و چه زن شوهر داشته باشد يا نداشته باشد . اسلام براى عائله آن اهميت فوق‌العاده‌اى را قائل است كه در خارج از كانون خانوادگى ارضاى كاميابى جنسى را ممنوع مىداند و تنها محيط خانوادگى را جاى ارضاى كاميابى جنسى مىداند ؛ در محيط خارج از كانون خانوادگى به هيچ شكل اجازه نمىدهد كه مرد و زنى از يكديگر استمتاع كنند .\r\nمسئلهء دوم مسئلهء مجازات مرد زن‌دار و زن شوهردار است . لهذا اسلام دو مجازات قائل است . يك مجازات كلى قائل است كه همان صد تازيانه است ؛ و اگر مرد زن‌دار يا زن شوهردار زنا كرد ، در اينجا مجازات شدت پيدا مىكند و آن « رجم » است : سنگسارى .\r\n\r\nازدواج در سيستم فرنگى و سيستم اسلامى\r\nيكى از چيزهايى كه پايهء خانواده و محيط خانوادگى را محكم مىكند همين مسئله [ يعنى ممنوعيت كاميابى جنسى در خارج از كانون خانواده 
  ] است و علت اين كه پايهء كانون خانوادگى در دنياى اروپا سست و متزلزل است [ رعايت نكردن اين اصل 
  ] است ، و امروز هم در جامعهء ما به هر نسبت كه از فرنگيها پيروى كنيم كانون خانوادگى را متزلزل كرده‌ايم . وقتى كه جامعهء ما به دستور اسلام واقعاً عمل مىكرد ؛ يعنى پسرها واقعاً قبل از ازدواج ، با زنى و دخترى در تماس نبودند و به اصطلاح فرنگيهاى امروز يك گرل فرند  ) dneirf lrig (  نداشتند ( رفيق دختر نداشتند ) و دخترها هم همين طور ، ازدواج براى يك پسر يا دختر يك آرزو بود . يك پسر به سن پانزده شانزده سالگى كه مىرسيد ، احساس طبيعى نياز به همسر در او پيدا مىشد ، يك دختر هم همين طور ، و اين طبيعى است كه آرزوى يك پسر اين بود كه زن بگيرد چون به وسيلهء ازدواج از محدوديت و ممنوعيتِ استفاده از زن خارج مىشد و به مرز آزادى استفاده از زن مىرسيد . آن وقت « شب زفاف كم از صبح پادشاهى » نبود چون روى خاصيت روانى ، اولين موجودى كه اين پسر را به اين\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nحظّ و بهره رسانده يعنى از محدوديت به آزادى رسانده همسرش بوده ، و براى دختر هم اين پسر اولين كسى بوده كه او را از محدوديت به آزادى رسانده است . اين بود كه پسر و دخترهايى كه اصلًا همديگر را نديده بودند و ازدواج كرده بودند ، آنچنان با يكديگر الفت مىگرفتند كه وضع عجيبى بود « 1 » .\r\nاما سيستم فرنگى به پسر اجازه مىدهد كه تا زمانى كه زن نگرفته روابط جنسىاش آزاد باشد و به دختر هم اجازه مىدهد تا شوهر نكرده روابط جنسىاش آزاد باشد . نتيجه اين است كه براى يك پسر ازدواج محدوديت است و براى يك دختر هم ازدواج محدوديت است . قبل از ازدواج ، آزادى داشته با هر كسى [ رابطه داشته باشد 
  ] ، حال كه مىخواهد ازدواج كند به يك نفر محدود مىشود . اين است كه يك پسر وقتى مىخواهد زنى را بگيرد ، مىگويد : « من از امروز يك زندانبان براى خودم درست كردم . » يك دختر هم شوهرش برايش زندانبان مىشود ؛ يعنى از آزادى به محدوديت مىآيند .\r\nازدواج در سيستم فرنگى يعنى آزاد را محدود كردن ، از آزادى به محدوديت آمدن ، و ازدواج در سيستم اسلامى يعنى از محدوديت به آزادى آمدن . ازدواجى كه خاصيت روانىاش از محدوديت به آزادى آمدن است ، به دنبال خود استحكام مىآورد و آن كه پايه‌اش از آزادى به محدوديت آمدن است اولًا خودش استحكام ندارد ( يعنى زود منجر به طلاق مىشود ) و ثانياً آن پسرى كه به تعبير خود فرنگيها دهها و گاهى صدها دختر را « تجربه » كرده و آن دخترى كه دهها و صدها پسر را تجربه كرده است ، مگر حالا با يكى پابند مىشود ؟ مگر مىشود پابندش كرد ؟\r\nعلت اين كه اسلام زنا را تحريم كرده فقط اين نيست كه اين ، حق آن مرد است و آن ، حق اين زن ، پس مردى كه ازدواج نكرده تعهدى در مقابل زنى ندارد و زنى هم كه ازدواج نكرده تعهدى در مقابل مردى ندارد ، پس هيچ مانعى براى اين كار نيست ؛ يك مردى كه تا آخر عمرش نمىخواهد ازدواج كند او مطلق‌العنان باشد و يك زنى هم كه تا آخر عمرش نمىخواهد ازدواج كند او هم مطلق‌العنان باشد . اسلام مىگويد ابداً چنين چيزى نيست ، يا بايد محروميت را به صورت مطلق قبول كنى يا ازدواج\r\n\r\n\r\n\r\n\r\n","description":"","footnote":"\r\n( 1 ) . نمىخواهم بگويم كه نديدن ، كار درستى است . نه ، اسلام اجازه داده است كه ببينند ، ولى اگر هم نديده بودند ، وقتى به يكديگر مىرسيدند تا لب گور به يكديگر عشق مىورزيدند .\r\n","page_name":" 393 ","page_number":393},
  {"content":"\r\n\r\nرا بپذيرى و به تعهدها و مسئوليتهاى ازدواج پايبند شوى .\r\nاين است كه اسلام مىگويد زنا مجازات شديد دارد و زنايى كه فقط جنبهء زنا دارد و ديگر در آن پايمال كردن حق يك زن و پايمال كردن حق يك شوهر نيست ، صد تازيانه دارد . اسلام دربارهء مردى كه در عين اين كه زن دارد و طبعاً تحت فشار غريزهء جنسى نيست و زنى كه شوهر دارد و طبعاً تحت فشار غريزه نيست و روى هوسبازى زنا مىكنند ، به رجم و سنگسار كردن [ فرمان مىدهد . 
  ] ببينيد تا چه حد اسلام براى اين مسائل اهميت قائل است ! دنياى فرنگ ابتدا در اين حد مىگفت كه زنا در غير مورد مرد زن‌دار و زن شوهردار جرم نيست ؛ راسل مىگويد مگر اين كه جراحتى وارد كند ، اگر جراحتى وارد نكند عيب و اشكالى ندارد . كم كم به اينجا رسيدند كه برتراند راسل صريحاً مىگويد : براى زن شوهردار و مرد زن‌دار هم هيچ مانعى نيست ؛ چه اشكالى دارد كه يك زن شوهردار هم رفيق داشته باشد و عشقش در جايى باشد ؛ هم همسر داشته باشد و هم معشوق ؟ عشقش را با او انجام دهد و بچه را در خانهء اين بياورد ، ولى تعهد بسپارد وقتى با معشوقش عشقبازى مىكند از وسائل جلوگيرى از بچه‌دار شدن استفاده كند .\r\nمگر خود راسل اين حرف را باور كند ! و الّا هيچ آدم عاقلى باور نمىكند كه زنى مردى را دوست داشته باشد ، عشقش با يك مرد باشد ولى همسر يك شوهر باشد و فقط متعهد شده باشد كه براى شوهر خود بچه بياورد . هر زنى دلش مىخواهد كه بچه‌اى كه مىزايد و بچه‌اى كه جلو چشمش است يادگار آن آدمى باشد كه او را دوست دارد ، نه يادگار آدمى كه از او تنفر دارد . آن وقت چه تضمينى هست كه از مردى كه او را دوست دارد آبستن نشود و بچه را به ريش شوهرش نبندد ؟ !\r\nقرآن مثل اين كه عنايت به اين جهت دارد ، مىگويد : «   أَنْزَلْناها وَ فَرَضْناها   » ما اينها را حتم كرده‌ايم ، اينها از قوانين تغييرناپذير است ، مقتضيات زمان اينها را تغيير نمىدهد و نمىتواند تغيير دهد ، اينها جزء اصول زندگى بشر و تغييرناپذير است .\r\nدر جملهء بعد هم كه مىفرمايد : «  وَ لا تَأْخُذْكُمْ بِهِما رَأْفَةٌ فِي دِينِ اللَّهِ  » باز شدت عمل نشان مىدهد ، مىگويد : اينجا جاى رأفت و گذشت نيست ؛ همين قدر كه ثابت شد ، ديگر حق گذشت نداريد .\r\nدر جملهء بعد مخصوصاً امر مىكند كه مبادا اجراى حكم حد زن زناكار و مرد\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nزناكار را در پشت ديوارها و دور از چشم مردم انجام دهيد ؛ حتماً بايد در حضور مردم باشد و خبرش همه جا پخش شود تا بدانند اسلام در مسئلهء عفاف حساسيت فوق‌العاده دارد ، چون اصل اجراى دستورهاى جزايى براى تأديب و تربيت اجتماع است . يك زنى زنا كند و محرمانه او را ولو اعدام هم كنند ، اثرى در اجتماع نمىبخشد . در صدر اسلام هم هر وقت چنين چيزى اتفاق مىافتاد - كه البته كم اتفاق افتاده ، چون اين قوانين را اجرا مىكردند - اعلام عمومى مىكردند كه ايهاالناس ! جمع بشويد براى اينكه بناست حد زنا اجرا شود .\r\n\r\nافراط و تفريط در اروپا\r\nبه حكم « الْجاهِلُ امّا مُفْرِطٌ اوْ مُفَرِّطٌ » « 1 » دنياى اروپا تا قبل از اين دو سه قرن اخير - كه قانون حاكم بر آن ، قانون كليسا بود - در يك حد افراطى در محدود كردن روابط جنسى كوشش مىكرد و به اسلام در يك سلسله مسائل ايراد مىگرفت . اساساً در قانون كليسا ارتباط جنسى مطلقاً ولو با زن شرعى ، يك كار پليد بود . از نظر آنها زن ذاتاً موجودى پليد بود و عمل مقاربت ولو با زن شرعى عمل كثيفى بود و لهذا افراد مقدس و پاك و منزّه ، افرادى كه شايستگى داشتند به مقامات عالى روحانى برسند ، كسانى بودند كه در همهء عمر زنى را لمس نكرده و با زنى نزديكى نكرده بودند . پاپ از ميان افرادى انتخاب مىشد - و هنوز همچنين است - كه تمام عمر را مجرّد به سر برده بودند ، و اصلًا نفس « تجرّد » مقدس بود . منتها مىگفتند افرادى كه استعداد دارند اين عمل مقدس تجرّد را انجام دهند و در تمام عمر با هيچ زنى تماس نداشته باشند ، كم هستند - و همينها هستند كه بعداً كشيش و كاردينال مىشوند و بعضى به حد پاپ شدن مىرسند - اما اكثر مردم نمىتوانند مجرّد باشند و اگر ما به اكثر مردم بگوييم مجرّد زندگى كنند ، اينها مرتكب عمل زنا مىشوند - كه پليدتر است - و بيشتر عمل جنسى انجام مىدهند . بنابراين از باب « دفع افسد به فاسد » ازدواج را اجازه مىدادند .\r\nاسلام بر عكس ، تجرّد و عزوبت را پليد مىداند و گفته است « زمين ، آدم عزب\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، حكمت 70 با اين عبارت : لا يُرَى الْجاهِلُ الّا مُفْرِطاً اوْ مُفَرِّطاً .\r\n","page_name":" 395 ","page_number":395},
  {"content":"\r\n\r\nرا لعنت مىكند كه بر آن بول كند » « 1 » و ازدواج را مقدس مىشمارد .\r\n\r\nمجازات تهمت زنا\r\n وَ الَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً وَ لا تَقْبَلُوا لَهُمْ شَهادَةً أَبَداً وَ أُولئِكَ هُمُ الْفاسِقُونَ . \r\nكلمهء « مُحْصَن » يا « مُحْصِن » در قرآن به دو معنا ذكر مىشود . گاهى در خصوص زن شوهردار گفته مىشود ، يعنى آن كه در حصار ازدواج قرار گرفته ، و گاهى اين كلمه به معنى زن عفيف است ولو زن مجرّدى باشد . اينجا معناى دوم مقصود است :\r\nكسانى كه رمى مىكنند « 2 » و با تير تهمت ، زنان پاكدامن را هدف قرار مىدهند و حرفى مىزنند كه نسبت ناپاكدامنى به آنهاست و چهار شاهد هم نمىآورند [ پس به آنها هشتاد ضربه شلاق بزنيد و ديگر شهادت آنها را قبول نكنيد و اينها فاسق‌اند . 
  ]\r\nاسلام البته هيچ مدعايى را بدون دليل نمىپذيرد . ولى بعضى از مدعاهاست كه با حرف يك نفر هم قبول مىكند حتى اگر آن يك نفر زن باشد ، مثل مسائل زنانه‌اى كه يك زن از طرف خودش بگويد . وقتى كسى مىخواهد زنش را طلاق دهد ، چون طلاق در حال عادت جايز نيست ، از زن مىپرسند تو پاكى يا در حال عادتى ؟ اگر گفت پاكم ، كافى است و اگر گفت در حال عادتم ، حرفش درست است . ديگر نمىگويند دو نفر شاهد اقامه كن ، حرف خودش معتبر است . در بعضى موارد حتماً بايد دو شاهد مرد باشد ، مثل دعاوى مالى . ولى در دعاوى ناموسى ، آنجا كه پاى حرمت ناموس و لكه‌دار شدن عفاف در ميان است ، اسلام مىگويد حتى دو شاهد عادل هم كافى نيست . اگر دو شاهد عادلِ عادل « 3 » كه مردم پشت سر آنها نماز\r\n\r\n\r\n\r\n\r\n","description":"","footnote":"\r\n( 1 ) . [ نظير اين تعبير در روايات دربارهء « أغلف » يعنى مرد ختنه نكرده وارد شده است ( بحار ، ج 104 / ص 126 ) . 
  ]\r\n( 2 ) . رمى يعنى تيراندازى .\r\n( 3 ) . از اينجا اهميت مسئله را در نظر اسلام بفهميد كه اسلام چقدر مىخواهد كسى مورد تهمت قرارنگيرد .\r\n","page_name":" 396 ","page_number":396},
  {"content":"\r\n\r\nمىخوانند و حتى از آنها تقليد مىكنند بيايند شهادت دهند كه به چشم خودمان ديديم كه فلان زن زنا كرد ، اسلام مىگويد كافى نيست ، شما دو نفريد . اگر سه نفر شاهد عادل هم باشد مىگويد كافى نيست . اگر چهار نفر شاهد عادل بيايند شهادت بدهند ، آنوقت اسلام حاضر است كه آن زن را متهم بشناسد و دليل را كافى بداند .\r\nممكن است بگوييد اگر چنين چيزى باشد چندان اتفاق نمىافتد ، چهار شاهد عادل از كجا پيدا شوند تا شهادت دهند زنى زنا كرده است ؟ مىگوييم مگر اسلام در مسئلهء زنا بنايش بر تجسس و تحقيق و تفتيش است ؟ اسلام كه مىگويد چهار شاهد ، هدفش اين نيست كه بخواهد تجسس و تحقيق شود تا بگوييد با اين شرايط سنگين ، در صد هزار مورد يكى هم اتفاق نمىافتد كه بيايند شهادت بدهند . [ در جواب مىگوييم 
  ] اصلًا اسلام مىخواهد زنا كمتر ثابت شود . شاهد نيامد ، نيامد . اگر هزار زنا صورت بگيرد و مخفى بماند ، از نظر اسلام آسان‌تر است از اين كه يك زن عفيفى كه زنا نكرده مورد اتهام قرار گيرد ، و اين اهميت بيشترى دارد . اسلام نمىخواهد زنا انجام شود ، ولى اين كه نمىخواهد زنا شود ، از راه شاهد و مجازات نيست ، بلكه راههاى ديگرى تعبيه كرده است . اگر به راههاى تربيت فردى و مقررات اجتماعى [ اسلام 
  ] عمل شود زنا واقع نمىشود ، نه اين كه زنا كه واقع شد مجازات مىكنند و از راه مجازات جلو زنا را مىگيرند . بله ، مجازات هم قائل شده است ؛ آنهايى كه اين تربيت در ايشان اثر نمىبخشد ، بدانند كه راه تازيانه خوردن و در مواردى راه كشته شدن آنها و گاهى كشته شدن از طريق سنگسار باز است .\r\nپس گفتيم چهار شاهد لازم است . حال ، شهادت دادن براى شاهد چقدر خطر دارد ؟ اگر يك نفر ديد كه زنى زنا مىكند و سه نفر ديگر آنجا نيستند كه با او شهادت دهند ، بايد دهانش را ببندد ؛ و يا دو نفر اگر ديدند ، بايد دهانهاشان را ببندند ؛ سه نفر اگر ديدند ، بايد دهانهايشان را ببندند ؛ چون اين طور نيست كه اگر آمدند شهادت دادند ، به آنها بگويند شهادتى كه داديد كافى نيست و چون كافى نيست برويد خانه‌تان ! بلكه مىگويند شهادت داديد و نتوانستيد اثبات كنيد ، پس « قاذف » ( تهمت‌زن ) هستيد ، نفرى هشتاد تازيانه بايد بخوريد . اين است كه قرآن مىگويد :\r\nآنها كه زنان عفيف را متهم مىكنند و چهار شاهد نمىآورند ، ولو راستگو باشند اما چون با اين گفتن زنى را متهم كرده‌اند ( و نبايد مىگفتند ) آنها را هشتاد تازيانه بزنيد .\r\nولى آيا همين يك مجازاتِ بدنى است ؟ نه ، يك مجازات اجتماعى هم هست :\r\n وَ لا تَقْبَلُوا لَهُمْ شَهادَةً أَبَداً  براى هميشه شهادت اينها مردود است ، ديگر شهادت اينها در هيچ موردى نبايد قبول شود . اينجا يك مجازات اجتماعى است ؛ يعنى از آن روز ،\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nديگر از اعتبار اجتماعى مىافتند ، چرا ؟ چون يك زن عفيفه‌اى را به زنا متهم كرده‌اند و نتوانسته‌اند اثبات كنند .\r\nمجازات سوم :  أُولئِكَ هُمُ الْفاسِقُونَ  اينها فاسق هستند . در اينجا ميان مفسرين اختلاف است كه آيا اين «  أُولئِكَ هُمُ الْفاسِقُونَ  » يك مجازات علىحدّه است غير از «  لا تَقْبَلُوا لَهُمْ شَهادَةً أَبَداً  » يا همان است ، يعنى ايندو مجموعاً يكى است ؟ بعضى گفته‌اند ايندو مجموعاً يكى است ، به اين صورت كه «  أُولئِكَ هُمُ الْفاسِقُونَ  » به منزلهء علت است براى «  وَ لا تَقْبَلُوا لَهُمْ شَهادَةً أَبَداً  » ؛ يعنى اينها با اين تهمت زدن فاسق شدند ، چون فاسق شدند شهادتشان قبول نيست و هر چيز ديگر كه شرطش عدالت است از آنها قبول نيست ، مثلًا ديگر صيغهء طلاق نزد آنها نمىشود جارى كرد ، پشت سر آنها نمىتوان نماز جماعت خواند ، اگر مجتهد باشند از آنها نمىتوان تقليد كرد ، چون شرط همهء اينها عدالت است ؛ بنابراين مجموعش يك مجازات است .\r\nولى بعضى گفته‌اند دو مجازات است : يك مجازات اين كه شهادتشان قبول نمىشود و ديگر اين كه فاسق‌اند و چون فاسق‌اند ساير آثار فسق بر آنها بار مىشود ، و اينها قابل تفكيك است . اگر اين شاهدى كه نتوانسته مدعايش را اثبات كند توبه كند ، فسقش از بين مىرود ( يعنى ما او را عادل مىدانيم ، پشت سرش نماز مىخوانيم ، اگر مجتهد باشد و از نظر علمى « جائزالتقليد » باشد از او مىتوان تقليد كرد ، باز اگر مجتهد باشد مىتواند قاضى شود چون قاضى هم بايد عادل باشد ) اما شهادتش ديگر قبول نمىشود ، چون آن مجازات مجازاتى جداست . اين است كه به عقيدهء بعضى اينجا سه مجازات است ؛ يعنى علت اين كه شهادت چنين شخصى قبول نمىشود فسق او نيست ، فسق يك مجازات جداگانه است . فاسق شمرده شدن از نظر اسلام يك مجازات است ، مقبول‌الشهاده نبودن مجازات ديگرى است .\r\nاز اينجا معنى آيهء بعد روشن مىشود . در آيهء بعد مىفرمايد :  إِلَّا الَّذِينَ تابُوا مِنْ بَعْدِ ذلِكَ وَ أَصْلَحُوا فَإِنَّ اللَّهَ غَفُورٌ رَحِيمٌ  مگر آنان كه بعد از اين ، توبه كنند و خرابىاى را كه به وجود آورده بودند اصلاح كنند ، پس خداوند آمرزنده و مهربان است .\r\n\r\nسه احتمال\r\nدر استثناى «  إِلَّا الَّذِينَ تابُوا  » سه احتمال در ابتدا مىتوان داد :\r\nيكى اين كه اگر شاهدى بعد از اين كه متهم كرد و نتوانست ثابت كند توبه كرد ،\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nبگوييم چون توبه كرده تازيانه به او نزنند ، شهادتش هم قبول باشد و فاسق هم نيست . ولى اين احتمال را كسى نداده است . همين قدر كه كسى زنى را متهم كرد و نتوانست ثابت كند ، تازيانه را حتماً بايد بخورد .\r\nاحتمال دوم اين است كه اگر كسى توبه كرد ، هم شهادت او قبول باشد و هم فاسق شمرده نشود ، يعنى تمام محروميتهاى اجتماعى او برگردد و از او اعادهء حيثيت بشود .\r\nاحتمال سوم اين است كه مجازات دومش براى هميشه باقى است ، يعنى شهادتش هيچ‌وقت قبول نمىشود و « الَّا الَّذينَ تابوا » استثناى عبارت آخر است ، يعنى آن مقدار از او اعادهء حيثيت مىشود كه مىتوان نماز جماعت پشت سر او خواند و از او تقليد كرد ، قاضى هم مىتواند باشد ، اما شهادتش هرگز قبول نمىشود ؛ و بعيد نيست كه اين سومى درست باشد ، يعنى «  إِلَّا الَّذِينَ تابُوا مِنْ بَعْدِ ذلِكَ وَ أَصْلَحُوا  » استثناى از « اولئِكَ هُمُ الْفاسِقونَ » باشد . آيهء بعد :   وَ الَّذِينَ يَرْمُونَ أَزْواجَهُمْ وَ لَمْ يَكُنْ لَهُمْ شُهَداءُ إِلَّا أَنْفُسُهُمْ فَشَهادَةُ أَحَدِهِمْ أَرْبَعُ شَهاداتٍ بِاللَّهِ إِنَّهُ لَمِنَ الصَّادِقِينَ . وَ الْخامِسَةُ أَنَّ لَعْنَتَ اللَّهِ عَلَيْهِ إِنْ كانَ مِنَ الْكاذِبِينَ   « 1 »   .  \r\nاينجا يك سؤال مطرح مىشود و آن اين كه شما گفتيد كه اگر مردى زنى را متهم به زنا كرد بايد چهار شاهد بياورد . حال اگر چهار شاهد نداشت تكليفش چيست ؟\r\nبايد بداند كه چون شاهد ندارد ، اگر شهادت دهد خودش را تازيانه مىزنند ، پس وظيفه‌اش سكوت كردن است . حال اگر آن مردى كه ديده آن زن زنا مىكند شوهر آن زن باشد تكليفش چيست ؟ آيا او هم اگر چهار شاهد وجود داشت بيايد پيش حاكم شرعى اظهار كند كه زن من زنا كرده است ؟ اگر بخواهد چهار شاهد پيدا كند ، آنها كارشان تمام شده است . اگر شاهدْ غير شوهر بود ، مىگفتند حال كه چهار شاهد نيست سكوت كن ، حرف نزن ، به تو چه ربطى دارد ؟ اگر بگويى ، خودت را تازيانه مىزنند .\r\nشوهر وقتى پيش حاكم شهادت مىدهد ، بايد چهار بار سوگند به خدا بخورد و خدا را گواه بگيرد كه آنچه مىگويد راست است و دروغ نمىگويد ؛ يعنى يك بار شهادت دادن كافى نيست ، بايد چهار بار باشد ؛ چهار بار هم بايد توأم با سوگند باشد .\r\n\r\n\r\n\r\n\r\n","description":"","footnote":"\r\n( 1 ) . نور / 6 و 7 .\r\n","page_name":" 399 ","page_number":399},
  {"content":"\r\n\r\nآيا اين مقدار كافى است ؟ باز هم كافى نيست . در مرتبهء پنجم بايد به خودش لعنت كند و بگويد : « لعنت خدا بر من اگر دروغ بگويم . » آيا همين جا كار تمام مىشود و به زن مىگويند ثابت شد كه تو زنا كرده‌اى ؟ نه . به زن تكليف مىكنند و مىگويند شوهرت « لعان » كرد ( يعنى چهار بار قسم خورد و يك بار هم خودش را لعنت كرد اگر دروغگو باشد ) تو چه مىگويى ؟ اگر زن اقرار كرد [ مجازات مىشود 
  ] و اگر هم سكوت كرد و از خود دفاع نكرد ، باز مثل اقرار است . ولى يك راه ديگر جلو زن مىگذارند ، مىگويند تو هم بيا مثل او قسم بخور ، چهار بار خدا را گواه بگير و قسم بخور كه شوهرت دروغ مىگويد و در دفعهء پنجم بگو « غضب خدا بر من اگر شوهرم راست مىگويد . » اگر حاضر نشد اين كار را انجام دهد ، مىگويند پس معلوم شد تو زنا كرده‌اى و حد بر تو جارى مىشود . اما اگر حاضر شد و گفت من هم از خودم دفاع مىكنم ، تكليف چه مىشود ؟ مرد چهار بار شهادت داده و خودش را هم لعنت كرده اگر دروغ گفته باشد ، و زن هم چهار بار سوگند خورده كه شوهرش دروغ مىگويد و براى پنجمين بار گفته است كه « غضب خدا بر من اگر شوهرم راست گفته باشد . » اينجا اسلام چه حكم مىكند ؟ آيا مرد را در حكم قاذف و تهمت‌زن مىشناسد و به او تازيانه مىزند ؟ نه . آيا زن را زناكار مىشناسد و او را مجازات مىكند كه در اينجا مجازاتش رجم و سنگسار است ؟ نه . پس چكار مىكند ؟ اسلام مىگويد حال كه كار به اينجا كشيده است ، ميان شما جدايى مطلق بايد باشد و طلاق هم لازم نيست ، همين عمل در حكم طلاق است ، شما ديگر از يكديگر جدا هستيد ، تو اين طرف جو و تو آن طرف جو ، ديگر از اين ساعت زن و شوهر نيستيد . اين [ عمل 
  ] در فقه اسلامى « لِعان » يا « ملاعنه » ناميده مىشود .\r\nحال آيه را برايتان مىخوانم و ترجمه مىكنم . مىفرمايد :  وَ الَّذِينَ يَرْمُونَ أَزْواجَهُمْ  اما مردانى كه يك زن بيگانه‌اى را متهم نمىكنند ، بلكه زن خودشان را متهم مىكنند  وَ لَمْ يَكُنْ لَهُمْ شُهَداءُ إِلَّا أَنْفُسُهُمْ  و شاهدى غير از خودشان ندارند « 1 » ( اگر چهار شاهد داشته باشند كه كافى است )  فَشَهادَةُ أَحَدِهِمْ أَرْبَعُ شَهاداتٍ بِاللَّهِ إِنَّهُ لَمِنَ الصَّادِقِينَ  پس شهادت يكى از آن مردها چهار شهادت به خداست ( يعنى چهار بار خدا را گواه\r\n\r\n\r\n\r\n\r\n","description":"","footnote":"\r\n( 1 ) . مثلًا مردى به خانه رفت و - العياذ باللَّه - زن خودش را عملًا مشغول زنا با مردى ديد ( اگر در يك‌بستر پهلوى يكديگر خوابيده باشند زنا نيست ) .\r\n","page_name":" 400 ","page_number":400},
  {"content":"\r\n\r\nبگيرد ) كه راست مىگويد ،  وَ الْخامِسَةُ أَنَّ لَعْنَتَ اللَّهِ عَلَيْهِ إِنْ كانَ مِنَ الْكاذِبِينَ  و مرتبهء پنجم به صورت لعنت باشد كه لعنت خدا بر او اگر دروغ بگويد . حال تكليف زن حاضر چه مىشود ؟   وَ يَدْرَؤُا عَنْهَا الْعَذابَ أَنْ تَشْهَدَ أَرْبَعَ شَهاداتٍ بِاللَّهِ إِنَّهُ لَمِنَ الْكاذِبِينَ . وَ الْخامِسَةَ أَنَّ غَضَبَ اللَّهِ عَلَيْها إِنْ كانَ مِنَ الصَّادِقِينَ   و از زن عذاب ( مجازات ) را دفع مىكند اگر او هم حاضر بشود چهار بار سوگند بخورد كه مرد دروغ مىگويد و در مرتبهء پنجم بگويد غضب خدا بر او اگر مرد راست گفته باشد . و اگر اين عمل صورت گرفت ، اين زن و مرد از يكديگر جدا مىشوند .\r\n\r\nشأن نزول آيه\r\nيك نوبت در زمان پيغمبر اكرم صلى الله عليه و آله و در حضور ايشان اين عمل صورت گرفت ، كه مىگويند شأن نزول اين آيه همان است . مردى به نام هلال بن اميّه هراسان آمد خدمت رسول اكرم صلى الله عليه و آله و گفت : يا رسولَ اللَّه ! من به چشم خود زنم را ديدم كه با فلان مرد زنا مىكرد . پيغمبر اكرم صلى الله عليه و آله رويشان را برگرداندند . براى بار دوم و بار سوم نيز اين سخن را بر زبان آورد و گفت : يا رسول اللَّه ! خدا خودش مىداند كه من راست مىگويم و دروغ نمىگويم . همين آيات نازل شد و پيغمبر اكرم صلى الله عليه و آله بعد از نزول اين آيات ، هلال بن اميّه و زنش را احضار فرمود . زنش از اشراف مدينه و فاميل‌دار و قبيله‌دار بود . هلال هم با فاميل و قبيلهء خودش آمد . براى اولين بار پيغمبر اكرم صلى الله عليه و آله مراسم « لعان » را اجرا كرد . به مرد فرمود : بيا چهار بار قسم بخور و خدا را گواه بگير كه راست مىگويى ، دفعهء پنجم هم لعنت خدا بر تو اگر دروغگو باشى . آمد و با كمال رشادت اينها را گفت . وقتى هلال بن اميّه چهار بار خدا را قسم خورد و خواست خودش را لعنت كند ، پيغمبر اكرم صلى الله عليه و آله فرمود : بدان كه عذاب آخرت از عذاب دنيا خيلى شديدتر است ، مبادا زن خودت را به دروغ متهم كرده باشى ، از خدا بترس ! گفت : نه يا رسول اللَّه ! خدا خودش مىداند كه من دروغ نمىگويم . به زن هم فرمود [ چهار بار قسم بخور كه شوهرت دروغ مىگويد ، دفعهء پنجم هم غضب خدا بر تو اگر مرد راست گفته باشد . 
  ] زن ، اول سكوت كرد و زبانش تقريباً بند آمد .\r\nنزديك بود اعتراف كند . نگاهى به چهرهء خويشاوندان خود كرد و گفت : نه ، من هرگز روى اينها را سياه نمىكنم و اسباب خجلت اينها را فراهم نمىكنم . اين كار را كرد . به\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nزن هم بعد از چهار شهادت ، وقتى خواست بگويد : « غضب خدا بر من اگر او راست گفته باشد » فرمود : از غضب خدا بترس ، آنچه در آخرت است از آنچه در دنياست خيلى شديدتر است ، مبادا اگر حرف شوهرت حقيقت دارد او را تكذيب كنى ! اين بود كه زبان زن بند آمد . يك مدتى هم توقف كرد و نزديك بود اعتراف كند ، اما يك دفعه گفت : نه ، من خويشاوندان خودم را رو سياه نمىكنم . وقتى آن جمله را گفت ، پيغمبر اكرم صلى الله عليه و آله فرمود : ديگر از اين ساعت شما زن و شوهر يكديگر نيستيد .\r\nبعد مىفرمايد :  وَ لَوْ لا فَضْلُ اللَّهِ عَلَيْكُمْ وَ رَحْمَتُهُ وَ أَنَّ اللَّهَ تَوَّابٌ حَكِيمٌ  اگر نبود فضل و رحمت الهى و اين كه خداوند تبارك و تعالى توّاب ( توبه‌پذير ) و حكيم است ، مطلب طور ديگرى بود ، يعنى خداوند احكام شديدى بر شما نازل مىكرد ؛ يعنى ظاهراً ممكن است شما فكر كنيد كه آنچه ما در اين زمينه براى شما بيان كرده‌ايم دستورهاى شديدى است ، ولى بدانيد اينها فضل و رحمت الهى و مظهر توبه‌پذيرى الهى است ، مصلحت شما چنين ايجاب مىكند .\r\nبعد از اين ، آيات ديگرى داريم به نام آيات « افك » . افك يعنى تهمت ، كه مربوط به يك جريان تاريخى است :\r\nيكى از همسران پيغمبر اكرم را در يك جريانى ، منافقين مورد اتهام قرار دادند .\r\nآن زن به عقيدهء اهل تسنن عايشه بوده و به عقيدهء بعضى از اهل تشيع ماريهء قبطيه بوده و به عقيدهء بعضى ديگر عايشه بوده است . شايد فكر كنيد كه كار بايد بر عكس باشد : بايد شيعه‌ها بگويند آن زن متهم عايشه بوده و سنيها بگويند آن زن متهم ماريه بوده است . چرا سنيها اصرار دارند كه آن زن متهم عايشه بوده و شيعه‌هاى متعصب اصرار دارند كه آن زن متهم ماريه بوده است ؟ براى اين كه اين تهمت بعد به شكلى درآمد - چه از نظر وضع عمومى مردم و چه از نظر آيات قرآن در شأن آن زن متهم - كه براى آن زن متهم يك افتخار به شمار آمد ؛ يعنى شك نماند كه اين اتهام دربارهء آن زن متهم دروغ بوده و او تطهير شد و صد در صد معلوم شد كه قضيه دروغ است .\r\nاين است كه اهل تسنن اصرار دارند بگويند آن زن متهم كه پاكى او از نظر اين عمل زشت ، صد در صد ثابت شد عايشه بود و بعضى از شيعه‌ها مىخواهند اين افتخار را براى ماريهء قبطيه ثابت كنند . حال جريان چه بوده است ؟ آيات افك را با داستان آن - كه مفصل است - ان شاء اللَّه در جلسهء بعد برايتان عرض مىكنم . و صلّى اللَّه على محمد\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nو آله الطاهرين .\r\nباسمك العظيم الاعظم الاعزّ الاجلّ الاكرم يا اللَّه . . .\r\nخدايا عاقبت امر همهء ما را ختم به خير بفرما ، دلهاى ما را به نور قرآن منور بگردان ، خير دنيا و آخرت به همه كرامت كن ، اموات ما را غريق رحمت خودت بفرما .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n\r\nتفسير سورهء نور ( 2 )\r\nاعوذ باللَّه من الشيطان الرجيم\r\n  إِنَّ الَّذِينَ جاؤُ بِالْإِفْكِ عُصْبَةٌ مِنْكُمْ لا تَحْسَبُوهُ شَرًّا لَكُمْ بَلْ هُوَ خَيْرٌ لَكُمْ لِكُلِّ امْرِئٍ مِنْهُمْ مَا اكْتَسَبَ مِنَ الْإِثْمِ وَ الَّذِي تَوَلَّى كِبْرَهُ مِنْهُمْ لَهُ عَذابٌ عَظِيمٌ . لَوْ لا إِذْ سَمِعْتُمُوهُ ظَنَّ الْمُؤْمِنُونَ وَ الْمُؤْمِناتُ بِأَنْفُسِهِمْ خَيْراً وَ قالُوا هذا إِفْكٌ مُبِينٌ   « 1 »   .  \r\nآياتِ به اصطلاح « افك » است . « افك » دروغ بزرگى است كه بعضى از منافقين براى بردن آبروى رسول خدا اين دروغ و تهمت را براى همسر رسول خدا جعل و اختراع كردند . داستانش را قبلًا به تفصيل نقل كرديم « 2 » . اكنون آيات را مىخوانيم و نكاتى كه\r\n\r\n\r\n\r\n\r\n","description":"","footnote":"\r\n( 1 ) . نور / 11 و 12 .\r\n( 2 ) . [ نوار گفتار قبل در دست نيست ولى خلاصهء داستان به نقل اهل سنت اين است كه عايشه همسرپيامبر هنگام بازگشت مسلمين از يك غزوه ، در يكى از منزلها براى قضاى حاجت داخل جنگلى شد . در آنجا طوق ( روبند ) او به زمين افتاد و مدتى دنبال آن مىگشت و در نتيجه از قافله باز ماند و توسط صفوان - كه از دنبال قافله براى جمع‌آورى از راه ماندگان حركت مىكرد - با تأخير وارد مدينه شد . به دنبال اين حادثه منافقين تهمتهايى را عليه همسر پيامبر شايع كردند . 
  ]\r\n","page_name":" 404 ","page_number":404},
  {"content":"\r\n\r\nاز اين آيات استفاده مىشود - كه نكات تربيتى و اجتماعى بسيار حساسى است و حتى لازم و مورد ابتلاى خود ما در زمان خودمان است - بيان مىكنيم . آيه مىفرمايد : انَّ الَّذينَ جاؤا بِالْافْكِ عُصْبَةٌ مِنْكُمْ آنان كه « افك » را ساختند و خلق كردند ، بدانيد يك دستهء متشكّل و يك عده افراد بهم وابستهء از خود شما هستند .\r\nقرآن به اين وسيله مؤمنين و مسلمين را بيدار مىكند كه توجه داشته باشيد در داخل خود شما ، از متظاهران به اسلام ، افراد و دستجاتى هستند كه دنبال مقصدها و هدفهاى خطرناك مىباشند و دسته‌بندى وجود دارد ؛ يعنى قرآن مىخواهد بگويد قصهء ساختن اين « افك » از طرف كسانى كه آن را ساختند ، روى غفلت و بىتوجهى و ولنگارى نبود ، روى منظور و هدف بود ، هدف هم بىآبرو ساختن و از اعتبار انداختن پيغمبر بود كه به هدفشان نرسيدند . قرآن مىگويد : بدانيد آنها يك دستهء بهم وابستهء از ميان خود شما بودند ؛ و بعد مىگويد : ولى اين شرى بود كه نتيجه‌اش خير بود و در واقع اين شر نبود : لا تَحْسَبوهُ شَرّاً لَكُمْ بَلْ هُوَ خَيْرٌ لَكُمْ گمان نكنيد كه اين يك حادثهء سوء و شكستى براى شما مسلمانان بود ؛ خير ، اين داستان با همهء تلخى آن ، به سود جامعهء اسلامى بود .\r\n\r\nچرا داستان « افك » خير بود ؟\r\nحال چرا قرآن اين داستان را خير مىداند نه شر و حال آن كه داستان بسيار تلخى بود ؛ داستانى براى مفتضح كردن پيغمبر اكرم ساخته بودند و روزهاى متوالى ( حدود چهل روز ) گذشت تا اين كه وحى نازل شد و تدريجاً اوضاع روشن گرديد . خدا مىداند [ در اين مدت 
  ] بر پيغمبر اكرم و نزديكان آن حضرت چه گذشت !\r\nاين را به دو دليل قرآن مىگويد خير است : يك دليل اين كه اين گروهِ منافق شناخته شدند . در هر جامعه‌اى يكى از بزرگترين خطرها اين است كه صفوفْ مشخص نباشد ، افراد مؤمن و افراد منافق همه در يك صف باشند . تا وقتى كه اوضاع آرام است خطرى ندارد ؛ يك تكان كه به اجتماع بخورد ، اجتماع از ناحيهء منافقينِ خودش بزرگترين صدمه‌ها را مىبيند . لهذا مطلقِ حوادثى كه براى جامعه رخ مىدهد كه در نتيجه آزمايش پيش مىآيد و باطنها آشكار مىشود ، مؤمنها در صف مؤمنين قرار مىگيرند و منافقها پردهء نفاقشان دريده مىشود و در صفى كه شايستهء آن هستند قرار مىگيرند ، يك خير بزرگ براى جامعه است .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nآن منافقينى كه اين داستان را جعل كرده بودند ، آنچه برايشان - به تعبير قرآن - ماند « اثم » بود ( اثم يعنى داغ گناه ) . داغ گناه روى اينها ماند و تا زنده بودند ، ديگر اعتبار پيدا نكردند [ و همه مىگفتند : 
  ] شما همان منافقهايى هستيد كه آن داستان را جعل كرديد . اين يك فايده .\r\nفايدهء دوم : گفتيم كه سازندگان داستان ، اين داستان را آگاهانه جعل كردند نه ناآگاهانه ، ولى عامّهء مسلمين ناآگاهانه ابزار اين « عُصبه » قرار گرفتند . اكثريت مسلمين با اين كه مسلمان بودند ، با ايمان و مخلص بودند و غرض و مرضى نداشتند ، بلندگوى اين « عصبه » قرار گرفتند ولى از روى عدم آگاهى و عدم توجه ، كه خود قرآن مطلب را خوب تشريح مىكند .\r\nاين يك خطر بزرگ است براى يك اجتماع كه افرادش ناآگاه باشند . دشمن اگر زيرك باشد خودِ اينها را ابزار عليه خودشان قرار مىدهد : يك داستان جعل مىكند ، بعد اين داستان را به زبان خود اينها مىاندازد تا خودشان قصه و حرف و سخنى را كه دشمنشان عليه خودشان جعل كرده بازگو كنند . اين علتش ناآگاهى است و نبايد مردمى اينقدر ناآگاه باشند كه حرفى را كه دشمن ساخته ، ندانسته بازگو كنند ؛ اين يكى مىگويد چنين حرفى را شنيده‌ام ، ديگرى مىگويد من هم شنيده‌ام ، و همين طور . اينها نمىدانند حرفى كه دشمن جعل مىكند وظيفهء شما اين است كه همان جا زيرپايتان دفنش كنيد . اصلًا دشمن مىخواهد اين حرف بين مردم پخش بشود . شما بايد دفنش كنيد و به يك نفر هم نگوييد ، تا به اين وسيله با توطئهء « 1 » سكوتْ نقشهء دشمن را نقش بر آب كنيد « 2 » .\r\n\r\n\r\n\r\n\r\n","description":"","footnote":"\r\n( 1 ) . [ به معنى نقشه 
  ]\r\n( 2 ) . مثلًا زمانى شايع بود و شايد هنوز هم در ميان بعضيها شايع است و يك وقتى ديدم كسى مىگفت : شنيده‌ام اين فلسطينيها ناصبى هستند . « ناصبى » يعنى دشمن على عليه السلام . ناصبى غير از سنّى است . سنّى يعنى كسى كه خليفهء بلافصل را ابوبكر مىداند و على عليه السلام را خليفهء چهارم مىداند و معتقد نيست كه پيغمبر شخصى را بعد از خود به عنوان خليفه نصب كرده است ؛ مىگويد پيغمبر كسى را [ به خلافت 
  ] نصب نكرد و مردم هم ابوبكر را انتخاب كردند . سنّى براى اميرالمؤمنين احترام قائل است ، چون او را خليفه و پيشواى چهارم مىداند و على را دوست دارد . ناصبى يعنى كسى كه على را دشمن مىدارد . سنّى مسلمان است ولى ناصبى كافر و نجس است . ما با ناصبى نمىتوانيم معاملهء مسلمان بكنيم . حال يك كسى مىآيد مىگويد : شنيده‌ام اين فلسطينيها ناصبى هستند . شنونده به يكى ديگر مىگويد ، او هم يك جاى ديگر تكرار مىكند ، و همين طور هر كسى مىگويد : شنيده‌ام اين فلسطينيها ناصبى هستند . معلوم است ، اگر فلسطينيها ناصبى باشند كافرند و در درجهء يهوديها قرار مىگيرند . هيچ فكر نمىكنند كه اين ، حرفى است كه يهوديها جعل كرده‌اند . در هر جايى حرفى جعل مىكنند براى اين كه احساس همدردى نسبت به فلسطينيها را از بين ببرند . مىدانند مردم ايران شيعه‌اند و شيعه دوستدار على است و معتقد است هر كس دشمن على باشد كافر است ؛ براى اين كه احساس همدردى را از بين ببرند ، اين دروغ را جعل مىكنند . در صورتى كه در يكى از سفرهايى كه به مكه رفته بوديم و فلسطينيها را زياد مىديديم ، يكى از آنها آمد به من گفت : فلان مسئله از مسائل حج حكمش چيست ؟ بعد گفت : من شيعه هستم ، اين رفقايم سنّىاند . معلوم شد بين اينها شيعه هم وجود دارد . بعد خودشان مىگفتند : بين ما شيعه و سنّى هست ، شيعه هم زياد داريم . همين ليلا خالد * معروف شيعه است . در چندين نطق و سخنرانى خودش در مصر گفته من شيعه‌ام . ولى دشمن يهودى يك عده مزدور خود را مأمور مىكند و مىگويد : شما پخش كنيد كه اينها ناصبىاند . قرآن بيان كرده كه در اين موارد - اگر چنين نسبتهايى نسبت به افرادى كه جزو شما هستند و مثل شما شهادتين مىگويند شنيديد - وظيفه‌تان چيست .\r\n* [ چريك فلسطينى كه در چند عمليات هواپيما ربايى شركت داشت . 
  ]\r\n","page_name":" 406 ","page_number":406},
  {"content":"\r\n\r\nفايدهء دوم اين داستان اين بود كه اشتباهى كه مسلمين كردند [ موجب بيدارى آنها شد . 
  ] مسلمين حرفى را كه يك عُصبه ( يك جمعيت و يك دستهء بهم وابسته ) جعل كردند ، ساده‌لوحانه و ناآگاهانه از آنها شنيدند و بعد كه به هم رسيدند ، گفتند :\r\nچنين حرفى را شنيده‌ايم ؛ آن يكى گفت : نمىدانم ، خدا عالم است ، من هم شنيده‌ام ؛ ديگرى گفت : عجب ! من كه نمىدانم راست است يا دروغ ، خدا عالم است اما شنيده‌ام ؛ باز اين براى او نقل كرد ، او براى ديگرى نقل كرد و . . . نتيجه اين شد كه جامعهء مسلمان ، ساده‌لوحانه و ناآگاهانه بلندگوى يك جمعيت هفت هشت نفرى شد .\r\nاين داستان « افك » كه پيدا شد يك بيدار باش عجيبى بود . همه ، چشمها را به هم ماليدند و گفتند نه تنها آنها را شناختيم ، خودمان را هم شناختيم ، ما چرا چنين اشتباه بزرگى را مرتكب شديم ، چرا ابزار دست و بلندگوى اينها شديم ؟ !\r\n\r\nسخن دوست قديمى\r\nيك دوست خيلى قديمى داريم ، خانه‌اش هم خيلى دور دست است . نمىخواهم حتى اسم محله‌اش را هم ببرم . پارسال در شبى از شبهاى جمعه كه من در همين جا تفسير مىگفتم ، به اينجا آمده بود و بعد از نماز براى تفسير نشست . بعد كه تفسير تمام شد و من مىخواستم به منزل بروم گفت : ما يك ماشينِ لَكنته داريم ، شما را مىرسانيم . با همديگر سوار شديم . در بين راه گفت : مىدانى من براى چه كارى به\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nاينجا آمدم ؟ مىگفتند در مسجد الجواد « اشْهَدُ انَّ عَليّاً وَلِىُّ اللَّه » نمىگويند ، گفتم بروم خودم ببينم واقعاً نمىگويند ؟ من گفتم : خدا پدرت را بيامرزد كه باز لااقل اين قدر حس داشتى كه بيايى ببينى آيا مىگويند يا نمىگويند . حال يك كسى مىآيد مثلًا راجع به مسجد الجواد مىگويد در مسجد الجواد « اشْهَدُ انَّ عَليّاً وَلِىُّ اللَّه » نمىگويند ؛ آن يكى مىگويد من هم شنيده‌ام « اشْهَدُ انَّ عَليّاً وَلِىُّ اللَّه » نمىگويند ؛ اين به او مىگويد و او به يكى ديگر مىگويد ، يك وقت مىبينى همهء مردم مىگويند : ما شنيده‌ايم در مسجد الجواد « اشْهَدُ انَّ عَليّاً وَلِىُّ اللَّه » نمىگويند !\r\nاسلام چه مىگويد ؟ مىگويد هر وقت چنين چيزى شنيدى ابداً به زبان نياور .\r\nاگر دغدغه دارى ، خودت برو تحقيق كن . تو كه حوصلهء تحقيق كردن ندارى ديگر چرا بازگو مىكنى ؟ ! حق تحقيق دارى ، برو تحقيق كن اما حق بازگو كردن ندارى .\r\n[ مىگويند در دهى مسلمان و يهودى با هم زندگى مىكردند . از آن ده تا مزارى دو فرسخ راه بود . 
  ] يهوديها مىگفتند اين مزار مال ماست ، آن را ما ساختيم . مسلمانها مىگفتند خير ، مال ماست . يهوديها مىگفتند اين مال ماست به دليل اين كه مناره ندارد ، مسلمانها مىگفتند مال ماست به دليل اين كه مناره دارد . با همديگر دعوا و زد و خورد مىكردند ، دست و سرها شكست و آدمها كشته شد . هميشه به سر و كلهء همديگر مىزدند اما حالِ اين كه دو فرسخ بروند ببينند آيا مناره دارد تا مال مسلمانها باشد يا مناره ندارد تا مال يهوديها باشد ، نداشتند .\r\nفايدهء دوم [ داستان افك 
  ] همين بود كه به مسلمين يك آگاهى و يك هوشيارى داد و اين را در خود قرآن آورد كه بماند ؛ آيهء قرآن نازل شد كه براى هميشه مردم بخوانند و تلاوت كنند و براى هميشه درس بگيرند كه مسلمان ! ناآگاهانه ابزار قرار نگير ، ناآگاهانه بلندگوى دشمن نباش .\r\nخدا مىداند اين يهوديها ( در درجهء اول ) و بهاييها كه ابزار دست يهوديها هستند ، چقدر از اين جور داستانها جعل كردند ! گاهى يك چيزى را يك يهودى يا يك مسيحى عليه مسلمين جعل كرده ، آنقدر شايع شده كه كم كم داخل كتابها آمده و از اين كتاب به آن كتاب رفته ، بعد آنقدر مسلّم [ فرض 
  ] شده كه خود مسلمين باورشان آمده است ، مثل داستان كتابسوزى اسكندريه .\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nداستان مجعول كتابسوزى اسكندريه\r\nبعد از آمدن اسكندر به مشرق زمين و فتح كردن مصر و ايران و هندوستان ، شهرى در آنجا ساختند كه نام آن « اسكندريه » شد . گروهى مردم عالِم ( چون در آن وقت تمدن يونان يك تمدن نيرومندى بود ) به آنجا رفتند و كتابخانه‌اى تشكيل دادند و آن كتابخانه در واقع يك مدرسه و حوزه بود و كتابهاى بسيار زيادى در آنجا جمع شد . امروز نه تنها تاريخ مسلمين بلكه تاريخ محققان مسيحى اين مطلب را روشن كرده است كه قبل از آن كه مسلمين اسكندريه را فتح كنند ، در دو سه نوبت اين كتابخانه غارت و آتش زده شد . بعد از آن كه امپراطور روم شرقى به مسيحيت گرايش پيدا كرد ، چون فلسفه را ضد مسيحيت مىدانست ، حوزهء اسكندريه را متلاشى كرد و اين آخرين ضربتى بود كه به آنجا زد . شنيده‌ايد كه هفت نفر از فيلسوفان آن حوزه به ايران آمدند و به دربار انوشيروان پناهنده شدند . اساساً كتابخانه‌اى باقى نماند . امروز مورخين مسيحى مثل ويل دورانت ثابت كرده‌اند كه قبل از اين كه مسلمين اسكندريه را فتح كنند ، كتابخانهء اسكندريه در سه چهار نوبت آسيب ديد كه وقتى مسلمين رفتند اصلًا كتابخانه‌اى وجود نداشت .\r\nاز طرف ديگر جزئيات وقايع فتوحات مسلمين را چه در ايران ، چه در مصر و چه در جاهاى ديگر ، مورخين مسلمان و مسيحى نوشته‌اند . مخصوصاً جزئيات وقايع فتح اسكندريه را مورخين مسيحى هم نوشته‌اند . بعدها مورخينى در قرن دوم و سوم كتابهاى بسيار عظيم مثل تاريخ يعقوبى ، تاريخ طبرى و فتوح البُلدان ( بَلاذرى ) نوشته‌اند كه متعلق به همان قرون اول اسلامى است و سلسلهء اسنادشان هم منظم و مرتب است يعنى فقط دهان به دهان نبوده است . حتى يك نفر مورخ ننوشته است كه كتابخانه‌اى در آن وقت در اسكندريه وجود داشته و مسلمين آتش زدند . ويل دورانت مىنويسد : يك كشيش در آن وقت ساكن اسكندريه بوده ؛ تمام جزئيات وقايع فتح اسكندريه را كشيش معاصر آن زمان نوشته است ؛ كتابش در دست است ، هيچ اسمى از كتابسوزى نبرده . يك مرتبه در اواخر قرن ششم هجرى ( يعنى بعد از ششصد سال ) و در قرن هفتم يكى دو نفر مسيحى كه مورخ هم نيستند ، بدون اين كه مدركى نشان بدهند ، براى اين كه اين تهمت را از مسيحيت رفع كنند گفتند : وقتى كه عمرو عاص به اسكندريه آمد ، يك كتابخانهء بسيار عظيمى را در آنجا ديد ، به خليفه نامه نوشت كه تكليف ما با اين كتابخانه چيست ؟ خليفه نوشت كه يا آنچه در اين\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nكتابهاست موافق با قرآن است ، پس قرآنْ ما را بس ، و يا مخالف با قرآن است ، چيزى كه مخالف با قرآن باشد به درد ما نمىخورد ، همه را آتش بزن . همه را يك جا آتش زد . بعدها در قرن هشتم و نهم كم كم خود مسلمين هم همين داستان را از اين كتابهاى مجعول نقل كردند ، بدون اين كه فكر كنند اگر چنين قضيه‌اى مىبود لااقل مورخين قرن اول و دوم و سوم و چهارم مىگفتند .\r\nچندين قرينهء ديگر بر دروغ بودن اين داستان هست كه ديگر از بحث خودم دور مىمانم . يك وقت من سه سخنرانى در موضوع « كتابسوزى اسكندريه » كردم و دروغ بودن آن را ثابت كردم « 1 » . شبلى نعمان هم رساله‌اى در اين موضوع نوشته است ، و از نظر محققينِ علما و مورخين شك ندارد كه اين مطلب دروغ است . اما دشمن آگاهانه ، ابزارهاى دست دشمن هم آگاهانه ، ولى دوستانْ ناآگاهانه اينها را نقل مىكنند . كار به جايى رسيده كه در كتاب فلسفه و منطق سال ششم دبيرستانها « 2 » وقتى مىخواهند براى قضيهء منفصله در منطق مثال بزنند مىگويند نظير آن چيزى كه خليفهء مسلمانها راجع به كتابخانهء اسكندريه گفت : « اگر موافق قرآن است ، قرآن ما را بس و اگر مخالف است ، چيزى كه مخالف قرآن است به درد ما نمىخورد ، پس آتش بزنيد . » مخصوصاً در كتابهاى دبيرستانى آورده‌اند كه در مغز بچه‌ها فرو برود كه مسلمين كارشان كتاب آتش زدن بوده است .\r\nشبلى نعمان مىگويد : انگليسيها كه آمدند هندوستان را احتلال كردند و بعد مدارسى تأسيس كردند كه روى برنامهء خودشان اداره مىكردند ، در كتابهاى منطق وقتى مىخواستند براى قضيهء منفصلهء حقيقيه « 3 » مثال بزنند مخصوصاً همين مطلب را به عنوان مثال ذكر مىكردند ، براى اين كه در مغز بچه‌هاى مسلمين و بچه‌هاى هندوها فرو كنند كه شما ملتى هستيد كه از قديم كتابها را آتش مىزديد . بعد ما مىبينيم در كتابهاى دبيرستانى ايران هم همين را آورده‌اند ؛ و ما بدون اين كه بگوييم اين ، مدرك و دليل دارد يا نه ، زبان به زبان « 4 » ، دهان به دهان بازگو مىكنيم به طورى\r\n\r\n\r\n\r\n\r\n","description":"","footnote":"\r\n( 1 ) . [ رجوع شود به مقالهء « كتابسوزى ايران و مصر » در كتاب خدمات متقابل اسلام و ايران . اين مقاله‌تفصيل يافتهء سخنرانيهاى مذكور است . 
  ]\r\n( 2 ) . [ در زمان حكومت پهلوى . 
  ]\r\n( 3 ) . قضيهء منفصلهء حقيقيه مثل « عدد يا جفت است يا طاق » و « الآن يا روز است يا شب » .\r\n( 4 ) . تعبير « زبان به زبان » از قرآن است .\r\n","page_name":" 410 ","page_number":410},
  {"content":"\r\n\r\nكه هر جا دروغ بودن آن را مىگوييم يك عده مىگويند : عجب ! اين قضيه دروغ است ؟ ما خيال نمىكرديم دروغ باشد ، خيال مىكرديم صد در صد راست است .\r\nپس اين كه قرآن مىگويد اين داستان خير است ( لا تَحْسَبوهُ شَرّاً لَكُمْ بَلْ هُوَ خَيْرٌ لَكُمْ ) يكى از اين جهت است كه براى شما درس است : مسلمين ! قرآنتان را بخوانيد و تفسير كنيد و از اينجا پند بگيريد ؛ ديگر ناآگاهانه بلندگوى شايعاتى كه دشمنان شما براى شما جعل و وضع مىكنند قرار نگيريد .\r\nلِكُلِّ امْرِئٍ مِنْهُمْ مَا اكْتَسَبَ مِنَ الْاثْمِ . بعد مىگويد آن بدبختها كه اين داستان را جعل كرده بودند ، هركدامشان به اندازهء خودشان داغ گناه را كسب كردند ، عواقب گناه را متحمل شدند . قرآن مىگويد : ولى يك نفر از اينها بود كه قسمت معْظم اين گناه را او به عهده گرفت « 1 » : وَ الَّذى تَوَلّى كِبْرَهُ مِنْهُمْ لَهُ عَذابٌ عَظيمٌ آن كه قسمت معْظم اين گناه را به گردن گرفت ، خدا عذابى بزرگ براى او آماده كرده است . غير از اين داغ بدنامى دنيا كه تا دنيا دنياست به نام « رئيس المنافقين » شناخته مىشود ، در آن جهان خداوند عذاب عظيمى به او خواهد چشانيد .\r\nحال دربارهء اين مسئله كه چرا مسلمانان نبايد ناآگاهانه بلندگوى شايعات منافقين ( يا در زمان ما شايعاتى كه يهوديها يا بهاييها و امثال اين فرقه‌ها جعل مىكنند ) باشند ، تعبير قرآن اين است : لَوْلا اذْ سَمِعْتُموهُ ظَنَّ الْمُؤْمِنونَ وَ الْمُؤْمِناتُ بِانْفُسِهِمْ خَيْراً .\r\n\r\nدو نكته :\r\n\r\n1 . مؤمنان نفس واحدند\r\nنكاتى كه قرآن در آياتش ذكر مىكند عجيب است . قرآن مىتوانست به اين تعبير بگويد : اى مسلمانها ! چرا آن وقت كه [ آن دورغ بزرگ را 
  ] شنيديد ، به برادران و خواهران مؤمنتان گمان بد برديد و گمان خوب نبرديد ؟ اگر چنين مىگفت يك مطلب ساده‌اى گفته بود . ولى قرآن همين مطلب را با بيانى ديگر مىگويد و آن اينكه :\r\nچرا به خودتان گمان بد برديد ؟ يعنى توجه داشته باشيد ، شما يك پيكريد ، شما\r\n\r\n\r\n\r\n\r\n","description":"","footnote":"\r\n( 1 ) . مقصود عبداللَّه بن ابَىّ است كه عبداللَّه بن ابىّ بن سَلول هم مىگويند .\r\n","page_name":" 411 ","page_number":411},
  {"content":"\r\n\r\n« نفس واحد » هستيد . به قول مولوى : « مؤمنان هستند نفس واحده » . همهء مسلمانها و مؤمنين بايد اين طور حساب كنند كه اعضاى يك پيكرند . اگر تهمتى به يك مؤمن زده مىشود ، هر مؤمنى آن را به خودش تلقى كند ، بگويد به او تهمت زدى پس به من تهمت زدى .\r\nاين يك نكته ، كه به جاى اين كه بگويد چرا به برادران مؤمن گمان خير نبرديد ، مىگويد : چرا به خودتان گمان خير نبرديد ؟ يعنى مسلمان ، « من » و « او » نبايد داشته باشد ، مسلمان بايد بداند عِرض برادر مسلمان عِرض اوست ، آبروى برادر مسلمان آبروى خودش است .\r\n\r\n2 . ايمان ، ملاك وحدت\r\nنكتهء دوم اين كه همچنين نمىگويد چرا « شما » به خودتان گمان خوب نبرديد ؟\r\nمىگويد : چرا « مؤمنين و مؤمنات » به خودشان گمان خوب نبردند ؟ اولًا زن و مرد را با هم ذكر مىكند ، يعنى زن و مرد ندارد ، و ثانياً كلمهء « ايمان » را دخالت مىدهد ؛ مىخواهد بگويد ايمان ملاك وحدت و اتحاد است ، مؤمنان از آن جهت كه مؤمن‌اند نفس واحد هستند ، يعنى ملاك وحدت و اتحاد را هم بيان مىكند . در واقع مىخواهد بگويد : اى مردان مؤمن و اى زنان مؤمن ، آيا اگر به شما چنين تهمتى زده بودند حاضر بوديد تهمتى را كه به خودتان زده‌اند بازگو كنيد ؛ هر جا بنشينيد بگوييد به من چنين تهمتى زده‌اند و دربارهء من چنين حرفى مىزنند ؟ هيچ وقت دربارهء خودتان چنين سخنى مىگفتيد ؟ چطور اگر دربارهء شما حرفى بزنند خودتان مىفهميد كه بايد سكوت كنيد و حرف بدى را كه مردم براى شما جعل كرده‌اند ديگر خودتان اشاعه نمىدهيد و مىفهميد كه بايد آن را دفن كنيد ، پس چرا وقتى كه دربارهء برادران و خواهران مؤمن خودتان حرفى را مىشنويد ، همان كارى را كه دربارهء خودتان مىكنيد دربارهء آنها نمىكنيد ؟ لَوْلا اذْ سَمِعْتُموهُ ظَنَّ الْمُؤْمِنونَ وَ الْمُؤْمِناتُ بِانْفُسِهِمْ خَيْراً وَ قالوا هذا افْكٌ مُبينٌ . آن وقتى كه شنيديد ، چرا مؤمنين گمان خوب دربارهء خودشان نبردند ؟ چرا وقتى كه شنيدند همان جا نگفتند اين يك دروغ بزرگى است كه جعل شده ؟ پيغمبر اكرم يك ماه يا بيشتر سكوت كرد . مسلمانان غافل به جاى اين كه روز اول بگويند « هذا افْكٌ مُبينٌ » اين يك دروغ واضحى است كه جعل شده است ، مرتب بازگو كردند و گفتند « شنيديم » و آن را نُقل مجلس خودشان كردند . قرآن مىگويد : شما روز اول بايد مىگفتيد « هذا افْكٌ مُبينٌ » . پس بعد از اين\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nآگاه باشيد ، اين افكها كه در ميان شما جعل مىشود فوراً بگوييد « هذا افْكٌ مُبينٌ » .\r\nلَوْلا جاؤا عَلَيْهِ بِارْبَعةِ شُهَداءَ فَاذْ لَمْ يَأْتوا بِالشُّهَداءِ فَاولئِكَ عِنْدَ اللَّهِ هُمُ الْكاذِبونَ . شما در كارتان قانون و حساب داريد ، اسلام براى شما وظيفه معين كرده ؛ شرعاً وظيفه داريد كه هر تهمتى نسبت به يك مسلمان شنيديد مادام كه بيّنهء شرعى اقامه نشده است بگوييد دروغ است ، در نزد خدا دروغ است . مقصود از جملهء « در نزد خدا دروغ است » اين است كه در قانون الهى دروغ است .\r\n\r\nتكليف ما در مواجهه با افكها\r\nتكليف بسيار روشنى است . بعد از اين ما بايد بدانيم اگر فردى دربارهء فردى يا مؤسسه‌اى حرفى زد ما چه وظيفه‌اى داريم . آيا وظيفه داريم سكوت كنيم ؟ نه . آيا وظيفه داريم حتى بگوييم « ما كه نمىدانيم ، خدا عالم است » ، « من چه مىدانم ، شايد باشد شايد نباشد » ؟ نه . آيا وظيفه داريم در مجالس نقل كنيم ، بگوييم « چنين چيزى مىگويند » ؟ به طريق اولى نه . پس وظيفه‌مان چيست ؟ مادام كه بيّنهء شرعى اقامه نشده و شرعاً بر ما ثابت نشده است ، بايد بگوييم دروغ است . فقط وقتى كه شرعاً ثابت شد و يقين پيدا كرديم « 1 » - مثلًا در مورد زنا چهار شاهد عادل و در مورد غير زنا دو شاهد عادل شهادت دادند كه به چشم خودمان ديديم يا به گوش خودمان شنيديم « 2 » - [ آنگاه وظيفهء مبارزه داريم . 
  ] مادام كه بيّنهء شرعى نيست ، نه حق داريم بازگو كنيم ، نه حق داريم بگوييم « نمىدانيم ، چه مىدانيم ، شايد هست ، شايد نيست » و نه حق داريم سكوت كنيم ، بلكه وظيفه داريم بگوييم دروغ است . هر وقت شرعاً ثابت شد ، آنوقت وظيفهء ما مبارزه كردن است . البته در هر موردى وظيفه‌اى داريم . در بعضى از مسائل ، ما بايد مبارزه كنيم ، در بعضى از مسائل حاكم شرعى بايد وظيفه‌اش را انجام بدهد ، مثل مورد زنا .\r\nقرآن مىگويد : اى مسلمين ، هم با اين زبان به زبان كردن ، دهان به دهان كردن ، گناه بزرگى مرتكب شديد ، ولى خدا از اين گناهتان مىگذرد و گذشت ، متوجه باشيد كه بعد از اين ديگر اين كار را نكنيد .\r\n\r\n\r\n\r\n\r\n","description":"","footnote":"\r\n( 1 )\r\n. نه يقين گتره‌اى بلكه يقين واقعى .\r\n( 2 ) . اين بيّنهء شرعى است .\r\n","page_name":" 413 ","page_number":413},
  {"content":"\r\n\r\nوَ لَوْلا فَضْلُ اللَّهِ عَلَيْكُمْ وَ رَحْمَتُهُ فِى الدُّنْيا وَ الْاخِرَةِ اگر نبود براى شما مسلمانها فضل و رحمت الهى در دنيا و در آخرت ، لَمَسَّكُمْ فيما افَضْتُمْ فيهِ عَذابٌ عَظيمٌ هر آينه مىرسيد به شما عذاب عظيم ، هم در دنيا و هم در آخرت ، به خاطر چيزهايى كه در آن وارد شديد ، يعنى دربارهء آن چيزها بدون دليل حرف زديد . فقط لطف خدا جلو عذاب دنيا و آخرت را گرفت . پس متوجه باشيد ، ديگر چنين كارى نكنيد .\r\nكدام گناه و افاضه ؟ در چه چيزى ما فرو رفته بوديم و مرتب غور مىكرديم و حرفش را مىزديم ؟ اذْ تَلَقَّوْنَهُ بِالْسِنَتِكُمْ آنگاه كه به زبان خودتان تلقى مىكرديد ، يعنى زبان به زبان در ميان شما مىگشت ، وَ تَقولونَ بِافْواهِكُمْ ما لَيْسَ لَكُمْ بِهِ عِلْمٌ يك چيزى كه اصلًا در دل شما جا نداشت ، چون نمىدانستيد ، ولى در دهانهاى شما مىگشت ، وَ تَحْسَبونَهُ هَيِّناً خيال مىكرديد يك امر كوچكى است اما وَ هُوَ عِنْدَ اللَّهِ عَظيمٌ و حال آنكه اين در نزد خدا خيلى بزرگ است ؛ صحبت آبروى مسلمين است و اينجا كه مخصوصاً آبروى پيغمبر است . وَ لَوْلا اذْ سَمِعْتُموهُ قُلْتُمْ ما يَكونُ لَنا انْ نَتَكَلَّمَ بِهذا چرا آن وقتى كه شنيديد ، نگفتيد كه ما اصلًا حق نداريم در اين باره حرف بزنيم و اين را بازگو كنيم ؟ بايد مىگفتيد : ما يَكونُ لَنا انْ نَتَكَلَّمَ بِهذا براى ما چنين حقى نيست كه در اين باره سخنى بگوييم ، سُبْحانَكَ هذا بُهْتانٌ عَظيمٌ بلكه بايد مىگفتيد : سبحان اللَّه ، اين يك تهمت و دروغ بسيار بزرگ است « 1 » . يَعِظُكُمُ اللَّهُ انْ تَعُودوا لِمِثْلِهِ ابَداً خدا شما مسلمانها را موعظه مىكند كه مبادا ديگر به مانند اين قضيه برگرديد و تكرار كنيد . تا دامنهء قيامت متوجه باشيد كه ديگر ابزار دست يك جمعيت نشويد ، دروغهاى دشمنان را عليه خودتان اشاعه ندهيد . وَ يُبَيِّنُ اللَّهُ لَكُمُ الْاياتِ وَ اللَّهُ عَليمٌ حَكيمٌ خدا اين طور آيات خودش را براى مصلحت و به نفع شما بيان مىكند . خدا داناست و همه چيز را مىداند ، از خفايا آگاه است و حكيم است و بر اساس حكمتش اين آيات را براى شما نازل فرموده است .\r\n\r\nمبارزه با بدعت\r\nحديثى در كتب حديث هست كه مضمون آن اين است كه هر وقت اهل بدعت را\r\n\r\n\r\n\r\n\r\n","description":"","footnote":"\r\n( 1 ) . گفتيم بايد منفى سخن بگوييم ، يعنى اگر كسى گفت ، ما بگوييم : دروغ است . نه تنها مثبت حرف نزنيم‌و خودش را پخش نكنيم ، بلكه بايد منفى حرف بزنيم ، يعنى در جواب ديگران بگوييم : دروغ است .\r\n","page_name":" 414 ","page_number":414},
  {"content":"\r\n\r\nديديد [ با آنها مبارزه كنيد . 
  ] « بدعت » يعنى كسى در دين خدا چيزى را وارد كند كه از دين نيست ؛ از پيش خود چيزى را جعل و وضع كند كه مربوط به دين نيست .\r\nهمه وظيفه دارند كه با بدعت مبارزه كنند . مثلًا صلوات فرستادن ، همه وقت خوب است . شما در هر شرايطى صلوات بفرستيد ، يك عمل مستحبى را انجام داده‌ايد . فرض كنيد يك گوينده حرف مىزند ، در وسط حرف خودش براى اين كه رفع خستگى كرده باشد ، به جمعيت مىگويد : صلواتى بفرستيد . اين امر خوبى است .\r\nاما اگر شما فكر كنيد كه در اسلام يك چنين سنتى هست كه در وسط حرف گوينده صلوات بفرستيد و به عنوان يك امر اسلامى اين كار را بكنيد ، اين « بدعت » است .\r\nبدانيد چنين دستورى در اسلام نرسيده كه در وسط موعظهء يك نفر صلوات بفرستيد .\r\nيك عادتى در ميان ما ايرانيها هست كه اگر از آن پرهيز كنيم خوب است و آن اين است كه وقتى چراغ را روشن مىكنند صلوات مىفرستيم . ممكن است بگوييد صلوات هر وقت خوب است . من هم قبول دارم ، هر وقت خوب است ، اما در ايران اين كار يك پروندهء بدى دارد . در ايران سابقهء آتش پرستى و احترام به آتش وجود دارد ؛ نكند يك وقت آن باطنِ روحيه‌هاى احترام به چراغ و تعظيم آتش دخالت كند . شما مىبينيد اسلام مىگويد اگر مىخواهى نماز بخوانى ، با اينكه وقتى نماز مىخوانى توجهت به خداست اما اگر فردى روبروى توست ، مكروه است چون بويى از آدم پرستى دارد ؛ اگر عكسى روبروى شماست ، مكروه است چون بويى از شكل‌پرستى دارد ؛ اگر چراغ هم روبروى شماست ، نماز خواندن مكروه است چون بويى از آتش‌پرستى در آن هست . حال وقتى كه چراغ را روشن مىكنند صلوات نفرستيد ، چون بويى از آتش پرستى مىدهد . غرضم اين است كه اينها را « بدعت » مىگويند .\r\nخيلى چيزهاست كه بدعت است و در ميان مردم - مخصوصاً خانمها - از اين بدعتها هست ، مثل آش ابودَرداء ، آش بىبى سه‌شنبه ، سفرهء حضرت ابوالفضل . ما چنين چيزهايى در اسلام نداريم . در اسلام ، ما يك چيزى به نام سفرهء حضرت ابوالفضل نداريم . بله ، يك مطلب هست : يك كار خيرى بكنيد ، مثلًا فقرا را اطعام كنيد ، ثواب دارد ، بعد ثوابش را نثار حضرت رسول كنيد ، نثار حضرت امير كنيد ، نثار حضرت زهرا كنيد ، نثار امام حسن ، امام حسين ، هريك از ائمّه ، يا نثار حضرت\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nابوالفضل بكنيد . همين طور اگر نثار يكى از اموات خودتان بكنيد مانعى ندارد . اگر شما سفره‌اى در منزلتان تشكيل بدهيد به شرط آنكه آداب و تشريفات زنانه‌اش را - كه من نمىدانم چيست و اگر كسى خيال كند آن دَنگ و فنگ‌ها جزء آداب اسلامى است باز بدعت مىشود - حذف كنيد ، اگر اطعام مسلمانْ بالخصوص اطعام فقرا باشد و ثوابش نثار حضرت ابوالفضل شود مانعى ندارد . اما اگر كارهايى با آداب و تشريفات و تشكيلاتى انجام شود و خيال كنيد اينها از اسلام است ، اين بدعت و حرام است .\r\nافرادى پيدا مىشوند كه در دين بدعت ايجاد مىكنند . يك كسى مىآيد مىگويد من نايب خاص امام زمان هستم ، مثل علىمحمد باب . اين را « اهل بدعت » مىگويند . در حديث است اگر اهل بدعت پيدا شدند ، با اهل بدعت مبارزه كنيد و عالِم بايد مبارزه كند و حق ندارد ساكت باشد ، و در يك حديث تعبير چنين است : وَ باهِتوهُمْ يعنى مبهوتشان كنيد ، بيچاره‌شان كنيد ؛ يعنى با آنها مباحثه كنيد و دليلهايشان را بشكنيد . فَبُهِتَ الَّذى كَفَرَ « 1 » چنان كه ابراهيم آن كافر زمان خودش را مبهوت كرد ، شما هم مبهوتش كنيد .\r\n\r\nسوء استفاده از يك حديث\r\nبعضى آدمهاى كم سواد اين « باهِتوهُمْ » را اين طور معنى كردند : به آنها تهمت بزنيد و دروغ ببنديد . بعد مىگويند : اهل بدعت دشمن خدا هستند و من دروغ عليه او جعل مىكنم . با هر كسى هم كه دشمنى شخصى داشته باشد مىگويد : اين ملعون اهل بدعت است . صغرى و كبرى تشكيل مىدهد ، بعد هم شروع مىكند به دروغ جعل كردن عليه او . شما ببينيد اگر جامعه‌اى به اين بيمارى مبتلا باشد كه دشمنهاى شخصى خودش را اهل بدعت بداند و حديث « باهِتوهُمْ » را همچنين معنى كند كه دروغ جعل كن ، با دشمنهاى خودش چه مىكند ! آن وقت است كه شما مىبينيد دروغ اندر دروغ جعل مىشود .\r\nيك وقتى يك مرد عالم بزرگى ( عالم هم گاهى اشتباه مىكند ) به من رسيد و\r\n\r\n\r\n\r\n\r\n","description":"","footnote":"\r\n( 1 ) . بقره / 258 .\r\n","page_name":" 416 ","page_number":416},
  {"content":"\r\n\r\nگفت : شنيده‌ام فلان كس ( يك آدمى كه يك مسلمان كامل عيار است ) گفته است « 1 » چقدر خوب شد - العياذ باللَّه - كه محسن حضرت زهرا سقط شد ، براى اين كه اگر او هم مىماند دوازده مصيبت براى اسلام درست مىكرد ! گفتم : تو آخر چرا اين حرف را مىزنى ! او يك مسلمان است ، من او را از نزديك مىشناسم ، او وقتى فضائل ائمّه گفته مىشود اشكش مىريزد . ببينيد تا كجاها عليه يكديگر جعل مىكنند ! آنوقت قرآن به چنين جامعه‌اى كه كارش جعل و بهتان و تهمت زدن است ، وعدهء عذاب داده است . آيهء بعد اين است :\r\nانَّ الَّذينَ يُحِبّونَ انْ تَشيعَ الْفاحِشَةُ فِى الَّذينَ امَنوا لَهُمْ عَذابٌ اليمٌ فِى الدُّنْيا وَ الْاخِرَةِ وَ اللَّهُ يَعْلَمُ وَ انْتُمْ لاتَعْلَمونَ « 2 » .\r\nدنبالهء همين مطلب است و تأكيد بيشترى دربارهء اين كه : مؤمنين ، مسلمانان ! بلندگوى اشاعهء حرفهاى بد و زشت عليه خودتان نباشيد . همان طورى كه قرآن تأكيد بر روى اين مطلب را لازم مىداند ، در جلسهء بعد بخشى از عرايضم در اطراف اين آيه خواهد بود و تأكيد بيشترى روى همين مطلب مىكنم ، بعد به آيات ديگر مىپردازم . و صلّى اللَّه على محمد و آله الطاهرين .\r\nباسمك العظيم الاعظم الاجلّ الاكرم يا اللَّه . . .\r\nخدايا دلهاى ما را به نور ايمان منوّر بگردان .\r\nخدايا پرده‌هاى غفلت را از جلو چشم و گوش ما ببر .\r\nخدايا ما مسلمين را همان طورى كه خودت خواسته‌اى نفس واحد قرار بده . سوء ظن‌ها ، بدبينىها ، بدگمانىها ، بدزبانىها را از ميان ما ببر . نيتهاى ما را خالص بگردان . اموات ما غريق رحمت خودت بفرما .\r\n\r\n\r\n\r\n\r\n","description":"","footnote":"\r\n( 1 )\r\n. اصلًا من نمىتوانم حتى اين سخن را به زبان بياورم . حالا از باب موعظه است ، براى اين كه بدانيد چه‌اجتماع ننگينى ما داريم ! البته آن عالم شنيده بود و مرد خوبى است .\r\n( 2 ) . نور / 19 .\r\n","page_name":" 417 ","page_number":417},
  {"content":"\r\n\r\n\r\nتفسير سورهء نور ( 3 )\r\nاعوذ باللَّه من الشيطان الرجيم\r\n   إِنَّ الَّذِينَ يُحِبُّونَ أَنْ تَشِيعَ الْفاحِشَةُ فِي الَّذِينَ آمَنُوا لَهُمْ عَذابٌ أَلِيمٌ فِي الدُّنْيا وَ الْآخِرَةِ وَ اللَّهُ يَعْلَمُ وَ أَنْتُمْ لا تَعْلَمُونَ . وَ لَوْ لا فَضْلُ اللَّهِ عَلَيْكُمْ وَ رَحْمَتُهُ وَ أَنَّ اللَّهَ رَؤُفٌ رَحِيمٌ . يا أَيُّهَا الَّذِينَ آمَنُوا لا تَتَّبِعُوا خُطُواتِ الشَّيْطانِ وَ مَنْ يَتَّبِعْ خُطُواتِ الشَّيْطانِ فَإِنَّهُ يَأْمُرُ بِالْفَحْشاءِ وَ الْمُنْكَرِ وَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ أَحَدٍ أَبَداً وَ لكِنَّ اللَّهَ يُزَكِّي مَنْ يَشاءُ وَ اللَّهُ سَمِيعٌ عَلِيمٌ    « 1 »    .   \r\nدر جلسهء قبل گفتيم كه قرآن كريم تكيهء فراوانى روى اين مطلب دارد كه جوّ جامعهء اسلامى جوّ تهمت و بهتان و افترا و بدگويى نباشد . مردم مسلمان هر وقت چيزى در مورد برادران و خواهران مسلمان خود شنيدند ، مادام كه به سرحد يقين قطعى - نه ظنّ و گمان - نرسيده‌اند كه جاى شك و شبهه نباشد و يا بيّنهء شرعى اقامه نشده است ، وظيفه‌شان اين است كه آنچه مىشنوند به اصطلاح معروف « از اين گوش\r\n\r\n\r\n\r\n\r\n","description":"","footnote":"\r\n( 1 ) . نور / 19 - 21 .\r\n","page_name":" 418 ","page_number":418},
  {"content":"\r\n\r\nبشنوند و از گوش ديگر بيرون كنند » و به تعبير ديگر همان جا كه مىشنوند دفن كنند و حتى به صورت اين كه « من شنيدم » هم نقل نكنند ؛ نه تنها به صورت يك امر قطعى نقل نكنند ، حتى اين طور هم نگويند كه « من چنين چيزى شنيده‌ام . » همين گفتنِ « شنيدم » هم « پخش » است و اسلام از پخش اين نوع خبرهاى كثيف و ناپاك و آلوده ناراضى است . مخصوصاً يك جمله در ذيل دارد كه مىفرمايد : وَ اللَّهُ يَعْلَمُ وَ انْتُمْ لاتَعْلَمونَ . مىخواهد بفرمايد كه شما نمىدانيد اين جنايت چقدر جنايت بزرگى است و طبعاً نمىدانيد كه عقوبت اين جنايت چقدر بزرگ است . اسلام مىخواهد كه محيط و جوّ جامعهء اسلامى بر اساس اعتماد متقابل و حسن ظنّ و ظنّ خير و بر اساس خوب‌گويى باشد نه بر اساس بىاعتمادى و بدگمانى و بدگويى ، و لهذا اسلام غيبت را آنچنان حرام بزرگى دانسته است كه تعبير قرآن اين است : وَ لا يَغْتَبْ بَعْضُكُمْ بَعْضاً ايُحِبُّ احَدُكُمْ انْ يَأْكُلَ لَحْمَ اخيهِ مَيْتاً « 1 » كه خلاصه‌اش اين است : آن كه از كس ديگر غيبت مىكند ، در واقع دارد گوشت او را مىخورد در حالى كه او مرده است .\r\nروى همين اساس است كه قرآن با بيانات گوناگون ، اين مطلب را تأكيد و تكرار مىكند . از آن جمله اين آيه است :\r\nانَّ الَّذينَ يُحِبّونَ انْ تَشيعَ الْفاحِشَةُ فِى الَّذينَ امَنوا لَهُمْ عَذابٌ اليمٌ .\r\nترجمهء آيه را ذكر مىكنم و بعد عرض مىكنم كه به دو طريق مىتوان اين آيه را تفسير كرد و تفسير هم كرده‌اند و هر دو شكل نزديك به يكديگر است . آيه مىفرمايد : براى كسانى كه دوست دارند فحشا در ميان اهل ايمان شايع شود عذاب دردناكى آماده شده است . اين آيه از آن آيه‌هايى است كه دو معنى دارد و هر دو معنا درست است .\r\n\r\nمعنى اول آيه\r\nيكى از گناهان بسيار بزرگ كه قرآن وعدهء « عذاب اليم » براى آنها داده است اين است كه كسى يا كسانى بخواهند خودِ فحشا را در ميان مردم رايج كنند . هستند\r\n\r\n\r\n\r\n\r\n","description":"","footnote":"\r\n( 1 ) . حجرات / 12 .\r\n","page_name":" 419 ","page_number":419},
  {"content":"\r\n\r\nكسانى كه عملًا مروّج فحشا هستند ، حال يا به حساب پول‌پرستى و يا از روى اغراض ديگرى ، كه غالباً در عصر ما اين اغراض ، اغراض استعمارى است ؛ مىخواهند فحشا در ميان مردم زياد شود ، چرا ؟ براى اينكه هيچ چيزى براى سست كردن عزيمت مردانگى مردم به اندازهء شيوع فحشا اثر ندارد . اگر شما بخواهيد فكر جوانان يك مملكت را از مسائل جدى كه منافع استعمار را به خطر مىاندازد منصرف كنيد تا هيچ وقت فيلشان ياد هندوستان نكند راهش اين است كه هرچه دلتان مىخواهد مشروب فروشى اضافه كنيد ، كاباره زياد كنيد ، زنانِ هرجايى زياد كنيد ، وسائل تماس بيشتر دخترها و پسرهاى جوان را اضافه كنيد تا اينها دائماً دنبال سرگرميهاى عيش و نوش باشند و دنبال مسائل جدى نروند . به همان اندازه كه هروئين و ترياك نيروى جسمى و روحى طبقهء جوان را تباه مىكند ، اراده را از مردم مىگيرد يا آن را سست مىكند و مردانگى و احساس كرامت و شرافت را از بين مىبرد ، به همان اندازه فحشا اين كار را مىكند .\r\n\r\nبرنامهء آمريكاييها براى فاسد كردن دنيا\r\nآمريكاييها كه يك برنامهء عمومى براى فاسد كردن همهء دنيا دارند برنامه‌شان همين است : فحشا را زياد كنيد ، ديگر خيالتان از ناحيهء مردم راحت باشد . مىگويند مدير يكى از مجلات به نام « اين هفته » « 1 » گفته است : « كارى خواهم كرد كه تا ده سال ديگر يك دختر ده سال به بالاى باكره در تهران پيدا نشود . » اينها روى برنامه و حساب است . اسلام كه در مسئلهء عفاف اين‌همه تأكيد مىكند براى چيست ؟ يك شب دربارهء فلسفهء عفاف صحبت كردم . يك فلسفهء عفاف اين جهت است كه نيروهاى انسانى در وجودها ذخيره شود . شايد كسى باور نكند كه نيروى ارادهء انسانى از مجارى پايين تنه هم خارج مىشود ؛ ولى اينچنين است .\r\n\r\nتدبير اسلام براى حفظ روح مروّت\r\nاسلام طرفدار جلوگيرى از ارتباط جنسى نيست ؛ در حدود خانواده ، آن را تصحيح\r\n\r\n\r\n\r\n\r\n","description":"","footnote":"\r\n( 1 ) . [ خوانندهء محترم توجه دارد كه سخنرانى در زمان رژيم فاسد پهلوى ايراد شده است . 
  ]\r\n","page_name":" 420 ","page_number":420},
  {"content":"\r\n\r\nمىكند « 1 » و طرفدار نظر كاتوليكها و كليسا نيست ، اما از دايرهء ازدواج مشروع كه خارج شد ، ديگر به هيچ وجه اجازه نمىدهد و اين يك تدبير و توطئه‌اى « 2 » است از ناحيهء اسلام براى حفظ روح مروّت ، مردانگى ، انسانيت و شرافت در زن و مرد مسلمان . در آياتى كه بعد راجع به « حجاب » مىآيد ، دربارهء اين موضوع بيشتر صحبت خواهيم كرد . نقطهء مقابل ، كسانى هستند كه براى كشتن همان روح ، فحشا را زياد مىكنند . اين است كه قرآن مىفرمايد : انَّ الَّذينَ يُحِبّونَ انْ تَشيعَ الْفاحِشَةُ فِى الَّذينَ امَنوا لَهُمْ عَذابٌ اليمٌ آنان كه دوست دارند و علاقه دارند فحشا را در ميان اهل ايمان زياد كنند ، خدا برايشان عذاب دردناكى آماده كرده است . خوب ، عذاب دردناك را خدا در آن دنيا به آنها مىدهد ، چرا در آيهء قرآن ذكر مىكند ؟ براى اين كه بفهماند چقدر اين مسئله از نظر اسلام حساسيت دارد ! اين يك تفسير آيه است كه قرآن دربارهء اشاعهء فحشا در ميان اهل ايمان حساسيت خود را بيان مىكند .\r\n\r\nمعنى دوم آيه\r\n[ براى روشن شدن معناى دوم آيه لازم است 
  ] يك نكتهء ادبى عرض كنم و آن دربارهء كلمهء « فى » است . « فى » به جاى كلمهء « در » فارسى است . ما مىگوييم « در خانه » و عرب مىگويد « فِى الدّار » . كلمهء « فى » در زبان عربى گاهى به معنى همان كلمهء « در » مىآيد و گاهى به معنى كلمهء « دربارهء » . اينجا اين آيه را اين طور هم مىتوان معنى كرد و معنى هم شده است و هر دو معنى درست است « 3 » و هر دو معنى با آيات افك تناسب دارد . معناى دوم آيه اين است : « آنان كه دوست دارند كه فحشا دربارهء اهل ايمان شايع شود . » مقصود اين نيست كه خودِ فحشا در ميان اهل ايمان شايع شود ، بلكه نسبت فحشا دربارهء اهل ايمان شايع شود ؛ يعنى كسانى كه دوست دارند عِرض\r\n\r\n\r\n\r\n\r\n","description":"","footnote":"\r\n( 1 ) . [ يعنى صحيح مىداند . 
  ]\r\n( 2 ) . [ به معنى طرح‌ريزى . 
  ]\r\n( 3 ) . آيات قرآن اساساً اين طور نازل شده كه گاهى يك معنى ، دو معنى ، سه معنىِ درست - و بيشتر - درآنِ واحد از آن استنباط مىشود .\r\n","page_name":" 421 ","page_number":421},
  {"content":"\r\n\r\nاهل ايمان را لكه‌دار كنند .\r\nيك عده مردم ، به اصطلاح روان‌شناسى امروز « عقده‌دار » هستند ، هر جا فردى را مىبينند كه در ميان مردم يك وجهه و حيثيتى دارد ، براى اينكه به اين اشخاص حسادت مىبرند ، همت و عرضه هم ندارند كه خودشان را جلو بيندازند ، فوراً به اين فكر مىافتند كه يك شايعه‌اى دربارهء او درست كنند . مىگويند ما كه نمىتوانيم به او برسيم پس او را پايين بياوريم ، چگونه ؟ با يك عملى در منتهاى نامردى و آن اينكه يك شايعه‌اى عليه او بسازيم و يك تهمتى به او بزنيم . آنقدر اين گناه بزرگ است كه خدا مىداند !\r\n\r\nبدترين مردم\r\nپيغمبر اكرم صلى الله عليه و آله يك وقت در حضور اصحاب فرمود : الااخْبِرُكُمْ بِشَرِّ النّاس ؟ آيا به شما خبر ندهم كه بدترين مردم كيست ؟ گفتند : بَلى يا رَسولَ اللَّهِ ! فرمود : بدترين مردم آن كسى است كه خير خودش را از ديگران منع مىكند و هرچه دارد تنها براى خودش مىخواهد . آنهايى كه حاضر بودند گفتند : با اين مقدمه ما فكر كرديم ديگر بدتر از اين افراد كسى نيست . بعد فرمود : آيا مىخواهيد به شما بگويم از اين بدتر كيست ؟ صنف ديگرى را ذكر فرمود . اصحاب گفتند : خيال كرديم بدتر از اين گروه دوم ديگر كسى نيست . بعد فرمود : آيا مىخواهيد از آن بدتر را به شما بگويم كيست ؟ گفتند : از اين بدتر هم مگر هست ؟ ! آنگاه صنف سوم را فرمود : بدتر از اين افراد ، مردمان بد زبانِ فحّاشِ تهمت‌زن و آبرو برند . اينجا ديگر حضرت توقف كرد ، يعنى بدتر از اينها ديگر وجود ندارد .\r\nپس معناى دوم آيه اين است : آنان كه دوست دارند نسبتهاى زشت - كه خود نسبت زشت هم زشتى است - دربارهء اهل ايمان شايع شود ، بدان كه براى آنها عذاب دردناكى است .\r\nبعد مىفرمايد : فِى الدُّنْيا وَ الْاخِرَةِ در دنيا و آخرت عذابشان دردناك است ؛ يعنى خدا اينها را نه تنها در آخرت عذاب مىكند ، بلكه در دنيا هم عذاب مىكند .\r\n\r\nمكافات گناه\r\nمسئلهء مكافات قابل توجه است . چنين چيزى به ما نگفته‌اند كه هر گناهى عقوبتى در اين دنيا دارد . خيلى از گناهان است كه اساساً در اين دنيا عقوبتى ندارد . هر گناهى در آن دنيا عقوبت دارد ، اما خدا از بعضى گناهان در همين دنيا هم نخواهد گذشت . يكى از آن گناهانى كه در همين دنيا عكس‌العمل دارد - كه مىتوانيد آن را\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nتجربه و آزمايش كنيد - گناه تهمت‌زنى و آبرو برى است . آن كه تهمت به ناحق مىزند ، در يك روزى گرفتارش خواهد شد ، حال يا كسى مثل خودش به او تهمت ناحق خواهد زد و يا به شكلى رسوا و مفتضح خواهد شد .\r\nوَ اللَّهُ يَعْلَمُ وَ انْتُمْ لاتَعْلَمونَ خدا مىداند و شما نمىدانيد . مىخواهد بگويد مطلبْ خيلى بزرگ است . خدا مىداند كه اين كار چقدر بزرگ است و شما نمىدانيد !\r\nوَ لَوْلا فَضْلُ اللَّهِ عَلَيْكُمْ وَ رَحْمَتُهُ وَ انَّ اللَّهَ رَؤفٌ رَحيمٌ اگر نبود فضل و رحمت الهى و اگر نبود كه خدا رئوف و مهربان است ، به حكم اين غفلتى كه كرديد ، عذاب بزرگى به شما مىرسيد ، ولى فضل الهى مانع شد ؛ يعنى اين غفلتى كه كرديد و بلندگوى منافقين شديد ، شما را مستحق يك عذاب بزرگ در دنيا كرده بود كه اصلًا جامعهء شما از هم بپاشد ولى فضل و رحمت الهى مانع شد .\r\n\r\nاز شيطان پيروى نكنيد\r\nباز تأكيد ديگرى مىكند :  يا أَيُّهَا الَّذِينَ آمَنُوا لا تَتَّبِعُوا خُطُواتِ الشَّيْطانِ وَ مَنْ يَتَّبِعْ خُطُواتِ الشَّيْطانِ فَإِنَّهُ يَأْمُرُ بِالْفَحْشاءِ وَ الْمُنْكَرِ  اى اهل ايمان ! گام جاى گام شيطان نگذاريد ، دنبال شيطان نرويد .\r\nاگر بگوييد ما كه شيطان را نمىشناسيم و او را نمىبينيم ، از كجا بفهميم گام جاى گام شيطان مىگذاريم ؟ مىگويد اين ديگر ديدن نمىخواهد ، شيطان را از وسوسه‌هايش بشناسيد . آنجا كه شما مىبينيد يك وسوسه‌اى در قلب شما پيدا شد كه شما را به يك عمل زشت و منكر و ناپسند دعوت مىكند بدانيد كه آنجا پاى شيطان در ميان است ، شيطان جلو افتاده و به شما مىگويد : بيا . آن وسوسه ، « بيا » ى شيطان است . نمىخواهد شيطان را به چشم ببينى ، به دل ببين . وَ مَنْ يَتَّبِعْ خُطُواتِ الشَّيْطانِ آن كه جاى گامهاى شيطان گام مىگذارد بايد بداند فَانَّهُ يَأْمُرُ بِالْفَحْشاءِ وَ الْمُنْكَرِ شيطان دعوت به كارهاى زشت و ناپسند مىكند .\r\n\r\nهشدار به مسلمين\r\n وَ لَوْ لا فَضْلُ اللَّهِ عَلَيْكُمْ وَ رَحْمَتُهُ .  بار ديگر مىگويد : اى مسلمين ! در زمان پيغمبر در يك پرتگاهى قرار گرفتيد كه اگر فضل و رحمت خدا نبود - آن هم به خاطر پيغمبر - جامعهء شما چنان سقوط كرده بود كه نجات پيدا نمىكرديد . همهء اينها براى اين است\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nكه اگر در زمانهاى بعد نظير اين قضيه رخ داد و مسئلهء شايعه سازى عليه مسلمين زياد شد ، بدانيد كه سقوط خواهيد كرد و بدبخت خواهيد شد ( همان طورى كه ما امروز هستيم ) . وَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ احَدٍ ابَداً اگر فضل الهى نبود ، يكى از شما پاك از آب درنمىآمد ، وَ لكِنَّ اللَّهَ يُزَكّى مَنْ يَشاءُ وَ اللَّهُ سَميعٌ عَليمٌ اين خداست كه هركس را كه بخواهد و مستحق بشناسد ، از گناه تزكيه مىكند ؛ خدا شنوا و عالم است .\r\n\r\nاهميت قرآن به مسئله وحدت مسلمين\r\nآيهء ديگر باز مربوط به همين قضيه است ، اما مربوط به مطلبى كه در دنبال اين قضيه است :\r\nوَ لا يَأْتَلِ اولُوا الْفَضْلِ مِنْكُمْ وَ السَّعَةِ انْ يُؤْتوا اولِى الْقُرْبى وَ الْمَساكينَ وَ الْمُهاجِرينَ فى سَبيلِ اللَّهِ وَ لْيَعْفوا وَ لْيَصْفَحوا الا تُحِبّونَ انْ يَغْفِرَ اللَّهُ لَكُمْ وَ اللَّهُ غَفورٌ رَحيمٌ « 1 » .\r\nآيه به يك جريان تصريح مىكند و آن اين است كه بعضى از مسلمين كه به تعبير قرآن « اولوا الفضل » يعنى صاحب فضل بودند ( مقصود از « فضل » در اينجا ثروت و مال است ، يعنى متمكّن بودند ) [ از انفاق به آن افراد تهمت‌زن خوددارى كردند . 
  ]\r\nكلمهء « فضل » در اصطلاح امروز ما فقط به فضل علمى گفته مىشود . امروز اگر بگوييم فلان‌كس فاضل است يعنى مرد عالمى است ، « او از فضلاست » يعنى از علماست ، صاحب معلومات و فضل است . ولى در قرآن به مال و ثروتى كه از راه مشروع به دست آمده باشد كلمهء « فضل » اطلاق شده است « 2 » . از جمله در سورهء جمعه مىفرمايد : وقتى از نماز فارغ شديد  « وَ ابْتَغُوا مِنْ فَضْلِ اللَّهِ »  « 3 » دنبال فضل الهى برويد ،\r\n\r\n\r\n\r\n\r\n","description":"","footnote":"\r\n( 1 ) . نور / 22 .\r\n( 2 ) . شنيدم در اردكان يزد به همين اصطلاح صحبت مىكنند ، وقتى مىگويند : « فلان كس از فضلاست » يعنى از ثروتمندان است .\r\n( 3 ) . جمعه / 10 .\r\n","page_name":" 424 ","page_number":424},
  {"content":"\r\n\r\nيعنى دنبال كسب و كار و تجارت و درآوردن پول از راه مشروع برويد .\r\nقرآن مىفرمايد : ثروتمندانى كه از راه مشروع صاحب مال و ثروت شدند و صاحب سعه ( تمكّن ) هستند [ قسم نخورند كه كمكشان را قطع مىكنند . 
  ]\r\nبعضى از مسلمين كه متمكّن و ثروتمند بودند ، به بعضى ديگر كه يا از مهاجرين يا از مساكين و يا از خويشاوندان خودشان بودند كمك مالى مىكردند . بعد در يك جريانى - ظاهراً در همين جريان افك بوده - از اينها بدى ديدند و لذا ناراحت شدند و گفتند : عجب ! ما به خاطر رضاى خدا به اينها كمك مىكنيم و اينها از كمك ما سوء استفاده مىكنند و مرتكب گناه مىشوند ؛ ما به اينها كمك مىكنيم و اينها شايعه مىسازند ، دروغ جعل مىكنند . تصميم گرفتند آنچه را به طور مداوم ، ماهانه يا سالانه ، به اين فقرا و مساكين - كه در قضيهء افك شركت كرده بودند - مىدادند ، قطع كنند . قسم خوردند و سوگند ياد كردند كه ما ديگر به اينها كمك نخواهيم كرد .\r\nولى قرآن كه به مسئلهء وحدت مسلمين بيش از هر چيزى اهميت مىدهد ، با اين كه در اينجا قضيهء افك و تهمت بزرگ پيش آمد و عموم مسلمين هم اشتباه كردند ، فقط در مقام اصلاح اشتباهِ گذشته است ، به عامهء مسلمين مىگويد شما خيلى اشتباه كرديد كه بلندگوى يك جمعيت بهم وابسته شديد ، و بعد كه بعضى تصميم مىگيرند كمك مالىشان را قطع كنند ، چون اين قطع كمك مالى سبب مىشود آن دسته كه جدا شدند براى هميشه جدا شده باشند ، مىفرمايد : در عين حال گذشت داشته باشيد و از اينها بگذريد و عفوشان كنيد : وَ لا يَأْتَلِ اولُوا الْفَضْلِ مِنْكُمْ وَ السَّعَةِ . . .\r\nقسم نخورند متمكّنان و ثروتمندان شما كه كمكشان را به آن دسته از خويشاوندانشان يا مهاجرين و يا مساكين و فقرا كه تاكنون به آنها كمك مالى مىكردند قطع مىكنند ، باز هم كمك بدهند . وَ لْيَعْفوا وَ لْيَصْفَحوا الا تُحِبّونَ انْ يَغْفِرَ اللَّهُ لَكُمْ عفو كنند ، بگذرند ، گذشت داشته باشند ، آيا دوست نداريد خدا از خودتان بگذرد ؟ اين آيه كه نازل شد ، آن گروهى كه تصميم داشتند كمكهاى خود را قطع كنند گفتند ديگر كمكمان را قطع نمىكنيم .\r\n\r\nاسلام و منطق محبت\r\nاينجا نكته‌اى است . اشخاصى كه با منطق اسلام آشنا و به آن وارد نيستند ، غافلند كه\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nاسلام منطق محبت را در جاى خود در حد اعلى به كار برده است . مسيحيها منتشر كرده‌اند كه دين مسيح دين محبت است ، دين نيكى كردن و گذشت است ، چرا ؟\r\nمىگويند چون حضرت مسيح گفته است اگر كسى به يك طرف صورتت سيلى زد آن طرف ديگر را جلو بياور ، بگو به اين طرف هم بزن ، اما دين اسلام دين خشونت است ، دين سخت‌گيرى است ، دين شمشير است ، دينى است كه به هيچ وجه گذشت و محبت در آن وجود ندارد . مسيحيها روى اين قضيه خيلى تبليغ كرده‌اند و مرتب تبليغ مىكنند .\r\nاين اشتباهى است بسيار بزرگ . اسلام ، هم دين شمشير است و هم دين محبت ، هم دين خشونت است و هم دين نرمى ، خشونت را در جاى خود تجويز مىكند و نرمى را در جاى خود ، و عظمت و اهميت اسلام به همين است . اگر اسلام اينچنين نمىبود ، يعنى اگر نمىگفت « زور را با زور جواب بدهيد ، منطق را با منطق جواب بدهيد ، در مورد محبت ، محبت كنيد و حتى در جايى در مورد بدى هم محبت كنيد » آن وقت قبولش نداشتيم . اسلام هرگز نمىگويد اگر يك قلدر به يك طرف صورتت سيلى زد ، آن طرف ديگر را بياور . مىگويد : فَمَنِ اعْتَدى عَلَيْكُمْ فَاعْتَدوا عَلَيْهِ بِمِثْلِ مَا اعْتَدى عَلَيْكُمْ « 1 » آن كه به شما تجاوز مىكند ، به همان اندازه حق داريد تجاوز او را جواب دهيد . اگر چنين نگفته بود ، در آن نقص بود .\r\nدين مسيح به همين دليل يك دين غيرعملى از آب درآمد كه اتباع آن خونخوارتر از همهء مردم دنيا از آب درآمدند . همانهايى كه روزى عليه اسلام تبليغ مىكردند و انجيل را به دست مىگرفتند كه اين كتاب كتاب محبت است ، امروز مىبينيم هر روز دهها تُن « محبت » روى ويتنام مىريزند « 2 » ! اينها همان محبتى است كه انجيل به آنها گفته است ! اين محبتها به صورت بمبها و حتى بمبهاى ناپالم درآمده است كه همين قدر كه فرود آمد نه تنها سربازها بلكه بچه‌ها و پيرها و زنها آتش مىگيرند و لباسها و گوشتها از بدنشان مىريزد .\r\nاسلام در درجهء اول محبت را به كار مىبرد ؛ آنجا كه محبت مفيد نبود ، ديگر ساكت نمىنشيند . گفت : « چون پند دهند نشنوى ، بند نهند . »\r\nعلى عليه السلام دربارهء پيغمبر اكرم صلى الله عليه و آله مىفرمايد : طَبيبٌ دَوّارٌ بِطِبِّهِ ، قَدْ احْكَمَ مَراهِمَهُ\r\n\r\n\r\n\r\n\r\n","description":"","footnote":"\r\n( 1 ) . بقره / 194 .\r\n( 2 ) . [ سخنرانى در سالهاى جنگ ويتنام ايراد شده است . 
  ]\r\n","page_name":" 426 ","page_number":426},
  {"content":"\r\n\r\nوَ احْمى مَواسِمَهُ « 1 » طبيبِ سيّار است ، طبيبى كه در يك دستش مرهم است و در دست ديگرش ابزار جرّاحى ؛ آنجا كه با مرهم مىشود معالجه كرد ، مرهم مىگذارد و آنجا كه مرهم مفيد نيست ، كارد و چاقو به كار مىبرد ، ابزارِ داغ كردن به كار مىبرد ؛ از هردو استفاده مىكند ، هم از درشتى و هم از نرمى . سعدى خوب مىگويد :\r\n درشتى و نرمى به هم در به است * چو رگزن كه جرّاح و مرهم نِه است \r\nو اين عين مضمونى است كه على عليه السلام فرموده است .\r\n[ قرآن مىفرمايد : 
  ] وَ مَنْ احْسَنُ قَوْلًا مِمَّنْ دَعا الَى اللَّهِ وَ عَمِلَ صالِحاً وَ قالَ انَّنى مِنَ الْمُسْلِمينَ . صحبت از دعوت به خداست ( كه حالا نمىخواهم اين آيه را تفسير كنم ) .\r\nپشت سر آن مىفرمايد : وَ لا تَسْتَوِى الحَسَنَةُ وَ لَاالسَّيِّئَةُ ادْفَعْ بِالَّتى هِىَ احْسَنُ فَاذَا الَّذى بَيْنَكَ وَ بَيْنَهُ عَداوَةٌ كَأَنَّهُ وَلِىٌّ حَميمٌ « 2 » اى پيغمبر - كه وظيفهء تو دعوت مردم به راه خداست - بدان كه نيكى و بدى يك وزن ندارند ، حتى بديها هم‌وزن نيستند و نيكيها نيز هم‌وزن نيستند ، تو بديها را با بهترين نيكيها دفع كن : ادْفَعْ بِالَّتى هِىَ احْسَنُ ديگران بدى مىكنند ، تو نيكى كن . بعد خصلت روانى را ذكر مىكند ، مىگويد آنگاه كه دشمن بدى مىكند و تو در مقابل بدى او نيكى مىكنى ، مىبينى خاصيت نيكى كردن در مورد بدى خاصيت كيمياست ، يعنى قلب ماهيت مىكند : فَاذَا الَّذى بَيْنَكَ وَ بَيْنَهُ عَداوَةٌ كَأَنَّهُ وَلِىٌّ حَميمٌ يك وقت مىبينى همان كه دشمن سرسخت تو بود ، قلب ماهيت شد و به يك دوست مهربان تبديل شد .\r\nپس چه كسى مىگويد اسلام به محبت دستور نمىدهد ؟ ! چه كسى مىگويد اسلام دين محبت نيست ؟ ! اسلام دين محبت است ، ولى آنجا كه محبت كارگر نيست ديگر سكوت نمىكند ، آنجاست كه خشونت به كار مىبرد ، شمشير به كار مىبرد .\r\nشما در تاريخ زندگى پيغمبر اكرم صلى الله عليه و آله ، در تاريخ زندگى اميرالمؤمنين عليه السلام و ائمهء اطهار عليهم السلام ( امام حسن ، امام حسين ، امام زين‌العابدين ، امام محمد باقر و ساير ائمه عليهم السلام ) داستانهاى زيادى دربارهء « ادْفَعْ بِالَّتى هِىَ احْسَنُ فَاذَا الَّذى بَيْنَكَ وَ بَيْنَهُ عَداوَةٌ كَأَنَّهُ وَلِىٌّ حَميمٌ » مىبينيد . اگر در مقابل بدى نيكى كنيد فوراً خاصيتش را مىبينيد . بدى را نيكى كردن خاصيتش اين است كه دشمن را تبديل به دوست\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 106 .\r\n( 2 ) . فصّلت / 33 و 34 .\r\n","page_name":" 427 ","page_number":427},
  {"content":"\r\n\r\nمىكند .\r\n\r\nتعبيراتى دربارهء « پاسخ بدى را به نيكى دادن »\r\nدر دعاى « مكارم الاخلاق » تعبيرات عجيبى هست : خدايا به من توفيق بده آن كسى كه به من فحش مىدهد من به او حرف خوب بگويم ، آن كسى كه قطع رحم مىكند من در مقابلْ صلهء رحم كنم ، آن كسى كه پشت سر من بدگويى مىكند من پشت سرش خوب بگويم . جمله‌هاى زيادى است .\r\nخواجه عبداللَّه انصارى هم تعبير شيرينى دارد ، مىگويد : بدى را بدى كردن سگسارى است ( كار سگها همچنين است . يك سگ ، سگ ديگر را گاز مىگيرد ، او هم گاز مىگيرد . اگر كسى به انسان بدى كرد و او هم بدى را با بدى جواب داد ، هنرى كه كرده كار سگها را انجام داده است . اگر انسان سگى را بزند فوراً برمىگردد و پاى او را مىگيرد ) . خوبى را خوبى كردن ، خرخارى است ( يعنى اگر كسى به انسان خوبى كند و انسان در مقابل خوبى او خوبى كند خيلى هنر نكرده است . يك الاغ مىآيد شانهء الاغ ديگر را با دندانش مىخاراند و به او خدمت مىكند ، او هم فوراً شانهء اين را مىخاراند . اين مقدار را كه در مقابل خوبى بايد خوبى كرد و خوبى را بايد با خوبى جواب داد الاغ هم مىفهمد ) ، اما بدى را نيكى كردن ( در مقابل بدى خوبى كردن ) كار خواجه عبداللَّه انصارى است .\r\nقرآن مىفرمايد : وَ لا يَأْتَلِ اولُوا الْفَضْلِ مِنْكُمْ وَ السَّعَةِ انْ يُؤْتوا اولِى الْقُرْبى وَ الْمَساكينَ وَ الْمُهاجِرينَ فى سَبيلِ اللَّهِ متمكّنين قسم نخورند كه ديگر از [ تهمت‌زنندگان 
  ] قطع كمك كنند ، غيرت دينىشان اينجا به جوش نيايد ؛ آنها بدى كردند ولى شما در مقابل بدى باز هم خوبى كنيد ؛ قسم نخورند كه از كمك مالى به خويشاوندانشان يا مسكينها يا مهاجرينى كه در راه خدا ابتدا مهاجرت كردند [ صرف‌نظر مىكنند 
  ] به خاطر اين كار بدى كه كردند و در اين تهمت شركت كردند ؛ وَ لْيَعْفوا وَ لْيَصْفَحوا عفو كنند ، گذشت داشته باشند ، الا تُحِبّونَ انْ يَغْفِرَ اللَّهُ لَكُمْ آيا دوست نداريد كه خدا شما را بيامرزد ؟ ( چه تعبير عجيبى است ! ) اى بشرها ، از گناه يكديگر بگذريد ، زيرا خودتان گنهكاريد و اميد داريد خدا از گناهان شما بگذرد ، آنچه را كه انتظار داريد خدا دربارهء شما رفتار كند دربارهء بندگان خدا رفتار كنيد ؛ سخت‌گير نباشيد ، تا ممكن است گنهكاران را از راه خوبى كردن معالجه كنيد ؛ آنجا كه ممكن نشد ، از راه\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nمجازات و سخت‌گيرى [ وارد شويد ؛ 
  ] خداوند آمرزنده و مهربان است ، شما هم مهربان و با گذشت باشيد .\r\n\r\nيكى از ملكات ائمهء اطهار\r\nاز جمله ملكات مستحسنهء ائمهء اطهار عليهم السلام اين بود كه زياد برده مىخريدند و مدتى اين برده‌ها را در خانهء خودشان نگه مىداشتند ؛ چون فلسفهء بردگى در اسلام اين است كه بردگان دوره‌اى را ( از دورهء كفر تا دورهء آزادى ) بگذرانند و يك دالانى را طى كنند كه تحت تربيت افراد مسلمان باشند ، و اسلام از اين ناحيه بسيار بهره‌هاى انسانى خوبى گرفته است . يكى از كارهاى ائمهء اطهار عليهم السلام همين بود ، چون يكى از مصارف زكات اين است كه برده بخرند و آزاد كنند اما نه اين كه برده‌اى را كه هيچ تربيت اسلامى پيدا نكرده از اين طرف بخرند و از آن طرف آزاد كنند ، بلكه اگر برده‌اى قبلًا تربيت اسلامى پيدا كرده كه چه بهتر ، و اگر اين طور نيست مدتى در يك خانوادهء واقعاً مسلمان نگهدارىاش كنند تا آداب و اخلاق اسلامى را عملًا بياموزد و بعد آزادش كنند . ائمهء اطهار اين كار را زياد مىكردند ، يعنى برده مىخريدند و آزاد مىكردند ، ولى مدتى هم آنها را نگه مىداشتند و بردگان در مدتى كه در خانهء آنها بودند با حقيقت و ماهيت اسلام آشنا مىشدند و مسلمانهاى بسيار اصيل از آب درمىآمدند .\r\nبردگان زيادى در خانهء امام زين‌العابدين عليه السلام بودند . در طول سال كه بردگان خطا و لغزش مىكردند و كار بدى مىكردند امام عليه السلام اينها را در دفترى يادداشت مىكرد تا اين كه روز آخر ( يا شب آخر ) ماه رمضان امام عليه السلام همهء بردگانش ( زن و مرد ) را جمع مىكرد و خود در وسط مىايستاد ؛ دفتر را مىآورد ، رو مىكرد به آنها و مىفرمود : فلانى ! يادت هست در فلان وقت چنين جرم و خطايى را مرتكب شدى ؟\r\nمىگفت : بله . به ديگرى مىفرمود : يادت هست چنين كار بدى كردى ؟ مىگفت : بله .\r\nهمين كه همهء بردگان قبول مىكردند ، بعد مىفرمود : « خدايا اينها كه زيردست من بودند ، نسبت به من بدى كردند و من كه بندهء تو هستم از همهء اينها گذشتم . خدايا من بندهء تو هستم و در درگاه تو مقصرم . خدايا از اين بندهء مقصر خودت بگذر » و همهء آنها را در راه خدا آزاد مىكرد .\r\nاصل اول در اسلام « گذشت » است . بله ، اسلام در مسائل اجتماعى نمىگذرد ،\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nچون آن گذشت مربوط به شخص بود و اين گذشت مربوط به اجتماع است . مثلًا كسى دزدى كرده است . مجازات دزد ، دست بريدن است . صاحب مال نمىتواند بگويد من گذشتم . تو بگذرى ، اجتماع نمىگذرد ؛ اين حق تو نيست ، حق اجتماع است .\r\n\r\nعلى عليه السلام و دعواى دو نفر\r\nدر حديث است كه روزى اميرالمؤمنين على عليه السلام - طبق همان قاعده‌اى كه هميشه داشتند و در همان ايام خلافت خودش تنها راه مىرفت و حتى در جاهاى خلوت مىرفت و شخصاً اوضاع و احوال را تفتيش مىكرد - در يكى از كوچه باغ‌هاى كوفه راه مىرفت ، يك وقت فريادى شنيد : الْغَوْث ! الْغَوْث ! به فريادم برسيد ! به فريادم برسيد ! معلوم بود جنگ و دعوايى است ، فردى دارد مىخورد و فردى هم دارد مىزند . به سرعت به طرف آن صدا دويد و فرياد مىكرد : يا الْغَوْث ، يا الْغَوْث ! دو نفر با هم زد و خورد مىكردند ، يكى ديگرى را مىزد . تا امام رسيد دعواى اينها تمام شد ( شايد هم امام عليه السلام آنها را صلح داد ) . معلوم شد آن دو نفر با هم رفيق هستند . وقتى امام خواست كتك‌زننده را جلب كند و ببرد ، كتك‌خورده گفت : من از او گذشتم .\r\nامام فرمود : بسيار خوب ، تو گذشتى ، اين حق خصوصى خودت است ، از حق خودت گذشتى ؛ اما يك حقى هم سلطان دارد ( سلطان يعنى حكومت ) و يك مجازاتى هم حكومت بايد بكند ، اين را ديگر تو نمىتوانى بگذرى زيرا به تو مربوط نيست .\r\nاز حق عمومى نمىتوان گذشت و در موارد حق عمومى ، اسلام هم نمىگذرد اما در حدود خصوصى [ مىتوان از حق خود گذشت . 
  ] اين كه كسى كه به يك فرد مجرم و گنهكار كمك مىكرده بخواهد كمك خود را قطع كند ، يك مسئلهء خصوصى است [ و حق دارد اين كار را بكند ، ولى به او مىگويند 
  ] تو به اندازهء خودت عفو كن و ترتيب اثر نده . اين است كه قرآن باز دستور به عفو و گذشت مىدهد و مىخواهد تا حد امكان از راه محبت و نيكى جبران كند . حال به آيهء بعد مىپردازيم .\r\n\r\nكيفر تهمت زنندگان به زنان عفيف\r\nمن خيال نمىكنم در قرآن به اندازه‌اى كه روى موضوع تهمت - مخصوصاً تهمت\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nزدن به زنان - تأكيد شده ، دربارهء موضوع ديگرى تأكيد شده باشد :  إِنَّ الَّذِينَ يَرْمُونَ الْمُحْصَناتِ الْغافِلاتِ الْمُؤْمِناتِ لُعِنُوا فِي الدُّنْيا وَ الْآخِرَةِ وَ لَهُمْ عَذابٌ عَظِيمٌ  آنان كه به زنان عفيف غافل مؤمن تهمت مىزنند ( زن غافل يعنى بىخبر از همه جا كه در خانهء خود نشسته ) ، در دنيا و آخرت مشمول لعنت الهى هستند و براى اينها عذاب بزرگى است  يَوْمَ تَشْهَدُ عَلَيْهِمْ أَلْسِنَتُهُمْ وَ أَيْدِيهِمْ وَ أَرْجُلُهُمْ بِما كانُوا يَعْمَلُونَ  آن روزى كه زبانها و دستها و پاهاى آنان عليه ايشان به اعمالى كه مرتكب شده‌اند شهادت خواهند داد .\r\n\r\nعالَم آخرت عالَم زنده است\r\nاين يك منطقى است در قرآن كه اينجا جاى آن نيست كه دربارهء آن مفصّل صحبت كنم . قرآن در كمال صراحت مىگويد عالم آخرت عالم زنده است . همه چيز عالم آخرت زنده است و در آن دنيا هر چيزى و هر عضوى بر هر عملى كه مرتكب شده است گواهى مىدهد : دست گواهى مىدهد من چه كردم ، پا گواهى مىدهد من چه كردم ، چشم و گوش هريك گواهى مىدهند من چه كردم ، پوست بدن ( حديث است كه كنايه از عورت است ) گواهى مىدهد من چه كردم ؛ حتى به زبان مُهر مىزنند : اى زبان ! تو ساكت باش ، بگذار خود اعضا و جوارح حرف بزنند ؛ زبان هم [ فقط 
  ] به گناهانى كه خودش مرتكب شده است گواهى مىدهد . قرآن مىفرمايد : در روزى كه زبانهاى اين افراد ( چون گناه اينها گناه زبان بوده ) و دستها و پاهايشان عليه ايشان به همان اعمالى كه مرتكب شده‌اند گواهى بدهند . يَوْمَئِذٍ يُوَفّيهِمُ اللَّهُ دينَهُمُ الْحَقَّ در چنين روزى است كه خدا آن جزاى حقى را كه بايد به اينها برسد ، به طور كامل به آنها مىدهد .\r\n\r\nزن از نظر عفت ، ناموس مرد است\r\nمقصود اين است : اگر زنى - العياذ باللَّه - دامن آلوده از آب دربيايد ، شرافت مرد لكه‌دار مىشود ولى خودتان مىدانيد كه اگر مردى آلوده شود به شرافت زن آنقدرها صدمه نمىزند ، بلكه [ اصلًا 
  ] صدمه نمىزند . اين خود يك رمز روانى خاصى دارد .\r\nمن در يك سلسله مقالاتى كه چند سال پيش در يكى از مجلات زنانه راجع به\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nحقوق زن - عليه مطالب خود آن مجله - نوشتم « 1 » ، راز اين مطلب را بيان كردم ، و بسيارى از دستورهاى اسلام بر اساس همين مطلب است . اگر زنى آلوده شد ، مردْ ديگر نمىتواند ادعاى شرافت كند ، ولى چقدر زنان پاكى هستند كه شوهرهايشان آلوده هستند ؛ هيچ وقت مردم آن زن را آلوده حساب نمىكنند ، مىگويند شوهرش آلوده است به او چه كار ؟ شوهرش كثيف است به او چه كار ؟ اين يك مطلب .\r\nمطلب دوم اين است كه زن در جهات عفتى ، ناموس مرد است ولى در جهات شخصى و فردىاش به مرد ارتباط ندارد ؛ يعنى اگر زنى - العياذ باللَّه - در مسائل عفت آلودگى داشته باشد دامن مرد آلوده مىشود ، ولى اگر در زنى از نظر ايمان نقصى باشد ، اين ، نقص مرد نيست . مثلًا اگر زنى مؤمن نباشد و در باطن كافر يا منافق باشد ، اين به مرد ارتباطى ندارد و لهذا قرآن به زن نوح و زن لوط مثَل ذكر مىكند كه نوح و لوط دو پيغمبر بودند در حالى كه زنهاى اينها مؤمنه نبودند و وابسته به مخالفين ايشان از نظر فكر و عقيده بودند . اينجا كه قرآن مىگويد : « خبيثات مال خبيثين است » « 2 » زنهاى ناپاك مال مردان ناپاك است و زنان پاك مال مردان پاك است ، اين ناظر به پاكى ناموسى است ؛ يعنى مردِ ناپاك است كه غيرت را از دست مىدهد و زن ناپاك را مىپذيرد و ناراحت نيست كه زنش ناپاك باشد ، ولى مرد پاك امكان ندارد كه زن ناپاك را بپذيرد . اين است كه طبعاً يك نوع انتخاب صورت مىگيرد . اين بيانِ حكم شرعى نيست ، بلكه قرآن يك قانون طبيعى را بيان مىكند : طبعاً اين طور است كه پاكها سراغ پاكها مىروند و ناپاكها سراغ ناپاكها . شما ببينيد جوانان پاك دنبال دخترهايى مىروند كه پاك باشند و دخترهاى پاك هم شوهر پاك را مىپسندند ، اما يك جوان آلوده و كثيف هيچ اهميت نمىدهد كه با دخترى ازدواج كند كه دهها جوان ديگر - به اصطلاح خودشان - او را « تجربه » كرده‌اند . روح كثيف يك مرد كثيف ، يك زن كثيف را مىپسندد و روح كثيف يك زن كثيف ، يك مرد كثيف را\r\n\r\n\r\n\r\n\r\n","description":"","footnote":"\r\n( 1 ) . [ اين مطالب بعداً به صورت كتاب نظام حقوق زن در اسلام تدوين گرديد . 
  ]\r\n( 2 ) . نور / 26 .\r\n","page_name":" 432 ","page_number":432},
  {"content":"\r\n\r\nمىپسندد ، ولى روح پاك يك مرد پاك ، زن پاك را براى خود انتخاب مىكند و روح پاك يك زن پاك ، مرد پاك را انتخاب مىكند .\r\n[ قرآن خطاب به مردم زمان پيامبر اكرم مىفرمايد 
  ] شما دربارهء پيغمبر و ناموس پيغمبر داريد چه حرفى مىزنيد ؟ ! محال و ممتنع است كه چنين ناپاكيهايى در خاندان يك پيغمبر راه پيدا كند . كفر ممكن است در خاندان يك پيغمبر راه پيدا كند يا پسر يك پيغمبر كافر بشود ، ولى فسق محال است . و صلّى اللَّه على محمّد و آله الطاهرين .\r\nباسمك العظيم الاعظم الاجلّ الاكرم يا اللَّه . . .\r\nخدايا دلهاى ما را به نور قرآن منوّر بفرما ، نيتهاى ما را خالص كن ، ما را با حقايق قرآن آشنا بگردان .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n\r\nتفسير سورهء نور ( 4 )\r\nاعوذ باللَّه من الشيطان الرجيم\r\n   يا أَيُّهَا الَّذِينَ آمَنُوا لا تَدْخُلُوا بُيُوتاً غَيْرَ بُيُوتِكُمْ حَتَّى تَسْتَأْنِسُوا وَ تُسَلِّمُوا عَلى أَهْلِها ذلِكُمْ خَيْرٌ لَكُمْ لَعَلَّكُمْ تَذَكَّرُونَ . فَإِنْ لَمْ تَجِدُوا فِيها أَحَداً فَلا تَدْخُلُوها حَتَّى يُؤْذَنَ لَكُمْ وَ إِنْ قِيلَ لَكُمُ ارْجِعُوا فَارْجِعُوا هُوَ أَزْكى لَكُمْ وَ اللَّهُ بِما تَعْمَلُونَ عَلِيمٌ . لَيْسَ عَلَيْكُمْ جُناحٌ أَنْ تَدْخُلُوا بُيُوتاً غَيْرَ مَسْكُونَةٍ فِيها مَتاعٌ لَكُمْ وَ اللَّهُ يَعْلَمُ ما تُبْدُونَ وَ ما تَكْتُمُونَ    « 1 »    .   \r\nدر يكى از جلسات گذشته عرض كردم كه قرآن كريم براى مسئلهء عفاف ، يعنى پاكى و نزاهت روابط جنسى در ميان افراد ، اهميت فراوانى قائل است و اين مبنى بر يك سلسله حكمتها و فلسفه‌هاست كه به آن اشاره كردم .\r\n\r\nراه تأمين عفاف از نظر اسلام\r\nراهى كه اسلام براى تأمين اين منظور پيشنهاد كرده است شامل دو چيز است : اول\r\n\r\n\r\n\r\n\r\n","description":"","footnote":"\r\n( 1 ) . نور / 27 - 29 .\r\n","page_name":" 434 ","page_number":434},
  {"content":"\r\n\r\nيك سلسله تدابير براى آرام نگه داشتن غريزه ، و دوم يك سلسله تدابير ديگر به عنوان مجازات . آيات اوّلى كه تفسير كرديم مجازات فحشا را بيان كرد : الزّانِيَةُ وَ الزّانِى فَاجْلِدوا كُلَّ واحِدٍ مِنْهُما مِائَةَ جَلْدَةٍ . ولى همان طورى كه مىدانيم براى از بين بردن يك گناه ، مجازات كافى نيست . مجازات هر اندازه شديد هم باشد ، براى جلوگيرى از وقوع جرم و جنايت كافى نيست ، حالْ جرم و جنايت چه از نوع بىعفتيها باشد ، چه از نوع دزديها و قتلها و چه از نوع بىاحتياطيها مثل بىاحتياطى در رانندگى . اين اشتباه است كه ما بخواهيم براى جلوگيرى از يك جرم يا جنايت فقط روى مجازات فشار بياوريم . بايد ديد علل وقوع آن جرم و جنايت چيست ؟ بايد خود آن علل را از بين برد ، آنگاه در مورد افراد غيرعادى - كه به طور عادى علل و موجبات وقوع جرم وجود ندارد و فقط روى نوعى حالت طغيان ، جرمى را مرتكب مىشوند - مجازات صورت گيرد .\r\n\r\nدو مثال\r\nمثالى براى اين مطلب مىزنم : از مقررات لازم ، همين مسئلهء سرعت و سبقت در رانندگى است . دائماً توصيه مىشود كه رانندگان در داخل شهر از فلان سرعت ( مثلًا 40 كيلومتر در ساعت ) بيشتر نرانند . اگر كسى تخلف كرد و ما جريمهء سنگينى برايش قائل شديم ، هر مقدار هم جريمه سنگين باشد چنانچه علل وقوع اين جرم بررسى نشود مجازات كافى نيست ، مخصوصاً در امر رانندگى كه اصلًا خودش هم يك مجازاتى دارد يعنى « مجازاتُها مَعَها » است ، براى اين كه آن كسى كه سرعت و سبقت مىگيرد و ديوانه‌وار در شهر يا بيابان حركت مىكند خودش بيش از همه در معرض خطر است ؛ هم آن ماشين و ثروتش در معرض خطر است و هم جانش . ولى در عين حال نه خطر جانى [ و مالى 
  ] خودِ عمل مانع او مىشود و نه مجازاتها ، چرا ؟\r\nبراى اين كه يك سلسله علل ديگر وجود دارد كه از آن طرف او را هُل مىدهد .\r\nمجازات مىخواهد مانند يك افسار مانعش شود ، اما آن عللِ ديگر او را تحت فشار قرار مىدهد .\r\nمثلًا شما يك رانندهء تاكسى يا كرايه را موعظه كنيد كه خيلى تند نرو ، و يا برايش مجازات قائل شويد ، اما اگر او در شرايطى قرار گرفته باشد كه يك ماشين اجاره كرده و از صبح كه بيرون مىآيد چنانچه 120 تومان درآمد نداشته باشد زن و\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nبچه‌اش نبايد نان بخورند ، چون بايد 60 تومان را به صاحب ماشين تحويل دهد و الّا فردا ماشين را در اختيارش نمىگذارد و 30 تومان هم خرج بنزين و استهلاك و غيره كند ، پس 90 تومان بايد براى اين مخارج حساب كند و لااقل 30 تومان ديگر بايد دربياورد كه براى زن و بچه‌اش خرجى داشته باشد ؛ اگر او را هزار جور موعظه كنيد و بگوييد جان خودت در خطر است ، فلان مقدار تو را جريمه مىكنند و زندانت مىبرند ، در مقابل آن فشار كه حتماً بايد 30 تومان به خانه ببرد و اگر نبرد روى ديدن زن و بچه‌اش را ندارد چكار مىتواند بكند ؟ باز او از صبح زود پايش را روى گاز مىگذارد و به سرعت در خيابانها حركت مىكند . به هرحال بايد آن 120 تومان دربيايد ، يك جبر بر وجودش حكومت مىكند . اين است كه مجازات سرش نمىشود و موعظه هم در اينجا ديگر مؤثر نيست . پس اگر ما بخواهيم جلو او را بگيريم سنگين كردن مجازات كارى را درست نمىكند ، از راه علل و موجباتش بايد وارد شويم . وقتى از راه علل و موجبات وارد شديم ، مثلًا كارى كرديم كه او با روزى 7 - 8 ساعت به آرامى كار كردن ، خرج زن و بچه‌اش را دربياورد او هم ديوانه نيست كه جان خود و سرمايه‌اى را كه در اختيارش است به خطر بيندازد و يا خود را گرفتار زندان كند . اين مسئله در دزديها هست ، در شرابخواريها هست ، در زناها و آدمكشيها هست ، در همهء [ جرمها و جنايتها 
  ] هست .\r\nپس موجبات را بايد از بين برد . مثلًا از اين طرف بگوييم شراب نخوريد و دائماً در صفحهء حوادث روزنامه‌ها [ نتايج سوء آن را 
  ] بنويسند « 1 » ( و هر كسى كه نگاه مىكند مىفهمد كه اين مطلب بسيار منطقى است ) ، اما از طرف ديگر تمام موجبات تشويق به شرابخوارى وجود داشته باشد ؛ در تمام غزلها ، تصنيفها و شعرها دعوت به ميخوارگى و شرابخوارگى باشد و در تمام مجالس ، اين امر جزء تعيّن باشد و تشويق به شرابخوارى شود و مغازهء مشروب‌فروشى از هر مغازهء ديگرى زيادتر باشد « 2 » ، قدم به قدم كه هر جوانى مىرود يك تابلوى دعوت وجود داشته باشد كه از آن « و\r\n\r\n\r\n\r\n\r\n","description":"","footnote":"\r\n( 1 ) . آمار كه مىگيرند مىبينند در پنجاه درصد جرمها ، جنايتها ، آدمكشيها ، بىعفتيها و تصادفات ، مستى وشرابخوارى دخالت دارد .\r\n( 2 ) . اخيراً شنيدم كه طبق آمار دقيقى كه به دست آورده‌اند ، در تهران و شميرانات بيش از سى هزارمشروب فروشى وجود دارد . [ خوانندهء محترم توجه دارد كه اين سخنرانى در سال 1349 و قبل از انقلاب اسلامى ايراد شده است . 
  ]\r\n","page_name":" 436 ","page_number":436},
  {"content":"\r\n\r\nغيره » ها در اينجا وجود دارد ، تشريف بياوريد ! اينها كار خودش را مىكند .\r\nمسئلهء عفاف و زنا هم از اين قبيل است . اسلام براى زنا مجازات شديد قائل است ولى در عين حال ديديد كه اسلام روى مجازات ، زياد تكيه نكرده است و لهذا طريق ثابت شدن را خيلى دشوار و مشكل قرار داده و نخواسته كه افراد بروند تجسس كنند و ببينند چه كسى زنا مىكند و چه كسى زنا نمىكند . اين كار را اسلام زشت مىداند . البته اگر زنا ثابت شد مجازات شديد برايش قائل شده است ، اما نمىخواهد جلوى زنا را از راه مجازات بگيرد و نمىخواهد مردم را تشويق به تجسس و تحقيق كند ، و اساساً اسلام با تجسس و تحقيق از گناه ، مطلقاً مخالف است ، با جاسوسى كردن براى كشف گناهان مردم مخالف است : وَ لا تَجَسَّسوا « 1 » .\r\nپس اسلام از چه راه با پيدايش گناه مبارزه مىكند ؟ راههاى متعددى دارد .\r\nموعظه ، امر به معروف ، نهى از منكر ، و خود تربيت كه اصلًا مردم را اين طور بايد تربيت كرد ، در جاى خود [ مؤثر 
  ] است . يكى ديگر اين است كه اصول زندگى را بر اساسى قرار مىدهد كه موجبات غِوايت و گمراهى و موجبات تشويق و تهييج به گناه پيدا نشود . مسئلهء عفاف از همين قبيل است . در جلسات گذشته گفتيم اسلام از طرفى كوشش مىكند غريزه از طريق ازدواج مشروع اشباع شود ، با عزوبت و تجرد در حد اكثر مخالفت مىكند ( در چند آيهء بعد خواهيم خواند : وَ انْكِحُوا الْايامى مِنْكُمْ وَ الصّالِحينَ مِنْ عِبادِكُمْ وَ امائِكُمْ « 2 » ) و تشويق به ازدواج مىكند كه حتماً و حتماً پسر و دختر بايد ازدواج كنند ( اين مسئلهء « بايد » باشد تا در آن آيه تشريح كنم ) و به عبارت ديگر از يك طرف براى اين كه موجبات بىعفتى فراهم نشود ازدواج را تشريع كرده و با عزوبت و تجرد در هر شكلى مخالف است « 3 » ، ولى از طرف ديگر آيا\r\n\r\n\r\n\r\n\r\n","description":"","footnote":"\r\n( 1 ) . حجرات / 12 .\r\n( 2 ) . نور / 32 .\r\n( 3 ) . اين كه اسلام ازدواج موقت را اجازه داده ، نه براى شهوترانى يك عده افرادى است كه يك زن دارند - و گاهى دو و سه و حتى چهار زن دارند - و براى تنوع دنبال ازدواج موقت مىروند كه به ثواب نائل بشويم ! نه ، براى اينها ثواب ندارد ، گناه هم دارد . در شرايطى كه زمينه براى ازدواج دائم فراهم نيست - چون ازدواج دائم شرايط سنگينى دارد - و از طرف ديگر اسلام با فحشا يعنى با ارتباط جنسىِ بدون قيد و شرط هم مخالف است ، اسلام ازدواج موقت را اجازه داده است . ازدواج موقت عبارت است از نوعى ازدواج با تعهدهايى ، منتها تعهدهاى آزاد ، يعنى تعهدها بستگى دارد به شرايطى كه طرفين با توافق به يكديگر تحميل مىكنند ، مثلًا تكليف بچه را روشن مىكنند و اين كه زن بايد حتماً عده نگه دارد . اسلام اين را اجازه داده است براى اين كه در آنجا كه ازدواج دائم ميسور نيست ، ديگر در عزوبت و تجرد به سر نبرند كه عزوبت و تجرد ، خودش خود به خود مفاسدى دارد .\r\n","page_name":" 437 ","page_number":437},
  {"content":"\r\n\r\nتنها ازدواج كافى است ؟ همين قدر كه يك مرد زن داشته باشد و يك زن شوهر داشته باشد ، ديگر مثل بعضى حيوانات مىشود [ كه فقط به جفت خود توجه دارند ؟ 
  ]\r\n\r\nفرق انسان با حيوانات در غريزه جنسى\r\nحيوانات چون به حكم غريزه عمل مىكنند ، آنچنان آزاد آفريده نشده‌اند . بعضى از حيوانات مثل كبوتر جفت هستند . بعضى حيوانات ديگر مثل گوسفند و اسب و آهو اين طور نيستند و در آنها حساب جفت در كار نيست ، ولى هم جنس نر و هم جنس ماده يا خصوص جنس ماده جز براى باردار شدن اساساً آمادگى ندارند يا جنس ماده جنس نر را نمىپذيرد ( مخصوصاً در وحشىها ، چون در اهلىها خودِ اهلى بودن غريزه را قدرى تغيير مىدهد ) . حيوانهايى كه جفت زندگى مىكنند ، مثل كبوتر كه دو كبوتر نر و ماده با هم جفت هستند ، اصلًا خاصيت غريزىشان اين است كه فقط با يكديگرند ، نه آن كبوتر نر چشم به كبوترهاى مادهء ديگر دارد و نه آن كبوتر ماده چشم به كبوترهاى نر ديگر دارد .\r\nولى انسان در هر شهوتى از شهوات خود ، روى خاصيت آزادىاى كه دارد ( يعنى همهء كارهايش را با تكليف بايد انجام دهد نه با غريزه و حكم و اجبار طبيعت ) [ محدود به حدى نيست . 
  ] اين است كه اگر ازدواج هم بكند شرط لازم هست ولى شرط كافى نيست ؛ يعنى مرد چشمش كه به زن ديگر بيفتد باز رغبتش تهييج مىشود ، خصوصاً در شرايطى كه آن زنْ خودش را در يك وضع مهيّجى قرار بدهد ، و همين طور زن نسبت به مرد ديگر . اين است كه اسلام در معاشرتهاى زن و مرد حدود و قيودى قائل است و اين حدود و قيود را فقط و فقط براى اين [ وضع 
  ] كرده است كه ارتباط زن و مرد به شكلى نباشد كه تهييج‌آور باشد ، يعنى شهوات يكديگر را تحريك كنند . از آياتى كه بعد مىخوانيم مطلب كاملًا روشن مىشود .\r\n\r\nاذن\r\nما يك سلسله آيات مربوط به زنان پيغمبر در سورهء احزاب داريم كه آنها را در\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nاصطلاح فقه و حديث آيات حجاب مىنامند . در اين آيات دستور خاصى راجع به زنان پيغمبر بيان شده است . اما آيات [ مورد بحث 
  ] در اصطلاح فقه و حديث به نام آيات حجاب معروف نيست ولى در آنها دستور پوشش زن در مقابل مرد و همچنين دستور ستر عورت ، هم براى زن و هم براى مرد ، بيان شده است . ولى قبل از اين آيات سه آيهء ديگر داريم كه مربوط به « اذْن » است كه اگر مردى مىخواهد وارد خانهء كسى شود ، بدون اعلام و اذن قبلى حق ورود ندارد . اين سه آيه اختصاص به موضوع زن ندارد ولى قسمت عمده‌اش به موضوع زن ارتباط دارد . آيه اين است : يا ايُّهَا الَّذينَ امَنوا لا تَدْخُلوا بُيوتاً غَيْرَ بُيوتِكُمْ حَتّى تَسْتَأْنِسوا وَ تُسَلِّموا عَلى اهْلِها اى اهل ايمان ! هرگز به خانه‌اى غير از خانهء شخصى خودتان ( خانهء خودتان مستثنى است ) و حتى به خانهء پدر و مادر و خواهرتان - و به خانهء برادرتان به طريق اولى - سر زده وارد نشويد مگر آن كه قبلًا استيناس كنيد و بر اهل آن خانه سلام كنيد . ( « استيناس كنيد » يعنى انس و الفت و آرامش اهل آن خانه را جلب كنيد . )\r\nاين يك نكتهء بسيار روشنى است كه زندگى داخلى و خانوادگى هركس مخصوص خودش است و هركسى از هر كس ديگر براى داخل زندگى خود رودربايستى دارد و لهذا اگر كسى سر زده داخل زندگى انسان شود ، انسان يك حالت فزع و دستپاچگى پيدا مىكند . قرآن مىگويد اين كار را نكنيد ، سر زده به خانهء كسى وارد نشويد ، قبلًا استيناس كنيد ، يعنى كارى كنيد كه فزع آنها از بين برود ، يعنى خبر و اطلاع بدهيد .\r\nدر قديم معمول نبوده است كه درِ خانه‌ها را ببندند ( و الآن در بعضى دهات همين طور است ) . در شهرها معمول است كه درِ خانه‌ها از پشت بسته است و اگر كسى سر زده هم بخواهد وارد شود در باز نيست ؛ بايد زنگ و يا كوبهء در را بزند تا در را باز كنند . عرب جاهليت هرگز رسم نداشت كه وقتى مىخواهد داخل خانهء كسى شود اطلاع بدهد و اجازه بگيرد و اين اجازه گرفتن را دون شأن و كسر شأن خود مىدانست . اسلام اين دستور را آورد كه هيچ وقت به خانهء كسى سر زده وارد نشويد ( حالا ما كه وارد نمىشويم چون اصلًا در بسته است ، اگر در باز هم باشد وارد نشويد ) وَ تُسَلِّموا عَلى اهْلِها و سلام هم بكنيد ، بدون سلام وارد خانهء كسى نشويد .\r\nوظيفهء هر واردى است كه بر مورود سلام كند و هركس كه به خانهء كسى وارد مىشود بايد بر اهل خانه سلام كند .\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nپيغمبر اكرم صلى الله عليه و آله اين سنت را برقرار كرد ، فرمود هرطور هست وقتى داخل خانهء كسى مىشويد قبلًا خبر بدهيد كه آنها خودشان را جمع و جور كنند و تا اجازه نداده و نگفته‌اند « بفرماييد » داخل خانه نشويد . منتها فرمود يك كارى كنيد كه هم فال باشد و هم تماشا . ممكن است وقتى شما مىخواهيد وارد خانه‌اى بشويد اعلام كنيد من مىخواهم داخل خانه شوم و به اصطلاح تَنَحنُح كنيد . ولى چرا اين كار را بكنيد ؟ ذكر خدا بگوييد ، مثلًا بگوييد « اللَّه اكبر » و يا « سبحان اللَّه » . امروز در ميان ما معمول است كه مىگوييم « يا اللَّه » و رسم خوبى هم هست ، اگرچه كم‌كم در فرنگىمآبها « يا اللَّه » گفتن منسوخ شده ، ولى بايد بدانيد كه اين سنتى است اسلامى .\r\nهم سلام كردن [ در ميان آنها 
  ] منسوخ شده است و هم « يا اللَّه » گفتن ، و اين چيز عجيبى است .\r\nپيغمبر اكرم صلى الله عليه و آله رسمشان هميشه اين بود كه هيچ خانه‌اى را بدون كسب اجازه داخل نمىشدند و اين استيناس را بيشتر از همان راه سلام انجام مىدادند .\r\nحتى به خانهء دخترش حضرت زهرا ( سلام اللَّه عليها ) بدون اجازه وارد نمىشد ؛ پشت در خانه مىايستاد و با صداى بلند فرياد مىكرد : السَّلامُ عَلَيْكُمْ يا اهْلَ الْبَيْتِ . اگر جواب مىدادند و مىگفتند « بفرماييد » داخل مىشد و اگر جواب نمىدادند بار دوم صدا مىكرد ، شايد نشنيده باشند : السَّلامُ عَلَيْكُمْ يا اهْلَ الْبَيْتِ . اگر جواب نمىدادند ، احتياطاً - كه نكند نشنيده باشند - بار سوم سلام مىكرد ، و اگر بار سوم هم جوابى نمىآمد برمىگشت ، مىگفت : يا نيستند يا وضعشان به گونه‌اى است كه مقتضى نيست كسى را بپذيرند و ديگر بدش هم نمىآمد .\r\nذلِكُمْ خَيْرٌ لَكُمْ لَعَلَّكُمْ تَذَكَّرونَ اين براى شما بهتر است و مصلحت شما اين است ، باشد بعدها متوجه فايدهء اين كار بشويد ؛ يعنى عمل كنيد ، بعد به فايدهء اين كار پى مىبريد .\r\n\r\nداستان ثَمُرة بن جُندَب\r\nدر اين زمينه داستانهايى هست كه شنيده‌ايد . داستان سَمُرة بن جُندَب - كه آدم بدذاتى بود و بعدها هم در زمان اميرالمؤمنين عليه السلام و در دورهء معاويه خيلى بدذاتى كرد - معروف است . او در زمان پيغمبرخدا صلى الله عليه و آله يك درخت خرما در باغ يكى از اصحاب رسول خدا صلى الله عليه و آله داشت . به حكم اين كه درخت او در آن زمين بود حق\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nمرور داشت و حق داشت از درختش خبر بگيرد . ولى چون اين درخت در خانهء مردم بود ، طبق قاعده بايد هروقت مىخواست داخل آن خانه بشود استيناس كند ، كسب اجازه كند ، « يا اللَّه » بگويد . ولى او يك آدم گردن‌كلفت قلدرى بود و اين كار را نمىكرد و سر زده داخل خانهء مردم مىشد ( هركس در داخل خانهء خودش در يك وضعى است كه نمىخواهد ديگران او را در آن وضع ببينند ) و اسباب ناراحتى ايجاد مىكرد . صاحب آن باغ چند بار به او تذكر داد ولى او گوش نكرد . آمد خدمت رسول اكرم و شكايت كرد : يا رسولَ اللَّه ! فلان كس را شما نصيحت كنيد ، سر زده داخل خانهء من مىشود . حضرت او را خواستند و مطلب را به او فرمودند . گفت : خير ، من درختم آنجاست و حق دارم بروم . حضرت متوجه شدند كه اين آدم ، آدم ناراحتى است .\r\nفرمودند : پس يك كار ديگر بكن ، بيا اين درختت را به من به فروش ، من درختى بهتر از اين در جاى ديگر به تو مىدهم . گفت : نمىخواهم ، درخت خودم را مىخواهم .\r\nفرمودند : دو درخت به تو مىدهم . ولى باز نپذيرفت . سه درخت ، چهار درخت و تا ده درخت [ را حضرت به او پيشنهاد كردند ، 
  ] باز قبول نكرد . فرمودند : من براى تو ضمانت درخت خرما در بهشت مىكنم . گفت : درخت بهشت را هم نمىخواهم ؛ درخت ، همين درخت و اجازه هم نمىگيرم . نشان داد كه يك آدم قلدرى است .\r\n( همانطور كه قبلًا عرض كردم اسلام اول با نرمش وارد مىشود ولى وقتى كه فايده نبخشيد خشونت اعمال مىكند . ) حضرت فوراً به صاحب باغ دستور دادند : به باغ مىروى و درخت او را از ريشه مىكنى و جلويش پرت مىكنى ! انَّهُ رَجُلٌ مُضارٌّ او مردى است مزاحم ، لا ضَرَرَ وَ لا ضِرارَ عَلى مُؤْمِنٍ « 1 » در دين اسلام ضرر و ضرار وجود ندارد « 2 » .\r\nبعد قرآن مىفرمايد : فَانْ لَمْ تَجِدوا فيها احَداً فَلا تَدْخُلوها حَتّى يُؤْذَنَ لَكُمْ . حال اگر شما به خانهء كسى رفتيد و هيچ كس نبود تكليف چيست ؟ آيا مىتوانيد بگوييد حال كه كسى نيست تا به ما اجازه دهد پس قهراً زنى هم در آنجا نيست كه اگر وارد شديم بگوييم نامحرم وجود دارد و ما سر زده وارد شديم ، پس حق داريم وارد بشويم ؟ نه ، اين كه به خانهء كسى بدون اجازه نبايد رفت ، تنها به خاطر وجود نامحرم نيست ،\r\n\r\n\r\n\r\n\r\n","description":"","footnote":"\r\n( 1 ) . فروع كافى ، ج 5 / ص 294 ، حديث 8 .\r\n( 2 ) . قاعدهء « لا ضررَ و لا ضِرار » از اينجا به وجود آمده است .\r\n","page_name":" 441 ","page_number":441},
  {"content":"\r\n\r\nاصلًا در زندگى خصوصى مردم بدون اجازه نبايد وارد شد ، چون هركسى در زندگى خصوصى ممكن است چيزهايى داشته باشد كه نخواهد ديگران بدانند . مىفرمايد :\r\nاگر كسى نبود ، باز هم داخل نشويد مگر اين كه به شما اجازه داده شود ؛ يعنى مگر اين كه قبلًا به شما اجازه داده باشند ، مثل اين كه صاحبخانه كليد را به شما داده باشد يا به شما گفته باشد داخل اين خانه برو .\r\n\r\nيك دستور مترقّى\r\nحال اگر رفتيم و اجازه خواستيم و كسى هم داخل خانه بود ولى به جاى اين كه به ما بگويد « بفرماييد » گفت : « خواهش مىكنم برگرديد ، فعلًا نمىتوانيم شما را بپذيريم » در اين حالت چه كنيم ؟ قرآن در كمال صراحت مىگويد : اگر صاحبخانه به شما گفت « نمىپذيرم » برگرديد و به شما برنخورد . اين دستورى است كه حتى از زندگى امروز ما مردم ، مترقىتر است و ما متوجه آن نيستيم .\r\nقرآن در اينجا به ما مىگويد نه رودربايستى بى جا از افراد داشته باشيد و نه نازك‌نارنجى باشيد و بى خود به شما بربخورد . اگر مىخواهيد به خانهء كسى وارد شويد ، چنانچه قبلًا از شما دعوت كرده‌اند و وقت گرفته‌ايد داخل مىشويد و اگر بدون اطلاع قبلى درِ خانهء كسى را مىزنيد ، معنايش اين است كه من مىخواهم داخل خانهء تو شوم . اولًا صاحبخانه - چون قبلًا وعده نگرفته - اگر واقعاً در شرايطى قرار گرفته كه نمىتواند بپذيرد ، بدون رودربايستى بگويد من در منزل هستم - نه اين كه نيستم - ولى متأسفانه الآن كار دارم و نمىتوانم شما را بپذيرم ( خيلى اتفاق مىافتد كه انسان كار لازمى دارد و آن كسى هم كه آمده كار چندان لازمى ندارد ) ، تو كه از من وقت نگرفتى ، حالا برو و يك وقت ديگر بيا ، و اين را صريح بگويد . اگر صاحبخانه صريح گفت ، او هم بايد آنقدر شهامت و شجاعت و مردانگى داشته باشد كه بدش نيايد .\r\n\r\nسه حالت موجود در جامعهء ما در خصوص مهمان سر زده\r\nاما امروز شما مىبينيد كه كار برعكس است ؛ نه صاحبخانه آن شهامت و صراحت و صداقت را دارد كه بگويد من كار دارم و نمىتوانم تو را بپذيرم ، و نه آن كسى كه وارد مىشود آنقدر انسانيت دارد كه اگر صاحبخانه گفت تو را نمىپذيرم ، به او برنخورد ،\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nو لهذا الآن در جامعهء ما رسم بر اين است كه يكى از اين سه حالت رخ مىدهد :\r\nحالت اول اين است كه صاحبخانه به دروغ به بچه‌ها مىگويد : بگوييد در خانه نيست ، يعنى گناه كبيره مرتكب مىشود . اين كه مىگويد « در خانه نيست » دروغ است و دروغ گناه كبيره است . حال بعضى به خيال خودشان مىخواهند « توريه » كنند و حال آنكه توريه در جايى است كه دروغ لازم است يعنى از نگفتنش مفسده برمىخيزد ، مثل اين كه كسى آمده و يك كاردى هم به دست دارد و مىخواهد كسى را بكشد و مىپرسد فلان كس اينجاست يا نه ؟ بايد گفت اينجا نيست . در اينجا مىگويند براى اين كه عادت به دروغ گفتن نكنى در دلت غير از آن چيز را خطور بده ، بگو « نيست » و در دلت خطور بده كه در « اينجا » نيست . نه اينكه انسان هر دروغى كه دلش مىخواهد ، بگويد و توريه كند ! به بچه‌ها مىگويد : « بگوييد نيست ، ولى بچه‌ها ! وقتى مىگوييد نيست يعنى در اين درگاهى اتاق نيست . » اينجا كه مىتوانى راست بگويى چرا توريه مىكنى ؟ بگو هستم ولى نمىتوانم بپذيرم .\r\nروزى ملّا نصرالدين ، مهمانى را همراه خود تا درِ خانه آورد و خود به داخل خانه رفت . زنش با او دعوا كرد كه چرا مهمان آوردى و ما چيزى نداريم كه به او بدهيم و كار بدى كردى ( مثل اغلب زنها كه هميشه در اين امور تحكّم مىكنند ) . ملّا گفت : چه بكنم ؟ زن گفت : من كه اصلًا پذيرايى نمىكنم . ملّا درماند كه چه كند . به بچه‌ها گفت : برويد بگوييد ملّا در خانه نيست . مهمان گفت : ما با هم آمديم . ملّا كه يادش رفته بود اين طور گفته ، خودش صدايش را بلند كرد و گفت : شايد خانه دو در داشته و از آن درِ ديگر بيرون رفته است !\r\nاغلب در اين جور موارد ، كارها ملّا نصرالدينى است ، يعنى وقتى مىآيند مىگويند « آقا نيست » خود مهمان مىفهمد كه او دروغ مىگويد ، چون وقتى يك كسى دم در مىآيد و مىگويد بروم ببينم آقا خانه هست يا نه ، معلوم است تو كه از داخل خانه مىآيى مىدانى هست يا نه ؛ اين « بروم ببينم آقا خانه هست يا نه » يعنى بروم ببينم آقا مىگويد كه راستش را بگويم يا دروغش را بگويم . خود آن شخص مىفهمد قضيه اين جور است ، و تعجب است كه با اينكه مهمان مىداند ميزبان هم مىداند ، باز هم اين دروغ تكرار مىشود ! مىآيد و مىگويد آقا نيست . پس يك شكل قضيه اين است كه يك دروغ گفته مىشود .\r\nشكل ديگر قضيه اين است كه صاحبخانه مىگويد : « بفرماييد » ، خيلى هم نفاق\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nبه خرج مىدهد : خيلى خوش آمديد ! صفا آورديد ! اما در دلش دائماً فحش مىدهد كه اين چه بلايى بود كه اين ساعت رسيد ، ما هزار كار داريم ، عجب مردم بىتربيت بىادبى هستند ، چه خروسهاى بىمحلى و چه مزاحمهايى ! بعد هم كه مهمان بيرون رفت ، جلو زن و بچه‌اش صد تا فحش مىدهد . ديگر آن بچه چه از آب درمىآيد ! بچه‌اى كه مىبيند پدرش اينقدر شهامت ندارد كه به مهمان بگويد : « آقا من نمىتوانم تو را بپذيرم » و جلو مهمان خيلى كوچك و بزرگ مىشود و خوشامد مىگويد و پشت سرش فحش مىدهد .\r\nشكل سوم قضيه اين است كه صاحبخانه كارش را خوب انجام مىدهد و دم در مىآيد و مىگويد : « آقا من متأسفم از اين كه نمىتوانم شما را بپذيرم ، الآن كار واجبى دارم » يا يك نفر را مىفرستد كه به او بگويد : « ايشان الآن كار لازمى دارند و نمىتوانند شما را بپذيرند . » اين كار صاحبخانه خوب است ، ولى ضعف اخلاق ، مربوط به وارد و مهمان است ، زيرا به او برمىخورد ؛ هرجا كه مىنشيند مىگويد : درِ خانهء فلان كس رفتم و مرا نپذيرفت ؛ نمىگويد من با اجازهء قبلى نرفته بودم ، نمىگويد او كه نپذيرفت عذر داشت يا عذر نداشت . تو بايد بنا را بگذارى بر اين كه او عذر داشته ، و بايد خوشت بيايد كه ميزبان تو يك شخص باشهامت و صريحى بوده كه به تو دروغ نگفت و راست گفت . اين هم شكل سوم .\r\nآنچه در جامعهء ما عمل مىشود يا آن دو شكلِ مربوط به ميزبان است و يا اين يك شكلِ مربوط به مهمان است .\r\n\r\nحالت مورد پسند اسلام\r\nولى آن شكل چهارم كه اسلام آن شكل را مىپسندد ، در جامعهء ما وجود ندارد و آن اين است كه اگر ميزبان وقت ندارد و نمىتواند [ مهمان سر زده را بپذيرد 
  ] در كمال صراحت بگويد : « آقا معذورم ، نمىتوانم شما را بپذيرم » و مهمان هم بدون اين كه به او بربخورد برگردد و برود . قرآن اين شكل چهارم را دستور مىدهد ، مىفرمايد : وَ انْ قيلَ لَكُمُ ارْجِعوا فَارْجِعوا و اگر به شما گفتند نمىتوانيم شما را بپذيريم ، برگرديد ، هُوَ ازْكى لَكُمْ اين برايتان پاكتر است ( اين شكل چهارم از آن سه شكل برايتان بهتر است ) وَ اللَّهُ بِما تَعْمَلونَ عَليمٌ خدا به كارهاى شما آگاه و داناست .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\nاماكن عمومى اجازهء ورود نمىخواهد\r\nقرآن فرمود : اگر به خانه‌اى غير خانهء خودتان رفتيد بدون اجازه وارد نشويد ( خانه يعنى محل سكونت ) . آيا هر محل سكونتى و جايى كه انسانهايى در آن هستند [ همين حكم را دارد ؟ 
  ] اگر من مىخواهم وارد يك مغازه شوم ( مثلًا پارچه‌فروشى ) اول بايد پشت در بايستم و اجازه بگيرم و بعد وارد شوم ؟ يا اگر كسى مىخواهد داخل يك پاساژ بشود بايد اجازه بگيرد و وارد شود ؟ براى ورود به يك حمام ، كاروانسرا يا آسياب [ بايد اجازه گرفت 
  ] يا اين [ اجازه گرفتن 
  ] اختصاص دارد به خانه‌هاى مسكونى يعنى محل زندگى خصوصى ؟ قرآن مىفرمايد اين [ حكم 
  ] مربوط به محل زندگى خصوصى است ولو محل كار خصوصى ، ولى اماكن عمومى اين حكم را ندارد ؛ در اماكن عمومى كه در براى عموم باز است ، ديگر احتياجى به اجازه گرفتن نيست .\r\nيك مرد ساده‌لوحى [ در نزديكانمان 
  ] داشتيم كه آدم خيلى مقدسى هم بود . او شنيده بود كه نبايد بدون اجازه به خانه‌ها وارد شد . شنيدم يك وقت در مشهد مىخواست وارد يكى از كاروانسراهاى بزرگ شود تا از همشهريهايش خبر بگيرد ، پشت در كاروانسرا ايستاد و كسى را فرستاد كه اجازه هست من داخل بشوم يا نه ؟\r\nدر كاروانسرايى كه درى به آن بزرگى دارد و مرتب گارى و اتومبيل مىآيند و مىروند ، ديگر جاى اجازه گرفتن نيست . اينها اماكن عمومى است .\r\nاين است كه قرآن مىفرمايد : لَيْسَ عَلَيْكُمْ جُناحٌ انْ تَدْخُلوا بُيوتاً غَيْرَ مَسْكونَةٍ بر شما باكى نيست كه بدون اجازه داخل خانه‌هايى ( يعنى جاهايى ) كه انسانهايى در آنجا هستند و كار و كاسبى و زندگى مىكنند ولى محل سكونت شخصى نيست بشويد ، فيها مَتاعٌ لَكُمْ كه در آنجا بهره‌اى بر شماست ، يعنى كارى داريد . البته اگر كارى نداريد ، بى خود مزاحم نشويد . باز : وَ اللَّهُ يَعْلَمُ ما تُبْدونَ وَ ما تَكْتُمونَ خدا مىداند كه شما چه چيزهايى را ظاهر مىكنيد و چه چيزهايى را مخفى .\r\n\r\nوجوب ستر عورت\r\nاز اينجا وارد به اصطلاح آيات نگاه و آيات پوشش مىشود :  قُلْ لِلْمُؤْمِنِينَ يَغُضُّوا مِنْ \r\n\r\n","description":"","footnote":"","page_name":" 445 ","page_number":445},
  {"content":"\r\n\r\n أَبْصارِهِمْ وَ يَحْفَظُوا فُرُوجَهُمْ ذلِكَ أَزْكى لَهُمْ إِنَّ اللَّهَ خَبِيرٌ بِما يَصْنَعُونَ  « 1 » بگو به مؤمنين كه چشمها را فروخوابانند و دامنهاى خودشان را حفظ كنند ، اين براى آنها پاكتر و پاكيزه‌تر است ( يعنى اين دستورهاى عفاف به منظور پاكيزگى داده شده است ) و خدا داناست به آنچه كه آنها انجام مىدهند .\r\nدر اين آيه مسائل زيادى است كه بايد بحث بشود . مفسرين راجع به « يَغُضّوا مِنْ ابْصارِهِمْ وَ يَحْفَظوا فُروجَهُمْ » خيلى بحث كرده‌اند . بعضى اعتقادشان اين است كه اين دو جمله مربوط به عورت است ، چون يكى از واجباتى كه ما در اسلام داريم اين است كه چه بر مرد و چه بر زن واجب است كه عورت خود را از غير همسر خود بپوشاند . ستر عورت بر مرد و بر زن هردو واجب است . غير از زن و شوهر كه نسبت به عورات يكديگر محرم هستند ، ديگر هيچ كس نسبت به عورت ديگرى محرم نيست . پدر و مادر نسبت به پسر و دختر خودشان و برادرها نسبت به يكديگر و خواهرها نسبت به يكديگر محرم نيستند . پوشاندن عورت واجب است و نظر كردن به عورت غيرْ حرام است . اين از مسلّمات دين مقدس اسلام است .\r\nقرآن در اينجا مسئلهء « ذلِكَ ازْكى لَهُمْ » را بيان مىكند ، مىگويد اين دستورْ باز براى پاك بودن روح شماست . فلسفهء اين مطلب اين است كه اسلام نمىخواهد در مردم بيش از همان اندازه‌اى كه طبيعت از ارضاى غريزهء جنسى اقتضا مىكند موجبات اشتغال خاطر ، اشتغال ذهن و تهييج شهوت را فراهم كند .\r\nهرچه را كه انسان نمىبيند درباره‌اش هم نمىانديشد . مردم به دليل اين كه هميشه عوراتشان از يكديگر پوشيده است - البته در سنت اسلامى نه در سنت فرنگى - هيچ وقت اتفاق نمىافتد كه كسى دربارهء عورت ديگرى فكر كند . اصلًا اين امرى است مغفولٌ عنه ، يعنى هرگز مورد توجه نيست . فكر انسان ، مغز انسان ، قلب انسان ، انديشهء انسان ، مقدس‌تر و منزه‌تر از اين است كه دربارهء اين گونه مسائل بينديشد و ضرورتى ندارد كه در اين باره بينديشد . براى اين كه قلبهاى شما ، فكرهاى شما و مغزهاى شما پاك باشد كه دربارهء اين گونه مسائل نينديشيد كه\r\n\r\n\r\n\r\n\r\n","description":"","footnote":"\r\n( 1 ) . نور / 30 .\r\n","page_name":" 446 ","page_number":446},
  {"content":"\r\n\r\nعورت فلان‌كس اين جور است و عورت ديگرى اين جور است و هرگز چنين چيزى نباشد . [ اسلام دستور به ستر عورت داده است 
  ] و چقدر هم از اين جهت نتيجه گرفته است . نتيجه ، همين است كه ذهن و فكر اتباع خودش را هميشه پاك و عالى و برتر از اين نگه داشته كه در اين باره اساساً بينديشند ، و آنها اصلًا در اين باره فكر نمىكنند .\r\n\r\nسنّت ناپسند در اروپا\r\nاز جمله سنن بسيار بسيار ناپسندى كه تدريجاً در دنياى اروپا رايج شده و مىشود و مخصوصاً در شمال اروپا خيلى رايج است و در جاهاى ديگر هم دارد رواج پيدا مىكند و افرادى نظير برتراند راسل اين سنت را تشويق مىكردند ، مسئلهء كشف عورت و مبارزه با ستر عورت است . راسل در كتابى كه در تربيت نوشته و اسم كتابش هم « در تربيت » است ، اصرار دارد كه بايد اساساً مسئلهء ستر عورت از ميان برود ؛ و قرآن اصرار دارد كه بايد اين قضيه محفوظ بماند و مخصوصاً اين كلمه‌اى كه بعد مىفرمايد : ذلِكَ ازْكى لَهُمْ انَّ اللَّهَ خَبيرٌ بِما يَصْنَعونَ ، مىخواهد بگويد ما بهتر مىدانيم كه اين مطلب را بيان مىكنيم .\r\nپس بعضى معتقدند كه اين « يَحْفَظوا فُروجَهُمْ » يعنى دامن و عورت خودشان را از نگاه حفظ كنند ، بپوشانند . « يَغُضّوا مِنْ ابْصارِهِمْ » چشم خودشان را بخوابانند و ببندند ، از چه چيز ؟ گفته‌اند از نگاه كردن به عورتها . ولى ما معتقديم كه اين آيه اعمّ است ، يعنى « يَحْفَظوا فُروجَهُمْ » شامل پوشاندن عورت هم هست ولى اختصاص به عورت ندارد . اين كه در روايتها هم آمده است : « هرجا حفظ فرج است مربوط به زناست الّا اينجا كه مربوط به نظر است » ، بعيد نيست كه مقصود اين باشد كه در اينجا شامل هردو هست . و دربارهء « يَغُضّوا مِنْ ابْصارِهِمْ » تقريباً جزم داريم كه اختصاص به نظر به عورت ندارد ، بلكه شايد بيشتر [ عنايت 
  ] دارد به نظر به غير عورت . « غضّ » يعنى كم كردن و « غضّ بصر » يعنى كم كردن نگاه و خيره نشدن ، يعنى نگاه را به خاطر نگاه نينداختن [ و انجام ندادن « 1 » . 
  ]\r\nدر آيهء بعد مىفرمايد : وَ قُلْ لِلْمُؤْمِناتِ يَغْضُضْنَ مِنْ ابْصارِهِنَّ وَ يَحْفَظْنَ فُروجَهُنَّ متقابلًا به زنان مسلمان هم بگو كه عين همين مطلب را رعايت كنند ؛ ( اگر مقصود\r\n\r\n\r\n\r\n\r\n","description":"","footnote":"\r\n( 1 ) . من دربارهء « غضّ » و « غمض » و فرق آنها در كتابى كه در همين زمينه به نام مسئلهء حجاب نوشته‌ام بحث مفصل كرده‌ام و ديگر در اينجا تكرار نمىكنم .\r\n","page_name":" 447 ","page_number":447},
  {"content":"\r\n\r\nعورت باشد ) به عورت يكديگر نگاه نكنند و دامن خودشان را از زنا ( و يا به قول ديگران از نگاه كردن ديگران ) حفظ كنند . هرچه در آيهء قبل راجع به غضّ بصر و حفظ فرج گفتيم در اينجا هم هست .\r\nدربارهء زنها دستورهاى ديگرى هم راجع به پوشش آمده است ، مىفرمايد : وَ لايُبْدينَ زينَتَهُنَّ الّا ما ظَهَرَ مِنْها وَ لْيَضْرِبْنَ بِخُمُرِهِنَّ عَلى جُيوبِهِنَّ وَ لا يُبْدينَ زينَتَهُنَّ الّا لِبُعولَتِهِنَّ . . . « 1 » كه خيلى مفصل است و در جلسهء بعد اين قسمت را براى شما بيان مىكنم . و صلّى اللَّه على محمد و آله الطاهرين .\r\nباسمك العظيم الاعظم الاجلّ الاكرم يا اللَّه . . .\r\nخدايا عاقبت امر همهء ما را ختم به خير بفرما ، دلهاى ما را به نور ايمان منوّر بگردان ، خير دنيا و آخرت به همهء ما كرامت كن ، اموات همهء ما را غريق رحمت خودت بفرما .\r\n\r\n\r\n\r\n\r\n","description":"","footnote":"\r\n( 1 )\r\n. نور / 31 .\r\n","page_name":" 448 ","page_number":448},
  {"content":"\r\n\r\n\r\nتفسير سورهء نور ( 5 )\r\nاعوذ باللَّه من الشيطان الرجيم\r\n وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ وَ لا يُبْدِينَ زِينَتَهُنَّ إِلَّا ما ظَهَرَ مِنْها وَ لْيَضْرِبْنَ بِخُمُرِهِنَّ عَلى جُيُوبِهِنَّ وَ لا يُبْدِينَ زِينَتَهُنَّ إِلَّا لِبُعُولَتِهِنَّ أَوْ آبائِهِنَّ أَوْ آباءِ بُعُولَتِهِنَّ أَوْ أَبْنائِهِنَّ أَوْ أَبْناءِ بُعُولَتِهِنَّ أَوْ إِخْوانِهِنَّ أَوْ بَنِي إِخْوانِهِنَّ أَوْ بَنِي أَخَواتِهِنَّ أَوْ نِسائِهِنَّ أَوْ ما مَلَكَتْ أَيْمانُهُنَّ أَوِ التَّابِعِينَ غَيْرِ أُولِي الْإِرْبَةِ مِنَ الرِّجالِ أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ وَ لا يَضْرِبْنَ بِأَرْجُلِهِنَّ لِيُعْلَمَ ما يُخْفِينَ مِنْ زِينَتِهِنَّ وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ  « 1 »  . \r\nاين آيه و آيهء قبل هردو دربارهء وظيفهء زن و مرد در برخورد با يكديگر ، به علاوهء مسئلهء ستر عورت است . در آيهء اول كه مربوط به مرد است و در جلسهء قبل تلاوت شد ، دو فرمان به مردها داده شده بود : يكى نهى از چشم‌چرانى كردن و ديگر امر به ستر عورت و يا به تعبير بالاتر امر به خوددارى از زنا ؛ يعنى حفظ كردن دامن ، هم از\r\n\r\n\r\n\r\n\r\n","description":"","footnote":"\r\n( 1 ) . نور / 31 .\r\n","page_name":" 449 ","page_number":449},
  {"content":"\r\n\r\nنگاه - كه معنايش ستر عورت است - و هم از فحشا . پس مردان موظفند ، هم چشمهاى خودشان را از چشم‌چرانى نگهدارى كنند و هم دامن خودشان را از فحشا نگهدارى كنند . آيه‌اى كه دربارهء مردهاست كوتاهتر [ از آيهء مربوط به زنها 
  ] است و همين مقدار بيشتر نيست جز آن كه بعد توصيه مىكند : اين كه ما مىگوييم چشمها را از نگاه كردن‌ها نگهدارى كنيد و دامنها را از فحشا ، خيال نكنيد يك كارى است كه ما بدِ شما را مىخواهيم ؛ نه ، پاكى شما را مىخواهيم و خداى شما بهتر مىداند و بهتر به كار شما آگاه است .\r\nدر آيهء دوم كه مربوط به زنهاست ، عين همين دو دستور آمده است با همان تعبير ، با اين تفاوت كه ضماير ، مؤنث است . مىفرمايد : به زنها هم بگوييد كه چشمها را از چشم‌چرانى و از نگاه به آنچه نبايد نگاه كرد حفظ كنند و دامنهاى خودشان را ، هم از نگاه كردن ديگران و هم از فحشاحفظ كنند ، يعنى همان دستور و همان عبارتى كه در مورد مردان آمد .\r\n\r\nيكسانى مسئلهء چشم‌چرانى و ستر عورت در مورد زن و مرد\r\nاينجا دو مطلب بايد عرض كنم . اين دو مطلب در مورد خانمها ، با اين كه هيچ فرقى با آنچه در مورد مردهاست نمىكند ، تا اندازه‌اى كوچك شمرده مىشود : يكى اين كه زنها شايد اين جور خيال كنند كه فقط مردها مجاز نيستند كه به زنها نگاه كنند ( حال مطلقاً نمىتوانند يا از روى ريبه و تلذذ نمىتوانند ، بعد بحث مىكنيم ) و ديگر زن چنين ممنوعيتى نسبت به مرد ندارد و حال آن كه هيچ فرق نمىكند ، اگر جايز نيست براى هردو جايز نيست و اگر جايز است براى هردو جايز است ؛ يعنى در همان حد كه مرد ممنوع است ، زن هم ممنوع است . ولى معمولًا خيال مىكنند كه نه ، فقط مرد است كه نبايد چشمش به زن بيفتد يا از روى تلذّذ نبايد نگاه كند ولى زن اگر چشمش به مرد افتاد يا هرجور ورانداز كرد ( تلذّذ و ريبه ) اشكالى ندارد زيرا او زن است كه به مرد نگاه مىكند !\r\nاين طور نيست ، قرآن هيچ فرقى در مسئلهء « نگاه » ميان زن و مرد قائل نيست .\r\nالبته بعضى از خانمها به اين مسئله توجه دارند ولى شايد خيلى از آنان توجه ندارند .\r\nمطلب دوم - كه اين را البته بيشتر توجه دارند و شايد قليلى توجه نداشته باشند - اين است كه خيال مىكنند زن به زن مطلقاً محرم است يعنى حتى به عورت\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nزن هم محرم است ؛ فقط مرد است كه نسبت به عورت مرد ديگر نامحرم است ولى زن نسبت به تمام بدن هر زن حتى عورت او محرم است . البته اين را همانطور كه عرض كردم غالباً مىدانند كه چنين نيست ولى يك اقليتى خيال مىكنند كه زن به زن [ مطلقاً 
  ] محرم است . نه ؛ در مورد عورت ، زن هم به زن محرم نيست ، حتى مادر هم به دختر خودش محرم نيست ، دختر هم به مادر محرم نيست ، خواهر هم به خواهر محرم نيست .\r\n\r\nوظيفهء پوشش براى زن\r\nراجع به اين دو مطلب ، قرآن دستورى كه به مرد مىدهد مشابه آن را به زن هم مىدهد و دستورى كه به زن مىدهد مشابهش را به مرد هم مىدهد ، ولى براى زنان يك وظيفهء ديگرى قائل شده است كه اين وظيفه ، ديگر براى مرد نيست و آن اين كه زن را مكلّف كرده است كه بايد خودش را بپوشاند ولى مرد را مكلّف نكرده است ، يعنى اين تكليف متوجه زن است نه متوجه مرد . تعبير قرآن اين است : « زنان زينت خودشان را نبايد آشكار كنند . » البته زينت ولو جدا هم باشد - مثل يك النگو كه در كنارى افتاده - مقصود نيست ، بلكه زينت در حالى كه در بدن است مقصود است چون [ آشكار كردن آن 
  ] مساوى است با ديدن خود زن . زنان نبايد زينت خودشان را ظاهر كنند ، اعمّ از اينكه از نوع زينتى باشد كه بشود از بدن جدا كرد مثل النگو و يا انگشتر ، يا زينتى كه چسبيده به بدن است مثل چيزهايى كه به بدن مىمالند مانند « گل‌گونه » به اصطلاح قديم .\r\nزن زينت خود را نبايد ظاهر كند مگر [ در دو مورد . 
  ] دو استثناء در اينجا وجود دارد : يك استثناء در مورد خود زينت است ، يعنى مگر بعضى از زينتها و به تعبير قرآن زينت ظاهر « 1 » ، و استثناى دوم در مورد افراد است : و مگر براى بعضى از طبقات كه در برابر آن طبقات - كه غير شوهر او هستند ؛ در مورد شوهر كه محرز است - زن مىتواند حتى زينت غيرظاهر را آشكار كند ، و آنها پدران ، پسران ، برادرزادگان ، خواهرزادگان ، فرزندان شوهر [ و چند طبقهء ديگر هستند 
  ] كه استثناها را بعد عرض مىكنيم .\r\n\r\n\r\n\r\n\r\n","description":"","footnote":"\r\n( 1 )\r\n. حال ، اين كه مقصود از « زينت ظاهر » چيست بعد عرض مىكنيم .\r\n","page_name":" 451 ","page_number":451},
  {"content":"\r\n\r\n\r\nسرّ اختصاص اين وظيفه به زن\r\nقبل از اين كه من اين آيه را تفسير كنم ، دو مطلب را بايد توضيح دهم تا مطلب درست روشن بشود . يك مطلب اين است كه چرا زن مكلّف شده است كه خود را بپوشاند و مرد مكلّف نشده است ؟ چرا پوشش به عنوان وظيفهء زن ذكر شده است نه به عنوان وظيفهء مرد ؟\r\nسرّ اين امر واضح و روشن است و آن اين كه زن و مرد نسبت به يكديگر احساسات مشابه ندارند و از نظر وضع خلقت هم وضع غيرمشابهى دارند ؛ يعنى اين زن است كه مورد تهاجم چشم و اعضا و جوارح و دست و همهء بدن مرد است نه مرد مورد تهاجم زن . به طور كلى جنس نر و ماده در عالم اين طورند ، اختصاص به زن و مردِ انسان ندارد . جنس نر در خلقت ، « گيرنده » خلق شده است و جنس ماده به عنوان موجودى كه مورد تهاجم جنس نر قرار مىگيرد . در هر حيوانى هم كه شما نگاه كنيد ، آن كه به سراغ جنس ديگر مىرود هميشه جنس نر است ؛ در كبوتر و مرغ خانگى و اسب و الاغ و گاو و گنجشك و شير و گرگ و گوسفند [ و غيره 
  ] اين طور است . در هر حيوانى آن كه وظيفه‌اش تهاجم است و غريزهء تهاجم به او داده شده جنس نر است . جنس ماده در عين اين كه طالب جنس نر است ولى به اين صورت نيست كه او به سراغ جنس نر برود ، و به همين دليل است كه در انسان هم جنس نر است كه بايد برود و خِطبه كند و دختر را خواستگارى كند و اين پسر است كه به خواستگارى دختر مىرود . خواستگارى كردن پسر از دختر يك امر بسيار عادى و يك امر بسيار طبيعى و فطرى است .\r\n\r\nخواستگارى پسر از دختر ، امرى طبيعى و فطرى\r\nاين اواخر كسانى كه ندانسته ، يا بگويم تحميق شده ، دم از تساوى حقوق زن و مرد مىزنند - و تساوى را با تشابه اشتباه مىكنند و خيال مىكنند تفاوت جنس مرد و زن فقط و فقط در آلات تناسلى آنهاست و هيچ تفاوت ديگرى در كار نيست - مىنويسند : اين عجب عادت بدى شده ! چرا پسرها بايد به خواستگارى دخترها بروند ؟ نه ، بعد از اين رسم اين جور باشد كه دخترها هم به خواستگارى پسرها بروند !\r\nاولًا اين امر مبارزه با قانون خلقت است . اگر قانون خلقت را - هرجا كه\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nدو جنسى است - در همهء جاندارها عوض كرديد ، اينجا هم مىتوانيد عوض كنيد .\r\nثانياً اين خودش يك امرى است كه به اين وسيله ارزش جنس ماده بالا رفته است ؛ يعنى جنس نر جورى خلق شده است كه طالب است و بايد رضايت جنس ماده را به دست بياورد و به همين دليل جنس نر هميشه خود را در خدمت جنس ماده قرار مىدهد . در بسيارى از حيوانات و از آن جمله انسان نفقهء جنس ماده بر عهدهء جنس نر است ( در حيوانات لااقل در مدت باردارى يا در مدتى كه جنس ماده روى تخم مىخوابد اين طور است ) . احساسات جنس نر جورى آفريده شده است كه همين قدر كه جنس ماده به همسرى او رضايت دهد جنس نر حاضر است خود را در خدمت او قرار دهد ، و اينها بر اساس حكمتهاى بسيار بزرگى در عالم است .\r\n\r\nفلسفهء مَهر\r\n« مَهر » هم از همين قبيل است . اين كه گفته‌اند مرد يك چيزى را به عنوان « صُداق » قرار بدهد ، بر اساس همين اصل و ناموس « 1 » است ؛ يعنى زن بايد در مقامى خودش را معرفى كند كه بگويد اين تو هستى كه به من نياز دارى و نه من به تو ، و جنس مرد بايد در شكلى ظاهر شود كه اوست كه بايد چيزى به زن نثار كند تا زن در مقابل او « آرى » بگويد . مرد بايد به او هديه ببخشد . قرآن هم صداق را به عنوان « نِحله » يعنى يك تعارف بيان مىكند . اشتباه مىكنند كسانى كه مىگويند « مهر » يعنى ثمن ، يعنى بها ، يعنى پول براى خريد . نه ، قرآن مىگويد اين نِحله و هديه است [ همانطور كه 
  ] وقتى شما مىخواهيد كسى را راضى كنيد به شكلى كه نياز شما را رفع كند ، شما به او هديه مىدهيد نه او به شما .\r\nتعبير ديگر قرآن « صداق » است . صداق يعنى [ مرد 
  ] چيزى مىدهد به علامت اين كه علاقهء من علاقهء راستين است ، صادقانه است ، دروغين نيست ، براى شهوترانى نيست ، براى همسرى است ، براى فريب دادن نيست ، از روى حقيقت است .\r\nاساساً وضع زن با مرد در اصل خلقت متفاوت است و به همين دليل ، اين زن است كه خودآرايى مىكند براى جلب مرد . مرد هرگز با خودآرايى نمىتواند نظر زن\r\n\r\n\r\n\r\n\r\n","description":"","footnote":"\r\n( 1 ) . [ به معنى قانون . 
  ]\r\n","page_name":" 453 ","page_number":453},
  {"content":"\r\n\r\nرا به خود جلب كند . زن و زيور ، زن و آرايش دو موجود توأم با يكديگرند . زن موجودى است ظريف و لطيف . در هر جنسى - حتى در غير انسان هم - جنس ماده هميشه ظريف‌تر و مظهر جمال و زيبايى و آرايش است ، و وقتى مىخواهند فتنه ايجاد نشود ، به آن كه مظهر جمال است بايد بگويند خودت را نشان نده نه به آن كه مظهر خشونت و قوّت است ، آن كه جلب نظرى ندارد ؛ به آن كه جلب نظر مىكند مىگويند اسباب غوايت و گمراهى فراهم نكن .\r\n\r\nدختر نمايى برخى پسران ، پديدهء مخصوص عصر ما\r\nدر دنياى امروز [ به كار ديگرى روى آورده‌اند 
  ] و البته اين يك چيزى است كه من به طور قطع و يقين مىگويم امرى نيست كه دوام داشته باشد و آخر سرشان به سنگ خواهد خورد و به ناموس خلقت برمىگردند . اين كه زنها كوشش مىكنند براى مردنمايى و برعكس ، پسرها و مردها كوشش مىكنند در جهت زن نمايى و دختر نمايى ، يكى از آن هوسهاى كودكانهء زودگذر بشر است و بيشتر در ناحيهء پسرها ديده مىشود . اين ديگر يك پديدهء مخصوص زمان ماست و از نظر من يك پديدهء زودگذر است . خوششان مىآيد كه مثل دخترها لباس بپوشند و ژستهاى آنها را بگيرند ، مثل آنها آرايش كنند به طورى كه گاهى انسان وقتى برخورد مىكند نمىفهمد اين پسر است يا دختر ، و به قول بعضى « مطالعات عميق‌ترى لازم است تا آدم بفهمد اين پسر است يا دختر » ! اين يك امرى است بر خلاف خلقت و اصول فطرت . بشر از اين جور هوسهاى احمقانه و كودكانه زياد دارد ولى دوام پيدا نخواهد كرد .\r\nپس يك مطلب اين است كه حال كه امر دائر بوده است كه مرد و زن در معاشرت با يكديگر آنچه را كه « آزادى مطلق » ناميده مىشود نداشته باشند ، يعنى به هر شكل با يكديگر تماس نداشته باشند ، چرا زن مكلّف به پوشيدن شده نه مرد ؟\r\nرازش همين بود كه عرض كردم .\r\n\r\nآرامش روانى ، اولين فايدهء پوشش زن\r\nمسئلهء ديگر اين است كه اصل مطلب براى چيست ؟ چه لزوم و ضرورتى دارد ؟ چرا بايد مسئلهء محرم و نامحرم مطرح باشد ؟ چرا بايد زن خودش را از غير محارم خود\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nبپوشاند ؟ رمز و سرّ اين مطلب چيست و چه فايده‌اى دارد ؟\r\nاولين خاصيتش خاصيت روانى است ، يعنى آرامش روانى . در هر جامعه‌اى كه روابط زن و مرد بر اساس عفاف بود - عفاف در همين حدود اسلامى كه عرض مىكنم - يعنى زنان در خارج دايره و كادر ازدواج ، خودآرا و خودنما نبودند و وسيلهء تهييج مردان را فراهم نكردند و مردان هم در خارج از دايرهء ازدواج دنبال لذت‌جويى و كامجويى به وسيلهء چشم ، دست ، لامسه و غير لامسه نبودند قلبها و روحها آرام و سالم است ، و در هر جامعه‌اى كه برعكسِ [ اين حالت 
  ] است اولين ناراحتى اجتماعى ، ناراحتيهاى روانى است .\r\nگروهى از فرنگيها گفتند خير ، وقتى زن و مرد از يكديگر دور باشند ناراحتيها و عقده‌هاى روانى به وجود مىآيد . ولى تجربهء همين يك قرن گذشته و كمتر از يك قرن گذشته كاملًا ثابت كرد كه مسئله برعكس است : به هر اندازه كه آزادى در مسائل جنسى بيشتر است التهاب در افرادْ زيادتر و بيشتر است ، چون غريزهء جنسى انسان ( مانند چند غريزهء ديگر مثل غريزهء جاه‌طلبى ، غريزهء علم‌طلبى و غريزهء عبادت ) صرفاً ظرفيت جسمانى ندارد ، ظرفيت روحى هم دارد . غرايزى كه صرفاً ظرفيت جسمانى دارند مثل خوردن ، داراى يك ظرفيت محدودى هستند . انسان يك مقدار محدود مىتواند غذا بخورد ، از آن بيشتر نمىتواند ؛ اگر بگويند باز هم مىخواهى ، برايش مجازات است . ولى مالكيت چطور ؟ مالكيت هم مثل خوردن است ؟ آيا ظرفيت مالكيت براى انسان يك ظرفيت محدود است ؛ يعنى اگر انسان مثلًا مالك صد هزار تومان شد و شكمش از نان پر شد ، ديگر روحش هم از مالكيت‌خواهى پر مىشود ؟ نه ، وقتى صد هزار تومان را دارا شد مىخواهد دويست هزار تومان داشته باشد ، وقتى دويست هزار تومان دارا شد تشنه‌تر است براى پانصد هزارتومان ، ميليونر كه شد تشنه‌تر مىشود براى ميلياردر شدن ؛ و آن كه از همهء مردم دنيا ثروتمندتر است ، از همهء مردم دنيا براى ثروت تشنه‌تر است .\r\nجاه‌طلبى چطور ؟ آن هم همين طور است . يك آدمى كه هيچ چيز ندارد ، براى اين كه رئيس يك انجمن بشود دلش [ لك 
  ] مىزند ولى آيا رئيس انجمن كه شد ديگر ظرفيتش پر مىشود و مىگويد همين كافى است ؟ نه ، بعد دلش مىخواهد توسعهء بيشترى پيدا كند ، مثلًا شهردار يك منطقه يا يك شهر كوچك بشود . بعد ، از آن بالاتر [ را مىخواهد . 
  ] اگر به يك نفر تمام دنيا را بدهند و بگويند تو سلطان جميع\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nعالم هستى ، باز دغدغهء بيشترى دارد كه آيا مىشود يك كُرهء ديگرى را هم تصاحب كنيم و بر آن كره هم حكومت كنيم ؟ غريزهء جنسى انسان هم همين طور است . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ نوار بقيهء بيانات استاد شهيد در اين جلسه متأسفانه در دست نيست . 
  ]\r\n","page_name":" 456 ","page_number":456},
  {"content":"\r\n\r\n\r\nتفسير سورهء نور ( 6 )\r\nاعوذ باللَّه من الشيطان الرجيم\r\n اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ نُورٌ عَلى نُورٍ يَهْدِي اللَّهُ لِنُورِهِ مَنْ يَشاءُ وَ يَضْرِبُ اللَّهُ الْأَمْثالَ لِلنَّاسِ وَ اللَّهُ بِكُلِّ شَيْءٍ عَلِيمٌ  « 1 »\r\nسورهء مباركهء نور را به دليل همين آيه « سورهء نور » مىگويند ؛ چون آيهء نور در اين سوره آمده است اسم آن « سورهء نور » شده است . اين آيهء كريمه از نظر تفسير ، يكى از آيات مشكلهء قرآن مجيد است و مخصوصاً قرآن كريم در آخر همين آيه جمله‌اى ذكر مىكند كه نشان مىدهد اين آيه بسيار بسيار قابل تدبّر و تأمل است و هركسى به اندازهء ظرفيت خود چيزى از اين آيهء كريمه مىفهمد ، چون در آخر آيه بعد از ذكر مثَل مىفرمايد : وَ يَضْرِبُ اللَّهُ الْامْثالَ لِلنّاسِ خدا مثلها را براى مردم ذكر مىكند . در بعضى آيات ديگر مىفرمايد : « خدا مثلها را براى مردم ذكر مىكند ولى به عمق اين\r\n\r\n\r\n\r\n\r\n","description":"","footnote":"\r\n( 1 ) . نور / 35 .\r\n","page_name":" 457 ","page_number":457},
  {"content":"\r\n\r\nمثلها نمىرسند مگر عالمان . » اين نشان مىدهد كه مثلهاى قرآن عمقهايى دارد كه هركس نمىتواند ادعا كند كه من به عمق آنها رسيده‌ام . حال ما به كمك آنچه مفسرين بزرگ گفته‌اند و در روايات آمده است ، يك سلسله مطالبى دربارهء اين آيه عرض مىكنيم .\r\n\r\nاطلاق « نور » به خدا\r\nتعبير آيه اين است :  اللَّهُ نُورُ السَّماواتِ وَ الْأَرْضِ  خدا نور آسمانها و زمين است . با توجه به اين كه آسمانها و زمين كه در قرآن ذكر مىشود نه به عنوان قسمتى از مخلوقات عالم است بلكه به عنوان همهء اين مخلوقات و بلكه همهء مخلوقات عِلوى و سِفلى و غيب و شهادت است ، معناى آيه اين مىشود كه خدا نور تمام جهان است .\r\nپس در ابتداى اين آيه به خداوند متعال كلمهء « نور » اطلاق شده است .\r\nآنچه بشر ابتدائاً از كلمهء « نور » مىفهمد همين نورهاى محسوس است كه هنوز هم صد درصد حقيقت آن از نظر فيزيكدانان كشف نشده است . قدر مسلّم اين است كه در جهانِ ماده يك چيزى به نام « نور » وجود دارد ، اگرچه از نظر علمى شناخت آن دشوار باشد .\r\nبعضى از اجسام نيّرند و نور مىپراكنند مثل خورشيد ، بسيارى از ستارگان ، چراغها و لامپهايى كه خودمان داريم كه اگر اين نورها نمىبود جهان سراسر تاريك بود و به اصطلاح « چشم ، چشم را نمىديد » ولى اين نور كه هست فضا روشن است .\r\nاين را مىگويند نور حسى و مادى .\r\nآنچه مسلّم است اين است كه مقصود از اين كه « خدا نور آسمانها و زمين است » اين نور نيست ، اين نور يكى از مخلوقات خداوند است . در اول سورهء مباركهء انعام مىخوانيم : الْحَمْدُ لِلَّهِ الَّذى خَلَقَ السَّمواتِ وَ الْارْضَ وَ جَعَلَ الظُّلُماتِ وَ النّورَ ثُمَّ الَّذينَ كَفَروا بِرَبِّهِمْ يَعْدِلونَ « 1 » سپاس خداى آفرينندهء آسمانها و زمين و قراردهندهء نور و ظلمت را . . . خدا خالق اين نور است [ نه خود اين نور . 
  ] اين يك مطلبى است كه ديگر از نظر قرآن جاى بحث نيست ، چون نه تنها خود اين نور مخلوق خداست بلكه قرآن دائماً دربارهء منبع اين نور يعنى خورشيد و ستارگان بحث مىكند كه اينها خودشان\r\n\r\n\r\n\r\n\r\n","description":"","footnote":"\r\n( 1 ) . انعام / 1 .\r\n","page_name":" 458 ","page_number":458},
  {"content":"\r\n\r\nمخلوقات ذات اقدس الهى هستند . اگر كسى دربارهء خدا چنين تصورى كند - كه به تصور « پيرزنى » معروف است كه خيال مىكنند خداوند يك قلمبهء نور است در بالاى عرش ، و نور را هم چيزى نظير نور برق و خورشيد و غيره تصور مىكنند - و واقعاً چنين اعتقادى داشته باشد ، در توحيد و در ايمانش خلل است . اين نور چيزى است كه ما به چشم مىبينيم [ در حالى كه 
  ] قرآن دربارهء خدا مىگويد : لا تُدْرِكُهُ الْابْصارُ وَ هُوَ يُدْرِكُ الْابْصارَ « 1 » خدا به چشم ديده نمىشود . اگر كسى خدا را - العياذ باللَّه - موجودى از جنس اين نور بداند ، مسلّم در توحيدش خلل است چون مجسّم است و خدا را جسم و قابل ابصار و ديدن فرض كرده است ، و توحيد چنين فردى ضعيف و ناقص است و اساساً اگر [ مسلمان 
  ] باشد در اسلامش خلل است « 2 » .\r\nولى كلمهء « نور » مصداقش منحصر به نور حسى نيست . لفظ « نور » وضع شده است براى هر چيزى كه روشن و روشن‌كننده باشد ، يعنى پيدا و پيداكننده باشد . ما به نور حسى از آن جهت « نور » مىگوييم كه خودش براى چشم ما ، هم پيداست و هم پيداكننده . هر چيزى كه پيدا و پيداكننده باشد مىتوانيم به آن « نور » بگوييم - و مىگوييم - ولو اين كه جسم و حسى نباشد . مثلًا دربارهء علم مىگوييم « علم نور است » و در حديث است : الْعِلْمُ نورٌ يَقْذِفُهُ اللَّهُ فى قَلْبِ مَنْ يَشاءُ « 3 » ؛ حرف درستى هم هست ، واقعاً علم نور است ، چون علم روشن و روشن‌كننده است ، علمْ خودش در ذات خودش روشنايى است و جهان را بر انسان روشن مىكند . اما مسلّم است كه علم از نوع نور برق و نور خورشيد و غيره نيست ، اصلًا علم از نوع جسم و جسمانى نيست ولى در عين حال ما به علم « نور » مىگوييم ، به عقل « نور » مىگوييم . عقل خودش يك نور است . قرآن كريم به ايمان « نور » اطلاق كرده است : اوَمَنْ كانَ مَيْتاً فَاحْيَيْناهُ وَ جَعَلْنا لَهُ نوراً يَمْشى بِهِ فِى النّاسِ كَمَنْ مَثَلُهُ فِى الظُّلُماتِ لَيْسَ بِخارِجٍ مِنْها « 4 » آيا آن كه مرده بود و ما زنده‌اش كرديم و براى او نورى قرار داديم كه با آن نور در ميان مردم راه مىرود [ مانند كسى است كه در تاريكيها فرو رفته و راه خروجى از آن ندارد ؟ 
  ]\r\n\r\n\r\n\r\n\r\n","description":"","footnote":"\r\n( 1 ) . انعام / 103 .\r\n( 2 ) . به « مانويه » نسبت مىدهند كه مانويان خدا را نور - از همين نوع نور - مىدانستند و او را « نور اعظم » ( نور بزرگتر ) مىناميدند . به هرحال هركس اين عقيده را داشته باشد ، عقيدهء خلاف و باطلى است .\r\n( 3 ) . بحار ، ج 1 / ص 225 ( به اين مضمون ) .\r\n( 4 ) . انعام / 122 .\r\n","page_name":" 459 ","page_number":459},
  {"content":"\r\n\r\nآن نور همان نور ايمان و روشنايى قلب است ، ولى ايمان كه ديگر از قبيل نور چراغ موشى و چراغ ركابى و چراغ برق و يا نور خورشيد و امثال اينها نيست . ايمان خودش يك حقيقت غير جسمانى است كه خاصيتش روشن كردن است ، چون انسان را در باطنش نوعى آگاهى مىدهد ، هدف و مقصد را به انسان نشان مىدهد .\r\nايمان چون به انسان مقصد مىدهد و انسان را به سوى مقصد سعادت‌بخش مىكشاند ، به آن هم « نور » مىگوييم . عرفا به خود عشق « نور » مىگويند . مولوى مىگويد :\r\n عشق قهّار است و من مقهور عشق * چون قمر روشن شدم از نور عشق \r\nوقتى كه ما نور را به اين معنا گرفتيم ، يعنى حقيقت پيدا و پيداكننده ، حقيقت روشن و روشن‌كننده ، و ديگر بيش از اين در آن نگنجانديم كه پيدا براى چشم يا براى عقل يا براى دل ، و به اين جهت كارى نداشتيم كه چگونه پيداست و پيداكننده ، به اين معنا درست است كه ما خداى متعال را هم « نور » بدانيم . « خدا نور است » يعنى حقيقتى است در ذات خود پيدا و پيدا كننده .\r\n\r\nكلمهء « نور » در دعاها و روايات\r\nبه اين معنا ديگر هيچ چيزى در مقابل خدا نور نيست ، يعنى همهء نورها در مقابل خدا ظلمت‌اند چون آن چيزى كه در ذات خودش پيدا و پيداكننده است فقط خداست ؛ ساير اشياء اگر پيدا و پيداكننده هستند در ذات خودشان تاريكند ، خدا آنها را « پيدا » و « پيداكننده » كرده است . در آيهء قرآن مىخوانيم : هُوَ الْاوَّلُ وَ الْاخِرُ وَ الظّاهِرُ . . . « 1 » خدا ظاهر است . « ظاهر است » يعنى پيداست . خدا خالق اشياء است يعنى پديدآورنده و پيداكنندهء اشياء است ، و لهذا مىبينيم كه كلمهء « نور » را در دعاها و در روايات به عنوان اسمى از اسماء الهى ذكر كرده‌اند ؛ نور از اسماء خداست .\r\nدر اوايل دعاى كميل دو جمله هست كه مؤيد همين مطلب است . به خداوند متعال عرض مىكند : يا نورُ يا قُدّوسُ اى نور و اى بسيار بسيار منزّه و دور از نقص ! شايد علت اين كه « يا قدّوس » پشت سر عبارت « يا نور » آمده است اين است كه كسى توهّم نكند خدا نور است آن طور كه مانويان خيال مىكردند ، يعنى خدا نور\r\n\r\n\r\n\r\n\r\n","description":"","footnote":"\r\n( 1 ) . حديد / 3 .\r\n","page_name":" 460 ","page_number":460},
  {"content":"\r\n\r\nجسمانى است ؛ خدا منزّه از اين نسبتهاست ، نور هست ولى نه از اين نورها . در چند جمله قبل جملهء عجيبى است : وَ بِنورِ وَجْهِكَ الَّذى اضاءَ لَهُ كُلُّ شَىْءٍ تو را قسم مىدهيم به نور چهره‌ات كه همه چيز به نور چهرهء تو روشن است ، به فروغ چهرهء تو روشن است . به قدرى اين تعبير ، عالى و لطيف و عارفانه است كه من نمىتوانم برايش نظيرى پيدا كنم . تعبير خيلى عجيبى است : وَ بِنورِ وَجْهِكَ الَّذى اضاءَ لَهُ كُلُّ شَىْءٍ .\r\nعرفا و شعرا از محبوب تعبير به « شاهد » مىكنند ( و اين اختصاص به زبان فارسى ندارد ، در زبان عربى هم هست ) . شاهد يعنى آن كسى كه در محفل بزم حاضر است . اين تعبير را مىآورند كه اى محبوب ! تو كه بيايى چهرهء تو محفل ما را روشن مىكند ، اگر چهرهء تو نباشد محفل ما تاريك تاريك است . حافظ مىگويد :\r\n اين همه عكس مى و نقش مخالف كه نمود * يك فروغ رخ ساقى است كه در جام افتاد \r\nاميرالمؤمنين عليه السلام هم مىفرمايد : وَ بِنورِ وَجْهِكَ الَّذى اضاءَ لَهُ كُلُّ شَىْءٍ تو را سوگند به نور چهره‌ات كه همه چيز به آن روشن است ؛ اگر نور چهرهء تو و نور ذات تو نباشد همه چيز تاريك است ( يعنى همه چيز به تو روشن است ) . « همه چيز تاريك است » معنايش اين است كه هيچ چيز نيست ، همه چيز در تاريكىِ عدم است نه اين كه اشياء در يك تاريكى هستند نظير تاريكىاى كه ما در شب در آن هستيم ؛ اگر نور ذات تو نباشد همهء اشياء در تاريكىِ « نيستى » هستند .\r\n همه عالم به نور اوست پيدا * كجا او گردد از عالم هويدا \r\nروايتى است در توحيد صدوق كه شخصى غيرمسلمان آمد خدمت اميرالمؤمنين على عليه السلام و گفت : يا على ! خدا كجاست ؟ على عليه السلام به او جواب عملى داد ، فرمود : هيزم بياوريد . هيزم آوردند ( گويا شب هم بوده است ) . فرمود : آتش بزنيد . تا آتش زدند همه جا روشن شد . فرمود : اين نور ، كجاست ؟ در كجاى اينجاست ؟ گفت : همه جا . فرمود : اين نور مخلوقى از مخلوقهاى خداست ، تو نمىتوانى بگويى كجاست ، مىگويى تا هر جا كه روشن كرده همه جا هست ، خدا هم همه جا هست و تا هرجا كه روشن كرده ، [ هست 
  ] و هرجا كه هست او روشن كرده و جا هم جايى است كه او روشن كرده و ماوراء ندارد : وَ بِنورِ وَجْهِكَ الَّذى اضاءَ لَهُ كُلُّ شَىْءٍ .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nپس يك بحث اين است كه آيا ما مىتوانيم به خداوند متعال كلمهء « نور » را اطلاق كنيم يا نه ؟ بله مىتوانيم ، به دليل اين كه هم ائمهء دين اطلاق كرده‌اند ، هم ظاهر آيهء قرآن در اينجا همين است و هم از نظر به اصطلاح دليل عقلى مانعى ندارد . ولى بايد بدانيم كه اگر مىگوييم خدا نور است ، نه مقصود اين است كه - العياذباللَّه - از نوع نورهاى حسى است كه از مخلوقات خدا هستند ، بلكه فقط به معنى اين است كه ذات الهى ذات پيدا و پيداكننده است ؛ پيداترين پيداها و روشن‌ترين روشنها اوست و هر چيزى كه روشن است از پرتو او روشن است ، هر چيزى كه پيداست از پرتو او پيداست . به اين معنا خدا نور است . خداست آنچه كه پيداست به خود و به ذات خود ، چيزى او را پيدا نكرده است ، چيزى است كه هر چيز ديگر به او پيداست و به نور او پيداست و از فروغ او پيداست . به اين معنا خداوند متعال نور است و مىتوانيم به خداوند كلمهء « نور » را اطلاق كنيم .\r\nبعلاوه ، يك خصوصيت ديگر در نور است و آن مسئلهء هدايت و راهنمايى است كه لازمهء روشنى است و به علاوهء يك مسئلهء ديگر كه بعد عرض مىكنم .\r\n\r\nنكته\r\nنكته‌اى در اينجا عرض كنم و آن اين است كه ما به خداوند « نور » مىگوييم ولى هرگز « نور اعظم » نمىگوييم كه معنايش اين است كه نورهايى داريم كه يكى بزرگتر است و ديگرى كوچكتر و خدا نور بزرگتر است ؛ نه ، در آنجا كه مىگوييم خدا نور است [ يعنى 
  ] همه چيز [ غير او 
  ] ظلمت است . بله ، به خدا كه كارى نداشته باشيم و اشياء را نسبت به يكديگر بسنجيم ، يكى نور است و يكى نور نيست ، مثلًا علم نور است ، ايمان نور است ، همين قوهء باصره نور است ، قوهء عاقله نور است . خدا به اين معنى « نور النور » است « 1 » . خدا نه نور بزرگتر است ، بلكه نور همهء نورهاست ؛ يعنى همهء نورها نسبت به خداوند ، ظلمت است و خداوند نور بودن را به آنها داده است . از اين كه بگذريم ، اشياء ديگر هركدام به سهم خودشان سهمى از نور دارند : ايمان خودش نور است ، علم نور است ، و از اين قبيل .\r\n\r\n\r\n\r\n\r\n","description":"","footnote":"\r\n( 1 )\r\n. دعايى است در مفاتيح به نام « دعاى نور » كه نوشته‌اند در قطع تب ، مجرّب است : يا نورُ يا نورَ النّورِوَ يا مُدَبِّرَ الْامور . . .\r\n","page_name":" 462 ","page_number":462},
  {"content":"\r\n\r\nعرض كرديم كه خود قرآن مجيد به برخى امور اطلاق « نور » كرده است ، از جمله به قرآن اطلاق « نور » كرده كه قرآن نور خداست ، يعنى نورى است كه مخلوق خداست : قَدْ جاءَكُمْ مِنَ اللَّهِ نُورٌ وَ كِتابٌ مُبينٌ . يَهْدى بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ الَى النّورِ بِاذْنِهِ وَ يَهْديهِمْ الى صِراطٍ مُسْتَقيمٍ « 1 » قرآن نور است و به سوى نور كه معرفت خداوند است هدايت مىكند . پس معرفة اللَّه نور است .\r\nاگر از افرادى كه فهمشان يك مقدار سطح پايين است بپرسند : معنى « اللَّهُ نورُ السَّمواتِ وَ الْارْض » چيست ؟ خيال مىكنند نور حسى [ مقصود 
  ] است ، به آنها مىگوييم : خداوند نور دهندهء آسمانها و زمين است . اما اگر كسى بتواند مطلب را خوب بفهمد به او مىگوييم : خدا نه تنها نوردهنده است ، بلكه خودش هم واقعاً نور است و نور از اسماء خداوند است ، ولى معناى نور آن نيست كه انسان خيال كند محصور و منحصر به نور حسى است . اين جملهء اول آيه .\r\n\r\nمثلى براى نور خدا\r\nجملهء دوم مثَلى است براى نور خدا نه براى خود خدا . اول مىفرمايد : اللَّهُ نورُ السَّمواتِ وَ الْارْضِ خدا خودش نور آسمانها و زمين است ، ولى خداوند در مخلوقات خودش نورهايى براى هدايت آنان فرستاده است .\r\nدر اينجا مثَلى براى « نور خدا » ذكر شده است ، آن نورى كه خداوند به وسيلهء آن مردم را هدايت مىكند ، كه در اين مثل خيلى سخنان گفته شده است . مثل مىزند به يكى از آن ابزارهاى قديمى براى نور . خداوند خانه‌اى يا خانه‌هايى بزرگ و بلندمرتبه و معابد و مشاهدى را مثال مىآورد كه در آنجا مشكاتى هست ( مشكات يعنى چراغدان ) . مقصود از چراغدان آن جايى است كه در داخل ديوار تهيه مىكرده‌اند براى اين كه چراغ را در آنجا بگذارند . چراغى را قرآن مثَل مىآورد كه خود اين چراغ در داخل يك جسم شفاف [ مانند 
  ] يك قنديل و يا در داخل يك شيشه‌اى قرار گرفته باشد . مىدانيم وقتى نور در داخل يك شيشه قرار مىگيرد ، يا به علت اين كه نورها متعاكس مىشوند و يا از جهت اين كه احتراق كامل‌تر مىشود ، نور بيشتر مىشود .\r\n\r\n\r\n\r\n\r\n","description":"","footnote":"\r\n( 1 )\r\n. مائده / 15 و 16 .\r\n","page_name":" 463 ","page_number":463},
  {"content":"\r\n\r\nپس قرآن چراغى را فرض مىكند كه آن چراغ با شيشه و قنديلش در يك چراغدانى در اتاقى هست و اين چراغ از روغن زيتون - كه بهترين روغن براى احتراق بوده است - آن هم بهترين زيتون استفاده مىكند ، زيتونى كه خودش آنچنان آماده براى احتراق است كه گويى قبل از آن كه آتشى با آن تماس بگيرد خودش مىخواهد لمعان داشته باشد و نور بدهد .\r\nدر آن زمان در ميان مصنوعات بشر چيزى كه از هر چيز ديگر روشن‌تر و نورانىتر و بهترين وسيله باشد ، همين وسيله بوده است . خدا براى نور خودش مثَل چنين چراغى را - كه در آنچنان وضعى كه از اين روغن استفاده مىكند و در چنين خانه‌اى باشد - آورده است . بعد مىفرمايد : ما مثَلى ذكر مىكنيم و تدبّرش را به عهدهء مردم مىگذاريم . و ما مكرر عرض كرده‌ايم كه دأب قرآن دعوت كردن مردم به تفكر است نه تنها از راه اين كه بگويد برويد فكر كنيد ، بلكه خود قرآن گاهى از يك طرف دعوت به تدبّر در خود قرآن مىكند و از طرف ديگر موضوع را به شكلى ذكر مىكند كه افكار برانگيخته شوند و دربارهء آن موضوع زياد فكر كنند تا بهتر به عمق مطلب برسند ؛ بلاتشبيه مثل اين كه شما براى آن كه ذهن فرزندتان ورزيدگى پيدا كند ، بعضى از مسائل را به صورت معما برايش طرح مىكنيد تا او برانگيخته شود و فكرش را به كار بيندازد و بيشتر تأمل كند .\r\n\r\nنظر ابوعلى سينا و غزالى دربارهء اين آيه\r\nبا اين مثَل ، همين هدفى كه قرآن در نظر داشته در واقع عملى شده ؛ يعنى نه تنها مفسرين وادار شده‌اند كه دربارهء اين مثل بينديشند ، غيرمفسرين هم دربارهء اين مثل قرآن به فكر فرورفته‌اند كه منظور قرآن از اين چراغ و شيشه و چراغدان و آن روغن و درخت پربركت و آن روغنى كه خود به خود و بدون آتش ( و در واقع بدون معلّم ) مىخواهد برافروخته شود و نور بدهد ، چيست ؟ مثلًا ابوعلى سينا كه مفسر نيست و فنّش تفسير نبوده ، دربارهء اين آيه فكر كرده و يك چيزى به نظرش رسيده و گفته است . غزالى مفسر نيست ولى يك كتاب دربارهء اين آيه نوشته است . هم غزالى و هم ابن‌سينا معتقدند كه اين مثَل ، مثَل انسان است ؛ اين نورى كه قرآن مىگويد : مثَل نور خدا مثَل چراغدانى است كه در آن چراغى باشد و چراغ در قنديلى قرار گرفته باشد الى آخر ، مثل براى انسان است ، البته با اختلاف فىالجمله‌اى كه بين تقرير\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nبوعلى سينا و تقرير غزالى هست .\r\nيكى از كارهاى فلسفه ، انسان‌شناسى و روان‌شناسى است و فيلسوف در مسائل روانى بيشتر از هرچيزى تكيه‌اش روى قوهء عاقله است و معتقد است جوهر انسان قوهء عاقلهء اوست و كمال انسان هم فقط كمال قوهء عاقله است و سعادت انسان هم در كمال قوهء عاقله است ، حال چه عقل عملى باشد و چه عقل نظرى و در درجهء اول عقل نظرى . لهذا وقتى قائل شده‌اند كه اين مثل دربارهء انسان است ، آن را راجع به جوهر اصلى انسان كه قوهء عاقله است دانسته‌اند . آنگاه آن را بر مراحل و مراتبى كه خودشان در باب قوهء عاقله تشخيص مىداده‌اند تطبيق كرده‌اند كه مثلًا مقصود از « مشكات » به قول آنها « عقل هيولانى » است ، يعنى عقل در مرحلهء قوه و استعداد محض ؛ منظور از زجاجه و شيشه و آنچه كه نور را مضاعف و زياد مىكند مرحلهء « عقل بالملكه » است ؛ مقصود از مصباح مرحلهء « عقل بالفعل » است و مقصود از آن درخت ، درخت فكر است ، تا آخر . حال كار ندارم به اين كه حرف آنها چقدر مىتواند درست باشد ؛ البته اندكى بعيد است . بوعلى سينا نمىگويد من تفسير مىكنم . آنچه كه خودش در باب مراتب عقل انسان گفته ، تعبيرات قرآن را آنجا پياده كرده بدون اين كه بگويد من مىخواهم آيهء قرآن را تفسير كرده باشم . ولى غزالى جورى بيان كرده كه خواسته آيهء قرآن را تفسير كرده باشد .\r\nبعضى ديگر گفته‌اند خداوند از مثال به مشكات و مصباح و زجاجه و . . . در مجموع يك منظور بيشتر ندارد ؛ يعنى يك نور بسيار بسيار روشن . اگر در شب ، در يك فضايى مثل اين مسجد باشيم كه چراغدانى باشد و نورانىترين چراغ « 1 » در آن جا وجود داشته باشد چه حالتى دارد ؟ ديگر هيچ شك و ابهام و ترديدى نيست .\r\nگفته‌اند مقصود آيه اين است : نور الهى ، هدايت الهى در اين حد روشن و واضح و هويداست كه چنان چراغى در شب تاريكى در يك فضاى دربسته وجود داشته باشد .\r\n\r\nتفسير اين آيه در روايات\r\nدر روايات ما اين آيه دو جور تفسير شده است و اين خود نشان مىدهد كه اين آيه\r\n\r\n\r\n\r\n\r\n","description":"","footnote":"\r\n( 1 ) . در آن زمان مثلش همان بوده [ كه قرآن فرموده است . 
  ]\r\n","page_name":" 465 ","page_number":465},
  {"content":"\r\n\r\nقابل تطبيق بر انحايى از تفسيرهاست . در بعضى از روايات اين مثل را مثل انسان دانسته‌اند ولى در روايات اين را در عقل انسان پياده نمىكنند ، در ايمان انسان پياده مىكنند . اين مشكات و زجاجه و مصباح و . . . را در روايات تشبيه كرده‌اند به تن انسان ، سينهء انسان ، قلب انسان و نور ايمان انسان ، كه نور ايمان در قلب انسان چگونه قرار مىگيرد و روح انسان در كالبد او چگونه قرار مىگيرد . اين مثل را براى انسان ذكر كرده‌اند ولى از نظر ايمان .\r\nدر بعضى روايات ديگر ، اين مثل براى انسان است ولى نه براى هر فرد انسان مؤمن ، بلكه براى كانون هدايت انسانها يعنى دستگاه نبوت ، آن هم نبوت ختميه ، به دليل اين كه در آخر آيه مىفرمايد : يَهْدِى اللَّهُ لِنورِهِ مَنْ يَشاءُ . معلوم است كه سخن از نورى است كه خدا به وسيلهء آن مردم را هدايت مىكند . در روايت اين طور تطبيق شده است كه آن چراغدان ، سينه و كالبد وجود مقدس خاتم‌الانبياء صلى الله عليه و آله است و آن چراغ ( مصباح ) نور ايمان و نور وحيى است كه در قلب مقدس اوست ، و بعد اين كه دارد « الْمِصْباحُ فى زُجاجَةٍ » ، چون چراغ را به يك قنديل منتقل مىكنند ، نظر به جنبهء انتقالش دارد و مقصود اقتباس نور ايمان و ولايت و نور معنا از پيغمبر صلى الله عليه و آله نسبت به على عليه السلام است . مقصود از « زجاجه » على عليه السلام است و آن درخت پربركت كه از روغن او اين همه نورانيتها پيدا شده است ابراهيم عليه السلام است ، و چون در اينجا دارد كه آن درخت نه شرقى است و نه غربى - روايت مىگويد - مقصود اين است : ما كانَ ابْراهيمُ يَهودِيّاً وَ لا نَصْرانِيّاً ابراهيم نه به راست متمايل بود نه به چپ ، نه طريقهء انحرافى يهود را داشت و نه طريقهء انحرافى مسيحيت را ، بلكه برحق و در جادهء حق بود : وَ لكِنْ كانَ حَنيفاً مُسْلِماً « 1 » .\r\nپس اين هم به اصطلاح نوع ديگرى تفسير براى اين آيهء كريمه و براى اين مثل است ، و همانطور كه عرض كردم اين آيه آيه‌اى نيست كه من بتوانم ادعا كنم كه صد درصد مقصود از مثل اين است كه من مىگويم . خدا مثلى ذكر كرده براى اين كه ما تأمل و تدبّر كنيم و اين مثل هم آنچنان مثل جامعى است كه مىتواند مثلى باشد براى هدايت خدا تمام جهان را ؛ يعنى تمام جهان تشبيه شده است به يك خانه‌اى كه آن خانه ، تاريك مطلق نيست بلكه در آن خانه يك چراغ نورانىِ نورانى وجود دارد\r\n\r\n\r\n\r\n\r\n","description":"","footnote":"\r\n( 1 ) . آل‌عمران / 67 .\r\n","page_name":" 466 ","page_number":466},
  {"content":"\r\n\r\nو آن نور خداست ، و اين نكتهء بسيار حساسى است چون ما يك مطلب ديگرى در قرآن داريم و آن اين است كه تمام ذرات عالم تسبيح‌گوى خدا هستند ؛ يعنى تمام ذرات عالم ، آگاه از وجود خالقشان هستند . و صلّى اللَّه على محمّد و آله الطاهرين .\r\nباسمك العظيم الاعظم الاجلّ الاكرم يا اللَّه . . .\r\nخدايا عاقبت امر همهء ما را ختم به خير بفرما ، دلهاى ما را به نور ايمان منور بگردان ، خير دنيا و آخرت به همهء ما كرامت كن ، اموات همهء ما را غريق رحمت خودت بفرما .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n\r\nتفسير سورهء نور ( 7 )\r\nاعوذ باللَّه من الشيطان الرجيم\r\n اللَّهُ نُورُ السَّماواتِ وَ الْأَرْضِ مَثَلُ نُورِهِ . . . \r\nتفسير اين آيهء كريمه در دو قسمت بحث شد : يك قسمت در اطلاق نور بر ذات مقدس الهى كه فرمود :  اللَّهُ نُورُ السَّماواتِ وَ الْأَرْضِ ،  و قسمت دوم دربارهء تمثيلى كه آيهء كريمه ذكر فرموده است ؛ در واقع خانه‌اى يا خانه‌هايى را در نظر مىگيرد كه با چراغى - با همان ترتيبى كه در جلسهء پيش عرض كردم - روشن است و اين را مثلى نه براى ذات خدا بلكه براى نور خدا در خلق ذكر مىكند . راجع به مفاد اين مثل مطالبى عرض كردم و وعده دادم كه تتمهء آن را در اين جلسه عرض كنم .\r\n\r\nمطلبى در باب خداشناسى\r\nهمان طورى كه قبلًا عرض كردم ، اين آيهء كريمه از آياتى است كه چون ناظر [ به خداشناسى است 
  ] « 1 » طبعاً بيشترْ نظرها را به خود جلب كرده است ، اعمّ از مفسرين يا\r\n\r\n\r\n\r\n\r\n","description":"","footnote":"\r\n( 1 ) . [ افتادگى از نوار است . 
  ]\r\n","page_name":" 468 ","page_number":468},
  {"content":"\r\n\r\nغيرمفسرين . مطلبى است كه شايد تا اندازه‌اى مفاد اين آيه را روشن كند و آن اين كه مخصوصاً در روايات ما مطلبى در باب « معرفة اللَّه » يعنى در باب خداشناسى آمده است كه در ابتدا به نظر بسيار سخت و دشوار و مشكل مىرسد و آن اين است كه هر چيزى به خدا شناخته مىشود و خدا به ذات خودش شناخته مىشود ، و بلكه در روايات ما تعبير عجيبى آمده است ، ظاهراً عبارت اين است : كُلُّ مَعْروفٍ بِغَيْرِهِ مَصْنوعٌ يعنى هر چيزى كه او را فقط و فقط به وسيلهء شىء ديگر بايد شناخت ، او مخلوق است و خدا نيست . و اين جملهء عجيبى است كه « خدا به ذات خودش شناخته مىشود و غيرخدا به خدا شناخته مىشود » در صورتى كه ما اين طور فكر مىكنيم - و خيال مىكنيم كه راه منحصر هم اين است - مىگوييم ما عالَم را به خود عالَم مىشناسيم ، يعنى مخلوق را به خود مخلوق مىشناسيم و خدا را به وسيلهء مخلوق مىشناسيم . حتى بعضى از نويسندگان اسلامى - كه ابتدا از مصريها شروع شد و بعد به غيرمصريها سرايت كرد - گفتند اساساً راه شناختن خدا منحصراً مخلوقات هستند و خدا را فقط از راه مخلوق ( يعنى پس از شناختن مخلوق ) بايد شناخت ، و حتى اين انحصار را به گردن قرآن گذاشتند . اين مطلب به اين صورت يعنى به صورت « فقط و انحصار » مسلّم حرف غلطى است . [ البته 
  ] براى مردم مبتدى اين طور است ؛ يعنى براى متذكّر كردن مبتديها به خدا ، راه ابتدايى و كلاس اول همين است ، كه خود قرآن هم اين كار را كرده است و مخلوقات را آيات و نشانه‌هاى خدا مىداند . ولى از اين راه ، انسان فقط يك نشان اجمالى و مبهمى از خدا پيدا مىكند بدون آن كه به آنچه كه نامش معرفت خدا و شناسايى خداست دست يابد « 1 » .\r\n\r\nاصل هدايت\r\nمطلب ديگر اين است كه در قرآن كريم به يك اصلى برخورد مىكنيم و آن اصل هدايت است ؛ يعنى قرآن هيچ موجودى را كور و گمراه نمىداند ، همهء موجودات را بينا و راه‌يافته مىداند . بگذريم از انسان كه به حكم اين كه مكلّف است راهى را خودش پيدا كند يك گمراهى نسبى در سطح تكليف پيدا مىكند ؛ در نظام تكوين\r\n\r\n\r\n\r\n\r\n","description":"","footnote":"\r\n( 1 ) . من خيلى معذرت مىخواهم اگر اين مطالبى كه عرض مىكنم سنگين باشد ، ولى به هرحال آيهء قرآن است و از قرآن نمىتوان به سادگى گذشت .\r\n","page_name":" 469 ","page_number":469},
  {"content":"\r\n\r\nاين گونه است .\r\nدر آيات قرآن به مسئلهء هدايت همهء موجودات تصريح مىكند ؛ از زبان موسى عليه السلام نقل مىكند كه وقتى فرعون به او گفت : خداى تو كيست ، خدايت را به ما معرفى كن ، گفت : رَبُّنَا الَّذى اعْطى كُلَّ شَىْءٍ خَلْقَهُ ثُمَّ هَدى « 1 » . در اين جمله به دو برهان اشاره شده است : يكى برهان نظم كه خدا به هر مخلوقى آنچه را كه براى آن مخلوق امكان داشت و شايستگى آن را داشت داد ، يعنى نظام موجود ، [ و ديگر برهان از راه اصل هدايت . 
  ] « ثُمَّ هَدى » مطلب ديگرى است ، يعنى بعد هم هر موجودى را نسبت به آينده و هدف و كمال خودش روشن كرد و راهنمايى نمود .\r\nدر سورهء سَبِّحِ اسْمَ رَبِّكَ الْاعْلى هم مىخوانيم : الَّذى خَلَقَ فَسَوّى . وَ الَّذى قَدَّرَ فَهَدى « 2 » . و من در بين مفسرين ، تنها فخر رازى را ديدم كه متوجه اين نكته شده است و ظاهراً اين تعبير از او باشد كه : براى اولين بار قرآن اين نكته را براى مردم بيان كرد كه اصل نظام مخلوقات ، يك شاهد بر وجود حق است و اصل هدايت موجودات ، شاهد ديگرى بر وجود حق است . جهان از آن جهت كه يك ماشين است يك حساب دارد ، [ و جهان از آن جهت كه هدايت مىشود حساب ديگرى دارد . به عبارت ديگر نظام مخلوقات يك اصل است 
  ] و اين كه يك نيروى مرموز ناشناخته‌اى « غريزه‌مانند » هر موجودى را به جلو مىكشاند اصل ديگرى است .\r\nحال ، هدايت موجودات و اين كه خداوند هر موجودى را به مقصدى از مقصدها هدايت كرده ، چگونه است ؟ اين هم درست مثل مسئلهء معرفت است ؛ يعنى هر موجودى اول به سوى خدا هدايت مىشود ، بعد به سوى مقصد ديگر ؛ يعنى خداوند « غايةالغايات » است و هر مقصدى مقصد بودن خودش را از خدا دارد .\r\nاين كه خدا نور آسمانها و زمين است و هر چيزى نورانيت خودش را از خدا دارد همان مطلب است كه هر چيزى به خدا شناخته مىشود و خدا به خود ، هر چيزى به خدا ظاهر است و خدا به خود ظاهر است ؛ و هرچيزى به وسيلهء خدا « مهتدى اليه » است ، يعنى اشياء به سوى آن چيز راه يافته مىشوند و آن شىء مقصد واقع مىشود ، جز خدا كه به ذات خودش مقصد و مقصود همهء كائنات و همهء\r\n\r\n\r\n\r\n\r\n","description":"","footnote":"\r\n( 1 ) . طه / 50 .\r\n( 2 ) . اعلى / 2 و 3 .\r\n","page_name":" 470 ","page_number":470},
  {"content":"\r\n\r\nموجودات است ، و به همين دليل است كه قرآن همهء موجودات و همهء ذرات را داراى نوعى حيات و زندگى و شعور مىداند . در دو سه آيه بعد تصريح مىكند : الَمْ تَرَ انَّ اللَّهَ يُسَبِّحُ لَهُ مَنْ فِى السَّمواتِ وَ الْارْضِ وَ الطَّيْرُ صافّاتٍ كُلٌّ قَدْ عَلِمَ صَلاتَهُ وَ تَسْبيحَهُ . اين امر نتيجهء منطقى همين مطلب است . نتيجهء منطقى « اللَّهُ نورُ السَّمواتِ وَ الْارْضِ » همين است كه : انْ مِنْ شَىْءٍ الّا يُسَبِّحُ بِحَمْدِهِ وَ لكِنْ لا تَفْقَهونَ تَسْبيحَهُمْ « 1 » و « 2 » .\r\nهمان طورى كه موجودات درجات و مراتب دارند ، به تناسب درجاتشان هدايتها هم فرق مىكند . جماد در حد خودش هدايت دارد ، نبات در حد خودش ، حيوان در حد خودش ، و انسان از نظر فردى و اجتماعى درجات هدايتى دارد در حد خودش .\r\nدر جلسهء پيش عرض كردم كه چه در روايات و چه در غير روايات ، يعنى كلمات مفسرين و علما ، راجع به اين كه اين مثل ناظر به چيست ، بيانات مختلفى شده است . بعضى اين مثل را براى كلّ جهان دانسته‌اند يعنى مجموع اين استعاره و تمثيل را يك چيز در نظر گرفته‌اند كه اين دار وجود و هستى يك خانهء تاريك نيست ، خانه‌اى است كه پرنورترين چراغها در آن وجود دارد ( آن مثالِ چراغ را به عنوان مصداق پرنورترين چراغهاى عصر ذكر كرده است ) ، پس جهان هستى تاريك و كور نيست ؛ و بعضى اين مثل را در مورد انسان پياده كرده‌اند . راجع به انسان هم مطالبى عرض كرديم ، حالا يك بيان مختصرى كه جامع همهء اينها باشد عرض مىكنيم .\r\n\r\nانواع هدايت\r\nمىگويند هدايت چند نوع است : « هدايت طبيعى » كه در طبيعت بىجان هم وجود دارد . « هدايت حسى » يعنى همين حواس ما چراغهاى هدايتى است كه در وجود\r\n\r\n\r\n\r\n\r\n","description":"","footnote":"\r\n( 1 ) . اسراء / 44 .\r\n( 2 ) . بيش از اين ديگر دربارهء اين آيه از اين جهت توضيح نمىدهم . من در بعضى از نوشته‌هاى خودم مخصوصاً اين موضوع را يادآورى كرده‌ام : اين كه افرادى اين طور خيال مىكنند كه خدا از نظر قرآن يك غايب و يك مخفى بالذات است و انسان فقط و فقط از طريق جهان مىتواند اين مخفى را كشف و پيدا كند درست نيست ؛ برعكس است و اين يك معرفت ناقص است . معرفت واقعى اين است كه انسان عالَم را به خدا مىشناسد نه خدا را به عالَم . در اين زمينه مخصوصاً در كلمات ائمهء اطهار و از جمله نهج‌البلاغه زياد تأكيد شده است .\r\n","page_name":" 471 ","page_number":471},
  {"content":"\r\n\r\nانسان يا حيوان هست . « هدايت غريزه » كه در هر حيوانى يك سلسله غرايز وجود دارد كه او را به سوى مقصدش رهبرى مىكند . « هدايت عقل » : خود قوّهء عاقله يك نور است كه به انسان داده شده است تا از اين نور با تفكر و تدبّر استفاده كند . دين ، خودش يك نوع هدايت ديگرى است كه آن را « هدايت وحى » مىنامند .\r\nاين مثل را بعضى راجع به هدايت عمومى موجودات پياده كرده‌اند و بعضى در مورد انسان . ( از اين گروه برخى گفته‌اند مقصود تمام هدايتهايى است كه در انسان هست از حس و عقل و غريزه و حتى هدايت وحى ، و برخى آن را مخصوص « هدايت عقل » دانسته‌اند كه گفتيم در بيان بوعلى چنين است ) . بعضى هم آن را در مورد « هدايت وحى » پياده كرده‌اند كه در روايات ، اين مطلب آمده است كه « مشكات » قلب پيغمبر اكرم است و « مصباح » همان نور وحى است كه بر ايشان نازل شده است ، تا آخر ، كه قبلًا عرض كردم .\r\nهيچ مانعى ندارد كه اين آيه كه در مقام بيان نور « هدايت الهى » است كه جهان را پر كرده است ، شامل همهء اينها باشد ؛ مخصوصاً كه عرض كرديم دو بيان در روايات آمده است كه هردو اين آيه را در مورد انسان پياده كرده‌اند ، يكى در مورد هر فرد انسان يعنى يك مؤمن ، و يكى در مورد جامعهء انسانى از نظر هدايت وحى .\r\nهر دوى اينها بيانات بسيار عميقى است خصوصاً با توجه به آيهء بعد كه مىفرمايد : فى بُيوتٍ اذِنَ اللَّهُ انْ تُرْفَعَ وَ يُذْكَرَ فيهَا اسْمُهُ .\r\nدر يك روايت كه جلسهء قبل مقدارى از آن را عرض كردم ، از يك تعبيرى در آيه استفاده شده است . در آيه اين طور آمده است كه مثَل نور الهى و هدايت الهى مثَل يك مشكات ( چراغدان ) است كه در آن چراغى قرار بگيرد و آن چراغ در يك قنديل و شيشه‌اى قرار بگيرد . طبعاً اين سؤال به وجود مىآيد كه چرا اصلًا قرآن اين طور تعبير كرده است ؟ مىتوانست بگويد : « كَمِشْكوةٍ فيها زُجاجَةٌ ، فِى الزُّجاجَةِ مِصْباحٌ ( فيها مِصْباحٌ ) » چراغدانى و در آن قنديل و شيشه‌اى و در داخل آن شيشه چراغى باشد ؛ اما مىگويد : مشكاتى كه در آن چراغى باشد ، و بعد مىگويد : و چراغ در شيشه‌اى .\r\nروايات ما اين آيه را اين طور تفسير كرده‌اند كه مقصود اين است كه چراغ ابتدا در مشكاتى باشد و بعد اين چراغ از مشكات به زجاجه‌اى منتقل شود ، و سرّ اين كه آيه اين طور ذكر شده اين است كه مقصود از « مشكوة » مشكات نبوت است و\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nمقصود از « زجاجة » ولايت و امامت است و مقصود از آن درخت مبارك و پربركتى كه اين مشكات و اين زجاجه و اين مصباح از او پيدا شده شجرهء ابراهيم است و [ اينها 
  ] نتيجهء دعاى ابراهيم است . اين مطالبى كه راجع به اين آيه عرض كردم در واقع حواشىاى بود راجع به مطالبى كه در جلسهء قبل عرض كرده بودم .\r\nآيهء بعد مىفرمايد : فى بُيوتٍ اذِنَ اللَّهُ انْ تُرْفَعَ وَ يُذْكَرَ فيهَا اسْمُهُ يُسَبِّحُ لَهُ فيها بِالْغُدُوِّ وَ الْاصالِ . رِجالٌ لا تُلْهيهِمْ تِجارَةٌ وَ لا بَيْعٌ عَنْ ذِكْرِ اللَّهِ وَ اقامِ الصَّلوةِ وَ ايتاءِ الزَّكوةِ يَخافونَ يَوْماً تَتَقَلَّبُ فيهِ الْقُلوبُ وَ الْابْصارُ « 1 » در خانه‌هايى كه خدا مجاز شمرده و اجازه داده است كه آن خانه‌ها بالا برده شوند و تعظيم و تكريم شوند و نام خدا در آن خانه‌ها برده شود ، در آن خانه‌هاست كه صبحگاهان و شامگاهان مردانى خدا را تسبيح مىگويند كه در عين اشتغال به كارهاى دنيايى - كه وظيفه‌شان هم هست - يك لحظه از خداى خود غافل نمىمانند .\r\n\r\nمقصود از « بيوت » چيست ؟\r\nمقصود از اين « فى بُيوتٍ » ( در خانه‌هايى ) چيست ؟ شايد همهء مفسرين گفته‌اند مقصود اين است كه آن چراغى كه ما مثال زديم ، در خانه‌هايى اينچنين باشد . طبعاً اين سؤال به وجود مىآيد كه آن چراغ را در هر خانه‌اى ذكر مىكرد كافى بود ، چرا اين همه قيد در آن آمده است كه آن چراغ در خانه‌اى باشد كه آن خانه چنين و چنان باشد ؟ اين خودش مؤيّد همين است كه آن مثَل ، مثَل انسان است ؛ و در روايتى كه در تفسير صافى نقل مىكند فرموده‌اند : هِىَ بُيوتاتُ الْانْبِياءِ وَ الرُّسُلِ وَ الْحُكَماءِ وَ ائِمَّةِ الْهُدى اين ، خانه‌هاى پيغمبران و مرسلين و حكما و ائمّه است ، خانه‌هاى اكابر معنوى بشر است . حال چه فرق است بين خانه‌اى كه مال يكى از اولياى خدا باشد و خانه‌اى كه مال ديگران باشد ؟ بلكه از نظر ساختمان و خشت و گل و آجر و سيمان و غيره هميشه خانهء ديگران بر خانهء اينها ترجيح داشته است ، چرا خانه‌هاى اينها را ذكر مىكند ؟ خود آيه نشان مىدهد و در روايات هم آمده است كه مقصود از اين خانه‌ها ، خانه‌هاى گلى و ظاهرى نيست ؛ مقصود همان انسانها و بدنهاى آنهاست ، يعنى اينها انسانهايى هستند كه بدنشان مسجد و معبد روحشان است . در روايات ما هم [ همين\r\n\r\n\r\n\r\n\r\n","description":"","footnote":"\r\n( 1 ) . نور / 36 و 37 .\r\n","page_name":" 473 ","page_number":473},
  {"content":"\r\n\r\nتعبير 
  ] هست .\r\nقُتاده يكى از مفسرين و فقهاى زمان خودش است ( البته از مفسرين اهل تسنن ) و در كوفه بوده است . او در سفرى كه به مدينه مىرود ، خدمت امام باقر مشرّف مىشود و از امام سؤالاتى مىكند و جوابهايى مىشنود و در مقابل سؤالات امام درمىماند و در خودش خيلى احساس حقارت مىكند . بعد به امام عرض مىكند كه من با عالمهاى زيادى روبرو شده‌ام ولى در مقابل هيچ كس به اندازهء شما خودم را گم نكرده و مضطرب نشده‌ام . حضرت فرمود : مىدانى كه در مقابل چه كسى قرار گرفته‌اى ؟ بَيْنَ يَدَىْ بُيوتٍ اذِنَ اللَّهُ انْ تُرْفَعَ وَ يُذْكَرَ فيهَا اسْمُهُ در مقابل آنهايى قرار گرفته‌اى كه خدا آنان را « بيوت » ناميده است ، يعنى اين كسى كه در مقابل توست يكى از آن بيتهاست . بعد خود او منصفانه اقرار كرد و گفت : يابنَ رسولِ اللَّه ! تصديق مىكنم كه مقصود از آن « بيوت » كه در قرآن آمده است ، خانه‌هاى سنگى و گلى نيست ، « خانه‌هاى انسانى » است .\r\nاز اينجا يك نكته‌اى در باب توحيد استفاده مىشود و آن اين است : اعمّ از اين كه اين خانه‌ها را خانه‌هاى گلى بگيريم يا خانه‌هاى انسانى - كه البته مقصود خانه‌هاى انسانى است - قرآن مىگويد اين ، خانه‌هايى است كه خدا اجازه داده است آن خانه‌ها شأنشان بالا باشد ، تعظيم شوند ، مورد احترام واقع شوند . اگر مقصود خانه‌هاى گلى هم باشد ، ما مىدانيم كه به طور كلى در دين مقدس اسلام تعظيم و احترام مسجد بر همه واجب است و بىاحترامى به مسجد حرام است ، تنجيس مسجد حرام است و اگر مسجدى تنجيس شد ، بر همهء كسان ديگر واجب كفايى است كه زود آنجا را تطهير كنند . اگر كسى به ما بگويد اين بر خلاف اصل توحيد است ، مسجد گل و خاك و آجر و سنگ است ، خود كعبه هم همين طور ، چهارتا سنگ روى همديگر گذاشته‌اند و چيز ديگرى نيست ، مگر سنگ هم مىتواند احترام داشته باشد كه بشر به سنگ احترام بگزارد ؟ [ مىگوييم 
  ] نه ، سنگ هرگز احترام ندارد ، خدا و عبادت خدا احترام دارد . معبد از آن جهت كه معبد است احترام دارد . معبود به ما اجازه داده است كه معبد را احترام كنيم . احترام معبد به اجازهء معبود ، احترام معبود است . اين شرك نيست ، عين توحيد است .\r\nحال آيا اين احترام اختصاص به معبد دارد ؟ نه . آيا اگر معبود به ما اجازهء تعظيم و احترام عابد را از آن جهت كه عابد است بدهد و ما عابد را از آن جهت كه عابد\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nاست تعظيم و تجليل و تكريم كنيم ، اين شرك است ؟ نه ، اين هم عين توحيد است .\r\nبنابراين آيا تعظيم و احترام پيغمبر اكرم يا ائمهء اطهار و حتى كمتر از آنها شرك است ؟ نه ، اينها « بُيوتٌ اذِنَ اللَّهُ انْ تُرْفَعَ وَ يُذْكَرَ فيهَا اسْمُهُ » هستند . همانطور كه خدا اجازهء تعظيم و احترام خانهء گلى را كه معبد است داده ، اين خانهء انسانى كه معبد روح اوست ، به درجاتى از آن خانهء گلى بالاتر است و بلكه خانهء گلى كه احترام دارد به اعتبار عابدهايش است . كعبه احترام خودش را از ابراهيم و اسماعيل و بعد انبيا و ديگران دارد ، احترامش را از اين دارد كه « اوَّلَ بَيْتٍ وُضِعَ لِلنّاسِ » « 1 » اولْ معبد جهان است . چون اول معبد و اول نقطه‌اى است كه براى عبادت و پرستش خدا تأسيس و ايجاد شده ، احترامش را از عبادت دارد . پس معبد هم احترام خودش را از عابد و عبادت دارد .\r\nدر روايات شيعه زياد داريم ، در روايات اهل تسنن هم [ تعبيراتى وجود دارد 
  ] كه مؤيّد آن است كه مقصود از اين بيوت ، همان انسانهايى هستند كه واقعاً سراسر وجودشان عبادت است و اصلًا خودشان مسجدند . وقتى انسان نگاهش براى خدا باشد ، شنيدن و گفتن و فكر كردن و قدم برداشتن و خوردن و آشاميدن و خوابيدنش براى خدا باشد ، اين بدن جز « معبد » اسم ديگرى ندارد .\r\nببينيد على عليه السلام در دعاى كميل به خداى خودش چه عرض مىكند : يا رَبِّ يا رَبِّ يا رَبِّ ! قَوِّ على خِدْمَتِكَ جَوارِحى وَ اشْدُدْ عَلَى الْعَزيمَةِ جَوانِحى وَ هَبْ لِىَ الْجِدَّ فى خَشْيَتِكَ وَ الدَّوامَ فِى الْاتِّصالِ بِخِدْمَتِكَ پروردگارا ، پروردگارا ، پروردگارا ! به اعضا و جوارح على نيرو بده كه بيشتر در خدمت تو باشد ، عزم على را بر اين خدمت راسخ‌تر كن ، به من ببخش اين را كه جداً از تو بترسم ، به من ببخش خدمت « علىالاتّصال و بالدّوام » را كه يك لحظه از من در غير خدمت نگذرد . اين همان چيزى است كه او داشت و خدا هم به او داد . يك چنين شخصى تمام اندامش معبد است ، آن هم بزرگترين معبد . كعبه هرگز نمىتواند ادعا كند كه من معبدى نظير اين معبد هستم .\r\n\r\n\r\n\r\n\r\n","description":"","footnote":"\r\n( 1 )\r\n. آل‌عمران / 96 .\r\n","page_name":" 475 ","page_number":475},
  {"content":"\r\n\r\n\r\nنتيجه : مقصود آيه انسان است\r\nبنابراين « آيهء مثَل » را چه مفسرين و چه روايات ، در مورد انسان پياده كرده‌اند ؛ آن مشكات و آن مصباح و آن زجاجه را مربوط به هدايتهاى انسانى مىدانند ، حال يكى در مورد هدايت عقل گفته ، يكى در مورد هدايت وحى و يكى حتى شامل هدايت حس هم دانسته است . آن چراغ هدايت در چه خانه‌اى است ؟ در خانهء وجود انسان . هدايت وحى بالخصوص در خانهء اولياى خداست : فى بُيوتٍ اذِنَ اللَّهُ انْ تُرْفَعَ وَ يُذْكَرَ فيهَا اسْمُهُ .\r\nيك وقتى كسى مطلبى را از مرحوم آقا سيد مهدى قوام كه واقعاً مرد وارسته‌اى بود - خدا رحمتش كند - نقل مىكرد كه من خيلى خوشم آمد . گفت : يك جلسه‌اى بود كه به اصطلاح براى تبرّى تشكيل داده بودند و آن مرحوم منبر رفت و اين آيه را عنوان كرد و چقدر با ذوق لطيف و عالى [ دربارهء آن بحث كرد : 
  ] وَ مَنْ اظْلَمُ مِمَّنْ مَنَعَ مَساجِدَ اللَّهِ انْ يُذْكَرَ فيهَا اسْمُهُ « 1 » ستمگرتر از آن كه مانع مىشود از اين كه ياد خدا و نام خدا در مساجد برده شود كيست ؟ بعد اين را تطبيق كرد بر اين كه هر كسى بدن و اندامش مسجدى است براى روح او ، و مانع شدن از اين كه اين بدن و اين مسجد جاى ذكر خدا باشد به هر شكلى ، ظلم و ستم است . يك شكل آن اين است كه « كشتن يك مؤمن خراب كردن يك مسجد است » و بالاترينش كشتن اولياى خداست كه خراب كردن بزرگترين مساجد است .\r\nدر اين خانه‌ها ، صبح و شام [ تسبيح خدا مىشود . 
  ] مفسرين گفته‌اند مقصود اين است كه علىالدوام تسبيح و تنزيه خدا مىشود ، نه فقط صبح و شام و بقيه‌اش به غفلت مىگذرد . مسبّح چه كسانى هستند ؟ تعبير قرآن را ببينيد : رِجالٌ لا تُلْهيهِمْ تِجارَةٌ وَ لا بَيْعٌ عَنْ ذِكْرِ اللَّهِ . مقصود از كلمهء « رجالٌ » همانطور كه مفسرين گفته‌اند اين نيست كه « نه زنها » ، بلكه به اصطلاح « الغاء خصوصيت » مىشود ، و بعلاوه عنايت روى اين است كه يعنى « باهمّتانى » . گاهى وقتى كه ما مىخواهيم افرادى را « باهمّت » ذكر كنيم كلمهء « رجل » مىآوريم ، ديگر فرقى نمىكند كه از جنس مذكّر باشند يا از جنس مؤنّث . بزرگ همّتانى كه تجارت و خريد و فروش ، آنها را از ياد حق باز نمىدارد . البته تجارت و بيع به عنوان مثال است ، يعنى شغل و كار ؛ تدريس و\r\n\r\n\r\n\r\n\r\n","description":"","footnote":"\r\n( 1 ) . بقره / 114 .\r\n","page_name":" 476 ","page_number":476},
  {"content":"\r\n\r\nمعلمى و وعظ و خطابه و بنّايى و معمارى و طبابت و غيره هم از همين قبيل است .\r\nمردهايى كه كارشان آنها را از ياد خدا باز نمىدارد .\r\n\r\nتفاوت منطق عرفانى قرآن با برخى عرفانها\r\nاز اينجا تفاوت منطق عرفانى قرآن با خيلى از عرفانها روشن مىشود . قرآن نمىگويد مردانى كه از كار و تجارت و بيع و بنّايى و معمارى و آهنگرى و نجّارى و معلّمى و خلاصه « وظايف » دست بر مىدارند و به ذكر خدا مشغول مىشوند ؛ مىفرمايد آنها كه در همان حالى كه اشتغال به كارشان دارند خدا را فراموش نمىكنند ، يگانه چيزى كه هيچ وقت او را فراموش نمىكنند خداست . يك چنين آدمى واقعاً بدن او مسجد است ، چون هميشه در اين بدن ياد خدا و ذكر خدا و تسبيح خداست . همهء كارهاى درستى كه ديگران مىكنند او هم مىكند ؛ ديگران مثلًا پشت ميز اداره‌شان حاضر مىشوند ، خدمتى به مردم مىكنند ، او هم مثل ديگران حاضر مىشود و خدمتش را انجام مىدهد ، اما تفاوت در اين است كه او در عين اشتغال به كارش يك لحظه از خدا غافل نيست .\r\nممكن است شما بگوييد مگر چنين چيزى ممكن است كه انسان در آنِ واحد ، هم به كارى مشغول باشد و هم از چيز ديگرى غافل نباشد ؟ بله ، مخصوصاً اگر انسان ، كامل بشود ؛ ولى غيركاملش هم همين طور است . مثالى برايتان عرض مىكنم : زمانى كه براى انسان يك سرور فوق‌العاده‌اى دست مىدهد [ يك لحظه از ياد آن غافل نمىماند . 
  ] مثلًا جوانى را در نظر بگيريد كه طالب و عاشق و شيفتهء دخترى است و دائماً فعاليت مىكند و در پى خواستگارى اوست . بعد از مدتها يك جواب مثبت مىگيرد . او هركارى كه انجام بدهد ، يك چيز را هرگز فراموش نمىكند ، هميشه يك خوشحالى و سرور در قلبش وجود دارد و يگانه چيزى كه حتى در خواب هم يك لحظه از ذهنش دور نمىشود آن معشوق و محبوب و آن مژده‌اى است كه به او داده‌اند . در نقطهء مقابل ، اگر خداى ناخواسته بر انسان مصيبت بزرگى وارد شود ، مثلًا پدرى يا مادرى داغ عزيز ببيند ، به هركارى كه خودش را وادار مىكند ، در عين اين كه آن كار را انجام مىدهد آن غمى كه بر قلبش سايه انداخته هرگز از قلبش دور نمىشود . مؤمن واقعى كسى است كه نسبت به ياد خدا اين طور است ؛ آن چيزى كه هرگز فراموش نمىكند ياد خداست ، بلكه هركارى را كه انجام\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nمىدهد به حكم خدا و به امر خدا انجام مىدهد و همان ياد خداست كه او را وادار به اين كار و آن كار مىكند .\r\n« معامله‌گرى » وقتى كه شكل كسب و استمرار پيدا مىكند نامش « تجارت » است ، مثل عمل آنهايى كه كارشان تجارت و معامله‌گرى است . ولى يك وقت انسان عملى را به تنهايى [ و نه به طور مستمر 
  ] انجام مىدهد ، مثل اين كه شما مىخواهيد خانه‌تان را بفروشيد ؛ اين تجارت نيست ، « بيع » است . قرآن مخصوصاً از مال دنيا مثال آورده ، چون بيش از هر چيز ممكن است سبب غفلت انسان شود : تجارت ( داد و ستدهاى مستمر ) و بيع ( يك خريد و فروش اتفاقى ) هرگز آنها را از ياد خدا غافل نمىكند و نيز از نماز و از زكات دادن ؛ و دائماً خوف خدا و خوف آن روزى كه در آن روز دلها در تپش است و چشمها در اضطراب ، بر روحشان حكمفرماست . خداوند به همه توفيق عنايت بفرمايد .\r\nباسمك العظيم الاعظم الاعزّ الاجلّ الاكرم يا اللَّه . . .\r\nاللّهم اقض حوائجنا و اكف مهمّاتنا و اشف مرضانا و عاف أحيانا و ارحم موتانا و ادّ ديوننا و وسّع فى ارزاقنا و اجعل عاقبة امورنا خيراً و وفّقنا لما تحبّ و ترضى .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nتفسير سورهء نور ( 8 )\r\nاعوذ باللَّه من الشيطان الرجيم\r\n لِيَجْزِيَهُمُ اللَّهُ أَحْسَنَ ما عَمِلُوا وَ يَزِيدَهُمْ مِنْ فَضْلِهِ وَ اللَّهُ يَرْزُقُ مَنْ يَشاءُ بِغَيْرِ حِسابٍ  « 1 »  . \r\nدر آيات پيش به اين نتيجه رسيديم كه خداوند متعال اصل همهء هدايتهاست و براى نور هدايت خودش مثالى ذكر كرد و فرمود : يَهْدِى اللَّهُ لِنورِهِ مَنْ يَشاءُ خدا هركس را كه بخواهد به اين نورش هدايت مىكند .\r\nيكى از آثارِ اين كه انسان از نور هدايت الهى استفاده كند ، اين است كه عمل انسان ارزش پيدا مىكند ؛ يعنى چه ؟\r\nانسان يك سلسله اعمال و كارهايى در دنيا انجام مىدهد و بلكه تمام زندگى انسان تلاش و حركت و كار است . شما از اول صبح كه بيدار مىشويد ، چه به خودتان نگاه كنيد و چه به مردم ديگر ، مىبينيد يك دنيا تلاش و حركت و جنبش و دوندگى و كارهاست . اگر بپرسيد براى چه ؟ البته مقصدها خيلى فرق مىكند ، ولى\r\n\r\n\r\n\r\n\r\n","description":"","footnote":"\r\n( 1 ) . نور / 38 .\r\n","page_name":" 479 ","page_number":479},
  {"content":"\r\n\r\nهمه در نهايت امر يك چيز مىخواهند و آن سعادت خودشان است .\r\nانسان ، بالفطره طالب سعادت خودش است نه طالب شقاوت خودش ، و اگر دنبال كارهايى مىرود كه منجر به شقاوتش مىشود ، آن كار را نه به قصد اين كه به شقاوت برسد انجام مىدهد بلكه در همان حال نيز به خيال خودش سعادتش در اين راه است . پس انسان به طور قطع و مسلّم از عمل و كار و تلاش خودش سعادت خودش را طالب است و هيچ كس قصدش اين نيست كه از تلاش و حركت و فعاليتش شقاوت نصيبش بشود . البته گاهى انسان تلاشهاى زيادى در همين دنيا مىكند به خيال اين كه به سعادت نائل بشود ، بعد از مدتى خودش مىفهمد كه تمام اين تلاشها بيهوده بوده است و يا مىبيند كه از اين تلاشها نتيجهء معكوس گرفته است و اگر تلاش نمىكرد براى سعادتش بهتر بود .\r\n\r\nنقش ايمان در سعادت انسان\r\nيكى از آثار ايمان به خدا و روشن شدن به نور خدا اين است كه عمل انسان ارزش واقعى پيدا مىكند ، يعنى وضعى پيدا مىكند كه واقعاً عمل و تلاش انسان موجب سعادت انسان مىشود ، آن هم سعادت ابدى . اينجا مسأله‌اى طرح مىشود كه در آيهء بعد بيشتر بر آن تصريح شده است و آن اين است كه آيا كار خوب و كار بد انسان بستگى به ايمان انسان دارد يا ندارد ؟ آيا كار خوب به هرحال خوب و سعادت‌بخش است ولو انسان به نور الهى روشن نشده باشد و كار بد هم براى انسان به هرحال بد است ولو آنكه انسان ايمان داشته باشد و به نور الهى روشن باشد ؟\r\nاين يك مسأله‌اى است كه زياد مطرح مىشود و مخصوصاً جوانهاى امروز اين سؤال را زياد مطرح مىكنند ، به اين صورت كه مىگويند چه دليلى هست و چه لزومى دارد كه براى اين كه عمل انسان مقبول درگاه خدا واقع بشود انسان حتماً مسلمان و با ايمان باشد و به خدا اعتقاد داشته باشد يا به تعبيرى كه در اين آيات هست به نور الهى روشن شده باشد ؛ كار خوب به هرحال خوب است ، خدا هم كه غنى است ، پس براى خدا چه فرق مىكند كه بنده‌اى كه كار خوب و يا كار بد مىكند او را بشناسد يا نشناسد ؛ خدا چون خداست و بزرگ و عظيم و غنى و بىاعتناست ، نبايد بين بندگان - چه آن بنده‌اى كه او را مىشناسد و در درگاه او سر تعظيم فرود مىآورد ، نماز مىخواند و روزه مىگيرد ، و چه آن بنده‌اى كه اساساً او را نمىشناسد\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nو بلكه با او مخالف و نسبت به او ياغى است ولى در عين حال هردو كار خوب مىكنند - فرق بگذارد . پس در روز قيامت نبايد مسئلهء ايمان ، حسابى داشته باشد ، فقط بايد عمل حساب داشته باشد ؛ بنابراين اگر يك آدم مادى مسلكِ منكر خدا و منكر همهء پيغمبران خدا كار خيرى كرده ، مثلًا خدمتى به بشريت كرده است ، خدا بايد او را به بهشت ببرد ، همانطور كه اگر يك بنده‌اى كه او را مىشناسد كار خوب بكند بايد او را به بهشت ببرد ، و غير از اين هم نمىتواند باشد ؛ اگر غير از اين باشد بايد بگوييم خدا - العياذ باللَّه - مثل آن رؤسايى است كه ميان افرادى كه مىآيند تعظيم مىكنند و تملّقش را مىگويند و آن افرادى كه پيش او نمىآيند تعظيم كنند و تملّق بگويند فرق مىگذارد ، در صورتى كه ما مىگوييم رئيس خوب آن رئيسى است كه هيچ فرقى ميان افراد از اين نظر نگذارد ، فقط به كار افراد توجه كند ، اگر ديد كار فرد خوب است به او پاداش بدهد .\r\nاين صورت اشكال . اين موضوع را خيلى از افراد به صورت اشكال و ايراد سؤال مىكنند و من خودم در آخرين بخش كتاب عدل الهى همين مسئله را مطرح و مفصل دربارهء اين موضوع بحث كرده‌ام . اكنون به مناسبت اين سه آيه ، مقدارى از اين مطالب را عرض مىكنم .\r\nما مىبينيم قرآن تنها روى عمل تكيه نمىكند ، روى عمل و ايمان هردو تكيه مىكند . مىبينيد قرآن هميشه مىگويد : الَّذينَ امَنوا وَ عَمِلُوا الصّالحاتِ آنان كه ايمان دارند و عملشان صالح است . قرآن براى سعادت بشر ، نه به ايمانِ تنها اتكاء مىكند كه بگويد اگر ايمانت درست بود ديگر اهل سعادت هستى ، عملت هرچه بود ، بود و نه به عمل تنها تكيه مىكند كه بگويد : « الَّذينَ عَمِلُوا الصّالِحاتِ سَواءٌ امَنوا اوْ لَمْ يُؤْمِنوا » كسانى كه عمل صالح انجام مىدهند ، خواه ايمان داشته باشند يا نداشته باشند ؛ بلكه قرآن مىگويد ايمان و عمل صالح هردو .\r\nالبته عده‌اى هم از آن طرف بوده‌اند كه مىگفته‌اند عمل هيچكاره است و هرچه هست ايمان است . در ميان خودمان هم هستند افرادى كه عمل را تحقير مىكنند و مىگويند عمل در سعادت انسان اثر ندارد و فقط ايمان مؤثر است . عده‌اى هم از اين طرف مىگويند بايد عمل اثر داشته باشد نه ايمان ، و عجيب اين است كه مدعى هستند خود قرآن هم در بعضى آيات همين مطلب را تأييد كرده است ؛ مىگويند مگر\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nخود قرآن نمىگويد : انَّ اللَّهَ لا يُضيعُ اجْرَ الْمُحْسِنينَ « 1 » خدا كار نيكوكاران را ضايع نمىكند ( نمىگويد آن نيكوكار مؤمن باشد يا نباشد ) و يا : انّا لا نُضيعُ اجْرَ مَنْ احْسَنَ عَمَلًا « 2 » هركسى كه كار خيرى بكند ما اجرش را ضايع نمىكنيم .\r\nاين سؤال بيشتر از اينجا مطرح مىشود كه مىگويند ما افرادى را سراغ داريم كه اينها خدمات بزرگى به بشريت كرده و مىكنند و حال آن‌كه مسلمان نيستند و بعضى از آنها نه تنها مسلمان نيستند و ايمان به اسلام و پيغمبر اسلام ندارند ، بلكه اساساً به خدا ايمان ندارند و خدا را نمىشناسند و خدانشناس هستند . مثلًا آن كسى كه پنىسيلين را كشف كرد چه خدمت بزرگى به بشريت كرد ، چقدر بيماريها بود كه قبل از كشف پنىسيلين غيرقابل علاج بود و چقدر بچه‌ها مثلًا به همين بيمارى ديفترى مىمردند و معالجه نمىشدند ، اما بعد از كشف پنىسيلين معالجه مىشوند .\r\nهمين طور آن كسى كه واكسن ضد كزاز را كشف كرد ، و ديگران . آيا مىشود گفت خدا عمل اين اشخاص را به جرم اين كه ايمان نداشته‌اند ناديده مىگيرد ؟\r\n\r\nيك اصل قرآنى\r\nحال ببينيم قضيه از چه قرار است و مطلب چگونه است . خدا يك اصلى را در قرآن بيان كرده است كه اين اصل ما را كاملًا روشن مىكند . در سورهء بنىاسرائيل مىفرمايد :\r\nمَنْ كانَ يُريدُ الْعاجِلَةَ عَجَّلْنا لَهُ فيها ما نَشاءُ لِمَنْ نُريدُ ثُمَّ جَعَلْنا لَهُ جَهَنَّمَ يَصْليها مَذْموماً مَدْحوراً . وَ مَنْ ارادَ الْاخِرَةَ وَ سَعى لَها سَعْيَها وَ هُوَ مُؤْمِنٌ فَاولئِكَ كانَ سَعْيُهُمْ مَشْكوراً . كُلًاّ نُمِدُّ هؤُلاءِ وَ هؤُلاءِ مِنْ عَطاءِ رَبِّكَ وَ ما كانَ عَطاءُ رَبِّكَ مَحْظوراً « 3 » .\r\n\r\n\r\n\r\n\r\n","description":"","footnote":"\r\n( 1 )\r\n. توبه / 120 .\r\n( 2 ) . كهف / 30 .\r\n( 3 ) . اسراء / 18 - 20 .\r\n","page_name":" 482 ","page_number":482},
  {"content":"\r\n\r\nخلاصهء اين آيه‌ها اين است كه هركسى در هر راهى كه تلاش كند و به سوى هر مقصدى كه برود و فعاليت كند ، خدا اجرش را در همان مقصد ضايع نمىكند . خدا اين عالَم و اين دستگاه هستى را به صورت يك دستگاه آماده براى كشت كردن و محصول برداشتن ساخته است . شما از يك مزرعه چه انتظارى داريد ؟ انتظار داريد كه آنچه را كشت مىكنيد برداريد . اما از مزرعه - هر اندازه خوب و عالى باشد - اين انتظار غلط است كه انسان يك چيزى را كشت كند و چيز ديگرى بردارد . شما اگر در يك مزرعهء مساعد و آماده ، گندم بكاريد گندم برمىداريد . جو بكاريد جو برمىداريد ، درخت ميوه بكاريد ميوه برداشت مىكنيد ، اگر گلابى غرس كنيد گلابى برمىداريد و اگر حنظل بكاريد حنظل ، اگر خار بكاريد خار برداشت مىكنيد و اگر گل بكاريد گل . معنى يك مزرعهء عالى و نمونه اين نيست كه به هرحال گل بدهد اعم از اين كه من خار بكارم يا چيز ديگر ؛ برنج يا گندم محصول بدهد ، من ارزن بكارم يا جو .\r\nانسانها در تلاشهايشان مقصدى دارند . درست است كه همه طالب سعادت هستند ولى سعادتشان را در چه چيزى جست و جو مىكنند ؟ يك وقت هست انسان در اين دنيا تلاش مىكند ، عمل مىكند ، زحمت مىكشد براى محصولى و نتيجه‌اى كه مىخواهد در همين دنيا بگيرد و اصلًا به خدا و آخرت هم كارى ندارد ، يعنى بذرى كه مىپاشد فقط بذر دنيايى است ، كارى مىكند براى نتيجه‌اى در همين دنيا . اما يك وقت هست انسان كارى مىكند نه براى نتيجهء مادى در اين دنيا ، بلكه براى اين كه قرب به حق پيدا كند ، به خدا نزديك شود و در جهان ديگر محصولى بردارد . قاعده اين است كه اگر كسى بذرى براى آن جهان كاشته است در آن جهان به او بدهند و اگر بذرى براى اين جهان كاشته است در اين جهان به او بدهند .\r\nقرآن مىگويد : « كُلًاّ نُمِدُّ » ما مدد خودمان را ، هم به آنان كه خداخواه و آخرت‌خواه هستند و مقصدشان بالاتر از ماديت است مىرسانيم و هم به آنها كه نمىخواهند تا آنجا بروند و مىخواهند محصول و نتيجه را در همين جا بگيرند ؛ با يك تفاوت و آن اين كه چون دنيا دار تزاحم علل و اسباب است خدا تضمين نمىكند كه هر كسى كه براى دنيا و مقصد دنيا تلاش كند صد درصد به آن مىرسد ، چون ممكن است به موانعى بربخورد ، بذرى را بپاشد براى اين كه در دنيا نتيجه بگيرد ولى بذرش در همين جا فاسد و خراب بشود و آفتى به آن برسد . نه دربارهء افراد تضمين مىكنيم كه به همه صد درصد [ محصول و نتيجه 
  ] بدهيم و نه در همهء اعمال تضمين مىكنيم كه در همهء اعمال صد درصد [ محصول و نتيجه 
  ] بدهيم . بذرى\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nكه براى مقصد دنياست خيلى از اوقات به آفت برمىخورد ، ولى بذرى كه براى خدا و براى تقرّب به حق و براى آخرت پاشيده شود ، ديگر تخلف‌پذير نيست . آن بذر مطابق با مزاج هستى است و تخلف نمىپذيرد ، و بلكه بيش از مقدارى كه شخص كاشته است محصول مىدهد .\r\nحال من از شما مىپرسم اين اصل كلى چطور است ؟ آيا اين اصل كلى يك اصل منطقى است يا منطقى نيست ؟ در آيات ديگرى هم اين مطلب به صورت ديگرى آمده است . در سورهء شورى مىفرمايد : مَنْ كانَ يُريدُ حَرْثَ الْاخِرَةِ نَزِدْ لَهُ فى حَرْثِهِ وَ مَنْ كانَ يُريدُ حَرْثَ الدُّنْيا نُؤْتِهِ مِنْها وَ ما لَهُ فِى الْاخِرَةِ مِنْ نَصيبٍ « 1 » . اصلًا اين تعبير كشت و زراعت كردن از خود قرآن است : هركسى كه بخواهد بذر را به قصد آخرت بپاشد « 2 » و قصدش كشت آخرت باشد به او مىدهيم ، زيادترش را هم مىدهيم و هركسى هم كه قصدش دنيا باشد ( نمىگويد كه مىدهيم و بيشتر از آن چيزى به او مىدهيم ) او را هم محروم نمىكنيم : نُؤْتِهِ مِنْها « 3 » .\r\nبه نظر شما اين اصل و اين مطلب يك حرف منطقى است يا حرفى است كه منطقى نيست ؟ به نظر نمىرسد كه كوچكترين ايرادى بشود به اين مطلب گرفت و اگر غير از اين بود منطقى نبود .\r\nحال سخن قرآن در مورد اين كه عمل چه كسى مقبول است و عمل چه كسى مقبول نيست ، اين است كه آن كسى كه در دنيا تلاش مىكند حتماً هدفى دارد ، اگر شهرت و معروفيت و محبوبيت است ، پيشرفت كشورش است ، بلندشدن آوازهء هم‌نژادان و مردم كشورش است ، به نتيجه‌اش هم مىرسد ، اما [ در 
  ] كارى كه براى اين مقصد انجام شده است ديگر توقع نداشته باشيد كه انسان به آن مقصدِ ديگر برسد ؛ يعنى او كار را كرده نه براى اين كه به خدا نزديك شود بلكه براى اين كه به مردم نزديك شود ، به مردم هم نزديك مىشود اما نمىتواند بگويد به خدا هم\r\n\r\n\r\n\r\n\r\n","description":"","footnote":"\r\n( 1 ) . شورى / 20 .\r\n( 2 ) . يك بذرِ به قصد آخرت ، نه اين كه دو جور بذر داريم : بذر دنيا و بذر آخرت ؛ يك بذر با نيت انسان‌فرق مىكند كه آن را به نيت آخرت بكارد يا به نيت دنيا .\r\n( 3 ) . يك مطلب ديگر نيز از خود قرآن استفاده مىشود كه اگر كسى به قصد دنيا تلاش كند آخرت بالتبع به او نمىرسد ، ولى اگر كسى به قصد آخرت تلاش كند دنيا بالتبع به او مىرسد ، و اين باز يك حساب ديگرى است كه از آيات قرآن مىتوان استفاده كرد .\r\n","page_name":" 484 ","page_number":484},
  {"content":"\r\n\r\nنزديك مىشود . مگر مىشود كه انسان براى مسافرتى راه بيفتد و مثلًا قصدش اين باشد كه به طرف قم برود ولى به طرف شمال تهران حركت كند و بعد بگويد من به طرف شمال مىروم ولى بالاخره به قم مىرسم . اگر انسان به طرف شمال حركت كرد به شمال مىرسد و اگر به طرف جنوب حركت كرد به جنوب مىرسد . از هر جاده‌اى كه انسان حركت كند به نهايت آن جاده و به شهرهايى كه آن جاده به آنها منتهى مىشود مىرسد و غير از اين نيست .\r\n\r\nايمان ، شرط قبول عمل\r\nايمان از اين نظر شرط [ قبول عمل 
  ] است ، نه اين كه - العياذ باللَّه - خدا مىگويد عمل كسانى را كه پيش من تملّق مىكنند قبول مىكنم و عمل ديگران را با اين كه يكسان است ، رد مىكنم ؛ نه ، آن كسى كه ايمان ندارد ، اصلًا خدا را نمىخواهد ، پس خدا هم مال او نيست . آن كسى كه ايمان ندارد آخرت را نمىخواهد ؛ وقتى آخرت را نمىخواهد ديگر نمىشود آن را به او داد . در آخرت به انسان آنچه را كه خواسته است مىدهند ؛ معنى ندارد كه آنچه را كه نخواسته و به سوى آن نرفته است به او بدهند . بله ، براى اين كه اصل عمل كسى مقبول باشد شرطش اين نيست كه انسان حتماً مثلًا مسلمان و شيعه باشد . اگر كسى به خدا ايمان داشته باشد و خدا را بشناسد و به آخرت اعتقاد داشته باشد و كارى را براى خدا و آخرت انجام بدهد ، آن كارش فى حدّ ذاته در درگاه الهى قابل قبول است مگر آن كه آفتى ايجاد كند و آن را از بين ببرد كه نام آن آفت « عناد » و « كفر » است ، كه آن را بعد توضيح مىدهم . آن كسى كه پنىسيلين را كشف كرده و به افراد بشر خدمت كرده است ، هر منظورى كه از اين خدمت داشته ، خدا او را به همان منظورش مىرساند ، نه به منظورى كه نداشته است .\r\nمحال است - و معنى هم ندارد - كه انسان به منظور و مقصودى كه ندارد برسد ، يعنى در راهى كه نرفته است به مقصد آن راه برسد .\r\nپس اين كه عرض كرديم روشن شدن به نور خدا - يا بگوييد ايمان به حق - به عمل انسان ارزش مىدهد ، به اين دليل است كه عمل انسان را در همين دنيا دگرگون مىكند . دو نفر كه يك عمل را انجام مىدهند ، آن كه به نور خدا روشن است و آن كه به نور خدا روشن نيست ، اينها به ظاهر يك جور عمل را انجام داده‌اند ولى در باطن تفاوت اين عمل و آن عمل از زمين تا آسمان است : الَيْهِ يَصْعَدُ الْكَلِمُ الطَّيِّبُ وَ الْعَمَلُ\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nالصّالِحُ يَرْفَعُهُ « 1 » .\r\nاين آيه را دو جور تفسير مىكنند و هر دو جورش هم درست است و اساساً معنى ندارد كه ما آيات قرآن را هميشه به يك معنى خاص حمل كنيم . يك جا كه مىبينيم آيه در آنِ واحد دو معنى درست را تحمل مىكند ، هردو مقصود است . اين از خصايص و جزء معجزات قرآن است كه گاهى تعبيرات خودش را طورى مىآورد كه آن را چند جور مىتوان معنى كرد و هرچند جورش هم درست است . گاهى شاعرى شعرى مىگويد كه چند جور قابل معنى است و چه بسا از خودش هم بپرسيد مىگويد هرطور كه بخواهيد بخوانيد همان درست است . اين شعر سعدى كه در اول « بدايع » است ، معروف است و آن را چند جور مىتوان خواند :\r\n از درِ بخشندگىّ و بنده نوازى * مرغِ هوا را نصيب و ماهىِ دريا \r\nيعنى خداى بخشنده و بنده‌نواز ، هم مرغ هوا را نصيب انسان كرده و هم ماهى دريا را . ولى اين شعر را هفت هشت جور ديگر هم مىشود خواند ، از جمله اين كه :\r\n از درِ بخشندگىّ و بنده‌نوازى * مرغ ، هوا را نصيب و ماهى ، دريا \r\nيعنى هوا را نصيب مرغ كرده و دريا را نصيب ماهى .\r\n از درِ بخشندگىّ و بنده‌نوازى * مرغِ هوا را نصيبِ ماهى دريا \r\nيعنى خدا مخلوق‌نواز است و گاهى به يك ماهى ، مرغ هوا را مىرساند .\r\n از درِ بخشندگىّ و بنده‌نوازى * مرغِ هوا را نصيب ، ماهى دريا \r\nيعنى ماهى دريا را نصيب مرغ هوا كرده .\r\nاگر اينها را تلفيق بكنيد چند جور ديگر هم مىشود خواند ، البته با اين تفاوت كه اينجا در خواندن بايد تغييرى بدهيم ، يك دفعه مىگوييم « مرغِ هوا را نصيب و ماهىِ دريا » و يك وقت مىگوييم « مرغ ، هوا را نصيب و ماهى ، دريا » ولى آيات قرآن را هيچ لزومى ندارد كه چند جور بخوانيم ، يك جور هم كه مىخوانيم چند جور معنى مىدهد . الَيْهِ يَصْعَدُ الْكَلِمُ الطَّيِّبُ وَ الْعَمَلُ الصّالِحُ يَرْفَعُهُ .\r\n\r\nهر فرد يا ملتى به مقصد راهى كه مىرود مىرسد نه مقصد ديگر\r\nعدالت يعنى حسن روابط اجتماعى ، و ظلم گسيختگى روابط اجتماعى است . حال\r\n\r\n\r\n\r\n\r\n","description":"","footnote":"\r\n( 1 ) . فاطر / 10 .\r\n","page_name":" 486 ","page_number":486},
  {"content":"\r\n\r\nاگر يك ملتى مسلمان و با ايمان باشند ، خداشناس به قول خودشان باشند ، خودشان را ملت قرآن حساب كنند و فرياد « اشْهَدُ انْ لا الهَ الَّا اللَّه » و « اشْهَدُ انَّ مُحَمَّداً رَسولُ اللَّه » و « اشْهَدُ انَّ عَلِيّاً وَلِىُّ اللَّه » آنها به آسمان بلند باشد ، اما آن اصلى كه قرآن مىگويد « لِيَقومَ النّاسُ بِالْقِسْطِ » « 1 » اصلًا در ميانشان برقرار نباشد و وقتى روابط اجتماعى آنها را مىبينيد سراسر فساد و دروغ و تهمت و فحشا و ظلم و ستم است ، قرآن نه تنها مدعى نيست كه چنين ملتى قابل بقاست بلكه مدعى است كه اينها قابل بقا نيستند ، و همهء اينها از آن اصل ريشه مىگيرد كه هر فردى و هر ملتى اگر از راهى بروند ، به مقصدى كه در نهايت آن راه قرار گرفته است مىرسند ولى اگر به راهى نروند ، انتظار رسيدن به مقصد آن راه را هم نبايد داشته باشند .\r\nيك فرد ماترياليست يا يك ملت ماترياليست اگر راه دنياى خودش را درست طى كند ( قرآن مىگويد ) به مقصد دنياى خودش مىرسد ، اما يك ملت خداشناس اگر همان راه دنيا را غلط طى كند به مقصودش نمىرسد . به همين دليل يك ماترياليست وقتى كه به طرف خدا نرفته و راهِ به سوى خدا يعنى راه تقرّب به حق و راه بهشت را و اين كه سعادت آن جهانى را هم داشته باشد نرفته است اصلًا توقع چه چيزى را دارد ؟ ! همين طور كه ما در دنيا نبايد انتظار سعادت راهِ نرفته را داشته باشيم ، در آخرت هم نبايد چنين انتظارى داشته باشيم .\r\nاين است كه بعد از آيهء نور كه همهء نظرش - بر طبق روايات و آنچه كه از خود آيه استفاده مىشود - به هدايت الهى است و در ذيل آيه هم مىفرمايد : يَهْدِى اللَّهُ لِنورِهِ مَنْ يَشاءُ ، مىفرمايد : لِيَجْزِيَهُمُ اللَّهُ احْسَنَ ما عَمِلوا وَ يَزيدَهُمْ مِنْ فَضْلِهِ . ( تعبيرهاى قرآن خيلى عجيب است ! ) « يَجْزِيَهُمُ اللَّهُ » يا به « يَهْدِى اللَّهُ » برمىگردد و يا به « فى بُيوتٍ اذِنَ اللَّهُ انْ تُرْفَعَ وَ يُذْكَرَ فيهَا اسْمُهُ يُسَبِّحُ لَهُ فيها بِالْغُدُوِّ وَ الْاصالِ . . . » ؛ فرق نمىكند ، چه بگوييم خدا آنها را هدايت مىكند براى اين منظور و چه بگوييم اهل هدايت آن طور درست عمل مىكنند و خدا را فراموش نمىكنند به اين منظور : لِيَجْزِيَهُمُ اللَّهُ احْسَنَ ما عَمِلوا ، اين نور خدا براى اين است كه خدا عمل آنها را به نيكوترين وجهى كه عمل كرده‌اند ( يعنى به نيكوترين نحو عملى كه يك عمل‌كننده انجام بدهد ) پاداش دهد . و اين همان مطلبى است كه عرض كردم ؛ يعنى ايمان چنين ارزشى به عمل انسان\r\n\r\n\r\n\r\n\r\n","description":"","footnote":"\r\n( 1 ) . حديد / 25 .\r\n","page_name":" 487 ","page_number":487},
  {"content":"\r\n\r\nمىدهد كه آن حداكثر پاداشى كه بايد بگيرد مىگيرد ؛ چطور مىگيرد ؟ از نظر آخرت معلوم است كه قرب خدا و حيات ابدى و بهشت جاويدان و مغفرت گناهان هست .\r\nاما از نظر دنيا چطور ؟\r\n\r\nآيا ميان دنيا و آخرت تضاد است ؟\r\nقرآن هرگز ميان آخرت و دنيا تناقض قائل نمىشود . آيا بين دنيا و آخرت تضاد و تناقض هست يا نيست ؟ من يك مثلى برايتان عرض مىكنم ، شما ببينيد اسمش تضاد است يا تضاد نيست . خود ما مثلى داريم كه مىگوييم « چونكه صد آمد نود هم پيش ماست . » مولوى مثل ديگرى ذكر مىكند ، مثال مىزند به قطار شتر ، مىگويد شما يك وقت هست كه طالب و خريدار يك قطار شتر هستيد و يك وقت هست كه طالب پشم و پشكل شتر هستيد . اگر شما طالب پشم و پشكل شتر هستيد ، پشم و پشكل گيرتان مىآيد ولى ديگر قطار شتر به تبع گيرتان نمىآيد ، اما اگر كسى برود و قطار شتر را بخرد پشم و پشكل هم گيرش مىآيد . مىگويد :\r\n آخرت قطّار اشتر دان عمو * در تبع دنياش همچون پشك و مو \r\nشما آخرت را بخواهيد - نه اين كه آخرت را بخواهيد تا دنيا را به شما ندهند - دنيا هم هست ، اما اگر دنيا را بخواهيد ديگر آخرت نيست . اگر قطار شتر مىخواهى پشم و پشكل هم فراوان است ، اما اگر فقط پشم و پشكل مىخواهى ديگر قطار شتر گيرت نمىآيد ، قطار شتر مال ديگران است .\r\nكِى انسان از عمل خودش حداكثر بهره را مىبرد و به سعادت جاويدان اخروى ، قرب به ذات حق ، دورى از عذاب الهى و دنياى سعادتمند نائل مىشود ؟ آن وقتى كه به نور خدا روشن باشد و براى خدا كار كند ؛ مىشود : لِيَجْزِيَهُمُ اللَّهُ احْسَنَ ما عَمِلوا يعنى حداكثرِ آنچه كه به يك عملى مىشود پاداش داد ، پاداش داده مىشود و ديگر جاى خالى نيست ؛ دنيايش هست ، آخرتش هم هست .\r\n\r\nتفضّل خدا\r\nبعد مىفرمايد :  وَ يَزِيدَهُمْ مِنْ فَضْلِهِ  از فضل خودش يك چيز اضافه هم مىدهد ؛ يعنى علاوه بر اين كه حداكثر پاداش را مىدهد ، اضافه بر پاداش هم از فضل خودش مىدهد . منطقى در قرآن هست تقريباً به همين [ مضمونِ 
  ] « وَ يَزيدَهُمْ مِنْ فَضْلِهِ » و به\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nعبارات مختلف و آن اين كه اگر كسانى در راه خدا باشند ، اين كه عملشان حداكثرِ پاداش داده مىشود به جاى خود ، و اين كه آنچه مىخواهند به آنها داده مىشود نيز به جاى خود : وَ مَنْ ارادَ الْاخِرَةَ وَ سَعى لَها سَعْيَها وَ هُوَ مُؤْمِنٌ فَاولئِكَ كانَ سَعْيُهُمْ مَشْكوراً « 1 » ، لَهُمْ ما يَشاؤنَ فيها ، علاوه بر آن « وَ لَدَيْنا مَزيدٌ » « 2 » . در اينجا چون راه فطرى و راه طبيعت بشر است ، يك چيزهايى هم كه نخواسته‌اند ما فوق خواسته به آنها تفضّل مىشود .\r\n[ تعبير ديگر چنين است 
  ] : مَنْ كانَ يُريدُ حَرْثَ الْاخِرَةِ نَزِدْ لَهُ فى حَرْثِهِ « 3 » .\r\nتعبير ديگرى در چند جاى قرآن هست كه آن خيلى عجيب است . در بعضى آيات ، قرآن مىگويد اگر كسى كار بد بكند به همان اندازه كه كار بد كرده به او كيفر مىدهند ، ولى اگر كار خوب بكند چند برابر كار خوب به او پاداش مىدهند : مَنْ جاءَ بِالْحَسَنَةِ فَلَهُ عَشْرُ امْثالِها « 4 » كسى كه كار خوب بكند ده برابر به او پاداش مىدهند .\r\nمنطق ديگرى در قرآن هست كه خيلى لطيف و عالى است و آن اين است : وَ مَنْ يَقْتَرِفْ حَسَنَةً نَزِدْ لَهُ فيها حُسْناً « 5 » ( اين خيلى عجيب است ! ) اگر كسى كار نيك و زيبا بكند ما به زيبايى كارش مىافزاييم ، يعنى ما گريم و پرداختش مىكنيم . وقتى كار در مسير خلقت و رضاى الهى قرار بگيرد اينچنين است . شما كارى را در مسير رضاى الهى انجام بدهيد ، بسا هست اين كار شما معايب و نواقصى دارد ، اما خدا به فضل و لطف خودش آن معايب و نواقص را بر طرف مىكند و زشتيهاى عمل شما را از بين مىبرد و تبديل به زيبايى مىكند . خدا نسبت به كار نيك مشّاطه‌گرى مىكند ، بديهايش را مىپوشاند و به جايش خوبى مىآورد .\r\nپس دو مطلب است : يكى اين كه يك كار خوب كه انسان مىكند خدا آن را ده تا كار خوب حساب مىكند . اين ، جنبهء كمّيت كار است ، يعنى لطف الهى بر كمّيتش مىافزايد . يكى هم جنبهء كيفيت كار است كه انسان يك كار نيمه زيبا انجام مىدهد ، بعد مىبيند خدا تمامْ زيبا به او تحويل مىدهد .\r\n\r\n\r\n\r\n\r\n","description":"","footnote":"\r\n( 1 )\r\n. اسراء / 19 .\r\n( 2 ) . ق / 35 .\r\n( 3 ) . شورى / 20 .\r\n( 4 ) . انعام / 160 .\r\n( 5 ) . شورى / 23 .\r\n","page_name":" 489 ","page_number":489},
  {"content":"\r\n\r\nاينها همه فرع بر اين است كه انسان به آن نور هدايتى كه سراسر عالم را گرفته است روشن باشد ، كور و تيره و گمراه نباشد . اين معجزه‌ها همه از همان روشنى ايمان و روشن بودن به مقصد اصلى خلقت پيدا مىشود ، لِيَجْزِيَهُمُ اللَّهُ احْسَنَ ما عَمِلوا كه خدا به آنها پاداش بدهد به نيكوترين وجهى كه عمل كرده‌اند . مقصود اين است كه آن عملى كه انجام داده‌اند ، به حدّ احسنى كه مىشد آن را انجام دهند ، آن طور به آنها پاداش مىدهد . اين آن عملى است كه انجام داده و خواسته‌اند ، وَ يَزيدَهُمْ مِنْ فَضْلِهِ و به فضل خودش باز بر پاداش اضافه مىكند .\r\nوَ اللَّهُ يَرْزُقُ مَنْ يَشاءُ بِغَيْرِ حِسابٍ خدا آن كه را كه بخواهد بدون حساب و بدون اندازه روزى مىدهد . روزى فقط نان و آب نيست ، همان فضل و رحمت الهى است .\r\nخدا هر كه را كه بخواهد [ روزى بىحساب مىدهد . 
  ] البته خواستن خداوند از روى قرعه‌كشى و به گزاف نيست . خدا چه كسانى را مىخواهد ؟ همانهايى كه خودش بيان كرده كه مشيّت او چگونه حكمفرماست .\r\nدو آيهء بعد را فقط اشاره مىكنم و تفصيلش را جلسهء آينده عرض مىكنم .\r\n\r\nسه مَثل براى عمل كافران\r\nاين آيه راجع به عمل اهل ايمان بود . اما راجع به عمل كافران ( آنها كه مؤمن نيستند و چنين نيست كه مؤمن نيستند و قاصرند ، بلكه مؤمن نيستند و مقصّر و معاندند ) قرآن براى آنها سه مثل ذكر كرده است كه دو مثل آن در اينجا آمده است و هريك از اين سه مثل يك مطلب اساسى را بيان مىكند . گاهى مىگويد اعمال اينها در حكم تلّى از خاكستر است كه در روزى كه تندباد شديدى مىوزد ، هر ذرهء آن را يك جا مىبرد ، كه به اين مضمون آيات ديگرى هم هست ، البته نه به صورت مثال : وَ قَدِمْنا الى ما عَمِلوا مِنْ عَمَلٍ فَجَعَلْناهُ هَباءً مَنْثوراً « 1 » .\r\nپس گاهى به اين صورت مىگويد كه عمل كافران ، يك چيزى هست - نه اين كه چيزى نيست - ولى يك باد مىآيد و آن را پراكنده مىكند و هر ذره‌اش را به جايى مىبرد و نيست و نابود مىكند .\r\nمثل ديگرى كه براى اعمال كافران ذكر كرده مَثل سراب است . در بيابانها و\r\n\r\n\r\n\r\n\r\n","description":"","footnote":"\r\n( 1 ) . فرقان / 23 .\r\n","page_name":" 490 ","page_number":490},
  {"content":"\r\n\r\nبالخصوص بيابانهاى شنزار ، خيلى اوقات به هنگام تابيدن آفتاب ، انسان از دور نگاه مىكند و خيال مىكند يك درياست كه در آن ، آب دارد موج مىزند و اگر تشنه باشد به سوى آب مىرود ، ولى هرچه نزديك مىشود مىبيند آب از او دور مىشود تا كم‌كم مىفهمد كه خيال بوده و از انعكاس نور يك چنين وضعى پيدا شده و اصلًا آبى وجود ندارد . به اين مىگويند « سراب » كه صورت و شكل و ظاهر و خيالِ آب هست ولى خود آب نيست .\r\nگاهى نيز قرآن اعمال كافران را تشبيه مىكند به تاريكيهايى كه انسان در يك شب ظلمانى در ميان امواج طوفانى دريا گرفتار است و همين طور موج از پسِ موج حركت مىكند و هوا هم ابرى است ، هيچ نورى وجود ندارد و به قدرى تاريك است كه حتى انسان هرچه دستش را نزديك به چشمش مىآورد كه ببيند ، دست خودش را هم نمىبيند .\r\nاين سه مثل هركدام ناظر به يك چيز بالخصوص است : يكى مثَل كارهاى بد كافران است كه : ظُلُماتٌ بَعْضُها فَوْقَ بَعْضٍ « 1 » ؛ يكى مثَل است براى كار خوبشان كه خيال مىكنند كار خوب انجام داده‌اند ، بعد مىبينند سراب بوده است نه آب ؛ و يكى ديگر مثَل است براى كار خوبى كه اول هم يك چيزى بوده ولى بعد كارى انجام داده‌اند كه آن را به كلى نيست و نابود كرده‌اند .\r\nباسمك العظيم الاعظم الاعزّ الاجلّ الاكرم يا اللَّه . . .\r\nخدايا دلهاى ما را به نور ايمان منوّر بفرما ، اعمال ما را مقبول درگاه خودت قرار بده ، نيات ما را خالص بفرما ، اموات ما غريق رحمت خودت بفرما .\r\n\r\n\r\n\r\n\r\n","description":"","footnote":"\r\n( 1 )\r\n. نور / 40 .\r\n","page_name":" 491 ","page_number":491},
  {"content":"\r\n\r\n\r\nتفسير سورهء نور ( 9 )\r\nاعوذ باللَّه من الشيطان الرجيم\r\n  وَ الَّذِينَ كَفَرُوا أَعْمالُهُمْ كَسَرابٍ بِقِيعَةٍ يَحْسَبُهُ الظَّمْآنُ ماءً حَتَّى إِذا جاءَهُ لَمْ يَجِدْهُ شَيْئاً وَ وَجَدَ اللَّهَ عِنْدَهُ فَوَفَّاهُ حِسابَهُ وَ اللَّهُ سَرِيعُ الْحِسابِ . أَوْ كَظُلُماتٍ فِي بَحْرٍ لُجِّيٍّ يَغْشاهُ مَوْجٌ مِنْ فَوْقِهِ مَوْجٌ مِنْ فَوْقِهِ سَحابٌ ظُلُماتٌ بَعْضُها فَوْقَ بَعْضٍ إِذا أَخْرَجَ يَدَهُ لَمْ يَكَدْ يَراها وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ   « 1 »   .  \r\nبحث اين آيات دربارهء سرنوشت عمل كافر است كه اگر كافر عملِ به اصطلاح خيرى به عقيدهء خودش بكند چه سرنوشتى پيدا مىكند و اگر عمل شرى مرتكب شود چه سرنوشتى پيدا مىكند . يكى دو مطلب به عنوان مقدمه بايد عرض كنم :\r\n\r\nمعنى « كافر »\r\nيكى اين كه وقتى قرآن مىگويد « كافر » ، مقصود از كافر چيست ؟ آيا مقصود از كافر ، هر غير مؤمن است ؟ هر غير مسلمانى را ما مىتوانيم بگوييم « كافر » و آنچه قرآن در\r\n\r\n\r\n\r\n\r\n","description":"","footnote":"\r\n( 1 ) . نور / 39 و 40 .\r\n","page_name":" 492 ","page_number":492},
  {"content":"\r\n\r\nاينجا تحت عنوان « كافر » مىفرمايد شامل همهء غير مسلمانها مىشود ، يا اين كه كافر معنى خاصى دارد كه غير مسلمانِ به تقصير را شامل مىشود و غير مسلمانِ به قصور را شامل نمىشود ؟\r\nعلما اصطلاحى دارند كه اين اصطلاح ريشهء قرآنى هم دارد ؛ جاهل را مَقْسم قرار مىدهند و مىگويند جاهل بر دو قسم است : يا قاصر است و يا مقصّر ، و طبعاً هر خلافكارى اين طور است . يك نفر خلافكار و مجرم يك وقت قاصر است و يك وقت مقصّر . « قاصر » يعنى كوتاه و « مقصّر » يعنى كوتاهىكننده . اگر كسى چيزى را نمىدانست و يا جرمى را مرتكب شد ، يك وقت علت اين كار قصور يعنى دست‌نارسى و كوتاهى است ، يعنى او تقصير ندارد ، مقصّر نيست و راهى غير از اين نداشته است « 1 » ؛ و يك وقت او مقصّر است و آن ، وقتى است كه انسان يك چيزى را دانسته و فهميده ، اما به خاطر هواپرستى و نفس‌پرستى ، علىرغم آنچه خودش مىداند و مىفهمد عمل مىكند .\r\nقرآن خودش اصطلاحى در اين زمينه‌ها دارد ولى نه به نام قاصر و مقصّر ، بلكه از قبيل « المستضعفين » . مستضعفين يعنى ضعيف‌شمرده‌شدگان ، دست‌نارسان . در بعضى جاهاى ديگر تعبير دارد : « مُرْجَوْنَ لِامْرِ اللَّه » « 2 » يعنى دربارهء يك طبقه‌اى شما اساساً قضاوت نكنيد كه عاقبت اينها چيست ، بگوييد به خدا واگذار است ، خدا خودش مىداند كه بعد با آنها چه بكند ، كه البته اين خودش يك نويد رحمت است .\r\nچنين اشخاصى ممكن است مسلمان نباشند . الآن نقاطى در جهان وجود دارد\r\n\r\n\r\n\r\n\r\n","description":"","footnote":"\r\n( 1 ) . مثلًا شما دهى را در ميان كوههاى بختيارى كه كمتر پاى مردم شهرى به آنجا مىرسد و كمتر پاىمردم آنجا به شهر مىرسد در نظر بگيريد . اگر در آنجا از يك جوان بيست ساله ، يكى از مسائل شكّيات يا سهويّات يا مسأله‌اى در باب روزه يا خمس بپرسيد مىبينيد خيره به شما نگاه مىكند كه اين چه مىگويد ؟ چه بسا هست كه اين مسائل اساساً در عمرش به گوش او نخورده و اصلًا متوجه نشده كه چنين چيزهايى هم هست . به يك چنين آدمى « قاصر » مىگويند چون اين بيچاره تقصيرى ندارد ، از اولى كه چشم به اين دنيا باز كرده خودش را در همين محيط و در خانواده‌اى ديده كه در آن اصلًا نماز و روزه‌اى وجود نداشته ، تا وقتى كه بزرگ شده و به سن بلوغ رسيده است و بعد دنبال همان كارى رفته كه پدر و مادرش رفته بودند ، و اصلًا اين گونه مسائل به فكرش نمىرسيده و كسى هم نبوده كه او را آگاه كند . از نظر قوانين به اصطلاح مدنى و دولتى هم دولت حق مؤاخذه از يك چنين افرادى را ندارد ، زيرا او اساساً چيزى نمىداند و اسم « قانون مدنى » هم در عمرش به گوشش نخورده است .\r\n( 2 ) . توبه / 106 .\r\n","page_name":" 493 ","page_number":493},
  {"content":"\r\n\r\n- در آفريقا ، آمريكا ، اروپا ، مشرق‌زمين و خيلى از نقاط ديگر - كه بسا هست مردم نام اسلام را نشنيده‌اند و بسا هست در بعضى مناطق كه سياستهاى بالخصوصى حكومت مىكند ، اصلًا از اول نگذاشته‌اند آنها نام دين و نام خدا را بشنوند . اينها هم به يك معنا كافرند يعنى مسلمان نيستند ، اما كسى اينها را كافر معاند و كافر جاحد نمىگويد . كافر معاند يعنى آن فردى كه اسلام بر او عرضه شده و او درك كرده و فهميده ، ولى به خاطر اين كه منفعت و جاه‌طلبى و تعصبش اقتضا نمىكرده [ كه آن را بپذيرد ، 
  ] در عين حال كه خودش را مواجه با حق ديده است ، در مقابل حق و حقيقت قيام كرده است . اصل معنى كفر اين است . هر غيرمسلمانى را ، ولو كسى كه اسلام بر او عرضه نشده است تا عكس‌العمل مخالف در مقابلش نشان بدهد ، به يك معنا مىتوانيم بگوييم كافر ، ولى به يك معناى ديگر [ نمىتوانيم بگوييم 
  ] و قرآن هرجا « الَّذينَ كَفَروا » مىگويد ناظر به آن طبقه نيست ، بلكه ناظر به طبقه‌اى است كه حقيقت بر آنها عرضه شده است و آنها در مقابل حقيقت عناد مىورزند . « كفر » يعنى پرده‌كِشى . آنها مىخواهند روى حقيقت ، ساتر و پرده بيندازند ؛ يعنى مقصّر هستند و از روى تقصير [ حقيقت را نمىپذيرند . 
  ] دربارهء همينهاست كه قرآن مىفرمايد :\r\nوَ جَحَدوا بِها وَ اسْتَيْقَنَتْها انْفُسُهُمْ « 1 » يعنى در حالى كه در عمق روحشان يقين دارند ، مع‌ذلك جحود مىورزند .\r\n\r\nحقيقت اسلام تسليم است\r\nحقيقت اسلام تسليم است نه دانستن و ندانستن . دانستن و كشف حقيقت كردن ، براى اين كه يك نفر مسلمان باشد كافى نيست . وقتى حقيقت براى انسان كشف شد بايد عكس‌العملش در مقابل حقيقتِ كشف‌شده اين باشد كه « امَنّا وَ سَلَّمْنا وَ صَدَّقْنا » ؛ اين مىشود اسلام ، و الّا من از شما مىپرسم : آيا شيطان كافر است يا كافر نيست ؟ بدون شك كافر است . قرآن هم مىگويد : وَ كانَ مِنَ الْكافِرينَ « 2 » . ولى از شما مىپرسم : آيا شيطان - كه قرآن او را كافر مىخواند - خدا را مىشناسد يا نمىشناسد ؟ مىداند خدايى هست يا نه ؟ او از همه بهتر مىداند . خدا را آنچنان\r\n\r\n\r\n\r\n\r\n","description":"","footnote":"\r\n( 1 ) . نمل / 14 .\r\n( 2 ) . ص / 74 .\r\n","page_name":" 494 ","page_number":494},
  {"content":"\r\n\r\nمىشناخت كه مىگفت : فَبِعِزَّتِكَ « 1 » ( به عزّت خودت قسم ) . آيا شيطان پيغمبران و عباد مخلَص خدا را مىشناسد يا نمىشناسد ؟ خيلى هم خوب مىشناسد ، چون مىگفت : الّا عِبادَكَ مِنْهُمُ الْمُخْلَصينَ « 2 » . يك عده عباد را سراغ داشت كه آنها را « عباد مخلَص » مىناميد و مىگفت : ديگر دستم به آنها نمىرسد . بندگان مخلَص خدا را آنچنان مىشناسد كه مىگويد : ولى من به آنها دسترسى ندارم ، هيچ روزنه و نقطهء ضعفى در آنها نيست كه من در آنها نفوذ پيدا كنم . ائمّه را چطور ؟ ائمّه را مثل انبيا ، خوب مىشناسد . آيا به معاد اعتقاد دارد يا نه ؟ يعنى آيا علم دارد كه روز قيامتى هست يا نه ؟ به آن هم علم و يقين داشت ، مىگفت : فَانْظِرْنى الى يَوْمِ يُبْعَثونَ « 3 » خدايا مرا تا روز قيامت مهلت بده .\r\nاين عنصرى كه خدا و پيغمبران را مىشناسد و به معاد هم اعتقاد جازم دارد - اين سه ركنى كه ما هميشه شرط اسلاميّت مىدانيم - در عين حال قرآن مىگويد كافر است ، چون ملاك كفر اين نيست كه انسان بداند يا نداند ، و ملاك اسلام هم اين نيست كه انسان بداند يا نداند . ملاك اسلام اين است كه انسان بداند و در مقابل حقيقت تسليم باشد ، و ملاك كفر اين است كه انسان بداند ، حقيقت بر او عرضه شده باشد و او در مقابل حقيقت بايستد و مخالفت كند .\r\nپس اين كه قرآن در يك جا مىفرمايد : اعمال كافران مانند تلّى از خاكستر است كه باد تندى بوزد ، در يك جا مىفرمايد : مانند سرابى است كه « تشنه » او را آب خيال مىكند ، و در يك جا به ظلمتهايى تشبيه مىكند كه در اعماق درياها وجود دارد ، همه دربارهء انسانهايى است كه حقيقت بر آنها عرضه شده و در عين حال در مقابل حقيقت ايستاده‌اند . قرآن در يك جا تابلوى عجيبى را مجسّم مىكند : وَ اذْ قالُوا اللَّهُمَّ انْ كانَ هذا هُوَ الْحَقَّ مِنْ عِندِكَ فَامْطِرْ عَلَيْنا حِجارَةً مِنَ السَّماءِ « 4 » . مىگويد ياد كن آن وقتى را كه دست به آسمان بلند مىكردند و مىگفتند : خدايا اگر سخن اين محمّد كه مدعى نبوت است حق است و او واقعاً پيغمبر است و راست مىگويد و از\r\n\r\n\r\n\r\n\r\n","description":"","footnote":"\r\n( 1 ) . ص / 82 .\r\n( 2 ) . ص / 83 .\r\n( 3 ) . ص / 79 .\r\n( 4 ) . انفال / 32 .\r\n","page_name":" 495 ","page_number":495},
  {"content":"\r\n\r\nناحيهء توست « 1 » ، سنگى از آسمان بفرست و ما را ببر كه نبينيم . كفر معنايش همين است . مىگويد : اگر اين حقيقت است ، مرا ببر كه نبينم .\r\nاما آن طبقات ديگر ، يعنى كافرانى كه كافرند به معنى اين كه مسلمان نيستند ولى قاصران‌اند و به تعبير خود قرآن « مستضعفان » اند ، « مُرْجَوْنَ لِامْرِ اللَّه » هستند - كه شايد اكثريت كافرها و غيرمسلمانها از اين قبيل باشند ، خدا عالم است - در آنها بحثى نيست [ و كافر واقعى شمرده نمىشوند . 
  ] فلان زن يا بچه ، فلان دهاتى يا بىسواد ، يك گوشه‌اى افتاده و اساساً [ حقيقت به او نرسيده است 
  ] و گاهى حتى افراد دانشمندى [ چنين هستند . 
  ]\r\n\r\nشك دكارت\r\nدر كتاب عدل الهى اين داستان را كه در شرح حال دكارت مىنويسند ، نقل كرده‌ام .\r\nدكارت فيلسوف معروفى است كه فلسفهء خودش را از شك شروع كرد ، يعنى در راهى كه از نظر فلسفه مىرفت كم‌كم احساس كرد كه به بن‌بست رسيده است ، يك دفعه همهء خطها را كور كرد و گفت : از نو و از همان اول شروع مىكنم . يك مرتبه شك كرد و گفت : مىخواهم در همه چيز شك كنم تا ببينم يقين را از كجا پيدا مىكنم . نه تنها در امور مذهبى شك كرد ، در ساير امور نيز شك كرد ، گفت : شايد خدا نباشد ، پيغمبرانى نباشند ، اصلًا شايد دنيايى وجود نداشته باشد ، رنگ و حجم و جسم و حرارت وجود نداشته باشد ، همهء اينها خيال باشد . مگر نه اين است كه انسان گاهى در خواب يك دنياى بسيار وسيع و عظيمى را مىبيند كه در عالم خواب شك نمىكند كه آنچه مىبيند حقيقت است اما وقتى بيدار مىشود مىبيند همهء آنها خيال بوده است ؟ بعد گفت : ولى در هرچه شك كنم در يك چيز نمىتوانم شك كنم و آن اين كه « شك مىكنم » ؛ در اين كه « شك مىكنم » نمىتوانم شك بكنم ، پس شكى وجود دارد و شخص شك‌كننده‌اى وجود دارد كه من هستم . پس اگر هيچ چيز در جهان وجود ندارد ، من و شكّم وجود داريم .\r\n\r\n\r\n\r\n\r\n","description":"","footnote":"\r\n( 1 )\r\n. در اينجا انسان با خود مىگويد لابد دست به دعا بلند كرده كه : خدايا اگر اين پيغمبر از ناحيهء توست‌پس نورى در دل من وارد كن و به من توفيق تبعيت بده .\r\n","page_name":" 496 ","page_number":496},
  {"content":"\r\n\r\nبعد گفت : پس يك نقطه پيدا كردم . حالا پايم را روى اين نقطه مىگذارم و اين را پلهء اول قرار مىدهم و قدم به قدم جلو مىروم . بعد آمد دربارهء خودش بررسى كند ، گفت : من كه هستم ، شكّ من هم كه وجود دارد ؛ آيا اگر هيچ چيز وجود نداشته باشد ، من و شكّ من مىتواند وجود داشته باشد ، يا يك چيز ديگرى هم بايد وجود داشته باشد تا من و شكّم وجود داشته باشيم ؟ ديد نه ، بايد چيز ديگر هم وجود داشته باشد . قدم به قدم جلو رفت - كه داستانش مفصل است - و ديد خدا را نمىتواند انكار كند ، خدا وجود دارد ، روح وجود دارد ، جسم وجود دارد ، و كم‌كم خيلى از چيزهايى را كه قبلًا هم قبول داشت قبول كرد و خيلى از چيزها را قبول نكرد . رفت سراغ مذاهب ( اينجاست كه انسان احساس مىكند كه او واقعاً مرد باانصافى است ) . مذاهب محيط خودش را يك يك بررسى كرد و معتقد شد كه مذهب مسيح در ميان مذاهب موجود بهترين مذهب است ، ولى گفت : من نمىگويم مذهب مسيح بهترين مذهب جهان است ، چون من نمىدانم در جهان چه مذاهبى وجود دارد « 1 » ؛ شايد در جهان مذاهب ديگرى وجود داشته باشد كه بر مذهب مسيح ترجيح داشته باشد . من فعلًا مىگويم بهترين مذهب موجودى كه من مىشناسم اين است . و عجيب اين است كه وقتى مىخواهد مثالى براى يك نقطهء دورافتاده ذكر كند كه او بىخبر است از اين كه در آن نقطه چه مذهبى وجود دارد ، مىگويد مثلًا ممكن است در ايران يك مذهبى وجود داشته باشد كه از مذهب مسيح بهتر باشد .\r\nيك چنين آدمى كه تعصب ندارد و درِ دلش را به روى حقيقت باز كرده ، گيرم به حقيقت هم نرسد ، از مستضعفين و قاصران است و او را نمىتوان كافر به آن معنا شمرد ، يعنى كسى كه حقيقت برايش كشف شده و در مقابل حقيقت عكس‌العمل مخالف نشان مىدهد ، عناد و جحود و كفر مىورزد .\r\n\r\nشرط مقبول واقع شدن عمل\r\nبعد از دانستن اين مطلب ، دربارهء مقبول واقع شدن اعمال انسان در درگاه الهى و به تعبير قرآن بالا رفتن عمل انسان توضيح مىدهيم . اصلًا معنى مقبوليت [ عمل ، همان بالا رفتن آن است . 
  ] قبول كردن خدا مثل قبول كردن‌هاى ما نيست كه يك امر\r\n\r\n\r\n\r\n\r\n","description":"","footnote":"\r\n( 1 ) . سيصد و پنجاه سال پيش مثل حالا نبوده . تازه حالا هم هنوز حقايق نسبت به همهء جهان مكشوف‌نيست تا چه رسد به آن وقت .\r\n","page_name":" 497 ","page_number":497},
  {"content":"\r\n\r\nقراردادى باشد . ماهيت و واقعيت اعمالى كه انسان مرتكب مىشود ، به درجهء اخلاص انسان ، نيّت انسان و پاكى روح انسان بستگى دارد . يك وقت هست كه عمل به سوى خدا بالا مىرود ( الَيْهِ يَصْعَدُ الْكَلِمُ الطَّيِّبُ وَ الْعَمَلُ الصّالِحُ يَرْفَعُهُ ) « 1 » و يك وقت هست كه عمل انسان بالا نمىرود بلكه پايين مىرود ( . . . انَّ كِتابَ الْفُجّارِ لَفى سِجّينٍ ) « 2 » .\r\nدر روايت هست يك نماز ما مىخوانيم ؛ يك وقت هست كه اين نماز ما يك تجسم نورانى پيدا مىكند ، بالا مىرود و پرده‌هاى هفتگانه ( هفت حجاب ) را پاره مىكند . يك وقت هم هست كه نماز ما به صورتى است كه - در حديث است - ملائكه‌اى كه مأمور بالا بردن هستند ، وقتى كه آن را به يك مقام بالاتر عرضه مىكنند ، آن مقام بالاتر مىگويد : لَفّوهُ فى خِرْقَةٍ اين را در يك پارچه‌اى بپيچيد و بكوبيد به سر خواننده‌اش . خيلى نمازها هست كه به جاى اين كه بالا برود پايين مىرود « 3 » . در روايت است كه انسان گاهى يك عمل خير را به قصد قربت انجام مىدهد ، مثلًا به قصد قربت و واقعاً « قربةً الى اللَّه » از يك نفر دستگيرى مىكند . اين عمل او مىشود يك عمل نورانى و در مقامات بالا جاى مىگيرد . ولى بعد شيطان وسوسه مىكند ، با اين كه در حين عمل قصد ريا نداشته و ريا هم نكرده و عملش پاك بوده اما رياى بعد از عمل مىكند . در مجلسى مىنشيند ، يك خيال در ذهن اوست . اين خيال مثل يك گربه‌اى كه او را در يك جوال كرده باشند و مىخواهد بيرون بيايد ، مىخواهد زود خودش را بيرون بيندازد و به مردم بگويد كه « بله ، اطلاع پيدا كرديم فلان كس گرفتار است ، ما هم به نوبهء خودمان كمك كرديم . »\r\nدستور مىرسد يك درجه عمل او را پايين بياوريد . [ اين كار تكرار مىشود . 
  ] دفعهء سوم دستور مىرسد كه آن عمل را از بالا برداريد و بگذاريد در سجّين ، در جهنم ، يعنى عملى مىشود در رديف شرابخوارى . همان عملى كه در ابتدا بالا رفت ، مىگويند آن را پايين بياوريد .\r\nپس اعمال انسان يك نظام واقعى دارد . براى اين كه عمل انسان بالا رود بايد\r\n\r\n\r\n\r\n\r\n","description":"","footnote":"\r\n( 1 ) . فاطر / 10 .\r\n( 2 ) . مطففين / 7 .\r\n( 3 ) . ما كه از عالم غيب خبر نداريم ، ولى عالم غيب از اين عالم شهادت ما خيلى وسيع‌تر و فسيح‌تر ومنظم‌تر و حسابهايش دقيق‌تر است .\r\n","page_name":" 498 ","page_number":498},
  {"content":"\r\n\r\nقصد انسان بالا رفتن باشد . اين همان است كه به آن « قصد قربت » مىگوييم . براى اين كه عمل انسان بالا برود بايد نيّت انسان خالص باشد و قصد بالا رفتن داشته باشد ، و الّا محال است انسان قصد بالا رفتن نداشته باشد و عمل او بالا برود . اين است كه گفتيم انسان لااقل بايد ايمان به خدا و ايمان به آخرت - كه شرط قصد قربت است - داشته باشد ، و الّا آدمى كه اصلًا به خدا ايمان ندارد و قصد قربت هم ندارد ، نبايد انتظار داشته باشد كه عمل او بالا برود . وقتى او عمل را بالا نفرستاده ، عمل چگونه بالا برود ؟ ! اين درست مثل اين است كه كسى سنگى را به طرف پايين انداخته و مىگويد چرا سنگ به طرف بالا نمىرود ؟ سنگ را به طرف بالا نينداخته كه بالا برود .\r\n\r\nآفات عمل صالح\r\nاين مقدار [ ايمان به خدا و ايمان به آخرت 
  ] شرط اصلى [ مقبوليت و بالا رفتن عمل 
  ] است ولى يك چيزهايى هست كه به منزلهء آفت‌اند ، يعنى يك عمل راست و درست را خراب و فاسد مىكنند ؛ از جمله همين مسئلهء عناد و كفرى است كه عرض كردم .\r\nاگر انسان با حقيقت عناد بورزد ، خاصيت عناد اين است كه اعمال گذشتهء انسان را حبط مىكند . يك نفر مسيحى مؤمن ممكن است عملى را به قصد قربت انجام دهد و مسلّم عملش در نزد خدا ضايع نمىشود ، اما اگر همان فرد در جاى ديگر معاند باشد يعنى تا سخن از پيغمبر اسلام بيايد فوراً عكس‌العمل مخالف نشان بدهد ، اين كفرش آن عملش را ضايع و باطل مىكند . همچنين يك نفر سنى ممكن است يك عمل را به قصد قربت انجام بدهد و عملش پاك و پاكيزه بالا برود اما اگر مسئلهء امامت اميرالمؤمنين بر او عرضه شد و قبول نكرد يعنى عناد ورزيد ، قطعاً اعمالش همه به هدر رفته است .\r\nنه تنها عناد اين كار را مىكند ، خيلى چيزهاى ديگر هم خود ما داريم [ كه اعمالمان را هدر مىدهد . 
  ] نبايد خيال كرد اين مسئله فقط مربوط به آنهاست . لازم نيست عناد تنها در مورد نبوت يا امامت يا توحيد باشد ، در موارد ديگر هم همين طور است . ممكن است انسان به نحو ديگرى معاند باشد . فرض كنيد كسى يك مسأله‌اى از من مىپرسد و من جوابى مىدهم . از يك نفر ديگر هم همان مسئله را مىپرسد و او جواب ديگرى مىدهد . بعد به من مىگويند : فلان كس جواب مسئله را\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nاين طور داد . تا به من گفتند ، با اين كه من خودم بهتر از ديگران مىفهمم كه او درست گفته اما حاضر نيستم خودم را بشكنم و بگويم : ببخشيد ، من اشتباه كردم ، ايشان درست فرمودند ، بلكه شروع مىكنم به توجيه و تأويل كردن و مىخواهم به هر نحوى شده حرف او را خراب كنم و حرف خودم را به كرسى بنشانم . اين هم خودش درجه‌اى از عناد است . در اين صورت نمىتواند نماز من نماز درستى باشد در حالى كه من اينقدر خودخواه و معاندم كه حاضر نيستم نسبت به اين كه مسأله‌اى را ديگرى بهتر از من جواب داده تسليم باشم و [ به اشتباه خود 
  ] اعتراف كنم .\r\nحسادت هم همين طور است . پيغمبر اكرم فرمود : انَّ الْحَسَدَ لَيَأْكُلُ الْحَسَناتِ كَما تَأْكُلُ النّارُ الْحَطَبَ « 1 » حسد ، حسنات انسان را مىخورد آنچنان كه آتش هيزم را ؛ يعنى انسان حسناتى انجام مىدهد و در ديوان اعمالش حسنات زيادى هست ، بعد مرتكب يك حسادت مىشود ، تمام آنها محو و نابود مىشود . در حديثى پيغمبر اكرم در مورد بعضى از اعمال و اذكار فرمود : هركس اين عمل را مرتكب بشود يا اين ذكر را بگويد ، خداوند متعال براى او درختى در بهشت غرس مىكند . يكى از حاضرين عرض كرد : يا رسولَ اللَّه ! پس ما در بهشت خيلى درخت داريم . فرمود : بلى ، اگر آتشى از اينجا نفرستيد و آنها را آتش نزنيد .\r\n\r\nجزاى عمل كافر\r\nپس اگر كافر ايمان به خدا نداشته باشد و به قيامتى معتقد نباشد و كارى را براى عالم بالا انجام ندهد عملش بالا نمىرود ، و اگر [ اهل كتاب بود و 
  ] كارى را براى عالم بالا انجام داد ولى كفر عنادى و كفر جحودى داشت ، خود اين كفر جحودى عملش را بعد از اين كه مأجور بوده از بين مىبرد ، همين طور كه اعمال ما را مثلًا حسادت از بين مىبرد . اعمال خيرى كه [ چنين كافرى 
  ] مرتكب مىشود اگر به قصد خدا نباشد و قصد قربت [ در كار 
  ] نباشد توخالى و پوچ و سراب است ؛ خيال مىكند كارى كرده ولى وقتى كه چشم به آن جهان باز كرد مىبيند تمام اين اعمالى كه او آنها را خير و مفيد به حال خودش خيال مىكرد ، بىروح و بىمعنى و مرده است ، اينها همه سراب‌اند و او خيال مىكرده آب است . ديگر واى به حال انسانى كه كافر باشد ،\r\n\r\n\r\n\r\n\r\n","description":"","footnote":"\r\n( 1 ) . اصول كافى ، كتاب الايمان و الكفر ، باب الحسد ، حديث 2 .\r\n","page_name":" 500 ","page_number":500},
  {"content":"\r\n\r\nكفرش هم كفر جحودى و عنادى باشد و گناه هم مرتكب بشود ، كافر در حال كفر مرتكب گناه بشود ، آن ديگر « ظُلُماتٌ بَعْضُها فَوْقَ بَعْضٍ » است . قرآن براى اين دسته مثل عجيبى ذكر مىكند : [ مثل آنها مثل 
  ] تاريكى اندر تاريكى است ؛ مىفرمايد : اوْ كَظُلُماتٍ فى بَحْرٍ لُجِّىٍّ . دريايى را در نظر مىگيرد كه آن دريا « لُجّى » باشد يعنى قسمتى از آن يا همهء آن ، عمق بسيار زيادى داشته باشد . چرا قرآن مثال به درياى عميق ذكر مىكند و مىگويد ظلماتى در عمق دريايى عميق ؟ براى اين كه اگر ما بخواهيم مثالى ذكر كنيم براى جايى كه در آنجا نور به هيچ وجه وجود نداشته باشد و انسان را در جايى ببرند كه هيچ نور وجود نداشته باشد ، آنجا عمق يك درياى عميق است كه انسان را در عمق آن دريا فرو ببرند .\r\nامروز بهتر از گذشته ثابت شده است كه نور در آب نفوذ مىكند ، يعنى نور همين طور كه هوا را روشن مىكند آب را هم روشن مىكند چنان كه شما كف حوضى را كه آب صاف داشته باشد مىبينيد ، چون نور همانطور كه مثلًا در بلور نفوذ مىكند در آب نفوذ مىكند و تا كف حوض مىرسد . اما مىگويند در درياهاى خيلى عميق ، از عمق چند هزار متر بيشتر ، ديگر اساساً نور هيچ نفوذى ندارد ، آنجا ظلمت مطلق است .\r\nدر قديم خيال مىكردند در طبقات زيرين اقيانوسها ديگر جاندارى وجود ندارد ، چون نور به هيچ وجه به آنجا نمىرسد و فشار آب هم خيلى زياد است ، ولى امروز كشف شده كه با اين كه نور خورشيد به آنجا نمىرسد در عين حال جاندار وجود دارد . خدا مخلوقاتى را كه آنجا هستند طورى خلق كرده كه خودشان از اندرون خودشان نور توليد مىكنند و ما يحتاج نورى در وجود خودشان توليد مىشود .\r\nبنابراين مثال براى جايى كه در آنجا نور هيچ وجود نداشته باشد كه بتوان فرض كرد انسانى را به آنجا ببرند ، يكى « بحر لجّى » است . قرآن نمىگويد « بحر » ( دريا ) كه شامل همهء درياها بشود و بگويند بعضى درياها نور تا ته آنها مىرسد ، بلكه مىگويد : « بحر لجّى » درياى خيلى عميق ؛ اشاره به بعضى درياها كه عمقشان در حدى است كه نور در آنجا نفوذ نمىكند .\r\nولى قرآن مىخواهد بگويد كه عواملى از ظلمت بر وجود اين گروه از كافران احاطه پيدا كرده است كه هركدام به تنهايى اينها را در ظلمت فرو مىبرد . صرفِ اين\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nنيست كه اينها در ظلمت هستند ، بلكه به اصطلاح در ظلمتِ چند قبضه هستند و چند عامل روى همديگر وجود دارد كه هركدام به تنهايى مانع رسيدن نور است : در دريايى عميق باشند ، آنجا كه نور نمىرسد ؛ بعلاوه سطح دريا هم آرام نباشد ، دائماً امواجى روى امواج قرار بگيرد كه از سطح عادى دريا مثل دو كوه بالا آمده باشد كه باز مانع بيشترى براى رسيدن نور است ؛ از اين هم بالاتر ، هوا هم ابرى باشد كه ابر هم مانع رسيدن نور خورشيد يا ماه و ستاره و امثال اينها باشد . اين ديگر چقدر ظلمت اندر ظلمت است : ظُلُماتٌ بَعْضُها فَوْقَ بَعْضٍ . اينها را مثل مىآورد كه آنچنان ظلمتهايى روى ظلمتهايى بر اين كافران احاطه پيدا كرده است كه اينها در حكم آدمى هستند كه در قعر چنين دريايى باشد كه چند عامل روى همديگر قرار گرفته و مانع رسيدن نور شده است ؛ درست عكس آن مثَلى كه در آيهء نور خوانديم ، كه گفتيم آن مثَل را چند جور توجيه كرده‌اند و از جمله - در روايت داشتيم - مثَل مؤمن هم هست :\r\nمَثَلُ نورِهِ كَمِشْكوةٍ فيها مِصْباحٌ الْمِصْباحُ فى زُجاجَةٍ الزُّجاجَةُ كَانَّها كَوْكَبٌ دُرِّىٌّ يوقَدُ مِنْ شَجَرَةٍ مُبارَكَةٍ زَيْتونَةٍ لا شَرْقِيَّةٍ وَ لا غَرْبِيَّةٍ يَكادُ زَيْتُها يُضىءُ وَ لَوْ لَمْ تَمْسَسْهُ نارٌ نورٌ عَلى نورٍ يَهْدِى اللَّهُ لِنورِهِ مَنْ يَشاءُ .\r\nآنجا انسانهايى را فرض مىكند كه در جوّى قرار گرفته‌اند كه نور است بالاى نور ( نور فطرتشان ، نور نبوت ) ، روشنايى در روشنايى است . بشر ديگرى هم هست كه در ظلمتِ فوق ظلمت است : نور فطرت خودش را خاموش كرده است ، اين خودش يك ظلمت ؛ ظلمت عناد آمده روى آن را گرفته است ، ظلمت ديگر ؛ و ظلمت ناشى از گناه و معصيتهاى متوالى كه همان موجها و طغيانهاى روحى انسان است ( مَوْجٌ مِنْ فَوْقِهِ مَوْجٌ ) ظلمت ديگرى ؛ چون هر ظلمتى نقطهء مقابل يك نور است .\r\nنور نبوت ، نور وحى ، هدايت وحى ؛ آنجا كه هدايت وحى نباشد ظلمت است . نور فطرت ، هدايت فطرت ؛ آنجا كه چراغ فطرت خاموش شده باشد ظلمت است . نور عمل صالح ( چون عرض كرديم « وَ الْعَمَلُ الصّالِحُ يَرْفَعُهُ » خاصيت عمل صالح اين است كه به قلب انسان نور مىدهد ) ؛ وقتى كه انسان عمل صالح انجام ندهد نقطهء مقابلش ظلمت است . هرچه بر آن طبقه ، نور فوق نور احاطه كرده ، بر اين طبقه\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nظلمت فوق ظلمت [ حاكم است . 
  ]\r\nپس ، از اين دو مثلى كه قرآن در اينجا ذكر كرده است ، يك مثل اين بود كه مثل اعمال كافران مثل سراب است . اينجا نظر به كارهاى خيرشان دارد كه اينها به آن اميد بسته‌اند . بيچاره‌ها ! شما خيال [ باطل 
  ] مىكنيد . تا ايمانتان به خدا درست نباشد و تا به نور خدا روشن نباشيد اعمال شما روح پيدا نمىكند ، اعمال شما حالت آب را پيدا نمىكند كه تشنگى شما را بر طرف كند .\r\nمثل دوم براى گناهان اينهاست . مفسرين هم راجع به اين كه چرا قرآن دو مثل آورده است وجوهى ذكر كرده‌اند و شايد بيشتر همين وجه را - كه بهتر هم همين است - گفته‌اند كه مثال اول براى كار خوب آنهاست و مثال دوم براى كار بدشان كه ظلمت در ظلمت است .\r\nعرض كرديم كه براى اعمال كافران يك مثل ديگر هم در قرآن ذكر شده . مثال مىزند به تلّى از خاكستر كه باد تند بوزد و آن را از بين ببرد . جلسهء پيش عرض كرديم كه اين مثل ، مثل كارهاى خوبى است كه آنها به قصد قربت هم انجام داده‌اند و واقعاً هم كارى كرده‌اند ولى بعد عناد و كفرشان يا چيز ديگرى سبب شده است كه آن عمل از هم پاشيده شود . به هرحال قرآن اين منطق را دارد ( چه براى كافر و چه براى مسلمان ) كه : وَ قَدِمْنا الى ما عَمِلوا مِنْ عَمَلٍ فَجَعَلْناهُ هَباءً مَنْثوراً « 1 » . قرآن مىگويد بسا هست كه انبارى از عمل نيك وجود دارد ولى ما مىآييم آن را مثل غبار پراكنده مىكنيم ( البته خداوند هرگز عمل خوب را با قيد خوب بودن خراب نمىكند ) يعنى نظام تكوينى ما اين است : آنها گناهانى مرتكب مىشوند كه اثر آن گناهان اين است كه اعمال خيرشان را به كلى از ميان ببرد و نيست و نابود كند .\r\nاين ، سه مثَلى بود كه قرآن براى اعمال كافران ذكر مىكند ، و همانطور كه عرض كردم مقصود از كافران در اينجا هر غيرمسلمانى نيست ، بلكه آنان كه در مقابل حقيقت مىايستند و مخالفت و قيام و مبارزه مىكنند .\r\nآيهء ديگر باز صحنه‌اى از نور را ذكر مىكند ، برعكس اين دو آيه كه صحنه‌اى از محروميت از نور ( محروميت از نور وحى و محروميت از نور فطرت ) را كه اسمش ظلمت است ذكر كرد ؛ و اين آيه سراغ انسان نمىرود ، آن هم انسانى كه با حقيقت\r\n\r\n\r\n\r\n\r\n","description":"","footnote":"\r\n( 1 ) . فرقان / 23 .\r\n","page_name":" 503 ","page_number":503},
  {"content":"\r\n\r\nمخالفت مىكند ، بلكه سراغ همهء ذرات عالم مىرود كه همهء ذرات عالم به نور الهى روشن هستند و هر موجودى در عالم خودش خداى خودش را مىشناسد و تسبيح‌گوى خداى خودش است ؛ و اين قرآن بود كه براى اولين بار گفت كه اگر گوش شنوا و قلب بينا و آگاه داشته باشيد ، مىبينيد كه در سراسر هستى غلغل خداشناسى و ذكر و تسبيح خدا وجود دارد . تفسيرش را ان‌شاءاللَّه جلسهء آينده عرض مىكنم . و صلّى اللَّه على محمّد و آله الطاهرين .\r\nباسمك العظيم الاعظم الاعزّ الاجلّ الاكرم يا اللَّه . . .\r\nخدايا دلهاى ما را به نور ايمان منوّر بگردان ، به ما توفيق بده كه اعمال خودمان را طورى انجام بدهيم كه قابليت مقبوليت درگاه تو را داشته باشد .\r\nخدايا ما را از هر موجبى از موجبات فساد و حبط عمل و از هرگونه كفر و عناد و ستيزه‌جويى با حقيقت و حسادت و امثال اينها كه اعمال ما را تباه و فاسد مىكند دور نگه دار ، نيتهاى ما را خالص بفرما ، اموات ما غريق رحمت خودت بفرما .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n10\r\n\r\nتفسير سورهء نور ( 10 )\r\nاعوذ باللَّه من الشيطان الرجيم\r\n أَ لَمْ تَرَ أَنَّ اللَّهَ يُسَبِّحُ لَهُ مَنْ فِي السَّماواتِ وَ الْأَرْضِ وَ الطَّيْرُ صَافَّاتٍ كُلٌّ قَدْ عَلِمَ صَلاتَهُ وَ تَسْبِيحَهُ وَ اللَّهُ عَلِيمٌ بِما يَفْعَلُونَ  « 1 »  . \r\nمخاطب ، رسول اكرم است . مىفرمايد : آيا مشاهده نمىكنى - يعنى مشاهده مىكنى و مىبينى - كه هركه در آسمانهاست و هر كه در زمين است و هم مرغان در حالى كه در آسمان بال گشاده و صف كشيده‌اند ، همه تسبيح‌گوى او هستند . كُلٌّ قَدْ عَلِمَ صَلاتَهُ وَ تَسْبيحَهُ وَ اللَّهُ عَليمٌ بِما يَفْعَلونَ و هركدام از اينها به نماز خود ( يا به خواندن و دعاى خود ) و به تسبيح خود آگاه است و خدا هم به آنچه آنها مىكنند آگاه است .\r\nآياتى كه در اين چند جلسه تفسير كرديم ، از اول آيهء نور تا اينجا ، مىبينيم همه ارائهء صحنه‌هاى مختلف نور و ظلمت است ، و البته ظلمت چيزى نيست جز همان بهره نگرفتن از نور ، و فقط در مورد انسانهايى صادق است كه از يكى از پرتوهايى كه خداى متعال فرستاده است و انسان موظف و مكلف است كه خود را به آن پرتو\r\n\r\n\r\n\r\n\r\n","description":"","footnote":"\r\n( 1 ) . نور / 41 .\r\n","page_name":" 505 ","page_number":505},
  {"content":"\r\n\r\nروشن كند [ استفاده 
  ] نمىكنند . انسان مكلف و موظف است كه از پرتو نور وحى و نبوت ، به كمك نور فطرت خودش بهره‌گيرى كند ، و وقتى از اين نورها استفاده نكند آنگاه در ظلمت قرار مىگيرد ؛ و نور خدا سراسر هستى را فرا گرفته است : اللَّهُ نورُ السَّمواتِ وَ الْارْضِ . سراسر هستى روشن به نور خداست و سراسر هستى آگاه از وجود خداوند است ( چون در روشنايى است نه در تاريكى ) و شناساى خالق و بارئ خودش است . در اين آيه مطلبى را ذكر مىفرمايد كه اين مطلب به عبارات مختلف در قرآن مجيد آمده است « 1 » .\r\n\r\nتسبيح و تحميد موجودات\r\nيكى از حرفهايى كه قرآن روى آن تكيه كرده است مسئلهء تسبيح و تحميد موجودات - هر دو - است . قرآن در بعضى از بيانات خودش مىگويد تمام ذرات وجود ، خدا را تسبيح مىكنند و حمد مىكنند ؛ يعنى طبق منطق قرآن مثلًا چوب و فلز خدا را تسبيح مىكنند ، ذرات هوا تسبيح‌گوى خدا هستند ، هر مولكول از مولكولهاى آب و هر ذره از ذرات اتمى و هر ذرهء كوچكتر از اتم خدا را تسبيح مىكند .\r\nحال ما اول بايد ببينيم اصلًا قرآن چنين حرفى را مىزند يا نمىزند . ابتدا آيات را مىخوانيم . بعد ببينيم بشر به حسب عقل و فهم و عرفان خودش چقدر توانسته خود را به اين منطق قرآن نزديك كند . پس ما دو مرحله داريم : يكى اين كه آيا قرآن چنين مطلبى را بيان كرده يا نكرده است . دوم اين كه بشر در تلاش و تكاپوى خودش چقدر خود را به اين حقيقت نزديك كرده است .\r\nقرآن اين مطلب را با عبارات مختلف در جاهاى مختلف گفته است . من مقدارى را كه در نظر دارم و حفظ هستم برايتان عرض مىكنم . يكى در سورهء بنىاسرائيل است كه شايد از همه جا عام‌تر و صريح‌تر بيان فرموده است ؛ مىفرمايد :\r\n\r\n\r\n\r\n\r\n","description":"","footnote":"\r\n( 1 ) . مطالب قرآن مجيد هميشه از بشر جلوتر است ، طبعاً اين طور است ، يعنى بشر بايد كوشش كند خودش را به اين حقايق برساند . انسان هرگز نبايد انتظار داشته باشد كه قرآن مطالب را هميشه در سطح معلومات او بيان كند ، چون معلوماتْ قابل پيشروى و توسعه و تكامل است . يك كتاب بشرى اين طور است . يك نفر كه مىخواهد به نور قرآن مهتدى باشد بايد گوشش به نداى قرآن باشد و ببيند از اين حرفها چه درمىآيد .\r\n","page_name":" 506 ","page_number":506},
  {"content":"\r\n\r\nوَ انْ مِنْ شَىْءٍ الّا يُسَبِّحُ بِحَمْدِهِ وَ لكِنْ لا تَفْقَهونَ تَسْبيحَهُمْ « 1 » هيچ چيزى نيست ( انْ مِنْ شَىْءٍ يعنى ما مِنْ شَىْءٍ ) مگر آن كه خدا را تسبيح مقرون به حمد مىكند ، ولى شما تسبيح آنها را نمىفهميد ؛ يعنى نگو من گوشم را كه پاى اين چوب يا سيمان يا درخت و همين طور ذرات بدن خودم مىگذارم نمىشنوم كه او خدا را تسبيح مىكند . طبق گفتهء قرآن هر سلول از سلولهاى پوست و گوشت و استخوان و خون من و هر مويى از موهاى بدن من دائماً در تسبيح حق تعالى است ، در حالى كه من نمىشنوم . قرآن مىگويد بله ، شما نمىشنويد ؛ و بلكه « نمىفهميد » تعبير مىكند ؛ نمىگويد « لا تَسْمَعونَ » ، مىگويد : « وَ لكِنْ لا تَفْقَهُونَ » و ميان ايندو فرق است . اگر « لاتَسْمَعونَ » باشد [ يعنى 
  ] ممكن است ما بفهميم چنين چيزى هست ولى نمىشنويم . مثل اين كه ما الآن مىفهميم كه در اين فضا امواج راديويى از ايستگاههاى مختلف راديويى دنيا هست ولى نمىشنويم . اما قرآن مىگويد « ولى اين مطلب را نمىفهميد » ؛ نه تنها نمىشنويد بلكه نمىفهميد ، فهم نمىكنيد ، هنوز فهمتان كوتاه است .\r\n\r\nفرق تسبيح و تحميد\r\nقبل از اين كه به آيات ديگر بپردازم ، فرق ميان « تسبيح » و « حمد » را عرض كنم كه مىفرمايد : الّا يُسَبِّحُ بِحَمْدِهِ . چون تسبيح و حمد كار ماست ، اقلًا بفهميم وقتى در نماز مىگوييم : سُبْحانَ رَبِّىَ الْعَظيمِ وَ بِحَمْدِهِ كه خلاصه‌اش اين است : « تسبيح پروردگار عظيم مىكنم و حمد پروردگار عظيم » يا مىگوييم : سُبْحانَ رَبِّىَ الْاعْلى وَ بِحَمْدِهِ يعنى تسبيح مىكنم پروردگار برتر را و حمد مىكنم او را ؛ « تسبيح مىكنم » يعنى چه ؟ و « حمد مىكنم » يعنى چه ؟\r\nثناى خدا به دو شكل است : يكى تسبيح و ديگرى تحميد . تسبيح يعنى تنزيه ، يعنى خدا را از آنچه كه ذات او مبرّاست منزّه كردن ، و برتر دانستن او از آنچه كه شأن مخلوقين است و حاكى از نوعى نقص و ناتوانى و نارسايى است . اصلًا كلمهء\r\n\r\n\r\n\r\n\r\n","description":"","footnote":"\r\n( 1 ) . اسراء / 44 .\r\n","page_name":" 507 ","page_number":507},
  {"content":"\r\n\r\n« سُبْحان » معنايش اين است كه من او را تسبيح و تنزيه مىكنم از اين كه به چشم ديده شود ، با دست لمس شود ، او را جسم بدانم و بگويم در جايى قرار گرفته است ، او را محتاج و نيازمند بدانم به هر چيزى از جمله به عبادت خودم ؛ خير ، او منزّه است از نياز و احتياج ؛ تنزيه مىكنم او را از اين كه به او نسبت ظلم و ستم بدهم ، براى او شريكى قائل باشم ، او را مركّب و داراى اجزاء بدانم ، بگويم از چه درست شده و از كجا آمده است . پس تسبيح يعنى يك سلسله چيزهايى را كه من مىفهمم كه خدا از اينها برتر و بالاتر است ، با كلمهء « سبحان » از او نفى مىكنم .\r\nثناى الهى نظير اقرار به توحيد است كه مجموع نفى و اثبات است . وقتى مىگوييم « لا الهَ الَّا اللَّه » نفى مىكنيم معبوديت غير را و اثبات مىكنيم ذات او را .\r\nثناى الهى هم هميشه نفى است و اثبات . نفىاش همين است : منزّه است از . . . ، ولى « حمد » توصيف پروردگار است به صفات اثباتى : او را ستايش مىكنم كه همهء نعمتها از اوست ، همهء كمالات از اوست و به او برمىگردد ، او به هر چيزى داناست : بِكُلِّ شَىْءٍ عَليمٌ ، بر هر چيزى تواناست : وَ هُوَ عَلى كُلِّ شَىْءٍ قَديرٌ ، او سميع است ، او بصير است ، او حىّ است ، او قيّوم است ، او ملِك است ، او مؤمن است ، مهيمن است ، عزيز است ، جبّار است ، متكبّر است « 1 » .\r\nپس ما با يك « سُبْحانَ رَبِّىَ الْعَظيمِ وَ بِحَمْدِهِ » يا يك « سُبْحانَ رَبِّىَ الْاعْلى وَ بِحَمْدِهِ » يك دنيا نقص را به نظر مىآوريم و مىگوييم خداى ما از اينها منزّه است ، و يك سلسله كمالات را [ به نظر مىآوريم و مىگوييم 
  ] خداى ما داراى چنين صفاتى است . در نماز وقتى سورهء توحيد را مىخوانيم ، مىگوييم : قُلْ هُوَ اللَّهُ احَدٌ . اللَّهُ الصَّمَدُ .\r\nلَمْ يَلِدْ وَ لَمْ يولَدْ . وَ لَمْ يَكُنْ لَهُ كُفُواً احَدٌ . هم صفات اثباتى در آن است و هم صفات سلبى .\r\nبعد مىگوييم : « كَذلِكَ اللَّهُ رَبِّى » چنان است پروردگار من ، آن صفات كمالى اثباتى را دارد و من او را به آن صفات ستايش و حمد مىكنم ؛ نقصى نيز در او نيست ، اين كه فرزند داشته باشد ، فرزند چيزى باشد ، مثل و مانند داشته باشد .\r\nقرآن مىگويد اين كارِ تسبيح و تحميد كه شما در اين شعور ظاهرى و انسانىتان بايد آن را با تعليمات انبيا ياد بگيريد و با اراده و اختيار خودتان انجام دهيد ، تمام ذرات عالم وجود [ اين كار را انجام مىدهند و 
  ] خدا را تسبيح مىكنند و حمد مىكنند . اين يك آيه از آيات قرآن [ راجع به تسبيح و تحميد موجودات . 
  ]\r\n\r\n\r\n\r\n\r\n","description":"","footnote":"\r\n( 1 ) . حشر / 22 - 24 .\r\n","page_name":" 508 ","page_number":508},
  {"content":"\r\n\r\n\r\nمسبّحات در قرآن\r\nهمچنين ما در قرآن پنج سوره داريم - بلكه با سورهء « سَبِّحِ اسْمَ » به اعتبارى شش سوره داريم - كه با تسبيح شروع مىشوند و اينها را « مسبّحات » مىگويند .\r\nسورهء حديد اين طور شروع مىشود : سَبَّحَ لِلَّهِ ما فِى السَّمواتِ وَ الْارْضِ هرچه در آسمانها و زمين است خدا را تسبيح مىكند .\r\nسورهء حشر و سورهء صف به اين شكل شروع مىشود : سَبَّحَ لِلَّهِ ما فِى السَّمواتِ وَ ما فِى الْارْضِ . در اينجا كلمهء « ما » تكرار شده است . باز مفاد همان است : هرچه در آسمانهاست و هرچه - نه هركه - در زمين است خدا را تسبيح كرده است .\r\nسورهء جمعه و سورهء تغابن [ اين طور شروع مىشوند : 
  ] يُسَبِّحُ لِلَّهِ ما فِى السَّمواتِ وَ ما فِى الْارْضِ .\r\n« سَبِّحِ اسْمَ » نيز امر به تسبيح است .\r\nدر اين پنج سوره [ فعل تسبيح را 
  ] در سه مورد به صورت ماضى و در دو مورد به صورت مضارع ذكر مىكند ولى با كلمهء « ما » : « هرچه » در آسمانها و زمين است خدا را تسبيح مىكند . اما قرآن مىگويد آن حقيقت سجود كه اين سجود شما نماينده و نمايشگرى از آن است [ در همهء موجوات هست . 
  ] ما كه سجود مىكنيم عمل ما نمايشگر خضوع ماست . قرآن مىگويد همهء موجودات خدا را سجود مىكنند ، خورشيد و ماه و ستاره هم خدا را سجود مىكنند ، ولى البته معلوم است ، مقصود اين نيست كه مثلًا خورشيد هم يك پيشانى دارد و پيشانىاش را روى خاك مىگذارد ؛ نه ، اين عمل شما كه نمايشگر منتهاى خضوع است « 1 » براى اين است كه روحتان خضوع پيدا كند . پس ما يك چنين آياتى در قرآن داريم كه در آنها تعبير « سبّح » يا « يسبّح » به كار رفته است .\r\nبعضى آيات ديگر داريم كه در آن آيات ، مطلب به شكل ديگرى بيان شده است ؛ مثلًا بيان شده كه جمادات يا نباتات و يا حيوانات با فلان مقام مقدس معنوى الهى در تسبيح و حمد خدا هماهنگى مىكردند . قرآن در سورهء مباركهء « ص » دربارهء\r\n\r\n\r\n\r\n\r\n","description":"","footnote":"\r\n( 1 ) . البته نمايشگر خيلى ظاهرى : آدمى كه نماز مىخواند و فكرش صد جاى ديگر كار مىكند ، ولو اين‌كه سرش را هم روى خاك بگذارد ، ظاهر بدنش نمايشگر خضوع كامل هست اما روحش خضوع ندارد .\r\n","page_name":" 509 ","page_number":509},
  {"content":"\r\n\r\nداود پيغمبر چنين مىگويد : وَ اذْكُرْ عَبْدَنا داودَ ذَا الْايْدِ انَّهُ اوّابٌ « 1 » ياد كن بندهء ما داود نيرومند را ، او بسيار بازگشت‌كننده به خدا بود ، يعنى از غير خدا بريده و به خدا پيوسته بود « 2 » .\r\nبعد دربارهء داود مىگويد : انّا سَخَّرْنَا الْجِبالَ مَعَهُ يُسَبِّحْنَ بِالْعَشِىِّ وَ الْاشْراقِ . وَ الطَّيْرَ مَحْشورَةً كُلٌّ لَهُ اوّابٌ « 3 » كوهها را مسخّر كرده بوديم ، هر صبحگاهان و شامگاهان كه داود خداى خودش را تسبيح مىكرد ، اين كوهها و مرغها با داود هم‌آواز بودند و تسبيح خدا مىگفتند .\r\nاز جمله [ آيات تسبيح و تحميد 
  ] همين آيات [ سورهء نور است 
  ] كه باز نظيرش در قرآن هست . در اينجا مخاطبْ شخص پيغمبر اكرم است ، مىفرمايد : الَم‌ْتَرَ انَّ اللَّهَ يُسَبِّحُ لَهُ مَنْ فِى السَّمواتِ وَ الْارْضِ آيا نديدى « 4 » تسبيح هركه در آسمانها و هركه در زمين است ؟ « هركه در زمين است » را هم اختصاص به مؤمنين نمىدهد . اى پيغمبر ! آيا تسبيح مرغان را در حالى كه در اوج آسمان صف كشيده‌اند نديدى ؟ بالاتر اين كه بعد مىگويد : كُلٌّ قَدْ عَلِمَ صَلاتَهُ وَ تَسْبيحَهُ هركدام از اينها ( كوهها ، درختها ، مرغها ، انسانها و هر موجودى كه تسبيح مىكند ) به تسبيح خود آگاه است ، به نماز خود آگاه است . عجيب اين است كه اين امر را تعبير به « نماز » مىكند . گفتيم يك جا تعبير به « تسبيح » و « حمد » مىكند و يك جا تعبير به « سجود » مىكند . اينجا اصلًا تعبير به « صلاة » كرده است . گو اين كه بعضى مفسرين گفته‌اند مقصود از « صلاة » دعاست ، ولى همان نماز است ، چون روح نماز هم دعاست . خود قرآن تعبير به « صلاة » كرده\r\n\r\n\r\n\r\n\r\n","description":"","footnote":"\r\n( 1 ) . ص / 17 .\r\n( 2 ) . داود از پيغمبران بنىاسرائيل است . يهود به داود و سليمان رنگ يهوديگرى داده‌اند و اينها را پادشاهان دنيايى و - العياذباللَّه - شهوت‌پرست معرفى كرده‌اند ، ولى قرآن اينها را به آن مقامى كه شايسته است توصيف كرده .\r\n( 3 ) . ص / 18 و 19 .\r\n( 4 ) . بعضى مفسرين « الَم‌ْتَرَ » را « الَمْ تَعْلَمْ » معنى كرده‌اند و خواسته‌اند آن را به غير پيغمبر تعميم بدهند ، ولى بعضى ديگر مىگويند معنى « الَم‌ْتَرَ » همان « نديدى » است و مخاطب هم همان شخص پيغمبر است .\r\n","page_name":" 510 ","page_number":510},
  {"content":"\r\n\r\nاست : اينها نماز دارند و به نماز خودشان آگاهند و خداى آنها هم به كار آنها آگاه است .\r\nبنابراين ما چنين آياتى در قرآن داريم و نبايد اول برويم ببينيم كه آيا مىتوانيم معنى بكنيم كه مقصود از تسبيح [ و تحميد 
  ] چيست . قرآن چنين مطلبى مىگويد كه تمام ذرات عالم هستى خدا را تسبيح و حمد مىكنند ، و به ما هم مى گويد : ولى شما اى مردم فهم نمىكنيد اما چنين چيزى وجود دارد . البته خدا هم كه اين مطلب را بيان كرده ، نخواسته يك معمايى را كه هيچ وقت بشر به هيچ شكل آن را حل نمىكند بيان كرده باشد . قرآن اين را مىگويد براى اين كه ما تلاش كنيم تا به اين حقيقت برسيم و اين حقيقت را به اندازهء ظرفيت خودمان كشف كنيم و بفهميم .\r\nگفتيم مرحلهء دوم اين است كه ببينيم تلاشى كه افراد بشر بعد از اين راهنمايى قرآن ، در اين راه كرده‌اند چه بوده و در واقع اين آيات را چگونه خواسته‌اند تفسير كنند . اين سلسله آيات در قرآن مجموعاً دو گونه تفسير شده است كه ما مىتوانيم اين دوگونه را « حكيمانه » و « عارفانه » بناميم .\r\n\r\nتفسير حكيمانه\r\nبعضى اين آيات را حكيمانه تفسير كرده‌اند و گفته‌اند مقصود قرآن از اين كه مىگويد هر چيزى خدا را تسبيح و حمد مىكند ، تسبيح « تكوينى » و به « زبان حال » است . ما يك « زبان حال » داريم و يك « زبان قال » . زبان حال اين است كه يك موجودى - مثلًا يك انسان - حالتى پيدا مىكند كه با اين كه دهانش بسته است اما وضعش دارد با آدم حرف مىزند . مثلًا شما و دوستتان در خيابان ايستاده‌ايد و با همديگر صحبت مىكنيد . يك وقت شخص مفلوكى با يك قيافهء ژنده‌اى مىآيد در مقابل شما دو نفر مىايستد و گردنش را كج مىكند . حالتش نشان مىدهد كه [ مىگويد 
  ] من نيازمندم ، به من كمك كنيد . اين را « زبان حال » مىگويند . ولى يك وقت كسى مىآيد به زبان مىآورد كه كمكى به من بكنيد . اين مىشود « زبان قال » . بنابراين خيلى اوقات حالت بيرون انسان از ضمير انسان خبر مىدهد ، چنان كه مىگويند « رنگ رخسار خبر مىدهد از سرّ ضمير » . چگونه خبر مىدهد ؟ حرف كه نمىزند ، دلالت مىكند . انسان خيلى حرفها را به زبان بىزبانى مىزند . شايد افراد انسان با يكديگر كه برخورد مىكنند ، بيش از مقدارى كه با زبان ظاهر با هم حرف مىزنند ، به زبان بىزبانى با همديگر حرف مىزنند و خودشان را به يكديگر معرفى مىكنند .\r\nمن در كتاب مسئلهء حجاب نوشته‌ام كه بعضى از لباسها و بعضى از ژستها زبان‌دار است . آدمى كه وقتى راه مىرود بادى به غبغب مىاندازد ، صدايش را كلفت مىكند و\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nپايش را محكم به زمين مىكوبد ، در واقع مىخواهد به ديگران بگويد : دور باش ، كور باش ، از من بترس . همچنين يك زن دو جور لباس مىپوشد : يك وقت طورى لباس مىپوشد و در خيابانها راه مىرود كه خود وضعش داد مىزند و مىگويد كه من عفيفم ، كسى را نرسد كه چشم طمع به من بدوزد . اصلًا خود ژست و خود لباس مىگويد من چنينم ، و طبعاً افرادى هم كه دنبال شكارى مىروند و مىخواهند ببينند چه كسى اهلش است ، سراغ آنها نمىروند « 1 » . و يك وقت نقطهء مقابل آن است : همانطور كه آن شخص طورى لباس مىپوشد كه مىگويد از من بترس ، يك زن هم ممكن است طورى لباس بپوشد كه مىگويد بيا دنبال من . با زبان خودش حرف نمىزند ولى ژستش همه را دعوت مىكند كه بيا سراغ من و مرا تعقيب كن ، من اينكاره هستم . اين را مىگويند « زبان حال » . از مطلب خيلى خارج شديم .\r\nحال بعضى گفته‌اند اين كه قرآن مىگويد همه چيز خدا را تسبيح و حمد مىكنند ، مقصود به زبان حال است ، چون همهء اينها مخلوق خدا هستند و خاصيت مخلوق اين است كه يك جنبهء نقص دارد و يك جنبهء كمال . جنبهء نقص لازمهء مخلوقيت است و جنبهء كمال [ از ناحيهء خالق . 
  ] هرچه نقص دارد از ذات خودش است و هرچه كمال دارد از خالقش ( هرچه كمال در موجودات عالم مىبينيد از او بدانيد ) . پس در واقع به زبان حال ، خالق خودش را توصيف و حمد مىكند ، به زبان بىزبانى مىگويد : « بارك اللَّه به آن كه مرا آفريد . » تسبيحش هم اين است كه مىگويد اگر نقصى در من مىبينى ، اين نقص لازمهء ذات من است ، او از اين نقص منزّه است .\r\nالبته در اين كه هر مخلوقى به زبان حال ، حامد و مسبّح خالق خودش است شكى نيست و حرف درستى است . مخلوقات به زبان تكوين ، خدا را تسبيح و حمد مىكنند و هر اثرى حمدگو و تسبيح‌گوى مؤثّر خودش است . گلستان سعدى هم سعدى را حمد مىكند ، يعنى به زبان حال مىگويد بارك‌اللَّه به آن كه چنين اثر\r\n\r\n\r\n\r\n\r\n","description":"","footnote":"\r\n( 1 ) . قرآن در آن آيهء كريمه در سورهء احزاب مىفرمايد : يا ايُّهَا النَّبىُّ قُلْ لِازْواجِكَ وَ بَناتِكَ وَ نِساءِالْمُؤْمِنينَ يُدْنينَ عَلَيْهِنَّ مِنْ جَلابيبِهِنَّ ذلِكَ ادْنى انْ يُعْرَفْنَ فَلا يُؤْذَيْنَ . ( احزاب / 59 ) .\r\nمنظورم اين جمله است : ذلِكَ ادْنى انْ يُعْرَفْنَ فَلا يُؤْذَيْنَ . در شأن نزول اين آيه ذكر كرده‌اند و خلاصهء مطلب هم - آن طور كه استنباط كرده‌ايم - اين است كه زنان طورى لباس بپوشند كه آدمهاى هرزه مشترى خودشان را بشناسند ، يعنى به نحو لباس پوشيدنِ زنانِ آماده براى شكار لباس نپوشند .\r\n","page_name":" 512 ","page_number":512},
  {"content":"\r\n\r\nفوق‌العاده‌اى را ايجاد كرده . اگر نقصى هم در يك جا باشد ، مىگويد عالَم الفاظ است و بيش از اين ديگر نمىتوانسته . ولى آيا قرآن كه مىگويد :  إِنْ مِنْ شَيْءٍ إِلَّا يُسَبِّحُ بِحَمْدِهِ  ، نظرش به همين است ؟\r\n\r\nتفسير عارفانه\r\nتفسير دوم - كه من آن را به تفسير « عارفانه » تعبير مىكنم - مىگويد حرف شما درست است كه موجودات به زبان حال مسبّح و حامد پروردگارند ، ولى قرآن بالاتر از اين را مىگويد ، چون در ادامهء آيه مىفرمايد :  وَ لكِنْ لا تَفْقَهُونَ تَسْبِيحَهُمْ  ولى اين تسبيح را شما نمىفهميد . تسبيح به زبان حال را كه همه مىفهمند . بعلاوه قرآن مىگويد « هيچ چيزى نيست مگر . . . » يعنى همهء اشياء را مىگويد نه تنها عاقلها و ذىشعورها را ، ولى ضمير را آنچنان برمىگرداند كه گويى همهء موجودات عالم عاقلند و شاعر ، چون مىگويد :  وَ لكِنْ لا تَفْقَهُونَ تَسْبِيحَهُمْ  . « هُمْ » در زبان عرب ضميرى است كه براى اشخاص مىآورند نه براى اشياء ، و قرآن با اين كه سخنش دربارهء اشياء است ضمير را ضمير اشخاص آورده ، يعنى مىخواهد بگويد كه همهء اشياء از يك نظر اشخاص‌اند [ و شعور دارند . 
  ] و در همين آيه‌اى كه خوانديم « مرغان » را هم اضافه كرده . اگر « مرغان » نمىبود مىگفتيم قرآن مىگويد « كسانى كه در آسمان و زمين هستند » ؛ « كسانى كه در آسمان‌اند » يعنى ملائكه و « كسانى كه در زمين‌اند » يعنى انسانها ، مقصود از انسانها هم انسانهاى مؤمن است ،  كُلٌّ قَدْ عَلِمَ صَلاتَهُ وَ تَسْبِيحَهُ  همهء اينها به نماز و تسبيح خودشان آگاهند ؛ مىگفتيم اين مانعى ندارد ، انسانها و ملائكه به تسبيح خودشان آگاهند . ولى مىگويد « . . . و مرغان » ، مرغان را هم داخل كرده است . مرغ كه مسلّمْ شعور انسان و شعور ملائكه را ندارد ، پس معلوم مىشود در عالم مرغان هم يك حسابى هست كه ما وارد نيستيم و نمىدانيم .\r\nگفتيم تفسير اول تفسير حكيمانه است . حكيم ابونصر فارابى كه يكى از حكماى بسيار بزرگ جهان اسلام است ، عبارت خيلى شيرينى - ظاهراً در كتاب فصوص - دارد . او همين مطلب را ولى بيشتر با موضوع « زبان حال » بيان كرده است ، مىگويد : « صَلَّتِ السَّماءُ بِدَوَرانِها وَ الْارْضُ بِرَجَجانِها وَ الْمَطَرُ بِهَطَلانِهِ » آسمان كه گردش مىكند ، با گردش خود به درگاه الهى نماز مىبرد . گردش آسمان نماز آسمان\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nاست . زمين كه تكان مىخورد ، تكان خوردن زمين نماز زمين است . باران كه مىريزد ، ريزش باران نماز باران است ؛ چون روح و حقيقت نماز چيزى جز تسليم بودن [ در مقابل 
  ] امر حق و خالصانه و مخلصانه امر او را اطاعت كردن نيست .\r\nمىگويد : آسمان كه مىگردد و زمين كه تكان مىخورد و باران كه مىريزد ، همهء اينها امر پروردگارشان را اطاعت مىكنند ، نماز آنها همين است .\r\nولى مولوى كه مرد عارفى است و مسائل را عارفانه تفسير مىكند اين طور نمىگويد ؛ مىگويد « انسانهاى عادى [ تسبيح و تحميد موجودات را 
  ] نمىفهمند ، واقعاً موجودات جهان خداى خودشان را مىفهمند و درك مىكنند و مىشناسند و تسبيح و حمد مىكنند » و اين را مكرر و در جاهاى متعدد گفته است ، از جمله اشعار معروفى است كه مرحوم حاج شيخ عباس قمى هم در مفاتيح نقل كرده است ، مىگويد :\r\n جملهء ذرات عالم در نهان * با تو مىگويند روزان و شبان\r\nما سميعيم و بصيريم و هُشيم * با شما نامحرمان ما خامشيم\r\nچون شما سوى جمادى مىرويد * محرم جان خدادان كى شويد \r\nدر جاى ديگر شعرهاى خيلى عالىاى دارد كه متأسفانه همهء آن را حفظ نيستم ؛ مىگويد :\r\n معنى « اللَّه » گفت آن سيبويه * يولِهون فى الحوائج هُمْ لَديه \r\n« اللَّه » يعنى موجودى كه همهء موجودات نياز خودشان را به درگاه او مىبرند . بعد مىگويد خاك چنين ، باد چنين ، هوا چنين ، دريا چنين و صحرا چنين [ و اين گونه نياز خود را به درگاه او مىبرند : 
  ]\r\n بلكه جمله ماهيان در موجها * جملهء پرّندگان بر اوجها \r\nو خلاصه مىگويد ذره‌اى در عالم نيست الّا اين كه اين طور است « 1 » .\r\n\r\n\r\n\r\n\r\n","description":"","footnote":"\r\n( 1 ) . [ اشعار مولوى چنين است :\r\n معنى « اللَّه » گفت آن سيبويه * يولهون فى الحوائج هم لديه\r\nگفت الِهنا فى حوائجنا اليك * و التمسناها وجدناها لديك\r\nصد هزاران عاقل اندر وقت درد * جمله نالان پيش آن ديّان فرد\r\nهيچ ديوانهء فليوى اين كند * بر بخيلى عاجزى كُديه تند ؟\r\nگر نديدندى هزاران بار بيش * عاقلان ، كى جان كشيدنديش پيش ؟\r\nبلكه جمله ماهيان در موجها * جملهء پرّندگان بر اوجها\r\nپيل و گرگ و حيدر اشكار نيز * اژدهاى زفت و مور و مار نيز\r\nبلكه خاك و باد و آب و هر شرار * مايه زو يابند ، هم دى هم بهار 
  ] \r\n","page_name":" 514 ","page_number":514},
  {"content":"\r\n\r\n\r\nوجههء مُلكى و وجههء ملكوتى موجودات\r\nحال ، آنها كه مىگويند واقعاً غلغله‌اى از تسبيح موجودات در ذرات عالم هست مقصودشان چيست ؟ آيا مقصودشان اين است كه در همين فضا الآن صدا پراكنده است - همين طور كه امواج راديو هست - ولى ما نمىشنويم ؟ نه ، مقصودشان اين است كه هر موجودى و هر ذره‌اى كه در اين عالم هست دو وجهه و دو رو دارد : يك رو به اين جهان دارد كه در اين رو مرده است ، و يك رو به جهان ديگر دارد ، يك وجههء ملكوتى دارد كه در آن رو و در آن وجهه هر موجودى زنده و شاعر است .\r\nمىگويند مثلًا چوبى كه شما مىبينيد ، همهء حقيقت آن را درك نمىكنيد . عميق‌ترين علوم بشر ، آنجا كه علم بشر به عمق اتمها هم راه پيدا مىكند ، يك روى اين موجود را درك مىكند و آن « وجههء مُلكى » اين موجود است . همين موجود يك « وجههء ملكوتى » دارد كه از دست حس و علم ظاهر بشر خارج است . انسان بايد اهل دل و اهل معنا و اهل حقيقت بشود تا آن روى موجودات را هم درك كند . وقتى آن روى موجودات را درك كرد مىبيند موجودات چگونه در آن رو همه درّاك و هوشيار و عالم و مسبّح و حامدند . داود كه كوهها و مرغها با او تسبيح مىگفتند ، نه اين است كه اگر ما كنار داود بوديم صداى كوهها را مىشنيديم ( مردم ديگر بودند و نمىشنيدند ) ، داود گوش ديگرى داشت كه به باطن و ملكوت اشياء راه پيدا كرده بود و صداى ملكوت آنها را مىشنيد . اگر گوش باطن ما باز شود ما هم مىشنويم ، و خيال نكنيد كه اين يك مطلب به اصطلاح دورى است و فقط پيغمبرى بايد باشد ؛ نه ، حتى لزومى ندارد آن شخص پيغمبر باشد .\r\nشنيده‌ايد كه سنگريزه در كف مبارك پيغمبر اكرم تسبيح گفت . از جمله معجزات پيغمبر اكرم اين بود كه مشتى سنگريزه را به دست گرفتند و مردم ديدند سنگريزه‌ها در مشت پيغمبر تسبيح خدا مىگويند . در اينجا معجزهء پيغمبر اين نبود كه سنگريزه را به تسبيح درآورد ؛ معجزهء پيغمبر اين بود كه گوش افراد را باز كرد و آنها صداى سنگريزه را شنيدند . آن سنگريزه هميشه تسبيح مىگفت ؛ معجزهء پيغمبر در شنواندن اين صدا به آن گوشها بود نه در به صدا درآوردن آن سنگريزه‌ها .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n\r\nداستان حاج شيخ عباس قمى در وادىالسلام\r\nحال من براى اين كه نشان دهم كه اين امور خيلى هم فوق‌العاده نيست ، يك نمونهء نزديك از كسى كه مورد اعتماد و ايمان همهء شما و ماست عرض مىكنم . همين مرحوم حاج شيخ عباس قمى ( رضوان‌اللَّه عليه ) كه مرد بسيار باتقوايى بوده « 1 » ، اين داستان را در قم بالاى منبر نقل كرده بود و من آن را از دو نفر از مراجع تقليد زندهء حاضر كه پاى منبرش بوده‌اند شنيدم ( يكى آيت اللَّه گلپايگانى است ، ايشان گفتند من خودم پاى منبرش بودم ) . گفته بود : من در جوانى كه حالم خوب بود - ولى حالا چنين نيستم - يك وقتى كه حالى داشتم رفتم به زيارت وادى السلام در نجف . يك وقت احساس كردم كه يك صداى مهيبى از آن دوردستها مىآيد ، درست مثل اين كه شترى را بخواهند داغ كنند و اين شتر نعره بكشد . ولى هرچه اطرافم را نگاه كردم شترى نديدم اما صداى نعره ، عجيب مىآمد . وادىالسلام خلوت بود . در اين بين متوجه شدم كه در آن سر وادىالسلام چند نفر حركت مىكنند . گفتم شايد اينها دارند شتر داغ مىكنند . همين طور آرام آرام راه افتادم و به طرف آنها رفتم . ديدم بله ، صدا از همان جا مىآيد ولى وقتى كه رسيدم ديدم آنجا شترى نيست ، ميّتى را آورده‌اند و مىخواهند دفن كنند و اين صدا صداى همين ميّت است و من به اين شدت مىشنوم و اينها نمىشنوند . من از آن سر وادىالسلام اين صدا را مىشنيدم ، خيال مىكردم شتر داغ مىكنند ، حالا هم آمده‌ام اينجا و مىشنوم ، ولى اينها نمىشنوند .\r\nحال خيال نكنيد هر آواز و هر صدايى كه در عالم باشد همه مىشنوند . آن صدا ، صداى ديگرى است و آن گوش هم بايد گوش ديگرى باشد .\r\n\r\nداستان شيخ بهايى در تخت فولاد اصفهان\r\nمجلسىِ اول ( پدر مرحوم مجلسى معروف ) كه او هم مرد بسيار جليل‌القدر و عالم و\r\n\r\n\r\n\r\n\r\n","description":"","footnote":"\r\n( 1 ) . ما دورهء ايشان را درك نكرديم ، به اين معنا كه تا ايشان در مشهد بودند ما بچه و كوچك بوديم و وقتى كه ايشان به قم آمده بودند باز ما در قم نبوديم . وقتى ما به قم رفتيم ، ايشان تازه از قم رفته بودند و بعد هم طولى نكشيد كه درگذشتند و شرف [ ملاقات و مصاحبت ايشان 
  ] نصيب ما نشد . ولى هركس كه با اين مرد بزرگ بوده است ، اين مرد را به عنوان مجسمه‌اى از تقوا و خداترسى و خداشناسى شناخته بود . افراد شكّاك بدبين - كه چنين اشخاصى را من ديده‌ام كه اينها به اصطلاح به فلك ايمان پيدا نمىكنند ، به همهء مردم بدبين هستند و هر آدم عادلى را كه بگوييد ، به او بدبينى دارند - به حاج شيخ عباس كه مىرسيدند مىگفتند : نه ، او آدم خوبى است . يك چنين آدمى بود .\r\n","page_name":" 516 ","page_number":516},
  {"content":"\r\n\r\nمتقى و فوق‌العاده‌اى بوده و از شاگردان شيخ بهايى است نقل مىكند كه شش ماه قبل از وفات شيخ بهايى ، روزى ما در خدمت ايشان به زيارت اهل قبور در تخت فولاد اصفهان - كه قبر باباركن‌الدين در آن جا بوده و شايد هنوز هم باشد - رفتيم . يك وقت ديدم ايشان رو كرد به ما و گفت : شما چيزى نشنيديد ؟ گفتم : نه . ديگر سكوت كرد و حرفى نزد ، راه افتاد و آمد . از آن روز ما ديديم حال شيخ تغيير كرده ، بيشتر به خود پرداخته ، حال توبه و انابه پيدا كرده و يك حال ديگرى غير از حال سابق دارد .\r\nهمهء ما شاگردها حدس زديم هرچه بود ، آن روز اتفاق افتاد . ايشان مىگويد من از ساير شاگردها جسورتر بودم ، قرار شد من از ايشان بپرسم كه منشأ اين تغيير حالت شما چيست ؟ رفتم از ايشان پرسيدم ، ايشان گفت : من آن روز وقتى از كنار قبر عبور مىكرديم اين صدا را از قبر شنيدم كه « شيخ در فكر خود باش ، مرگت نزديك است ، چرا به خودت نمىپردازى ؟ » و شش ماه بعد مرد .\r\nحال مىبينيد كه از يك گروه ، يك صدا را يكى مىشنود و ديگرى نمىشنود .\r\nعالم ما عميق‌تر و پيچيده‌تر و رشته‌دارتر از اين حرفهاست كه وقتى قرآن به ما گفت تمام ذرات عالم تسبيح مىكنند ، بگوييد من كه گوشم را مىگذارم نمىشنوم ! و چرا در لابراتوارها هرچه تجزيه كرده‌اند ، اين صدا را نشنيده‌اند ؟ ! اين حرفها [ از روى 
  ] نادانى است ، حقيقتْ چيز ديگرى است .\r\n\r\nسخن پيامبر صلى الله عليه و آله\r\nپيغمبر اكرم فرمود : اول بار كه در كوه حرا به من وحى نازل شد و جبرئيل نازل گرديد ، آيات اول سورهء « اقرأ » را آورد :\r\n      اقْرَأْ بِاسْمِ رَبِّكَ الَّذِي خَلَقَ . خَلَقَ الْإِنْسانَ مِنْ عَلَقٍ . اقْرَأْ وَ رَبُّكَ الْأَكْرَمُ . الَّذِي عَلَّمَ بِالْقَلَمِ . عَلَّمَ الْإِنْسانَ ما لَمْ يَعْلَمْ       « 1 »       .      \r\nيك مرتبه احساس كردم كه گويا همهء جهان دگرگون شده . حركت كردم و به طرف منزل آمدم . قدم به قدم كه برمىداشتم ، سنگها و تمام ذرات عالم وجود را مىديدم كه\r\n\r\n\r\n\r\n\r\n","description":"","footnote":"\r\n( 1 ) . علق / 1 - 5 .\r\n","page_name":" 517 ","page_number":517},
  {"content":"\r\n\r\nبه من سلام مىكنند و با من حرف مىزنند .\r\nاصلًا معنى  « اللَّهُ نُورُ السَّماواتِ وَ الْأَرْضِ »  همين است . كجاست كه در آنجا نور خدا نباشد ، و مگر مىشود نور خدا در جايى باشد و آگاهى و شعور و ادراك در آنجا نباشد ؟ البته هر موجودى ادراك و شعور و آگاهىاش به آن درجهء وجودى خودش بستگى دارد .\r\nبنابراين وقتى كه ما مىگوييم جمادات حيات ندارند راست مىگوييم ، نمىخواهيم بگوييم جمادات حيات دارند به آن معنا كه نباتات حيات دارند . نباتات حياتى دارند ، حيوانات حيات عاليترى دارند و انسان حيات عاليتر و كاملترى دارد در اين رو « 1 » ، و در اين رو جمادات هيچ حياتى ندارند . ولى در آن روى ديگر « 2 » ، جمادات هم داراى نوعى حيات و بينش و دانش و آگاهى هستند و اين حقيقتى است كه قرآن به ما آموخته است :\r\n أَ لَمْ تَرَ أَنَّ اللَّهَ يُسَبِّحُ لَهُ مَنْ فِي السَّماواتِ وَ الْأَرْضِ وَ الطَّيْرُ صَافَّاتٍ كُلٌّ قَدْ عَلِمَ صَلاتَهُ وَ تَسْبِيحَهُ . \r\nعرض كردم راجع به اين « الَمْ تَرَ » بعضى گفته‌اند يعنى « ا لَمْ تَعْلَمْ » آيا نمىدانى ؟\r\nكه منظورشان اين بوده كه تسبيح را به زبان حال بدانند ، ولى مرحوم فيض در تفسير صافى « 3 » از يك مرد بزرگى نقل مىكند كه در اينجا مخاطبْ شخص پيغمبر است ؛ به پيغمبر مىگويد : « آيا شهود نكردى ؟ » يعنى تو كه اينها را به شهود درك كردى .\r\n أَ لَمْ تَرَ أَنَّ اللَّهَ يُسَبِّحُ لَهُ مَنْ فِي السَّماواتِ وَ الْأَرْضِ  [ آيا شهود نكردى كه 
  ] خدا را تسبيح مىكند هركه در آسمانهاست و هركه در زمين است . در اينجا چون « هركه » ( مَنْ ) فرموده است ، بعضى گفته‌اند اين آيه عموميّت ندارد ، خصوص ملائكه را در آسمانها و انسان را در زمين شامل مىشود ، ولى عدهء ديگرى مىگويند نه ، « مَنْ » در اينجا با « ما » در جاى ديگر فرق نمىكند . چون فعلى را به اينها نسبت مىدهد كه از نوع [ افعال مخصوص 
  ] « ذوى العقول » است ، « مَنْ » بيان شده است . نمىخواهد\r\n\r\n\r\n\r\n\r\n","description":"","footnote":"\r\n( 1 ) . [ وجههء مُلكى . 
  ]\r\n( 2 ) . [ وجههء ملكوتى . 
  ]\r\n( 3 ) . ج 3 / ص 439 .\r\n","page_name":" 518 ","page_number":518},
  {"content":"\r\n\r\nبگويد آنها [ كه خدا را تسبيح مىكنند 
  ] انسان‌اند يا فرشته ، ولى چون كارى كه مىكنند شبيه كار انسان است ، خدا آنها را « كس » خوانده است نه « چيز » : آيا نمىبينى كه خداوند را تسبيح مىكند هركس در آسمان است و هركس در زمين است و هم مرغان در حالى كه صف كشيده‌اند ؟\r\n كُلٌّ قَدْ عَلِمَ صَلاتَهُ وَ تَسْبِيحَهُ  . اين جمله را هم دو جور تفسير كرده‌اند . بعضى گفته‌اند خدا از نماز و تسبيح همهء اينها آگاه است . ولى نظر بهتر - كه قرينه‌اش هم آيهء بعد است ، چون آگاه بودن خدا به نماز و تسبيح اينها را در جملهء بعد بيان كرده است - اين است كه خود اينها به نماز و تسبيح خودشان آگاهند .  كُلٌّ قَدْ عَلِمَ صَلاتَهُ وَ تَسْبِيحَهُ وَ اللَّهُ عَلِيمٌ بِما يَفْعَلُونَ  اينها به كار خودشان آگاهند و خداى متعال به تمام كارهاى اينها آگاه است . و صلّى اللَّه على محمّد و آله الطاهرين .\r\nباسمك العظيم الاعظم الاعزّ الاجلّ الاكرم يا اللَّه . . .\r\nخدايا دلهاى ما را به نور قرآن منوّر بگردان ، قلبهاى ما را به نور هدايت خودت روشن بفرما ، نيتهاى ما را خالص بگردان ، اموات ما غريق رحمت خودت بفرما .\r\n\r\n","description":"","footnote":"","page_name":" 519 ","page_number":519},
  {"content":"\r\n\r\n11\r\n\r\nتفسير سورهء نور ( 11 )\r\nاعوذ باللَّه من الشيطان الرجيم\r\n  وَ لِلَّهِ مُلْكُ السَّماواتِ وَ الْأَرْضِ وَ إِلَى اللَّهِ الْمَصِيرُ . أَ لَمْ تَرَ أَنَّ اللَّهَ يُزْجِي سَحاباً ثُمَّ يُؤَلِّفُ بَيْنَهُ ثُمَّ يَجْعَلُهُ رُكاماً فَتَرَى الْوَدْقَ يَخْرُجُ مِنْ خِلالِهِ وَ يُنَزِّلُ مِنَ السَّماءِ مِنْ جِبالٍ فِيها مِنْ بَرَدٍ فَيُصِيبُ بِهِ مَنْ يَشاءُ وَ يَصْرِفُهُ عَنْ مَنْ يَشاءُ يَكادُ سَنا بَرْقِهِ يَذْهَبُ بِالْأَبْصارِ   « 1 »   .  \r\nاز اين دو آيه‌اى كه تلاوت كردم آيهء اول كه آيهء كوتاهى است و مجموعاً دو جمله است ، به منزلهء تتمّه‌اى است از آيه‌اى كه در جلسهء قبل تفسير شد . مفاد اين دو جمله اين است :\r\n\r\nجهان صيرورت و شدن\r\nدر جملهء اول مىفرمايد :  وَ لِلَّهِ مُلْكُ السَّماواتِ وَ الْأَرْضِ  قدرت و فرماندهى تمام آسمانها و زمين از آنِ اوست ، همه چيز در قبضهء اختيار و در فرمان اوست ، هيچ\r\n\r\n\r\n\r\n\r\n","description":"","footnote":"\r\n( 1 ) . نور / 42 و 43 .\r\n","page_name":" 520 ","page_number":520},
  {"content":"\r\n\r\nموجودى از موجودات نيست كه از تحت نفوذ و فرمان او خارج باشد . جملهء دوم :\r\nوَ الَى اللَّهِ الْمَصيرُ . « مصير » از همان مادهء « صيرورت » است و صيرورت يعنى از حالى به حالى رفتن ، از وضعى به وضعى تغييرشكل دادن ، مثل اين كه مىگوييم نطفه علقه گرديد و علقه مضغه گرديد و مضغه عظام گرديد تا بالاخره يك بچهء انسان شد ؛ جنين صَبى گرديد ، صبى رجل گرديد . جهان ما جهانِ « گرديدن » است ، جهانِ صيرورت است . اگر چوبى را در نظر بگيريم ، آن چيزى كه امروز اين چوب هست هميشه اين چوب نبوده است ، چيز ديگرى بوده كه « چوب » گرديده است و اين چوب هم هميشه چوب باقى نخواهد ماند ، باز چيز ديگر خواهد گشت .\r\nيك سؤال هست و آن سؤال اين است : اين كه خاكى آدم بشود ، آدمى خاك بشود ، آب و خاك و هوايى مثلًا درخت بشوند ، درختى حيوان بشود ، حيوانى انسان بشود ؛ پايان اين گرديدنها چيست ؟ آيا همين طور يك گرديدنهاى بىهدفى است ؟\r\nيك چيزى چيزى مىشود ، باز آن چيز چيز ديگر مىشود و آن چيز چيز ديگر و همين طور . . . ؟ يا نه ، پايان همهء گرديدنها به سوى خداست و روح و حقيقت معاد هم همين است . اين جملهء  « وَ لِلَّهِ مُلْكُ السَّماواتِ وَ الْأَرْضِ وَ إِلَى اللَّهِ الْمَصِيرُ »  در واقع همين مطلب را مىگويد : همه چيز از آنِ خداست و به سوى خداست . مفادش با مفاد آيهء كريمه‌اى كه به دستور خود قرآن وقتى كه انسان مصيبتى را مىشنود آن را تلاوت مىكند :  « إِنَّا لِلَّهِ وَ إِنَّا إِلَيْهِ راجِعُونَ »  « 1 » يكى است ، با اين تفاوت كه در آنجا « انّا » مىگوييم ، ظاهر كلمه اختصاص به انسانها دارد ، ولى از اين آيه حتى اين مقدار هم بوى اختصاص نمىآيد ، مىگويد : همه چيز از آنِ اوست و همه چيز به سوى اوست ، و در واقع به همان دليل كه همه چيز از اوست و از آنِ اوست ، به سوى او هم هست .\r\n\r\nمعنى توحيد\r\nاز جمله دعاهايى كه در بين تكبيرات افتتاحيه - يعنى شش تكبيرى كه خواندن آنها قبل از تكبيرة الاحرام مستحب است - مىخوانيم ، اين دعاست :\r\nلَبَّيْكَ وَ سَعْدَيْكَ وَ الْخَيْرُ فى يَدَيْكَ وَ الشَّرُّ لَيْسَ الَيْكَ وَ الْمَهْدِىُّ مَنْ\r\n\r\n\r\n\r\n\r\n","description":"","footnote":"\r\n( 1 ) . بقره / 156 .\r\n","page_name":" 521 ","page_number":521},
  {"content":"\r\n\r\nهَدَيْتَ ، عَبْدُكَ وَ ابْنُ عَبْدَيْكَ ذَليلٌ بَيْنَ يَدَيْكَ ، مِنْكَ وَ بِكَ وَ لَكَ وَ الَيْكَ .\r\nتوحيد يعنى اين : از توست ( همه چيز از توست ) و به توست و مال توست و به سوى توست .\r\nحال در اين آيات سورهء نور دوتا از اينها : « لَكَ » و « الَيْكَ » [ آمده است : 
  ]  وَ لِلَّهِ مُلْكُ السَّماواتِ وَ الْأَرْضِ وَ إِلَى اللَّهِ الْمَصِيرُ  ، و چنين به نظر مىرسد كه اين آيه به منزلهء تعليل آيهء پيش است ؛ يعنى آيهء پيش كه فرمود « همهء موجودات « 1 » تسبيح‌گوى خداوند و شناسا و ثناگوى خالق خود هستند » دليلش اين است كه همه چيز از آنِ اوست و چون از آنِ اوست به سوى اوست ؛ به همين جهت اصلًا وجودشان تسبيح است ، صيرورتشان تسبيح است ، حركت و جنبش‌شان تسبيح است . در اين زمينه مولوى شعرهاى خيلى خوبى دارد ، مىگويد :\r\n جزءها را رويها سوى كل است « 2 » * بلبلان را عشق با روى گل است\r\n. . . آنچه از دريا ، به دريا مىرود « 3 » از همان جا كآمد آنجا مىرود « 4 » از سر كُه سيلهاى تيزرووز تن ما جان عشق‌آميز رو \r\n « لِلَّهِ مُلْكُ السَّماواتِ وَ الْأَرْضِ »  از آنِ اوست ،  « وَ إِلَى اللَّهِ الْمَصِيرُ »  و به سوى اوست .\r\nبه همان دليل كه از اوست ، به سوى اوست .\r\nاگرچه نوبت آيهء بعد است كه راجع به كيفيت نزول باران ( تشكيل ابرها و ريزش باران و تگرگ و خصوصيت اينها ) بحث كرده است كه اين آيه هم از معجزات قرآن است ، ولى من اكنون وارد اين آيه نمىشوم ، جلسهء بعد ان‌شاءاللَّه دربارهء آن صحبت مىكنم . حال كه بحث تسبيح موجودات و بحث بازگشت همهء موجودات به سوى پروردگار به ميان آمد و شبهاى ما هم شبهاى ماه مبارك رمضان است ، مطلبى\r\n\r\n\r\n\r\n\r\n","description":"","footnote":"\r\n( 1 ) . اين كه عرض مىكنيم « همهء موجودات » ، به كمك آيات ديگر است .\r\n( 2 ) . البته تعبير « جزء » و « كل » اندكى [ نارساست 
  ] ، شعر است ديگر . هر جزئى رويش به كلّ خودش است .\r\n( 3 ) . مىگويد اين بارانها را شما مىبينيد چگونه از دريا برمىخيزد ، آخر هم برمىگردد به همان جا كه بوده است . چون از درياست ، به دريا هم برمىگردد .\r\n( 4 ) . از همان جا كه آمده به اصل خودش باز مىگردد :\r\n هركه او مهجور ماند از اصل خويش * بازجويد روزگار وصل خويش \r\n","page_name":" 522 ","page_number":522},
  {"content":"\r\n\r\nرا برايتان توضيح مىدهم .\r\n\r\nرسالت دين\r\nدين يك رسالتى دارد كه اين رسالت از غير دين ساخته نيست ؛ يعنى از عقل و علم و فكر بشر اين رسالت ساخته نيست و اگر در حدود علم و عقل بشر مىبود به همان عقل و علم بشر واگذار مىشد و ديگر ، پيغمبران مبعوث نمىشدند . اسلام براى عقل بشر فوق‌العاده ارزش قائل است ، براى تفكر فوق‌العاده ارزش قائل است ، براى علم و مطالعه و آزمايش و مشاهدهء موجودات و - به تعبير خود قرآن - براى سير در آيات آفاق و انفسْ فوق‌العاده ارزش قائل است ، ولى اينچنين نيست كه عقل و فكر و استدلال و علم و مشاهده و آزمايش ، هر اندازه ترقى كند ، بتواند آن نشانه‌هايى را كه دين از انسان يا از جهان داده است ارائه كند . اين ديگر فقط رسالت دين است ، و آن مقدار كه شما مىبينيد علم و عقل بشر حقايقى را كه دين بيان كرده است تأييد مىكند ( به قول ويليام جيمز ) بعد از راهنمايى دين بوده ، يعنى بعد از آن بوده كه دين حقايقى را ارائه داده ، علم دومرتبه رفته است ببيند قضيه از چه قرار است و نشانه‌هايى هم بر صدق و تأييدش پيدا كرده است .\r\n\r\nجهانى كه دين ارائه مىدهد\r\nيكى از آن رسالتها همين مطلب است كه دين - به تعبير امروزيها - جهان‌بينى ما را تغيير مىدهد ، يعنى بينش ما را دربارهء جهان تغيير مىدهد . جهانى كه ما با حس خودمان آن را احساس مىكنيم و با عقل خودمان آن را درك مىكنيم يك جور جهان است ؛ جهانى كه نور وحى به ما ارائه مىدهد همين جهان است اما با يك تار و پود خيلى بيشترى . وحى به ما اين جور مىگويد :   سَبَّحَ لِلَّهِ ما فِي السَّماواتِ وَ الْأَرْضِ   تمام ذرات هستى زبانشان به تسبيح خدا گوياست ولى شما نمىفهميد « 1 » . بعد در مورد خود انسان ( و اين مهم است ) شناخت عميقى ارائه مىدهد . ما براى خودمان چشم سراغ داريم ، گوش سراغ داريم ، لامسه سراغ داريم ، شامّه سراغ داريم ، ذائقه\r\n\r\n\r\n\r\n\r\n","description":"","footnote":"\r\n( 1 ) . [ ظاهراً نظر استاد به اين آيه نيز بوده است : وَ انْ مِنْ شَىْءٍ الّا يُسَبِّحُ بِحَمْدِهِ وَ لكِنْ لاتَفْقَهون‌َتَسْبيحَهُمْ : اسراء / 44 . 
  ]\r\n","page_name":" 523 ","page_number":523},
  {"content":"\r\n\r\nسراغ داريم ، عقل و فكر سراغ داريم و بيش از اين چيزى در خودمان سراغ نداريم .\r\nانبيا مىآيند به ما مىگويند - طبق مثَل معروف - اى انسان ! تو همين مقدار كه ظاهر هستى چند برابرِ اين مخفى هستى .\r\nبراى نزديك شدن به مطلب يك مثل عاميانه ذكر مىكنيم و يك مطلب علمى .\r\nمثل عاميانه اين است : يادم هست كه وقتى بچه بوديم ، اين بچه‌هاى شيطان را اين جور تعبير مىكردند ، مىگفتند : اين بچه را مىبينى ؟ همين قدر كه هست ، دو برابرِ اين زير زمين است ، يعنى اين را به اين كوچكى نبين ، اين چند برابر است ؛ اين قدرش را مىبينى ، دو برابر آن زير زمين است .\r\n\r\nدنياى شعور باطن انسان\r\nعلمِ امروز هم دربارهء روح انسان به چنين كشفى نائل شده است . در قديم غالباً اين طور خيال مىكردند « 1 » كه جسم من همين چيزى است كه دارم مىبينم ، روح من هم همين است كه خودم در درون و ضمير خودم [ مىيابم . 
  ] از ضمير و دل خودم كه خودم باخبرم ! اين روح من ، اين هم جسم من . پس من اگر از هرچه خبردار نباشم از جسم و روح خودم باخبرم . ولى روان‌شناسى و روان‌كاوىِ امروز ثابت كرده است كه از روح انسان فقط مقدار كمى براى انسان پيداست و بيشترينِ او از خود انسان مخفى است . اين جور مثل مىزنند ، مىگويند شما يك هندوانه يا يك قطعه يخ را بيندازيد در حوض ، بعد ببينيد از اين هندوانه يا قطعه يخ چقدر از آب بيرون است و چقدر داخل آب است . وقتى نگاه مىكنيد ، مىبينيد مقدار كمى از اين هندوانه يا يخ از آب بيرون است ، بقيه‌اش زير آب است . مىگويند روح انسان هم اين طور است .\r\nيك مقدار از روح انسان براى خود انسان آشكار است ، مقدار بيشتر روح انسان از خود انسان هم مخفى است . هركسى يك دنياى درون مخفى از خودش دارد ، آن را مىگويند دنياى شعور باطن ، كه گاهى آن دنياى درون مخفى كه خود انسان هم از آن بىخبر است ، در خواب يا در بيدارى ، در حال غضب و خشم اثرى بيرون مىدهد .\r\n\r\n\r\n\r\n\r\n","description":"","footnote":"\r\n( 1 )\r\n. اين كه مىگويم « غالباً » براى اين است كه در قديم نيز بوده‌اند افرادى كه به حقيقت مطلب رسيده‌بودند .\r\n","page_name":" 524 ","page_number":524},
  {"content":"\r\n\r\n\r\nتمثيل مولوى\r\nمولوى فوق‌العاده اعجوبه است ، در مسائل روحى عجيب است . با اين كه اين نظريه را روان‌شناسان در قرن بيستم كشف كرده‌اند ولى اين عارف و خيلى از عارفهاى ديگر كه در مسائل روحى وارد هستند ، به نظير اين مطالب برخورد كرده‌اند ؛ مىگويد : اى انسان ! تو خيال نكن كه باطن خودت را خوب شناخته‌اى ! مَثل اين جور مىآورد ، مىگويد :\r\n بهر غسل ار در روى در جويبار * بر تو آسيبى زند در آب ، خار\r\nگرچه پنهان خار در آب است پست * چونكه در تو مىخلد دانى كه هست \r\nمىگويد آيا اتفاق افتاده كه يك وقتى لباسهايت را كنده‌اى ، رفته‌اى در جوى آب كه غسل بكنى ، آب از اينجا مىگذشته ، نگاه كرده‌اى ، ديده‌اى آبِ خيلى خوب و صافى است ، چيزى هم در آن نيست ، ولى سرت را كه زير آب مىكنى و مىروى ته آب ، يك دفعه مىبينى سوزشى ناراحتت كرد ، معلوم مىشود خارى در آنجا هست . اين خار در داخل آب وجود داشت ولى تو خبر نداشتى . وقتى كه رفتى زير آب و آن خار به تنت خليد [ از آن آگاه شدى 
  ] ، باز هم آن را نمىبينى ولى به دليل اين كه مىخلد و تو را ناراحت مىكند [ به وجود آن پى مىبرى . 
  ] بعد مىگويد :\r\n خار خار حسها و وسوسه * از هزاران كس بود نى يك كسه « 1 » \r\nمىگويد : اى انسان ! تو گاهى خيال مىكنى كه يك موجود بسيار پاكى هستى و هيچ عيب و نقصى ندارى ، ولى اگر توجه كنى ، گاهى از روى خار خارهاى روحى كه در تو پيدا مىشود ، از روى ميلها و وسوسه‌هايى بايد بفهمى كه در درونت يك چيزهايى هست ، خودت از آن بىخبر هستى .\r\n\r\nمثال ديگر\r\nمثال ديگرى ذكر مىكند . در آن مثال انسان را به حوضى تشبيه مىكند كه در ته آن حوض كثافتهايى ( سرگين و امثال آن ) جمع مىشود ، ولى اينها رسوب مىكند و\r\n\r\n\r\n\r\n\r\n","description":"","footnote":"\r\n( 1 ) . مثنوى ، دفتر اول .\r\n","page_name":" 525 ","page_number":525},
  {"content":"\r\n\r\nته‌نشين مىشود . صبح زود وقتى انسان مىرود سر حوض ، به حوض نگاه مىكند مىبيند آبْ صاف است مثل اشك چشم و تا آن ته حوض پيداست . آدم احساس نمىكند كه در اينجا يك چيز ديگرى وجود داشته باشد . ولى دو سه ساعتى از طلوع آفتاب مىگذرد ، آفتاب روى اين آب مىتابد ، حرارتْ سبك را سنگين‌تر و سنگين را سبك‌تر مىكند ، يك مرتبه مىبينيد از آن ته حوض چه كثافتها بيرون مىزند ، يك دفعه مىبينيد چيزى از ته حوض جستن كرد و آمد بالا ، يك قطعه سرگين . آدم باور نمىكرد كه در ته اين حوض به اين صافى و پاكى يك چنين كثافتى وجود داشته باشد . مىگويد : اى انسان ! تو گاهى و در شرايطى روح خودت را نگاه مىكنى ، مىگويى الحمدللَّه وقتى كه من نگاه مىكنم مىبينم از اخلاق رذيله چيزى در من وجود ندارد ؛ ولى اشتباه مىكنى ، بگذار يك آفتاب بتابد ، بگذار يك ناراحتى به وجود بيايد ، آنگاه خودت را امتحان كن ، بعد ببين چه چيزها از آن ته روحت بالا مىآيد به صورت سخن ، به صورت عمل ، به صورت فحش ، به صورت تهمت ، به صورت غيبت و به صورتهاى ديگر .\r\nغرضم اين جهت است : از نظر علم امروز اين مطلب ثابت است كه روح انسان ، قسمتى از آن بر خودش مكشوف است و قسمت بيشترش از خود انسان هم مخفى است . در سورهء طه اين طور مىخوانيم : فَانَّهُ يَعْلَمُ السِّرَّ وَ اخْفى « 1 » خدا از راز آگاه است و از پنهان‌تر از راز آگاه است . از امام سؤال كردند : « از راز پنهان‌تر » چيست ؟ مگر چيزى از راز پنهان‌تر هم هست ؟ فرمود : بله ، از راز پنهان‌تر آن است كه يك چيزى در روح تو وجود دارد ، خودت هم يادت نيست . راز آن است كه خودت آگاهى ، ديگران خبردار نيستند ؛ پنهان‌تر از راز آن است كه خودت هم آگاه نيستى ولى در تو وجود دارد .\r\nدر دعاى كميل جمله‌اى است كه همين حقيقت از آن كشف مىشود .\r\nاميرالمؤمنين به خدا عرض مىكند كه من بديهايى دارم ، ملائكهء تو كه رقيب « 2 » من هستند آنها مىدانند ولى « وَ كُنْتَ انْتَ الرَّقيبَ عَلَىَّ مِنْ وَرائِهِمْ وَ الشّاهِدَ لِما خَفِىَ عَنْهُمْ » چيزهايى من در درون دارم كه ملائكه هم بىخبرند ، فقط تو مىدانى ( خيلى عجيب\r\n\r\n\r\n\r\n\r\n","description":"","footnote":"\r\n( 1 ) . طه / 7 .\r\n( 2 ) . [ به معنى مراقب و شاهد . 
  ]\r\n","page_name":" 526 ","page_number":526},
  {"content":"\r\n\r\nاست ) ، در من چيزهايى وجود دارد كه ملائكه هم از آن عمق بىخبرند ، فقط تو خودت مىدانى .\r\n\r\nباطن و جان عالَم\r\nآن تمثيل عاميانه و اين حرفى كه علما امروز ثابت كرده‌اند كه روح انسان يك مقدارش آشكار است و مقدار بيشترش مخفى و پنهان است ، اينها را براى اين ذكر كردم [ كه بگويم 
  ] نه تنها روح انسان چنين است ، خود جهان هم همين طور است . ما مقدارى از جهان را داريم مىبينيم ، مقدار بيشترش حكم همان هندوانهء زير آب را دارد و آن ، باطن و جانِ عالم است و ما از آن بىخبريم . و خود ما هم همين طور : ما غير از اين چشم ، چشم ديگر داريم ؛ غير از اين گوش ، گوش ديگر داريم ؛ غير از اين ذائقه ، ذائقهء ديگر داريم ؛ غير از اين لامسه ، لامسهء ديگر داريم ؛ غير از اين شامّه ، شامّهء ديگر داريم ، و باز غير از همهء اينها قواى ديگر داريم . اين كه قبلًا عرض كردم يك آدم پاك و مهذّب و منزّه صداهايى را در همين جهان مىشنود كه ما نمىشنويم ، معلوم مىشود كه يك حواس ديگرى هم هست . علم امروز وجود حواس زيادى را احتمال مىدهد ، و حتى ممكن است حيوانات چيزهايى را احساس كنند كه ما انسانها احساس نمىكنيم . حديث است كه پيغمبر اكرم فرمود : من قبل از دورهء رسالت ، در مدتى كه گوسفند چرانى مىكردم ، گاهى مىديدم اين گوسفندها مثل اين كه يك تكانى مىخورند ، ولى من چيزى احساس نمىكردم ، اما بعد از اين كه به نبوت رسيدم پرسيدم ، گفتند اين حيوانات صداهايى را مىشنوند كه انسانها نمىشنوند .\r\nاصلًا عبادت براى چيست ؟ براى اين است كه در ما نورانيت پيدا شود ، يعنى همان حسى كه اسمش را مىخواهيد حس ششم بگذاريد يا حس دهم و يا حس صدم ؛ بلكه به آن عمق و جان عالم راه پيدا كنيم ، خودمان جان و دل پيدا كنيم و با جان عالم آشنا شويم . فخر رازى رباعى خوبى دارد ، مىگويد :\r\n ترسم بروم عالم جان ناديده « 1 » * بيرون روم از جهان ، جهان ناديده \r\n\r\n\r\n\r\n\r\n","description":"","footnote":"\r\n( 1 ) . مىترسم بميرم و عالم جان را نديده باشم .\r\n","page_name":" 527 ","page_number":527},
  {"content":"\r\n\r\nدر عالم جان چون روم از عالم تن « 1 » در عالم تن عالم جان ناديده\r\nمىگويد وقتى كه هنوز در اينجا هستم و با عالم جان آشنا نشده‌ام ، بعدش هم ديگر فايده ندارد ، وقتى هم بميرم كور مرده‌ام ، همان كه قرآن فرمود :  وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا  « 2 » آن كه در اين جهان كور باشد در آخرت كور است و گمراهتر .\r\n\r\nكورباطنى\r\nمقصود از « اعمى » چيست ؟ آيا مقصود كسى است كه در اين دنيا چشم سر نداشته باشد ؟ اين كه براى كسى جرم نمىشود ، و چقدر اولياءاللَّه بوده‌اند كه چشم نداشته‌اند .\r\nمرحوم سيد احمد كربلايى يكى از بزرگان بوده است . نامه‌هايى ميان ايشان و عالم بسيار بزرگ مرحوم حاج شيخ محمدحسين اصفهانى ( رضوان‌اللَّه عليه ) استادِ علامهء طباطبايى رد و بدل شده است . گفتند مرحوم آقا سيد احمد يك چشمش كور بوده . علامهء طباطبايى ( سلّمه‌اللَّه تعالى ) نقل مىكردند كه او در آخرين نامه‌اش مىنويسد : « دوست دارم كه چشم ديگرم هم كور بشود كه جز او ديگر چيزى را نبينم . » يك چنين كورى از هر بينايى بيناتر است .\r\nابوبصير از اصحاب حضرت باقر و حضرت صادق عليهما السلام است و كور بوده « 3 » .\r\nروزى حضرت باقر عليه السلام با بعضى از اصحاب در مسجد مدينه نشسته بودند . حضرت عملى را انجام دادند كه ممكن است شما تعجب كنيد ، ولى تعجب نكنيد كه اين را خيلى از شيعيان كوچكشان هم دارند ( من سراغ دارم ) . حضرت به آنهايى كه آنجا بودند فرمود كه من الآن اينجا همين طور كه نشسته‌ام مخفى مىشوم ، هركسى كه مىآيد از او سراغ مرا بگيريد ، ببينيد چه جواب مىدهد ؟ افرادى آمدند و اينها\r\n\r\n\r\n\r\n\r\n","description":"","footnote":"\r\n( 1 ) . چگونه من مىتوانم از عالم تن به عالم جان بروم ؟\r\n( 2 ) . اسراء / 72 .\r\n( 3 ) . در اصفهان مؤسسه‌اى تأسيس كرده‌اند براى دستگيرى از كوران ، اسم خوبى برايش انتخاب‌كرده‌اند : « مؤسسهء ابابصير » . چون ابوبصير كور بوده ، اصفهانيهاى خوش‌ذوق اسم اين مؤسسه را « مؤسسهء ابابصير » گذاشته‌اند .\r\n","page_name":" 528 ","page_number":528},
  {"content":"\r\n\r\nمىپرسيدند : از ابىجعفر سراغى دارى ؟ مىگفتند : نه ( امام نشسته بود و آنها نمىديدند ) . ابوبصير كور وارد شد . حضرت اشاره كرد ، فرمود : از اين بپرسيد . گفتند :\r\nابوبصير ! از ابىجعفر خبرى دارى ؟ گفت : پس اين خورشيد تابان چيست كه اينجا نشسته ؟ !\r\nاين ، مقام انسان را نشان مىدهد كه در انسان حسهايى وجود دارد « 1 » كه اگر آنها را تربيت كند ، چيزهايى را مىبيند كه هيچ بيناى سرى آن چيزها را نمىبيند .\r\nپس آيهء قرآن كه مىفرمايد :  مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا  چه مىخواهد بگويد ؟ هركس در اين دنيا كور باشد در آن دنيا كورتر است .\r\nنمىخواهد بفرمايد كسى كه چشم سرش كور باشد چنين است ( العياذ باللَّه ) .\r\nابن امّ مكتوم از اصحاب حضرت رسول صلى الله عليه و آله كور بود . داستان سورهء « عبس » را بعضى گفته‌اند مربوط به خود حضرت رسول است ، بعضى گفته‌اند مربوط به عثمان است و بعضى گفته‌اند حضرت رسول به اعتبار اين كه سرگرم هدايت ديگران بودند اين كار را كردند ، يعنى وقتى او ( ابن امّ مكتوم ) وارد شد ، حضرت آن احترامى را كه شايستهء او بود بجا نياوردند به واسطهء اين كه سرگرم هدايت ديگران بودند ( بعضى گفته‌اند نه ، منظور عثمان است و او تكبر كرد ) . به هرحال آيهء قرآن نازل شد :    عَبَسَ وَ تَوَلَّى . أَنْ جاءَهُ الْأَعْمى    « 2 » آن شخص ( رسول اكرم و يا كس ديگر ) چهرهء خود را عبوس كرد ، رويش را ترش كرد و پشت كرد كه كورى وارد شد ، چرا ؟ ! كورىِ ظاهر كه عيبى شمرده نمىشود .\r\nپس قرآن كه مىگويد : هركه در اين جهان كور باشد در آن جهان كورتر است ، خودش مىخواهد برساند كه اى مسلمان ! تو تنها همين چشم سر نيستى ، كوشش كن چشم دلت باز شود .\r\nقرآن كريم در آيه‌اى ديگر مىفرمايد :  وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً وَ نَحْشُرُهُ يَوْمَ الْقِيامَةِ أَعْمى  آن كه از ياد من اعراض كند ، آن كه خدا - آن نور آسمان و زمين - را فراموش كند ، آن كه درِ خانهء دل خودش را بر اين نور ببندد و خانهء دل خودش را تاريك نگه دارد ، اثرش در اين دنيا اين است كه هميشه در زندگى احساس فشار مىكند ، ثروت و سلطنت دنيا را هم كه به او بدهند باز هم در فشار\r\n\r\n\r\n\r\n\r\n","description":"","footnote":"\r\n( 1 ) . اگر در قديم مردم [ از اين سخن 
  ] تعجب مىكردند و مىگفتند پنج حس بيشتر نداريم ، امروز ثابت‌شده كه حواس ديگرى هم در انسان هست ، لااقل بالقوّه هست و مىتواند وجود داشته باشد .\r\n( 2 ) . عبس / 1 و 2 .\r\n","page_name":" 529 ","page_number":529},
  {"content":"\r\n\r\nاست ؛ و اما در آخرت ، ما او را كور محشور مىكنيم و او در آخرت به ما اعتراض مىكند ، مىگويد : رَبِّ لِمَ حَشَرْتَنى اعْمى وَ قَدْ كُنْتُ بَصيراً پروردگارا ! من كه در دنيا چشم داشتم ، چرا مرا كور به اين دنيا آوردى ؟ مىدانيد به او چه جواب مىدهند ؟\r\nجواب مىدهند كه بينايى آن دنيا به درد اين دنيا نمىخورد ، اينجا يك بينايى ديگرى لازم دارد كه بايد در آنجا به دست مىآوردى : قالَ كَذلِكَ اتَتْكَ اياتُنا فَنَسيتَها وَ كَذلِكَ الْيَوْمَ تُنْسى « 1 » تو آن چشم بينا را در دنيا پيدا نكردى كه آيات ما را ببينى .\r\nآيات ما جلوى چشمت بود و نمىديدى ، كور بودى ، طبعاً اينجا هم كورى . هركه در دنيا چشم باطن داشته باشد اينجا هم چشم دارد ، چشم ظاهر كه ملاك نيست .\r\nدر آيه‌اى از سورهء مباركهء حديد « 2 » نيز صحنه‌اى از قيامت را بيان مىكند : يَوْمَ يَقولُ الْمُنافِقونَ وَ الْمُنافِقاتُ لِلَّذينَ امَنُوا انْظُرونا نَقْتَبِسْ مِنْ نورِكُمْ مردان و زنان منافق در قيامت اهل ايمان را مىبينند كه با چراغ و نورانى وارد مىشوند [ در حالى كه 
  ] خودشان تاريكند و بىچراغ . اينها به مؤمنين رو مىكنند و مىگويند : التفاتى به ما بكنيد كه ما از نور شما استفاده كنيم . مؤمنين جواب مىدهند : متأسفانه اين نور براى غير ، قابل استفاده نيست : قيلَ ارْجِعوا وَراءَكُمْ فَالْتَمِسوا نوراً اين نور را در دنيا بايد به‌دست آورد ؛ برگرديد به دنيا ، از آنجا نور را بايد به دست آوريد ، اين چراغى است كه آنجا بايد به دست آورد .\r\nفَضُرِبَ بَيْنَهُمْ بِسورٍ لَهُ بابٌ باطِنُهُ فيهِ الرَّحْمَةُ وَ ظاهِرُهُ مِنْ قِبَلِهِ الْعَذابُ « 3 » . دو نفر در قيامت ممكن است دوش به دوش يكديگر راه بروند در حالى كه براى يكى جهان روشنِ روشن باشد ، همه جا روشن باشد ، و آن ديگرى همه جا را تاريك مىبيند ؛ براى اين كه آن چراغ ، چراغ باطن است . هر كسى كه آن چراغ در باطنش روشن باشد ، به نور آسمان و زمين روشن باشد ، به نور خدا روشن باشد ، همه چيز براى او روشن است ، و آن كه چراغ قلبش خاموش و تاريك است همه جا را تاريك مىبيند ، دائماً به اين و آن التماس مىكند كه همسايه ! از آن نورت به ما هم به قرض بده ، مىگويند متأسفانه قرض‌دادنى نيست .\r\n\r\n\r\n\r\n\r\n","description":"","footnote":"\r\n( 1 )\r\n. طه / 124 - 126 .\r\n( 2 ) . آن آيه هم عجيب است . اصلًا قرآن همه‌اش عجيب است ، واقعاً قرآن سراسرش معارف منظم ومرتب است ، درست نشان مىدهد كه قرآن از عالمِ جان آمده و كتابِ جان است .\r\n( 3 ) . حديد / 13 .\r\n","page_name":" 530 ","page_number":530},
  {"content":"\r\n\r\n\r\nرمضان ، ماه ضيافت خدا\r\nشبهاى احياء دارد نزديك مىشود . چه تعبير عجيبى دارد پيغمبر اكرم براى ماه مبارك رمضان ؛ مىفرمايد : دُعيتُمْ فيهِ الى ضِيافَةِ اللَّهِ « 1 » شما در اين ماه به مهمانى خدا خوانده شده‌ايد ؛ در اين ماه ، خدا ميزبان است و شما ميهمان . پس به اين مقياس بفهميد چقدر درهاى رحمت الهى در اين ماه باز است ! مىدانيد در رابطهء ميزبان و ميهمان ، اين ميزبان است كه شأن مهمان را گرامى مىدارد . هر كسى وقتى مهمان يك آدم كريم شد ، به دليل اين كه مهمان است ، ميزبانْ او را گرامى مىدارد . فقط كوشش كنيد كه لااقل بتوانيد به صورت يك مهمان بر سر سفرهء اين ميزبان وارد بشويد .\r\nاوج معنويت ماه مبارك رمضان ، شبهاى قدر است كه نزديك است . ما بايد در طول اين بيست روز لااقل كارى كرده باشيم كه در اين ايام و ليالى قدر ( نوزدهم ، بيست و يكم و بيست و سوم ) [ بتوانيم به صورت يك ميهمان بر سرسفرهء اين ميزبان وارد شويم . 
  ] اين روزه گرفتن‌ها ، اين - به خيال خودمان - زنجير بر نفس امّاره زدن‌ها ، با طبيعت مبارزه‌كردن‌ها ، روحانيت را غلبه دادن بر طبيعت ، ذكر زياد كردن خدا ، دعاى زياد خواندن ، تلاوت قرآن زياد كردن ، در ياد خدا زياد بودن ، اينها همه آمادگى است براى اين كه در اين شبهاى احياء بتوانيم مانند يك ميهمان بر سر سفرهء رحمت خالق خودمان وارد بشويم [ و در اين ضيافت 
  ] شركت كنيم ؛ توبه كنيم ، انابه كنيم ، استغفار كنيم ، از خداى متعال رحمت بخواهيم ؛ سعادت بخواهيم براى خودمان ، براى برادران مؤمن خودمان ، براى جامعهء اسلامى خودمان ، اصلاح نفس خودمان را بخواهيم . عبادت اصلًا براى نورانيت است . ما عبادت مىكنيم براى اين كه به وسيلهء عبادت و به ياد خدا بودن و غير خدا را فراموش كردن ، از اين ظلمتها و كدورتها و تيرگيها بيرون بياييم و قلب ما به نور الهى منوّر شود .\r\nاز ذات مقدس خداى متعال مسئلت مىكنيم كه به همهء ما توفيق عبادت واقعى عنايت بفرمايد .\r\nخدايا ! جان ما و دل ما و قلب ما را بينا و شنوا و گويا قرار بده . خدايا ! دلهاى ما را به نور قرآن منوّر بفرما ، توفيق توبه و اخلاص به همهء ما كرامت كن ، خير دنيا و آخرت به همه عنايت بفرما ، اموات ما غريق رحمت خودت بفرما .\r\n\r\n\r\n\r\n\r\n","description":"","footnote":"\r\n( 1 )\r\n. خطبهء شعبانيه .\r\n","page_name":" 531 ","page_number":531},
  {"content":"\r\n\r\n12\r\n\r\nتفسير سورهء نور ( 12 )\r\nاعوذ باللَّه من الشيطان الرجيم   أَ لَمْ تَرَ أَنَّ اللَّهَ يُزْجِي سَحاباً ثُمَّ يُؤَلِّفُ بَيْنَهُ ثُمَّ يَجْعَلُهُ رُكاماً فَتَرَى الْوَدْقَ يَخْرُجُ مِنْ خِلالِهِ وَ يُنَزِّلُ مِنَ السَّماءِ مِنْ جِبالٍ فِيها مِنْ بَرَدٍ فَيُصِيبُ بِهِ مَنْ يَشاءُ وَ يَصْرِفُهُ عَنْ مَنْ يَشاءُ يَكادُ سَنا بَرْقِهِ يَذْهَبُ بِالْأَبْصارِ . يُقَلِّبُ اللَّهُ اللَّيْلَ وَ النَّهارَ إِنَّ فِي ذلِكَ لَعِبْرَةً لِأُولِي الْأَبْصارِ   « 1 »   .  \r\nاين آيات ، همه دنبالهء همان آيهء مباركهء نور است و همهء اين آيات يك هدف را تعقيب مىكند و آن هدف همين است كه همهء موجودات عالم در يك روشنايى به سر مىبرند ، روشن‌اند به نور خدا و با يك ارادهء حكيمانه‌اى تدبير مىشوند . در آيه‌اى كه در دو جلسه پيش تفسير كرديم ، يك جريان عمومىِ پنهان از ديدهاى ظاهر را بيان فرمود كه عبارت بود از تسبيح موجودات . ولى در اين آيه و آيهء بعد ، دو پديدهء ظاهر از پديده‌هاى جهان را براى ما بيان مىكند و مخصوصاً در آخر اين آيات اين تعبير هست كه ما با چشم حقيقت‌بين و با ديدهء عبرت ( ديدهء نافذ و نفوذكننده ) در اينها\r\n\r\n\r\n\r\n\r\n","description":"","footnote":"\r\n( 1 ) . نور / 43 و 44 .\r\n","page_name":" 532 ","page_number":532},
  {"content":"\r\n\r\nبنگريم . اين دو پديده يكى مربوط است به مسئلهء باد و ابر و باران و تگرگ و به اصطلاح علماى قديم « كائنات جوّيّه » و ديگرى مربوط است به خلقت حيوانات ، علم الحيوان ، زيست‌شناسى حيوانى . و البته قرآن هدف خودش را تعقيب مىكند .\r\nهدف قرآن از بيان اين مطالب ، با هدف يك نفر دانشمند عالِم به كائنات جوّيّه يا دانشمند زيست‌شناس متفاوت است . قرآن از همهء اينها مىخواهد آن راههايى را كه اين مسائل به توحيد و خداشناسى و معنويت دارد ، به بشر ارائه دهد . حال در مورد آيهء اول - كه عرض كردم مربوط به كائنات جوّيّه است - توضيح مختصرى عرض بكنم .\r\n\r\nكائنات جوّيّه\r\nيك سلسله حوادث بسيار مهم ، نه در زمين و نه به اصطلاح در آسمان ( به معناى مثلًا ماه و خورشيد و ستارگان ) بلكه در اين جوّى كه بر زمين احاطه كرده ، در اين قشرى از هوا كه بر زمين احاطه كرده است رخ مىدهد كه اينها را « كائنات جوّيّه » مىگويند ؛ همين تشكيل ابر در اين فضا ، حركت بادها ، ريزش باران و برف و تگرگ ، طوفانها و انقلابها كه گاهى تبديل به يك نقمت و بلا مىشود ، ولى به هرحال اين حوادث يك سلسله چيزهايى است كه زندگى جاندارها و از آن جمله انسان بستگى به اينها دارد . اگر باد نمىبود و هوا ساكن مطلق مىبود ، مثل يك حوض آب صد درصد آرام كه هيچ تكانى به آن وارد نشود ، آيا امكان زندگى براى بشر در هيچ نقطه‌اى حتى منطقه‌هاى معتدله بود ؟ نه . خيلى واضح است كه اگر ابر و باران نمىبود گياه و حيوان و انسانى نبود . من خودم نشمرده‌ام ولى بعضيها كه شمرده‌اند مدعى هستند كه در 105 آيهء قرآن از باد و ابر و باران و تگرگ و امثال اينها سخن رفته است .\r\nعلم كائنات جوّى هم مانند همهء علوم ديگر تدريجاً توسعه پيدا كرده است و مخصوصاً بعد از اختراع و كشف وسائل جديد شناختن حوادثى كه در جوّ رخ مىدهد براى علما خيلى آسان‌تر شده است . مثلًا براى يك عالمِ هزار سال پيش مطالعه كردن ابرها كار بسيار مشكلى بود . گاهى چون مىديدند كه بعضى از ابرها از كوهها هم پايين‌تر مىآيد ، مىرفتند بالاى كوهها - چه مسافرت پر زحمتى - كه از آنجا وضع ابرها را مشاهده كنند . بوعلى مىگويد من مكرر خودم در جاهايى قرار گرفته‌ام كه ديده‌ام ابر پايين‌تر از جايى است كه من قرار گرفته‌ام . يا در اين كه ابر از\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nچه تشكيل مىشود ، او در يكى از نوشته‌هاى خودش مىگويد كه در يكى از مسافرتها اين مطلب براى من روشن شد كه ابر گاهى از خود هوا به وجود مىآيد نه بخار آب ( چون در قديم مىگفتند ابر فقط و فقط بخار است ) و امروز هم اين مطلب ثابت است كه به طور كلى ابر عبارت است از خودِ هواى اشباع شده از بخار آب .\r\nحالا كه اين وسائل پيدا شده ، هواپيماى جت سوار مىشوند ( همين جتهاى معمولى كه ما سوار مىشويم و همين مسافرتهاى معمولى را مىرويم ) و از ابرها خيلى بالاتر مىروند ، كه وقتى انسان نگاه مىكند خيال مىكند روى زمين برف زيادى آمده است ؛ يا با پيدايش وسائل راديويى ، مخابراتى و غيره ، كشفيات تازه‌اى در زمينهء ابر و باد و باران شده است .\r\nبا اين كه قرآن دنبال هدف خودش است « 1 » ولى تعبيراتى كه قرآن در باب باد و باران و ابر و تگرگ و امثال اينها كرده است ، براى كسانى كه با تحقيقات علمىِ مخصوصاً عصر جديد آشنا هستند خيلى اعجاب‌آميز و بلكه اعجازآميز از كار درآمده است و من مخصوصاً آقايان « 2 » و بالخصوص طبقهء دانشجو را توصيه مىكنم كه كتابى را كه چند سال پيش منتشر شده است به نام باد و باران در قرآن در اين زمينه مطالعه كنند . اين كتاب داراى دو بخش است : در يك بخش جريان حركت بادها و تشكيل ابرها و ريزش باران و پيدايش تگرگ و اين جور چيزها را بر اساس آخرين نظريات علمى امروز بيان مىكند ، و در بخش دوم آيات قرآن در اين زمينه را يك‌يك ذكر مىكند ، و وقتى انسان مطالعه مىكند حقيقتاً دچار اعجاب و شگفتى مىشود و به قول آن كتاب ، انسان احساس مىكند كه اين تعبيرات به طور قطع از يك منبع آگاهىِ ديگرى [ است 
  ] كه نه فقط پيغمبر به عنوان يك فرد بشر امكان نداشته به اين مسائل آگاه باشد ، اصلًا بشر گذشته تا نيم قرن اخير از اين جور مسائل اطلاع نداشته است ، و به هرحال تعبيرات قرآن تعبيرات خاصى است .\r\nما دو آيه در قرآن داريم كه اين دو آيه خيلى به هم نزديك است ، يعنى مثل اين است كه دو آيه مجموعاً يك آيه باشند با اندك اختلافى . يكى همين آيهء 43 سورهء نور است كه مىفرمايد : الَمْ تَرَ انَّ اللَّهَ يُزْجى سَحاباً ثُمَّ يُؤَلِّفُ بَيْنَهُ ثُمَّ يَجْعَلُهُ رُكاماً فَتَرَى\r\n\r\n\r\n\r\n\r\n","description":"","footnote":"\r\n( 1 ) . قرآن هميشه در هر چيزى توحيد را جستجو مىكند ، مىخواهد يك پلى ميان انسان و خدا بزند ، يك‌راه ارتباطى ميان خدا و انسان برقرار كند ؛ هدف قرآن همين است .\r\n( 2 ) . [ اشاره به حضّار 
  ]\r\n","page_name":" 534 ","page_number":534},
  {"content":"\r\n\r\n الْوَدْقَ يَخْرُجُ مِنْ خِلالِهِ  ، يكى هم آيهء چهل و هشتم از سورهء روم است كه مىفرمايد :  اللَّهُ الَّذِي يُرْسِلُ الرِّياحَ فَتُثِيرُ سَحاباً فَيَبْسُطُهُ فِي السَّماءِ كَيْفَ يَشاءُ وَ يَجْعَلُهُ كِسَفاً فَتَرَى الْوَدْقَ يَخْرُجُ مِنْ خِلالِهِ .  حال من هر دو آيه را يك ترجمهء ظاهرى مىكنم .\r\n\r\n« ريح » و « رياح »\r\nآيهء سورهء روم مىگويد : خداست ، ذات حق است آن كه بادها را مىفرستد . اولًا يكى از نكاتى كه گفته‌اند اين است كه قرآن در بعضى موارد تعبير مىكند به « ريح » ( باد ) و در بعضى موارد تعبير مىكند به « رياح » ( بادها ) . به حسب استقصايى كه كرده‌اند هرجا كه اين كلمه ، مفرد آمده است آنجا بادهايى ذكر شده كه آن بادها منشأ خرابى و هلاكت و عذاب بوده است ، مثل  « أَرْسَلْنا عَلَيْهِمُ الرِّيحَ الْعَقِيمَ »  « 1 » و هرجا كه قرآن باد را به عنوان يك مبشّر رحمت بيان كرده است ، به صورت جمع ذكر كرده : « رياح » ( بادها ) ، و علمِ امروز ثابت كرده است كه بادهايى كه منشأ بارانها مىشوند « يك جبهه » نيست ، جبهه‌هاى مختلفى است كه به شكل خاصى دست به دست يكديگر مىدهند و فقط در آن وقت است [ كه منشأ باران مىشوند . 
  ] و عجيب‌تر اين است كه اين نكته‌اى كه از خود قرآن استفاده مىشود ، در حديث تصريح شده است . در يكى از دعاها وارد شده است كه : اللَّهُمَّ اجْعَلْهُ لَنا رِياحاً وَ لا تَجْعَلْهُ لَنا ريحاً « 2 » خدايا باد را براى ما « رياح » قرار بده نه « ريح » ؛ يعنى وقتى كه مىوزد ، به آن شكلش باشد چون تنها به آن شكلْ رحمت است . و حتى از ائمّه سؤال كرده‌اند كه مگر چه فرق است ميان « ريح » و « رياح » ؟ عين همين جواب را داده‌اند ، گفته‌اند كه هروقت باد « يك‌جبهه‌اى » باشد عذاب است و هروقت « چند جناحى » باشد رحمت است . و باز در حديث ديگرى اميرالمؤمنين على عليه السلام باد را تشبيه كرده است به يك پرنده‌اى كه داراى سرى و جناحهايى است . عين اين تعبير را علماى فرنگى امروز [ به كار برده‌اند و 
  ] حدود پنجاه سال بيشتر از عمرش نمىگذرد ، ثابت كرده‌اند كه گاهى حركت باد به اين شكل است كه اگر كسى جناحهاى مختلف و وضع حركت آن را ببيند خيال مىكند يك پرندهء عظيمى روى دنيا را گرفته است .\r\n\r\n\r\n\r\n\r\n","description":"","footnote":"\r\n( 1 )\r\n. ذاريات / 41 .\r\n( 2 ) . جامع الصغير ، ج 2 / ص 111 .\r\n","page_name":" 535 ","page_number":535},
  {"content":"\r\n\r\nاينجا هم قرآن چون بادهاى رحمت را بيان مىكند ، كلمهء « رياح » دارد . عرض كردم اگر كسى بخواهد اين مطلب را بيشتر درك كند كتاب باد و باران در قرآن را مطالعه كند و مخصوصاً كسانى كه با علوم طبيعىِ امروز آشنا هستند و تا اندازه‌اى فرمولها را مىتوانند درك كنند ، بهتر مىتوانند استفاده كنند .\r\n\r\nنظام نزول باران\r\nفَتُثيرُ سَحاباً . « تُثيرُ » از مادهء ثَوَرَ ( ث - و - ر ) است . اين ماده اصلش « انقلاب » است .\r\nعرب به انقلاب مىگويد « ثوره » ، و به گاو نر هم از آن جهت مىگويد « ثور » كه وسيلهء شخم زدن زمين يعنى زير و رو كردن زمين است . چون با شخم زدن ، زمين را زير و رو مىكند ، به اعتبار زير و رو كردن به آن مىگويند « ثور » ؛ و بنابراين معنى « اثاره » پراكنده كردن نيست كه گاهى چنين گفته‌اند ، صرفِ پراكنده كردن را « اثاره » نمىگويند ، « اثاره » پراكنده كردنى است كه در آن زير و رو كردن هم باشد . باز ثابت كرده‌اند كه در وقت تشكيل ابرها و بادها يك انقلابات و شورشهايى در جوّ رخ مىدهد كه واقعاً ثوره و اثاره است نه يك حركت عادى .\r\n فَيَبْسُطُهُ فِي السَّماءِ كَيْفَ يَشاءُ  در ابتدا اين ابرها را پهن مىكند - مثل اين كه سفره‌اى را پهن كنند ، كه مىگويند « ابرهاى سفره‌اى » - مطابق آنچه حكمت و مشيّتش اقتضا كرده است . ولى ابر پهن‌شده منشأ باران نيست مگر بعد از آن كه « وَ يَجْعَلُهُ كِسَفاً » جمع و درهم فشرده شود و حتى در مرحلهء بعد رُكام يعنى متراكم شود . اصلًا خود اين بيان نشان مىدهد بارانى كه مىخواهد نازل شود ، يك نظامى در اين جوّ طى مىشود ، بادى بايد باشد و . . . و در بسيارى از تعبيرات قرآن ، كلمهء « تصريف رياح » ( گرداندن باد ) دارد . اين را هم دليل ديگرى گرفته‌اند [ بر اعجاز قرآن ، 
  ] چون انسان به حسب ديد ظاهرش خيال مىكند كه حركت باد حركت افقى است يعنى همين طور روى سطح زمينْ مستقيم حركت مىكند ، ولى امروز ثابت شده كه حركت اصلى باد هميشه دورى است ، مىگردد و مىچرخد ، و البته ريشهء همهء اينها اختلاف ميزان گرما و سرماى هواهاست ، هواى گرم سبك‌تر است و هواى سرد سنگين‌تر ، ريشه‌اى در نور خورشيد دارد و ريشه‌هاى ديگرى - گفته‌اند - در بيرون جوّ دارد ، ولى به هرحال حركت باد همان حركت تصريفى است يعنى به صورت گردش و چرخش است .\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nبعد از اينها مىفرمايد :  فَتَرَى الْوَدْقَ يَخْرُجُ مِنْ خِلالِهِ  دانه‌هاى باران را مىبينى كه از لابه‌لا بيرون آمد . اين در آيهء سورهء روم .\r\nدر آيهء سورهء نور هم همان تعبيرات با يك اختلافى ذكر شده . در اينجا ذكر باد نيامده است ، همين قدر مىگويد :  أَ لَمْ تَرَ أَنَّ اللَّهَ يُزْجِي سَحاباً  آيا نمىبينى كه خدا آرام آرام ابرها را مىراند ؟ در آنجا فرمود : باد را فرستاد براى راندن ابرها ، اينجا مىگويد :\r\nخدا [ ابرها را 
  ] مىراند . خود اين يك نكته‌اى است و آن نكته اين است كه قرآن هرچه را كه به خدا نسبت مىدهد به معنى نفى اسباب و وسائط نيست ، به معنى اين است كه همهء اسباب به ارادهء او مىچرخد . پس اگر يك جا مىگويد : باد را مىفرستد و اين باد ابر را مىراند و يك جا مىگويد : خدا ابر را مىراند ، اين تناقض نيست ؛ آنجا هم كه باد مىراند خدا مىراند ، چون باد هم چيزى نيست جز يك سبب و وسيله‌اى كه خداى متعال او را خلق كرده و آفريده .\r\nثُمَّ يُؤَلِّفُ بَيْنَهُ . مىبينيد نويسندگان كتابها را گاهى « مؤلّف » مىگويند و گاهى « مصنّف » . بعضى از نويسندگان كتابها مؤلّف‌اند ، يعنى مطالب پراكنده‌اى را يك جا جمع كرده و در ميانشان الفت و انس برقرار كرده‌اند ؛ كارشان فقط گردآورى بوده .\r\nولى « مصنّف » در جايى مىگويند كه نويسنده ، خودش در همهء كتاب يا لااقل در قسمتى از آن ابتكار داشته باشد .\r\nمعروف است كه يكى از شاگردان مرحوم مجلسى با ايشان يك شوخىاى كرده است و آن اين است كه در حضور مرحوم مجلسى صحبت علامهء حلّى بوده و كتابهاى زيادى كه علامه در قسمتهاى مختلف تأليف و تصنيف كرده است ، در فقه ( انواع فقه به اعتبارات مختلف : فقه مختصر ، فقه مفصّل ، فقهى كه فقط اختلافات علماى شيعه را ذكر كند مثل مختلَف ، فقهى كه اختلافات شيعه و سنى را با هم ذكر كند مثل تذكرة ) ، در منطق ، در كلام ، در رشته‌هاى مختلف ، و واقعاً موجب اعجاب است ؛ مرحوم مجلسى به شاگردانش فرمود : آنچه هم كه ما نوشته‌ايم كمتر از آنچه كه علامه نوشته‌اند نيست . شاگرد شوخى كرد ، گفت : ولى با اين تفاوت كه آنچه ايشان نوشته‌اند تصنيف است و آنچه شما نوشته‌ايد تأليف .\r\n« تأليف » يعنى امور موجود را يك جا جمع كردن و بينشان الفت و وحدت برقرار كردن .\r\nدر اين آيه موضوع « تأليف » آمده ؛ يعنى خدا ابرهاى پراكنده را به وسيلهء همين\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nباد جمع مىكند ، مثل يك مؤلّف تأليف مىكند ، يك جا گرد مىآورد و از اينجا انبوهى از ابر به وجود مىآورد . در آن آيه « يَجْعَلُهُ كِسَفاً » بود ( يعنى ابر را فشرده مىكند ) و در اينجا « يَجْعَلُهُ رُكاماً » . مرحلهء « ركام » يك مرحلهء بالاتر است : نه تنها ابرهاى گستردهء باز و پشمك‌مانند به صورت جمع‌شده و فشرده درمىآيند ، بلكه ابرهاى متراكم تشكيل مىشود ، ابر روى ابر و ابر روى ابر قرار مىگيرد كه اين ، يك حالت فشردگى بيشتر را بيان مىكند . فَتَرَى الْوَدْقَ يَخْرُجُ مِنْ خِلالِهِ . باز آن نتيجه‌اى كه آنجا گفته ، اينجا هم گفته است : دانه‌هاى باران را مىبينيد كه از لابه‌لا مىريزد .\r\n\r\nمعنى « سماء »\r\nدر اين آيهء سورهء نور مطلبى ذكر شده است كه اين ديگر براى علماى قديم جز يك مطلب تعبّدى ، هيچ معنى ديگرى نمىتوانسته داشته باشد و آن اين است : وَ يُنَزِّلُ مِنَ السَّماءِ . اين مطلب را ما مكرر عرض كرده‌ايم كه « سماء » با كلمهء « آسمان » كه ما مىگوييم ، يكى نيست . نصاب مىگويد : « سما آسمان ، ارض و غبرا زمين » . ولى نه ، آسمان كه كلمه‌اى است فارسى ، مركّب از دو كلمهء « آس » و « مان » است . « آس » يعنى « سنگ‌آسيا » كه مىچرخد . حال اين آس ، اين سنگ كه مىچرخد ، اگر « دستى » باشد به آن مىگويند « دست آس » ، اگر « آبى » باشد به آن مىگويند « آسياب » يعنى آسِ آبى ، و به هرحال « آس » اسم آن سنگ است كه مىچرخد .\r\nآسمان يعنى آن چيزى كه مانند « 1 » سنگ آسيا مىچرخد . پس « آسمان » در زبان فارسى يعنى فلك كه مثل سنگ آسيا مىچرخد . ولى « سماء » معنايش « آنچه كه مثل سنگ آسيا مىچرخد » نيست . « سماء » يعنى آنچه كه در بالا قرار گرفته است ، از مادهء « سموّ » است و سموّ يعنى علوّ . قرآن به هرچه كه دربالاى ما قرار گرفته « سماء » گفته است . خورشيد هم سماء است ، ستاره هم سماء است ، ابر هم سماء است ، و حتى قرآن گاهى به خود باران هم مىگويد « سماء » :  يُرْسِلِ السَّماءَ عَلَيْكُمْ مِدْراراً  « 2 » .\r\nچون از بالا مىآيد به آن مىگويد « سماء » ؛ و قرآن امور غيبى و ملكوتى و معنوى را هم « سماء » مىگويد چون از نظر معنا در مقام بالاترى قرار گرفته‌اند : وَ هُوَ الْقاهِرُ فَوْقَ\r\n\r\n\r\n\r\n\r\n","description":"","footnote":"\r\n( 1 ) . « مان » يعنى مانند .\r\n( 2 ) . نوح / 11 .\r\n","page_name":" 538 ","page_number":538},
  {"content":"\r\n\r\nعِبادِهِ « 1 » . آنچه كه قاهر بر ما و مسلّط بر ماست و ما فوق معنوى ما قرار گرفته است ، قرآن به آن هم « سماء » مىگويد . پس اين اشتباه نشود ؛ [ « سماء » با « آسمان » يكى نيست . 
  ]\r\nهمين قرآن كه در بسيارى از موارد - و از جمله همين قرائن موجود در اينجا - مىگويد از « ابر » باران مىفرستيم ، اينجا مىگويد از « سماء » باران مىفرستيم ، چون در اينجا سماء خودش همان ابر است و ابر سماء است . وَ يُنَزِّلُ مِنَ السَّماءِ از بالا تدريجاً فرو مىفرستد « 2 » « مِنْ جِبالٍ فيها مِنْ بَرَدٍ » از كوههايى از يخ ، از تگرگ . يعنى چه ؟ اخيراً از نظر علماى امروز مطلب كشف شده است كه در طبقات بالاى جوّ كه گاهى ابرها روى يكديگر متراكم مىشوند ، هوا بسيار سرد مىشود و در آنجا واقعاً درست مانند كوهى از يخ وجود دارد ؛ و اين تعبير قرآن واقعاً اعجازآميز است . چه كسى مىدانست كه چنين چيزهايى در آن فضاهاى بالا وجود دارد ؟  وَ يُنَزِّلُ مِنَ السَّماءِ مِنْ جِبالٍ فِيها مِنْ بَرَدٍ ،  كه مقصود فرستادن تگرگ است . شايد « مِنْ بَرَدٍ » متعلّق به « يُنَزِّلُ » باشد : تگرگهايى از كوههايى كه در آنجا وجود دارد مىفرستد .\r\n فَيُصِيبُ بِهِ مَنْ يَشاءُ وَ يَصْرِفُهُ عَنْ مَنْ يَشاءُ  اين تگرگها را به سوى آن كه ارادهء خودش تعلق بگيرد مىفرستد كه اصابت كند و از هركه نخواهد برمىگرداند ؛ يعنى خيال نكنيد كه كار خدا نظير كارهاى بشرى است كه تير همين قدر كه از [ چلّهء كمان 
  ] بيرون رفت ديگر از اختيار تيرانداز خارج است ؛ اين در كار بشر است ، كار خدا هيچ وقت از اراده و مشيّت خدا و از سلطهء الهى بيرون نمىرود .\r\nبعد اشاره مىكند به آن وقتى كه رعد و برق مىزند : يَكادُ سَنا بَرْقِهِ يَذْهَبُ بِالْابْصارِ نزديك است نور برقش چشمها را بربايد و ببرد . اين هم يك آيه .\r\n\r\nآيات الهى و نشانه‌هاى خدا\r\nدر اين آيه هم قرآن ضمن آوردن كلماتى كه صد درصد با واقعيت كائنات جوّيّه\r\n\r\n\r\n\r\n\r\n","description":"","footnote":"\r\n( 1 ) . انعام / 18 و 61 .\r\n( 2 ) . « يُنَزِّلُ » يعنى تدريجاً فرو مىفرستد . فرق است ميان « انزال » و « تنزيل » . « انزال » فرود آوردن‌يكدفعه را مىگويند ، مثلِ   « إِنَّا أَنْزَلْناهُ فِي لَيْلَةِ الْقَدْرِ   ( قدر / 1 ) كه نزول دفعى قرآن را بيان مىكند . « تنزيل » نزول تدريجى است . معلوم است ، چون باران و تگرگ تدريجاً مىآيند ، لذا تعبير « يُنَزِّلُ » مىكند .\r\n","page_name":" 539 ","page_number":539},
  {"content":"\r\n\r\nتطبيق مىكند و بعد از هزار و چند صد سال علم بشر بايد به آنها برسد ، باز هدف خودش را تعقيب مىكند : اينها همه آيات الهى هستند ، نشانه‌هاى خدا هستند ، خداست كه عالم را بر اين نظم و بر اين اساس قرار داده : خورشيدى بايد باشد كه بتابد ، به هرجا كه بتابد در آنجا حرارت پيدا شود ، حرارت حجم هوا را زيادتر كند ، هواى گرم بالا برود و هواى سرد پايين بماند ، هواى گرم بريزد روى هواى سرد ، هواى سرد از زير نفوذ كند در هواى گرم ، باد پيدا شود ، زمين را نسبت به خورشيد در يك وضع خاصى قرار دهد ، حركت شبانه‌روزى پيدا شود ، كه بعد مىفرمايد :  يُقَلِّبُ اللَّهُ اللَّيْلَ وَ النَّهارَ .  خود حركت شبانه‌روزى كه طبعاً ميزان تابش آفتاب را در نقاط مختلف در حال متغيرى قرار مىدهد ، از عوامل اين كائنات است . ولى به هرحال همهء اين نظامات ، نظاماتى است كه خدا به مشيّت كاملهء خودش برقرار كرده است و اگر نبود مشيّت و حكمت الهى ، چنين مسائلى در عالم نبود .\r\n\r\nمعنى « قلب »\r\nمىفرمايد :  يُقَلِّبُ اللَّهُ اللَّيْلَ وَ النَّهارَ إِنَّ فِي ذلِكَ لَعِبْرَةً لِأُولِي الْأَبْصارِ .  « تقليب » جابه‌جا كردن است . « قلب » هم از همين ماده است . در اصطلاح علماى علم صَرف وقتى كه حروف كلمه‌اى پس و پيش شود ، مىگويند اينجا قلب شد . قلب انسان را چرا مىگويند « قلب » ؟ چون دائماً در حال تقلّب يعنى حركت و هيجان و ضربان است ، و مخصوصاً به روح انسان از آن جهت « قلب » مىگويند كه هرآنى در يك خيالى و يك انديشه‌اى است ، يك وقت رويش به اين طرف است و يك وقت به آن طرف .\r\nپيغمبر اكرم مثَل عجيبى فرمود : انَّما مَثَلُ هذَا الْقَلْبِ كَمَثَلِ ريشَةٍ فى فَلاةٍ يُقَلِّبُهَا الرِّيحُ ظَهْراً لِبَطْنٍ « 1 » مثَل دل انسان مثَل پرى است در صحرايى كه آن پر را به درختى آويخته باشند . اگر پرى را كه در صحرا به درخت آويخته باشند نگاه كنيد ، يك لحظه آن را آرام نمىبينيد ، به اين طرف و آن طرف برمىگردد . قلب انسان هم همين طور است ، دائماً معرض خاطرات و خيالات و توجهات مختلف است : يك وقت در اين موضوع فكر مىكند ، يك وقت در آن موضوع مىانديشد ؛ يك وقت از آن طرف ، يك وقت از اين طرف ؛ يك وقت حب ، يك وقت بغض ؛ يك وقت ناراحتى ، يك\r\n\r\n\r\n\r\n\r\n","description":"","footnote":"\r\n( 1 ) . جامع الصغير ، ج 1 / ص 103 .\r\n","page_name":" 540 ","page_number":540},
  {"content":"\r\n\r\nوقت راحتى . اصل معنى « قلب » جابه‌جا شدن است .\r\n\r\nجا به جا كردن شب و روز\r\n يُقَلِّبُ اللَّهُ اللَّيْلَ وَ النَّهارَ  خدا شب و روز را جابه‌جا مىكند ؛ شب را مىبرد روز را مىآورد ، روز را مىبرد شب را مىآورد . البته بردن شب و روز به همين است كه زمين ما را يك كرهء گردان قرار داده ، كره‌اى كه علاوه بر اين كه در يك حركت ساليانهء سيصد و شصت و پنج روزه به دور كرهء خورشيد مىچرخد ، خودش هم دائماً به دور محور خودش مىچرخد . مثَل زمين ، درست مثَل سيبى است كه انسان به هوا پرتاب كند ولى طورى پرتاب كند كه همين طور كه حركت مىكند ، به دور خودش هم بچرخد . زمين به دليل اينكه به دور خودش مىچرخد ، دائماً شب و روز را جانشين يكديگر مىكند ، و علما مىگويند خودِ جانشين شدن شب و روز يكى از عوامل پيدايش كائنات جوّيّه است ، چون اختلاف فشارِ هوا ايجاد مىكند و طبعاً جنبش و حركت براى باد ايجاد مىكند كه منشأ خيلى حوادث ديگر مىشود ، و ظاهراً سرّ اين كه قرآن بعد از موضوع پيدايش ابرها و ريزش باران اين موضوع را ذكر كرده است تأثيرى است كه گردش شبانه‌روز در پيدايش كائنات جوّيّه دارد .\r\n يُقَلِّبُ اللَّهُ اللَّيْلَ وَ النَّهارَ  خدا جابه‌جا مىكند شب و روز را .\r\n\r\nعبرت از اين حوادث\r\nانَّ فى ذلِكَ لَعِبْرَةً لِاولِى الْابْصارِ همانا در اين مطلب عبرتى است براى صاحبان ديده ، براى آنان كه ديدهء بينا داشته باشند . « عبرت » از مادهء عبور است . ديدنها دو جور است : بعضى ديدنها هست كه از همان مقدارى كه به چشم ديده مىشود بيشتر نيست . ديدن حيوان همين طور است . يك حيوان و يا يك انسانِ در حد حيوان ، فقط جريانها را مىبيند ، حوادث را مىبيند اما اين كه پشت اين حوادث چيست ، ديگر استنباطى ندارد . مثال ساده‌اى برايتان عرض مىكنم از امورى كه مورد ابتلاى همه است ، يعنى مسائل اقتصادى . اجناس گران مىشود و بعد ارزان مىشود ، يا ارزان مىشود و بعد گران مىشود ( اگرچه در محيط ما ، ديگر گران كه شد هيچ وقت ارزان نمىشود ) . به هرحال جنسى گران مىشود ، جنسى ارزان مىشود . يك دفعه شما مىبينيد فروش يك جنس بالا رفت ، جنس ديگر برعكس فروش خودش را از\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nدست داد . اين مقدار را همه درك مىكنند ؛ فلان چيز گران شد ، فلان چيز ديگر ارزان شد . ولى يك كسى كه وارد در اقتصاد باشد عوامل اين گرانى و ارزانى را تشخيص مىدهد . او مىتواند بگويد چرا فلان چيز گران شد ، درست مثل يك معلم يك ساعت براى انسان بيان مىكند كه علت اين كه فلان جنس گران شده چيست ، يا علت اين كه فلان جنس ارزان شده چيست . پس يك نفر فقط گرانى و ارزانى را مىبيند ولى ديگرى پشت اين حوادث ( علل به وجود آورندهء گرانى و ارزانى ) را هم مىبيند . به او مىگويند « عالم » ولى به اين نمىگويند « عالم » .\r\nو همچنين حوادث ديگر مثل حوادث اجتماعى : ما يك وقت مثلًا احساس مىكنيم كه جوانان ما نسبت به امور دينى بىعلاقه شده‌اند يا احساس مىكنيم علاقه‌مند شده‌اند ( الحمدللَّه هردو را احساس مىكنيم ، ما مىبينيم كه در يك جريانهايى جوانها واقعاً علاقه نشان مىدهند ) . يك آدم ناوارد همين قدر مىگويد :\r\nآقا ! جوانها بىعلاقه شده‌اند . فقط به تأسف قناعت مىكند . ديگرى مىگويد : نه آقا ، در فلان وقت جوانها علاقه‌مند شدند . او هم فقط همان خوشحالى را دارد . اما يك نفر ديگر مىخواهد به عمق قضايا نفوذ كند كه چرا بىعلاقه شده‌اند و يا چرا علاقه‌مند شده‌اند ؟ مىخواهد علتش را كشف كند .\r\nفقط كسانى از حوادث بهره مىبرند و بر حوادث تسلط پيدا مىكنند و حوادث را در اختيار خودشان قرار مىدهند كه علل حوادث را بشناسند . فلان قوم در جنگ شكست خورد ، فلان قوم ديگر پيروز شد . اگر انسان فقط بگويد اين شكست خورد و آن پيروز شد ، از اين درسى نمىآموزد . ولى اگر علل شكست اين و علل پيروزى آن را به دست بياورد ، ممكن است كه بر حوادث مسلط شود ، يعنى همان شكست‌خورده بار ديگر پيروز شود و شكست خودش را تبديل به پيروزى كند . اين در مثالهاى نسبتاً كوچك و عرفى خودمان .\r\nقرآن مىخواهد كه ما در همهء حوادث عالم دقت كنيم و راز و علت و سرّ و حكمت اينها را كشف كنيم . همين قدر بگوييم امسال الحمدللَّه باران خيلى خوب بود ولى سال گذشته متأسفانه باران نبود ، امسال برف چنين آمد ، ابرى هست ، بارانى هست ، تگرگى هست ؛ نمىخواهد ما به همين مقدار قناعت كنيم ، مىخواهد عبرتى در كار باشد ، يعنى عبورى در كار باشد ، يعنى ما به راز اينها پى ببريم و در اين رازها هم باز راز اصلى و رازِ رازها دست خداست ؛ در آخر كار بفهميم كه [ پشت 
  ] تمام\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nعالم يك دست قدرت و يك مشيّت است ، او رازِ رازهاست ؛ يعنى هر پرده را كه عقب بزنيم پشتش يك چيزى مىبينيم ، آن را هم عقب بزنيم پشتش چيزى مىبينيم .\r\nولى قرآن مىگويد به اينها اكتفا نكنيد ، اينقدر برويد جلو تا ببينيد يك دست قدرت ، يك مشيّت ، يك اراده ، يك علم و يك حكمت است كه تمام جهان را مىگرداند : انَّ فى ذلِكَ لَعِبْرَةً لِاولِى الْابْصارِ .\r\nباسمك العظيم الاعظم الاعزّ الاجلّ الاكرم يا اللَّه . . .\r\nاللّهم اقض حوائجنا و اكف مهماتنا و اشف مرضانا و عاف احيانا و ارحم موتانا و ادّ ديوننا و وسّع فى ارزاقنا و اجعل عاقبة امورنا خيراً و وفّقنا لماتحبّ و ترضى .\r\n\r\n","description":"","footnote":"","page_name":" 543 ","page_number":543},
  {"content":"\r\n\r\n13\r\n\r\nتفسير سورهء نور ( 13 )\r\nاعوذ باللَّه من الشيطان الرجيم\r\n  وَ اللَّهُ خَلَقَ كُلَّ دَابَّةٍ مِنْ ماءٍ فَمِنْهُمْ مَنْ يَمْشِي عَلى بَطْنِهِ وَ مِنْهُمْ مَنْ يَمْشِي عَلى رِجْلَيْنِ وَ مِنْهُمْ مَنْ يَمْشِي عَلى أَرْبَعٍ يَخْلُقُ اللَّهُ ما يَشاءُ إِنَّ اللَّهَ عَلى كُلِّ شَيْءٍ قَدِيرٌ . لَقَدْ أَنْزَلْنا آياتٍ مُبَيِّناتٍ وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ   « 1 »   .  \r\nدر دو آيهء پيش كه در جلسهء قبل تلاوت و تفسير شد مسائلى عنوان شد كه مربوط به كائنات جوّ و حوادث جوّى بود و هدف ، ارائهء توحيد و معرفت الهى است . در اين آيه مطلبى بيان شده است كه مربوط به خلقت حيوانات است و به اصطلاح علم امروز مربوط به زيست‌شناسى است و باز در اينجا هم هدف ، صرفِ يك مطلب مربوط به زيست‌شناسى نيست ، هدف قرآن باز همان نشان دادن « اللَّه » است ؛ يعنى اينها را قرآن - به تعبير خودش - به عنوان آيات الهى و نشانه‌هايى از قدرت و حكمت الهى ذكر مىكند و لهذا ، هم در اين آيه و هم در آن آيه ، اولين كلمه‌اى كه گوش انسان را مىكوبد كلمهء « اللَّه » است : الَمْ تَرَ انَّ اللَّهَ يُزْجى سَحاباً ثُمَّ يُؤَلِّفُ بَيْنَهُ ثُمَّ يَجْعَلُهُ رُكاماً . در\r\n\r\n\r\n\r\n\r\n","description":"","footnote":"\r\n( 1 ) . نور / 45 و 46 .\r\n","page_name":" 544 ","page_number":544},
  {"content":"\r\n\r\nاينجا مىفرمايد : وَ اللَّهُ خَلَقَ كُلَّ دابَّةٍ مِنْ ماءٍ . در اين آيه چه مطلبى بيان شده است ؟\r\nدر اين آيه غير از آن هدف اصلى كه خالقْ « اللَّه » است ، دو مطلب ذكر شده است : يكى اين كه اصل حيات همهء جنبنده‌ها آب است . دوم اين كه تنوع جنبنده‌ها كه اينجا از يك نظر يعنى از نظر راه رفتن بيان شده است ( بعضى خزنده هستند و بعضى رونده ، و رونده‌ها بعضى با دو پا و بعضى با چهار پا حركت مىكنند ) بر طبق مشيّت الهى به وجود آمده است .\r\n\r\nآب ، رمز حيات\r\nقسمت اول كه مىفرمايد :  وَ اللَّهُ خَلَقَ كُلَّ دَابَّةٍ مِنْ ماءٍ  هر جنبنده‌اى را ما از آب آفريده‌ايم « 1 » و اين مطلب كه اساسىترين عنصر براى حيات و زندگى آب است ، امروز از قطعىترين مسائل است ، يكى از اين نظر كه بخش اعظم اندام هر موجود زنده را آب تشكيل مىدهد . مثلًا اندام و هيكل انسان با اين همه اعضا و جوارح و پوست و رگ و پى و استخوان ، چقدرش آب است و چقدرش ساير عناصر ؟ من البته از نظر دقيق علمى نمىدانم ، ولى طبيب بسيار متخصصى ( آقاى دكتر قريب ) يك وقتى كه خودم را توصيه مىكرد به اين كه آب زياد بخورم و همين آيه را مىخواند :\r\n وَ جَعَلْنا مِنَ الْماءِ كُلَّ شَيْءٍ حَيٍّ  ، مىگفت : هشتاد در صد وزن هركسى آب است ؛ يعنى اگر كسى پنجاه كيلو وزن داشته باشد ، چهل كيلويش آب است و ده كيلو ساير مواد .\r\nهر سلولى از سلولهاى بدن ما كه مىگويند سه قسمت اصلى دارد : هستهء سلول ، غشاء رو و مايع پروتوپلاسم - كه از نظر حيات ، شايد اساسىترين قسمتهاى سلول است - قسمت اعظم آن آب است . مبدأ تكوّن هر جنبنده‌اى [ آب است . 
  ] در اينجا قرآن « جنبنده » ذكر كرده است . البته « دابّه » شامل همهء جاندارها نمىشود ، ولى منشأ پيدايش ساير جانداران نيز يا مايعى است مثل نطفه ، و يا آنهايى هم كه از تخم به وجود مىآيند باز در مادهء اصلى هر تخمى آب از هر چيز ديگر بيشتر دخالت دارد .\r\nو از همه بالاتر اين كه راجع به پيدايش حيات در روى زمين كه علما زياد جست و جو كرده‌اند ولى هنوز به يك نظر قاطع نرسيده‌اند ، تمام فرضيه‌ها در اطراف اين دور\r\n\r\n\r\n\r\n\r\n","description":"","footnote":"\r\n( 1 ) . در يك آيهء ديگر اين مطلب به صورت عام‌ترى بيان شده است ، مىفرمايد : وَ جَعَلْنا مِنَ الْماءِ كُل‌َّشَىْءٍ حَىٍّ ( انبياء / 30 ) هر زنده‌اى را ما از آب قرار داده‌ايم .\r\n","page_name":" 545 ","page_number":545},
  {"content":"\r\n\r\nمىزند كه حيات بالاخره از آب پيدا شده است و از خشكى شروع نشده است .\r\nاين است كه آب به طور كلى رمز حيات است . در قرآن در بعضى جاهاى ديگر كلمهء آب ( ماء ) به عنوان رمز و كنايه‌اى از حيات آمده است ولو حيات معنوى . مثلًا در آيه‌اى كه در سورهء مباركهء   « تَبارَكَ الَّذِي بِيَدِهِ الْمُلْكُ »   داريم ، مىفرمايد :  قُلْ أَ رَأَيْتُمْ إِنْ أَصْبَحَ ماؤُكُمْ غَوْراً فَمَنْ يَأْتِيكُمْ بِماءٍ مَعِينٍ  « 1 » بگو اگر آب مورد استفادهء شما يك مرتبه بخشكد ، اگر چشمه‌ها و چاهها بخشكد ، چه قدرتى است غير از قدرت خدا كه آب گوارا براى شما بيافريند و بياورد ؟ ظاهر آيه خيلى روشن است ولى در تفاسير ، از ائمّهء اطهار وارد شده است كه اين آب را به آب حيات معنوى تعبير كرده‌اند ؛ يعنى بگو اگر امام و حجت خدا از ميان شما برود چه قدرتى مىتواند چنين آب زلالى را براى شما بياورد ؟ پس ما مىبينيم در آنجا نيز از « امام » كه منشأ حيات معنوى است به « آب » تعبير شده است .\r\nبه هر صورت آب رمز و سرّ حيات است . حال ، اين كه رابطهء حيات با آب از نظر علوم طبيعى چيست ، مطلبى است كه در علوم طبيعى ذكر كرده‌اند و ديگران از ما بهتر تخصص دارند در اين كه نظريات علوم طبيعى را دربارهء رابطهء حيات و آب بيان كنند ، ولى قدر مسلّم اين است كه در ميان موجودات و مواد اين عالم هيچ موجودى و هيچ ماده‌اى به اندازهء آب با حيات پيوند ندارد .\r\nبعد از آن كه مىفرمايد : وَ اللَّهُ خَلَقَ كُلَّ دابَّةٍ مِنْ ماءٍ ، مىفرمايد : فَمِنْهُمْ مَنْ يَمْشى عَلى بَطْنِهِ وَ مِنْهُمْ مَنْ يَمْشى عَلى رِجْلَيْنِ وَ مِنْهُمْ مَنْ يَمْشى عَلى ارْبَعٍ . اين دوابّ ( جنبنده‌ها ) مختلف‌اند : بعضى با شكم راه مىروند و مىخزند ، مثل مار و بسيارى از كرمها ؛ بعضى با دو پا راه مىروند ، مثل انسان و مرغها ؛ و بعضى بر چهارپا راه مىروند .\r\nدر اينجا چون انسان و غير انسان با هم در يك رديف ذكر شده‌اند [ به اين نحو كه 
  ] همهء موجودات از آب آفريده شده‌اند و اول از خزندگان نام مىبرد و بعد از روندگان ( روندگان دو پا و روندگان چهار پا ) و در روندگان دو پا در درجهء اول نظر به انسان است ، بعضى خواسته‌اند اين آيه را تأييدى براى نظريهء تبدّل انواع ( ترانسفورميسم ) بگيرند و در كتابها و مجلات مطالبى مىنويسند . اصل نظريه بسيار قديمى است ، دو هزارسال هم بيشتر از عمرش مىگذرد ، ولى از وقتى كه تقريباً\r\n\r\n\r\n\r\n\r\n","description":"","footnote":"\r\n( 1 ) . مُلك / 30 .\r\n","page_name":" 546 ","page_number":546},
  {"content":"\r\n\r\nصورت علمى پيدا كرد دو قرن بيشتر نمىگذرد .\r\n\r\nنظريهء تبدّل انواع\r\nنظريه‌اى پيدا شد در باب زيست‌شناسى به نام نظريهء « تسلسل انواع » يا « تبدّل انواع » . الآن ما انواعى از حيوانات داريم : خود انسان يك نوع بالخصوص است ، اسب نوع ديگرى است ، الاغ نوع ديگر ، گاو نوع ديگر ، شتر نوع ديگر ، انواعى مرغها داريم ، انواعى ماهيها داريم ، انواعى سِباع و درندگان داريم ؛ اجداد نهايى اينها چيست ؟ آيا اجداد نهايى هركدام از اينها جداست ؟ جدّ نهايى شيرها در اصل يك شير بوده و جدّ نهايى گاوها در اصل يك گاو بوده و طبعاً جدّ نهايى انسانها يك انسان ؟ و آن جدّ نهايى ، ديگر به هيچ جاندارى نَسَب نمىبرد ؟ يا نه ، اين همه انواع با اين همه اختلافاتى كه امروز مىبينيم ، در واقع يك فاميل و قبيلهء بزرگ‌اند ؟ انسانها و اسبها و شترها و گاوها و ميمونها و انواع مرغها و انواع ماهيها و انواع مارها و حشرات ، همه ، خانواده‌هاى مختلف يك فاميل‌اند و همه به يك جدّ اصلى مىرسند .\r\nحال آن جدّ اصلى چه بوده ، به چه شكل بوده ، در چه وضعى بوده ، البته فرضيه‌هايى در اين مورد هست .\r\nيك عده كه بيشتر تمايلشان اين است كه قرآن را بر آنچه كه از علوم يا غير علوم گرفته‌اند تطبيق كنند ، گفته‌اند اين آيه آن مطلب را مىگويد كه همهء جاندارها از يك آبى آفريده شده‌اند ؛ مقصود اين است كه اول از يك موجود تك سلولى [ به وجود آمده‌اند 
  ] كه آن موجود تك سلولى ، مثلًا در كنار مردابها براى اولين بار به وجود آمده است . پس نسب تمام جاندارها به يك حيوان تك سلولى مىرسد و نسب او هم به آب مىرسد ، ولى تدريجاً تكامل پيدا كرده است : خزندگان و روندگان ( چهارپا و دوپا ) پديد آمده‌اند و قرآن دربارهء باقى انواع نيز فرموده كه  « يَخْلُقُ اللَّهُ ما يَشاءُ »  خدا هرچه بخواهد خودش خلق مىكند .\r\n\r\nحرف عوامانه\r\nولى انصاف اين است كه اين آيه دلالتى - و حداقل بگوييم صراحتى و يا ظهورى - در اين مطلب ندارد . ما نمىتوانيم از اين آيهء قرآن استنباط كنيم كه اين آيه حتماً نظريهء تبدّل انواع و تسلسل انواع را بيان مىكند . ولى البته اين مطلب هست : ما نبايد\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nاشتباهى را كه بعضى جاهلها و نادانها و در واقع خدانشناس‌ها مرتكب شده‌اند مرتكب شويم ، بگوييم اگر انواع از يكديگر اشتقاق يافته باشند پس دليل بر اين است كه خلقتى و دست خالقى در كار نيست بلكه انواع از يكديگر مشتق شده‌اند ، يك شيرِ اول نبوده كه بگوييم او را خدا خلق كرده است ، يك اسبِ اول هم نبوده كه بگوييم او را خدا خلق كرده است ، يك مرغابىِ اول هم نبوده كه بگوييم او را خدا خلق كرده . چون هيچ كدام از اينها يك جدّ اول ندارند ، بنابراين دليلى نداريم كه بگوييم اينها را خدا خلق كرده .\r\nچه حرف عوامانه‌اى ! اولًا گيرم همهء اينها برسد به يك جد و آن جد يك حيوان تك سلولى باشد ، پس براى اولين بار حيات در روى زمين در يك حيوان تك سلولى پيدا شد ؛ او با چه عاملى پيدا شد ؟ علم هنوز نتوانسته است [ نشان دهد 
  ] - و بلكه ضدّ آن را گفته است - كه يك حيوان ( ولو يك حيوان تك سلولى ) خود به خود يعنى بدون سابقهء اشتقاق از يك ذىحيات پيدا شود ، و لهذا خود داروين هم كه اين نظريه را گفت ، معتقد بود كه اجداد تمام حيوانات منتهى مىشوند به هفت تا ، ولى آن هفت تا ديگر با نفخهء الهى به وجود آمده‌اند . خود داروين يك مرد موحدى بوده ، مسيحى و خيلى هم معتقد بوده است . مىگويند در حال احتضار هم كتاب مقدس يعنى انجيل را به سينه‌اش چسبانده بود و آن را رها نمىكرد . داروين خودش اينقدر داروينيست نبود كه اين جوجه‌فكلىهاى بىسواد كه چهارتا كلمه دربارهء نظريهء تكامل ( داروينيسم ) مىخوانند ، فوراً از خدا و قيامت و همه چيز مىخواهند بيگانه باشند .\r\nثانياً مگر خدا آن وقت خالق ماست كه جدّ اعلاى ما يك انسانى باشد كه آن انسان را خدا دفعتاً آفريده باشد ؟ آن به اين مطلب ربط ندارد . ما به هرحال مخلوق خدا هستيم . قرآن كه مىگويد خدا شما را خلق كرد مىگويد شما ببينيد يك نطفه بوديد در رحم ، خدا نطفه را علقه كرد و علقه را مضغه كرد ، بعد مضغه را تبديل به عظام كرد ، عظام را گوشت پوشاند ، چنين و چنان كرد ( خلقت ) . همين خلقت تدريجى ما در رحم مادر و [ اين كه 
  ] بعد در بيرون به صورت جنينى هستيم كه دائماً بزرگ مىشود [ نشان مىدهد كه 
  ] در حال خلق شدن هستيم ، بلكه به قول عرفا عالم دائماً در حال خلق شدن است . اگر چنين مىبود كه خدا يك دفعه عالم را خلق كرده و - العياذباللَّه - كنار رفته و ديگر چيز جديدى رخ نمىدهد ، در عالم آب از آب تكان\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nنمىخورد ، هيچ تغييرى پيدا نمىشد ، ولى اين كه عالم دائماً در گردش و حركت است و همه چيزش - از جوهرش و از عرضش - دائماً فانى و حادث مىشود ، اين همان معناست كه عالم هميشه در حال خلق شدن است . از نظر خالقيت خدا و از نظر توحيد ، هيچ تفاوتى نمىكند كه انواع دفعتاً به وجود آمده باشند يا انواع از يكديگر اشتقاق يافته باشند ؛ يعنى نظريهء داروين همان اندازه يك نظريهء توحيدى است كه نظريهء غير داروين توحيدى بوده .\r\n\r\nاصول داروين\r\nبله ، يك مطلب هست و آن اين است كه بعضى اين جور خيال كردند - حتى خود داروين اين جور خيال نكرد - كه يك سلسله قوانين طبيعى در زمينهء تكامل جانداران كشف كرده‌اند و همان قوانين طبيعى كافى است براى تكامل جانداران و براى اين كه اين نظام موجود به وجود بيايد و ديگر لزومى ندارد اصلى ماوراءالطبيعى ، تدبيرى ماوراءالطبيعى در كار باشد ؛ چطور ؟ قائل به اصولى شدند ( همان اصولى كه خود داروين هم ذكر كرد ولى البته با خصوصيات ديگرى ) : اصل حبّ بقاى ذات . در هر جاندارى چنين علاقه‌اى هست . هر جاندارى به موجب اين كه حبّ به بقاى ذات دارد ، در تلاش حفظ حيات خودش است و با جاندارهاى ديگر به تنازع برمىخيزد . پس اصل ديگرى پيدا شد به نام « تنازع بقا » . در تنازع بقا آن موجودى كه نيرومندتر و قويتر و براى زنده ماندن صالح‌تر است باقى مىماند ، ضعيف از بين مىرود و پايمال مىشود : اصل بقاى اصلح يا انتخاب اصلح . اصل ديگر اصل تأثير محيط است . محيط بر روى حيوان تأثير مىبخشد ؛ و ديگر اصل وراثت : آنچه كه يك نسل كسب مىكند ، در نسل بعدى به ارث منتقل مىشود .\r\nالبته خود اين اصول بعدها مخدوش قلمداد شد . ولى آنچه كه علماى الهى ثابت كردند اين بود كه اگر ما فرض كنيم تمام اين قوانينى كه شما براى تكامل مىگوييد قوانين درستى باشد : اصل تنازع بقا ، اصل انتخاب اصلح ، اصل وراثت و اصل تأثير محيط ، آيا اينها كافى است براى اين كه يك موجود تك سلولى ولو در طول ميليونها سال به صورت يك انسان در بيايد ، يك دستگاه چنين منظم ؟\r\n\r\n","description":"","footnote":"","page_name":" 549 ","page_number":549},
  {"content":"\r\n\r\n\r\nداروينيسم مؤيد توحيد است\r\nخود داروين كه اصلى به نام « انطباق با محيط » ذكر مىكند و مىگويد موجود زنده در هر محيطى كه باشد خودش را با محيط منطبق مىكند ، اين اصل را به شكلى ذكر كرد كه به او اعتراض كردند ، گفتند تو از اصل « انطباق با محيط » مانند يك اصل ماوراءالطبيعى سخن مىگويى و حق هم همين بود ، زيرا [ اين اصل 
  ] اين مطلب را ثابت كرد كه هر موجودى در هر محيطى كه هست ، حتى بدون آن كه خود او بخواهد و اراده كند و بدون آن كه خود او تشخيص بدهد ، يك نيروى مرموز داخلى وضع اعضا و جوارح و شرايط زندگى او را در داخل طورى مىسازد كه با محيط جديد متناسب باشد ، و اين يكى از آن رموز عجيب خلقت است ، يعنى يكى از رموزى است كه نشان مىدهد اصل هدايت الهى در بطون همهء موجودات هست ، آن « نورُ السَّمواتِ وَ الْارْضِ » در همه جا هست ؛ موجود را در هر شرايطى كه قرار بگيرد ، به سوى خير و كمال خودش هدايت مىكند بدون آن كه خود آن موجود درك كند و بفهمد .\r\nهمين الآن كه ما اينجا نشسته‌ايم قلب ما روى ميزان معينى كار مىكند ، كبد ما روى ميزان معينى كار مىكند ، خون ما يك ميزان معينى دارد ، گلبولهاى سفيد خون ما يك مقدار معينى دارد ، گلبولهاى قرمز خون ما يك مقدار معينى دارد . اگر جوّ ما را عوض كنند ، مثلًا ما را ببرند در فضاى خيلى بالا كه فشار هوا كمتر مىشود ، نيازهاى بدن تغيير مىكند . تا نيازها تغيير كرد - اگر به سرعت ما را از محيط خارج نكنند كه مجالى براى آن نيروى مرموز باقى نماند ، بلكه تدريجاً ما را به جوّ جديد ببرند - تدريجاً اين دستگاه بدن ما خودش را تغيير مىدهد و با وضع موجود منطبق مىكند .\r\nمثلًا اگر از گلبولهاى سفيد خون يك مقدار زياد است و آنجا ديگر لازم نيست ، آن مقدار را حذف مىكند ، يا اگر برعكس ، بدن نياز به گلبول سفيد بيشترى داشته باشد فوراً شروع مىكند به ساختن .\r\nحتى لازم نيست بگوييم محيط را عوض مىكنيم . يك انسان مثلًا در اثر تصادف ، شكستگى استخوان ، چاقوخوردگى و غيره خون زيادى از بدنش مىرود .\r\nبدن به يك مقدار معينى خون نياز دارد ، در وقتى كه خون به قدر كافى دارد راحت و آرام است ، تا خون رفت و بدن نياز به خون پيدا كرد فوراً تمام بدن شروع مىكند به فعاليت براى ساختن خون . ولى خونْ بىجهت ساخته نمىشود ، شرط اول ساختن\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nخون آب است . شما مىبينيد يك تشنگى فوق‌العاده‌اى بر افراد مجروح كه خون از بدنشان رفته است مستولى مىشود . بدن نياز به خون دارد و اين خون شرط اولش آب است ، اين تشنگى را ايجاد مىكند كه فوراً آب بنوشد ، و بدن به سرعت شروع به ساختن خون مىكند . اين ديگر با اين اصول طبيعى كور و كر جناب داروين قابل توجيه نيست ، و خيلى از اين مسائل هست .\r\nمن خودم در چند سال پيش مقاله‌اى نوشتم به نام « توحيد و تكامل » كه در « مكتب تشيع » چاپ شد « 1 » . در آنجا اين مطلب را ثابت كردم كه داروينيسم - خواه درست باشد يا نادرست - با مسئلهء توحيد مخالفتى ندارد ، بلكه بيشتر مسئلهء توحيد را تأييد مىكند ، يعنى بيشتر ثابت مىكند كه يك نيروى مرموزِ تدبير و هدايتى در درون جاندارها هست كه اينها را در جهت مصلحت حيات تطبيق مىدهد .\r\n\r\nدرسى كه بايد آموخت\r\nحال آن درسى كه ما بايد بگيريم چيست ؟ آيا صرفِ يك درس زيست‌شناسى است كه همهء جانداران از آب آفريده شده‌اند ؟ اين علم است ، حرف درستى هم هست ، خداوند همهء موجودات را - با اين كه اصلشان از آب است - متنوع آفريده است ، حال يا به شكلى كه داروين مىگويد : « تسلسل انواع » يا غير تسلسل انواع ، ولى به هرحال انواعى پيدا شده است كه براى يك فرد بشر شناختن آن انواع امكان ندارد ؛ يعنى اگر ما بخواهيم فقط انواع حيوانات را بشناسيم ، سالهاى زياد بايد درس بخوانيم ، آخرش هم شايد نتوانيم . تازه يك متخصص اگر « انواع صحرايى » را بشناسد ، « انواع دريايى » را ديگر نمىشناسد . پس قرآن نظرش به چيست ؟ نظرش به آن كلمهء « اللَّهُ » است . قرآن هميشه مىخواهد ما به اين نكته توجه كنيم كه اين جريان خلقت در عالم چگونه نشان مىدهد نورى را ؛ چگونه نشان مىدهد كه اين حركتها و تلاشها و جنبشها و پيدايشها ، در ظلمات و كوركورانه نيست ، نور الهى در باطن همهء ذرات عالم هست ؛ همهء اينها مشيّت الهى ، تقدير الهى و حكمت الهى را نشان مىدهد .\r\nلهذا بعد از آن كه خزندگان و روندگان ( به دوپا و به چهار پا ) را ذكر مىكند ، براى اين كه [ بفهماند 
  ] كه ما اينها را به عنوان مثال ذكر كرديم و منحصر به اينها نيست\r\n\r\n\r\n\r\n\r\n","description":"","footnote":"\r\n( 1 ) . [ اين مقاله در كتاب مقالات فلسفى استاد شهيد درج شده است . 
  ]\r\n","page_name":" 551 ","page_number":551},
  {"content":"\r\n\r\nمىفرمايد : يَخْلُقُ اللَّهُ ما يَشاءُ خدا آنچه را كه مشيّتش اقتضا كند مىآفريند ، يعنى همهء اينها خلقت خداست و بر طبق مشيّت الهى به وجود آمده . انَّ اللَّهَ عَلى كُلِّ شَىْءٍ قَديرٌ قدرت الهى محدود نيست ، براى قدرت الهى نمىشود مرز و حد قائل شد ، خدا بر هر چيزى تواناست ، هرچه را بخواهد هرجور كه بخواهد خلق مىكند . البته خداوند قدير است ، عليم است ، حكيم است ، مريد است . معناى اين كه خداوند بر هر چيزى تواناست و هرطور كه بخواهد خلق مىكند اين نيست كه چون مشيّت مطلق و قدرت بىپايانى دارد ، همين طور به گزاف و بدون هدف و حكمت خلق مىكند ؛ نه ، كارش بر اساس حكمت است ، ولى مشيّت و قدرتش محدود نيست .\r\n\r\nآيات روشنگر راه\r\nاز اول آيهء نور تا اينجا تقريباً يك فصل مخصوص بود ، فصلى بود توحيدى و در همهء اين فصل ، قرآن مىخواهد اين  « اللَّهُ نُورُ السَّماواتِ وَ الْأَرْضِ »  را ارائه بدهد . گويى به عنوان پايان اين فصل كه وارد فصل ديگر و مطلب ديگرى مىشود - كه البته باز آن مطلب با اين فصل ارتباط دارد ولى فصل جداگانه شمرده مىشود - مىفرمايد : لَقَدْ انْزَلْنا اياتٍ مُبَيِّناتٍ ما فرود آورديم آيه‌هاى روشن‌كننده‌اى را . مفسرين گفته‌اند مقصود ، از همان آيهء نور به اين طرف است . در واقع در پايان فصل مىخواهد بگويد كه بار ديگر شما را توجه مىدهيم به آنچه گفتيم : لَقَدْ انْزَلْنا اياتٍ مُبَيِّناتٍ ما آياتى فرود آورده‌ايم روشنگر . كار قرآن روشنگرى و هدايت است . وَ اللَّهُ يَهْدى مَنْ يَشاءُ الى صِراطٍ مُسْتَقيمٍ خدا هركس را كه بخواهد ، به صراط مستقيم و به راه راست هدايت مىكند . آيات روشنگر براى همين است . چه چيز را مىخواهد روشن كند ؟ راه را .\r\nبشر يك موجود سائر است ، يعنى يك موجود سيركننده و متحرك است ، يك موجودى است كه بر يك راه قرار گرفته و به سوى مقصدى بايد برود . اين آيات فرود آمده است كه روشنگر راه براى بشر باشد . باز مىفرمايد : خدا هركس را كه بخواهد هدايت مىكند ، يعنى هدايت هيچ كسى از مشيّت الهى بيرون نيست . ولى باز نبايد اشتباه كرد كه وقتى مىگوييم « خدا هركسى را كه بخواهد به راه راست هدايت مىكند » [ يعنى خدا به گزاف چنين مىكند ! 
  ] مشيّتش چگونه است ؟ آيا مثلًا ميان افراد قرعه‌كشى مىكند و مىگويد ببينيم به نام چه كسى بيرون مىآيد تا او را هدايت\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nكنيم ؟ نه ، خودش در جاهاى ديگر بيان مىكند كه مشيّت او چه نظامى دارد ، چه افرادى را مشيّت خدا اقتضا مىكند هدايت كند و چه افرادى مشمول هدايت الهى نمىشوند . در آيات ديگر اين مطلب را روشن كرده است .\r\nدر يكى از آيات اول سورهء بقره ، راجع به قرآن چه پاكيزه مىفرمايد : يُضِلُّ بِهِ كَثيراً وَ يَهْدى بِهِ كَثيراً خدا با قرآن گروه بسيارى را گمراه مىكند و با همين قرآن گروه بسيارى را هدايت مىكند ؛ چطور ؟ قرآن كه وسيلهء هدايت است ، وسيلهء گمراهى نيست ! مىگويد : وَ ما يُضِلُّ بِهِ الَّا الْفاسِقينَ « 1 » خدا گمراه نمىكند به وسيلهء آن مگر فاسقان را ؛ يعنى آنهايى كه زمينهء روح و فطرت پاك خودشان را فاسد ، مسخ و منحرف كردند . قرآن ريسمان خداست ، ريسمانى است كه فرستاده تا بشر را از چاه ظلمت طبيعت بيرون بياورد . چنگ زدن ريسمان با كيست ؟ با بشر است ، ولى آن كه نمىخواهد از اين ريسمان استفاده كند تقصير با خودش است . يُضِلُّ بِهِ كَثيراً وَ يَهْدى بِهِ كَثيراً وَ ما يُضِلُّ بِهِ الَّا الْفاسِقينَ ، كه اين مضمون در آيات زيادى از قرآن تكرار شده كه هدايت و ضلالت الهى نظامى دارد و ضلالت الهى عقوبت است .\r\nخلاصهء مطلب اين است : نور الهى آن خانه را در اعلى درجه روشن كرده است ، كه مثال به آن چراغ مىزند چون مثَل اعلاى روشنى براى يك خانه بوده . نور الهى جهان را به حدّ اعلى روشن كرده است . مطلب درستى است . اگر بگوييم مثَل ، مثَل انسان است ، از نظر عقل انسان بخواهيم پياده كنيم - كه بوعلى گفته است - درست است ، از نظر ايمان انسان هم پياده كنيم - كه در روايات آمده - درست است ، و البته از نظر ايمان درست‌تر است . گذشته از اين كه در روايت است و قابل مقايسه نيست كه انسان حرف بوعلى را با روايت مقايسه كند ، با آيات بعد خوب تطبيق مىكند ، چون آيات بعد مَثل براى كافر ( دل كافر ) ذكر مىكند كه در تاريكى است . اگر مَثل ، مَثل مؤمن باشد مَثل قلب مؤمن است ، يعنى قلب مؤمن روشن است مثل خانه‌اى كه در آن چنين چراغى باشد ، برعكسِ قلب كافر كه تاريك است ؛ و اگر مَثل ، مَثل جامعهء بشريت و چراغى كه جامعهء بشريت را روشن كرده است يعنى نور مقدس خاتم‌الانبياء صلى الله عليه و آله باشد باز مىبينيم كه مَثل ، مَثل كامل و جامعى است . ظاهراً هنوز\r\n\r\n\r\n\r\n\r\n","description":"","footnote":"\r\n( 1 ) . بقره / 26 .\r\n","page_name":" 553 ","page_number":553},
  {"content":"\r\n\r\nآيه تتمّه‌اى دارد ، ان‌شاءاللَّه جلسهء بعد برايتان عرض مىكنم « 1 » . و صلّى اللَّه على محمّد و آله الطاهرين .\r\nباسمك العظيم الاعظم الاعزّ الاجلّ الاكرم يا اللَّه . . .\r\nخدايا دلهاى ما را به همين نورى كه خودت در قرآن براى اهل ايمان فرموده‌اى روشن بگردان ، نيتهاى ما را خالص بفرما ، ظلمتها و تاريكيها و تيرگيها را از ما دور بفرما ، اموات ما غريق رحمت خودت بفرما .\r\n\r\n\r\n\r\n\r\n","description":"","footnote":"\r\n( 1 )\r\n","page_name":" 554 ","page_number":554},
  {"content":"\r\n\r\n\r\n[ تفسير سورهء زخرف 
  ]\r\n\r\nتفسير سورهء زخرف ( 1 )\r\nبسم اللَّه الرحمن الرحيم\r\nالحمد للَّه‌ربّ العالمين ، بارئ الخلائق اجمعين و الصلاة و السلام على عبداللَّه و رسوله و حبيبه و صفيّه و حافظ سرّه و مبلّغ رسالاته سيّدنا و نبيّنا و مولانا ابىالقاسم محمّد و على إله الطيّبين الطاهرين المعصومين اعوذ باللَّه من الشيطان الرجيم :\r\n     هَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً وَ هُمْ لا يَشْعُرُونَ . الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ . يا عِبادِ لا خَوْفٌ عَلَيْكُمُ الْيَوْمَ وَ لا أَنْتُمْ تَحْزَنُونَ . الَّذِينَ آمَنُوا بِآياتِنا وَ كانُوا مُسْلِمِينَ . ادْخُلُوا الْجَنَّةَ أَنْتُمْ وَ أَزْواجُكُمْ تُحْبَرُونَ      « 1 »      .     \r\nپس از بيان يك سلسله تذكرات كه در آيات پيش داده شد « 2 » و ذكر بعضى از امثال\r\n\r\n\r\n\r\n\r\n","description":"","footnote":"\r\n( 1 ) . زخرف / 66 - 70 .\r\n( 2 ) . [ نوار جلسهء قبل موجود نيست . 
  ]\r\n","page_name":" 555 ","page_number":555},
  {"content":"\r\n\r\nيعنى نمونه‌ها و تاريخها و سرگذشتها از موسى و عيسى عليهما السلام و پس از اينكه هيچيك از اين تذكرات به حال سرسختهاى قريش ، رؤسا و ملأ قريش سود نبخشيد ، اين آيه تقريباً بيان يأس‌آميزى است دربارهء آنها ؛ مىفرمايد : « هَلْ يَنْظُرونَ الَّا السّاعَةَ انْ تَأْتِيَهُمْ بَغْتَةً وَ هُمْ لايَشْعُرونَ » .\r\n« يَنْظُرون » به معناى يَنْتَظِرون است . كلمهء « نَظْرَة » تنها به معنى نگاه نيست ، به معنى مهلت هم هست . در خود قرآن آمده است : « وَ انْ كانَ ذوعُسْرَةٍ فَنَظِرَةٌ الى مَيْسَرَةٍ » « 1 » . اين آيه در باب « مديون و دائن » است كه اگر مديون در مشقت است و اداى دين براى او سخت است بر دائن است كه او را تا وقتى كه تمكنى پيدا كند و در يسر قرار گيرد مهلت بدهد و فعلًا كه در عسر و مشقت است بر او فشار نياورد تا دستش به اصطلاح باز بشود . پس آنجا كلمهء « نَظْرَة » به معنى مهلت و انتظار است .\r\nدر اينجا هم همين معنى را دارد . « هَلْ يَنْظُرونَ » يعنى آيا انتظار مىبرند ؟ آيا منتظر چيزى جز مرگ يا قيام قيامت خواهند بود ؟ يعنى ديگر چيزى نمانده كه به اينها گفته نشده باشد و ديگر اميدى به حال اينها نيست . اينها حالتشان اين است كه انتظار نمىكشند جز اينكه مرگ و يا قيامت كبرى بيايد ( اين در واقع زبان حالشان است نه اينكه خودشان جز اين انتظار نمىكشند ) .\r\nاينكه عرض مىكنيم « مرگ » يا « قيامت كبرى » به اين دليل است كه كلمهء « السّاعَة » آمده است . اين كلمه در قرآن معمولًا به معناى قيامت مىآيد . در مورد مرگ هم « قيامت » گفته مىشود ، از باب اينكه هر كسى كه بميرد قيامت او به پا شده است : « اذا ماتَ الْمَرْءُ قامَتْ قِيامَتُه » وقتى كه انسان مىميرد قيامت او بپاشده و شروع شده است . البته يك قيامت كبرى و قيامت عمومى داريم كه حساب ديگرى دارد .\r\nمىفرمايد اينها ديگر هيچ انتظارى برايشان نيست مگر آنكه قيامت بغتةً و به طور ناگهانى آنها را بگيرد . حال يا مقصود اين است كه مرگ بغتةً آنها را [ در كام خود 
  ] بگيرد و يا قيامت كبرى بغتةً پيدا شود ( چون در بارهء قيامت كبرى هم در قرآن هست كه بغتةً پيدا مىشود در حالى كه مردم انتظار چنين چيزى را ندارند و در فكر چنين چيزى نيستند . ) اينها هيچ توجه و آگاهى ندارند و نمىدانند كه اين قيامت است كه دارد مىرسد و يا مرگ اينهاست كه دارد مىرسد . اگر مقصود مرگ باشد\r\n\r\n\r\n\r\n\r\n","description":"","footnote":"\r\n( 1 ) . بقره / 280 .\r\n","page_name":" 556 ","page_number":556},
  {"content":"\r\n\r\nممكن است مراد همان مرگ دسته‌جمعى اينها باشد كه به وسيلهء مسلمين كشته شدند و در واقع « ساعت » و قيامت اينها در « بدر » به پا شد .\r\nآيهء بعد آيه‌اى است كه دربارهء مضمون آن ، آيات ديگرى هم داريم و بايد يك مقدار بحث شود و بعد تناسب آن با آيات پيش بيان گردد . در آيات پيش نقد حال ملأ قريش يعنى اشراف قريش بود . آنها يك دستهء به‌هم‌بافته و به اصطلاح امروز يك « طبقه » بودند و يك وحدت طبقه‌اى و همكارى بسيار شديدى داشتند .\r\n\r\nعصبيت در زندگى قبيله‌اى\r\nزندگى مردم قريش در جاهليت زندگى قبيله‌اى بود و در زندگى قبيله‌اى به قول ابن‌خلدون « عصبيت » حكمفرماست . امروز مىگويند در زندگيهاى قبيله‌اى يك روح كه همان روح قبيله‌اى و عصبيت قبيله‌اى باشد افراد را به يكديگر شديداً پيوند مىدهد و خود همين عصبيت قبيله‌اى از جهتى اداره‌كنندهء اجتماعشان هم هست و بسيارى از مشكلات را حل مىكند و يك سلسله اخلاق و مراسم و آداب به وجود مىآورد و بالاخره به نحوى جامعه‌ساز است « 1 » .\r\n\r\n\r\n\r\n\r\n","description":"","footnote":"\r\n( 1 ) . بر خلاف آنچه بعضى خيال مىكنند كه هرچه تمدن پيش برود نياز به دين كمتر مىشود ، عكس قضيه است ، هرچه تمدن جلوتر مىرود به دليل آنكه عصبيتها - آن چيزهايى كه افراد را به حكم يك روح خانوادگى ، روح قبيله‌اى ، روح قومى و امثال اينها پيوند مىداد - ضعيف مىشود بشر به سوى فرديت مىرود يعنى پيوند طبيعى و عاطفى او با افراد ديگر كاهش پيدا مىكند ، و اين يك امر محسوسى است . شما اگر همين مردم ايران امروز را با مردم پنجاه يا صد سال پيش مقايسه كنيد مىبينيد هر چه به عقب برمىگرديم پيوندهاى خونى ، نژادى و خانوادگى بيشتر بوده و هرچه كه تمدن جلو آمده است اين پيوندها كاسته شده و كم كم به حدى رسيده است كه حتى برادرها هم با يكديگر تقريباً در حدى بيگانه شده‌اند . در قديم پسرعموها پيوندشان از برادرهاى امروز قويتر بود ، بلكه نوه عموها و عمه‌ها و خاله‌ها وقتى به يكديگر مىرسيدند واقعاً يك احساس الفتى مىكردند در حالى كه امروز حتى وقتى برادرها به يكديگر مىرسند اين‌طور نيست .\r\nدر اروپا كه اساساً حتى پيوند پدر و پسر و مادر و فرزند هم دارد ضعيف و بريده مىشود . همه شده‌اند « من » . « ما » ى قبيله‌اى و « ما » يى كه تعصب قبيله‌اى به وجود مىآورد ، همه به « من » تبديل شده است . از طرف ديگر بشر نيازمند به اين است كه روابط اجتماعى داشته باشد و امروز به اين نقطه رسيده‌اند كه بايد چيزى جانشين آن عصبيتهاى قبيله‌اى بشود ولى ديگر چيزى در حد عصبيت نمىتواند وجود داشته باشد ، بايد يك عاملى كه افراد را آگاهانه به يكديگر پيوند بدهد وجود داشته باشد ؛ يعنى بايد فلسفه‌اى براى زندگى وجود داشته باشد ، فلسفه‌اى كه افراد به آن ايمان داشته باشند ، چون اگر ايمان نباشد و اعتقاد و خضوع و عاطفه نباشد فلسفه كارى نمىتواند بكند . فلسفه فقط فكر است ، فكر هم مسخَّر انسان است ، يعنى تابع تمايلات انسان است . علم روشنايى است ، عمده اين است كه انسان چه چيز بخواهد و [ با استفاده 
  ] از اين روشنايى بخواهد به كجا برود . از علم كارى ساخته نيست . اين است كه مىگويند بشر به يك ايمان و به يك آرمان و به يك فلسفهء آرمان‌ساز نيازمند است و همين جاست كه به اصطلاح امروز نقش عظيم دين روشن مىشود . و نياز امروز افراد بشر به چيزى كه حكم يك روح را داشته باشد كه افراد را به يكديگر پيوند بدهد و حب و دوستى و علاقه به سرنوشت يكديگر و وحدت [ در بين آنها ايجاد كند 
  ] معلوم مىگردد . آن پيوندى كه مربوط به دوران قبيله‌اى بود گسسته شد ولى بشر امروز پيوند جديدى مىطلبد . به همين دليل نيازى كه در گذشته افراد بشر به دين داشته‌اند ، امروز آن نياز را به مرتبهء اشد و اعلى دارند .\r\n","page_name":" 557 ","page_number":557},
  {"content":"\r\n\r\nخود قريش يك قبيلهء بزرگ بود و بطنها و شاخه‌هاى مختلف داشت :\r\nبنىهاشم ، بنىاميه ، بنىزهره ، بنىعدى ، بنىتيم ، بنىمخزوم و غيره ، كه بعضى از اينها مثل بنىهاشم و بنىاميه و بنىمخزوم و بنىزهره قبيله‌هايى قوى و بعضى مثل بنىعدى كه عمر وابسته به آن بود و بنىتيم كه ابوبكر وابسته به آن بود از قبيله‌هاى ضعيف و كوچك و منحط قريش بودند و لذا وقتى به كسى مىگفتند از « بنىعدى » و « بنىتيم » [ هستى 
  ] يك مقدار تحقيرآميز تلقى مىشد . به هر حال بطنهاى مختلفى بود .\r\n\r\nهمبستگى طبقاتى در ميان قريش\r\nدر ميان قريش طبقه‌اى وجود داشت كه در آن از بنىهاشم ، بنىاميه ، بنى مخزوم و قبيله‌هاى ديگر افرادى بودند و يك همبستگى طبقه‌اى قوى داشتند . قرآن هم تكيه‌اش بيشتر روى « همبستگى طبقاتى » آنهاست نه « همبستگى قبيله‌اى » آنها . در قرآن يك كلمه از همبستگى قبيله‌اى قريش نيامده است ، اسمى از « بنى هاشم » يا « بنىاميه » يا بنى فلان نيست ، اما اسم ملأ قريش هست . اينها آنقدر به يكديگر وابسته بودند كه [ مثلًا 
  ] ابولهب با اينكه از قبيلهء پيغمبر صلى الله عليه و آله بود و لااقل عصبيت قبيله‌اى اقتضا مىكرد حامى پيغمبر باشد ولى از طبقهء ابوسفيان و ابوجهل بود و به آنها پيوست . بالاتر اينكه عباس بن‌عبدالمطّلب عموى ديگر پيغمبر صلى الله عليه و آله با اينكه در حد ابولهب نبود و بلكه برعكس ، به پيغمبر اكرم صلى الله عليه و آله علاقه‌مند بود و مسلّم در باطن خودش حامى ايشان بود و به نفع مسلمين هم كار مىكرد ، ولى جنگ بدر كه بپاشد يكى از كسانى كه سهمى از بودجهء جنگ بدر را عليه مسلمين پرداخت همين عباس\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nبن عبدالمطلب بود و خودش هم در جنگ بدر عليه مسلمين شركت كرد و اگر غير از اين مىبود نمىتوانست در مكه زندگى كند . او در بدر اسير شد و عدهء ديگرى از بنىهاشم از جمله عقيل برادر اميرالمؤمنين عليه السلام - كه تا آن‌وقت جزء كفار بود - اسير شدند . پيغمبر اكرم صلى الله عليه و آله به عباس فرمود فديهء خود و خويشاوندانت را بده ( چون عباس پولدار آنها بود ) و هر كس فديه مىداد آزاد مىشد . گفت : ندارم . فرمود : يادت هست وقتى مىخواستى بيايى به زنت ام‌الفضل اين مقدار پول دادى و گفتى جنگ است شايد برنگشتم ، اگر برنگشتم اين پول را به مصرف برسان ؟ از همان پول فديهء اينها را بده . گفت : « اشْهَدُ انَّكَ رَسولُ اللَّه » شهادت داد و بعد به مكه رفت و باز جزء همانها بود ولى محرمانه به نفع مسلمين كار مىكرد . او آدمى بود كه در همان جنگ بدر هم دلش با مسلمين بود ولى وابسته به طبقه‌اى بود كه با آنها عملًا همكارى مىكرد . حال اين را در نظر داشته باشيد .\r\n\r\nمبناى دوستيها\r\nقرآن بعد از اينكه اينها را در اين حد مىكوبد كه «  هَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً وَ هُمْ لا يَشْعُرُونَ  » ( ديگر چيزى در انتظار اينها نيست جز مرگ ) مىفرمايد : «  الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ  » دوستان در قيامت همه با همديگر دشمن‌اند مگر پرهيزكاران . قرآن مىخواهد بگويد اينها كه در دنيا امروز با يكديگر دوست و متحدند و عليه پيغمبر اكرم صلى الله عليه و آله متشكل‌اند ، مبناى دوستى و تشكل و وحدتشان عليه پيغمبر اكرم صلى الله عليه و آله امور انسانى نيست بلكه منافعشان است ؛ يعنى : اى دوستان امروز ! اى گروهى كه دور هم جمع شده‌ايد و منافع ، شما را در يك جا جمع و متحد و متشكل كرده است ، از جمله خبرهايى كه به شما مىدهم اين است كه در قيامت دشمن خونى يكديگر خواهيد بود .\r\nبه نظر مىرسد اين آيهء « الْاخِلّاءُ يَوْمَئِذٍ بَعْضُهُمْ لِبَعْضٍ عَدُوٌّ الَّا الْمُتَّقينَ » به همين جهت دنبال آيهء قبل آمده است ، دارد به آنها مىگويد كه اين رفاقتها و دوستيهاى شما و اين خُلّتهاى شما بر مبناى مطامع است ؛ اين دوستيها آنجا كه پاى اين مطامع در كار نيست و حقايق ظهور مىكند يك جا تبديل به دشمنى خواهد شد . اين از جهت ارتباط اين آيه با آيات ديگر .\r\nقطع نظر از مورد اين آيه ، خود اين آيهء « الْاخِلّاءُ يَوْمَئِذٍ بَعْضُهُمْ لِبَعْضٍ عَدُوٌّ الَّا\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nالْمُتَّقينَ » يك اصل كلى است . هميشه وقتى دو نفر و يا يك عده با يكديگر دوست مىشوند يك وجه مشتركى در كار است كه آنها را همگروه و همنشين و معاشر و هم‌پياله كرده است . محال است كه دو نفر كه با يكديگر هيچ سنخيت روحى ندارند و از وجود يكديگر بهره‌اى نمىبرند و در [ جلب 
  ] منفعتى يا دفع ضررى مشاركت ندارند با يكديگر دوست بشوند . مولوى در شعرهاى معروف خود مثال مىآورد كه محال است دو نفر با يكديگر دوست شوند مگر اينكه وجه مشتركى بين آنها باشد .\r\nگاهى ديده شده كه دو نفر كه بر ضد يكديگر هستند با هم دوستند . ولى بايد دانست كه آن ضديت صددرصد نيست ، مثلًا نود و نه درصد است . آن يك درصد است كه اين دو را به يكديگر پيوند داده است . مولوى مىگويد :\r\n آن حكيمى گفت ديدم در تكى * در بيابان زاغ را با لك‌لكى\r\nدر عجب ماندم بجستم حالشان * تا چه قدر مشترك يابم نشان\r\nچون شدم نزديك و من حيران و دنگ * خود بديدم هر دوان بودند لنگ \r\nمىگويد ديدم يك زاغ و يك لك‌لك با هم رفيقند . تعجب كردم كه آخر قدر مشترك زاغ و لك‌لك چيست ؟ ! وقتى جلو رفتم ديدم هر دو لنگند ، فهميدم كه اين لنگى سبب شده كه اين دو با يكديگر رفيق شوند .\r\nدوستى مبنا مىخواهد ، ريشه و دليل مىخواهد . حكما مىگويند معلول تابع علت است ، تا علت هست معلول هست ، علت كه رفت معلول هم مىرود . اين سماورى كه ما روشن مىكنيم تا وقتى آتش زير آن مشتعل است مىجوشد ، به محض اينكه آتش خاموش شود جوشش هم از بين مىرود . علت كه از بين رفت معلول هم از بين مىرود . دوستيهايى كه بر مبناى مطامع مادى است تا وقتى مىتواند ادامه داشته باشد كه پاى مطامع مادى در ميان باشد ؛ وقتى كه اينها رفت علت دوستى از ميان مىرود ، خصوصاً اگر با آشكار شدن حقايق همان علت دوستى به علت دشمنى تبديل شود . مثلًا مىديد كه اين شخص به او فلان منفعت را مىرساند ؛ اين سبب مىشد كه دوستىاش زيادتر بشود . در قيامت كه حقايق برايش آشكار مىشود مىبيند همان چيزى كه در دنيا محبتش را جلب مىكرد برايش آتش آورده\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nاست ؛ يعنى همان ملاك دوستى ، ملاك دشمنى مىشود . به هر ميزان كه آن پيوند در دنيا بيشتر منشأ دوستى بوده ، در قيامت بيشتر منشأ دشمنى مىشود . اين در صورتى است كه مناط و ملاك ، مطامع مادى باشد . اما اگر دو نفر نه بر مبناى ماديات بلكه بر مبناى معنويات ، بر اساس توحيد و بندگى خدا و عقيده و ايمان در دنيا با يكديگر دوست باشند در قيامت اين دوستى نه تنها از بين نمىرود بلكه شديدتر مىشود چون علت باقى است . تا علت باقى است معلول باقى است . در آنجا بينش [ آنها 
  ] قويتر و شديدتر است چون ايمانشان تبديل به شهود مىشود : « فَكَشَفْنا عَنْكَ غِطاءَكَ فَبَصَرُكَ الْيَوْمَ حَديدٌ » « 1 » طبعاً آن دوستى كه بر مبناى خدا و عقيدهء درست و ايمان صحيح واقعى بوده است باقى مىماند .\r\nبنابراين دوستانى كه در راه ايمان و خدا و در راه حق و حقيقت يكديگر را دوست دارند در قيامت هم يكديگر را دوست دارند و بلكه شديدتر .\r\nدر قرآن كريم جزء لذايذ اهل بهشت اين را ذكر مىكند كه آنها برادرانه در كنار يكديگر هستند : « وَ نَزَعْنا ما فى صُدورِهِمْ مِنْ غِلٍّ اخْواناً عَلى سُرُرٍ مُتَقابِلين » « 2 » هر چه از غلّ و غش و كدورت است از جان آنها بيرون كشيده‌ايم ، برادروار در نهايت صفا و صميميت در مقابل يكديگر مىنشينند و لذت مىبرند .\r\nقرآن به مسئلهء « اخوّت فىاللَّه » اهميت مىدهد . طرفدار اين نيست كه انسانِ خداپرست در فرديت زندگى كند [ و بگويد 
  ] من هستم و خداى خودم و با هيچ‌كس ارتباط ندارم . نه ، تو هستى و خداى خودت ، و هر كس كه بندهء خداى توست او را هم بايد دوست داشته باشى . اگر انسان به خاطر خدا بندگان خدا را دوست نداشته باشد نقص است . بله ، يك وقت انسان كسى را دوست دارد به غير ملاك الهى ، اين با دوستى خدا نوعى تضاد پيدا مىكند و نوعى شرك است . اما دوست‌داشتن ديگران براى خدا عين توحيد است . در يكى از سوره‌هاى مسبّحات و جزء دعاهايى كه در قنوت هم خوانده مىشود مؤمنين مىگويند : « رَبَّنَا اغْفِرلَنا وَ لِاخْوانِنَا الَّذينَ سَبَقونا بِالْايمان » پروردگارا ما را و برادرانى كه در ايمان بر ما سبقت داشتند بيامرز ، آنها را نيز مشمول مغفرت خودت بگردان « وَلاتَجْعَلْ فى قُلوبِنا غِلّاً لِلَّذينَ امَنوا رَبَّنا انَّكَ رَؤُفٌ\r\n\r\n\r\n\r\n\r\n","description":"","footnote":"\r\n( 1 ) . ق / 22 .\r\n( 2 ) . حجر / 47 .\r\n","page_name":" 561 ","page_number":561},
  {"content":"\r\n\r\nرَحيمٌ » « 1 » خدايا در دلها و سينه‌هاى ما و در روحهاى ما كوچكترين كدورتى نسبت به اهل ايمان قرار نده ( « غِلّ » يعنى كدورت ، غش ، تيرگى ) تو رئوف و مهربان هستى .\r\nچقدر بد است كه انسان نسبت به شخصى كه واقعاً مؤمن و باايمان است غلّ و حقد و كينه و ناراحتى در قلب خودش داشته باشد . به همين دليل است كه ما در دستورهاى دينى خودمان داريم « 2 » كه اگر دو نفر مؤمن نسبت به يكديگر كدورتى پيدا كردند اين كدورت نبايد بيش از سه روز باشد . ( قراردادن مدت به اين دليل است كه ابتدا يك هيجانى در كار است . ) بعد از سه روز هر دو نفر موظف هستند كه زودتر اقدام كنند تا اين غلّ و ناراحتى و اين عقده‌اى كه از يكديگر پيدا كرده‌اند منتفى و رفع شود .\r\nدر زمينهء « مؤاخات فى اللَّه » دستورهاى زيادى داريم . در حديثى كه در كافى « 3 » هست پيغمبر اكرم صلى الله عليه و آله به اصحابشان فرمودند « 4 » : « اىُّ عُرَى الْايمانِ اوْثَق » ؟ در ميان دستگيره‌هاى ايمان كدام‌يك محكمتر است ؟ يكى گفت : نماز ؛ ديگرى گفت : روزه ؛ سومى گفت : حج ؛ چهارمى گفت : جهاد و ديگرى گفت : زكات . حضرت فرمودند :\r\nتمام اينها كه شما گفتيد دستگيره‌هاى محكمى هستند ولى مقصود من چيز ديگرى است . گفتند : خودتان بفرماييد يا رسول‌اللَّه ! فرمودند : « الْحُبُّ فِى اللَّهِ وَ الْبُغْضُ فِى اللَّه » اينكه يكديگر را به خاطر خدا دوست و يا دشمن بداريد ؛ يعنى دوستان خدا را به خاطر خدا دوست بداريد و دشمنان خدا را به خاطر خدا دشمن بداريد ؛ اين محكمترين دستگيره‌هاى ايمان است .\r\nاميرالمؤمنين عليه السلام در كلمات قصار نهج‌البلاغه مىفرمايند : « كانَ لى فى ما مَضى اخٌ فِى اللَّهِ » ( خيلى جمله‌هاى عالى و خوبى است ! ) من در گذشته برادرى داشتم اما « اخٌ فِى اللَّه » يعنى نه برادر نسبى ، بلكه برادرى كه يكديگر را به خاطر خدا دوست مىداشتيم « وَ كانَ يُعَظِّمُهُ فى عَيْنى صِغَرُ الدُّنْيا فى عَيْنِه » « 5 » يك چيز ، او را در چشم من\r\n\r\n\r\n\r\n\r\n","description":"","footnote":"\r\n( 1 ) . حشر / 10 .\r\n( 2 ) . اصول كافى ، كتاب الايمان و الكفر ، باب الهجره .\r\n( 3 ) . كتاب الايمان و الكفر ، باب « الحب فى اللَّه و البغض فى اللَّه » ، حديث 6 .\r\n( 4 ) . حضرت سؤال كردند مثل يك امتحان و آزمايش ، مثل يك معلم كه از شاگردش مىپرسد ومىخواهد شاگرد را امتحان كند ببيند چقدر از تعليمات را درك كرده است . در واقع حضرت مىخواستند ببينند اينها چقدر با روح اسلام آشنا هستند .\r\n( 5 ) . نهج‌البلاغه ، حكمت 281 .\r\n","page_name":" 562 ","page_number":562},
  {"content":"\r\n\r\nبزرگ مىكرد و آن اين بود كه همهء دنيا در نظر او كوچك بود . اين خودش بزرگى است . تا انسان بزرگ نباشد دنيا در نظرش كوچك نمىآيد . شرّاح گفته‌اند با قرائنى كه در مجموع اين جمله‌ها هست مقصود ايشان جناب « عثمان بن مظعون » است « 1 » .\r\n\r\nمعنى « خليل »\r\nحال ببينيم چرا در آيهء شريفه كلمه « اخلّاء » ( جمع خليل ) آمده است ؟ ما حضرت ابراهيم عليه السلام را « خليل اللَّه » مىگوييم . بعضى مىگويند علت اينكه به دوست « خليل » مىگويند اين است كه خليل از مادهء « خلّت » است و خلّت يعنى حاجت . به دوست از آن جهت « خليل » مىگويند كه به نيازمنديهاى دوستش مىرسد ، رفع خلّت و رفع نياز از دوستش مىكند ، يعنى به اعتبار يكى از شرايط و آداب دوستى به دوست « خليل » مىگويند .\r\nولى من فكر مىكنم - چنان‌كه برخى عرفا هم گفته‌اند - ريشهء اين كلمه اين نيست . اين كلمه از همان مادهء « تخلل » است . تخلل يعنى آميختگى ، يكىشدن . اگر خليل از ريشه « خلّت » به معناى حاجت باشد ، ما خدا را مىتوانيم « خليل ابراهيم » بناميم ولى ابراهيم را ديگر نمىتوانيم « خليل اللَّه » بگوييم . خدا را به اعتبار اينكه نيازمنديهاى ابراهيم عليه السلام را بر مىآورد مىتوان گفت خليل ابراهيم است اما ابراهيم چطور ؟ ظاهر اين است كه خلّت به معنى آميختگى است . دو نفر وقتى با همديگر\r\n\r\n\r\n\r\n\r\n","description":"","footnote":"\r\n( 1 ) . عثمان بن مظعون از اكابر صحابهء پيغمبر اكرم صلى الله عليه و آله و از مهاجرينِ اولين است . از كسانى است كه در همان سالهاى ابتداى بعثت ايمان آورد و مرد بسيار مخلصى بود . در هجرت اول به حبشه مهاجرت كرد و در هجرت دوم با مسلمين و پيغمبر اكرم صلى الله عليه و آله به مدينه آمد . بسيار مرد بزرگوارى بوده و رسول اكرم صلى الله عليه و آله هم فوق‌العاده به اين مرد علاقه‌مند بودند . بعد از ورود به مدينه طولى نكشيد كه از دنيا رفت و نوشته‌اند كه پيغمبر اكرم صلى الله عليه و آله از او تجليل زيادى كردند و حتى خودشان را روى جنازهء عثمان بن مظعون انداختند و اولين كسى كه در بقيع دفن شده است همين عثمان بن مظعون است .\r\nبقيع ابتدا قبرستان نبود ، پيغمبر اكرم صلى الله عليه و آله آنجا را قبرستان كردند ، گفتند اينجا براى دفن مسلمين باشد . عده‌اى معتقدند اين محلى كه الآن به عثمان بن عفّان منسوب است قبر عثمان بن مظعون است ، چون محل قبر عثمان روشن نيست . علتش اين است كه مردم عليه او انقلاب كردند و بعد اجازهء دفنش را نمىدادند . چند روز جنازه‌اش افتاده بود و كسى جرأت نمىكرد [ او را دفن كند 
  ] و اصلًا معلوم نشد چه شد . بعضى معتقدند بنى اميه شبى مخفيانه آمدند و او را بردند و در گوشه‌اى دفن كردند و بعضى ديگر بر اين عقيده‌اند كه [ جسد مانده بود 
  ] تا اينكه حيوانات آن را خوردند و از بين رفت .\r\n","page_name":" 563 ","page_number":563},
  {"content":"\r\n\r\nدوست مىشوند ، ولو ريشه‌اش مطامع باشد ، بالاخره با يكديگر اختلاط و امتزاج روحى پيدا مىكنند . مولوى مىگويد :\r\n مىرود از سينه‌ها در سينه‌ها * از ره پنهان صلاح و كينه‌ها \r\nدو نفر وقتى با يكديگر معاشرت كنند ولو مبناى معاشرتشان مطامع و منافع مادى باشد ، چه بخواهند و چه نخواهند ، روح آنها با يكديگر مخلوط مىشود . از روح اين ، روح او متأثر مىشود و از روح او روح اين و خود به خود در اين بين تخلل و اختلاط و امتزاج پيدا مىشود . حال چند روايت ديگر را عرض مىكنم .\r\n\r\nچند روايت\r\nدر كافى حديثى از اميرالمؤمنين عليه السلام هست كه راجع به شرايط دوستى مىفرمايد :\r\n« مَنِ اسْتَحْكَمَتْ لى فيهِ خَصْلَةٌ مِنْ خِصالِ الْخَيْرِ احْتَمَلْتُهُ عَلَيْها وَ اغْتَفَرْتُ فَقْدَ ماسِواها وَ لا اغْتَفِرُ فَقْدَ عَقْلٍ وَ لا دينٍ » اگر كسى يك خصلت نيك در او باشد و ساير خصلتها را نداشته باشد براى من قابل تحمل است كه به خاطر همان خصلت نيكش با او دوستى كنم . اما دو چيز است كه آنها ركن دوستى است . اگر آن دو ركن باشد و هيچيك از خصلتهاى ديگر نباشد براى من كافى است . ولى دو خصلت است كه اگر آنها را نداشته باشد قابل تحمل نيست ، قابل معاشرت نيست . آن دو خصلتى كه نبودشان قابل تحمل نيست يكى « عقل » است و ديگرى « دين » . « وَ لا اغْتَفِرُ فَقْدَ عَقْلٍ وَ لا دينٍ » آن چيزى كه از نظر من در دوستى قابل بخشش نيست يكى فقدان عقل است و ديگرى فقدان دين « لِانَّ مُفارَقَةَ الدّينِ مُفارَقَةُ الْامْنِ » ( خيلى عجيب است ! ) چون اگر دوست من دين نداشته باشد من از ناحيهء او امنيت ندارم ، يعنى يك روزى مرا سودا خواهد كرد . اگر دين داشته باشد مىتواند براى من قابل اعتماد باشد كه يك روزى روى من و دوستى من معامله نخواهد كرد و مرا نخواهد فروخت . « لِانَّ مُفارَقَةَ الدّينِ مُفارَقَةُ الْامْنِ » اگر دين نباشد من اصلًا امنيت ندارم ، وقتى امنيت نداشته باشم دائماً نگران هستم نكند او يك حقه‌اى به من بزند . بعد فرمود : « فَلا يُتَهَنَّأُ بِحَياةٍ مَعَ مَخافَةٍ » زندگى اگر توأم با بيم و ترس باشد گوارا نيست . پس بايد با كسى دوستى كنم كه صددرصد از ناحيه او مطمئن باشم . « وَ فَقْدُ الْعَقْلِ فَقْدُ الْحَياةِ وَ لايُقاسُ الّا بِالْامْوات » « 1 » آدمى كه عقل نداشته باشد مرده است ، با مرده كه نمىشود معاشرت كرد .\r\n\r\n\r\n\r\n\r\n","description":"","footnote":"\r\n( 1 )\r\n. اصول كافى ، ج 1 / ص 31 ، حديث 30 .\r\n","page_name":" 564 ","page_number":564},
  {"content":"\r\n\r\nحديث ديگرى هست كه در آن به همين آيهء « الْاخِلّاءُ يَوْمَئِذٍ بَعْضُهُمْ لِبَعْضٍ عَدُوٌّ » استشهاد شده است . امام صادق عليه السلام فرمود : « احْذَرْ انْ تُؤاخِىَ مَنْ ارادَكَ لِطَمَعٍ اوْ خَوْفٍ اوْ اكْلٍ اوْ شُرْبٍ وَاطْلُبْ مُؤاخاةَ الْاتْقياءِ وَلَوْ فى ظُلُماتِ الْارْض » « 1 » بترس از كسى كه با تو برادرى و دوستى مىكند ولى به خاطر يك طمع يا خوف و ترسى كه در بين هست . گاهى عامل خوف سبب دوستيها مىشود و افراد را به خاطر يك دشمن مشترك با يكديگر جمع مىكند .\r\n« اوْ اكْلٍ اوْ شُرْبٍ » از دوستى كسانى كه به خاطر شكم با آدم دوست مىشوند بپرهيز ، مثل آنهايى كه به خاطر همپيالگى و اين جور چيزها با انسان دوست مىشوند . « وَاطْلُبْ مُؤاخاةَ الْاتْقياءِ » اما پاكان و پرهيزكاران را دنبالشان برو و آنها را پيدا كن « وَلَوْ فى ظُلُماتِ الْارْض » ولو به روى از گوشه‌هاى تاريك زمين ، از عزلتها و انزواها آنها را پيدا كنى . از آن دسته بر حذر باش و اينها را حتماً برو پيدا كن . نسبت به اينها نمىفرمايد بىتفاوت باش ، مىفرمايد حتماً برو جستجو كن « وَ انِ افْنَيْتَ عُمْرَكَ فى طَلَبِهِمْ » هر چند عمرت را در جستجوى اينها فانى كنى ؛ يعنى ولو اينكه عمرت در جستجوى اتقيا صرف شود برو جستجو كن « فَانَّ اللَّهَ عَزَّوَجَلَّ لَم‌ْيَخْلُقْ عَلى وَجْهِ الْارْضِ افْضَلَ مِنْهُمْ بَعْدَالنَّبِيّين » خداوند بعد از پيغمبران در روى زمين فاضلتر [ و برتر 
  ] از پرهيزكاران خلق نكرده است « وَما انْعَمَ اللَّهُ عَلَى الْعَبْدِ بِمِثْلِ ما انْعَمَ اللَّهُ بِهِ مِنَ التَّوْفيقِ لِصُحْبَتِهِمْ » خداوند هيچ نعمتى را به اندازهء اين نعمت به بنده‌اى نمىدهد ، هيچ نعمتى ارزش اين را ندارد كه انسان با اتقيا و پاكان دوست و معاشر باشد . بعد حضرت اين آيه را فرمود : « الْاخِلّاءُ يوْمَئِذٍ بَعْضُهُمْ لِبَعْضٍ عَدُوٌّ الَّا الْمُتَّقينَ » خواست بفرمايد كه اين گونه دوستيهاست كه تا ابد باقى مىماند .\r\nدر احاديث نبوى و احاديث ائمه دستورها و تشويقهاى زيادى در اين زمينه داريم . اميرالمؤمنين عليه السلام در نهج‌البلاغه مىفرمايد : « اعْجَزُ النّاسِ مَنْ عَجَزَ عَنِ اكْتِسابِ الْاخْوان » « 2 » يعنى ناتوان‌ترين مردم آن كسى است كه نتوانسته است براى خودش دوست پيدا كند « وَ اعْجَزُ مِنْهُ مَنْ ضَيَّعَ مَنْ ظَفِرَ بِهِ مِنْهُمْ » از او ناتوان‌تر آن آدمى است كه دوست به دست آورده و بعد ، از دست داده است . وقتى دوستى به دست آوردى\r\n\r\n\r\n\r\n\r\n","description":"","footnote":"\r\n( 1 ) . مصباح الشريعة و مفتاح الحقيقة ، باب پنجاه و پنجم « فِى الْمُؤاخاة » . بعد از « اوْخَوْفٍ » همچنين دارد : « اوْ مَيْلٍ اوْ مالٍ » .\r\n( 2 ) . نهج‌البلاغه صبحى الصالح ، كلمات قصار ، 12 .\r\n","page_name":" 565 ","page_number":565},
  {"content":"\r\n\r\nكوشش كن كه از دست ندهى .\r\nدستورهاى زيادى داريم راجع به اينكه با دوستان واقعى خودتان ، دوستانى كه شايستهء دوستى هستند چگونه رفتار كنيد . همه براى اين است كه اين دوستيها باقى بماند ؛ از قبيل اينكه اگر از نظر مالى احتياج داشتند به آنها كمك كنيد ، ايثار كنيد . در وقت نياز ، حاجت ، گرفتارى ، بيمارى مراقب آنها باشيد . يا وقتى كسى از دوستان آنها فوت مىكند و آنها مصاب هستند كسى به كمك و تسليت آنها برود . دستورهاى زيادى كه در اين زمينه داريم همه براى اين است كه اسلام مىخواهد دوستيهايى كه بر مبناى الهى هست حتماً باقى بماند . بريدن از مردم و بريدن از خوبان از نظر اسلام كار خوبى نيست .\r\nدر يك حديت ديگر ، حضرت صادق عليه السلام مىفرمايد : « مَوَدَّةُ يَوْمٍ مِيْلَةٌ » يعنى يك روز دوستى فقط يك تمايل است « وَ مَوَدَّةُ شَهْرٍ قَرابَةٌ » يك ماه دوستى قوم و خويشى است « وَ مَوَدَّةُ سَنَةٍ رَحِمٌ ماسَّةٌ » و يك سال دوستى رحمى است كه با يكديگر تماس دارد ، خويشاوندى نزديك است ، قطع آن در حكم قطع رحم است .\r\nدر باب صلهء رحم چقدر ما شنيده‌ايم : « مَنْ قَطَعَها قَطَعَهُ اللَّهُ » كسى كه رحم را قطع كند خدا ببُرد خودش را .\r\nحديث عجيبى است كه در داستان راستان نيز نقل كرده‌ام و در كتب زيادى نقل شده است « 1 » و آن اين است كه روزى اميرالمؤمنين على عليه السلام در زمان خلافتشان از شهر كوفه خارج شدند . ايشان دأبشان اين نبود كه وقتى به جايى مىروند به عنوان اينكه خليفه و اميرالمؤمنين هستند با اسكورت بروند ، ساده مىرفتند و ساده هم مىآمدند . نه افرادى پشت سرشان حركت مىكردند كه از جاه و جلال شناخته شوند و نه لباس خاصى داشتند ( لباسشان هم در حد ساده‌ترين لباسها بود ) و نه مركبشان يك وضع خاصى داشت ، به شكل يك آدم عادى مىرفتند . در برگشتن با يك نفر « كتابى » برخورد كردند . ( اينجا ببينيد يك دقايقى هست كه فقط زير ذره‌بين مىشود پيدا كرد ) و با يكديگر مصاحب و همراه شدند . قهراً دو مصاحب راه يكديگر را مىپرسند . حضرت فرمودند : من مىروم كوفه ، تو كجا مىروى ؟ جاى ديگرى را گفت كه يك مقدار از راه را با يكديگر مشترك بودند و نزديك كوفه او راهش جدا\r\n\r\n\r\n\r\n\r\n","description":"","footnote":"\r\n( 1 ) . اصول كافى ، كتاب « الشعره » ، باب حسن الصحابة و حق الصاحب فى السفر ، حديث 5 .\r\n","page_name":" 566 ","page_number":566},
  {"content":"\r\n\r\nمىشد . گفتند : خوب ، پس با همديگر باشيم . آن شخص مىدانست كه رفيقش مسلمان است . حضرت هم كه مىدانستند او اهل كتاب است . با همديگر صحبت‌كنان آمدند تا به سر دوراهى شاهراه كوفه و راه فرعى رسيدند . او قهراً راه فرعى را گرفت . حضرت هم شاهراه را رها كردند و دنبال او آمدند . آن شخص گفت :\r\nشما كه گفتى من به كوفه مىروم . فرمود : بله به كوفه مىروم . پرسيد : پس چرا از اين طرف مىآيى ؟ فرمود : براى اينكه ما با يكديگر چند ساعت مصاحبت كرديم و مصاحبت حق ايجاد مىكند و تو به گردن من حق پيدا كردى « 1 » . به دليل اينكه تو بر من ذى حق هستى من مىخواهم تو را چند قدم بدرقه كنم . نوشته‌اند همان‌جا فكرى كرد و گفت : « پيغمبر شما به دليل اين اخلاق حسنه‌اى كه دستور داد ، به اين سرعت دينش دنيا را گرفت » و بعد خداحافظى كردند و او حضرت امير عليه السلام را نشناخت ولى اين خاطره به شكل عجيبى در ذهنش بود تا يك وقتى به كوفه آمد و قهراً در جستجوى همان رفيقش بود . روزى آمد خليفه را ديد ، و فهميد رفيق بين راه ، خود خليفه است . آنجا بود كه شهادتين را گفت و مسلمان شد و يكى از اصحاب خاص اميرالمؤمنين گرديد . اين حديث را كافى نقل كرده و اصلًا از همين‌جا عنوانش را انتخاب كرده است : « باب حسن الصحابة و حق الصاحب فى السفر » .\r\nپس معلوم مىشود دوستيها و رفاقتها و معاشرتها حق‌ايجادكن است . اين است كه امام عليه السلام فرمود : يك روز دوستى فقط يك تمايل است ، اما اگر رسيد به يك ماه دوستى ، اين خويشاوندى مىشود و اگر به يك سال دوستى رسيد اين ديگر در حد رحم ماسّه است يعنى رحمى كه با همديگر تماس دارد ، يعنى مثل دو تا برادر كه از يك رحم به دنيا آمده‌اند ، اين حكم را دارد و قطع او حكم قطع رحم را پيدا مىكند .\r\nاين آيهء « الْاخِلّاءُ يَوْمَئِذٍ بَعْضُهُمْ لِبَعْضٍ عَدُوٌّ الَّا الْمُتَّقينَ » ضمن اينكه اشاره است به اخوّتها و خلّتهاى دنيايى و آنها را در مستثنىمنه مىگويد ، در مستثنى تشويقى است به دوستيهايى كه بر اساس پاكى و تقواست .\r\n« يا عِبادِ لا خَوْفٌ عَلَيْكُمُ الْيَوْمَ وَلا انْتُمْ تَحْزَنون » در قيامت از طرف خداوند به متقين خطاب مىشود : « يا عِبادِ » اى بندگان من . وقتى اتقيا با يكديگر دوست باشند\r\n\r\n\r\n\r\n\r\n","description":"","footnote":"\r\n( 1 ) . اينكه مىگويند حقوق بشر ، اعلاميهء حقوق بشر ، شما در همهء حقوقهايى كه امروز در دنيا هست نمىتوانيد حقوقى به اين ريزى - كه انسان فقط زير ذره‌بين مىتواند ببيند - پيدا كنيد .\r\n","page_name":" 567 ","page_number":567},
  {"content":"\r\n\r\nملاكش خدا و عبوديت خداوند است نه مطامع كه عبد آن مطامع باشند . به آنها از ناحيهء ذات حق خطاب مىرسد به عنوان « يا عِبادِ » اى بندگان من . اين خودش يك پيام دوستى و يك پيام دوستانه از خدا به اين دوستانِ در راه خداست . مىبينيد اينجا كه صحبت خُلّت و دوستى در راه خداست صحبت پيام دوستانه‌اى است كه از طرف خدا مىرسد ، از طرف آن ملاك دوستى مىرسد ، به آنها پيام فرستاده مىشود كه : « لا خَوْفٌ عَلَيْكُمُ الْيَوْمَ وَلا انْتُمْ تَحْزَنون » ديگر نه بر شما خوفى مسلط خواهد شد و نه هرگز غمناك خواهيد بود .\r\n« خوف » و « حزن » با يكديگر فرق دارند . خوف در مورد نگرانيها و شك و ترديدهاست . در مورد بدى احتمالى در آينده خوف گفته مىشود و در مورد بدى قطعى اعم از اينكه در حال حاضر باشد يا در آينده قطعى باشد انسان دچار حزن مىشود . بنابراين انسان دو حالت مختلف دارد ؛ يك حالت در مورد خطرات احتمالى كه نامش « خوف » است ، يكى هم در مورد ناراحتيهاى فعلى [ و يا قطعى آينده كه نامش « حزن » است . 
  ] به آنها گفته مىشود كه « لا خَوْفٌ عَلَيْكُمُ الْيَوْمَ » از امروز به بعد ديگر نه نگرانى بر شما مسلط خواهد شد و نه هرگز غبارى از غم و اندوه بر خاطر شما خواهد نشست ، بلكه سرور دائم و حبور دائم است ، كه [ اين را 
  ] در دو آيه بعد مىفرمايد .\r\n\r\nروح اسلام تسليم است\r\nاين متقين و اين بندگان چه كسانى هستند ؟ مشخصات ديگرى بيان مىكند :\r\n« الَّذينَ امَنوا باياتِنا » آنها كه به آيات پروردگار ايمان دارند و اعتراف و تصديق .\r\n« وَ كانوا مُسْلِمين » . مكرر اين مطلب را گفته‌ايم و در بخش آخر كتاب عدل الهى هم در اين قضيه زياد بحث كرده‌ايم كه يكى از معارف قرآن كه در خود قرآن كريم روى آن تكيه شده و احاديث زيادى در اين زمينه داريم اين است كه روح اسلام يعنى تسليم . اما مقصود تسليم تن نيست كه انسان تنش تسليم باشد . حتى مقصود تسليم عقل هم نيست ؛ يعنى تسليم عقل لازم هست ولى كافى نيست چون تسليم عقل يعنى اينكه يك چيزى را انسان با فكر بپذيرد . وقتى دليل يك مطلب براى انسان\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nاقامه شد عقل انسان مىپذيرد . [ بلكه مقصود تسليم روح است . 
  ] « 1 »\r\nپيوند پيغمبر اكرم صلى الله عليه و آله با خديجه معنى نداشت كه يك پيوند العياذ باللَّه پستِ حيوانىِ شهوانى باشد . خديجه 15 سال از پيغمبر اكرم صلى الله عليه و آله بزرگتر بود . بعد از وفات خديجهء شصت يا شصت و پنج ساله هروقت نام او را مىبردند پيغمبر اكرم صلى الله عليه و آله با عظمت از او ياد مىكرد و گاهى اشكش جارى مىشد كه عايشه ناراحت مىشد .\r\nعايشه برعكس ، چون جوان بود به جوانى خودش مىنازيد . يك دفعه هم گفت :\r\nيك زن پير كه ديگر اينقدر اهميت ندارد كه اينقدر به او اهميت مىدهى ؟ فرمود : چه مىگويى تو ؟ خديجه براى من چيز ديگرى بود .\r\nدر شب زفاف حضرت اميرالمؤمنين عليه السلام و صدّيقهء طاهره عليها السلام طبق آنچه كه معمول بوده - و شايد هنوز هم در بعضى دهات معمول است - وقتى عروس و داماد را داخل اتاق بردند زنها پشت در اتاق جمع شدند . پيغمبر صلى الله عليه و آله فرمود : كسى حق ندارد اينجا جمع شود ، دور شويد ، همه بروند . بعد از مدتى پيغمبر اكرم صلى الله عليه و آله آمدند از آنجا بگذرند ، ديدند اسماء بنت عميس از آن نزديكى نرفته است ، فرمودند : مگر من نگفتم كه كسى اينجا نباشد ، تو چرا نرفته‌اى ؟ گفت : يا رسول اللَّه ! خديجه در وقت مردن وصيتى كرد و به من گفت اسماء من مىميرم و نگران دخترم فاطمه هستم .\r\n( زهرا عليها السلام كوچكترين دختر خديجه عليها السلام بود . ) فكر مىكنم كه اين دختر شب عروسى در پيش دارد و در شب عروسى دختر به مادر احتياج دارد ، سخنانى دارد كه فقط با مادر طرح مىكند و من نيستم . به تو وصيت مىكنم كه مراقب شب عروسى زهرا باش . اين زن مىگويد كه وقتى اسم خديجه را بردم ديدم اشكهاى مبارك پيغمبر اكرم صلى الله عليه و آله جارى شد . فرمود : پس تو بمان . گفت : من اينجا هستم براى اينكه اگر زهرا كسى را صدا كند من جلو بروم ، ممكن است حاجتى داشته باشد .\r\nاين پيغمبر است ولى در عين حال پيوند زناشويىاش تا اين مقدار محكم است چون « لِله » و « فى اللَّه » است .\r\n\r\n\r\n\r\n\r\n","description":"","footnote":"\r\n( 1 ) . [ افتادگى از نوار است . 
  ]\r\n","page_name":" 569 ","page_number":569},
  {"content":"\r\n\r\nامام حسين عليه السلام يكى از همسرهايشان « 1 » « رباب » نام دارد و فقط او در كربلا بود . او مادر حضرت سكينه است . حضرت نسبت به اين زن بسيار اظهار وفادارى مىكردند و حتى يك رباعى از ايشان نقل شده :\r\n لَعَمْرُكْ انَّنى لَاحِبُّ داراً * تَكونُ بِهَا السَّكينَةُ وَالرَّبابُ\r\nاحِبُّهُما وَ ابْذُلُ جُلَّ مالى * وَلَيْسَ لِعاتِبٍ عِنْدى عِتابُ « 2 » \r\nيعنى به جان دوست قسم كه من آن خانه‌اى را كه در آن رباب همسرم و سكينه دخترم باشد دوست مىدارم . من اين دو نفر را دوست دارم و دلم مىخواهد مال و ثروتم را خرج اينها كنم و كسى مانع و مزاحم من نشود . ببينيد اين اولياى حق روابطشان چگونه است ! اين گونه زنها هستند كه در مورد آنها [ و همسرانشان 
  ] گفته مىشود : « ادْخُلُوا الْجَنَّةَ انْتُمْ وَ ازْواجُكُمْ تُحْبَرونَ » .\r\nاين زن ( رباب ) تا ساليان دراز در زير سقف نمىرفت ، غذاى مطبوع نمىخورد و دائماً مىگريست . مىگفتند چرا در زير آفتاب مىنشينى ؟ مىگفت بعد از اينكه بدن حسين من در زير آفتاب بود . . . ( گريهء استاد )\r\nاين عُلقهء شديدى بود كه ميان اين زن و اباعبداللَّه عليه السلام وجود داشت و اين زن يك زن صالحه‌اى بود كه مصداق همين آيه بود : « ادْخُلُوا الْجَنَّةَ انْتُمْ وَ ازْواجُكُمْ تُحْبَرونَ » .\r\nنسبت به فرزند عزيزشان هم همانطور كه اين شعر نشان مىدهد بسيار مهربان بودند و اين مهربانى دوجانبه بوده است . اين طفل به قدرى به اباعبداللَّه علاقه‌مند بود و پدر بزرگوارش را دوست داشت كه اظهار علاقه‌هاى او در تاريخ به شدت منعكس شده است . براى اباعبداللَّه از نظر الهى يك امتحان بسيار بزرگى بود وقتى كه احساس مىكرد كه بايد از طفلى كه اينقدر براى او عزيز است و اينقدر آن طفل او را دوست مىدارد جدا بشود . در يكى از وداعها اباعبداللَّه آمدند و اين طفل گريه مىكرد ، اشعارى به حضرت نسبت داده‌اند :\r\n سَيَطولُ بَعْدى يا سَكينَةُ فَاعْلَمى * مِنْكَ الْبُكاءُ اذِ الْحَمامُ دَعانى\r\nلاتُحْرِقى قَلْبى بِدَمْعِكِ حَسْرَةً * مادامَ مِنِّى الرّوحُ فى جُثْمانى \r\n\r\n\r\n\r\n\r\n","description":"","footnote":"\r\n( 1 ) . ظاهراً اين همسرها در طول يكديگر باشند و هيچ‌كدام با هم نبودند يعنى حضرت يكى را بعد از ديگرى ازدواج كرده باشند . مادر حضرت امام زين‌العابدين در حين نفاس از دنيا رفت و مادر حضرت علىاكبر هم كه ليلاست قطعاً در كربلا حضور نداشته و حتى معلوم نيست كه در مدينه هم زنده بوده يا نه ، و قدر مسلّم اين است كه در كربلا نبوده است .\r\n( 2 ) . فى رحاب ائمة اهل‌البيت ، ج 3 / ص 166 .\r\n","page_name":" 570 ","page_number":570},
  {"content":"\r\n\r\n فَاذا قُتِلْتُ فَانْتَ اوْلى بِالَّذى * تَأْتينَهُ يا خيرَةَ النِّسْوانِ « 1 » \r\nفرمود : دختركم ! فعلًا گريه نكن ، تو بعدها گريه‌هاى طولانى دارى ، فرصتهاى زيادى براى گريه دارى . تا من زنده هستم تو گريه نكن ، گريه‌ات را بگذار براى بعد از رفتن من . بعد فرمود : « لاتُحْرِقى قَلْبى بِدَمْعِكِ حَسْرَةً » مگر نمىدانى كه اين دانه‌هاى اشك تو آتش به دل پدرت مىزند . مادامى كه روح در بدن من هست مرا با اين اشكها آتش نزن ، وقتى من كشته شدم آنوقت اختيار با توست ، هرچه دلت مىخواهد گريه كن . و لا حول ولا قوّة الّا باللَّه العلىّ العظيم و صلّى اللَّه على محمّد و آله الطاهرين .\r\n\r\n\r\n\r\n\r\n","description":"","footnote":"\r\n( 1 ) . ينابيع‌المودّة ، ج 2 / ص 172 .\r\n","page_name":" 571 ","page_number":571},
  {"content":"\r\n\r\n\r\nتفسير سورهء زخرف ( 2 )\r\nبسم اللَّه الرحمن الرحيم\r\nالحمد للَّه‌رب العالمين . . . اعوذ باللَّه من الشيطان الرجيم :\r\n       ادْخُلُوا الْجَنَّةَ أَنْتُمْ وَ أَزْواجُكُمْ تُحْبَرُونَ . يُطافُ عَلَيْهِمْ بِصِحافٍ مِنْ ذَهَبٍ وَ أَكْوابٍ وَ فِيها ما تَشْتَهِيهِ الْأَنْفُسُ وَ تَلَذُّ الْأَعْيُنُ وَ أَنْتُمْ فِيها خالِدُونَ . وَ تِلْكَ الْجَنَّةُ الَّتِي أُورِثْتُمُوها بِما كُنْتُمْ تَعْمَلُونَ . لَكُمْ فِيها فاكِهَةٌ كَثِيرَةٌ مِنْها تَأْكُلُونَ . إِنَّ الْمُجْرِمِينَ فِي عَذابِ جَهَنَّمَ خالِدُونَ . لا يُفَتَّرُ عَنْهُمْ وَ هُمْ فِيهِ مُبْلِسُونَ . وَ ما ظَلَمْناهُمْ وَ لكِنْ كانُوا هُمُ الظَّالِمِينَ        « 1 »        .       \r\nآيهء اول كه در جلسهء پيش تفسير شد ، به صورت خطاب است كه به كسانى كه استحقاق بهشت را دارند گفته مىشود شما با جفتهاتان وارد بهشت بشويد ؛ البته به فرض اينكه آن جفتها ( همسرها ) مانند اينها باشند ، يعنى استحقاقش را داشته باشند .\r\nبنابراين يكى از نعمتهاى بهشتى اين خواهد بود كه افرادى همسرانى داشته باشند كه\r\n\r\n\r\n\r\n\r\n","description":"","footnote":"\r\n( 1 ) . زخرف / 70 - 76 .\r\n","page_name":" 572 ","page_number":572},
  {"content":"\r\n\r\nآن همسران از رديف اخلّائى باشند كه قرآن نام برد ، يعنى كسانى كه يكديگر را دوست دارند به خاطر خدا ، كه خوانديم : « الْاخِلّاءُ يَوْمَئِذٍ بَعْضُهُمْ لِبَعْضٍ عَدُوٌّ الَّا الْمُتَّقينَ » ، همسرانى كه پيوند تقوا ، علاوه بر پيوند زناشويى ، اينها را با يكديگر مرتبط و متحد كرده است . در اين باره در جلسهء پيش بحث كرديم .\r\nآيهء بعد قسمتى از تنعمات آنها را ذكر مىكند كه ضرورتى ندارد بگوييم اختصاص دارد به كسانى كه با همسرانشان در بهشت هستند ، شامل همه مىشود . در اين آيه از مطعومات و مشروبات ، يعنى از خوردنيها و آشاميدنيها ، و از ظروف بسيار عالى خوردنيها و آشاميدنيها ياد شده است . بعد هم در ذيلش مىفرمايد در آنجا هرچه كه نفوس بخواهند و هر چيزى كه موجب لذت چشمها مىشود وجود دارد .\r\n\r\nمعاد جسمانى و روحانى\r\nمطلبى را به طور تذكر و يادآورى عرض مىكنم . مىدانيد كه اين سخن هميشه مطرح بوده است كه آيا معاد ، جسمانى است يا روحانى ؟ يعنى انسانها كه محشور مىشوند ، آيا صرفاً روحشان محشور مىشود بدون اينكه هيچ جسمى در كار باشد ؟\r\nاصلًا جسمى در كار نيست و فقط روح محض است ، فقط همان چيزى است كه درك مىكند و تعقل و تفكر مىكند ، ديگر از جسمْ چيزى در كار نيست ؟ و يا اينكه جسم محشور مىشود ، يعنى انسان با بدن محشور مىشود و داراى بدن است ؟ البته شق سومش هم كه واضح و روشن است كه هم جسمانى و هم روحانى ، هر دو ؛ يعنى هم لذتها و بهجتهاى روحانى ، و هم لذتها و بهجتهاى جسمانى . از نظر تعليمات اسلامى نمىشود در اين جهت ترديد كرد كه معادى كه در اسلام هست هم جسمانى است و هم روحانى . مقصود چيست ؟ اما اينكه عرض مىكنيم كه جسمانى است ، يعنى مطابق آنچه كه ما از قرآن استنباط مىكنيم آنجا روح محض نيست كه هر چه لذت باشد منحصراً لذت روحى باشد و رنج و درد هم منحصراً رنج و درد روحى باشد . در اين دنيا بدون شك ما دو لذت داريم ، روان‌شناسى هم دو نوع لذت براى انسان مىشناسد ( و دو نوع رنج هم داريم ) : لذتهاى جسمانى [ و لذتهاى روحانى 
  ] ، كه خود لذت جسمانى هم باز روحى است ، يعنى اگر روح نباشد جسم لذت نمىبرد . مقصود از « لذت جسمى » لذتى كه جسم مىبرد نيست ، چون جسم قطع نظر از روح ، يك مرده و يك جماد است . لذات جسمانى يعنى لذاتى كه انسان با روحش مىبرد از راه\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nجسم ، و به عبارت ديگر لذات عضوى . لذات عضوى خاصيتش اين است كه اولًا اختصاص دارد به يك عضو معين ، و ثانياً با يك محرك بيرونى ارتباط دارد ، يعنى در وقتى است كه يك تأثير متقابلى است ميان يك عامل بيرونى و عامل درونى .\r\nمثلًا انسان اگر دستش را بگذارد روى حرير ، خوشش مىآيد ، احساس مىكند كه دستش خوشش مىآيد ، ديگر آن وقت پايش خوشش نمىآيد ، چشم يا گوشش هم خوشش نمىآيد . علاوه بر اين تابع يك عامل بيرونى هم عجالتاً هست ؛ يعنى دستش در اثر تماس با يك شىء ديگر خوشش مىآيد ؛ اين تماس كه بر طرف بشود ، لذت هم بر طرف شده . لذتى كه انسان از يك آواز مىبرد از راه گوش است نه از راه چشم . باز لذت چشم اختصاص به چشم دارد ؛ چنان‌كه دردهاى جسمى هم همين طور است . اگر سوزنى به كف دست انسان فرو برود انسان درد را در همين جا احساس مىكند ، يعنى آن وقت ديگر دندانش درد نمىكند ، مىگويد دستم درد مىكند ، واقعاً احساس مىكند دستش درد مىكند . وقتى كه انسان دندانش درد مىكند باز درد را در آن احساس مىكند و نمىگويد چشمم درد مىكند . اين است كه لذتها و دردهاى جسمى را انسان در يك عضو معين و در يك محل معين احساس مىكند .\r\nولى لذتهاى روحى و همچنين دردهاى روحى ، عضو معين ندارد . مثلًا انسان اگر احساس موفقيت كند ؛ فرض كنيد قهرمانى رفته مسابقه قهرمانى داده و فاتح شده ؛ او احساس لذت و بهجت مىكند . لذت و بهجت او جا ندارد [ كه 
  ] بگوييم او الآن كجاى بدنش خوشش مىآيد ؟ [ آيا 
  ] يك جاى معين و يك نقطهء معينى از بدنش هست كه آنجا الآن خوشش مىآيد ؟ يا عكسش ، وقتى كه شكست مىخورد كه از شكست خودش رنج مىبرد ، آيا يك عضو معينى از او درد مىكند ؟ هيچ عضوى درد نمىكند . آدمى كه شكست مىخورد و رنج مىبرد يا آدمى كه خداى ناخواسته عزيزى از او از دست رفته و غصهء عزيزش را مىخورد ، هيچ عضوى از او درد نمىكند اما رنج مىبرد . نه مثل اين است كه در سلولى از سلولهاى مغزش سوزنى فرو كنند ؛ نه ، در هيچ عضوى از اعضاى بدنش يك جرحى كه جرح طبى شناخته بشود وارد نشده ، ولى انسان به تمام وجودش دارد رنج مىبرد .\r\nدر اين مسئله كه آيا عذاب و عقاب آخرت ، روحى است يا جسمى ، آنهايى كه معتقدند روحى محض است گفته‌اند فقط از نوع همان امور روحى است ؛ لذتش مثلًا\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nاز نوع لذتى است كه يك انسان از علم مىبرد ، كه در اين دنيا آن لذتها خيلى ضعيف است و در آنجا كه حاجت و مانع بدن نيست فوق‌العاده قوى و نيرومند است ، كما اينكه در اين دنيا هم افرادى كه تعقلشان قوى است و عقلشان قوى شده ، لذتى كه از فهميدن مىبرند خيلى بالاتر است از لذتى كه ديگران از جسم مىبرند . اين قضيه دربارهء شيخ طوسى معروف است ؛ مىگويند گاهى تا صبح روى مسأله‌اى فكر مىكرد و وقتى كه موفق به حل آن مشكل مىشد آنچنان بهجت و مسرتى به او دست مىداد كه فرياد مىكرد : « أين الملوك و أبناء الملوك » پادشاهان و پادشاه زادگان كه شبها را به عيش و عشرت به سر مىبرند و لذت مىبرند كجا هستند كه بيايند اين لذت ما را درك كنند ؟ ! و بدون شك چنين چيزى هست . همين طور آن عارفى كه از [ حالات 
  ] عارفانهء خودش لذت مىبرد ، كه آن به درجاتى از اين هم قويتر است ، گواينكه آنهايى كه وارد نيستند اينها را مسخره مىكنند ( درواقع خودشان را مسخره كرده‌اند ) . اينكه :\r\n ما در پياله عكس رخ يار ديده‌ايم * اى بىخبر ز لذت شرب مدام ما \r\nاين خودش يك حقيقتى است ؛ يعنى لذتى كه او در اين وقت مىبرد ، لذتى كه از اين حالتش مىبرد هزارها برابر لذات جسمانى است ؛ و چنين آدمى دورهء جوانى را طى كرده و لذات جسمانى جوانى را برده ولى وقتى با آن لذت آشنا مىشود ناراحتىاش اين است كه يك وقت در آن دنيا او را سرگرم لذات جسمانى نكنند و مبادا او را از اين لذت محروم كنند .\r\nدر آن نامه‌هايى كه ميان مرحوم آقا سيد احمد كربلايى - كه از مردان بزرگ قرن اخير و تقريباً استاد استاد آقاى طباطبائى و واحدالعين و يك چشمش كور بوده - و مرحوم آقا شيخ محمدحسين اصفهانى در بعضى از مسائل عرفانى رد و بدل شده « 1 » ، گفتند [ مرحوم كربلايى 
  ] نوشته دوست داشتم كه چشم ديگرم هم كور مىبود كه جز جمال او چيزى را نمىديدم ؛ و اين را چنين آدمى روى حقيقت مىگويد . اين خودش لذت معنوى و روحانى است . به همان درجه كه لذت روحانى از لذت جسمانى قويتر و شديدتر است ، مسلّم الم و رنج روحانى هم از رنج جسمانى\r\n\r\n\r\n\r\n\r\n","description":"","footnote":"\r\n( 1 ) . [ مجموع اين مكاتبات را مرحوم آيةاللَّه سيد محمد حسين حسينى طهرانى به ضميمهء تذييلات و محاكمات مرحوم علامه طباطبايى همراه با تذييلات خود در كتابى تحت عنوان توحيد عملى و عينى گردآورده‌اند . 
  ]\r\n","page_name":" 575 ","page_number":575},
  {"content":"\r\n\r\nشديدتر است . « كَلّا إنَّهُمْ عَنْ رَبِّهِمْ يَوْمَئِذٍ لَمحْجوبون » « 1 » سخن نگو كه اينها در آنجا از پروردگارشان در حجابند . اينجا چيزى احساس نمىكند ، ولى آنجا كه رفت ، احساس مىكند كه اين رنجِ حجاب از پروردگار براى او از اين جهنم جسمانى كه تنش را بيندازند در آتش و گُر بزند ، به درجاتى بالاتر و شديدتر است ؛ و لهذا آن كسى كه در اين دنياست و اينها را مىفهمد ، مىگويد : « هَبْنى صَبَرْتُ عَلى حَرِّ نارِكَ ، فَكَيْفَ أَصْبِرُ عَلى فِراقِكَ ، أَمْ كَيْفَ أَصْبِرُ عَنِ النَّظَرِ الى كَرامَتِكَ » « 2 » گيرم بر آتش جهنم تو ، بر آتش جسمانىات بتوانم صبر كنم ، بر آن ديگر نمىتوانم صبر كنم .\r\nبعضى اين‌جور فكر مىكنند كه آنچه در آن جهان وجود دارد لذات و آلام روحانى است . البته آنها از ارزش قيامت نكاسته‌اند ؛ خيال نكنيد اگر كسى آن را گفت از ارزش قيامت كاسته است كه پس آنجا چيزى نيست . ما كه آنچه برايمان اهميت دارد امور جسمانى مثل خوردن و نوشيدن و نكاح است ، خيال مىكنيم اگر اينها نبود پس دستمان خالى است و هيچ چيز نيست . ولى آنهايى كه نظر محققانه‌تر داشته‌اند گفته‌اند بدون شك لذات و آلام روحانى به جاى خود هست ، كه در خود قرآن روى آنها عجيب تكيه شده است ، ولى ما از منطق قرآن اين مطلب را درك مىكنيم كه لذات و آلامى از سنخ لذات و آلام جسمانى هم قطعاً وجود دارد ، گو اينكه آن هم از نظر درجه طرف مقايسه نيست ؛ يعنى از نوع لذت ذائقه ، از نوع لذت نوشيدن ، از نوع لذت جنسى ، از اين نوع لذات هم - كه ما اينها را لذات جسمانى مىدانيم - در آن جهان قطعاً وجود دارد و نصّ آيهء قرآن است . داعى هم ما نداريم كه اينها را - مثل بعضىها - تأويل بكنيم ؛ مثلًا اگر اينجا دارد كه « بِصِحافٍ مِنْ ذَهَبٍ وَ اكْواب » در ظروفى زرين و در جامهايى نوشيدنيها داده مىشود ، بگوييم مقصود از اين ظروف زرين و مقصود از اين جامها امور معنوى است ؛ نه ، امور معنوى به جاى خود هست ، ولى ما هيچ داعى هم نداريم كه اينها را انكار كنيم . بوعلى سينا كه حكيم و فيلسوف بوده است ، با برهان عقل و فلسفهء خودش تا اينجا رسيده است كه معاد روحانى قطعاً وجود دارد ، يعنى انسان كه مىميرد ديگر مات و فات نمىشود ، روح انسان بدون شك باقى مىماند ، و لذات و آلام روحانى در دنياى ديگر وجود دارد .\r\n\r\n\r\n\r\n\r\n","description":"","footnote":"\r\n( 1 )\r\n. مطفّفين / 15 .\r\n( 2 ) . دعاى كميل .\r\n","page_name":" 576 ","page_number":576},
  {"content":"\r\n\r\nمىگويد تا اينجا را ما با دليل علم و فلسفه درك كرديم ولى چون صادق مصدَّق ، يعنى پيغمبر اكرم ، به ما خبر داده است كه جسمانى هم آنجا وجود دارد ، ما به آن ايمان داريم . البته ديگران بعد از او آمده‌اند بالاتر از اين گفته‌اند ؛ گفته‌اند نه ، ما دليل هم در تأييد صادق مصدَّق مىآوريم .\r\nبنابراين جزء معتقَدات ما اين است كه معاد وجود دارد و در عالم معاد ، هم نوع لذات و آلام جسمانى وجود دارد ، هم نوع لذات و آلام روحانى ، و نمونهء هر دو نوع را هم ( عرض مىكنم « نمونه » چون از نظر درجه قابل مقايسه نيست ) ما در همين دنيا كم و بيش مشاهده مىكنيم ؛ يعنى ما ، هم نوع لذات و آلام جسمانى را در اين دنيا درك كرده‌ايم و هم ( ما اگر درك نكرده باشيم ، افرادى كه حد بالاترى دارند درك مىكنند ) نوع لذات و آلام روحانى و آن عالىترين لذات و آلام روحانى را ، و هر دوى اينها در عالم معاد و در بهشت و جهنم قطعاً وجود دارد ولى با اختلاف درجهء خيلى شديد . حتى همين امور جسمانىاش هم از نظر درجه با جسمانيهاى اينجا متفاوت است ، يعنى مثلًا آن لذتى كه ذائقهء انسان از خوردن يك لقمه در آنجا مىبرد با آن لذتى كه از يك غذاى دنيايى و مادى مىبرد قابل مقايسه نيست و لهذا افرادى كه در اين دنيا غذاى بهشتى خورده‌اند مدعى چنين چيزى هستند .\r\n\r\nمرحوم حاج ميرزا على آقا شيرازى و غذاى بهشتى\r\nمرحوم حاج ميرزا على آقا شيرازى رضوان اللَّه عليه كه هيچ وقت اين جور حرفها را نمىزد ، نمىدانم يك دفعه چطور شد كه مجاز شد كه بگويد ، داستانى يك وقت نقل كرد ، يك لطف و عنايت و كرامتى نسبت به ايشان رخ داده بود كه در نجف خيلى سخت مريض مىشود ، يك مرضى كه تقريباً مشرف به موت مىشود و بعد در همان حال - كه مىگفت ديگر خودم نمىتوانستم از اين پهلو به آن پهلو بشوم « 1 » - او را مىآورند در حرم مطهر و متوسل مىشود . بعد در حرم او را ارجاع مىكنند به حضرت حجت . ( من الآن يادم رفته كه گفت در بيدارى يا در خواب ، ولى بالأخره ارجاعش مىكنند . ) بعد مىآيد . گفت كه آخرهاى شب بود ، تابستان هم بود و درِ اتاق باز بود ، من در بستر بيدار بودم ولى كسان من همه در حياط بودند . ( اصلًا ساكن\r\n\r\n\r\n\r\n\r\n","description":"","footnote":"\r\n( 1 ) . طبيب هم بود و مرضش را مىشناخته است .\r\n","page_name":" 577 ","page_number":577},
  {"content":"\r\n\r\nنجف بود ، بعد آمده بود ايران . ) يك شبحى را ديدم از در وارد شد و از طرف دست راست آمد تا رسيد بالاى سر من . ( مذاكراتى را هم مىگفت كه بسيارى از آنها يادم نيست . ) غرضم اينجاست . گفت : لقمه‌اى به من داد و گفت بگير بخور . من آن لقمه را خوردم ، و اين تعبير او بود ( اگر كسى او را مىديد مىفهميد كه چگونه آدمى است كه هيچ وقت در حرف او يك سرسوزن كم و زياد وجود نداشت ) گفت : لقمه‌اى خوردم كه مانند آن ، لذيذ در عمرم نخورده بودم و نخورده‌ام و اين لقمه را خوردم اما همين كه خوردم خوردن همان و احساس اينكه رمق به تمام بدنم آمد همان . نشستم . بعد بلند شدم رفتم در حياط . فرياد آنها بلند شد ، ديدند مرده زنده شد !\r\nغرضم اين جهت است كه همان لقمه‌اى هم كه انسان از نوع لقمهء جسمانى [ در آنجا 
  ] تناول كند ، باز از نظر درجه شبيه اين نيست و لهذا هميشه تعبيرات دنيايى از رساندن آن معانى اخروى ناقص است . اميرالمؤمنين مىفرمايد : « وَكُلُّ شَىْءٍ مِنَ الدُّنْيا سَماعُهُ اعْظَمُ مِنْ عِيانِهِ وَ كُلُّ شىْءٍ مِنَ الْاخِرَةِ عِيانُهُ اعْظَمُ مِنْ سَماعِهِ » « 1 » دنيا هر چه كه آدم مىشنود ، وقتى مىبيند ، مىبيند شنيده‌اش بزرگتر بوده از آنچه ديده ؛ آخرت بر عكس است ، هرچه انسان بشنود ، وقتى كه ببيند مىبيند آنچه كه مىبيند خيلى بيشتر است از آنچه كه شنيده ؛ يعنى با الفاظ دنيا نمىشود [ آخرت را 
  ] بيان كرد . قرآن هم روى همين جهت ، اول مىگويد : « يُطافُ عَلَيْهِمْ بِصِحافٍ مِنْ ذَهَبٍ وَ اكْوابٍ » دور گردانده مىشود ظروفى زرين و جامهايى از نوشيدنيها . ما با اين تعبيرات آشنا هستيم ، ولى براى اينكه كسى خيال نكند كه نظير همينهايى است كه ما در مجالس خودمان داريم ، بعد مىگويد : « وَ فيها ما تَشْتَهيهِ الْانْفُسُ وَ تَلَذُّ الْاعْيُنُ » اشاره به اينكه الفاظ براى افاده آن معنا كوتاه است ؛ همين قدر بدانيد كه آنچه كه نفوس مايل باشند و آنچه كه چشم از آن لذت مىبرد [ در بهشت هست ؛ 
  ] دو تعبير است : « مشتهيات نفوس » شهوات نفوس را مىگويد ؛ « ما تَلَذُّ الْاعْيُن » چيزى كه چشم از آن لذت مىبرد موضوع « زيبايى » است . زيبايى ، خودش يك امر روحى و معنوى است ، زيبايى ديگر امر جسمى نيست . آنچه كه چشمها از آن لذت و بهجت مىبرند . ديگر نمىگوييم چى ؛ آنچه كه چشم لذت و بهجت مىبرد . بعضى مفسرين گفته‌اند « عين » در اينجا اعم است از عين رأس و عين قلب . آنچه كه بينش انسان و ديدن انسان از\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه صبحى الصالح ، خطبهء 114 .\r\n","page_name":" 578 ","page_number":578},
  {"content":"\r\n\r\nآن لذت مىبرد ، كه در يك آيهء ديگر در سورهء « الم سجده » خوانديم : « فَلاتَعْلَمُ نَفْسٌ ما اخْفِىَ لَهُمْ مِنْ قُرَّةِ اعْيُن » « 1 » كسى نمىداند ، هيچ نفسى نمىداند كه چه چيزها كه مايهء روشنايى چشمهاست در آنجا پنهان است ، يعنى امكان ندارد انسان در اين دنيا بفهمد . اگر يك جنين در رحم مىتواند لذات و آلام اين دنيا را درك كند ، يك انسان دنيايى هم مىتواند لذات و آلام آن جهان را درك كند . پس غير از اينكه تعبيرى بيان كنند و بعد بگويند مطلب بالاتر از اين حرفهاست [ راه ديگرى نيست . 
  ] حديث نبوى است كه : « وَ فيهِ ما لا عَيْنٌ رَأَتْ وَ لا اذُنٌ سَمِعَتْ وَ لا خَطَرَتْ عَلى قَلْبِ بَشَرٍ » يعنى آنجا چيزهايى است كه نمونه‌اش را نه چشمى ديده و نه گوشى شنيده و نه به قلب بشرى خطور كرده است .\r\n« وَ انْتُمْ فيها خالِدون » . عبارت ، اول مغايَب بود ( يُطافُ عَلَيْهِمْ بِصِحافٍ مِنْ ذَهَبٍ ) .\r\nقبلش هم خطاب بود ( ادْخُلُوا الْجَنَّةَ وارد بهشت بشويد شما و همسرانتان ) . يك مرتبه آهنگ كلام از خطاب به غيبت مىآيد ؛ يعنى اول ، كلام به اين صورت است كه مخاطب خود بهشتىها هستند ، بعد يك دفعه مثل اينكه با ديگرى سخن گفته مىشود ، كأنّه مىگويد مردم ديگر بدانيد كه اوضاع از چه قرار است ، يُطافُ عَلَيْهِمْ بِصِحافٍ مِنْ ذَهَب ، كأنّه ما داريم براى ديگران توصيف مىكنيم ، آنها كه در آن هستند و مىدانند ، براى ديگران داريم مىگوييم ، دومرتبه خطاب به آنها مىفرمايد : « وَ انْتُمْ فيها خالِدون » . بالاترين لذت روحى همين است كه خطاب به آنها برسد كه شما براى ابد در اينجا هستيد . « وَ تِلْكَ الْجَنَّةُ الَّتى اورِثْتُموها بِما كُنْتُمْ تَعْمَلون » بعد كه اعلام جاويد ماندن را از طرف خداى صادق به آنها مىدهند - كه اين مژده يك مژده‌اى است كه اگر در آنجا مرگى وجود مىداشت هر كسى از همان مژده قالب تهى مىكرد وقتى به آنها مىگفتند : « وَ انْتُمْ فيها خالِدون » - آنوقت علت و دليلش را ذكر مىكنند ؛ يعنى ما اينجا قرعه نكشيديم كه يك عده را بياوريم بهشت و يك عده را ببريم جهنم ، محصولِ دار تكليف و دنياى شماست . « تِلْكَ الْجَنَّةُ الَّتى اورِثْتُموها » آن « 2 » همان بهشتى است كه شما وارثش هستيد ، وارث اين بهشت هستيد به موجب اعمال خودتان ( بِما كُنْتُمْ تَعْمَلون ) . تكيه به اعمال مىشود : اين اعمال شماست و به موجب اعمال خودتان\r\n\r\n\r\n\r\n\r\n","description":"","footnote":"\r\n( 1 ) . سجده / 17 .\r\n( 2 ) . نمىگويد « اين » چون مردم در آنجا با « آن » آشنا بودند نه با « اين » ، او ( بهشت ) را « آن » مىدانستند ، وبعلاوه مقام عالىاش را مىخواهد بگويد .\r\n","page_name":" 579 ","page_number":579},
  {"content":"\r\n\r\nوارث اين بهشت هستيد .\r\n\r\nتعبير « ارث » در قرآن\r\nدر قرآن اين تعبير در چند جا هست ؛ از جمله در سورهء مباركهء « قَدْ افْلَحَ الْمُؤْمِنون » تعبير « ارث » به كار برده شده ؛ مىگويد مؤمنين وارث فردوس‌اند ، وارث بهشت هستند . در آن سوره مىخوانيم : « قَدْ افْلَحَ الْمُؤْمِنونَ . الَّذينَ هُمْ فى صَلاتِهِمْ خاشِعونَ .\r\nوَ الَّذينَ هُمْ عَنِ اللَّغْوِ مُعْرِضونَ . وَ الَّذينَ هُمْ لِلزَّكوةِ فاعِلونَ . وَ الَّذينَ هُمْ لِفُروجِهِمْ حافِظونَ الّا عَلى ازْواجِهِمْ اوْ ما مَلَكَتْ ايْمانُهُمْ فَانَّهُمْ غَيْرُ مَلومينَ . فَمَنِ ابْتَغى وَراءَ ذلِكَ فَاولئِكَ هُمُ الْعادونَ . وَ الَّذينَ هُمْ لِاماناتِهِمْ وَ عَهْدِهِمْ راعونَ . وَ الَّذينَ هُمْ عَلى صَلَواتِهِمْ يُحافِظونَ » بعد مىفرمايد : « اولئِكَ هُمُ الْوارِثونَ . الَّذينَ يَرِثونَ الْفِرْدَوْسَ هُمْ فيها خالِدونَ » « 1 » اينها هستند كه وارث بهشت هستند .\r\nاينجا مىفرمايد اين بهشتى است كه وارثش شما هستيد . مفسرين در اينجا بحث كرده‌اند كه يعنى چه شما وارث هستيد ؟ ارث را در جايى مىگويند كه يك چيزى مال كس ديگر باشد ، او برود و آنچه كه مال او هست به ديگرى منتقل بشود .\r\nبعضى گفته‌اند كه اين از آن نظر است كه هر كسى خانه‌اى در بهشت دارد ، يعنى براى هركسى جا در بهشت معين شده ، ولى آنهايى كه به موجب اعمال بد خودشان محروم مىمانند و جهنمى مىشوند از خانهء اصلى خودشان جدا مىشوند ، آنچه كه به آنها داده نشده به اينها داده مىشود و اينها وارث آنها مىشوند . اين خيلى به نظر بعيد مىآيد ، چون اصلًا تمام بهشت را مىگويد شما وارث اين بهشت هستيد . بعضى گفته‌اند كه اصلًا « اورِثَ » مفهوم ارث ندارد ، اعطاء است ؛ يعنى اين بهشتى است كه به شما اعطا شده . اين هم بعيد به نظر مىرسد كه با كلمهء « ارث » بيان شده باشد . علتش يك چيز ديگر است ، چون ما اين تعبير را دربارهء خود خدا داريم : « انّا نَحْنُ نَرِثُ الْارْضَ وَ مَنْ عَلَيْها » « 2 » . اين نكته‌اى است ، درست توجه كنيد . مالك اصلى همه چيز در حاقّ واقع ، در دنيا و آخرت خداست ( در اين حرفى نيست ) يعنى هيچ وقت خدا چيزى را از مِلك خودش خارج نكرده اگر به ديگرى داده ، و اين تعبير از\r\n\r\n\r\n\r\n\r\n","description":"","footnote":"\r\n( 1 ) . مؤمنون / 1 - 11 .\r\n( 2 ) . مريم / 40 .\r\n","page_name":" 580 ","page_number":580},
  {"content":"\r\n\r\nاميرالمؤمنين است در حديث توحيد صدوق كه خداوند تمليك كرده به اشخاص مثلًا قوه را ، قدرت را ، استطاعت را ، اما اين تمليك معنايش اين نيست كه از ملك خودش خارج كرده ، بلكه « وَ هُوَ امْلَك » در عين حال خودش مالكتر است . ما مىبينيم كه در عين حال ، قيامت با دنيا يك تفاوتى دارد . لااقل عالم دنيا عالم حجاب است ، يعنى مالكيت خداوند براى ما ظهور ندارد ؛ يعنى ما آنچه كه احساس مىكنيم ، اسباب و مسببات ظاهرى را مىبينيم نه آن حقيقت را ؛ حقيقت را نمىبينيم .\r\nاگر كسى حقيقت را الآن ببيند باز مىبيند مالك همه چيز خداست . اما وقتى كه ما وارد قيامت مىشويم ، مىبينيم همهء مالكيتها باطل و ضايع شد و همه برگشت به مالك اصلى . « لِمَنِ الْمُلْكُ الْيَومَ لِلَّهِ الْواحِدِ الْقَهّار » . آن عارف گفت « الآن كما كان » الآن هم همين‌طور است . بله ، از ديد يك نفر آدم عارف الآن هم همين طور است ، ولى او از ديد كسانى مىگويد كه چشمشان آنجا باز مىشود . آن وقت اين مالكيتهاى ظاهرى همه مىميرد ، همه باطل مىشود ، مالكيت حقيقى خداوند ظاهر مىشود ، خداست كه وارث همه چيز است . پس چون اين تعبير « ارث » در مورد خود خدا به كار برده شده است ، معنايش ظهور حقيقت است . حال براى آن كسانى كه از طريق الوهيت چيزهايى را در آنجا واجد مىشوند مىگويد : « وَ تِلْكَ الْجَنَّةُ الَّتى اورِثْتُموها » .\r\nبه همان معنا كه خدا وارث اينهاست در قيامت ، اين بندگان وارث هستند ، يعنى مالك حقيقىِ اينها مىشوند به مالكيت پروردگار . پس درواقع اين جور مىخواهد بگويد : « ما كه مالك همه چيز هستيم ، تو هم مالك اينها و بلكه همه چيز هستى » .\r\nيك چيزى نقل مىكنند كه نامه‌اى از خداوند به اهل بهشت مىرسد : « مِنَ الْحَىِّ الْقَيّومِ الَّذى لايَموتُ الَى الْحَىِّ الْقَيّومِ الَّذى لايَموتُ » ما قيوم واقعى هستيم و تو هم به قيوميت ما اينجا قيوم و مالك واقعى خواهى بود .\r\nپس اينجا كه تعبير « ارث » مىكند ، براى اين است كه مىخواهد بگويد مالكيت شما شأنى از شئون مالكيت حقيقى خداوند است . همان وراثت الهى كه به خداوند مىرسد - كه معنايش اين است كه حجابها از بين مىرود و حقيقت آشكار مىشود - به شما هم مىرسد . « تِلْكَ الْجَنَّةُ الَّتى اورِثْتُموها بِما كُنْتُمْ تَعْمَلون » .\r\nباز به نوع ديگر به تنعمات جسمانى اشاره مىكند . در آن آيه به خوردنيها و نوشيدنيها اشاره كرد ، صِحافٍ مِنْ ذَهَب كه خوردنيها بود ، اكْواب كه جامهايى است كه نوشيدنيها را در آن قرار مىدهند ، در اينجا دِسر و ميوه‌اش را ذكر مىكند : « لَكُمْ فيها\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nفاكِهَةٌ كَثيرَةٌ مِنْها تَاْكُلون » در آنجا ميوه‌هاى فراوانى داريد كه از آنها استفاده مىكنيد ، يعنى نه اينكه همهء آنها را مىتوانيد استفاده كنيد ، آنجا تمام شدنى نيست ، از آنجا استفاده مىكنيد .\r\n\r\nكيفر مجرمان\r\nتا اينجا صفحهء بهشت و بهشتيان بود ، حالا صفحهء جهنمىها شروع مىشود : « انَّ الُمجْرِمينَ فى عَذابِ جَهَنَّمَ خالِدونَ » مجرمان ، گنهكاران ( البته مقصود گروهى از گنهكاران هستند كه خود قرآن معين كرده ) در عذاب جهنم جاويد مىمانند . آنجا راجع به آنها فرمود : « انْتُمْ فيها خالِدونَ » ، اينجا به صورت غياب ذكر مىكند . مفسرين ، اينجا اين مطلب را عنوان كرده‌اند كه مقصود از « مجرم » چيست ؟ آيا مقصود از « مجرم » خصوص كافر است ، خصوص مشرك است ؟ نه ، چون اولًا كلمهء « مجرم » يعنى گنهكار ، و ثانياً خود قرآن خلود را منحصر به كفار نكرده ، مسلمان هم در اثر بعضى از گناهان ممكن است خالد در جهنم باشد . در قتل عمد ، صريح آيهء قرآن است ، اگر كسى نفس محترمى را بكشد و توبه نكند و از اين دنيا برود او خالد در جهنم است .\r\nپس ضرورتى ندارد كه ما بگوييم [ مقصود از « مجرم » مشرك است . 
  ] ظاهر آيه هم كه [ مفيد 
  ] « مشرك » نيست . « لا يُفَتَّرُ عَنْهُمْ » تخفيفى داده نمىشود ، اول و آخرش يك جور است ، نه اين است كه اولش سخت است ، بعد تخفيف و تخفيف ؛ نه ، « لا يُفَتَّرُ عَنْهُمْ وَ هُمْ فيهِ مُبْلِسونَ » و اينها در آنجا نااميدند . يك عذاب ، يك رنج براى انسان ، هرچه شديد باشد يك طرف ، اميد نداشتن به خلاص شدن يك طرف . اگر انسان دچار شديدترين رنجها باشد ولى يك برق اميدى در آن نهايت [ باشد كه 
  ] خوب اين بالأخره تمام مىشود ، هرچه هست تمام مىشود ، [ تحمل آن رنج برايش آسانتر است . 
  ] اين عذاب ، جسمى است ، آن يكى روحى است ؛ و بدتر از آن عذاب جسمى ، اين يأس و نااميدىاى است كه از نظر روحى دارند كه پايان‌پذير نيست .\r\n\r\nچرا بعضى از عذابها خالد است ؟\r\nاينجا اين سؤال هميشه مطرح است و خيلى افراد مىگويند كه چرا بعضى از عذابها عذاب خالد است ؟ آيا اين خلاف عدل الهى نيست ؟ قرآن هم همين جا مسئله را طرح مىكند : « و ما ظَلَمْناهُمْ وَلكِنْ كانوا هُمُ الظّالِمينَ » ما به آنها ستم نكرده‌ايم ، اينها\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nخودشان به خودشان ستم كرده‌اند ؛ يعنى ما چيزى را از خارج به آنها تحميل نكرده‌ايم ، اين همان ظلم خودشان بر خودشان است كه اينجا ظاهر و بارز شده است . خيال نكنيد كه مثل ظلمهايى است كه در دنيا واقع مىشود كه يك كسى استحقاق چيزى را ندارد و نبايد به او برسد ، از خارج به او تحميل مىكنند . چيزى از خارج بر آنها تحميل نشده است . يكى دو آيه بعد اين را توضيح مىدهد . اينها به جد راضى به انعدام و مرگ خودشان مىشوند و يگانه آرزوى آنها اين است كه بميرند و متأسفانه در آنجا اصلًا مرگى وجود ندارد ، و بعضى از مفسرين گفته‌اند اينها با اينكه مىدانند مرگ وجود ندارد ولى [ به سبب 
  ] آن ملكاتى كه در دنيا دارند كه ديده‌اند مرگ در دنيا هست ، مثل اينكه يك نوع قياسى مىكنند ، خطاب مىكنند به مالك جهنم « وَ نادَوْا يا مالِكُ » فرياد مىكنند اى مالك ! « لِيَقْضِ عَلَيْنا رَبُّكَ » ( ديگر نمىگويند « رَبُّنا » ) پروردگارت كار ما را تمام كند .\r\nاز قرآن چنين استنباط مىكنيم كه آن موجود و آن ملك و فرشته‌اى كه اختياردار جهنم است نامش « مالك » است . اين نامگذارى مثل نامگذاريهاى دنيا نيست كه نامگذارى مىكنند تا با همديگر اشتباه نكنند ، نام در آنجا يعنى صفت ، يعنى حقيقت ، غير از نامگذارى اينجاست كه به يكى مىگوييم « حسن » ؛ حسن يعنى نيك ، ولى ما به او مىگوييم « حسن » نه به اعتبار اينكه نيك است ، اسم گذاشته‌ايم ، قرارداد كرده‌ايم ؛ ممكن است خيلى هم زشت باشد ما به او بگوييم « حسن » . اسم گذارى است ، غير از اين است كه صفت و حقيقت باشد . در اخبار هم زياد وارد شده كه آن فرشتهء مأمور جهنم نامش « مالك » است و متقابلًا خادم بهشت نامش « رضوان » است ، و اين نكته‌اى و لطيفه‌اى دارد . چطور شده كه آنجا نگفته‌اند مالك بهشت ، گفته‌اند « رضوان » ، ولى اينجا گفته‌اند مالك جهنم ؟ اين براى آن است كه در آنجا سخن ، سخن خشنودى و رضاى پروردگار است ، او باب رضوان الهى است ؛ يعنى آن كسى كه از خودخواهى و خودپرستى و مالكيت نفس گذشته و تسليم امر پروردگار و راضى به رضاى پروردگار است ، او مىشود بهشتى . اين « مالك » كه در اينجا گفته مىشود ، مظهرى است از آن خودخواهيهاى انسان و مالكيت انسان خودش را و خودپرستيهاى انسان . اين است كه نام اين شده « مالك » و نام آن شده « رضوان » .\r\nاينها به او مىگويند كه از پروردگار خودت بخواه ( نمىگويند پروردگار ما ) كار\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nما را تمام كند ، ما اساساً نباشيم . جوابى كه او مىدهد اين است : « انَّكُمْ ماكِثونَ » شما ماندنى هستيد . « لَقَدْ جِئْناكُمْ بِالْحَقِّ وَ لكِنَّ اكْثَرَكُمْ لِلْحَقِّ كارِهونَ » . عجيب است ! انسان بايد آيات قرآن را با همديگر مقايسه كند تا درست متوجه نكات شود . در رديف چند آيه پيش كه راجع به اهل بهشت بود خوانديم : « الْاخِلّاءُ يوْمَئِذٍ بَعْضُهُمْ لِبَعْضٍ عَدُوٌّ الَّا الْمُتَّقينَ يا عِبادِ لا خَوْفٌ عَلَيْكُمُ الْيَوْمَ وَ لا انْتُمْ تَحْزَنونَ » بعد : « الَّذينَ امَنوا بِاياتِنا وَكانوا مُسْلِمينَ » آنان كه به آيات حق ايمان آوردند و مسلم بودند ( يعنى تسليم بودند ، و اساساً گوهر انسانيت تسليم است ) . خدا انسان را به حكم فطرتى كه به او داده حق‌خواه قرارداده ، حالتى به انسان داده كه عاشق و علاقه‌مند حق و حقيقت است .\r\nحق‌پرستى و حق‌دوستى و حقيقت‌خواهى ، آن گوهر و جوهر حقيقت انسان است .\r\nاسلامِ فطرى هم يعنى اين ؛ اسلام كه در فطرت انسان هست يعنى همين . [ حديث 
  ] « كُلُّ مَوْلودٍ يولَدُ عَلَى الْفِطْرَةِ فَابَواهُ يُهَوِّدانِهِ أَوْ يُنَصِّرانِهِ أَوْ يُمَجِّسانِهِ » « 1 » همين است .\r\nخداوند هر كسى را بر فطرت اسلام و بر فطرت تسليم به سوى حقيقت آفريده و آنچه كه در درجهء اول براى هر كسى واجب و لازم است اين است كه نگذارد عناد با حقيقت در روحش رشد كند ، و اگر عناد رشد كرد انسان به حالت ضد خودش درمىآيد ، يعنى انسان مىشود ضد انسان ؛ چگونه ؟ دشمن حق مىشود ، با حق و حقيقت كينه پيدا مىكند ، كينهء با حقيقت پيدا مىكند ، و اگر انسان به اين حالت درآمد و اين موجودى كه شيفته و عاشق حقيقت آفريده شده است ، در عمل راهى را گرفت و رفت و رفت تا خودش را به صورت يك دشمن و يك موجود كينه‌ورز با حقيقت قرار داد ، بايد بگوييم يك دور 180 درجه‌اى زده . پس مسئلهء قبول نداشتن حق و حقيقت يك مطلب است ، دشمن حق و حقيقت بودن يك مطلب ديگر است .\r\n\r\nعمل غير مسلمان\r\nدر بحث آخر كتاب عدل الهى كه راجع به مسئلهء « عمل غير مسلمان » بحث كرده‌ايم ، عرض كرده‌ايم كه غير مسلمانانى كه قاصرند نه مقصر ( يعنى اگر مسلمان نيستند به دليل اين است كه دستشان نرسيده ، نه اينكه به آنها عرضه شده و تعصب و عناد و لجاج ورزيده‌اند ) ولى آن سلامت روح خودشان را در آن حد حفظ كرده‌اند كه اگر\r\n\r\n\r\n\r\n\r\n","description":"","footnote":"\r\n( 1 ) . صحيح بخارى ، كتاب الجنائز ، ابواب 80 و 93 .\r\n","page_name":" 584 ","page_number":584},
  {"content":"\r\n\r\nحقيقت بر آنها عرضه مىشد با آن نمىجنگيدند هرگز خداوند اينها را عذاب نمىكند چون تقصيرى نكرده‌اند . اينها را به اصطلاح فقهى مىگويند « قاصر » . ولى اگر انسان رسيد به آنجا كه حق و حقيقت بر او عرضه بشود و وى عنادى ، تعصبى ، لجاجى ، استكبارى بورزد [ معذب خواهد بود . 
  ] اين است كه قرآن همواره كلمهء « كفر » مىآورد كه به معنى عناد ورزيدن است ، كلمهء « استكبار » مىآورد ، كلمهء « جحود » مىآورد . آيا هر كسى كه به پيغمبر ما ايمان نداشته باشد لزوماً اهل جهنم است ؟\r\nجوابش اين است : [ آيا 
  ] ايمان ندارد به دليل اينكه بر او عرضه نشده است و بدون تقصير ايمان ندارد ، يا ايمان ندارد از راه اينكه در تحصيل حقيقت كوتاهى كرده ، يا حقيقت عرضه هم شده مع‌ذلك تعصب و لجاج ورزيده ؟ اگر قسم دوم باشد قطعاً اهل جهنم است ، ولى قسم اول اين جور نيست ، « قطعاً » نمىشود گفت ، چون اصلًا روح و حقيقت [ ايمان تسليم و عدم عناد 
  ] است . انسان قاصر را كه حجت بر او تمام نشده است خداوند متعال عذاب نمىكند : « وَ ما كُنّا مُعَذِّبينَ حَتّى نَبْعَثَ رَسولًا » « 1 » ما هرگز قومى را عذاب نمىكنيم پيش از آنكه حجت را بر آن مردم تمام كرده باشيم .\r\nواى به حال كسى كه حجت بر او تمام بشود ! همچنين كسانى كه ولايت ائمه را قبول ندارند ، دو جورند : [ آيا 
  ] عرضه شده است و مخالفت كرده‌اند يا عرضه نشده است ؟\r\nبوصيرى يك شاعر مصرى قرن هفتم است ؛ قصيده‌اى دارد به نام « بُرده » در مدح حضرت رسول . قصيده‌اى است كه ميان شيعه و سنى شايع است ، در كتابهاى شيعه‌ها هم زياد است . قصيده‌اى است كه از شاهكارهاى ادبيات عرب بلكه شاهكار ادبيات جهان است . مرحوم آقا شيخ عباس قمى در هر كتابش راجع به حضرت رسول كه چيزى نقل مىكند از اشعار بوصيرى مىآورد . شما هم خيلى شنيده‌ايد :\r\n فاقَ النَّبيّينَ فى خَلْقٍ وَ فى خُلُقٍ * وَ لَمْ يُدانوهُ فى عِلْمٍ وَ لا كَرَمٍ\r\nمُحَمَّدٌ سَيِّدُ الْكَوْنَيْنِ وَ الثَّقَلَيْنِ * وَالْفَريقَيْنِ مِنْ عُرْبٍ وَ مِنْ عَجَمٍ\r\nأَ مَنْ تَذَكَّرَ جيرانٍ بِذى سَلَمٍ * مَزَجْتُ دَمْعاً جَرى مِنْ مُقْلَةٍ بِدَمٍ\r\nأَمْ هَبَّتِ الرّيحُ مِنْ تِلْقاءِ كاظِمَةٍ * وَ اوْمَضَ الْبَرْقُ فِى الظَّلْماءِ مِنْ اضَمٍ \r\n« كاظمه » و غير آن كه مىگويد ، نام كوههاى اطراف مدينه است . اصلًا با پيغمبر\r\n\r\n\r\n\r\n\r\n","description":"","footnote":"\r\n( 1 ) . اسراء / 15 .\r\n","page_name":" 585 ","page_number":585},
  {"content":"\r\n\r\nعشق‌ورزى كرده ، و عجيب قصيده‌اى است ! من خودم كه هر وقت اين قصيده را مىخوانم تكان مىخورم .\r\nمرحوم حاج ميرزا على آقا شيرازى بسيارى از شعرهاى اين قصيده را حفظ داشت كه من مىديدم گاهى مىخواند و خيلى افراد خيلى شعرهايش را حفظ دارند .\r\nايشان مىگفت كه من معتقدم ائمه از اين آدم شفاعت مىكنند ؛ با اينكه يك عالم و سنى بوده است . مىگفت اينها قاصرند ؛ تشيع به اينها عرضه نشده است . مثل بوصيرى درباره‌اش يك چنين حرفى مىزنند . يك آدمى كه تا آن حد اخلاص نشان مىدهد نمىشود گفت اين اهل جهنم است . بله ، اگر حقيقت بر او عرضه شد و مخالفت كرد [ اهل جهنم است . 
  ] اين است كه ما كه حقيقت بر ما بيشتر از هر قوم و ملتى عرضه شده است ، همين ما كه از هر قومى بيشتر بر ما حقيقت عرضه شده است و از هر قومى كمتر در مقابل حقيقت تسليم هستيم ، خطر براى ما بيشتر است ، بر عكس آنچه كه ما خيال مىكنيم . ما خيال مىكنيم به دليل اينكه حقيقت بر ما بيشتر از ساير اقوام عرضه شده پس ما اهل نجات هستيم . نه ، اين ، كار را مشكل كرده . به دليل اينكه حقيقت بر ما از همه بيشتر عرضه شده خطر براى ما بيشتر است ؛ چرا ؟\r\nچون ما كمتر عمل مىكنيم . بله ، اگر ما كه بر ما حقيقت عرضه شده عمل بكنيم بشويم حاج ميرزا على آقا شيرازى - و يا افراد ديگرى مادون او - از همه پيش مىافتيم ، اما اگر [ عمل 
  ] نبود نه .\r\nاينجا ببينيد به آنها چه مىگويند ؟ چرا مىگويند كه اين شما خودتان هستيد كه به خودتان ظلم كرده‌ايد ( ظلم در اينجا ظلم به نفس است ) ، آن ظلم شما چيست ؟\r\nمگر چكار كرديد ؟ چه حركت 180 درجه‌اى انجام داديد ؟ دربارهء اهل بهشت مىگويد : « الَّذينَ امَنوا باياتِنا وَكانوا مُسْلِمينَ » اما دربارهء اينها مىفرمايد : « لَقَدْ جِئْناكُمْ بِالْحَقِّ » ( اينجا اختلاف است كه از زبان مالك است يا از زبان خداوند ؟ فرق نمىكند ، مالك هم باشد يعنى ملكوتيان ) . گفته‌اند اينجا مخاطب مطلق بشر است نه خصوص اهل جهنم ، چون بعد مىگويد « وَ لكِنَّ اكْثَرَكُمْ » : اى انسانها ! ما حقيقت را بر شما عرضه كرديم « وَ لكِنَّ اكْثَرَكُمْ لِلْحَقِّ كارِهونَ » لكن بيشتر شما از حق و حقيقت كراهت و نفرت پيدا كرديد ؛ يعنى نه تنها مسلم نشديد ، بلكه اصلًا حالت نفرت و كينه و دشمنى نسبت به حق و حقيقت پيدا كرديد . اين طبعاً دنبالش جز خلود [ عذاب 
  ] چيز ديگرى نمىتواند باشد .\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nاين دنيا دار عمل است و آن دنيا دار محصول . اينجا را به اصطلاح مىگويند « خانهء قوه » ، آنجا را مىگويند « خانهء فعليت » . همين طور كه دانه‌اى كه به زمين پاشيده مىشود در ابتدا استعداد دارد كه خيلى عالى و خوب رشد كند ، اگر كج و كوله رشد كرد ديگر نمىشود آن را برگرداند هستهء اولش كرد ، بلكه همين‌طور مىماند و همين است ، انسان هم اگر با اين فعليت يعنى با حالت دشمنى با حق و حقيقت از دنيا برود ، خيال نكنيد آنجا دشمنىاش زايل مىشود . همين دشمنىاش با حق و حقيقت تا ابد همراهش هست ، تا ابد كه در قيامت مىسوزد هيچ وقت پشيمانى واقعى به معنى تغيير در آنجا وجود ندارد ؛ يعنى با همين حالت دشمنى حق و حقيقت تا ابد هست ، و لهذا قرآن مىگويد : « وَ لَوْ رُدّوا لَعادوا لِما نُهوا عَنْهُ » « 1 » عجيب است ! مىگويد اين ديگر هيچ تغييرپذير نيست . [ شخص معاند 
  ] مىگويد : « رَبِّ ارْجِعونِ لَعَلّى اعْمَلُ صالِحاً » « 2 » ، [ قرآن مىفرمايد 
  ] ولى حالا كه به اين شكل درآمده اگر برگردد به دنيا همان آدم اول است ، ديگر تغيير نمىكند . تا ابد به اين حال باقى است و تا ابد هم در جهنم باقى است . پس « وَ ما ظَلَمْناهُمْ وَلكِنْ كانوا هُمُ الظّالِمينَ » كسى كارى نكرده ، همانى است كه خودت با خودت آورده‌اى و تا [ ابد 
  ] هم با تو خواهد بود .\r\nاين البته راجع به همان افرادى است كه در جهنم خالد هستند ، و البته ما مىدانيم كه اين در وقتى است كه منشأ جهنمى شدن انسان اين باشد كه دشمنى با حق و حقيقت ملكه و صورت انسان شده باشد ، فعليت انسان آن باشد ، ولى اين را هم مىدانيم كه بسيارى از عذابها به نصّ خود آيهء قرآن پايان‌پذيرفتنى است ؛ يعنى همهء اهل جهنم اين طور نيستند كه براى ابد [ در آنجا 
  ] باقى بمانند . در سورهء « عمّ » مىخوانيم كه « لابِثينَ فيها احْقاباً » « 3 » اصطلاحى است كه قرآن آورده : احقابى درنگ مىكنند . مختلف است : كمتر ، زيادتر . آنهايى كه آن اصل جوهر انسانىشان فاسد نشده و آن اصل حقيقت و تسليم در مقابل حق‌شان از بين نرفته و تبديل به دشمنى با حق و حقيقت نشده ، مثلًا گناهانى از قبيل گناهان كبيره برايشان پيدا نشده ، عذاب را مىكشند [ ولى 
  ] اين عذابها براى آنها خاصيت تصفيه دارد ، تدريجاً تصفيه\r\n\r\n\r\n\r\n\r\n","description":"","footnote":"\r\n( 1 ) . انعام / 28 .\r\n( 2 ) . مؤمنون / 99 و 100 .\r\n( 3 ) . نبأ / 23 .\r\n","page_name":" 587 ","page_number":587},
  {"content":"\r\n\r\nمىشوند ، وقتى كه تصفيه شدند نجات پيدا مىكنند . حال ، افرادى كه به اين صورت درمىآيند كه خالد هستند ، چقدرند ، آيا خيلى كم هستند يا زيادند و يا خيلى اقل قليل هستند ، آن مطلب ديگرى است كه شايد هم همين طور باشد كه افرادى كه به اين شكل درمىآيند كه خالد هستند و ديگر بيرون آمدن براى آنها نيست عده‌شان زياد نباشد ، ولى البته چنين افرادى وجود دارند .\r\nالبته اينجا يك احتمال ديگر هم هست و آن اينكه مخاطب فقط همين اهل جهنم باشند ، . . . « 1 » در ميان اهل جهنم هستند كسانى كه به دليل ديگر جهنمى شده‌اند نه به اين دليل « 2 » ، و لهذا در آنجا هم گفت : « انَّكُمْ ماكِثونَ » . اين « ماكِثون » اعم است از اينكه خالد باشند يا غير خالد . شايد هم اين طور باشد .\r\n\r\nدشمنى با حق\r\nاين مطلب را من مكرر عرض كرده‌ام كه يكى از آيات قرآن به شكل عجيبى اين حالت كراهت حق را يعنى حالت دشمنى حق را تجسم مىدهد كه انسان گاهى به چه حالتى درمىآيد كه با حق جنگ آشتىناپذير پيدا مىكند و اصلًا برايش قابل تحمل نيست ؛ و اين ، تغيير انسان است كه انسان چقدر تغيير مىكند ! آن آيه اين است : « وَاذْ قالُوا اللَّهُمَّ انْ كانَ هذا هُوَالْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ أَوِ ائْتِنا بِعَذابٍ اليمٍ » « 3 » . حالا ببينيد يك چنين آدمى غير از اينكه خلود [ در جهنم 
  ] داشته باشد ، اصلًا راه ديگرى برايش وجود دارد ؟ قرآن دارد نقل مىكند ، مىگويد توجه كن به آن وقتى كه اينها دست بلند كردند به آسمان و گفتند خدايا اگر اين قرآنى كه آمده حق است و از نزد تو آمده ، سنگى بفرست بر سر ما يا عذاب دردناكى نازل كن كه ما آناً برويم كه نمىتوانيم ببينيم . خيلى عجيب است ! به جاى اينكه بگويد خدايا ! اگر اين حق است و از نزد توست شرح صدرى به ما بده كه ما حقيقت را قبول كنيم ، مىخواهد بگويد حالا كه اين شخص آمده و مدعى است كه من پيغمبر هستم ، اگر مىخواهد اين پيغمبر تو باشد و اين چيزى كه آورده از ناحيهء تو باشد ، براى من قابل تحمل نيست . من ديگر اين زندگى را كه اين آدم پيغمبر باشد نمىخواهم . گاهى ما\r\n\r\n\r\n\r\n\r\n","description":"","footnote":"\r\n( 1 ) . [ افتادگى از نوار است . 
  ]\r\n( 2 ) . [ دشمنى با حق . 
  ]\r\n( 3 ) . انفال / 32 .\r\n","page_name":" 588 ","page_number":588},
  {"content":"\r\n\r\nخودمان اين حرف را مىزنيم ، لابد تصور نمىكنيم ، مىگوييم من حاضرم بروم به جهنم ولى اين كار را نمىكنم . اين حرف يعنى اگر به جهنم هم بروم فلان كار را نمىكنم . اين معنايش اين است كه من اساساً دشمن اين كارم ، من به هر حال دشمن اين كارم يا به هر حال طرفدار اين كار هستم ، به حق و حقيقت به هيچ معنا كار ندارم . اين است آن حالتى كه - العياذباللَّه - اگر براى كسى پيدا بشود ديگر اميدى براى نجات او به هيچ شكل وجود ندارد . چنين كسى در آنجا هم باز همان دشمنىاش با حق و حقيقت از باطنش دائماً مىجوشد .\r\nايام مصيبت است و چند كلمه‌اى هم ذكر مصيبت بكنيم ؛ ايامى است كه اهل بيت عليهم السلام را به شام آورده‌اند . البته نمىشود به طور دقيق گفت چند روز است كه وارد شده‌اند ولى اگر آن نقل و روايتى كه هست معتبر و صحيح باشد در حدود دو هفته‌اى است كه به شام آمده‌اند ، چون نوشته‌اند كه در دوم ماه صفر بود كه وارد شهر دمشق شدند و باز بر طبق آنچه كه در نقلها و در مقاتل آمده است اين ايام همان ايامى است كه در خرابه به سر مىبردند ؛ اهل بيت پيغمبر در خرابه‌اى به سر مىبردند كه اين خرابه آنها را نه روزها از گرما حفظ مىكرد و نه شبها از سرما ؛ يعنى يك چهارديوارى غير مسقّف بود ، فقط يك چهار ديوارى بود كه اينها از آنجا نمىتوانستند بيرون بيايند ، در آن محيط و محوطه بودند ، ديگر هيچ خاصيت ديگرى نداشت . اين كه « آنها را نه از گرما و نه از سرما حفظ مىكرد » تعبيرى است كه ارباب مقاتل نوشته‌اند . حال به طور دقيق چقدر آنجا ماندند خدا مىداند ، چون دقيقاً مشخص نيست كه مثلًا چند هفته ، چند روز يا احياناً چند ماه در آنجا بودند ، ولى همين قدر هست كه نوشته‌اند يك روز شخصى امام سجاد عليه السلام را در بيرون خرابه ديد ؛ مىگويد ديدم صورتش پوست انداخته است . از امام [ علت را 
  ] سؤال مىكند ، مىفرمايد ما در جايى قرار داريم كه نه ما را از گرما حفظ مىكند و نه از سرما .\r\nمدت توقف اهل‌بيت در شام بسيار بر آنها سخت گذشته است و اين روايتى است از حضرت سجاد عليه السلام كه از ايشان سؤال كردند كه آقا ! در ميان مواقفى كه بر شما گذشت ، از كربلا ، كوفه ، بين راه ، از كوفه تا شام ، از شام تا مدينه ، كجا از همه جا بيشتر بر شما سخت گذشت ؟ ايشان فرمود : الشام ، الشام ، الشام ؛ شام از همه جا بر ما\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nسخت‌تر گذشت و علت آن ظاهراً بيشتر آن وضع خاصى بود كه در مجلس يزيد براى آنها پيش آمد . در مجلس يزيد حداكثر اهانت به آنها شد . امام سجاد فرمود : ما دوازده نفر بوديم كه ما را به يك ريسمان بسته بودند ، يك سر ريسمان به بازوى من و سر ديگر آن به بازوى عمهء ما زينب بود و با اين حال ما را وارد مجلس يزيد كردند ، آن هم با چه تشريفاتى كه او براى مجلس خودش مقرر كرده بود . در همان حال جمله‌اى امام سجاد به يزيد فرمود كه او را عجيب در مقابل مردم خجل و شرمنده [ كرد 
  ] و سركوفت داد . انتظار نداشت اسير چنين حرفى بزند . فرمود : يزيد ! أَتَأْذِنُ لى فِى الْكَلام ؟ اجازه هست يك كلمه حرف بزنم ؟ گفت : بگو ولى به شرط اينكه هذيان نگويى . فرمود : شايستهء مثل من در چنين مجلسى هذيان گفتن نيست . من يك حرف بسيار منطقى دارم . تو به نام پيغمبر اينجا نشسته‌اى ، خودت را خليفهء پيغمبر اسلام مىدانى ، من سؤالم فقط اين است ( البته اين را حضرت مىخواست بفرمايد تا مردم ديگر را متوجه و بيدار كند ) اگر پيغمبر در اين مجلس بود و ما را كه اهل بيتش هستيم به اين حالت مىديد چه مىگفت ؟ ولا حول و لا قوّة الّا باللَّه العلىّ العظيم . . .\r\n\r\n","description":"","footnote":"","page_name":" 590 ","page_number":590},
  {"content":"\r\n\r\n\r\nتفسير سورهء زخرف ( 3 )\r\nبسم اللَّه الرحمن الرحيم\r\nالحمد للَّه‌رب العالمين . . . اعوذ باللَّه من الشيطان الرجيم :\r\n       أَمْ أَبْرَمُوا أَمْراً فَإِنَّا مُبْرِمُونَ . أَمْ يَحْسَبُونَ أَنَّا لا نَسْمَعُ سِرَّهُمْ وَ نَجْواهُمْ بَلى وَ رُسُلُنا لَدَيْهِمْ يَكْتُبُونَ . قُلْ إِنْ كانَ لِلرَّحْمنِ وَلَدٌ فَأَنَا أَوَّلُ الْعابِدِينَ . سُبْحانَ رَبِّ السَّماواتِ وَ الْأَرْضِ رَبِّ الْعَرْشِ عَمَّا يَصِفُونَ . فَذَرْهُمْ يَخُوضُوا وَ يَلْعَبُوا حَتَّى يُلاقُوا يَوْمَهُمُ الَّذِي يُوعَدُونَ . وَ هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ وَ هُوَ الْحَكِيمُ الْعَلِيمُ . وَ تَبارَكَ الَّذِي لَهُ مُلْكُ السَّماواتِ وَ الْأَرْضِ وَ ما بَيْنَهُما وَ عِنْدَهُ عِلْمُ السَّاعَةِ وَ إِلَيْهِ تُرْجَعُونَ        « 1 »        .       \r\nآيات پيش كه از اينجا شروع شد : «  هَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً وَ هُمْ لا يَشْعُرُونَ  » معلوم بود كه نظر و توجه به كفار زمان رسول اكرم دارد . آيات قبل از آن مربوط به حضرت عيسى بن مريم بود . بعد از آن آيه ، توصيفى از بهشت و توصيفى از\r\n\r\n\r\n\r\n\r\n","description":"","footnote":"\r\n( 1 ) . زخرف / 79 - 85 .\r\n","page_name":" 591 ","page_number":591},
  {"content":"\r\n\r\nجهنّم شد تا رسيد به اينجا : «  لَقَدْ جِئْناكُمْ بِالْحَقِّ وَ لكِنَّ أَكْثَرَكُمْ لِلْحَقِّ كارِهُونَ  » خطاب به مردم است ، البته مردم زمان پيغمبر ، نزولش در آنجا و دربارهء همهء مردم [ است : 
  ] ما عين حق و حقيقت را براى شما آورده‌ايم ولى بيشترين شما حقيقت را كراهت داريد ، كه راجع به اين مطلب در جلسهء پيش صحبت شد و عرض كرديم كه آن چيزى كه با روح دين و روح اسلام صددرصد مخالف و معاند است اين است كه انسان اين حالت را پيدا كند كه از حق كراهت داشته باشد . خداوند فطرت انسان را آنچنان آفريده است كه حق‌جوست . انسان به حسب فطرت ، حق‌جو و حق‌خواه است و چون حق‌جو و حق‌خواه است ، هر چيزى را كه بالذّات و بالفطره مىخواهد آن چيز برايش شيرين هم هست . اصلًا شيرينى همين است . اگر بعضى از غذاها در ذائقهء ما شيرين است علت شيرينىاش ملايمت است ، يعنى علتش اين است كه دستگاه ذائقه و هاضمهء ما براى اين غذاها ساخته شده و اين غذاها براى آن ساخته شده . اين است كه وقتى كه ما مىرسيم به چنين مأكول يا آشاميدنى ، مطبوع بودن و شيرين بودن آن را احساس مىكنيم در صورتىكه يك حيوان ديگر كه هاضمه‌اش طور ديگرى ساخته شده است اين جور احساس نمىكند .\r\nمثالى عرض مىكنم تا روشن شود كه شيرينى چطور امر نسبى است و چطور اين مطلب درك مىشود . بعضى حيوانات علفخوارند و بعضى گوشتخوار . هاضمهء بعضى طورى ساخته شده كه مىتواند گوشت را ببلعد و هضم كند و براى او گوشت خوب است ( درندگان ) . حيوانات علفخوار برعكسند و طور ديگر ساخته شده‌اند .\r\nشما مىبينيد براى حيوان گوشتخوار گوشت چقدر لذيذ است ! جلوى يك سگ يا گربه يك ذرّه گوشت مىاندازيد مىبينيد با چه حرص و ولعى آن را مىخورد . چشم گربه كه به گوشت مىافتد بزاق دهانش شروع مىكند به ريزش كردن ، ولى يك حيوان علفخوار مثل اسب چشمش كه به گوشت بيفتد حساسيتى ندارد ، تنفّر هم دارد . برعكس ، باز براى اسب جو و علف آن حالت را دارد ولى براى سگ و گربه نه .\r\nمىگويند در ميان حيوانات تنها انسان است كه هم علفخوار آفريده شده است و هم گوشتخوار و از هردو نوعش لذت مىبرد . اين هم يكى از آن جنبه‌هاى دوگانگى و جامعيت انسان است . پس چرا اين از آن لذت مىبرد و از آن ديگرى لذت نمىبرد ؟\r\nچون ساختمانش براى اين ساخته شده و براى آن ساخته نشده است .\r\n\r\n","description":"","footnote":"","page_name":" 592 ","page_number":592},
  {"content":"\r\n\r\n\r\nحقيقت ، غذاى روح انسان\r\nساختمان اصلى روح و فكر و عقل انسان حقيقت‌جو و حقيقت‌خواه آفريده شده ؛ يعنى حقيقت ، راستى ، واقعيت ، درستى ، غذاى روح انسان است ، آن طور كه علف و جو غذاى مناسب اسب است و آن طور كه گوشت غذاى سگ يا گربه است . حق ، حقيقت ، كشف واقعيت آن طور كه هست ، غذاى روح انسان است . بنابراين اگر روح انسان سالم باشد وقتى كه مواجه با حقيقت مىشود ، از رسيدن به حق و حقيقت بايد لذت ببرد يا رنج ؟ بايد لذت ببرد . حق در ذائقهء انسان بايد شيرين باشد يا تلخ ؟ بايد شيرين باشد . ولى ما الآن مثلى داريم ، مىگوييم : « الْحَقُّ مُرٌّ » حق تلخ است ، و حال آنكه حق نبايد تلخ باشد ، حق هميشه بايد شيرين باشد . ما حق‌جو آفريده شده‌ايم .\r\nاين [ مَثل 
  ] معنايش اين است كه ما دنبال حق نيستيم ، دنبال خودخواهى و منفعت‌خواهىهاى خودمان هستيم ، به حقيقت كارى نداريم . ولى ما فعلًا اين طور هستيم ، فطرت ما اين طور نيست . پس اگر ما به اين حالت درآمديم كه « الْحَقُّ مُرٌّ » شديم ، حق برايمان تلخ شد ، قطعاً بايد بدانيم كه ما بيمار و مريضيم و سخت هم بيمار و مريض هستيم . قرآن روى اين مطلب كه افراد اين بيمارى را پيدا كنند و آن فطرت سالم الهى را از دست بدهند و « الْحَقُّ مُرٌّ » يا « الْحَقُّ مَكْروهٌ » بشوند ، در بسيارى از آيات تكيه كرده است و از آن جمله اين [ آيه 
  ] است كه معنايش اين است كه تو مريضى ، تو ذائقه‌ات را از دست داده‌اى ، تو شيرين را تلخ احساس مىكنى ؛ مثل بسيارى از بيماريها كه در اثر يك نوع بيمارى ، غذايى كه در ذائقهء ديگران مطبوع است براى بيمار نامطبوع است ، در ذائقه ديگران شيرين است براى او تلخ و مهوّع است .\r\n\r\nبه كار بردن مكرها براى مبارزه با پيغمبر\r\nدر آيهء بعد كه امروز خوانديم : «  أَمْ أَبْرَمُوا أَمْراً فَإِنَّا مُبْرِمُونَ  » مطلبى علاوه و در واقع روبنايى براى آن زيربنا بيان مىكند . تا اينجا همين‌قدر بيان كرد كه اينها رسيده‌اند به جايى كه حق و حقيقت برايشان مكروه و تلخ شده است . خوب ، اين يك بيمارى است . يك وقت هست كه انسان فقط همان بيمارى را دارد ، و يك وقت هست كه بر اساس آن بيمارى يك تأسيسى هم مىكند ، يك كارى هم بر اساس همان بيمارى انجام مىدهد .\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nيكى از امورى كه مىگويند از مظاهر سبقت رحمت الهى بر غضب الهى است يعنى نشانهء اين است كه هميشه لطف و رحمت بر غضب و قهر پيشى دارد اين است :\r\nاگر انسان در مرحلهء نيت طالب خير و حقيقت باشد ولى جدى باشد ، جدّاً طالب خير و حقيقتى باشد ، يعنى قصد داشته باشد كار خيرى را انجام بدهد ، بعد در عمل موفق نشود ، آيا چنين كسى عنداللَّه مأجور است يا مأجور نيست ؟ بله ، خداوند به چنين كسى با اينكه توفيق اين عمل را پيدا نكرده است به موجب همين قصد و نيت اجر و پاداش مىدهد . ولى اگر كسى قصد معصيتى را بكند ، نيت يك شرى را در دل داشته باشد و بعد مانعى پيدا بشود كه آن كار صورت نگيرد ، مثلًا قصد داشت كه برود شهادت دروغ بدهد ولى رفت و احتياجى به او پيدا نشد و بالاخره در عمل ، او شهادت دروغ نداد ، آيا براى او گناه يك شهادت دروغ نوشته مىشود ؟ نه ، چون نيت به مرحلهء عمل نيامده . اين ، تفضّل الهى است . در كار خير ، نيت به مرحلهء عمل هم كه نيايد ، فضل الهى براى او ثواب و اجر مىنويسد « 1 » .\r\nحال ، اينها حق را دشمن مىدارند . خود اين ، بيمارى خيلى بدى است . بدتر از اين ، اين است كه بر اساس اين دشمنى و مكروه شمردن حق و حقيقت تأسيسات عملى و كارهايى هم كرده باشند ، يعنى فعاليتهايى بر همين اساس انجام بگيرد . قرآن بعد از اينكه مىفرمايد : « وَ لكِنَّ اكْثَرَكُمْ لِلْحَقِّ كارِهونَ » بيشترين شما حق را مكروه مىشماريد ، مىفرمايد : « امْ ابْرَموا امْراً فَانّا مُبْرِمونَ » مسئله تنها كراهت داشتن و تنفر داشتن از حق نيست ؛ بالاتر ، اينها ابرامها كردند .\r\n\r\nلغت « ابرام »\r\nابتدا لغت « ابرام » را توضيح بدهم ، بعد عرض بكنم كه مقصود چيست ، آن طور كه مفسرين گفته‌اند . « ابرام » نقطهء مقابل « نقض » است . الآن هم در فارسى مىگوييم\r\n\r\n\r\n\r\n\r\n","description":"","footnote":"\r\n( 1 ) . يكى از حضار : « لَها ما كَسَبَتْ و عَلَيْها مَا اكْتَسَبَتْ » .\r\nاستاد : درست است : « لَها ما كَسَبَتْ وَ عَلَيْها مَا اكْتَسَبَتْ » . « له » را در كارهاى خير و نفع مىگويند ، « عليه » را در كارهاى ضرر . در كار « له » « كَسَبَ » گفته ، آنچه كسب كند ولو اينكه از روى قصد هم نباشد ، ولى در كار شر ، آن وقتى عليه او نوشته مىشود كه آن كار را [ انجام داده باشد . 
  ] البته آن ، مسئلهء ديگرى است ولى هر دو يك ريشه دارد كه انسان از روى قصد و توجه و آگاهى كامل آن را انجام داده باشد .\r\n","page_name":" 594 ","page_number":594},
  {"content":"\r\n\r\n« نقض و ابرام » . وقتى كه چيزهايى مثل پنبه و پشم را با ريسيدن محكم مىكنند اين را مىگويند « ابرام » ؛ يعنى وقتى مادهء شُلِ پهنِ از همديگر جدا را تاب دادند و به يكديگر پيچيدند و در نتيجه اين رشته‌هاى نازك پنبه يا پشم يا موى به صورت يك نخ محكم درآمد ، اين [ عمل 
  ] را مىگويند « ابرام » . پس در لغت « ابرام » دو مفهوم گنجانيده شده است كه يكى معلول ديگرى است : يكى اينكه آن رشته‌هاى نازك را به هم پيچيدند ؛ دوم اينكه در اثر اين پيچيده شدن به هم يك شىء محكم به وجود آمد . « نقض » درست نقطهء مقابل اين است يعنى يك امر پيچيده‌شدهء محكم شده را باز كردن و شُل كردن ، كه در مَثَلى در قرآن آمده است : « كَالَّتى نَقَضَتْ غَزْلَها مِنْ بَعْدِ قُوَّةٍ انْكاثاً » « 1 » قرآن كسانى را كه كار درستى مىكنند و بعد كارى مىكنند كه تمام كارهاى گذشته‌شان را باطل مىكند و اثر كارهاى گذشته را از بين مىبرد مثل مىزند به آن زن نادانى كه ضرب‌المثل بوده ؛ كارگر تا غروب استخدام مىكرد ولى مثلًا بايد دو نفر استخدام كند چهار نفر استخدام مىكرد . از صبح تا ظهر پنبه‌ها يا پشمهايى مىرشت و به صورت نخ درمىآورد ، ظهر كه مىشد مىديد كار تمام شده ، پول هم بايد به اينها بدهد ، چطور نصف روز اينها را بيكار بگذارد ؟ ! بيكار كه نمىشود ، براى اينكه بيكار نمانند مىگفت اينها را از نو باز كنيد . زحمتى را كه كشيده بود از بين مىبرد . اين را مىگويند نقض : نَقَضَتْ غَزْلَها .\r\nپس « نقض » نقطهء مقابل « ابرام » است . « امْ ابْرَموا امْراً » . قرآن اينجا مىخواهد بفرمايد كه اينها يك ابرامها و محكم كارىها ، به هم رشتن‌ها و رشته‌هاى نازك را با يكديگر بافتن و محكم كردن ، يك چنين كارهايى هم كرده‌اند . مفسرين گفته‌اند - و درست گفته‌اند - مقصود اين است كه اينها يك سلسله نقشه‌ها و مكرها و كيدهايى هم براى مبارزه با پيغمبر و قرآن به كار بردند . مسئله تنها اين نيست كه [ حق 
  ] را دوست ندارند ؛ نه ، مىنشينند دور همديگر ، فعاليت مىكنند ، نقشه مىكشند ، تجهيزات جمع مىكنند ، پول جمع مىكنند ، افراد جمع مىكنند ، هزار كار مىكنند .\r\nپس تنها مسئلهء كراهت نيست ، ابرامى هم اينجا هست . قرآن هم فوراً تهديد مىكند :\r\n« فَانّا مُبْرِمونَ » آنها اگر بلد هستند ما كه خدا هستيم بالاترش را بلد هستيم . در قرآن\r\n\r\n\r\n\r\n\r\n","description":"","footnote":"\r\n( 1 ) . نحل / 92 .\r\n","page_name":" 595 ","page_number":595},
  {"content":"\r\n\r\nاين منطق آمده است كه « وَ مَكَروا مَكْراً وَ مَكَرْنا مَكْراً » « 1 » آنها مكرى به كار بردند ، ما هم مكرى به كار برديم و مكر آنها را از بين برديم . قرآن كه تعبير « مكر » مىكند ، چون همين طور كه آنها از راه پنهان وارد مىشوند ، از يك راه پنهان هم مىخورند . در آن تعبير آمده است : « وَمَكَروا وَ مَكَرَ اللَّهُ وَاللَّهُ خَيْرُالْماكِرين » « 2 » چون همين طور كه آنها از راه مخفى وارد مىشوند ، خدا از راه مخفىتر نقشهء آنها را نقش بر آب مىكند . اين است كه در يك آيهء ديگر دارد كه « فَالَّذينَ كَفَروا هُمُ الْمَكيدونَ » « 3 » .\r\nبه هر حال اين مطلب به عبارتهاى مختلف در قرآن آمده : با خدا كه نمىشود مكر كرد ، خدا را كه نمىشود فريب داد ! در اول سورهء بقره راجع به منافقين داريم كه « يُخادِعونَ اللَّهَ وَالَّذينَ امَنوا وَما يَخْدَعونَ الّا انْفُسَهُمْ وَ ما يَشْعُرونَ » « 4 » . اول كلمهء « مخادعه » مىآورد ، آنجا در مقامْ برآمدن است : منافقين در مقام فريب خدا و مؤمنين برمىآيند و نمىدانند كه اينها خودشان را دارند فريب مىدهند ( و اين خيلى عجيب است كه آدم خودش خودش را فريب بدهد ! ) يعنى وقتى خوب توجه كنند مىبينند تمام اين نقشه‌هاى فريبى كه به كار برده بودند براى اينكه طرف را از بين ببرند عليه خودشان تمام شد ، پس كأنّه از اول خواسته‌اند خودشان را فريب بدهند .\r\nبه قول حافظ :\r\n بازى چرخ بشكندش بيضه در كلاه * زيرا كه عِرض شعبده با اهل راز كرد \r\nخواست با روزگار مكر كند « بازى چرخ بشكندش بيضه در كلاه » . حال « امْ ابْرَموا امْراً فَانّا مُبْرِمونَ » يا « وَ مَكَروا مَكْراً وَ مَكَرْنا مَكْراً » « 5 » معنايش اين است كه « بازى\r\n\r\n\r\n\r\n\r\n","description":"","footnote":"\r\n( 1 ) . نمل / 50 .\r\n( 2 ) . آل عمران / 54 .\r\n( 3 ) . طور / 42 .\r\n( 4 ) . بقره / 9 .\r\n( 5 ) . نمل / 50 .\r\n","page_name":" 596 ","page_number":596},
  {"content":"\r\n\r\nچرخ بشكندش بيضه در كلاه » . مىنشينند نقشه مىكشند ، با همديگر سرّى حرف مىزنند ، نجوا مىكنند « امْ يَحْسَبونَ انّا لانَسْمَعُ سِرَّهُمْ وَ نَجْويهُمْ » اينها وقتى كه رفتند خيلى محرمانه و سرّى در دل خودشان نقشه‌ها را كشيدند و به احدى نگفتند يا وقتى هم كه خواستند بگويند رفتند نجوا كردند و بيخ گوشى حرفها را گفتند كه فاش نشود ، خيال كردند بازيهايى را كه بشرى با بشرى درمىآورد با خدا مىشود درآورد . آيا واقعاً اينها چه فكر كردند ؟ ! خيال مىكنند خدا آواز آن خطور قلبشان را نمىشنود ؟ اينجا قرآن تعبير به شنيدن مىكند : آن آواز آن خطورهاى قلبشان را هم خدا مىشنود ؛ يعنى آن كلماتى كه در قلبشان خطور مىدهند - كه شأن كلمه اين است كه مسموع باشد - ما همان كلمات بىصدا را هم مىشنويم و همچنين نجواها كه بيخ گوشى حرفها را به يكديگر مىرسانند ، ما همين جا حاضر و شاهد هستيم و بعلاوه فرستادگانى داريم ، فرشتگانى داريم كه مأمور همهء انسانها هستند و همه چيز را ثبت و ضبط مىكنند و مكتوبهاى آنها - كه با قلمهاى ملكوتى مىنويسند - باقى خواهد ماند و در قيامت - قرآن مىگويد - تمام كوچك و بزرگ كار هر كسى نمايان است . « امْ يَحْسَبونَ انّا لا نَسْمَعُ سِرَّهُمْ » اين تلخ‌شمرندگان حق و مكروه شمرندگان حق خيال مىكنند كه ما راز آنها را كه در دلشان خطور مىدهند نمىشنويم ؟ ! نجواها ، بيخ‌گوشىهايشان را نمىشنويم ؟ چرا ، ما مىشنويم . غير از ما فرستادگانى هم داريم كه آنها را ثبت و ضبط مىكنند و ثبت و ضبط شده را در قيامت به خودشان ارائه مىدهند . « بَلى وَ رُسُلُنا لَدَيْهِمْ يَكْتُبونَ » فرستادگان ما نزد خودشان هستند ، همراه خودشان هستند و دائماً دارند مىنويسند . « يَكْتُبونَ » دائماً در حال نوشتن‌اند ، چون انسان دائماً در حال كار و فعل و عمل است .\r\n\r\nريشهء فكر فرزند داشتن خدا\r\n « قُلْ إِنْ كانَ لِلرَّحْمنِ وَلَدٌ فَأَنَا أَوَّلُ الْعابِدِينَ »  . راجع به تفسير اين آيه هم مفسرين وجوهى ذكر كرده‌اند . ابتدا دو مقدمه عرض بكنم : يك اينكه اين فكر كه خدا داراى فرزند است ، مىدانيم كه وجود داشته است ، يكى در مسيحيّت : « الْمَسيحُ ابْنُ اللَّهِ » « 1 » گفتند مسيح پسر خداست ، و ديگر در كفار جاهليّت مىگفتند فرشتگان فرزندان خدا و « بَناتُ اللَّه » هستند ، و بت‌پرستىشان از فرشته‌پرستى سرچشمه مىگرفت و فرشته‌پرستىشان از اين فكر كه فرشتگان دختران خدا هستند ، منتها وقتى كه تاريخ خيلى طول مىكشد ، نسلهاى بعد كه مىآيند در مقابل بت مىايستند توجه ندارند كه اين بتها هيكلهايى است كه براى فرشتگانى ساخته‌اند و فرشته را پرستش مىكنند چون دختر خداست . اين فكرها در آنها نيست . ولى آنهايى كه واردتر بودند ، تا\r\n\r\n\r\n\r\n\r\n","description":"","footnote":"\r\n( 1 ) . توبه / 30 .\r\n","page_name":" 597 ","page_number":597},
  {"content":"\r\n\r\nمىگفتند چرا بتها را پرستش مىكنيد ، مىگفتند به اعتبار اينكه مثل و مثال و تمثيل فرشتگان هستند . فرشتگان را چرا مىپرستيد ؟ چون دختران خدا هستند ، بچه‌هاى خدا هستند . [ پرستش 
  ] بچهء خدا مگر اشكالى دارد ؟ ! آقازاده را مردم احترام مىكنند ، خدازاده را نبايد احترام كرد ؟ هر احترامى كه به آقا مردم مىكنند مىگويند به آقازاده هم بايد همان قدر احترام كرد . خوب ، هر كارى كه در مورد خدا بايد انجام داد در مورد خدازاده هم بايد انجام داد .\r\nپس اين يك مقدمه كه اين فكر فرزند داشتن خدا ريشه‌اى در بت‌پرستىهاى عرب جاهليت هم داشته است .\r\n\r\nدو نظريه دربارهء « پرستش »\r\nمطلبى كه [ متمم اين مقدمه است 
  ] اين است كه در مسئلهء « پرستش » دو طرز تفكر مختلف در دنيا وجود دارد . يكى اين است كه پرستش بشر از پرستش سنگ و چوب و رئيس قبيله و حتى مار و مور و بت و ستاره و ماه و خورشيد و دريا و كوه و فرشته و پيغمبر شروع شده تا ارباب انواع مختلف ، تا مىرسد به پرستش خدا .\r\nبسيارى از فرنگيها ، اغلب اينهايى كه تاريخ اديان مىنويسند اين طور مىنويسند كه پرستش در بشر ابتدا از پرستش همين بت يا پدر خانواده ( رئيس خانواده ) شروع شد ، و از كوچكها شروع شد ، از خداى خانواده رسيد به خداى قبيله ، از خداى قبيله رسيد به خداى مملكت مثلًا ، بعد خداى منطقه ، بعد خداى زمين ، خداى آسمان ، خداى آسمانها ، بعد چند خدا ؛ بشر اين سير تصاعدى را انجام داد تا در آخرين مرحله رسيد به خداى يگانه .\r\nقرآن هميشه عكس مطلب را مىگويد . قرآن مىگويد اول پرستش خداى يگانه بوده ، انحراف از پرستش خداى يگانه منجر به بت‌پرستىها شده است . اين ، دو نوع تاريخ دينِ بر ضد يكديگر است . در ميان فرنگيها هم عده‌اى [ همين نظريه را دارند . 
  ] شايد اولين كسى كه اين مكتب را به وجود آورد يك آلمانى به نام ماكس‌مولر است - و نظريه‌اش معروف است - و بعد افراد ديگرى هم تابع اين نظريه شدند . آنها هم فعلًا اين نظر قرآن را قبول كرده‌اند كه اول توحيد بوده و بعد بت‌پرستى . توحيد مولود بت‌پرستى نيست ، يعنى توحيد متولّد شده و تكامل يافتهء بت‌پرستى نيست ، بلكه بت‌پرستى صورت انحرافى خداپرستى است . قرآن كه از\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nيك طرف براى انسان فطرت توحيدى قائل است و از طرف ديگر مىگويد از روزى كه بشر به روى زمين آمده خدا پيغمبران فرستاده است كه اينها نگهبان بشر بوده‌اند ، قهراً مكتب قرآن اين است كه اولين چيزى كه در روى زمين پيدا شده توحيد است ، چون اولين چيزى كه در زمين پيدا شده حجّت خداست . مكتب اسلام انبيا اين است : اولين كسى كه خدا در زمين فرستاد حجّت خدا و پيغمبر بود و هيچ وقت زمين خالى از حجّت خدا نيست و اگر در روى زمين دو نفر باقى بمانند يكى از آنها حجّت خدا خواهد بود . اين است كه قرآن در بت‌پرستى ريشه‌هايى از خداپرستى به دست مىدهد كه انحرافات خداپرستى به اينجا رسيده است . اينكه ما مىگوييم مثلًا عرب جاهليت بت را پرستش مىكرد چنين نيست كه يك دفعه از خانه‌اش بيرون آمد ، رفت سنگى يا چوبى پيدا كرد و گفت برويم پرستش كنيم ، بلكه اينها يك ريشه‌هايى در اول و در اصل در خداپرستى داشته است ؛ صورتهاى انحرافى خداپرستى و مغالطه‌هايى در خداپرستى به اينجا رسيده است .\r\n\r\nحديثى از امام صادق عليه السلام\r\nحديثى هست از حضرت صادق عليه السلام كه در به اصطلاح دين‌شناسى واقعاً حديث عجيبى است ! از امام سؤال كردند كه يَا بنَ رسولِ اللَّه ! چطور شد كه بت‌پرستى در دنيا پيدا شد ؟ اولين بار بت‌پرستى به چه وسيله پيدا شد ؟ حضرت فرمود كه بت‌پرستى بعد از خداپرستى پيدا شد و آن اين بود كه قبل از يونس ، در دوران قبل از تاريخ ( به اصطلاح امروز ) مرد حكيم و خداپرستى بود و شايد هم پيغمبر ( حالا من يادم نيست ) به نام « اسقلينوس » و او مردم را به توحيد دعوت مىكرد و مردم فوق‌العاده به او ارادت مىورزيدند ، و او مُرد . بعد كه مرد ، مردم در فراق او بىتابى مىكردند .\r\nشيطان اينجا وسوسه كرد ( حالا يا شيطان انس يا شيطان جن ) ، آمد به آنها گفت كه شما خيلى بىتاب هستيد ، من براى اينكه تسكينى براى قلب شما باشد مجسمهء او را براى شما مىسازم كه لااقل مجسمه‌اش را ببينيد ، يادگارش هست . مردم خيلى خوشحال شدند . مجسمهء اين مرد خداپرست را ساخت و مردم در ابتدا فقط به ديدن و زيارت آن مجسمه مىرفتند كه آن مطلب اشكالى نداشت ، به عنوان يادگارى بود از خودش ، مثل عكسهايى كه ما از مردگان خودمان مىبينيم . يكى دو نسل گذشت .\r\nكم كم شيطان اين وسوسه را براى مردم به وجود آورد كه خود اسقلينوس اگر در\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nآسمان است جسدش در اينجاست ، هرچه از خودش مىخواستيد از مجسمه‌اش بخواهيد . به تدريج مردم چسبيدند به اين مجسمه به عنوان اينكه روح اسقلينوس در اين مجسمه وجود دارد و از او مثلًا حاجت بخواهند ، نزد او استغفار كنند . كم‌كم اين فكر برايشان پيدا شد كه « ايْنَ التُّرابُ وَ رَبُّ الْارْبابِ » ما كجا و خداى يگانه كجا ؟ ! بياييم عبادتها را هم براى همين مجسمه انجام بدهيم . ديگر خدا را به كلى فراموش كردند و همهء عبادتها براى اين [ مجسمه شد . 
  ] كم‌كم اين شد دوتا ، دوتا شد پنج‌تا ، پنج‌تا شد ده‌تا . به اين ترتيب [ بتها و بت‌پرستى 
  ] به وجود آمد .\r\nاين است كه قرآن با بت‌پرستهاى مكه هم كه صحبت مىكند صحبت فرزند نداشتن خدا را مىكند .\r\n\r\nتفاوت برهان و جدل\r\nمقدمهء ديگر اين است كه آيا اين آيه استدلال و برهان است يا جدل است ؟ فرق است ميان برهان و جدل . خود قرآن دستور جدل هم مىدهد : ( وَجادِلْهُمْ بِالَّتى هِىَ احْسَنُ ) « 1 » . برهان اين است كه انسان مقدمه‌اى را كه عين حقيقت است پايه قرار مىدهد و از آن نتيجه مىگيرد ، مثل اينكه شما مىخواهيد براى يك بچه در يك مسئلهء رياضى استدلال كنيد كه فلان زاويه برابر است با فلان زاويه . با يك مقدمات صددرصد قطعى استدلال مىكنيد . جدل اين است كه انسان مقدمه‌اى را در كلام خودش مىآورد كه آن مقدمه حقيقت نيست ولى طرف آن را قبول دارد ، بعد روى قول خود طرف ، طرف را محكوم مىكند ، با مطلبى كه گوينده آن را قبول ندارد ولى طرف قبول دارد . طرف را مىخواهد محكوم كند بر اساس عقيده‌اى كه خود او به آن اعتقاد دارد و حال آنكه حقيقت نيست ، مثل داستان معروف حضرت رضا عليه السلام در مجلس مباحثه با علماى مذاهب كه مأمون تشكيل مىداد و جلسات مفصلى بود ، قرآن هم كه فرموده است : « وَ جادِلْهُمْ بِالَّتى هِىَ احْسَنُ » . وقتى كه حضرت با جاثليق مسيحى راجع به حضرت عيسى كه آنها مدعى الوهيت او بودند صحبت مىكردند فرمودند : حضرت عيسى همه چيزش خوب بود ولى يك عيب در كار عيسى بود . او تعجب كرد : عيسى ؟ ! چه عيبى ؟ ! عيسايى كه قرآن اين همه او را تعظيم كرده ! فرمود :\r\n\r\n\r\n\r\n\r\n","description":"","footnote":"\r\n( 1 ) . نحل / 125 .\r\n","page_name":" 600 ","page_number":600},
  {"content":"\r\n\r\nاو در عبادت كمى كوتاه مىآمد . گفت : چه مىگويى ؟ ! من تو را عالِم خيال مىكردم ، عيسى دائماً در حال عبادت بود . فرمود : كى را عبادت مىكرد ؟ او خدا بود ، خدا كى را مىخواست عبادت كند ؟ اين ، گرفتن طرف است به قول خود طرف . اين را مىگويند جدال و مجادله ؛ و قرآن دستور مىدهد : « ادْعُ الى سَبيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتى هِىَ احْسَنُ » « 1 » به راه خدا دعوت كن ، اما همه را كه از يك راه نمىشود برد ، همه را از يك در نمىشود وارد كرد ، از يك در نمىروند ، يكى اهل حكمت و تعقّل و استدلال است ، با او از طريق حكمت و تعقّل و استدلال قوى وارد شو . يكى جاهل و غافل است ، غافل را بايد موعظه كرد . يكى هم به اصطلاح مُكابر است يعنى روى قوزش افتاده ، مجادله و مغالطه كارى مىكند ، با او از طريق جدال وارد شو ، ولى جدال هم حسابى دارد : « وَ جادِلْهُمْ بِالَّتى هِىَ احْسَنُ » جدال به نحو احسن .\r\n\r\nمفهوم آيه اگر به شكل جدل باشد\r\nحال مفهوم آيه [ اگر به شكل جدل باشد 
  ] اين است : بگو اگر خداوند ، اگر رحمن ، خداى رحمن فرزندى داشته باشد من اولين عبادت كننده‌اش هستم . تعبير آيه اين است : بگو به اينها اگر خدا فرزند داشته باشد من اولين عبادت‌كننده‌اش هستم . آيا اين جدال است ؟ اگر جدال باشد معنايش اين است : من كه خدا را بهتر از شما مىشناسم و از شما عارفتر به خدا هستم ؛ شما آمده‌ايد ادعا مىكنيد كه خدا فرزند دارد و چون فرزند دارد فرزند هر موجودى در حكم خود آن موجود است ، احترامى كه براى خود آن موجود بايد قائل شد براى فرزندش هم بايد قائل شد ( همانطور كه عرض كردم خدا و خدازاده مثل آقا و آقازاده است ) ، به آنها بگو اگر خدا فرزندى داشته باشد كه من آگاهترم و خودم او را عبادت مىكردم ، پس اگر من عبادت نمىكنم چون او فرزند ندارد . پس درواقع مىخواهد بگويد ما عجالتاً حرف شما را قبول مىكنيم كه خدا اگر فرزند داشته باشد فرزندش هم مثل خودش بايد عبادت بشود ، يعنى اين اصل را فعلًا به سبيل جدل قبول مىكند : بله ، شما راست مىگوييد ، واقعاً هم اگر خدا فرزند داشته باشد بچهء خدا را كه نمىشود كوچك گرفت و\r\n\r\n\r\n\r\n\r\n","description":"","footnote":"\r\n( 1 ) . نحل / 125 .\r\n","page_name":" 601 ","page_number":601},
  {"content":"\r\n\r\nپرستش نكرد . بله ، بچهء خدا را بايد پرستش كرد اما چه كنم كه خدا بچه ندارد ، متأسفم كه خدا بچه ندارد . به اين طريق بگو ؛ يعنى شما كه [ اين سخن را 
  ] مىگوييد ، من كه از شما عارفتر و آگاهترم ، خدا بچه ندارد ، اگر مىداشت بله من هم عبادت مىكردم . اين به شكل جدل .\r\n\r\nمفهوم آيه اگر به شكل برهان باشد\r\nو اما اگر به شكل برهان باشد . كلمهء « عابد » به معانى متعددى آمده است . يكى از معانى عابد « جاحد » است يعنى منكِر . حديثى هست از حضرت امير عليه السلام كه ايشان « عابد » را در اينجا به مفهوم « جاحد » گرفته‌اند : بگو اگر خدا فرزند داشته باشد من اول منكر اين خدا هستم . معنايش اين است : تو كه مىگويى خدا فرزند دارد ، نه تنها يك شريك براى خدا قائل شدى ، بلكه خود خدا را نيز انكار كردى . خدايى كه فرزند داشته باشد اصلًا آن خدا را قبول ندارم ، نه فقط فرزندش را قبول ندارم .\r\nخدايى كه فرزند داشته باشد خود آن خدا را بايد انكار كرد . يك وقت هست ما مىگوييم كه اگر خدا فرزند داشته باشد من فرزندش را عبادت نمىكنم خودش را عبادت مىكنم ؛ خود خدا را بايد عبادت كرد . گيرم فرزند هم داشته باشد فرزندش را عبادت نمىكنم ولى خودش را عبادت مىكنم . يك وقت آدم دست بالا را مىگيرد و حرف درست اين است : خدايى كه فرزند داشته باشد من خودش را انكار دارم ، يعنى خدايى خدا با فرزند داشتن جور درنمىآيد . اين است كه قرآن اين امر را جزء اوصاف الهى ذكر مىكند . همين‌طور كه نمىتواند خدا ، خدا باشد و نيازمند باشد ؛ محال است خدا ، خدا باشد و جسم باشد ؛ محال است خدا ، خدا باشد و جاهل باشد ؛ محال است خدا ، خدا باشد و عاجز و ناتوان باشد ؛ همين طور محال است خدا ، خدا باشد و صاحب فرزند باشد . در سورهء [ اخلاص 
  ] مىخوانيم : « قُلْ هُوَاللَّهُ احَدٌ . اللَّهُ الصَّمَدُ . لَمْ يَلِدْ وَ لَمْ يولَدْ . وَلَمْ يَكُنْ لَهُ كُفُواً احَدٌ » . فرق ميان « خلق » و « ايلاد » ( يعنى فرزند آوردن ) چيست ؟ خدا خالق جهان است ولى مولِد و زايندهء جهان نيست . زايش اين است كه از زاينده شيئى جدا مىشود و بعد بزرگ مىشود و پرورش پيدا مىكند ؛ يعنى « زاييده شده » چيزى و جزئى از وجود زاينده است ، از وجود او بيرون مىآيد .\r\nپدر واقعاً زايندهء فرزند است ، چون نطفه از وجود او زايش مىكند . مادر واقعاً زايندهء فرزند است چون فرزند از وجود او زايش مىكند ، خارج مىشود ، و در نتيجه پدر و\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nمادر مجراى فرزند هستند . ولى خالق ، مبدع و ابتكار كننده است يعنى با ارادهء خودش مخلوق را انشاء مىكند نه اينكه مخلوق را از وجود خودش بيرون مىريزد . آن ، تخم گذارى است . اگر ما فكر كنيم كه خالق مخلوق را از خودش بيرون مىريزد درواقع قائل به تخم‌گذارى خالق شده‌ايم ! خالق ، خلقت را ابداع كرده است يعنى با ارادهء خودش مخلوق را انشاء مىكند ، خلق مىكند ، ابتكار مىكند . اين است كه خداوند در قرآن توصيف مىشود به خالق سماوات و ارضين و خالق همه چيز :\r\n« قُلِ اللَّهُ خالِقُ كُلِّ شَىْءٍ » « 1 » ولى گفته نمىشود والد چيزى ؛ خدا والد هيچ موجودى نيست .\r\nچون صحبت از فرزند داشتن خدا آمده است و اصلًا در اطراف خدا ، گفتن اين گونه سخنان خلاف ادب است ( ولى اينجا [ گفته شده است 
  ] چون ردّ آنهاست و بايد گفت ) پشت سرش تسبيح مىآيد : « سُبْحانَ رَبِّ السَّمواتِ وَ الْارْضِ رَبِّ الْعَرْشِ عَمّا يَصِفونَ » منزّه است پروردگار آسمانها و زمين ، پروردگار عرش ، آن مالك و مدبّر . به مجموع عالم از آن جهت كه عرصهء تدبير و ارادهء الهى و به اصطلاح مركز تدبير الهى است « عرش » گفته مىشود . اينجا هم مفسرين گفته‌اند « رب العرش » عطف بيان است : منزه است پروردگار همهء جهان و همهء جهان كه عرش اوست از اين توصيفها ، از اين سخنان ، از اين نسبتها ( والد بودن و بچه داشتن ) . اين مثل « العياذ باللَّه » است كه ما مىگوييم : نعوذ باللَّه كه در اطراف خدا چنين سخنانى بشود گفت .\r\n« فَذَرْهُمْ يَخوضوا وَ يَلْعَبوا » مأيوسانه به پيامبر مىگويد : اى پيغمبر ! ديگر اين بدبختها را رها كن و بگذار در اين جهلها و حماقتهاى خودشان و ظلمتهايى كه خودشان براى خودشان فراهم كرده‌اند فرو بروند ؛ يعنى ديگر اميدى به نجات اينها نيست . « ذَرْهُمْ يَخوضوا » رهايشان كن ، بگذار در اين اوهام و خرافات و حماقتها فرو بروند « يَلْعَبوا » بگذار بازى كنند ، دلخوش باشند به اين مسائل غيرجدّى و اين بازيچه‌هايى كه درست كرده‌اند « حَتَّى يُلاقوا يَوْمَهُمُ الَّذى يوعَدونَ » تا آن روزى را كه به آن وعده داده شده‌اند ملاقات كنند ، آن روزى كه به تعبير قرآن : « فَكَشَفْنا عَنْكَ غِطاءَكَ فَبَصَرُكَ الْيَوْمَ حَديدٌ » تعبير عجيبى است : پرده‌ات را برداشتيم ؛ و حافظ همين تعبير را چه عالى مىگويد : « حجاب چهرهء جان مىشود غبار تنم » . اين غبار تن كه\r\n\r\n\r\n\r\n\r\n","description":"","footnote":"\r\n( 1 ) . رعد / 16 .\r\n","page_name":" 603 ","page_number":603},
  {"content":"\r\n\r\nحجاب چهرهء جان است گرفته مىشود ، آن وقت در آنجاست كه مؤمن و غير مؤمن ( فاسق ) ، صالح و طالح حقايق را آشكار مىبينند . « فَكَشَفْنا عَنْكَ غِطاءَكَ فَبَصَرُكَ الْيَوْمَ حَديدٌ » چشمت ديگر حالا خوب تيز است و حقايق را خوب مىبينى . به پيامبر مىگويد : اى پيغمبر ! رهايشان كن ، بگذار آن روزى كه اين حجاب چهرهء جان بر طرف مىشود ببينند ، آنچه امروز تو مىگويى و مىشنوند آن روز مىبينند .\r\n« وَ هُوَ الَّذى فِى السَّماءِ الهٌ وَ فِى الْارْضِ الهٌ » . تأكيدى است بر همان « سُبْحانَ رَبِّ السَّمواتِ وَ الْارْضِ رَبِّ الْعَرْشِ عَمّا يَصِفونَ » . گاهى انسان سخنى را به حكم ضرورت به زبان مىآورد و بعد مىخواهد بگويد كه ضرورت بود كه ما اين سخن را گفتيم ، مثل اينكه ما مىگوييم اگر پيغمبر اكرم صلى الله عليه و آله فلان معصيت را بكند مثلًا دروغ بگويد خدا چه مىكند ؟ مىخواهيم با « اگر » حرف بزنيم ولى مىبينيم اصلًا خود گفتن اين [ سخن درست نيست ، 
  ] مىگوييم الْعَياذُ بِاللَّه الْعَياذُ بِاللَّه اگر پيغمبر هم گناه بكند خداوند او را عذاب مىكند . وقتى اين « اگر » را هم مىخواهيم بگوييم چند بار « الْعَياذُ بِاللَّه » مىگوييم . يا يك نفر آدم عادى مثلًا مىگويد : خاكم به دهن ، خاك به زبانم ، خداى نكرده خداى نكرده اگر جوان انسان بميرد . . . « قُلْ انْ كانَ لِلرَّحْمنِ وَلَدٌ فَانَا اوَّلُ الْعابِدينَ » بگو اگر خدا فرزند داشته باشد من اولين عابد ( يا اولين جاحد ) هستم .\r\n« سُبْحانَ رَبِّ السَّمواتِ وَ الْارْضِ رَبِّ الْعَرْشِ عَمّا يَصِفونَ » منزه است پروردگار از اين توصيفها . بعد مىفرمايد : « وَ هُوَ الَّذى فِى السَّماءِ الهٌ وَ فِى الْارْضِ الهٌ » ذات حق هموست كه در آسمان همان قدر خداست كه در زمين . عظمت الهى را بيان مىكند . او جايش آسمان نيست كه بگوييم خدا در [ آسمان است . 
  ]\r\nاينكه مىگفتند ملائكه بچه‌هاى خدا هستند نظير افكار يونانيهاست . يونانيها قبل از سقراط اساطيرى داشتند كه معروف است ، و مردم بت‌پرستى بودند و ارباب انواع را مىپرستيدند و تمام آنچه كه در زندگى يونانىِ بشرى خودشان داشتند به خداها ( ارباب انواع ) نسبت مىدادند ، مثلًا اگر خودشان رئيس و مرئوس داشتند ، زن و مرد داشتند ، پسر و دختر داشتند ، عروسى و عزا داشتند ، در اساطير مذهبىشان همهء اين حرفها را آورده بودند : فلان خدا با فلان خدا ازدواج كرد و فلان خدا از او متولد شد ، شب عروسىشان را ژوپيتر چنين كرد زنوس چنان كرد . در شب عروسى فلان خدا ، فلان خداى ديگر رقصيد ، عين اين قصه‌ها را آورده‌اند . خيال مىكردند خداها در آسمانها هستند و خدايى كه در آسمان است مثل بشر است و احكام بشر\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nرا دارد .\r\nاينها هم كه مىگفتند ملائكه بچه‌هاى خدا هستند علتش اين بود كه خدا را در آسمان خيال مىكردند . [ با خود مىگفتند 
  ] لابد آنچه كه در زمين وجود دارد در آسمان هم وجود دارد . اينجا كه توالد و تناسل هست آنجا هم هست ؛ ملائكه هم بچه‌هاى خدا هستند .\r\nقرآن مىفرمايد : بگو او در آسمان همان قدر خداست كه در زمين . براى او آسمان و زمين يك نسبت دارد . « وَ هُوَ الَّذى فِى السَّماءِ الهٌ وَ فِى الْارْضِ الهٌ » او همان كسى است كه در آسمان إله است و در زمين إله ، در همه جا مثل هم إله است ، در همه جا به يك نسبت وجود دارد . پيغمبر اكرم صلى الله عليه و آله فرمود : « لَوْ دُلّيتُمْ بِحَبْلٍ الَى الْارْضِ السّابِعَةِ لَهَبَطْتُمْ عَلَى اللَّهِ » اگر با ريسمانى شما را به هفتمين طبقهء زمين فروببرند ، بر خدا فرود مىآييد ؛ يعنى خيال نكنيد خدا بالاست . خدا آن قدر در بالاست كه در پايين .\r\nخدا به مركز زمين آن قدر نزديك است كه به اوج آسمانها .\r\n« وَ هُوَ الْحَكيمُ الْعَليمُ » و او ذات حكيم و ذات عليم است ؛ حكيم است و كارهايش همه بر اساس حكمت و بينش است ، و عليم و آگاه است بر همه چيز . بار ديگر :\r\n« تَبارَكَ الَّذى لَهُ مُلْكُ السَّمواتِ وَ الْارْضِ » . كلمهء « تبارك » مفهوم مثبت و منفى هردو درآن هست . [ مفهوم منفى آن اين است كه 
  ] مفهوم تنزيه دارد : منزه است پروردگار كه مُلك آسمانها و زمين در دست اوست ، يعنى تدبير تمام عالم به دست اوست و اوست كه عالم را اداره مىكند ؛ و مفهوم مثبتش اين است كه مفهوم خير [ دارد . 
  ]\r\n« تَبارَكَ » يعنى تمام بركتها و خيرها و نعمتها در دست اوست . « تَبارَكَ الَّذى لَهُ مُلْكُ السَّمواتِ وَ الْارْضِ وَ ما بَيْنَهُما » مُلك آسمانها و زمين ، نه فقط آسمانها و زمين ، هرچه هم اين وسطها هست ، [ مُلك 
  ] تمام جهان [ از آن اوست . 
  ] « وَ عِنْدَهُ عِلْمُ السّاعَةِ » علم قيامت هم منحصراً دست اوست . اين راز فقط در دست اوست . « وَ الَيْهِ تُرْجَعونَ » و همه به سوى ذات مقدس او بازگشت مىكنيد . و صلّى اللَّه على محمد و آل محمد .\r\n\r\n","description":"","footnote":"","page_name":" 605 ","page_number":605},
  {"content":"\r\n\r\n\r\nتفسير سورهء زخرف ( 4 )\r\nبسم اللَّه الرحمن الرحيم\r\nالحمد للَّه‌رب العالمين . . . اعوذ باللَّه من الشيطان الرجيم :\r\n    وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ . وَ لَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّهُ فَأَنَّى يُؤْفَكُونَ . وَ قِيلِهِ يا رَبِّ إِنَّ هؤُلاءِ قَوْمٌ لا يُؤْمِنُونَ . فَاصْفَحْ عَنْهُمْ وَ قُلْ سَلامٌ فَسَوْفَ يَعْلَمُونَ     « 1 »     .    \r\nدر اين آيهء كريمه مسئلهء شفاعت مطرح شده است همچنان كه در بسيارى از آيات ديگر هم اين مسئله مطرح شده است و از مسائل مورد توجه و عنايت قرآن مجيد است چه از جنبهء سلبى و چه از جنبهء ايجابى ؛ يعنى شفاعت در قرآن ، هم نفى و سلب شده ، البته نوعى از آن ، و هم اثبات شده است و قهراً نوعى ديگر . قرآن كريم عنايت تامّى دارد كه هردو درك بشود يعنى هر دو جزء معارف قرآن است و مىخواهد كه هر دو يعنى هم شفاعت منفى و مسلوب و هم شفاعت مثبت و موجَب\r\n\r\n\r\n\r\n\r\n","description":"","footnote":"\r\n( 1 ) . زخرف / 86 تا آخر .\r\n","page_name":" 606 ","page_number":606},
  {"content":"\r\n\r\nشناخته بشوند و در حقيقت اينها جزء اصول خداشناسى است . اينجاست كه ما بايد با توجه به مجموع آيات قرآن كريم در مورد شفاعت ، ببينيم آن شفاعتى كه منفى و مسلوب است چه نوع شفاعتى است و شفاعتى كه اثبات و تأييد مىشود چه نوع شفاعتى است ؛ همچنين در مورد شفاعتى كه اثبات و ايجاب مىشود قرآن چه شرايطى را ذكر مىكند ؛ آنگاه [ ببينيم 
  ] قرآن كريم در مورد شفاعتى كه منفى است و آن را نفى كرده است چه مىگويد ، آيا اعتقاد به چنين شفاعتى كفر و شرك است يا صرفاً يك اعتقاد خرافه و باطل است ولى با شرك و كفر سر و كار ندارد ؟ و مسأله‌اى كه در عصر ما مسئلهء مهمى شده اين است كه شفاعت خواستن چگونه است ؟ يك وقت هست ما از جنبهء كلى و نظرى بحث مىكنيم كه در قرآن يك نوع شفاعت ، نفى و نوع ديگر اثبات شده و در قيامت نوعى از شفاعت وجود دارد . مسئلهء ديگر كه مسئلهء عملى است اين است كه شفاعت خواستن ( استشفاع ) - كه كار ما هست - يعنى اينكه شخصى از شفيعى طلب شفاعت كند و طبعاً بايد شفيع را بخواند و از او طلب شفاعت كند ، فى حد ذاته چگونه است ؟ آيا استشفاع در هر موردى اشكال دارد ولو انسان از پيغمبر بخواهد استشفاع كند ؟ و يا اينكه نه ، استشفاع تابع شفاعت است ؟ از شفيعى كه قرآن شفاعت او را تأييد كرده ، شفاعت خواستن اشكالى ندارد و اما از شفيعى كه خداوند شفاعت او را تأييد نكرده ، شفاعت خواستن اشكال دارد .\r\nآنچه كه در عصر ما خيلى رايج شده است مسئلهء شفاعت خواستن است كه در نظر بعضى چنين آمده است كه شفاعت خواستن به طور كلى نوعى شرك در عبادت خداوند است و چون شرك است پس قهراً در حد كفر است .\r\n\r\nشفاعت مثبت\r\nحال مطلب را از اساس و ريشه بحث مىكنيم ، چون اين [ آيه 
  ] از آيات مثبت شفاعت است ، از آياتى است كه شفاعت را تأييد و اثبات كرده است . ابتدا ترجمهء آيه را عرض مىكنيم بعد وارد اصل مطلب مىشويم . آيه اين‌جور مىفرمايد كه « وَ لايَمْلِكُ الَّذينَ يَدْعونَ مِنْ دونِهِ الشَّفاعَةَ » آن غيرخداها كه اينها آنها را مىخوانند اختيار شفاعت را ندارند . « وَ لا يَمْلِكُ » يعنى مالك شفاعت نيستند چون اختياردار شفاعت نيستند « الّا مَنْ شَهِدَ بِالْحَقِّ وَ هُمْ يَعْلَمونَ » مگر [ يك گروه 
  ] . ( بديهى است اين « مگر » استثناست ، حال يا استثناى متصل يا منقطع ) . يك دسته‌اى مالك شفاعت\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nهستند يعنى دسته‌اى كه به حق گواه باشند و معترف ، كه گفته‌اند - و همين طور هم هست - مقصود از « حق » توحيد است ، و اين خودش تعبير عجيبى است كه قرآن از توحيد به كلمهء حق مطلق تعبير مىكند : مگر آنها كه خود معترف به حق هستند ، يعنى جز موجودى كه خود او موحد باشد . پس قهراً كار بت و امثال آن نيست ، يعنى خود شفاعت از شئون توحيد است : آنهايى كه خودشان موحد هستند ، و بلكه شايد كلمهء « شَهِدَ بِالْحَقّ » يعنى شهود مىكنند حق را ، شهود مىكنند توحيد را . « وَ هُمْ يَعْلَمون » . اين [ عبارت 
  ] را دو جور تفسير كرده‌اند ، يكى اينكه « شَهِدَ » را شهادت زبانى بگيريم :\r\nآنهايى كه به زبانشان به حق يعنى به توحيد اعتراف مىكنند « وَ هُمْ يَعْلَمون » اما فقط اعتراف زبانى نيست ، از روى دانايى و آگاهى به توحيد اعتراف مىكنند . ولى تفسير ديگر - كه شايد بهتر باشد - اين است : در خود كلمهء « شَهِدَ » مفهوم « يَعْلَمون » آمده ، چون « شَهِدَ » فقط لفظ نيست : آنهايى كه شهادت مىدهند به حق ، يعنى حق را و توحيد را شهوداً درك مىكنند ، و آگاه به كار خودشان هستند : « وَ هُمْ يَعْلَمون » يعنى مىدانند كه دربارهء چه كسى شفاعت كنند و دربارهء چه كسى شفاعت نكنند ، نه « آگاهند به اعتراف خودشان و از روى آگاهى اعتراف مىكنند » ، بلكه آگاهند كه در شفاعتْ چه كسى را شفاعت مىكنند و براى چه شفاعت مىكنند ؛ يعنى اين‌جور نيست كه شفاعتشان يك كار گُتره باشد ؛ افرادى را تشخيص مىدهند كه اينها استحقاق شفاعت دارند ؛ از روى كمال آگاهى و بصيرت شهادت مىدهند .\r\n\r\nصلاحيت شفيع\r\nاين آيه قطع نظر از اينكه حقيقتى را بيان فرموده است ، به يك دليل واضحى بطلان شفيع بودن بتها را ثابت كرده و آن اينكه شفاعت يك امر كوچكى نيست كه به هر موجودى بشود نسبت داد ، شفاعت شأن توحيد و اهل توحيد است . بت كه اصلًا شعور و دركى ندارد كه [ شفيع 
  ] باشد . بعلاوه خود عمل شفاعت مستلزم اين است كه شفيع به احوال مشفوعٌ له آگاه باشد و بتواند بفهمد و تشخيص بدهد كه آيا اين استحقاق شفاعت دارد يا ندارد . اين شفعايى كه شما فرض كرده‌ايد اصلًا صلاحيتى براى شهود حق و براى اينكه آگاه به كار خودشان باشند ندارند به وجهى من الوجوه .\r\nدر اين آيه شرط شفيع را از نظر صلاحيت خودش ذكر كرده ، يعنى هر كسى نمىتواند شفيع باشد ؛ شرط شفاعت ، از اهل توحيد بودن است ، ديگر آگاه بودن به احوال\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nمشفوعٌ لهم است .\r\n\r\nاجازهء پروردگار براى شفاعت\r\nشرط ديگرى در چند آيهء ديگر در قرآن ذكر شده است و آن اين است كه كسى كه اين صلاحيت را دارد تازه با اذن و اجازهء خدا بايد اين كار را بكند . شفاعت از ناحيهء خدا شروع مىشود . اين خداست كه شفيع را به عنوان شفيع برمىانگيزاند و به او اجازهء شفاعت كردن را مىدهد . در آيهء معروف آيةالكرسى مىفرمايد : « مَنْ ذَا الَّذى يَشْفَعُ عِنْدَهُ الّا بِإذْنِهِ » « 1 » . همچنين در آخر سورهء عمّ مىخوانيم كه « يَوْمَ يَقومُ الرّوحُ وَ الْمَلائِكَةُ صَفّاً لايَتَكَلَّمونَ الّا مَنْ أَذِنَ لَهُ الرَّحْمنُ وَ قالَ صَواباً » « 2 » آن روزى كه روح و همهء ملائكه مىايستند و هيچ كسى در آنجا اجازهء سخن گفتن ندارد و نمىتواند سخن بگويد مگر آنكه خدا به او اجازهء گفتن بدهد و صواب هم بگويد . در احاديث ما از ائمهء اطهار وارد شده است كه فرموده‌اند آن كسى كه خدا به او اجازه بدهد و سخن درست بگويد يعنى كسى كه خدا به او اجازهء شفاعت بدهد ، در شفاعت كردن خودش هم به صواب شفاعت مىكند و به صواب سخن مىگويد . آنجا ديگر حرف ناصواب و ملاحظاتى غير از آنچه كه رضاى الهى است امكان ندارد وجود داشته باشد . اين هم شرط ديگرى . آن ، شرط صلاحيت شفيع بود كه « شَهِدَ بِالْحَقّ » ؛ اين يكى هم اجازهء پروردگار كه از ناحيهء پروردگار هم بايد اجازه‌اى داده بشود .\r\n\r\nشرايط مشفوعٌ له\r\nشرط ديگرى در يك آيهء ديگر براى شفاعت به حق ذكر شده است و آن اين است كه مىفرمايد « وَ لا يَشْفَعونَ الّا لِمَنِ ارْتَضى » « 3 » و آن مربوط به صلاحيت [ شخص مورد شفاعت است 
  ] كه در اينجا هم كلمهء « وَ هُمْ يَعْلَمون » اشاره به آن بود . آيا كسى كه شفاعت دربارهء او صورت مىگيرد شرايطى دارد يا شرايطى ندارد ؟ البته شرايطى دارد . همه شرايطش را هم براى ما بيان نكرده‌اند و نمىشده هم بيان كنند براى اينكه مسائل مربوط به شفاعت و مغفرت مسائلى است كه مردم دربارهء آن بايد در حال\r\n\r\n\r\n\r\n\r\n","description":"","footnote":"\r\n( 1 ) . بقره / 255 .\r\n( 2 ) . نبأ / 38 .\r\n( 3 ) . انبياء / 28 .\r\n","page_name":" 609 ","page_number":609},
  {"content":"\r\n\r\nخوف و رجا باشند ، ولى اجمالًا اين مقدار بيان شده است كه از كسى شفاعت مىشود كه اصل ايمانش مورد پسند باشد ، دينش مورد پسند باشد ، يعنى از مشرك شفاعت نمىشود . آن كسى كه از او شفاعت مىشود حداقل اين است كه خود او موحد باشد و مشرك نباشد ، چون شفاعتِ آنجا همان مغفرت الهى است و ما در آيهء قرآن مىخوانيم : « انَّ اللَّهَ لا يَغْفِرُ انْ يُشْرَكَ بِهِ وَ يَغْفِرُ ما دونَ ذلِكَ » « 1 » شرك قابل مغفرت نيست و بنابراين از مشرك به هيچ وجه شفاعت نمىشود .\r\nاينجا كه ما داريم كه [ فقط 
  ] از موحد [ شفاعت مىشود 
  ] پس مسلّم يك شرطش ايمان به توحيد است . حال ايمان به رسالت و نبوت و همچنين ايمان به امامت و ولايت چطور ؟ آيا اين هم شرط است يا شرط نيست ؟ اگر اين ايمانها نباشد از روى كفر و عناد ، يعنى كسى نبوت رسول اكرم صلى الله عليه و آله يا امامت اميرالمؤمنين عليه السلام بر او عرضه شده است و با اينكه حقيقت را درك كرده عناد ورزيده است ، نه ، [ شفاعت 
  ] شامل چنين كسى نمىشود . ولى اگر ما فرض كنيم افرادى باشند كه فاقد اينها هستند اما از روى قصور نه از روى تقصير ، شفاعت آنها مانعى ندارد و در احاديث ما هم اين مطلب وارد شده است . حديث معروفى هست ، شايد احاديث زيادى به اين مضمون هست ، فرموده‌اند : از درهاى بهشت يك در اختصاص دارد به ساير اهل توحيد ، يعنى به موحدينى كه مسلمان نيستند ، ولى به شرط اينكه بغض ما در دلشان نباشد ، يعنى اگر حبّ ما را ندارند بغض ما را هم نداشته باشند ، يعنى افرادى باشند كه عناد نداشته باشند ، افرادى باشند كه نداشتن دين برايشان از روى قصور بوده نه از روى تقصير . پس اين هم شرط ديگرى است كه مربوط به مشفوعٌ لهم است .\r\nدر اين آيات ، ما سه دسته مطلب داشتيم : يكى اينكه خود شفيع بايد موحد و به كار مشفوعٌ له آگاه باشد ؛ دوم اينكه خدا بايد به او اجازه داده باشد ، او مالك شفاعت از ناحيهء خدا شده باشد . تا خدا به كسى اجازه ندهد او نمىتواند شفاعت كند . سوم شرايطى كه در مشفوعٌ لهم است .\r\nپس اگر تنها همين آيه هم مىبود اجمالًا نشان مىداد كه شفاعتى وجود دارد ، چون مىفرمايد : « وَ لايَمْلِكُ الَّذينَ يَدْعونَ مِنْ دونِهِ الشَّفاعَةَ الّا مَنْ شَهِدَ بِالْحَقِّ وَ هُمْ يَعْلَمونَ » ، همچنان كه آن آيه هم كه فرمود : « مَنْ ذَا الَّذى يَشْفَعُ عِنْدَهُ الّا بِإذْنِهِ » كيست كه\r\n\r\n\r\n\r\n\r\n","description":"","footnote":"\r\n( 1 ) . نساء / 48 .\r\n","page_name":" 610 ","page_number":610},
  {"content":"\r\n\r\nدر نزد او بدون اجازهء او شفاعت كند ، يعنى هستند كسانى كه با اجازهء او شفاعت مىكنند . « وَ لا يَشْفَعونَ الّا لِمَنِ ارْتَضى » رسل شفاعت نمىكنند مگر در بارهء كسى كه خدا اصل دين و ايمان او را بپسندد ، يعنى در صراط توحيد باشد . اين [ آيه 
  ] هم استثنايش ثابت مىكند كه قطعاً شفاعتى هست .\r\n\r\nشفاعت منفى\r\nحال برويم سراغ شفاعتهاى منفى : از طرف ديگر يك سلسله شفاعتهاى منفى در قرآن هست كه قرآن در كمال صراحت آن شفاعتها را نفى كرده و فرموده است : « يَوْمٌ لا بَيْعٌ فيهِ وَ لا خُلَّةٌ وَ لا شَفاعَةٌ » روزى كه در آنجا [ بيعى و 
  ] دوستى و شفاعتى [ نيست 
  ] « 1 » . از اين طرف اينجا فرموده [ شفاعتى نيست 
  ] ، از آن طرف فرموده شفاعت مىكنند .\r\nعرض كرديم كه شفاعت منفى و شفاعت مثبت هر دو بايد شناخته بشود ، شناختن هر دو جزء معارف اسلامى است . ما بايد ببينيم عقايدى كه در آن زمان دربارهء شفاعت داشته‌اند چگونه عقايدى بوده است . هركسى آن طور اعتقاد به شفاعت داشته باشد اعتقادش باطل است ، و آن اين است : براى آنها مسئلهء اذن خدا براى شفيع و ديگر اينكه خود شفيع چه صلاحيتى بايد داشته باشد و مشفوعٌ له چه صلاحيتى بايد داشته باشد ، اين حرفها اصلًا مطرح نبوده . آنها در مسئلهء توحيد معتقد بودند خداى بزرگ فقط خالق عالم است ولى [ در 
  ] تدبير عالم كار دست ديگران است و خدا [ افعال آنها را 
  ] تصويب كرده است . معتقد بودند كه خداوند متعال فقط خالق عالم است و بس . مسئلهء خلق و ايجاد براى آنها يك مسئله بود و مسئلهء ادارهء عالم مسئلهء ديگرى . اين فكر - كه شايد هنوز هم در خيلى افراد باشد - [ در آنها بود كه 
  ] مىگفتند خدا خالق عالم است يعنى سازندهء عالم است ، مثل اين بنّا كه اين ساختمان را ساخته . سازندهء عالم نقشش فقط به اصطلاح امروز سازندگى عالم است و بس . او عالم را ساخته و بعد موجوداتى در اين عالم خلق كرده و آنوقت ادارهء عالم خودش حسابى دارد ؛ مسئلهء ادارهء عالم ، ديگر به خدا چندان ارتباطى\r\n\r\n\r\n\r\n\r\n","description":"","footnote":"\r\n( 1 ) . [ چون در متن سخنرانى آيه به صورت ديگرى قرائت شده بود لذا مىبايست ترجمهء آن اصلاح‌مىشد . 
  ]\r\n","page_name":" 611 ","page_number":611},
  {"content":"\r\n\r\nندارد ؛ همين مخلوقات خدا هستند كه اين عالم را اداره مىكنند .\r\nيك وقتى مجله‌اى با دختر يكى از رجال مصاحبه‌اى كرده بود ، نوشته بود كه او فلج است در اثر اينكه از كوه پرت شده است . آنگاه حرفهاى كودكانه‌اى از او نقل كرده بود كه خيلى عجيب بود . از جمله از او مىپرسند : تو هيچ وقت شده از خدا بخواهى كه تو را شفا بدهد ، يا نه ؟ او كه تحصيل‌كرده هم هست گفته بود : من فكر مىكنم ديگر خدا به اين همه كار نمىرسد . اين عالم به اين بزرگى و اين همه كار كه در اين عالم هست ، اصلًا خدا چطور مىتواند به همهء اين كارها برسد ؟ ! زمين ما در اين منظومهء شمسى چقدر است و همهء منظومهء شمسى با كهكشان چه نسبتى دارد و همهء كهكشان با همهء عالم . تازه من در همهء روى زمين چقدر هستم . حالا من اينجا يك گوشه‌اى افتاده‌ام و يك بيمارى دارم ، آيا ديگر خدا به كار من هم مىرسد ؟\r\nحالا گيرم من از خدا بخواهم ، آيا خدا مىتواند به اين همه كار برسد كه از آن جمله كار من است ؟ از اين جهت كه مطمئنم كه خدا نمىتواند به اين همه كار برسد ديگر من به او كارى ندارم !\r\n\r\nاثر داشتن و نه استقلال اسباب عالم\r\nاين گونه فكر و اعتقاد با اساس توحيد منافات دارد . خود ما ممكن است همين حرف را ، نه به اين تندى و پررنگى ، به شكل ديگرى [ بگوييم . 
  ] اينكه انسان براى اسباب عالم استقلال قائل باشد و [ تنها 
  ] اثر قائل نباشد ، فكر غلطى است . خدا براى امور اثر قرار داده ، مثلًا براى دوا اثر قرار داده براى شفا . اما اگر ما بگوييم نه ، دوا اثر ندارد ، فقط خدا دارد شفا مىدهد ؛ درست است ، خدا دارد شفا مىدهد ولى خدا كه شفا مىدهد نه معنايش اين است كه دوا اثر ندارد ، چون دوا هم از خداست ، اثر و تأثير دوا هم از خداست . از پيغمبر اكرم صلى الله عليه و آله سؤال كردند كه يا رسول‌اللَّه ! با وجود اينكه همه چيز به تقدير الهى است آيا دوا و رُقيه و اين چيزها هم اثرى دارد ؟ فرمود :\r\nاين هم از قدَر الهى است ؛ يعنى قضا و قدر الهى است كه آن اثر را در اين قرار داده .\r\nولى همين جا اگر ما بگوييم اين اثر - به اصطلاح امروز - يك اثر جبرى است يعنى فعلًا اين دوا اين اثر را دارد ، خدا بخواهد خوب مىشود ، نخواهد هم خوب مىشود ، اين مىشود آن تفويضى كه نبايد به آن قائل شد ؛ يعنى كأنّه خدا اين كار را كرده ، ديگر فعلًا از اختيارش بيرون است . خدا براى اين دواها اين اثرها را قرار داده ، حالا\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nكه اين كار را كرده ، اينها ديگر از اختيار خدا - العياذباللَّه - بيرون است . آتش مىسوزاند ، چه خدا بخواهد چه خدا نخواهد . خدا مىخواست آتش را خلق نكند ، حالا كه آتش را خلق كرده ديگر آتش نمىتواند نسوزاند ، آتش حتماً مىسوزاند چه او بخواهد چه او نخواهد ! اين فكر ممكن است در خيلى افراد باشد .\r\nيك اثر تعليمى و تربيتى كه در كار انبيا هست ارائهء همين مطلب است كه هيچ چيزى به صورت استقلال - كه خدا چه بخواهد چه نخواهد - در عالم وجود ندارد ، و اين عجيب مطلبى است ! قرآن به قدرى روى اين مطلب تكيه دارد كه عجيب است .\r\nمثلًا در مسئلهء جاويد ماندن مردم در قيامت ، در بهشت ، در جهنم : « خالِدينَ فيها » براى ابد در بهشت هستند و براى ابد در جهنم هستند ، دنبال هر دو دارد : « الّا ما شاءَ » .\r\nآنجا اين سؤال مطرح شده كه بسيار خوب ، نسبت به جهنمىها استثنا درست است ؛ خدا وقتى نخواهد ، آنها را بيرون مىآورد ، ولى نسبت به بهشتىها چرا گفته « الّا ما شاءَ » ؟ جوابش اين است كه « الّا ما شاءَ » نظر به اين ندارد كه خلود وجود ندارد ، [ بلكه براى آن است كه 
  ] اين توهّم براى شما پيدا نشود كه چون در آنجا خلود هست ديگر به ارادهء خدا مربوط نيست ، خدا بخواهد هست ، نخواهد هم هست ؛ نه ، خلود قطعاً هست ، بهشت خالد قطعاً هست ، اما ما نبايد اين طور فكر كنيم كه ديگر قطعاً هست ، خدا بخواهد و نخواهد هست ، كار از كار گذشته ، ديگر از دست او [ كارى ساخته نيست ، 
  ] همين قدر كه رفتيم در بهشت ، ديگر كسى نمىتواند بيرونمان كند ، ديگر به خدا ارتباط ندارد ؛ تا اينجا به او مربوط بود ، از اينجا به آن طرف ، ديگر به او مربوط نيست . اين است كه قرآن مىگويد « الّا » يعنى آن هم بسته به مشيت الهى است . درست است كه مشيت الهى هرگز اقتضا نمىكند بيرون رفتن از بهشت را ، ولى اگر به فرض او بخواهد ، بهشت هم نخواهد بود . او نمىخواهد كه بهشت نباشد ، او خواسته است كه بهشت باشد ولى باز هم بودن بهشت قائم به مشيت اوست ؛ و ما در چندين آيه از آيات قرآن داريم كه در چنين مواردى كلمهء مشيت الهى را آورده :\r\n« اگر خدا بخواهد » .\r\n\r\nلفظ « انْ شاءَ اللَّه »\r\nاين لفظ « انْ شاءَ اللَّه » كه ما اين همه به كار مىبريم - و بايد هم به كار ببريم - براى همين است . ما در مورد قطعىترين كارها مىگوييم « اگر خدا بخواهد » . حتى\r\n\r\n","description":"","footnote":"","page_name":" 613 ","page_number":613},
  {"content":"\r\n\r\n[ مىتوان گفت 
  ] ( البته اين تعبير را الآن ما به كار نمىبريم ولى اگر هم بگوييم درست است ) : « اگر خدا بخواهد و فردايى باشد » . يك وقت مىگوييم « اگر خدا بخواهد و ما تا فردا زنده باشيم » اين خيلى عادى است . حال اگر بگوييم « اگر خدا بخواهد و فردايى باشد » برخى مىگويند اين ديگر خدا بخواهد ندارد ، فردا كه هست ، حال ممكن است ما در فردا نباشيم ولى فردا كه به هر حال هست . اما با اين منطقِ قرآن همين را هم شما اگر اين طور بگوييد باز درست گفته‌ايد : « اگر خدا بخواهد و فردايى باشد » يعنى فردا بودن فردا هم به مشيت الهى است . درست است ، من يقين دارم فردا خواهد آمد از باب اينكه يقين دارم مشيت الهى اين است كه فردايى باشد .\r\nما لايق چنين تعبيرى نيستيم چون حد ما پايين‌تر از اين است كه دربارهء ما اينچنين تعبير كنند ، ولى خدا پيغمبرش را تأديب كرد : براى كارى آمدند خدمت رسول اكرم . سؤالى كردند ، جوابش را خواستند . چون جوابش را از وحى بايد بگيرد فرمود : فردا به شما مىگويم . با اينكه به قول مولوى جان او هيچ وقت از « ان‌شاءاللَّه » جدا نيست و او هرگز از خدا غافل نيست ولى از اين ادب غافل ماند كه بگويد : « فردا اگر خدا بخواهد » . طرف ، خود پيغمبر است . از رعايت اين ادب غافل ماند كه بگويد :\r\n« فردا اگر خدا بخواهد جواب شما را مىدهم » . چهل روز وحى الهى از او حبس شد كه ظاهراً بر پيغمبر اكرم در همهء عمر هيچ وقت به اندازهء اين چهل روز سخت نگذشت ، يعنى هر دقيقه‌اش براى او روزها بود ، نه از اين جنبه كه به ديگران قول داده و به قولش نمىتواند عمل كند ، بلكه از اين جنبه كه عنايت الهى از او گرفته شده . اگر آن عنايت نبود ، او براى خودش نبودش از بودش بهتر بود . بعد از چهل روز وحى الهى آمد و به او گفت : « وَ لا تَقولَنَّ لِشَىْءٍ انّى فاعِلٌ ذلِكَ غَداً . الّا انْ يَشاءَ اللَّهُ » « 1 » هرگز دربارهء چيزى نگو فردا چنين مىكنم مگر اينكه بگويى « اگر خدا بخواهد » .\r\nاين « اگر خدا بخواهد » ى كه يك مسلمان حتى در مورد قطعىترين مسائل مىگويد ، نه به نشان ترديد است . بعضى خيال مىكنند اين به نشان ترديد است ، اين را كه گفتند علامت ترديد است ، يك مسلمان همواره مردد است ، نمىداند فلان كار را مىكند يا نمىكند ، اگر خدا بخواهد انجام مىدهد اگر نه ، نه . اين ، نشان ترديد نيست ، نشان توحيد است ؛ يعنى يك نفر مسلمان مىخواهد بگويد قطعىترين كارها\r\n\r\n\r\n\r\n\r\n","description":"","footnote":"\r\n( 1 ) . كهف / 23 و 24 .\r\n","page_name":" 614 ","page_number":614},
  {"content":"\r\n\r\nهم بسته به مشيت الهى است و مستقل نيست . هيچ چيزى در عالم ، در دنيا و آخرت ، به صورت جبرى و قطعى و قهرى ، چه خدا بخواهد چه نخواهد ، وقوع پيدا نمىكند .\r\nقبول داريم خيلى حوادث ، قطعى و به يك اصطلاح جبرى است و حتماً واقع مىشود ، ولى جبر و قطعيت خودش را از مشيت الهى گرفته ، چون يقين داريم مشيت الهى دگرگون نمىشود ؛ نه اينكه آن حادثه جبريت و قطعيت خودش را دارد ، خواه مشيت الهى در پشتش باشد خواه نباشد . اين است معناى اعتقاد به « امر بين امرين » در نظام تكوين ، نه فقط در نظام تشريع .\r\n\r\nعقيدهء جبر و عقيدهء تفويض\r\nعده‌اى تفويضى بودند و عده‌اى جبرى . عدهء جبرى معتقد بودند به اينكه هيچ چيزى در عالم اثر ندارد ، اصلًا اسباب و مسبّبات يك نمايش دروغين نظير خيمه‌شب بازى است ، اسباب و مسبباتى نيست ، هيچ چيزى در دنيا شرط هيچ چيزى نيست ، مشيت الهى مستقيماً روى حوادث دخالت دارد ، بنابراين دوا هيچ اثر ندارد ، بود و نبودش علىالسويه است .\r\nعقيدهء دوم اين است كه نه ، خدا عالم را خلق كرده است و به اشياء خاصيت و اثر داده ، ديگر بعد كه خاصيت و اثر داده اينها خاصيت و اثر خودشان را دارند و به مشيت الهى ارتباط ندارد . خدا فقط خالق عالم بود ، مثل بنّا كه خانه‌اى را ساخت يا ساعت‌ساز كه ساعتى را مىسازد ، بعد كه ساعت را ساخت [ آيا 
  ] گردش ساعت به اختيار ساعت‌ساز است كه اراده كند بگردد اراده نكند نه ؟ خير ، بعد كه ساعت را ساخت ، او بخواهد آن كار مىكند نخواهد هم كار مىكند ، اگر ساعت‌ساز آنجا باشد تو سرش بزند بگويد اى ساعت كار نكن ، ساعت ديگر به حرف او گوش نمىدهد ، كار خودش را مىكند [ و مىگويد 
  ] تو نقشت فقط ساختن بود و بس ، ساختى ، ديگر كار تو تمام شد . اين عقيده هم غلط است .\r\n\r\nامر بين امرين در نظام تكوين\r\nاعتقاد به امر بين امرين در نظام تكوين اين است كه نظام علل و معلولات و اسباب و مسببات ، نظام حقيقى و واقعى است نه ظاهرى و دروغ . واقعاً دوا اثر دارد ، واقعاً ميكروب اثر مىبخشد ، واقعاً برق اثر دارد ، واقعاً مغناطيس كشش دارد ، اصلًا [ اين\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nخاصيت 
  ] مال اين است ، اين قوه در خود اين است . اين نظام ، نظام قطعى و واقعى است نه نظام ظاهرى و خيالى كه ما خيال مىكنيم اثر مال اينهاست . واقعاً اثر مال اينهاست اما اينها در اثر داشتن استقلال ندارند ؛ يعنى عالم به همهء نظامش الآن متكى به مشيت الهى است ؛ يعنى اين مشيت الهى است كه به اين عالم نظام و اثر داده است .\r\n« استقلال ندارد » معنايش اين است . اين جور نيست كه چه خدا بخواهد و چه نخواهد اثر دارد . اگر خدا بخواهد نباشد ، ديگر نيست ، اگر خدا بخواهد اثر نداشته باشد ديگر اثر ندارد .\r\nدر داستانهايى نظير داستان ابراهيم عليه السلام اثر تعليمى و تربيتى خوارق عادات كه به وسيلهء پيغمبران بروز مىكند تنها اين نيست كه دليلى بر اثبات نبوت باشد ، ضمناً دليلى بر توحيد هم هست ، يعنى خدا به آتش اثر داده ؛ راست است ، آتش مىسوزاند ؛ اما براى اينكه ما بفهميم مطلب از اين قرار نيست كه خدا چه بخواهد چه نخواهد آتش مىسوزاند ، مىبينيم داستان ابراهيمى پيش مىآيد و ابراهيم را مىاندازند در آتش ، اينجا ديگر آتش نمىسوزاند . اين خودش براى ما اين درس است كه آتش مىسوزاند ولى در سوختن خودش استقلال ندارد . اگر امر خدا برسد به آتش كه اى آتش نسوزان ، آتش هم ديگر نمىسوزاند .\r\n\r\nاعتقاد مشركين دربارهء شفاعت\r\nاعتقاد مشركين به شفاعت ، ناشى از تفويض بود ، تفويض به همان معنا كه عرض كرديم ، يعنى ديگر عجالتاً كار از دست خدا بيرون است ، دست [ بتها 
  ] است . در نظر آنها عالم نسبت به خدا مثل ساعت بود نسبت به ساعت‌ساز . به يك ارباب انواعى اعتقاد داشتند و به يك بتهايى و به يك ارواحى كه مثلًا با اين بتها ارتباط دارند ، و البته اينها در خيلى قديم بوده ، در اين زمانها همان پوسته‌اش باقى مانده بوده و آن مقدارها نبوده . اين بود كه اينها مىگفتند ما ديگر كار زيادى به خدا نداريم ، كار اساسىمان با اينهاست ؛ مثل اينكه در ادارات گاهى اين فكر وجود دارد ( در آنجا درست هم هست ) ، انسان مىگويد كار دست اين كارمندان جزء است . يك كسى مىرود از آن بالابالاها شروع مىكند ، او هم يك دستور مىدهد ، دستور اكيد هم مىدهد ولى چون كار دست كارمند جزء است او هر طورى كه دل خودش مىخواهد تمام مىكند . دستور را او داده ولى چون شكل اجرا دست اين است ، اين\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nآن طورى كه دل خودش مىخواهد اجرا مىكند . انسان مىگويد آقا ! آن مديركل و معاون را رها كن ، از آنها كارى ساخته نيست ، آنها كارشان فقط دستور دادن است ، برو سراغ همين كارمندان جزء . يك وقت شما مىبينيد يك كارمند جزء كه يك نامه را بايد تنظيم كند از خود وزير بيشتر كار از او ساخته است .\r\nدربارهء دستگاه خدا اين‌جور اعتقاد داشتند : اساس [ موجودات ردهء پايين‌تر 
  ] هستند . خلاصه اگر شما دم اينها را ببينيد اينها بلدند آنجا را درست كنند ، كلاه هم سر بالاتريها بگذارند ، ولى اگر اينجا را درست نكنى فايده ندارد . اين بود كه اذهان به جاى اينكه متوجه خدا بشود متوجه بتها مىشد كه اينها بايد كار را درست كنند ؛ و مكرر گفته‌ايم كه ما هم اگر بخواهيم دربارهء شفاعت شفعا چنين اعتقادى داشته باشيم و بگوييم خدا يك دستور دارد ، يك قانون دارد ، يك رضايت دارد ، امام حسين دستور و قانون و رضايت ديگرى دارد ؛ خدا يك دستگاه دارد ، امام حسين دستگاه ديگرى ؛ دستگاه خدا يك حساب دارد ، دستگاه امام حسين حساب ديگرى ، و آنجا مطلب به شكل ديگرى است ؛ بعد بگوييم ما كه دستمان به خدا نمىرسد ، آنجا كار خيلى مشكل است ، مىآييم امام حسين را كه به يك چيزهاى سهل و ساده‌اى راضى مىشود [ شفيع قرار مىدهيم ؛ 
  ] خدا به انسان مىگويد نماز ، روزه ، جهاد با نفس ، اخلاق پاك ، حج ، جهاد ، امربه معروف و نهى از منكر ، كارهاى خيلى سخت ؛ امام حسين بر عكس ، يك دستگاه خيلى ساده‌اى دارد ، با يك روضه‌اى گرفتن و يك دانه اشكى ريختن و چند تا سينه‌زدن و خلاصه در چند روز دههء عاشورا سهل و ساده مىشود همهء قضايا را صاف كرد ؛ ما به جاى اينكه از درِ خدا وارد بشويم كه درِ خيلى سخت و مشكلى هست از درِ امام حسين وارد مىشويم ، بعد امام حسين خودش مىرود آنجا كارها را درست مىكند ؛ [ اگر چنين اعتقادى داشته باشيم به خطا رفته‌ايم . 
  ]\r\nاين معنايش همان است كه از كارمند جزء كارهايى ساخته است كه از [ رئيس 
  ] كل ساخته نيست . اين جور اعتقاد به شفاعت امام حسين قطعاً باطل است ، يعنى از نوع اعتقاد به شفاعتى است كه بت‌پرستها دربارهء بتها داشتند . همان طورى كه در آنجا بتها تقصيرى نداشتند و اين تقصير متوجه خود بت‌پرست بود ، در اين گونه اعتقاد هم بديهى است كه امام حسين مسئول نيست ، اين تقصير متوجه آن كسى است كه چنين اعتقادى دارد . ولى اگر كسى اعتقادش به شفاعت اين باشد كه خير ،\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nامام حسين اصلًا بدون اجازه و رضايت خدا محال است [ شفاعت كند ، 
  ] بعلاوه او كارش حساب دارد ، « وَ هُمْ يَعْلَمون » است ، « الّا مَنْ اذِنَ لَهُ الرَّحْمنُ وَ رَضِىَ لَهُ قَوْلًا » « 1 » است ، خود شفاعتش به اجازهء خداست ، در يك كلمه‌اى كه بخواهد شفاعت كند بايد اول برايش محرز باشد كه خدا رضايت مىدهد كه اين حرف را بزند « الّا مَنْ اذِنَ لَهُ الرَّحْمنُ وَ قالَ صَواباً » « 2 » يا « لا تَنْفَعُ الشَّفاعَةُ الّا مَنْ اذِنَ لَهُ الرَّحْمنُ وَ رَضِىَ لَهُ قَوْلًا » ، [ اعتقاد او درست است . 
  ] امام حسين آنجا خودش را به اين صورت مىبيند . خدا او را برانگيخته است ، همان طورى كه در دنيا خدا پيغمبران را برانگيخت براى اينكه مردم را هدايت كنند و نجات بدهند . مگر پيغمبران خودشان برانگيخته شدند ؟ در دنيا چگونه است ؟ آيا در دنيا اين پيغمبران بودند كه رفتند خدا را برانگيختند و وادار كردند كه خدايا بيا ما را بفرست براى هدايت اين مردم ، يا اين خدا بود كه پيغمبران را مبعوث كرد و فرستاد براى هدايت مردم و اينها وسيله‌اى بودند كه خدا برانگيخت براى هدايت مردم ؟ در مغفرتِ آن عالم هم عيناً قضيه از اين قرار است . اين خداست كه شفعا را برمىانگيزاند و مأمورشان مىكند كه شما از من مغفرت بخواهيد براى چنين كسان تا من مغفرت خودم را شامل حال آنها كنم ، كه اين هم حسابى دارد كه مغفرت الهى جز از مجراى اشخاصى كه [ آن كسان 
  ] به وسيلهء آنها هدايت شده‌اند و جز از مجراى كمّلين كه باب خداوند هستند نيست ، ولى به هر حال اين خداست كه اينها را براى شفاعت برمىانگيزاند .\r\n\r\nشفاعت از آنِ خداست\r\nاين است كه قرآن مىگويد : «  قُلْ لِلَّهِ الشَّفاعَةُ جَمِيعاً »  « 3 » اصلًا شفاعت از آنِ خداست .\r\nشما خيال مىكنى كه شما شفيع را براى شفاعت برمىانگيزانى ، آن خداست كه شفيع را براى شفاعت برانگيخته است . اگر او شفيع را برنيانگيزاند محال است [ او شفاعت كند ، 
  ] كدام شفيع است كه جرأت شفاعت داشته باشد ، كدام شفيع است كه به خود اجازه بدهد يك كلمه بر خلاف رضاى خدا دربارهء كسى حرف بزند ؟ ! پس آن شفاعتى كه شفاعت مردود و شفاعت منفى است [ آن است كه براى شفيع استقلال\r\n\r\n\r\n\r\n\r\n","description":"","footnote":"\r\n( 1 ) . طه / 109 .\r\n( 2 ) . نبأ / 38 .\r\n( 3 ) . زمر / 44 .\r\n","page_name":" 618 ","page_number":618},
  {"content":"\r\n\r\nقائل باشيم . 
  ] مخصوصاً تكرار مىكنم : ما هر دو را بايد بدانيم ، هم آن [ شفاعتى 
  ] كه نيست ، تا يك وقت از راهى وارد نشويم كه غير از اينكه كار بىفايده‌اى كرده‌ايم گناهى هم مرتكب شده‌ايم ، و هم آن كه هست ، چون واقعاً هست و ما بايد هر چيزى را آنچنان كه هست بدانيم . ما در بارهء هر يك از اولياى حق ، پيغمبر اكرم ، اميرالمؤمنين ، حضرت زهرا ، حضرت امام حسين و هر كس ديگر - و بلكه هر كاملترى نسبت به ناقصتر از خودش مىتواند شفيع باشد - خيال نكنيم كه اين رفتن به سوى شفيع فرار از درِ خانهء خداست ! اگر بخواهد به شكل فرار از درِ خانهء خدا باشد رفتن به سوى شفيع ، رفتن به سوى جهنم است . اگر گفتيد من نماز نمىخوانم به جايش كار ديگرى براى امام حسين مىكنم ، امام حسين به چيزى راضى مىشود خدا به چيز ديگر ، نه خدا را شناخته‌ايد نه امام حسين را . امام حسين آن كسى است كه در خطبهء روزهاى اولش فرمود : « رِضَى اللَّهِ رِضانا اهْلَ الْبَيْت » . اصلًا امام حسين اگر رضايى غير از رضاى خدا داشته باشد كه امام نيست . پيغمبر اگر از خودش دكّانى مستقل داشته باشد ، چيزى بخواهد غير از آنچه كه خدا مىخواهد ، به چيزى خشنود باشد غير از آنچه كه خدا [ به آن 
  ] خشنود است ، او نمىتواند پيغمبر باشد . بنابراين محال و ممتنع است كه آنچه خدا به آن راضى است از طاعات و عبادات ، امام حسين كارى به آنها نداشته باشد ، آنچه كه خدا [ از آن 
  ] ناراضى است ، از گناهان ، معصيتها ، شرابخواريها ، دروغگوييها ، غيبتها ، باز امام حسين نسبت به اينها حساسيتى نداشته باشد ؛ در مقابل ، امام حسين حساسيت داشته باشد نسبت به مسائل مربوط به شخص خودش و هر كسى كه در مسائل مربوط به شخص او كارى كرده باشد . چنين كسى نه خدا را شناخته است و نه امام حسين را ، و اگر انسان به اين شكل درِ خانهء امام حسين برود اولين كسى كه او را طرد مىكند خود امام حسين است .\r\nاگر اين جور بود پس بايد اميرالمؤمنين وقتى كه مردمى رفتند به در خانهء او - آن طور كه مورخين نقل كرده‌اند ، و چنين چيزى بوده است - و گفتند « انْتَ انْتَ » تو همان خودش هستى ؛ پيدا كرديم ، خودش است ، خداست ( بالاخره به درِ خانهء على آمدند ، چه از اين بهتر ! آمدند درِ خانهء على و گفتند اساساً خودتى ، خدا خود تو هستى ) بايد على بگويد اينها به درِ خانهء من آمده‌اند ، من نبايد اينها را از درِ خانه‌ام رد كنم ! ولى فوراً از اسب پياده مىشود ، مىافتد سجده مىكند به علامت خضوع و بندگى [ كه 
  ] من بنده‌اى از بندگان خدا هستم . بعد هم اينها را شديد تهديد مىكند كه\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nاگر از اين حرفها توبه نكنيد چنين و چنانتان مىكنم ، يعنى مىكشمتان ، و كشت . پس بگوييم اينها رفته بودند درِ خانهء على ! اين ، درِ خانهء على رفتن نيست . على خانه‌اى غير از خانهء خدا ندارد ، درِ خانه‌اى غير از درِ خانهء خدا ندارد . امام حسين درِ ديگرى باز نكرده غير از در خانهء خدا كه بگوييم از در خانهء خدا نمىرويم ، از در خانهء امام حسين مىرويم ! اگر درى غير از در خانهء خدا باز كرده باشد كه او امام حسين نيست . شفاعت ، مسلّم شامل عده‌اى از اهل توحيد مىشود ، همهء شرايطش را ما نمىدانيم و اينكه در چه مواقعى برسد ، براى ما خيلى روشن نيست ، ولى بالاخره در يك مواقعى براى اهل توحيد شفاعت خواهد رسيد . شفاعت همان مغفرت الهى است كه وقتى به خدا نسبت مىدهيم اسمش مىشود « مغفرت » ، وقتى به وسائلى كه خدا براى مغفرت خودش برانگيخته است نسبت مىدهيم اسمش مىشود « شفاعت » .\r\n\r\nشفاعت به اذن خدا\r\nحرفى كه در زمان ما مطرح شده است بيشتر دربارهء شفاعت‌خواهى است . البته ريشهء اين حرف در پنج شش قرن پيش است يعنى از ابن‌تيميّهء حنبلىِ معروف است كه در دمشق بود و افكار خاصى داشت . او معتقد شد كه شفاعت‌خواهى از هر شفيعى ولو پيغمبر به طور كلى شرك در عبادت است و جايز نيست ، كه بعد همين فكر به وسيلهء محمد بن عبدالوهّاب بيشتر تأييد شد و بعد به شكل يك مذهب درآمد كه همين مذهب وهّابيهاست . [ بطلان 
  ] اين [ فكر 
  ] هم خيلى روشن است .\r\nشفاعت‌خواهى ، تا به چه شكل شفاعت‌خواهى باشد ، چه جور شفاعتى را بخواهى .\r\nوقتى كه خود قرآن يك نوع شفاعت را نفى كرده و نوع ديگر را اثبات كرده [ و 
  ] شفاعت به اذن خدا را اثبات كرده است ، پس اگر ما از شفيع ، شفاعت به اذن پروردگار را بخواهيم اين هرگز شرك نيست و ربطى به شرك ندارد . در خود قرآن اين مطلب آمده . قرآن مىفرمايد : « وَلَوْ انَّهُمْ اذْ ظَلَموا انْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ الرَّسولُ لَوَجَدُوا اللَّهَ تَوّاباً رَحيماً » « 1 » اينها آنوقت كه گناهى مرتكب مىشوند و پشيمان مىشوند و در حال توبه قرار مىگيرند اگر بيايند نزد تو و در حضور تو\r\n\r\n\r\n\r\n\r\n","description":"","footnote":"\r\n( 1 ) . نساء / 64 .\r\n","page_name":" 620 ","page_number":620},
  {"content":"\r\n\r\nاستغفار كنند ، از خداوند طلب مغفرت كنند و تو هم براى آنها طلب مغفرت كنى ، خدا را توبه‌پذير و مهربان مىيابند . اين « جاؤُكَ . . . وَ اسْتَغْفَرَ لَهُمُ الرَّسولُ » يعنى چه ؟\r\nمىتوانست بگويد : « وَلَوْ انَّهُمْ اذْ ظَلَموا انْفُسَهُمْ اسْتَغْفَرُوا اللَّهَ وَجَدُوا اللَّهَ تَوّاباً رَحيماً » .\r\nچرا اين مسئله كه بيايند نزد پيغمبر و پيغمبر هم براى آنها استغفار كند [ مطرح شده است ؟ 
  ] . اين خودش استشفاع است ، استشفاعِ مغفرتى هم هست ، چون بدون اجازهء خدا نيست ، خدا به پيغمبر اجازه داده است كه مردم بيايند پيش او و او هم از خدا مغفرت بخواهد . اين همان « مَنْ ذَا الَّذى يَشْفَعُ عِنْدَهُ الّا بِإذْنِه » است ، و به اين معنا حتى به ما هم اجازه داده . آيا جايز است ما خودمان به يكديگر كه مىرسيم التماس دعا كنيم ، بگوييم آقا خواهش مىكنم دربارهء ما دعا كنيد ؟ وقتى ما از ديگرى خواهش دعا مىكنيم اين معنايش اين است كه او را واسطه قرار داده‌ايم ، ولى چگونه ؟ واسطه قرار داده‌ايم كه او هم مانند ما مثل يك عبد و بنده ، خدا را بخواند ، او هم براى ما خير ما را از خدا بخواهد . بديهى است كه اين ، واسطه قرار دادن است . اما اين جور واسطه قرار دادن شرك نيست . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ چند دقيقه‌اى از پايان اين جلسه روى نوار ضبط نشده است . 
  ]\r\n","page_name":" 621 ","page_number":621},
  {"content":"\r\n . \r\n","description":"","footnote":"","page_name":" 622 ","page_number":622},
  {"content":"\r\n\r\n\r\n[ تفسير سورهء دخان 
  ]\r\n\r\nتفسير سورهء دخان ( 1 )\r\nبسم اللَّه الرحمن الرحيم\r\nالحمد للَّه‌رب العالمين . . . اعوذ باللَّه من‌الشيطان الرجيم بسم‌اللَّه الرحمن الرحيم :\r\n         حم . وَ الْكِتابِ الْمُبِينِ . إِنَّا أَنْزَلْناهُ فِي لَيْلَةٍ مُبارَكَةٍ إِنَّا كُنَّا مُنْذِرِينَ . فِيها يُفْرَقُ كُلُّ أَمْرٍ حَكِيمٍ . أَمْراً مِنْ عِنْدِنا إِنَّا كُنَّا مُرْسِلِينَ . رَحْمَةً مِنْ رَبِّكَ إِنَّهُ هُوَ السَّمِيعُ الْعَلِيمُ . رَبِّ السَّماواتِ وَ الْأَرْضِ وَ ما بَيْنَهُما إِنْ كُنْتُمْ مُوقِنِينَ . لا إِلهَ إِلَّا هُوَ يُحْيِي وَ يُمِيتُ رَبُّكُمْ وَ رَبُّ آبائِكُمُ الْأَوَّلِينَ          « 1 »          .         \r\nراجع به سه چهار آيهء اول اين سورهء مباركه در جلسهء پيش بحث شد « 2 » . آيهء اول كلمهء « حم » بود ، آيهء دوم « وَاْلكِتابِ الْمُبينِ » ، آيهء سوم و چهارم هم مربوط به نزول قرآن در ليلةالقدر و دربارهء خود ليلةالقدر بود . در آيهء چهارم مىفرمايد : « فيها يُفْرَقُ كُلُّ امْرٍ حَكيمٍ » در اين شب جدا مىشود ( تعبير « جدايى » دارد ) هر امر حكيمى . نتيجهء\r\n\r\n\r\n\r\n\r\n","description":"","footnote":"\r\n( 1 ) . دخان / 1 - 8 .\r\n( 2 ) . [ نوار آن جلسه در دست نيست . 
  ]\r\n","page_name":" 623 ","page_number":623},
  {"content":"\r\n\r\nتدبرهاى مفسرين دربارهء اين آيه مختلف بوده است . بعضى گفته‌اند مقصود اين است كه چون در اين شب - و در واقع در يكى از اين شبهاى ليلةالقدر - قرآن نازل شد و به وسيلهء قرآن كريم دستورها و احكام بيان شد و به طور كلى بيان كردن يك چيز يعنى واضح كردن و روشن كردن و تفصيل دادن آن و در واقع بيرون آوردن آن از حد اجمال و ابهام به مرحلهء تفصيل و روشنى ، پس « در اين شب جدا مىشود هر امر حكيمى » . مقصود از اين « امر » يعنى دستورهاى الهى ، معارف الهى : اين چيزهايى كه به وسيلهء قرآن بيان شده است در اين شب تفصيل داده شد . ولى البته اين نظر ، نظر صحيحى نيست . اين نظرها نظر مفسرين است به حسب تدبرى كه در آيات كرده‌اند .\r\nو بعضى مفسرين ديگر كه اين نظر را رد كرده‌اند - و درست هم رد كرده‌اند - گفته‌اند آيه مىفرمايد در اين شب جدا مىشود ، تفصيل داده مىشود ( نه شد ) . اگر مقصود همان نزول قرآن و بيان احكام و معارف به وسيلهء قرآن باشد ، همين طور كه فرمود : « انّا انْزَلْناهُ فى لَيْلَةٍ مُبارَكَةٍ » ما در شب پر بركتى قرآن را فرود آورديم ، بعد هم بايد بفرمايد : « و در آن شب كه قرآن فرود آمد هر امر حكيمى به وسيلهء قرآن بيان شد » همين طور كه در مورد نزول قرآن معنى ندارد گفته شود : « در هر شب قدر قرآن نازل مىشود » ؛ قرآن در يك شب قدر نازل شد . پس اگر مقصود از « فيها يُفْرَقُ كُلُّ امْرٍ حَكيمٍ » تفصيل معارف و احكام به وسيلهء قرآن باشد ، بايد گفته مىشد كه « در آن شب بيان شد » يعنى به صيغهء ماضى گفته مىشد : « فيها فُرِقَ كُلُّ امْرٍ حَكيمٍ » در صورتى كه به صيغهء مضارع گفته شده است و اين از نظر علماى ادب روشن است كه فعل مضارع دلالت بر استمرار مىكند ، يعنى [ دلالت مىكند بر 
  ] يك امر جارى و دائمى كه پيوستگى دارد و هميشه هست ، نه يك امرى كه در گذشته بود و قطع شد ؛ يك امرى كه وجود دارد . بنابراين اين آيه مىخواهد بفرمايد كه در شب قدر چنين چيزى وجود دارد ؛ و خود اين آيه دليل بر اين است كه ليلةالقدر هميشه هست ، يعنى ليلةالقدر مخصوص به يك شب نيست آن طور كه بعضى اهل تسنن گفته‌اند كه ليلةالقدر اختصاص داشت به زمان پيغمبر و با فوت رسول اكرم ليلةالقدر منتفى شد .\r\nمعلوم مىشود كه چنين چيزى نيست ، چون وقتى كه مىگويد در اين شب به طور استمرار هميشه جريان اين است ، دليل بر اين است كه خود ليلةالقدر هم براى هميشه باقى است نه اينكه از بين رفته است ؛ و بعلاوه معنى ندارد كه ليلةالقدر از ميان برود ، تا زمان پيغمبر هر سال ليلةالقدر وجود داشته باشد و بعد از پيغمبر ليلةالقدر\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nاز بين برود . مثل اين است كه بگوييم بعد از پيغمبر ماه رمضان رفت . ماه رمضان ، ديگر زمان پيغمبر و غير زمان پيغمبر ندارد . ليلةالقدر شبى از شبهاى ماه رمضان است و همين طور كه ماه رمضان ، بودن و نبودنش به بودن و نبودن پيغمبر نيست ليلةالقدر هم اين گونه است .\r\n\r\nتعبير « فَرق » در قرآن\r\nپس مقصود از اين كه « در اين شب تفريق مىشود » چيست ؟ كلمهء « فَرق » همين چيزى است كه ما مىگوييم « تفريق » ؛ يعنى دو چيز را كه اول با هم هستند وقتى از يكديگر تجزيه كنند و تفصيل بدهند ، اين را مىگويند « فرق » ؛ نقطهء مقابل « جمع » است . اشياء به هم پيوسته را از يكديگر جدا كردن « فرق » است . اين ، هم در امور عينى و هم در امور ذهنى و فكرى درست است . اگر شما يك مطلب علمى را كاملًا تجزيه كنيد و بشكافيد اين هم باز خودش « فرق » و « تفريق » و « تفصيل » است ؛ و [ مفهوم 
  ] « تفصيل » در خود قرآن هم آمده . قرآن كريم مىفرمايد : « وَ انْ مِنْ شَىْءٍ الّا عِنْدَنا خَزائِنُهُ وَ مانُنَزِّلُهُ الّا بِقَدَرٍ مَعْلومٍ » « 1 » هيچ چيزى نيست « 2 » ( با يك لحن قاطع استثناناپذيرى ) مگر آنكه خزائن آن در دست ماست و ما آن را به اندازهء معين و معلوم و حساب شده فرو مىفرستيم . در اين تعبير قرآن همه چيز فرود آمده ، از آسمان فرود آمده ، حتى زمين هم از آسمان فرود آمده ، حتى اين آسمان هم از آسمان فرود آمده ؛ نه فقط زمين فرود آمده از آسمان ، آسمان هم فرود آمده از آسمان ، خاك و آب و باد و هوا و آتش و هر چه كه شما در نظر بگيريد امر فرود آمدنى است ؛ يعنى هر چيزى در نزد پروردگار حقيقتى و بلكه حقايقى دارد و خلقتش در اين عالم در واقع تنزل و نزول آن حقيقت است ، يا به تعبير ديگر مثل اين است كه سايهء آن حقيقت در اين عالم اسمش مىشود « امر مادى » ، « امر زمانى » ، « امر مكانى » .\r\nميرفندرسكى قصيدهء بسيار عالى حكيمانهء عارفانه‌اى دارد كه از شاهكارهاى ادبيات فارسى است ( ادبيات به معنى اعم را عرض مىكنم ، يعنى ادبياتى كه شامل\r\n\r\n\r\n\r\n\r\n","description":"","footnote":"\r\n( 1 ) . حجر / 21 .\r\n( 2 ) . اين ديگر اختصاص به مسئلهء وحى ندارد ، شامل اين سنگ و خاك و درخت هم هست ، شامل همه چيز هست .\r\n","page_name":" 625 ","page_number":625},
  {"content":"\r\n\r\nمعنى و معرفت است ) . اين قصيده شرح شده است ؛ قصيده‌اى است كه يك حكيم گفته نه يك شاعرى كه فقط مىتوانسته الفاظ را سر هم كند ؛ مىگويد :\r\n چرخ با اين اختران ، نغز و خوش و زيباستى * صورتى در زير دارد آنچه در بالاستى \r\nمقصود از « بالا » اين آسمان نيست ، خود آسمان هم دراين منطق باز آن زيرين است ؛ آن يك آسمان فوق آسمان است .\r\n صورت زيرين اگر با نردبان معرفت * بر رود بالا همان با اصل خود يكتاستى \r\nاين همان معنا و مفهوم « نزول » را بيان مىكند كه هر چيزى ، حتى خود زمين ، حتى آسمان از آسمان ديگر نازل شده ؛ اما معنى اين « نزول » اين نيست كه اين [ شىء 
  ] با همين شكل ، با همين خصوصيت ، با همين قدْر و با همين حد در يك جاى ديگر بوده ، آن را از آنجا برداشته‌اند آورده‌اند اينجا ؛ مثل اينكه اين آدم در يك جايى بوده ، او را از آنجا برداشته‌اند ، به يك وسيله‌اى - مثلًا با هواپيما - آورده‌اند اينجا گذاشته‌اند ؛ نه ، اين « نزول » همين چيزى است كه در اينجا قرآن از آن تعبير به « فرق » مىكند (  فِيها يُفْرَقُ كُلُّ أَمْرٍ حَكِيمٍ  ) ، تفصيل و تجزيه است ، فرق و جدايى است .\r\n\r\nيك تشبيه\r\nاين تشبيه ، ضعيف است ولى باز نسبتاً مىتواند چيزى را بفهماند : شما خودنويستان را جوهر مىكنيد . در مخزن اين خودنويس شما جوهر زيادى هست . بعد با اين خودنويستان شروع مىكنيد به نوشتن ، يك نامه مىنويسيد : « حضور مبارك دوست عزيزم جناب آقاى الف . . . » اگر از شما بپرسند كه اين كلمات چيست ؟ مگر غير از همين جوهرهاست كه روى صفحهء كاغذ قرار گرفته ؟ اصلًا غير از اين جوهر كه چيزى نيست . آيا اين جوهر الآن به وجود آمد ؟ اين جوهر نبود ؟ [ پاسخ مىدهيد 
  ] چرا بود . اين جوهرها در مخزن كه بود حد نداشت ، شكل نداشت ، از يكديگر جدا نبودند ، اين خصوصيات نبود ؛ اين بود كه در آنجا فقط اسمش جوهر بود و بس . ولى وقتى همان جوهر ( نه چيز ديگرى ) در اينجا مىآيد ، حد و شكل و كيفيت مىپذيرد ، اين مىشود « حضور » ، آن مىشود « محترم » . در اينجا ديگر « محترم » غير از « حضور » است . هيچ وقت انسان « حضور » را با « محترم » اشتباه نمىكند ، چنان‌كه\r\n\r\n","description":"","footnote":"","page_name":" 626 ","page_number":626},
  {"content":"\r\n\r\n« الف » را با « ب » و « ب » را با « ج » اشتباه نمىكند . اينها كه در سابق متحد و يكى بودند و در آنجا اساساً جدايى و چندتايى نبود و وحدت بود ، در مرحلهء نوشتن ، بر آن كثرت و فرق و جدايى حكمفرما شد . البته با همين مخزن هم مىشد شما به جاى « حضور محترم . . . » چيز ديگرى بنويسيد و شكل ديگرى به آن بدهيد ، ولى دست شما آمد اين شكل را به آن داد . پس اين كلمات را شما در اينجا به وجود آورديد ولى كلمات به يك معنا قبلًا وجود داشت اما نه به صورت كلمه و جدايى . اين است كه در آنجا به تعبير قرآن « احْكِمَتْ اياتُه » به مرحلهء احكام وجود داشت ، در اينجا به مرحلهء تفصيل : « كِتابٌ احْكِمَتْ اياتُهُ ثُمَّ فُصِّلَتْ » « 1 » . اين دو نزول قرآن بر پيغمبر اين طور است . آن دفعهء اول كه قرآن بر پيغمبر نازل مىشود كه كلمه و حرف و آيه و اين حرفها نيست مثل اين است كه اين خودنويس پر بشود . خودنويس پر مىشود اما از حقيقتى پر مىشود كه در آن هيچ لفظ و كلمه‌اى نيست . مرحلهء دوم نزول قرآن آن وقتى است كه همان پرشده‌ها « 2 » بعد به صورت كلمات و الفاظ درمىآيد . مولوى يك شعر خيلى عالى در اين زمينه دارد ( هر چه در اين زمينه گفته‌اند از اين آيهء قرآن بيرون نيست : وَ انْ مِنْ شَىْءٍ الّا عِنْدَنا خَزائِنُهُ وَ ما نُنَزِّلُهُ الّا بِقَدَرٍ مَعْلومٍ ) مىگويد :\r\n متحد بوديم و يك گوهر همه * بىسر و بىپا بديم آن سر همه\r\nيك گهر بوديم همچون آفتاب * بىگره بوديم و صافى همچو آب\r\nچون به صورت آمد آن نور سره * تا ابد چون سايه‌هاى كنگره\r\nكنگره ويران كنيد از منجنيق * تا رود فرق از ميان آن فريق \r\nمقصود از « ويران كردن » اين است كه وقتى شما از آن ديد نگاه كنيد مىبينيد همه به يك اصل و به يك وحدت برمىگردند .\r\nپس اين « فيها يُفْرَقُ كُلُّ امْرٍ حَكيمٍ » كه به صورت مضارع و مستقبل آمده و يك امر جارى را دارد بيان مىكند كه هميشه اين امر جارى وجود دارد ، نمىتواند اختصاص به نزول قرآن داشته باشد ، بلكه [ ناظر 
  ] به نزولى [ است 
  ] كه همه چيز دارد . حال چه رابطه‌اى است ميان اين نزول تدريجى همهء اشياء از آن اصل و مبدأ خودشان با ليلةالقدر ؟ آن رابطه‌اى است كه عالم تكوين با انسان كامل دارد ، كه در\r\n\r\n\r\n\r\n\r\n","description":"","footnote":"\r\n( 1 ) . هود / 1 .\r\n( 2 ) . [ آنچه كه شىء از آن پر شده است . 
  ]\r\n","page_name":" 627 ","page_number":627},
  {"content":"\r\n\r\nجلسهء پيش اين مطلب را بيان كرديم « 1 » . پس « فيها يُفْرَقُ كُلُّ امْرٍ حَكيمٍ » هر امر حكيم - كه در اينجا مقصود از « حكيم » همين چيزى است كه عرض كرديم ، يعنى در حال احكام و وحدت و بساطت است - در اين شب از يكديگر جدا مىشوند ، تنزل پيدا مىكنند و به صورت حدود و اشكال و خصوصيات درمىآيند .\r\n« امْراً مِنْ عِنْدِنا انّا كُنّا مُرْسِلينَ » باز [ آن 
  ] دو احتمال در اينجا هم آمده است . يكى اينكه [ عبارت چنين باشد : 
  ] « فيها يُفْرَقُ كُلُّ امْرٍ حَكيمٍ امْراً مِنْ عِنْدِنا » اين امر همان امر باشد : هر امر حكيم در حالى كه كارى است ، امرى است ، شأنى است از نزد ما ؛ يعنى همهء اينها از ناحيهء ماست . آنوقت « انّا كُنّا مُرْسِلينَ » هم قهراً شامل همهء اشياء مىشود .\r\nاحتمال ديگرى اينجا داده‌اند و آن اينكه اين « امْراً مِنْ عِنْدِنا » به اين آيهء « فيها يُفْرَقُ كُلُّ امْرٍ حَكيمٍ » نمىخورد ، به « انّا انْزَلْناهُ فى لَيْلَةٍ مُبارَكَةٍ » مىخورد كه آنوقت اختصاص به قرآن پيدا مىكند . « انّا انْزَلْناهُ فى لَيْلَةٍ مُبارَكَةٍ . . . امْراً مِنْ عِنْدِنا » در حالى كه قرآن امرى است از ناحيهء ما .\r\nبعد مىفرمايد : « انّا كُنّا مُرْسِلين » . نظير « انّا كُنّا مُنْذِرين » در دو آيه قبل است . در « انّا كُنّا مُنْذِرين » اين مطلب را در جلسهء پيش عرض كرديم ؛ وقتى قرآن مىفرمايد :\r\n« انّا انْزَلْناهُ فى لَيْلَةٍ مُبارَكَةٍ انّا كُنّا مُنْذِرين » ما چنين بوده‌ايم كه هميشه منذر بشر بوده‌ايم و هميشه بشر را هدايت مىكرده‌ايم ، مىخواهد بگويد كه اين دفعهء اول انذار و هدايت ما نيست كه ما انذار خودمان و هدايت بشر را از قرآن شروع كرده باشيم ، بلكه از روزى كه بشر به روى زمين آمده است خداوند شأن انذار خودش را به وسيلهء پيغمبران داشته است . در « انّا كُنّا مُرْسِلين » هم مطلب همين است : ما هميشه چنين بوده‌ايم كه رسول مىفرستاده‌ايم . اين سخن قرآن - و در اخبار هم اين مطلب خيلى توضيح داده شده و تفسير شده - در مسئلهء به اصطلاح « دين شناسى » يا « تاريخ اديان » نظر خاص قرآن را بيان مىكند و آن اينكه از نظر قرآن از لحظهء اوّلى كه بشرِ عاقل متفكر بر روى زمين آمده است رسول الهى بر روى زمين بوده ؛ يعنى اين جور نبوده كه دوره‌ها بر بشر گذشته است و بشر همين‌طور در جهالتها و نادانيهاى خودش مىلوليده ، پرستشش هم از بت‌پرستى به معنى اعم مثلًا از پدرپرستى به قول فرويد شروع شده و بعد رئيس قبيله را بپرستند و بعد كم‌كم به بت\r\n\r\n\r\n\r\n\r\n","description":"","footnote":"\r\n( 1 ) . [ چنان كه در ابتداى اين جلسه ذكر شد نوار جلسهء پيش در دست نيست . 
  ]\r\n","page_name":" 628 ","page_number":628},
  {"content":"\r\n\r\nو به ارباب انواع برسند ، آن آخرين مرحله كه مىرسد پيغمبرانى مىآيند ظهور مىكنند و مردم را به خداى يگانه دعوت مىكنند ؛ نه ، چنين چيزى نيست . اينها تاريخ هم نيست كه كسى بگويد تاريخ است . آنها هم كه اين حرف را مىگويند ، منشأ حرفشان حدس و تخمين است ، چون اينها مربوط به ازمنه‌اى است كه خود آنها « ازمنهء ماقبل تاريخ » مىنامند .\r\n\r\nريشهء پرستش از نظر فرويد\r\nپس اينها تاريخ نيست ، فرضيات و حدسيات است ، و واقعاً عجيب هم هست ! وقتى يك نفر دانشمند به بن‌بست مىرسد گاهى يك فرضياتى مىگويد كه يك آدم عادى هم به او مىخندد . فرضياتى را كه دانشمندان گفته‌اند در كتابها با آب و تاب مىنويسند در صورتى كه مطالبى كه به وسيلهء وحى و انبيا رسيده اگر از نظر همان ظاهر منطق هم بخواهيد [ در نظر 
  ] بگيريد اين عجيب‌تر از آن نيست ، ولى اين جلب نظرشان نمىكند . مثلًا فرويد وقتى مىخواهد ريشهء پرستش را به دست بدهد كه چطور شد كه بشر به فكر پرستش افتاد - چون او مىخواهد به فطرت يا غريزهء الهى اعتقادى نداشته باشد ؛ اينها تاريخ هم كه نيست كه بگوييم گوينده به مدركى برخورد كرده - آمده فرض كرده و گفته است شايد چنين چيزى بوده . او چون تكيه‌اش روى غريزهء جنسى است اين جور فكر كرده كه در ادوار خيلى قديم پدر خانواده - كه از همه قويتر بود - همهء جنس اناث خانواده را به خودش اختصاص مىداد ، يعنى غير از آن زنهايى كه از آنها بچه مىآورد و به خودش اختصاص داشت دخترهايش را هم كه بزرگ مىشدند جزء حرم و حريم خودش قرار مىداد و پسرها را محروم مىكرد . پسرها دو احساس متناقض نسبت به اين پدر داشتند ، يك احساس محبت‌آميز و يك احساس نفرت‌آميز . احساس محبت‌آميز براى اينكه او قهرمان خانواده بود ، بزرگ خانواده بود ، حامى خانواده بود ، نان‌آور خانواده بود و اينها را در مقابل دشمن حفظ مىكرد . از اين جهت به او به نظر محبت و احترام نگاه مىكردند .\r\nولى از طرف ديگر ( او همهء احساسات را متمركز در حس جنسى مىداند ) چون همهء جنس اناث را به خودش اختصاص داده و آنها را محروم كرده بود ، يك حس كينه و حسادت عجيبى نسبت به او داشتند . اين دو حس متناقض از آنجا پيدا شد . روزى بچه‌ها آمدند دور هم جمع شدند ( عرض كردم اينها همه خيال است ) گفتند اين كه\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nنمىشود كه تمام زنها را جمع كرده براى خودش و ما را محروم كرده است . ناگهان تحت تأثير احساسات نفرت‌آميزشان قرار گرفتند ، گفتند پدرت را در مىآوريم ، مىكشيمت ؛ دسته جمعى ريختند او را كشتند . بعد كه كشتند آن احساس محبت‌آميز و احترام قهرمانانه‌اى كه نسبت به او داشتند ظهور كرد ، مثل هر موردى كه وقتى انسان روى يك احساس كينه‌توزى يك كارى مىكند بعد كه كارش را كرد ديگر كينه ، كارش تمام مىشود و تازه احساسات ديگرش مجال ظهور پيدا مىكند . بعدها كه از اين غليان احساسات غضب خارج شدند دور همديگر نشستند و گفتند عجب كار بدى كرديم ! ديدى ، ما مظهر قهرمانى خودمان را از دست داديم ! از اينجا اين پدر مورد احترام بيشتر قرار گرفت . كم‌كم مجسمهء اين پدر را به عنوان يك موجود باقى ساختند و شروع كردند به پرستش آن ، و پرستش از اينجا آغاز شد .\r\nحالا شما بياييد قصهء آدم و حوّا را - قطع نظر از اينكه گوينده‌اش پيغمبران هستند - بگذاريد در مقابل اين قصه ؛ ببينيد كداميك معقولتر است . اين را به صورت يك فرضيهء علمى بعضى قبول مىكنند و آن را نمىخواهند قبول كنند .\r\nبه هر حال قرآن مىخواهد بگويد مطلب اين طور نيست . مسئلهء نبوت و رسالت مسأله‌اى نيست كه تدريجاً در اثر يك سلسله تصادفات براى انسان پيدا شده باشد . انسان آنچنان موجودى است كه از اولين لحظه‌اى كه به روى زمين آمده است حجت الهى ، رسول الهى ، انذار الهى ، هدايت الهى با او توأم بوده است ، كما اينكه تا آخرين لحظه‌اى كه بر روى زمين باشد چنين خواهد بود . جلسهء پيش عرض كردم حديث است كه اگر دو نفر بر روى زمين باقى بمانند يكى از آنها حجت خدا خواهد بود .\r\n\r\nرحمانيت خدا ، علت ارسال رسل «\r\n رَحْمَةً مِنْ رَبِّكَ  » چرا ما هميشه مرسِل هستيم ، هميشه رسول فرستاده‌ايم و كار ما اين بوده ؟ رحمتى است از پروردگار ؛ يعنى خداى رحمان و رحيم چنين نيست كه مدتى دست از رحمانيتش بردارد يا دست از رحيميتش بردارد . « انَّهُ هُوَ السَّميعُ الْعَليمُ » او شنوا و داناست . وقتى كه مىگويد « خدا شنواست » مقصود اين است كه نيازهاى افراد يا اشياء را [ مىشنود . 
  ] معمولًا اين طور است كه نياز با زبان بيان مىشود و با گوش بايد نياز را شنيد . حالا ممكن است احياناً اين نياز به زبان نيايد ، ولى به اعتبار اينكه يك امرى است كه قابل شنيدن است ، باز شنيدنى تلقى مىشود .\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nخدا سميع است ، كأنّه نداى همهء موجودات را كه به نياز بلند كرده‌اند و مىگويند ما به چنين چيزى نيازمند هستيم ، مىشنود ، يعنى انسان به پيغمبر نياز دارد و با لسان تكوين هميشه فرياد او بلند است كه خدايا ما راهنما مىخواهيم ، و خدا اين نياز را مىشنود و بنابراين آن را برمىآورد . و عليم است ، و داناست و مىداند . باز « مىداند » راجع به امورى است كه شنيدنى نيست ، فقط دانستنى است نه شنيدنى .\r\nمثلًا مىداند كه اين نياز را چگونه بايد برآورْد ، مىداند كه چه كسى را به رسالت مبعوث كند ( اللَّهُ اعْلَمُ حَيْثُ يَجْعَلُ رِسالَتَه ) « 1 » . آنچه از ناحيهء آنهاست [ اين است كه 
  ] نياز آنها را مىشنود و آنچه از ناحيهء خود بايد بكند [ اين است كه 
  ] مىداند كه چه بكند .\r\n\r\nكلمهء « ربّ »\r\nبعد كه فرمود رحمتى است از ناحيه پروردگارت ، فوراً فرمود : « رَبِّ السَّمواتِ وَ الْارْضِ وَ ما بَيْنَهُما انْ كُنْتُمْ موقِنين » پروردگار تو ، همان پروردگار همهء آسمانها و زمين ، يعنى پروردگار همهء عالم . بعضى مفسرين اين نكته را يادآورى كرده‌اند - درست هم گفته‌اند - كه در « رَحْمَةً مِنْ رَبِّكَ » ( رحمتى است از ناحيهء پروردگار تو ) [ ممكن است 
  ] اين توهم براى افرادى كه ذهنشان مسبوق به اين است كه رب من غير از رب توست و رب تو غير از رب من است ( ارباب انواع به مفهومى كه آنها قائل بودند نه به معنى اسماء الهى ) [ پيدا شود كه 
  ] خوب ، [ آن رحمت كه 
  ] رحمت پروردگار توست ، ارباب ما چطور ؟ آنها مىگفتند « ارْبابٌ مُتَفَرِّقونَ خَيْرٌ عَنِ اللَّهِ الْواحِدِ الْقَهّار » . نه ، رب من همان رب همهء عالم است ، نه اينكه رب من از رب شما جداست . [ قرآن مىگويد 
  ] رب تو ، همان رب همهء آسمانها و زمين .\r\nمكرر عرض كرده‌ايم كه اسماء الهى وقتى كه ذكر مىشود هر اسمى به يك تناسب خاص آورده مىشود . مثلًا اينجا ممكن بود بگويد : « رَحْمَةً مِنْ خالِقِكَ ، خالِقِ السَّمواتِ وَ الْارْضِ » ؛ درست است ، ولى فرمود : « رَحْمَةً مِنْ رَبِّكَ . . . رَبِّ السَّمواتِ وَ الْارْضِ » چون اسم « رب » آن شأن پروردگار را ذكر مىكند كه به موجب آن خداوند متعال اشياء را پرورش مىدهد و تكميل مىكند . عنايت به اين است : « انّا كُنّا مُرْسِلينَ » ما پيامبران را فرستاده‌ايم . اين ارسال پيامبران مظهر چه اسمى از اسمهاى\r\n\r\n\r\n\r\n\r\n","description":"","footnote":"\r\n( 1 ) . انعام / 124 .\r\n","page_name":" 631 ","page_number":631},
  {"content":"\r\n\r\nماست ؟ اين پيغمبرها در خدمت چه اسمى از اسمهاى ما هستند ؟ اين پيغمبرها چه شأنى از شئون ما را اداره مىكنند ؟ مربىاند ، تكميل كننده و پرورش‌دهنده هستند .\r\nاين رب تو ، اين پروردگار تو ، اين پرورش‌دهندهء همهء آسمانها و زمين ، به حكم اينكه رب و پرورش دهنده است ، پيغمبران را براى تكميل و تربيت و پرورش استعدادهاى بشر فرستاده است .\r\n\r\nتربيت صحيح\r\nدر مسئلهء « رب » كه همان مفهوم پرورش است بحث جامعى هست ( اغلب ، مفهوم متداول ما شايد عكس اين قضيه است ) و آن اين است كه ما هميشه در مسئلهء تربيت نظرمان به جنبهء منفى است . خيال مىكنيم تربيت فقط يعنى جلوگيرى . بيشتر خانواده‌ها عقيده‌شان اين است كه تربيت بچه فقط همان چشم‌غرّه رفتن به او و ترساندن اوست و او را مانع شدن كه يك تلاش و حركتى داشته باشد : اينجا نخند ، آنجا چنين نكن ؛ در آن همواره « نكن » است ؛ يعنى تربيتشان از « لا » ( نه ) درست مىشود در صورتى كه اين تربيت نيست .\r\nراسل تربيتهاى مبنى بر ترس را - گويا تعبير از او باشد - مىگويد تربيت خرس‌مآبانه ، نه تربيتى كه بر اساس پرورش است . مثلى ذكر مىكند ، مىگويد گاهى خرسها را مىخواهند رقص بياموزند ؛ از اين راه مىآموزند ( اين حيوان كه نمىفهمد رقص چيست و چگونه بايد برقصد و عشق و شوقى هم به اين كار ندارد ) : او را روى يك صفحهء فلزى قرار مىدهند ، بعد اين صفحه را تدريجاً گرم مىكنند ، او مجبور مىشود اول دستش را بلند كند بعد پايش را بلند كند ، همين طور كم‌كم اين صفحهء داغ او را مجبور مىكند دست و پايش را به يك ترتيب مخصوصى بلند كند ، اين مىشود رقص خرس . ولى به هر حال اين حيوان از راه سوزاندن پايش ، بدون اينكه خودش بفهمد چكار مىخواهد بكند چنين رقصى مىكند . در تربيت بچه - و انسان به طور كلى - تربيتى كه خود آن مربّى نفهمد كه هدف چيست ، همان حالت خرس‌مآبى را پيدا مىكند ؛ يعنى اين بچه وقتى شما به او مىگوييد اين كار را نكن ، اول بايد بفهمد كه چرا نبايد اين كار را بكند و الّا گيج مىشود و حتى بيمارى روانى پيدا مىكند .\r\nاتفاقاً اين مثال در حديث آمده . گويا گاهى [ مردم 
  ] بچه‌هاى كوچكشان را\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nمىآوردند خدمت رسول اكرم و مىگفتند يا رسول‌َاللَّه شما به گوش اينها مثلًا دعا بخوانيد ، يا همين قدر مىخواستند كه پيغمبر بچه‌شان را در بغل بگيرد ، نوازش كند ؛ تبركى بود . ظاهراً مكرر اتفاق افتاده كه بچه را دادند به پيغمبر اكرم ، بچه ادرارش شروع شد . تا ادرارش شروع شد پدر يا مادرش دويد كه بچه را بگيرد ، فرمود :\r\n« لاتُزْرِموه » بچه كه ادرارش مىگيرد نهيب به او نزنيد ، بگذاريد ادرارش را به طور كامل بكند . فرمود مهم نيست ، من دامنم را آب مىكشم ، بچه است ادرار كرده . بعد دستور كلى داد : هرگز بچه را وقتى ادرارش شروع مىشود مانع نشويد ، نهيب نزنيد ( از نظر طبى هم اين امر بيمارى بدنى براى بچه ايجاد مىكند ) چرا ؟ اين كه براى بچه تربيت نشد ! او كه نمىفهمد اصلًا ادرار چيست ، نجس شدن چيست ، كثيف شدن و متعفن شدن چيست . بنابراين بچه تا در اين سن هست نبايد ادرار نكردن را به صورت يك امر ممنوع بر او تحميل كرد . او بعد در جاى ديگر هم خيال مىكند كار بدى دارد مىكند و نبايد اين كار را بكند . بعد يك عارضهء روحى برايش پيدا مىشود ؛ هميشه وقتى مىخواهد ادرار كند چون در ذهنش رفته « يك كار بد » ، يك خيال مانعش مىشود . اين است كه اسمش را گذاشته‌اند « اخلاق تابو » يعنى تحريمهاى بدون منطق ، تحريمى كه براى بزرگتر منطق دارد ولى براى اين بچه منطق ندارد .\r\nهر كسى را در هر سنى كه هست اگر مىخواهند تربيت كنند و پرورش بدهند ، اول بايد برايش روشن كنند ، بفهمد كه چه دارند مىگويند و براى چه ، بعد در همان مسير او را پرورش بدهند تا پرورشش توأم با شوق و رغبت باشد . اين بحث دامنهء درازى دارد .\r\nدر دستورهاى پيغمبر اكرم نقل كرده‌اند كه وقتى مبلّغ به اطراف و اكناف مىفرستاد توصيه‌ها به آنها مىكرد . از آن جمله وقتى معاذ بن جبل را به يمن فرستاد ، وقت رفتن ، اين چند جمله را به او فرمود : « بَشِّرْ وَ لاتُنَفِّرْ ، يَسِّرْ وَ لا تُعَسِّرْ » به مردم نويد بده ، بشارت بده ، مردم را تشويق كن ، نترسان ؛ طورى اسلام را براى مردم بيان نكن كه از آن وحشت كنند ، آنقدر سخت و مشكل براى مردم بيان نكن كه از اول بگويند چه كار سختى ! مطلب را طورى بگو كه بفهمند تو اصلًا چيز خوب برايشان آورده‌اى و شوق و رغبتشان به سوى آن تحريك بشود . « يَسِّر وَ لا تُعَسِّرْ » در كارها آسان بگير ، سخت نگير ؛ درست عكس عملى كه غالباً ماها مىكنيم ، آنقدر\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nسخت مىگيريم كه [ مردم را از اسلام بيزار مىكنيم . 
  ]\r\nدر آن حديث معروف هست كه حضرت صادق عليه السلام همين موضوع را به اصحابشان نصيحت مىكردند ، فرمودند : مردم را كه دعوت مىكنيد آنها را نترسانيد ، سختگيرى نكنيد . بعد فرمود : روش ما اهل بيت بر سهولت و سماحت و آسانى است و روش ديگران ( خوارج و ديگران ) بر سختگيرى است . آنگاه حضرت آن مثل معروف را كه لابد همه شنيده‌ايد ذكر كردند ، فرمودند : مرد مسلمانى بود و همسايهء غيرمسلمانى داشت و آن مسلمان مرد زاهد و عابدى بود . كم‌كم در دل اين غيرمسلمان ميل به اسلام پيدا شد ( معلوم مىشود آن عابد تعصبى نداشته ) ، به همسايه‌اش مراجعه كرد و مسلمان شد . همسايه خيلى اظهار تشكر كرد . همان شب اوّلى كه او مسلمان شد ، هنگام سحر يك وقت تازه مسلمان ديد درِ خانه‌اش را مىزنند ، تعجب كرد كه اين وقتْ در زدن يعنى چه ؟ ! آمد گفت چيست ؟ گفت من رفيق مسلمانت هستم . امرى داشتى ؟ گفتم الآن وقت مسجد است برويم مسجد .\r\nبسيار خوب . اين بيچاره را سحر بلند كرد براى نماز شب خواندن . رفتند و دستور نماز شب به او داد و نماز شب خواندند . گفت تمام شد ؟ گفت نه ، نماز صبح را هم بخوانيم ، و بعد تعقيبات نماز صبح . تا بعد از آفتاب او را معطل كرد . بعد گفت روزه هم مستحب است ، از فوايد روزه گفت و او را وادار كرد كه قصد روزه كند . اين بدبخت خواست بيايد بيرون ، او را به يك آداب مستحبه‌اى وادار كرد . خلاصه تا نماز مغرب و عشا او را معطل كرد و فقط براى افطار اجازه داد برود منزل . شب بعد رفت درِ خانه‌اش را زد . گفت كيستى ؟ گفت رفيق ديروزت هستم . چكار دارى ؟ آمده‌ام كه برويم مسجد . گفت : معذرت مىخواهم اين دين به درد تو مىخورد ، براى يك آدم بيكار خوب است ، من كار و زندگى دارم ، از مسلمانى دست برداشتم . حضرت فرمود هيچ وقت با مردم چنين نكنيد .\r\n\r\nنبوت ، شأنى از شئون ربوبيت\r\nبه هر حال اينكه اينجا كلمهء «  رَحْمَةً مِنْ رَبِّكَ  » آمده است بعد «  رَبِّ السَّماواتِ وَ الْأَرْضِ وَ ما بَيْنَهُما إِنْ كُنْتُمْ مُوقِنِينَ  » عنايت به اين است كه نبوت از خدمهء ربوبيت و شأنى از شئون ربوبيت است . كار پيغمبر پرورش دادن است . پرورش دادن يعنى نيروهاى موجود را تكميل كردن . پرورش دادن يك گل يعنى چه ؟ يعنى استعدادهاى آن را به\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nبروز و ظهور رساندن . « انْ كُنْتُمْ موقِنين » اگر شما اهل يقين باشيد . معنايش اين نيست كه اگر شما يقين داشته باشيد خدا اين طور است ، اگر يقين نداشته باشيد نه . همانطور كه زمخشرى گفته و ديگران از او استفاده كرده‌اند ، گاهى ما خودمان اين تعبير را به كار مىبريم ( اين تعبير شايع است ) ، مىگوييم فلان قضيه اين طور شده اگر بدانى . اين « اگر بدانى » نه معنايش اين است كه اگر تو ندانى چنين قضيه‌اى اتفاق نيفتاده ؛ يعنى چنين چيزى هست و بايد تو بدانى . « انْ كُنْتُمْ موقِنين » هم اين است : اگر يقين داشته باشيد ، يعنى بايد اين مطلب را درك كنيد .\r\n«  لا إِلهَ إِلَّا هُوَ يُحْيِي وَ يُمِيتُ رَبُّكُمْ وَ رَبُّ آبائِكُمُ الْأَوَّلِينَ  » پشت سر ربوبيت مطلقهء الهى الوهيت مطلقهء الهى ذكر مىشود ( الوهيت ، استحقاق ذات پروردگار است براى پرستش و استحقاق نداشتن هيچ موجود ديگر براى پرستش ) يعنى به دليل اينكه او رب مطلق است به همين دليل او معبود مطلق است . به همين دليل كه ربى غير از او نيست و تدبيرى جز به دست او نيست پس معبودى جز او نيست چون هر معبودى را كه انسان عبادت مىكند به حساب اين است كه خيال مىكند تدبير كار در دست اوست ، امرى را در دست او مستقلًا خيال مىكند ، ولى وقتى كه فهميد تدبيرِ امر مطلقاً در دست خداست ، رب مطلق خداست ، قهراً معبود مطلق هم اوست . « لا الهَ الّا هُوَ » پس معبودى جز او نيست . « يُحْيى وَ يُميتُ » دو شأن و دو صفت ديگر از پروردگار ذكر كرده است ، احياء و اماته ؛ اوست كه مىميراند و اوست كه زنده مىكند ؛ او هم مىميراند و هم زنده مىكند . احياء و زندگى در دست اوست ، همه چيز در دست اوست . بار ديگر : «  رَبُّكُمْ وَ رَبُّ آبائِكُمُ الْأَوَّلِينَ  » اللَّه رب شما ؛ اوست كه شما را در همين حدى كه يك موجود جسمانى هستيد در رحم مادر پرورش داد ، اوست كه شما را از دورهء كودكى به دورهء جوانى و از دورهء جوانى به دورهء پيرى برد ؛ نه تنها پروردگار شما ، پروردگار شما و پروردگار پدران گذشتهء شما ؛ يعنى همهء شما با دست او پرورش يافته‌ايد .\r\nبعد مىفرمايد : « بَلْ هُمْ فى شَكٍّ يَلْعَبونَ » با همهء اين حقايق روشن ، باز اينها در يك حال شكى به سر مىبرند ، شك توأم با لعب . اين تعبير بىادبانه از من است : اين [ سخن 
  ] مثل اين است كه بعد كه همهء اينها را گفتيم بگوييم در عين حال همهء اين حرفها ياسين به گوش كى خواندن است . به گوش اينها چيزى فرو نمىرود . اينها در همان حالت شك و ترديد خودشان هستند ولى لعب .\r\n\r\n","description":"","footnote":"","page_name":" 635 ","page_number":635},
  {"content":"\r\n\r\n\r\nشك توأم با لعب\r\nاين توأم شدن شك با لعب تصادفى نيست . خدا تضمين كرده است كه اگر انسان طالب حقيقت باشد راه را به او بنماياند . اين ، تضمين قطعى است : «  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا وَ إِنَّ اللَّهَ لَمَعَ الْمُحْسِنِينَ »  « 1 » كسانى كه در راه ما بكوشند ( همان شأن ربوبيت پروردگار است ) ، شأن ربوبيت ما ، شأن هادويّت ما اقتضا مىكند كه راهها را به آنها بنمايانيم . پس اساس مطلب اين است كه انسان خالصانه و مخلصانه ، حق‌خواه و حق‌جو و حق‌طلب باشد و جدى باشد و به جد بخواهد . اما اگر انسان مىخواهد همه چيز را با حالت لعب و شوخى و غير جدى تلقى كند اين شكِ توأم با لعب است . شكِ توأم با لعب هرگز رفع‌شدنى نيست . خداوند انسان را براى مسخرگى و اينكه هر چيزى را غير جدى بگيرد نيافريده ، خدا انسان را آفريده كه همه چيز را جدى بگيرد . افرادى واقعاً هميشه در حال شك در مسائل دينى به سر مىبرند ولى هر وقت هم مسئله به آنها عرضه بشود شروع مىكنند آن را با حالت مسخره‌چىگرى تلقى كردن . اين است كه تا آخر عمر به همين حالت باقى مىمانند و اين ديگر بيمارىِ چاره ناپذير است . چون بيمارىِ چاره‌ناپذير است [ قرآن 
  ] مىگويد پس رهايشان كن ، حالا منتظر باش جريانهايى را كه در آينده است . چه جريانهايى ؟ «  فَارْتَقِبْ يَوْمَ تَأْتِي السَّماءُ بِدُخانٍ مُبِينٍ  » اى پيغمبر منتظر آن روز باش كه آسمان دود روشنى را بياورد . مقصود اين است كه فضاى آسمان پر از دود بشود .\r\nراجع به اينكه قرآن در اين آيه چه مىخواهد بگويد ، مفسرين دو سه جور نظر داده‌اند .\r\nيكى اينكه گفته‌اند اين آيه اشاره به يك حادثهء واقع شده در زمان پيغمبر اكرم است ، يعنى در آن زمان كه آيه آمد واقع نشده بود ولى بعد واقع شد ، چون نوشته‌اند پيغمبر اكرم يك بار نفرين فرمود به قريش كه اذيت مىكردند ، فرمود : « اللَّهُمَّ اجْعَل‌ْسِنيهِمْ كَسِنى يوسُف » « 2 » خدايا قحطىاى مانند قحطى يوسف براى اينها بفرست .\r\nسرزمين مكه هم كه سرزمين ضعيفى است ؛ يك سال ، دو سال كه بگذرد و اينها در مضيقه قرار بگيرند خيلى وضعشان بد مىشود . اينها گرفتار به اصطلاح مَجاعَه شدند\r\n\r\n\r\n\r\n\r\n","description":"","footnote":"\r\n( 1 ) . عنكبوت / 69 .\r\n( 2 ) . بحارالانوار ، ج 16 / ص 411 .\r\n","page_name":" 636 ","page_number":636},
  {"content":"\r\n\r\nو خيلى بر اينها سخت گذشت به گونه‌اى كه گرسنگى به معنى واقعى چنان بر اينها فشار آورد كه دنبال استخوان و توت خشكيده و چيزهايى كه هرگز نمىخوردند رفتند . به گونه‌اى شد كه اينها وقتى به آسمان نگاه مىكردند همه چيز را تاريك مىديدند . از ابن مسعود نقل كرده‌اند كه گفته است اين آيه نظر به اين قضيه دارد . البته منافاتى ندارد كه اين قضيه واقع شده باشد يعنى چنين مجاعه‌اى بوده ، ولى اينكه آيا اين آيه ناظر به اين قضيه است يا نه ، محل بحث است . اكثر مفسرين اين تفسير ابن مسعود را قبول نكرده‌اند .\r\nدو تفسير ديگر شده است . يك تفسير گفته است مقصود قيامت است كه در قيامت چنين خواهد شد . اين تفسير خيلى ضعيف است چون آيات بعد درست ضد اين مطلب را مىگويد .\r\n\r\nاشراط الساعه\r\nتفسير سوم كه مفسرين گفته‌اند اين است كه اين [ قضيه 
  ] يكى از اشراط الساعه است يعنى يكى از قضايايى است كه در دنيا قبل از قيامت واقع مىشود ، مثل ظهور حضرت حجت و مثل نزول عيسى و مثل - به حسب روايات - [ فتنهء 
  ] دجّال ؛ يعنى روزى در همين دنيا ، در همين زندگى ، حادثه‌اى پيش خواهد آمد كه انسان وقتى به طرف آسمان نگاه مىكند مىبيند دود سراسر زندگى مردم را گرفته است ، و مردم حالت كسانى را پيدا مىكنند كه در خانهء دربسته‌اى باشند و در آنجا چيزى را دود كنند و دود منفذى براى بيرون رفتن نداشته باشد . قدما چيزى نداشته‌اند كه بخواهند تفسير كنند كه چه چيزى خواهد بود ولى امروز براى ما خيلى به ذهن نزديك مىشود كه با اين اوضاع و صنعتها و بناها و زاغه‌هاى مصنوعى كه بشر ساخته حتماً چنين روزى خواهد آمد كه همين بشر - شايد به دست خودش - آنچنان اين زمين را آتش بزند و يك حالتى رخ بدهد كه تمام روى زمين را گاز و دود فرا بگيرد ، آنچنان كه همه بر روى زمين مثل آدمهايى بشوند كه در اتاق دربسته‌اى هستند كه منفذى براى بيرون شدن نيست ؛ چه مىدانيم . ولى اين مقدار را مفسرين گفته‌اند كه اين از اشراط الساعه است ، يعنى از حوادث فوق‌العاده‌اى است كه در آينده رخ خواهد داد .\r\n« اشراط الساعه » يعنى قبل از قيامت و قبل از اينكه اوضاع زمين به كلى در هم پيچيده شود حوادث كلى و مهمى مثل ظهور حضرت حجت بر روى زمين رخ\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nمىدهد كه يكى از آنها مملو شدن فضاى زمين از دود است .\r\n« يَغْشَى النّاسَ » اين دود تمام مردم را مىگيرد . اين خودش دليل بر اين است كه آنچه تفسير مىكردند به مجاعهء اهل مكه ، درست نيست . همهء مردم را فرا مىگيرد و همين خودش عذاب دردناكى است از ناحيهء خداوند ( هذا عَذابٌ اليمٌ ) .\r\n« رَبَّنَا اكْشِفْ عَنَّا الْعَذابَ انّا مُؤْمِنون » . قرينهء اينكه [ آيهء فَارْتَقِبْ يَوْمَ تَأْتِى السَّماءُ بِدُخانٍ مُبينٍ 
  ] مربوط به مجاعهء مكه نيست آيهء « يَغْشَى النّاسَ . . . » است و قرينهء اينكه مربوط به قيامت نيست اين آيه است : « رَبَّنَا اكْشِفْ عَنَّا الْعَذابَ انّا مُؤْمِنونَ . انّى لَهُمُ الذِّكْرى وَ قَدْ جاءَهُمْ رَسولٌ مُبينٌ » و در دو آيه بعد : « انّا كاشِفُوا الْعَذابِ قَليلًا انَّكُمْ عائِدونَ » . از خدا مىخواهند خدايا عذاب را از ما بردار ، خوب مىشويم ، مؤمن مىشويم . ( بشر است ديگر ، وقتى مضطر شد رو به خدا مىآورد . مردمى كه در تمام روى زمين حالتشان حالت افراد گازگرفته و دودگرفته باشد آن وقت است كه دستهايشان به طرف خدا بلند مىشود ) . قرآن مىگويد ما اين عذاب را بر مىداريم ولى اينچنين نيست كه آنها خوب بشوند ، بر مىگردند به همان حالت اولشان . اين نشان مىدهد كه مربوط به دنياست ، چون در قيامت ديگر اين حرفها مطرح نيست كه عذابى را مردم دعا كنند و بخواهند [ كه خدا بردارد 
  ] و خدا هم بردارد . اين مربوط به دار تكليف است نه دار قيامت .\r\n« رَبَّنَا اكْشِفْ عَنَّا الْعَذابَ انّا مُؤْمِنون » پروردگارا عذاب را از ما بردار ، ما ايمان خواهيم آورد . « انّى لَهُمُ الذِّكْرى » آنها كجا و پندگرفتن كجا ؟ ! ( البته « انّى لَهُمُ الذِّكْرى » مىتواند به اصل مطلب برگردد : اصلًا اين مردم كجا و پندگرفتن كجا ؟ ! ) « وَقَدْ جاءَهُمْ رَسولٌ مُبينٌ » در حالى كه براى اينها پيامبرى روشنگر آمده است . « ثُمَّ تَوَلَّوْا عَنْهُ وَ قالوا مُعَلَّمٌ مُجْنونٌ » [ سپس 
  ] اين مردم به او پشت كردند و گفتند يك تعليم داده شدهء ديوانه است .\r\nقريش به پيغمبر اكرم تهمتهاى مختلف مىزدند ، تهمتهايى كه خود آنها با هم سازگار نبود . دوتا از تهمتها كه با هم سازگار نبود ولى اينها با هم ذكر مىكردند يكى معلَّم بودن بود ، يكى مجنون بودن . معلَّم بودن يعنى كسى اينها را به او ياد مىدهد ؛ [ مىگفتند 
  ] اينها هر چه هست كسى به او ياد مىدهد . بايد انسان خيلى عاقل و فهميده باشد كه از جايى تعليم بگيرد ، آن هم تعليماتى كه از حد خودش بالاتر باشد .\r\nبعد مىگفتند اصلًا اين ديوانه است . اگر ديوانه است ديگر با معلَّم بودن سازگار\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nنيست . ولى اينها را با هم مىگفتند .\r\n« انّا كاشِفُوا الْعَذابِ قَليلًا انَّكُمْ عائِدونَ » ما مدت كمى عذاب را برمىداريم ولى شما برمىگرديد به حالت خودتان . « يَوْمَ نَبْطِشُ الْبَطْشَةَ الْكُبْرى انّا مُنْتَقِمونَ » انتقام ما اين نيست ، انتقام ما آن روزى است كه حملهء بزرگ را به اينها مىآوريم . ابن مسعود كه « دخان مبين » را مربوط به مجاعهء مكه و قهراً مخصوص قريش دانسته و حملهء بزرگ خدا را هم در دنيا و مخصوص قريش دانسته است ، گفته اين اشاره به قضيهء بدر است : آن مجاعه كه چيزى نيست ، حملهء بزرگِ ريشه‌كن كننده بر اين قريش را در آينده انجام خواهيم داد ( اين سوره در مكه نازل شده ، بدر هم در مدينه واقع شد ) .\r\nولى كسانى كه « دخان مبين » را مربوط به اشراطالساعه مىدانند « يَوْمَ نَبْطِشُ الْبَطْشَةَ الْكُبْرى » را مربوط به قيامت مىدانند ؛ يعنى اين عذابهاى دنيايى عذاب اصلى الهى نيست ؛ حملهء شديد الهى آن است كه در قيامت آغاز مىشود . و صلّى اللَّه على محمّد و إله الطاهرين .\r\n\r\n","description":"","footnote":"","page_name":" 639 ","page_number":639},
  {"content":"\r\n\r\n\r\nتفسير سورهء دخان ( 2 )\r\nبسم اللَّه الرحمن الرحيم\r\nالحمد للَّه‌رب العالمين . . . اعوذ باللَّه من الشيطان الرجيم :\r\n     وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ . ما خَلَقْناهُما إِلَّا بِالْحَقِّ وَ لكِنَّ أَكْثَرَهُمْ لا يَعْلَمُونَ . إِنَّ يَوْمَ الْفَصْلِ مِيقاتُهُمْ أَجْمَعِينَ . يَوْمَ لا يُغْنِي مَوْلًى عَنْ مَوْلًى شَيْئاً وَ لا هُمْ يُنْصَرُونَ . إِلَّا مَنْ رَحِمَ اللَّهُ إِنَّهُ هُوَ الْعَزِيزُ الرَّحِيمُ      « 1 »      .     \r\nدر دو سه آيهء پيش ، قرآن كريم از كافران نقل كرد : «   إِنَّ هؤُلاءِ لَيَقُولُونَ إِنْ هِيَ إِلَّا مَوْتَتُنَا الْأُولى وَ ما نَحْنُ بِمُنْشَرِينَ »   « 2 » . خلاصهء حرفشان اين است كه قيامتى و حشرى و نشرى در كار نيست ، جز همين مردن كه يك امر واقع‌شدنى است چيز ديگرى نيست ، مردن است و ديگر بعد از مردن حيات و زنده شدن و اين چيزها در كار نيست . انكار صريحى بود از قيامت . بعد از دو آيه ، اين آيه‌اى كه الآن قرائت كرديم\r\n\r\n\r\n\r\n\r\n","description":"","footnote":"\r\n( 1 ) . دخان / 38 - 42 .\r\n( 2 ) . دخان / 34 و 35 .\r\n","page_name":" 640 ","page_number":640},
  {"content":"\r\n\r\nآمده است . اين آيه در واقع برهان بر وجود قيامت است ، برهان بر قيامت و معاد از طريق توحيد ، كه اين مطلب مكرر در آيات قرآن به عبارات مختلف آمده است .\r\nقرآن اين طور مىفرمايد : ما عالم را به باطل نيافريده‌ايم ، به حق آفريده‌ايم . ما در خلق آسمانها و زمين نخواسته‌ايم كه لاعب باشيم ، بازى كنيم ، لعبى در كار نيست ، عبثى در كار نيست . اين چند تعبير در قرآن آمده است . در خلقت ، باطل در كار نيست ، حق است ، اين آسمان و زمين به حق آفريده شده‌اند نه به باطل . ما كه خلق‌كننده هستيم در خلق عالم لاعب يعنى بازى كننده نبوده‌ايم . «  أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ »  « 1 » ( باز كلمهء « عبث » آمده است ) شما خيال كرده‌ايد كه مرجوع نمىشويد پس عبث آفريده شده‌ايد ؟ اين چند كلمه همه در مورد قيامت آمده ، يعنى قرآن اين طور مىگويد كه اگر قيامتى نباشد معنايش اين است كه هستى بر باطل است ، هستى بازيچه است ، هستى بيهودگى است . اما در اينجا كلمهء « لاعب » آمده است : «  وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ  » .\r\n\r\nكلمهء « لعب »\r\nاينجا بايد مطلبى را توضيح بدهيم . به چه مىگويند « بازى » ؟ اين كلمهء « لعب » بايد روشن بشود تا بعد مطلب آيهء قرآن روشن بشود . بچه - يا بزرگ كه معمولًا بازى بيشتر كار كودك است - مىآيد مشغول بازى مىشود . كارى را شروع مىكند . مثلًا مىآيد اتاقك مىسازد ، شتر يا اسب درست مىكند . بازىاش كه تمام مىشود خرابش مىكند مىرود . باز دفعهء ديگر همان را درست مىكند . شما اگر درست در كار اين بچه دقت كنيد كه چه هدفى در اين كارش نهفته است ، هيچ هدفى ، هيچ حكمتى در كار خود آن بچه پيدا نمىكنيد ؛ يعنى اثرى واقعاً بر آن مترتب باشد ، هرگز اثرى بر آن مترتب نيست . فرض كنيد مىروند فوتبال بازى مىكنند . چندين بار توپ از اين طرف مىرود آن طرف و از آن طرف مىرود اين طرف ، به اين دروازه وارد مىشود ، به آن دروازه وارد مىشود . شما از نظر نفس كار در نظر بگيريد ، به روح آن بچه كار نداشته باشيد ، به خودِ كار توجه كنيد . حالا اين توپ به اين دروازه برود يا به آن دروازه ، چه اثرى بر اين كار مترتب است ؟ هيچ . البته هر لعبى - اگر دقت كنيد -\r\n\r\n\r\n\r\n\r\n","description":"","footnote":"\r\n( 1 ) . مؤمنون / 115 .\r\n","page_name":" 641 ","page_number":641},
  {"content":"\r\n\r\nلعبِ نسبى است يعنى از نظر آن كار بازيچه است ، ولى اين بچه چرا اين كار را مىكند ؟ او در عالم خيال خودش [ به هدفى مىرسد . 
  ] فقط از نظر خيال اين بچه ( يا بزرگ ) بازى نيست ؛ يعنى از اين راه قوهء خيال او به هدف و مقصد خيالى خودش مىرسد .\r\nمثال ديگرى عرض مىكنم . فلاسفه بحثى دارند در باب لعب و لهو و اين جور چيزها . اغلب ما عادتهايى داريم كه نوعى عبث و لعب است . يك كسى عادتش اين است كه انگشتانش را مىشكند ، ديگرى عادتش اين است كه با تسبيح بازى كند ، يكى با انگشترش بازى مىكند ، يكى با محاسنش بازى مىكند . اگر از كسى كه اين بازى را مىكند بپرسيد اين كار را براى چه مىكنى ؟ مىگويد هيچ چيز . راست است ، خود اين كار براى « هيچ چيز » صورت مىگيرد يعنى در اين كار « هيچ چيز » است .\r\nاما نيرويى در اين هست كه مىخواهد خودش را به جايى برساند ، يعنى قوهء خيال و واهمهء او با همين « هيچ چيز » تفننى مىكند ، ولى خودِ كار « هيچ چيز » است .\r\nحال مىآييم سراغ كار حكيمانه . كارهايى كه ما انجام مىدهيم كه اينها را « حكيمانه » تلقى مىكنيم بعد مىبينيد همين كارهاى حكيمانهء ما از يك نظر حكيمانه است و از يك نظر همهء كارهاى حكيمانهء دنيا لعب است ( انَّمَا الْحَيوةُ الدُّنْيا لَعِبٌ وَ لَهْوٌ ) « 1 » ؛ چطور ؟ كار حكيمانه چگونه است ؟ مثلًا مىآييم در زمينى خانه‌اى مىسازيم داراى هال ، مهمانخانه ، آشپزخانه ، حمام و . . . هر كه از ما بپرسد اين كار را براى چه مىكنى ، ديگر نمىگوييم « هيچ چيز » ، مىگوييم معلوم است ، مىخواهم زندگى كنم ، انسان كه مىخواهد زندگى كند جا لازم دارد . چرا اين طور مىسازى ؟\r\nآدم مهمان برايش مىآيد ، مهمانخانه مىخواهد ، حمام مىخواهد ، . . . اينجا اين كار شكل حكيمانه به خودش مىگيرد ، يعنى روى يك نقشهء عقلانى و روى اثر و فايده‌اى كه بر اين كار براى آن شخص مترتب است صورت مىگيرد . اينجا ديگر « خيال » اين كار را نكرده ، « عقل » اين كار را كرده است و چون هدف درستى از اين كار دارد ، ما اين كار را « حكيمانه » مىگوييم . باز هم اين كارِ حكيمانه نسبت به « كننده » حكيمانه است ، از نظر كسى كه اين كار را مىكند و از نظر انتساب اين كار به شخصى كه اين كار را انجام مىدهد حكيمانه است ، ولى از نظر مجموع آجرها و\r\n\r\n\r\n\r\n\r\n","description":"","footnote":"\r\n( 1 ) . محمّد / 36 .\r\n","page_name":" 642 ","page_number":642},
  {"content":"\r\n\r\nسنگها و گچها و آهنهايى كه در اين خانه به كار رفته چطور ؟ يعنى اگر ما خودمان را مجزا كنيم و توجهى به اينها بكنيم ، براى اينها چه كار حكيمانه‌اى صورت گرفته ؟ از نظر اين آجرها كه قبلًا خاك بود و هنوز در كوره نرفته بود و به صورت آجر درنيامده بود و امروز به صورت آجر درآمده و جرم اين ديوار را تشكيل مىدهد چگونه است ؟ يعنى اگر او به جاى ما باشد و اگر او شاعر به ذات خودش باشد ، براى او فرق نمىكند ، باز براى او كارى است لعب ؛ يعنى از نظر طبيعت و ذات آن اشياء لعب است .\r\nاز نظرِ كننده ، اين كار حكيمانه است نه از نظر خود آن كار . به تعبير ديگر ما با اين كار خودمان اين در و ديوار را به كمال خودشان سوق نداده‌ايم ، اينها را در خدمت منفعت خودمان قرار داده‌ايم . اگر كار ما كار درستى باشد ، يعنى اگر ما در نظام عالم حق داشته باشيم - كه چنين حقى هم داريم - كه اين اشياء را در خدمت خودمان قرار بدهيم ، از نظر خودمان به سوى كمالى حركت كرده‌ايم و كار حكيمانه انجام داده‌ايم اما اين اشياء را به سوى كمال خودشان سوق نداده‌ايم .\r\nمثال ديگرى ذكر مىكنيم درست در جهت عكس اين [ مثال : 
  ] پدر و مادرى با يكديگر زندگى مىكنند ، عمل زناشويى انجام مىدهند و بچه‌اى پيدا مىشود . اينجا قضيه برعكس است . از نظر اينها كه يك لذت موقت و آنى نصيبشان شده چيز ديگرى است . ولى نتيجه‌اى به دست آمده كه اينها درواقع آن را انجام نمىدهند بلكه مسخّرند براى انجام دادن آن ؛ يعنى اين كار مقدمهء پيدايش يك موجود است ، زمينهء پيدايش يك موجود را فراهم مىكند كه وجودش از نقص شروع مىشود و به كمال منتهى مىگردد ؛ يعنى از نظر آن بچه‌اى كه به وجود مىآيد ، اينها زمينه را فراهم كردند كه موجودى از نقص به كمال برسد . اين خيلى فرق دارد با ساختمانى كه شخصى مىسازد .\r\nيا يك نفر كشاورز كه مىآيد بذرى را در زمين مىپاشد مقصد او مقصد خاصى است ولى بالأخره كار او در مسير خلقت قرار مىگيرد ، يعنى او با كار خودش يك دانهء گندم را تبديل به يك بوتهء گندم مىكند ، يك شاخه را تبديل به يك درخت مىكند . ولى اينجا 1 % آن به او مربوط است ، 99 % آن به او مربوط نيست ، به دستگاه خلقت مربوط است : « أَفَرَأَيْتُمْ ما تُمْنون . أَ انْتُمْ تَخْلُقونَهُ أَمْ نَحْنُ الْخالِقونَ » « 1 » ، « أَفَرَأَيْتُمْ\r\n\r\n\r\n\r\n\r\n","description":"","footnote":"\r\n( 1 ) . واقعه / 58 و 59 .\r\n","page_name":" 643 ","page_number":643},
  {"content":"\r\n\r\n  ما تَحْرُثُونَ . أَ أَنْتُمْ تَزْرَعُونَهُ أَمْ نَحْنُ الزَّارِعُونَ »   « 1 » .\r\n\r\nاستدلال بر معاد از راه توحيد\r\nاگر اشياء را از آن جهت كه با خدا نسبت دارند به خدا نسبت بدهيم ، هيچ فعلى از افعال خدا شبيهِ ساختن خانه براى انسان نيست . اگر كمى شبيه باشد - كه شبيه بودن هم تعبير درستى نيست - شبيه عمل كشاورز است ، يعنى خداوند هرچه را كه خلق مىكند خلق كردن او عبارت است از رساندن اشياء به كمال لايق خودشان . حال نهايت امر در خلقت چيست ؟ آيا نهايت امر نيستى است ؟ يعنى هستى براى نيستى است ؟ پايان هستى نيستى مطلق است ؟ يا پايان هستى ، هستى است ؟ پايان هستى رسيدن به حق مطلق و رفتن به سوى حق مطلق است ؟\r\nاگر كسى گمان كند كه خدا اين عالم را خلق كرده ، بعد هم معدوم مىكند ، درست همان كار بچه مىشود كه اتاقك را درست مىكند و بعد خراب مىكند ، دائماً درست مىكند و دائماً معدوم مىشود ، چون در اين شكل ، ديگر چيزى وجود ندارد ، مگر اينكه فرض كنيم خدا - العياذ باللَّه - مثل بچه‌اى است كه مىخواهد تفنن كند ، او را يك موجود متفنن [ بدانيم 
  ] كه براى تفنن خودش كار بيهوده‌اى را انجام مىدهد ، موجود مىكند معدوم مىكند ، موجود مىكند معدوم مىكند ، يعنى اشياء غايت ندارند ، تمام و متمم ندارند ، به سوى كمال خودشان نمىروند . اما به دليل اينكه خداوند متعال حكيم است و لاعب و بيهوده‌كار نيست بايد بدانيم وجههء تمام اين هستيها يك هستى دائم لايزالِ لايزول است ، يعنى عالم بقا . اگر عالم بقايى نبود و عالم فقط عالم فنا بود هستى لعب بود ، ولى اين عالم فنا جدا از عالم بقا نيست ، رويه‌اى از عالم بقاست . همه چيز يك وجههء « بقايى » دارد حتى همين زمين و زمان ما : « يَوْمَ تُبَدَّلُ الْارْضُ غَيْرَ الْارْضِ وَ السَّمواتُ وَ بَرَزوا لِلَّهِ الْواحِدِ الْقَهّار » « 2 » . هر چيزى يك وجههء زمانى دارد و يك وجههء دهرى . « ما عِنْدَكُمْ يَنْفَدُ وَ ما عِنْدَ اللَّهِ بِاقٍ » اشياء نسبت به شما فانى هستند و نسبت به خداوند باقى . مىگويد اگر بقايى نباشد و اگر\r\n\r\n\r\n\r\n\r\n","description":"","footnote":"\r\n( 1 ) . واقعه / 63 و 64 .\r\n( 2 ) . ابراهيم / 48 .\r\n","page_name":" 644 ","page_number":644},
  {"content":"\r\n\r\nابديتى نباشد و اگر معادى نباشد و اگر بازگشت به خدا نباشد ( ديگر در بازگشت به خدا نيستى معنى ندارد ؛ در بازگشت به هستى مطلق كه نمىتواند نيستى وجود داشته باشد ) و اگر هستى همين يك رويهء نيستى را مىداشت يك چيز لغو بيهوده‌اى بود ، اما اينچنين نيست . استدلال مىكند بر قيامت به دليل اينكه : ما كه زمين و آسمان را باطل نيافريده‌ايم ( باطل يعنى بىغايت و بىهدف ) ، ما كه بازيگر نبوديم كه مثل بچه‌ها بخواهيم بازى كنيم يك چيزى را خلق كنيم ، ما كه بيهوده كار نيستيم . گفتيم اينجا از راه توحيد استدلال بر معاد است ؛ يعنى اگر كسى خدا را بشناسد به عنوان يك موجود كامل‌الذات ، به عنوان يك موجود منزه از لعب و عبث و فعل باطل ( خودش حق است ، فعلش هم حق است ) و به عنوان يك موجود حكيم ، آنوقت مىداند كه قيامت و عالم بقا نمىتواند نباشد . اين است كه مىفرمايد : « وَ ما خَلَقْنَا السَّمواتِ وَ الْارْضَ وَ ما بَيْنَهما لاعِبينَ » .\r\nاين در جواب آنها بود كه گفتند : « انْ هِىَ الّا مَوْتَتُنَا الْاولى وَ ما نَحْنُ بِمُنْشَرينَ » جز همين يك مرگى كه ما به چشم خودمان مىبينيم مرگ ديگرى و طبعاً حيات بعد از مرگ و حيات بعد از آن مرگ دوم ( احْيَيْتَنَا اثْنَتَيْن ) « 1 » وجود ندارد ، تو چرا اين حرفها را مىزنى كه روزى خواهد آمد كه عده‌اى مىگويند خدايا ما را دو بار ميراندى ، دو بار زنده كردى ، در دنيا ميراندى آوردى به برزخ ، در برزخ ميراندى شد قيامت ؛ اين دو مرحله موت و دو مرحله - بلكه سه مرحله - حيات يعنى چه ؟ به اينها بگو « وَ ما خَلَقْنَا السَّمواتِ وَ الْارْضَ وَ ما بَيْنَهما لِاعبين » اين حرف شما انكار معاد نيست ، انكار توحيد است . ولى آنها خودشان را به خدا معتقد نشان مىدادند . به دليل اينكه خدايى هست قيامت هم هست . در آيات آخر سورهء آل عمران مىخوانيم :\r\nانَّ فى خَلْقِ السَّمواتِ وَ الْارْضِ وَ اخْتِلافِ اللَّيْلِ وَ النَّهارِ لَاياتٍ لِاولِى الْالْبابِ . الَّذينَ يَذْكُرونَ اللَّهَ قِياماً وَ قُعوداً وَ عَلى جُنوبِهِمْ وَ يَتَفَكَّرونَ فى خَلْقِ السَّمواتِ وَ الْارْضِ رَبَّنا ما خَلَقْتَ هذا باطِلًا « 2 » .\r\nاين است كه عالم براى يك مسلمان واقعى تنها آينهء توحيد نيست ، آينهء معاد\r\n\r\n\r\n\r\n\r\n","description":"","footnote":"\r\n( 1 ) . غافر / 11 .\r\n( 2 ) . آل عمران / 190 و 191 .\r\n","page_name":" 645 ","page_number":645},
  {"content":"\r\n\r\nهم هست . « رَبَّنا ما خَلَقْتَ هذا باطِلًا » بعد « سُبْحانَكَ فَقِنا عَذابَ النّار » . به دنبال باطل نبودن خلقت فوراً مسئلهء قيامت و جهنم و اين گونه امور را مطرح مىكند . « رَبَّنا انَّكَ مَنْ تُدْخِلِ النّارَ فَقَدْ اخْزَيْتَهُ وَ ما لِلظّالِمينَ مِنْ انْصارٍ » « 1 » . ( اينكه اينها وقتى كه به عالم نگاه مىكنند [ مىگويند 
  ] پروردگارا تو عالم را باطل و بيهوده نيافريدى ، يعنى از نظام عالم ، حقيقت مىبينند و در حقيقت حاقّه را مىبينند كه عين متن حق و حقيقت است . ) [ مفاد آيات 
  ] اين است كه اگر دنيا را از آخرت مجزّا كنيم جز يك لعب و بازى و بازيچه چيز ديگرى نيست و براى اهل دنيا كارهاى حكيمانه‌شان هم بازى است .\r\nآيهء « انَّمَا الْحَيوةُ الدُّنْيا لَعِبٌ وَ لَهْوٌ وَ زينَةٌ وَ تَفاخُرٌ بَيْنَكُمْ وَ تَكاثُرٌ فِى الْامْوالِ وَ الْاوْلادِ » « 2 » همين مطلب را بيان مىكند . مولوى داستان خوبى در تفسير اين آيه دارد ؛ مىگويد :\r\n كودكان هر چند در بازى خوشند * شب كسان‌شان سوى خانه مىكشند\r\nشب شد و شد گرمِ بازى طفل خُرد * دزد ناگاهش لباس و كفش بُرد \r\nآنچنان سرگرم به اين كار بيهودهء خودش هست كه آنچه برايش لازم مىآيد - كه كفش و لباس است - اساساً از يادش مىرود .\r\n شب شد و بازى و او شد بىمدد * رو ندارد كه سوى خانه رود \r\nبعد مىگويد : « نى شنيدى انَّمَا الدُّنْيا لَعِب ؟ » حكايتِ همين است .\r\n« ما خَلَقْناهُما الّا بِالْحَقِّ وَ لكِنَّ اكْثَرَهُمْ لايَعْلَمونَ » . اول كلمهء « لاعب » را آورد ؛ اينجا نقطهء مقابل لاعب ، « حق » را ذكر مىكند . خير ، آسمانها و زمين ( مجموع آسمانها و زمين چون عالم عِلوى و سفلى است به صيغهء تثنيه آورده شده . نفرمود « ما خلقناهنّ » چون آسمانها جمع است ، بلكه به اعتبار اينكه همهء آسمانها و زمين مجموع عالم علوى و سفلى را تشكيل مىدهد به صورت تثنيه ذكر مىكند ) ما ايندو را - آسمان و زمين را - نيافريديم الّا بِالْحَقّ . اين « ب » در « بالحق » را در اصطلاح ادبى « باء ملابست » مىگويند . در تعبير فارسى اين‌طور بايد بگوييم : مگر توأم با حق . حق توأم با اينهاست . نه صرفاً مىگويد براى حق ، اصلًا حق توأم با اينهاست . از ذات حق جز حق صادر نمىشود ، از ذات حق باطل صادر نمىشود « وَ لكِنَّ اكْثَرَهُمْ لايَعْلَمونَ » ولى اكثر اين مردم اينها را نمىفهمند و نمىدانند .\r\n\r\n\r\n\r\n\r\n","description":"","footnote":"\r\n( 1 )\r\n. آل عمران / 192 .\r\n( 2 ) . حديد / 20 .\r\n","page_name":" 646 ","page_number":646},
  {"content":"\r\n\r\n\r\nقيامت ، يوم‌الفصل «\r\n إِنَّ يَوْمَ الْفَصْلِ مِيقاتُهُمْ أَجْمَعِينَ  » . از عناوينى كه قرآن به قيامت داده است كلمهء « يوم الفصل » است . فصل يعنى جدايى ، البته نه جدايى به معنى فراق ، جدايى به معنى ممتاز ساختن . عالم ما عالم امتزاج و اختلاط و تركيب است ، نور وظلمت در اينجا با يكديگر مخلوط هستند ؛ سعيد و شقى در سرنوشت يكديگر مؤثرند ؛ سعيد در سرنوشت شقى مؤثر است ، شقى در سرنوشت سعيد ممكن است مؤثر واقع بشود ؛ ولى وقتى كه آنجا رفتند ديگر عالم ، عالم بدن نيست ، عالم اضداد نيست ، عالم تركيب نيست ، آنجا ديگر عالم امتياز و جدايى است . در اينجا اگر انسان با عطرفروش بنشيند معطر مىشود و به قول فردوسى اگر با آدم ذغالى و ذغال فروش هم بنشيند سياه مىشود ، البته اين تمثيل است ، يعنى بودن با صالحان در انسان اثر مىگذارد ، بودن با طالحان هم در انسان اثر مىگذارد ، عالم عالم تأثير و تأثر است :\r\n صحبت صالح تو را صالح كند * صحبت طالح تو را طالح كند\r\nمىرود از سينه‌ها در سينه‌ها * از ره پنهان صلاح و كينه‌ها \r\nبه همين معنا ما مىگوييم اين عالم عالم اسباب است ، يعنى اين عوامل اثر مىگذارد .\r\nهمين قدر كه انسان از اين دنيا رفت به آن دنيا ، تَقَطَّعَتْ مِنْهُ الْاسْباب ، تمام اين عوامل مؤثر كه يا در جهت خوبى اثر مىگذاشت يا در جهت بدى ، [ از او 
  ] جدا مىشوند و انسان تحت تأثير هيچ عاملى قرار نمىگيرد مگر عامل باطن خودش و باطن [ اعمال خودش 
  ] « 1 » . آنجا ديگر طبعاً نيكان از بدان جدا مىشوند ( وَ امْتازُوا الْيَوْمَ ايُّهَا الُمجْرِمونَ ) . با اينكه آنجا به يك معنا روز جمع است ، اولين و آخرين با هم جمع مىشوند ، يعنى معيت پيدا مىكنند ، يعنى آن جدايى كه مثلًا مردم اين زمان با مردم ده قرن پيش و مردم صد قرن بعد داشتند از ميان مىرود ، ولى آن ارتباط و آن تأثير و تأثرى كه به موجب آن با مردم همزمان و هم‌مكان خودشان مجموعاً يك واحد مركب اجتماعى را به وجود مىآوردند به كلى از بين مىرود و لهذا هم روز جمع است و هم روز فرق ، از يك نظر جمع است و از نظر ديگر فرق و امتياز . اين است كه تعبير مىفرمايد : « انَّ يَوْمَ الْفَصْلِ » . تعبير عجيبى است ! « انَّ يَوْمَ الْفَصْلِ ميقاتُهُمْ اجْمَعينَ » .\r\nميقات [ يعنى 
  ] وعده‌گاه . در اصل در مورد وعده‌گاه زمانى گفته مىشود و احياناً در\r\n\r\n\r\n\r\n\r\n","description":"","footnote":"\r\n( 1 ) . [ اين كلمه در نوار نامفهوم بود . 
  ]\r\n","page_name":" 647 ","page_number":647},
  {"content":"\r\n\r\nمورد وعده‌گاه مكانى ، كه ميقاتهاى حج را كه ما « ميقات » مىگوييم براى اين است كه در واقع وعده‌گاه مسلمين است كه بيايند در آنجا مُحرِم بشوند . اين تعبير قرآن هم تعبير عجيبى است : يوم‌الفصل وعده‌گاه عمومى همهء مردم است . گويى نظير آنچه قرآن در باب توحيد مىگويد : « وَ اذْ اخَذَ رَبُّكَ مِنْ بَنى ادَمَ مِنْ ظُهورِهِمْ ذُرِّيَّتَهُمْ وَ اشْهَدَهُمْ عَلى انْفُسِهِمْ الَسْتُ بِرَبِّكُمْ قالوا بَلى » يعنى در عمق فطرت همهء مردم توحيد هست و مردم در عمق فطرتشان بَلى را به زبان تكوين گفته‌اند ، همچنين در عمق فطرت مردم چنين ميعادگاهى وجود دارد . يك وقت هست مردم مىآيند جمع مىشوند در جايى كه اصلًا انتظارش را نداشته‌اند ، ولى يك وقت مردم در جايى مىآيند جمع مىشوند كه وعده‌گاه است ؛ البته همهء مردم كه ايمان نداشتند ولى وعده‌گاه همهء مردم است چون در عمق فطرت همهء مردم اين مطلب هست كه [ دنيا 
  ] عبث نيست ، باطل نيست ، لعب نيست ، بالأخره به جايى خواهد رسيد كه اين سرگشتگيها همه به پايان برسد . « انَّ يَوْمَ الْفَصْلِ ميقاتُهُمْ اجْمَعين » قيامت ميقات و وعده‌گاه عموم مردم است . در كلمهء « يَوْمَ الْفَصْل » عرض كرديم كه اسباب منقطع و بريده مىشود ، اينجا هم همان مطلب را ذكر مىكند ، مخصوصاً اسبابى را ذكر مىكند كه مردم طمع مىبندند : « يَوْمَ لا يُغْنى مَوْلىً عَنْ مَوْلىً شَيْئاً وَ لا هُمْ يُنْصَرونَ » آن روزى كه هيچ دوستى براى هيچ دوستى سود نمىتواند داشته باشد ، هيچ دوستى نمىتواند دوست خودش را بىنياز كند و به او كمك برساند .\r\n\r\nكلمهء « ولى » و « مولى »\r\nكلمهء « ولى » و « مولى » موارد استعمال زيادى دارد و از آن جمله مواردى است كه تقريباً در دو جهت ضد است . ( از مادهء « وَلْى » است . ) دو نفر كه با يكديگر مصاحب باشند ، به هم نزديك باشند ، به هم مرتبط و متصل باشند ، گاهى به اينها « مولى » مىگويند به اعتبار اينكه هم‌پيمان و نزديك [ هستند . وقتى 
  ] هم‌پيمان مىشوند اين مولاى اوست ، او مولاى اين ، يعنى به هم نزديك‌اند . و گاهى « مولى » مىگويند ولى از اين دو نفر به يكى مىگويند « مولى » يعنى حامى ، پناه‌دهنده ، به ديگرى مىگويند « مولى » يعنى واقع در تحت حمايت او و كسى كه ديگرى دارد از او حمايت مىكند . لهذا ما به اميرالمؤمنين مىگوييم « مَوْلاى » ، دربارهء خودمان مىگوييم : « انَا مَوْليكَ » ، در زيارتها هست . به ايشان مىگوييم : « مَوْلى كُلِّ مُؤْمِنٍ وَ مُؤْمِنَةٍ » يا\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nمىگوييم : « حضرت مولى چنين فرمود . » گاهى هم در دعاها مىگوييم : « انَا مَوْليكَ » من مولاى تو هستم . اين دو معنا متضاد هستند . « او مولاست براى ما » يعنى ما از او مىخواهيم كه در پناه او باشيم ، او حامى ما باشد . « ما مولاى او هستيم » يعنى در تحت تصرف او هستيم . اينجا مىفرمايد : « يَوْمَ لا يُغْنى مَوْلىً عَنْ مَوْلىً شَيْئاً » روزى كه هيچ مولايى ، هيچ حامىاى از كسى كه تحت حمايتش است نمىتواند حمايت كند و سودى به او برساند . « وَ لا هُمْ يُنْصَرونَ » و نه كمك مىشوند . مىخواهد بگويد كه نه كسى مىتواند صددرصد نجات‌دهندهء شخص ديگر باشد و نه كسى مىتواند كمك برساند ، يعنى خود او چيزى داشته باشد ولى ديگرى مىآيد مددى به او مىرساند ، مثل اينكه در جلسهء امتحان يك وقت هست كسى هيچ چيزى ندارد ، ديگرى همه را به او مىرساند ؛ يك وقت نه ، كمى بلد است ، چند كلمه‌اى هم كه بلد نيست ديگرى به او مىگويد . هيچ اينها وجود ندارد « الّا مَنْ رَحِمَ اللَّهُ » . اين جمله استثناى از « وَ لا هُمْ يُنْصَرون » است : مگر كسى كه مورد رحمت الهى قرار بگيرد .\r\nمفسرين گفته‌اند اين خودش از ادلهء شفاعت است . از « يَوْمَ لا يُغْنى مَوْلىً عَنْ مَوْلىً شَيْئاً » استثنا نشده ؛ اين طور نيست كه يك كسى به دليل اينكه مولى است از كسى كه تحت حمايت اوست بدون اينكه در اين شخص هيچ‌گونه لياقتى باشد [ حمايت كند و 
  ] همهء كارهايش را او بكند ، چون در شفاعت هم ما « الّا مَنِ ارْتَضى » داريم ، يعنى شرط دارد . اما « نصرت » يعنى كمك كردن ، عنايت كردن - كه اين همان معناى مغفرت و رحمت پروردگار از مجراى شفيع است - وجود دارد . اين همان نصرت الهى است . آن بازىاى كه ما مىگوييم اسمشان حضرت مولى [ است 
  ] و بعد ما مىشويم بچه درويش و ديگر همهء كارها را مولى كرده ، آن وجود ندارد . اما كمك هست و گفتيم زمينهء كمك اين است كه هميشه در جايى است كه شخص لياقتى دارد ، اعانتى به او مىشود ؛ و معنى شفاعت اين است . در حديثى هست كه شخصى به نام زيد شَحّام گفت در خدمت حضرت صادق عليه السلام بوديم ، همين آيه خوانده شد :\r\n« يَوْمَ لا يُغْنى مَوْلىً عَنْ مَوْلىً شَيْئاً وَ لا هُمْ يُنْصَرونَ . الّا مَنْ رَحِمَ اللَّهُ » حضرت فرمود : « مَنْ رَحِمَ اللَّه » ما هستيم ( به اعتبار شفاعت كردن نه به اعتبار شفاعت شدن ) « 1 » .\r\n« انَّهُ هُوَ الْعَزيزُ الرَّحيمُ » خدا عزيز و غالب است و مهربان است . از آن جهت كه\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 24 / ص 205 ( باب 54 ، روايت 3 ) .\r\n","page_name":" 649 ","page_number":649},
  {"content":"\r\n\r\nعزيز و غالب است كسى نمىتواند از او فرار كند ، ولى از آن جهت كه رحيم است ، افرادى كه لياقتى داشته باشند نصرت و رحمت الهى و شفاعت اولياء الهى شامل حال آنها مىشود .\r\n\r\n","description":"","footnote":"","page_name":" 650 ","page_number":650},
  {"content":"\r\n\r\n\r\nتفسير سورهء دخان ( 3 )\r\nبسم اللَّه الرحمن الرحيم\r\nالحمد للَّه‌رب العالمين . . . اعوذ باللَّه من الشيطان الرجيم :\r\n            إِنَّ شَجَرَةَ الزَّقُّومِ . طَعامُ الْأَثِيمِ . كَالْمُهْلِ يَغْلِي فِي الْبُطُونِ . كَغَلْيِ الْحَمِيمِ . خُذُوهُ فَاعْتِلُوهُ إِلى سَواءِ الْجَحِيمِ . ثُمَّ صُبُّوا فَوْقَ رَأْسِهِ مِنْ عَذابِ الْحَمِيمِ . ذُقْ إِنَّكَ أَنْتَ الْعَزِيزُ الْكَرِيمُ . إِنَّ هذا ما كُنْتُمْ بِهِ تَمْتَرُونَ . إِنَّ الْمُتَّقِينَ فِي مَقامٍ أَمِينٍ . فِي جَنَّاتٍ وَ عُيُونٍ . يَلْبَسُونَ مِنْ سُندُسٍ وَ إِسْتَبْرَقٍ مُتَقابِلِينَ . كَذلِكَ وَ زَوَّجْناهُمْ بِحُورٍ عِينٍ             « 1 »             .            \r\nدر سه آيهء پيش خوانديم : «    إِنَّ يَوْمَ الْفَصْلِ مِيقاتُهُمْ أَجْمَعِينَ . يَوْمَ لا يُغْنِي مَوْلًى عَنْ مَوْلًى شَيْئاً وَ لا هُمْ يُنْصَرُونَ . إِلَّا مَنْ رَحِمَ اللَّهُ إِنَّهُ هُوَ الْعَزِيزُ الرَّحِيمُ    » . بنابراين آيات در مورد قيامت است و مثل بسيارى از جاهاى ديگر قرآن - كه قبلًا هم خوانديم - قرآن كريم دو شاخهء عذاب و نعيم را در كنار يكديگر ذكر مىكند و به عبارت ديگر آنچه كه\r\n\r\n\r\n\r\n\r\n","description":"","footnote":"\r\n( 1 ) . دخان / 43 - 45 .\r\n","page_name":" 651 ","page_number":651},
  {"content":"\r\n\r\nسعدا به آن مىرسند و آنچه كه اشقيا به آن مىرسند غالباً هر دو را در كنار يكديگر بيان مىكند . مقدمه‌اى عرض بكنم و بعد اين آيه را توضيح بدهم .\r\n\r\nدرخت « طوبى »\r\nدر قرآن چيزى در بهشت نام برده شده است به نام « طوبى » ، كه در آن آيهء كريمه مىخوانيم : «  طُوبى لَهُمْ وَ حُسْنُ مَآبٍ »  « 1 » ، و چيز ديگرى نام برده شده است در جهت مقابل آن در جهنم به نام « زَقّوم » كه در دو جاى قرآن با كلمهء « شجره » نام برده شده است : « شَجَرَتَ الزَّقّوم » . اينجا هم كلمهء « شجره » است : « انَّ شَجَرَتَ الزَّقّومِ . طَعامُ الْاثيمِ » ، درخت زقّوم . راجع به « طوبى » در خود قرآن من يادم نيست كه تعبير به « شجره » شده باشد ، شجرهء طوبى ، ولى در اخبار و روايات ما آمده است كه طوبى شجره‌اى است ، درختى است ، و لهذا الآن هم در ذهن همهء ما به عنوان يك درخت تلقى مىشود ، مىگوييم « درخت طوبى » . طوبى از همان مادهء « طيّب » است كه طيّب يعنى پاك و پاكيزه .\r\nدر آن آيهء [ سورهء ابراهيم 
  ] بدون آنكه بيان حال بهشت يا جهنم در كار باشد ، اين قدر بيان شده است كه : «   ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ . تُؤْتِي أُكُلَها كُلَّ حِينٍ بِإِذْنِ رَبِّها وَ يَضْرِبُ اللَّهُ الْأَمْثالَ لِلنَّاسِ   » . بعد دارد : «  وَ مَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ اجْتُثَّتْ مِنْ فَوْقِ الْأَرْضِ ما لَها مِنْ قَرارٍ »  « 2 » . در آنجا اينچنين تشبيه شده است كه خداوند سخن پاكى را ( البته مقصود سخن به اعتبار يك لفظ نيست ، يعنى به اعتبار يك عقيده و يك اصل ) ، خداوند يك اصل پاك و يك عقيدهء پاك را چنين مثل مىزند ، به يك درخت پاك ، يعنى مانند يك درخت پاك است ، درخت پاكيزه‌اى كه ريشه‌اش در زمين است و شاخه‌اش بر آسمان ، درختى است پرميوه و ثمربخش و هميشه‌بهار و ميوه‌اش هميشگى و همه‌فصل ، نه مثل درختهاى ميوهء طبيعى كه در يك فصل معين ، بهار يا پاييز ، ميوه دارد ولى در فصل ديگر ندارد ؛ نه ، درختى است كه هميشه ميوه‌ده است «  تُؤْتِي أُكُلَها كُلَّ حِينٍ بِإِذْنِ رَبِّها  » . بعد مىفرمايد : «  وَ يَضْرِبُ اللَّهُ الْأَمْثالَ لِلنَّاسِ  » خدا مثالهايى براى مردم ذكر مىكند . دربارهء\r\n\r\n\r\n\r\n\r\n","description":"","footnote":"\r\n( 1 ) . رعد / 29 .\r\n( 2 ) . ابراهيم / 24 - 26 .\r\n","page_name":" 652 ","page_number":652},
  {"content":"\r\n\r\n« مثَل » عرض كرده‌ايم كه « مثال » صورت و ترسيم را مىگويند . وقتى مىخواهند مطلبى را كه به صورت خودش براى افراد روشن نشده است مجسم كنند ، صورت ديگرى براى آن ذكر مىكنند ، لباس ديگرى به آن مىپوشانند كه با اين لباس ، طرف بتواند آن را بفهمد و درك كند و بشناسد . اصلًا تمثيلهايى هم كه ما خودمان هميشه مىآوريم و تشبيه‌هايى كه مىكنيم براى همين است ؛ يعنى اگر خود آن مشبَّه و اصل را صاف و ساده ذكر كنيم طرف آن طور كه بايد درك نمىكند ولى وقتى كه آن را در قالب و لباس يك مثال بيان كرديم و درواقع يك رسم برايش كشيديم ، طرف آن را كه مىبيند به حقيقت نزديك مىشود . اينجا هم كه قرآن كريم [ مَثل 
  ] ذكر مىكند بعد مىفرمايد : «  وَ يَضْرِبُ اللَّهُ الْأَمْثالَ لِلنَّاسِ  » خداوند مثلها را اينچنين براى مردم ذكر مىكند . در جاهاى ديگر مىفرمايد : «  وَ تِلْكَ الْأَمْثالُ نَضْرِبُها لِلنَّاسِ لَعَلَّهُمْ يَتَفَكَّرُونَ »  « 1 » يعنى با اين تمثيلها مىخواهيم مردم حقيقت را آنچنان كه هست دريابند .\r\nحقايق عالم آخرت بالاخره براى انسان دنيايى كه هنوز به عالم آخرت نرفته - يعنى نه مرده كه برود آنجا و نه مردن اختيارى داشته است كه آن را درك كرده باشد - [ قابل فهم نيست . 
  ] براى موجودى كه اهل اين نشئه است آنچه كه در آن نشئه هست اصلًا قابل تصور و قابل درك كردن نيست مگر در لباس تمثيلها و مثلها ، كه در لباس آنچه مردم درك مىكنند آن را مجسم و بيان كنند .\r\nپس در آن آيه داشتيم كه فكرى پاك و عقيده‌اى پاك - كه در آنجا مسلّم اساسش عقيدهء توحيد است - مثلش مثل درخت پاك پاكيزه‌اى است كه ريشه‌اى محكم در زمين داشته باشد كه از جاى خودش تكان نمىخورد ، هيچ بادى او را نمىلرزاند ، و شاخه به آسمان كشيده است ، چنين برگ و ميوه مىدهد ؛ و در اين زمينه ما اخبار و احاديثْ زياد داريم كه مثلًا آن تنهء درخت كيست ، شاخهء درخت كيست ، ميوهء درخت كيست ، برگ درخت كيست ، كه اينها بيشتر تشبيه [ است ، 
  ] يعنى همهء آنها نشان مىدهد كه مقصود امور معنوى است ، توحيد است ، نبوت است ، امامت است ، اخلاق است .\r\nاز طرف ديگر گفتيم كه ما داريم كه بهشت « طوبى » دارد و در روايات به طور قطع گفته‌اند طوبى درخت است و بعد اين طور بيان كرده‌اند كه طوبى درختى است\r\n\r\n\r\n\r\n\r\n","description":"","footnote":"\r\n( 1 ) . حشر / 21 .\r\n","page_name":" 653 ","page_number":653},
  {"content":"\r\n\r\nكه تنه‌اش در خانهء على بن ابىطالب است و شاخه‌اش در خانهء همهء مؤمنين در هر جاى دنيا تا روز قيامت . معلوم است كه ما در خانهء اميرالمؤمنين - كه الآن جزء مسجد حضرت رسول است - يك درخت جسمانى نداشته‌ايم ، آن هم درختى كه شاخه‌هاى آن تا همه جاى دنيا كشيده شده باشد الى الابد . معلوم است كه مقصود اين روايات هم اين است كه آن درخت بهشتى ريشه‌اش از اينجا آب مىخورد و شاخه‌هايش در خانه‌هاى مردم است . باز مقصود همان عقايد پاك و اخلاق پاك و اعمال پاك است كه اعمال انسان براى اخلاق و افكار انسان حكم ميوه‌ها را دارد .\r\n\r\nاعمال انسان ميوه‌هاى وجود اوست\r\nكارهاى انسان ، آنچه از انسان بروز مىكند ، چه تلخ و چه شيرين ، ناشى از طرز تفكر و خلق و خوى انسان است . آن كسى كه فكرش پاك است ، اخلاقش پاك است ، فكرش شيرين است ، اخلاقش شيرين است ، عمل و رفتار او شيرين است ، غذاى مطبوع و مفيد براى مردم ديگر است ؛ و آن كسى كه كارها و سخنش همه تلخى و سمومات است ، سخنش به هر كس كه برسد مثل يك غذاى سمّى است كه به افراد برسد « 1 » ، تا در روح او خباثت نباشد ، تا اخلاقش مسموم و فاسد نباشد ، تا افكار و عقايدش اين طور نباشد حرفش به اين صورت درنمىآيد .\r\nمردى هست كه سابقاً - يعنى در دوره‌هاى خيلى قبل از ما - طلبه بوده ، من چند جلسه‌اى بيشتر او را نديدم ؛ يكى از اقوامش گفت من اين را هيچ وقت در خانه‌ام راه نمىدهم ( بعد من تجربه كردم ، ديدم همين طور است ) براى اينكه بر بچه‌هايم از اين مىترسم ( چون قوم و خويش نزديك او بود ) زيرا اين را تجربه كرده‌ام ، او با هر كسى كه روبرو مىشود كاوش مىكند ببيند كه او به چه اعتقاد دارد ، يك تكيه‌گاه روحى [ يا 
  ] فكرى براى او پيدا مىكند ، ببيند او به چه اعتقاد دارد ، به چه پايبند است ، همين قدر كه آن را كشف كرد كوشش مىكند او را در همان جهت خراب كند . اين ديگر جنس و طبيعتش اين طور شده ، و خودش يك آدم متزلزل و مردّد الذات است ، دستش به هيچ جا بند نيست ، هر كسى را كه ببيند به جايى بند است كأنّه ناراحت مىشود و مىخواهد دستش را از آنجا بكَند .\r\n\r\n\r\n\r\n\r\n","description":"","footnote":"\r\n( 1 )\r\n. غذاى سمى با افراد چه مىكند ؟ حرف او وقتى به افراد مىرسد ، كار يك غذاى سمى را مىكند .\r\n","page_name":" 654 ","page_number":654},
  {"content":"\r\n\r\nپس اعمال انسان ميوه‌هاى وجود انسان است ، اخلاق انسان شاخه‌هاى وجود انسان است ، عقايد انسان ريشه‌هاى درخت وجود انسان است و اساساً روح انسان نيست جز يك درخت ، يك درخت پرريشه و پرشاخه و پرميوه و پربرگ ، درختى كه در اين دنيا انسان بايد خودش را پيوند بزند و در اين دنياست كه اين درخت ، درخت طوبى يا زقّوم مىشود با دو تفاوت : يكى اين كه در دنيا ثمرهء اين درخت را انسان تنها خودش نمىچيند ، احياناً به ديگران هم مىدهد ، ديگران هم از ميوه‌هاى اين درخت مىخورند ، اگر شيرين باشد شيرين و اگر تلخ باشد تلخ ؛ تفاوت دوم اين است كه انسان [ واقعيت 
  ] خودش [ را 
  ] در دنيا [ درك نمىكند . 
  ] حكما ثابت كرده‌اند كه روح انسان در دنيا مادامى كه با اين بدن هست حالت موجودى را دارد كه عضوش را بىحس كرده‌اند ، حالت تخديرشده دارد ، يعنى آنچه را كه از درون خودش بايد درك كند درك نمىكند ، مثل آدمى است كه موجبات درد در او هست ولى فعلًا يك آمپول به عضو زده‌اند و آن را تخدير كرده‌اند و چيزى احساس نمىكند . ولى اين مخدر براى هميشه باقى نخواهد ماند ، روزى خواهد آمد كه از بين برود ، وقتى از بين رفت انسان واقعيت را درك مىكند .\r\nبه بيان ديگر انسان در دنيا [ نسبت به آخرت 
  ] اين دو تفاوت را دارد ؛ يكى اينكه ثمرهء درختش را ديگران هم مىچينند ، اگر شيرين است شيرين و اگر تلخ است تلخ ، ولى در آخرت فقط خودش است كه ثمره را مىچيند ، چون عمل است ؛ يعنى در آنجا ثمرهء عمل او را ، چه خوب چه بد ، كس ديگر نمىچيند ، اگر كس ديگر هم استفاده ببرد به دليل پيوندى است كه در دنيا با اين برقرار كرده ، يعنى از اين درخت ، پيوندى به خودش زده ، كه [ در 
  ] مسئلهء «   يَوْمَ لا يُغْنِي مَوْلًى عَنْ مَوْلًى شَيْئاً وَ لا هُمْ يُنْصَرُونَ . إِلَّا مَنْ رَحِمَ اللَّهُ »   « 1 » كه در اخبار داريم مقصود شفاعت [ است ، 
  ] شفاعت تابع پيوندى است كه انسان از درخت شفيع در دنيا به درخت خودش زده باشد و الّا انسان [ به صورت 
  ] درخت پيوند نزدهء صددرصد تلخ امكان ندارد كه از ميوهء يك درخت شيرين استفاده كند . پس آن هم باز پيوندش مربوط به دنياست . در آنجا انسان از تمام آن ميوه‌هاى درخت وجود خودش كه اعمال خودش است [ بهره‌مند است . تفاوت ديگر اين است كه در آخرتْ انسان 
  ] با خودش مواجه مىشود ، واقعاً\r\n\r\n\r\n\r\n\r\n","description":"","footnote":"\r\n( 1 ) . دخان / 41 و 42 .\r\n","page_name":" 655 ","page_number":655},
  {"content":"\r\n\r\nخودش را يك درخت مىبيند ، درختى كه آنقدر ميوه دارد الى ماشاءاللَّه ؛ و بعضى افراد ميوه‌هايشان در نهايت درجه شيرين و مطبوع و آن ديگرى كه درختش زقّوم است ميوه‌هايش آنچنان تلخ است كه به تعبير ما از زهر مار تلختر . ولى در عين حال با همهء آن تلخى آنچنان گرسنگى و جوعى دارد كه همهء آنها را مىخورد و شكم خودش را پر مىكند ، چون همانهايى است كه در دنيا خورده . آنچه در آنجا مىخورد تجسم آن چيزى است كه در دنيا خورده .\r\nپس در عالم آخرت ، ما درختى در بهشت داريم و درختى در جهنم . انسان ممكن است به صورت آن درخت بهشتى دربيايد ، ممكن است به صورت اين درخت جهنمى دربيايد . به عبارت ديگر انسان ممكن است عضوى و شاخه‌اى از درخت بهشتى باشد و ممكن است عضوى و شاخه‌اى از درخت جهنمى باشد . براى كسى قطعى نكرده‌اند كه تو حتماً از آن درختى يا حتماً از اين درختى ؛ نه ، هر كسى در اين دنيا مىتواند خودش را عضوى و جزئى و شاخه‌اى از آن درخت بكند و مىتواند عضوى و جزئى و شاخه‌اى از اين درخت بكند .\r\n\r\nدرخت « زقّوم »\r\nدر چند جاى قرآن نام « زقّوم » آمده است كه در دو جا به تعبير « شجرةالزقّوم » است ، يكى در سورهء « وَالصّافات » بود كه خوانديم ، يكى هم در همين سورهء دخان . در سورهء « وَالصّافات » خوانديم : «  إِنَّها شَجَرَةٌ تَخْرُجُ فِي أَصْلِ الْجَحِيمِ »  « 1 » درختى است كه در اصل و متن جهنم مىرويد . آنهايى كه اهل به اصطلاح اشاره هستند ، در كلمات خودشان اين طور بيان كرده‌اند كه جحيم يا جهنم به تعبير ديگر ، تجسم طبيعت در اين دنياست ، و به عبارت ديگر تجسم ماده‌پرستى و طبيعت‌پرستى در اين دنياست ، كه شواهد از خود قرآن كريم در اين زمينه زياد است . در سورهء « القارعه » اين‌طور مىخوانيم :\r\nبِسْمِ اللَّهِ الرَّحْمنِ الرَّحيمِ        الْقارِعَةُ . مَا الْقارِعَةُ . وَ ما أَدْراكَ مَا الْقارِعَةُ . يَوْمَ يَكُونُ النَّاسُ كَالْفَراشِ الْمَبْثُوثِ . وَ تَكُونُ الْجِبالُ كَالْعِهْنِ الْمَنْفُوشِ . فَأَمَّا مَنْ       \r\n\r\n\r\n\r\n\r\n","description":"","footnote":"\r\n( 1 ) . الصافّات / 64 .\r\n","page_name":" 656 ","page_number":656},
  {"content":"\r\n\r\n      ثَقُلَتْ مَوازِينُهُ . فَهُوَ فِي عِيشَةٍ راضِيَةٍ . وَ أَمَّا مَنْ خَفَّتْ مَوازِينُهُ . فَأُمُّهُ هاوِيَةٌ . وَ ما أَدْراكَ ما هِيَهْ . نارٌ حامِيَةٌ .      \r\nمن مرحوم آقاى شاه‌آبادى ( رضوان اللَّه عليه ) را خيلى كم ديده بودم ، يعنى وقتى ما رفتيم قم ايشان تهران بودند ، [ ولى 
  ] چون از استادان ما « 1 » خيلى به ايشان ارادت داشتند و تمجيد مىكردند ، گاهى كه به تهران مىآمديم ، پاى منبر ايشان مىرفتيم . يك وقت يادم هست كه رفته بودم ، ديدم ايشان داشت همين آيه را معنى مىكرد : «  وَ أَمَّا مَنْ خَفَّتْ مَوازِينُهُ  » آن كه ميزانش سبك است . مكرر گفته‌ايم قرآن نمىگويد ميزانى كه در قيامت است دو كفه دارد ، يك طرف اعمال نيك را مىگذارند يك طرف اعمال بد را ؛ يك كفه بيشتر ندارد كه اعمال خوب را آنجا مىگذارند ، مثل ترازوهاى جديد . هر كسى كه ميزانش سنگين است « فَهُوَ فى عيشَةٍ راضِيَةٍ » ، آن كه سبك است نه . غرضم چيز ديگرى است : « فَامُّهُ هاوِيَةٌ » . « ام » در اصل يعنى مادر ، مادر را هم « مادر » مىگويند به اعتبار اينكه ما يَأُمُّ الانسان است ، يعنى مقصد بچه است . مادر از آن جهت مادر - و « ام » در عربى - گفته مىشود كه از مادهء امَّ يَأُمُّ است ، چون بچه اساساً به هر طرف كه برود آخرش برمىگردد به سوى مادر ، و مادر مقصد اوست ، غايت و هدف و مقصد بچه اوست . آنجا دارد : « فَامُّهُ هاوِيَةٌ » مادرش هاويه است « وَ ما ادْريكَ ماهِيَهْ » هاويه چيست ؟ « نارٌ حامِيَةٌ » آتشى است داغ . حالا چرا اينجا گفته شده كه اين امّ است ، مادر است ؟ اولًا به چه مناسبت جهنم را به مادر انسان جهنمى تعبير كرده‌اند ؟ براى اينكه اين چيزى كه امروز به آن رسيده همان مقصدى است كه در دنيا داشته ؛ به همان رسيده كه در دنيا آن را مىخواسته است . به جاى ديگر نمىرفته كه او را به اينجا آورده باشند ؛ او را به همان جا مىبرند كه به سوى آنجا مىرفته است .\r\n«    فَأُمُّهُ هاوِيَةٌ . وَ ما أَدْراكَ ما هِيَهْ . نارٌ حامِيَةٌ    » . اينجا خود آيه كاملًا موضوع را مشخص مىكند كه چگونه افرادى كه تمام همّ و مقصد و خواسته و آرزوها و آمالشان ، تمام آنچه درباره‌اش فكر مىكنند و مىانديشند ماديات زندگى است و از معنويت در آنها هيچ خبرى نيست ، همان كسانى هستند كه اصلًا جز جهنم و آتش\r\n\r\n\r\n\r\n\r\n","description":"","footnote":"\r\n( 1 ) . [ مقصود امام خمينى ( ره ) است . 
  ]\r\n","page_name":" 657 ","page_number":657},
  {"content":"\r\n\r\nجهنم چيز ديگرى را قصد نمىكنند ، يعنى آنچه كه در آنجا هست تجسم همين است كه اينها در دنيا داشته‌اند . آنوقت اين درخت از كجا رشد مىكند ؟ از همين حالتى كه انسان در متن دنيا قرار مىگيرد . اين درخت كه به نام « درخت زقّوم » است ، كه درختى است كه در آن اصل و متن جحيم و در آن عمق جهنم مىرويد ، يعنى تمام وجود انسان يك وجود جهنمى مىشود ، اصلًا خودش جهنم است . اين درختى كه از آن عمق و ريشهء قلب خود اين [ انسان 
  ] رشد و طلوع كرده است ، اين خود همين آدم است و اين [ انسان 
  ] خودش در اينجا عين جهنم شده ، يعنى در آنجا يك پارچه آتشِ تجسم يافته است . اين است كه آنجا مىفرمايد : «   إِنَّها شَجَرَةٌ تَخْرُجُ فِي أَصْلِ الْجَحِيمِ . طَلْعُها كَأَنَّهُ رُؤُسُ الشَّياطِينِ   » . « طَلْع » آن مايع و نطفه‌اى را مىگويند كه در درخت خرماى نر وجود دارد ، از اين مىگيرند و مىپاشند در درختهاى خرماى ماده تا ميوه بدهد ، و يا گاهى گرد اينها را ممكن است باد ببرد و برساند . خلاصه حكم نطفه را دارد كه مولّد است . آنجا تعبير اين است : «  طَلْعُها كَأَنَّهُ رُؤُسُ الشَّياطِينِ  » گويا كلّه‌هاى شيطان است . در آيهء «  وَ قَيَّضْنا لَهُمْ قُرَناءَ »  « 1 » خوانديم كه براى افرادى از شيطانها قرينهايى پيدا مىشود كه شيطانهايى است كه از وجود خود اينها آفريده مىشوند . آن سلسله از اخلاق شيطانى اينها كه حكم طلع را دارد و مولّد است و منشأ پيدايش يك سلسله شيطانهاى ديگر و اخلاق فاسدهء ديگر مىشود ، يعنى رئوس شياطين و سرهاى شياطين ؛ درواقع شياطين بزرگ در اينجا مىرويند و از اينها شيطانهايى و از اين شيطانها شيطانهايى و قرينهايى . اين است كه اينجا مىفرمايد :\r\n«   إِنَّ شَجَرَةَ الزَّقُّومِ . طَعامُ الْأَثِيمِ   » . البته مفسرين مىگويند اينجا يك « مِنْ » در تقدير است : « انَّ مِنْ شَجَرَةِ الزَّقّومِ طَعامُ الْاثيمِ » غذاى اين گنهكار از درخت زقّوم است ، ولى به حكم اينكه خود درخت زقّوم هم از اول به صورت غذا به وجود آمده بعيد نيست كه علت اينكه قرآن « مِنْ » را انداخته و گفته «   إِنَّ شَجَرَةَ الزَّقُّومِ . طَعامُ الْأَثِيمِ   » اين است كه گذشته از اينكه ميوه‌هاى اين درخت غذاهاى اينها در آنجاست ، خود اين درخت هم به صورت تغذّى به وجود آمده . حالا به اين جهت كار نداريم .\r\n«   إِنَّ شَجَرَةَ الزَّقُّومِ . طَعامُ الْأَثِيمِ   » غذاى اين گنهكاران از اين درخت زقّوم است . در سورهء واقعه اين طور خوانديم : «   ثُمَّ إِنَّكُمْ أَيُّهَا الضَّالُّونَ الْمُكَذِّبُونَ . لَآكِلُونَ مِنْ شَجَرٍ مِنْ  \r\n\r\n\r\n\r\n\r\n","description":"","footnote":"\r\n( 1 ) . فصّلت / 25 .\r\n","page_name":" 658 ","page_number":658},
  {"content":"\r\n\r\n  زَقُّومٍ . فَمالِؤُنَ مِنْهَا الْبُطُونَ »   « 1 » . مگر در دنيا همين طور نيست ؟ در دنيا وقتى انسان از درخت خبيث اخلاق خودش ميوه مىچيند ، در اعمال كثيف فاسد خودش به يكىدو تا قناعت نمىكند ، تكرار و تكرار ، كه خودش را پر مىكند ؛ يك نوع گرسنگى و جوعى نسبت به اعمال فاسد پيدا مىكند . آنجا هم اين طور است . «   إِنَّ شَجَرَةَ الزَّقُّومِ . طَعامُ الْأَثِيمِ   » درخت زقّوم - يا از درخت زقّوم - غذاى گنهكار است ، يعنى از همان ميوه‌هايى كه در دنيا كاشته است ، در واقع از ميوه‌هاى وجود خودش ، در آنجا مىخورد . «  كَالْمُهْلِ يَغْلِي فِي الْبُطُونِ  » . اثرش را بيان مىكند : بعد از خوردن ، در شكم مانند فلز گداخته مىجوشد ( و اينها عجيب تعبيرهايى است ! ) . اين تا اندازه‌اى يك امر محسوس است : هر عملى كه انسان انجام بدهد كه با فطرت انسانى انسان سازگار باشد حكم يك غذاى مطبوع را دارد ، يعنى به دنبال خودش آرامش و بهجت و لذت مىآورد ، و هر كار گناه و معصيتى كه انسان انجام مىدهد اثر آن معصيت نوعى عدم تعادل ، ناراحتى و جوشش است و تا ضعف اعصاب هم مىكشد .\r\nتازه اين اثرها در دنيا خيلى كم ظاهر مىشود . كارى است بر ضد فطرت اوليهء انسان .\r\nامروز اين مطلب از نظر روان‌شناسى تأييد و ثابت شده است كه كارهاى نيك انسان اثرهاى مطبوع و سالم و رشددهنده و آرامش‌بخش در روح انسان ايجاد مىكند و كارهاى خلاف و انحرافى و گناه و معصيت ، درست اثر عكس اينها را دارد .\r\nآدم منحرف از يك طرف حرص و ولعى دارد براى گناه ، و از طرف ديگر بعد كه مرتكب مىشود دغدغه و اضطراب و ناراحتىِ آن را دارد ؛ ولى باز هم تكرار مىكند .\r\nمىفرمايد حالا كه خوردند چطور ؟ گرسنگى رفع مىشود ؟ همان تلخىِ آن است ؟\r\nخيلى چيزها هست كه تلخ است ، وقتى آدم مىخورد ناراحتىاش فقط در همان ذائقه است ، از ذائقه كه رد شد ديگر چيزى نيست . نه ، وقتى هم كه خوردند تازه مثل اين است كه آدم مس گداخته خورده باشد : « كَالْمُهْلِ يَغْلى فِى الْبُطون » مانند فلز گداخته در شكمها غليان دارد « كَغَلْىِ الْحَميم » آب را كه روى آتش بگذاريد چگونه غليان پيدا مىكند ؟ اين طور غليان دارد .\r\nگفتيم در آن آيه مىفرمايد : «  إِنَّها شَجَرَةٌ تَخْرُجُ فِي أَصْلِ الْجَحِيمِ  » [ آن درختى است كه 
  ] در همان متن و عمق و وسط جهنم مىرويد . اينجا مىفرمايد : «  خُذُوهُ فَاعْتِلُوهُ إِلى \r\n\r\n\r\n\r\n\r\n","description":"","footnote":"\r\n( 1 ) . واقعه / 51 - 53 .\r\n","page_name":" 659 ","page_number":659},
  {"content":"\r\n\r\nسَواءِ الْجَحيم » به فرشتگان گفته مىشود اين را بگيريد و بكِشيد به همان وسط جهنم ببريد ، اين ديگر زقّوم است ، درختش هم آنجا روييده است . «  ثُمَّ صُبُّوا فَوْقَ رَأْسِهِ مِنْ عَذابِ الْحَمِيمِ  » از بالاسر او هم از عذاب آب داغ بر فرق او و بر سر او بريزيد ، كه دو عذاب است : عذابى كه از درون خودش مىكشد و عذابى كه از بيرون به نحو ديگرى بر او مىريزد ، كه باز خود اين هم تجسم گناه گناهكار در دنياست ؛ رنجهايى كه در درون خودش متحمل مىشود كه اثرش را در اين دنيا احساس مىكند ، و رنجها و عكس‌العمل‌هايى كه عملهاى كثيف و بد دارد كه از ديگران هم به انسان مىرسد . بعد به او مىگويند : «  ذُقْ إِنَّكَ أَنْتَ الْعَزِيزُ الْكَرِيمُ  » بچش ، تو همان آقاى عزيز و بزرگوار دنيا هستى ، يعنى همان كسى هستى كه در دنيا آنچنان مغرور بودى ، براى خودت عزتى و شخصيتى و اهميتى قائل بودى ما فوق اينكه سخن خدا را گوش كنى ، ( قبلًا خوانديم : وَ أَنْ لاتَعْلوا عَلَى اللَّه « 1 » ) علوّ علَى اللَّه داشتى ، مىخواستى بر خدا تكبر بجويى ؛ چون امر خدا را دون شأن دانستن ، بر خدا تكبر كردن است و اين شنيع‌ترين اقسام تكبر است .\r\n\r\nسخن سارتر دربارهء عصيان در مقابل خدا\r\nبعضى از فلسفه‌هاى امروز ، ايستادن در مقابل خدا را عالىترين كمال انسان مىشمارند . ژان پل سارتر كتابى دارد به نام خدا و شيطان بر اساس فكرها و حسابهايى كه راجع به مفهوم آزادى انسان دارد و راجع به اينكه اصلًا تمام شخصيت انسان آزادى است و لازمهء آزادى همان « نه » گفتن و تمرد كردن و تسليم هيچ چيزى نبودن و در مقابل همه‌چيز عاصى بودن ( عصيان مطلق ) و ايستادن در مقابل همه‌چيز و از آن جمله خداست ( حالا به خدا هم چندان اعتقاد ندارد : اگر خدايى باشد ) . همين ديشب مقاله‌اى را يكى از همين تيپ افراد در روزنامهء كيهان نوشته بود راجع به حافظ ، و در واقع بايد گفت راجع به مسخ حافظ . اين بيچاره را هم آنچنان دارند مسخ مىكنند كه خدا مىداند ! ظاهراً به مناسبت اين شعر ( كه اصلًا اين شعرهاى حافظ را هم هيچ درك نمىكنند ) : « جلوه‌اى كرد رخش ديد ملك عشق نداشت » بحث را كشانده بود به مسئلهء شيطان و خدا ، كه حافظ هم شايد در فلان\r\n\r\n\r\n\r\n\r\n","description":"","footnote":"\r\n( 1 ) . دخان / 19 .\r\n","page_name":" 660 ","page_number":660},
  {"content":"\r\n\r\nشعر نظرش به شيطان است ، بالاخره شيطان هر چه بود در مقابل او خود نشان داد ؛ اين نهايت كمال است براى شيطان و نهايت بدبختى و ذلت است از آدم و از همهء فرشتگان كه تا خدا گفت سجده كنيد ، همهء فرشتگان گفتند چَشم . آن كه از خودش شخصيت نشان داد شيطان بود ، گفت ابداً ، اعتنا ندارم . حرفشان به اين شكل است .\r\nتكبر ، تسليم نبودن ، عصيان كردن ولو در مقابل خدا ، كمال انسانيت است . شيطان شدن و « نه » گفتن ، سجده نمىكنم ، امرت را اطاعت نمىكنم ، اين كمال است ، چون در مقابل او هم باز از خودش خود نشان مىدهد ، شخصيت نشان مىدهد ، بىشخصيتى نشان نمىدهد كه بگويد بله .\r\n\r\nداستان گربهء مزاحم\r\nاين همان العزيز الكريم است كه قرآن دارد مىگويد . حالا در قديم آن العزيز الكريم‌ها فلسفه نداشتند ، امروز اگزيستانسياليسم دارد فلسفه هم برايش مىسازد . داستان معروف آن گربه‌اى است كه يك بابايى گربهء مزاحمى داشت و هر وقت سفره‌اش را پهن مىكرد اين گربه مىآمد يك « مَوْ » مىگفت . او هم چيزى به او مىداد ولى گربه هم كه بىحياست ، گوشتهايش را مىدزديد . او هم نمىخواست اين گربه را ناراحت كند . براى اينكه خودش را از شر او خلاص كند ، روزى گربه را داخل جوال كرد و رفت در محلهء ديگرى انداخت و خيال خودش را راحت كرد . سر ظهر كه آمد سفره‌اش را پهن كرد و با خيال راحت نشست ، ديد گربه آمد سر سفره گفت « مَوْ » . عجب كارى ! اين از كجا راه را پيدا كرد ؟ ! اين دفعه رفت او را در بيرون شهر انداخت ، باز به خيال اينكه خيال خودش را راحت كرده . روز ديگر آمد سر سفره نشست ، باز اين گربه آمد گفت « مَوْ » . خدايا اين را چكار بكنم ؟ به شر اين گرفتار شده‌ام ! آخرش گفت من يك بلايى به سر تو بياورم كه ديگر نتوانى بيايى .\r\nرفت تخته‌اى درست كرد و روى آن را قيراندود كرد و پاى گربه را روى اين قيرها محكم كرد و او را برد در رود نيل روى آب رها كرد . گربه هم رفت . اتفاقاً حاكم وقت در كنارى نشسته بود و داشت اين رود را تماشا مىكرد ، يك وقت از دور ديد يك موجودى دارد به اين سو مىآيد . وقتى نزديك شد به غواصان گفت ببينيد آن چيست ، برويد آن را بياوريد . غواصان رفتند نزديك ، ديدند يك گربه است ، ولى امر بود بايد مىآوردند ، گربه را سالم آوردند تحويل دادند . حدس زدند ، گفتند هر كه\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nهست مزاحم اين گربه شده . پاى او را از قيرها باز كردند ؛ بعد حاكم برداشت حكمى نوشت و به گردن اين گربه انداخت كه : « حكم پادشاه است ، از اين ساعت اين گربه در هر خانه‌اى كه رفت هيچ كس حق ندارد مزاحمش بشود ( به يمن اينكه شاه نجاتش داده ) » . بعد از چند روز آن صاحبخانه نشسته بود و سفره را پهن كرده بود ، گربه آمد گفت « مَوْ » ، ولى [ ديد 
  ] اين دفعه يك چيزى هم به گردنش دارد . چيزى جلوى گربه انداخت و آرام آن نخ را از گردنش باز كرد ، ديد يك ابلاغ هم دارد ، ابلاغ خيلى محكمى ؛ گفت تا حالا كه ابلاغ نداشتى ما از عهدهء تو برنمىآمديم ، حالا كه داراى ابلاغ و حكم هم شده‌اى ، ما بعد از اين تسليم جناب شما هستيم ! مسئلهء تمرد و ايستادگى در مقابل حق ، تا اگزيستانسياليسم نيامده بود لااقل فلسفه نداشت ، حالا داراى فلسفه هم شده است كه بله اين جور بايد بود .\r\nاين تكبر بر خدا و ايستادگى در برابر خدا و « نه » گفتن در مقابل ذات حق ، ضد انسانىترين چيزهاست . من در مقالاتى تحت عنوان « سيرى در نهج‌البلاغه » به مناسبتى رسيدم به همين جا كه اصلًا اين مسئلهء ترك دنيا و دنياپرستى در نهج‌البلاغه بر چه اساسى است ؛ كه اين برمىگردد به امر كمال انسان و به اينكه اگر انسان نبايد در مقابل ماديات تسليم باشد و نبايد بندهء ماديات باشد ، چه فرق مىكند ، بنده بودن بنده بودن است ، اگر انسان بندهء خدا هم باشد بالاخره بندگى بندگى است ؛ در آنجا بحث خوبى شده است .\r\n\r\nفراموش كردن « خود »\r\nعزيز كريم واقعى خداست ؛ العزيز اوست و الكريم اوست . كسى در مقابل خدا خودش را عزيز و كريم بداند اين همان عصيان در مقابل حق و تكبر بر ذات پروردگار است ؛ آخرين نتيجه‌اش همين است كه قرآن ذكر مىكند : «        إِنَّ شَجَرَةَ الزَّقُّومِ . طَعامُ الْأَثِيمِ . كَالْمُهْلِ يَغْلِي فِي الْبُطُونِ . كَغَلْيِ الْحَمِيمِ . خُذُوهُ فَاعْتِلُوهُ إِلى سَواءِ الْجَحِيمِ . ثُمَّ صُبُّوا فَوْقَ رَأْسِهِ مِنْ عَذابِ الْحَمِيمِ . ذُقْ إِنَّكَ أَنْتَ الْعَزِيزُ الْكَرِيمُ        » . خدا موجودى جدا از انسان نيست كه انسان بگويد من خودم را حفظ مىكنم در مقابل او ؛ او را طرد مىكنم خودم را حفظ مىكنم . « خود » انسان با خدا حفظ مىشود . در آيات ديگر قرآن\r\n\r\n","description":"","footnote":"","page_name":" 662 ","page_number":662},
  {"content":"\r\n\r\nخوانده‌ايم : « وَ لاتَكونوا كَالَّذينَ نَسوُا اللَّهَ فَانْسيهُمْ انْفُسَهُمْ » « 1 » آدمى كه خدا را فراموش كند خودش را فراموش كرده ، نه اينكه خودش را دريافته و خدا را فراموش كرده ؛ آن كه خدا را از دست بدهد خودش را از دست داده . « قُلْ انَّ الْخاسِرينَ الَّذينَ خَسِروا انْفُسَهُمْ » « 2 » . اشتباه اينها اين است ؛ مىگويند انسان خودش را بازيابد و بازيافتن انسان خودش را به اين است كه همه چيز را طرد كند . پس همه چيز را طرد كند حتى خودش را ! خداوند غايت كمال انسان است . يك موجود [ اگر 
  ] آن غايت كمال خودش را بجويد خودش را جستجو كرده است نه اينكه يك بيگانه از خودش را جستجو كرده است . يك رباعى به شيخ اشراق نسبت مىدهند ، خيلى رباعى خوبى است :\r\n هان تا سر رشتهء خرد گم نكنى * خود را ز براى نيك و بد گم نكنى\r\nرهرو تويى و راه تويى منزل تو * هشدار كه راهِ « خود » به « خود » گم نكنى \r\nخيلى حرف عجيبى است ! مىگويد آدمى كه به سوى خدا مىرود در واقع به سوى خود واقعى خودش مىرود ، در واقع به يك معنا از « ناخود » به « خود » مىرود . آن خودى را كه بايد رها كند آن خود « ناخود » است ، خودِ عوضى است ؛ انسان از آن خود موهوم خيالى به سوى خود واقعى خودش مىرود .\r\nآنگاه به اين متكبر علىاللَّه ، به اين مدعى خدايى مىگويند : «  ذُقْ إِنَّكَ أَنْتَ الْعَزِيزُ الْكَرِيمُ  » [ بچش 
  ] اى كسى كه مدعى خدايى بودى « 3 » . « انَّ هذا ما كُنْتُمْ بِهِ تَمْتَرونَ » اين همان چيزى است كه شما در دنيا قبولش نداشتيد ، آنهايى را كه در دنيا قبول نداشتيد حالا واقعيتش را مىبينيد .\r\n« انَّ الْمُتَّقينَ فى مَقامٍ امينٍ » اما متقيان ، پرهيزكاران در قرارگاهى امن [ به سر\r\n\r\n\r\n\r\n\r\n","description":"","footnote":"\r\n( 1 ) . حشر / 19 .\r\n( 2 ) . زمر / 15 .\r\n( 3 ) . يك مضمونى براى حاج محمد كريم خان رئيس شيخيها نقل مىكنند ، مىگويند هميشه امضا مىكرد « الاثيم محمد كريم » ، يك كسى آمد [ امضايى از او گرفت 
  ] و بعد در ذيل امضايش نوشت : « انَّ شَجَرَتَ الزَّقّومِ . طَعامُ الْاثيمِ . كَالْمُهْلِ يَغْلى فِى الْبُطونِ . . . انَّكَ انْتَ الْعَزيزُ الْكَريمُ » .\r\n","page_name":" 663 ","page_number":663},
  {"content":"\r\n\r\nمىبرند . 
  ] براى آنها ( بدكاران ) « كَالْمُهْلِ يَغْلى فِى الْبُطون » بود ، غليان و جوشش بود ، و گفتيم كه هميشه كار خير و كار حق امنيت‌آور است ، و آن امن و امانى كه متقيان در آنجا دارند نتيجهء امن و امان دنياست كه « الا بِذِكْرِاللَّهِ تَطْمَئِنُّ الْقُلوبُ » « 1 » .\r\n« فى جَنّاتٍ وَ عُيونٍ » در باغها ، در بهشتها و در ميان چشمه‌ها « يَلْبَسونَ مِنْ سُنْدُسٍ وَ اسْتَبْرَقٍ مُتَقابِلينَ » از انواع جامه‌هاى ديبا ، نازك و ستبر مىپوشند ، روبروى هم مىنشينند و از مجالست با يكديگر لذت مىبرند . « كَذلِكَ » اينچنين « وَ زَوَّجْناهُمْ بِحورٍ عينٍ » و جفت و قرين قرار مىدهيم آنها را به سياه‌چشمان خوش چشمى ، كه ممكن است مقصود همان زوجات دنياشان باشد كه شامل حورالعين آخرت هم مىشود ( در آيات پيش اين طور خوانديم ) . « يَدْعونَ فيها بِكُلِّ فاكِهَةٍ امِنينَ » مىخواهند و مىخوانند هر نوع ميوه‌اى را . تكرار مىكند : در نهايت امن و امان و آرامش به سر مىبرند . « لا يَذوقونَ فيهَا الْمَوْتَ الَّا الْمَوْتَةَ الْاولى وَ وَقيهُمْ عَذابَ الْجَحيم » در آنجا ديگر مرگ وجود ندارد ، ديگر مرگى نمىچشند . براى اهل بهشت تصور اينكه مرگى وجود داشته باشد نهايت ناراحتى است ؛ براى اهل جهنم تصور اينكه مرگى وجود داشته باشد نهايت بشارت است . به اينها وقتى مىگويند مرگى نيست ، اين بزرگترين عذابهاست ؛ به آنها وقتى مىگويند ديگر مرگى نيست بزرگترين بشارتهاست . « وَ وَقيهُمْ عَذابَ الْجَحيم » خداى آنها آنان را از عذاب جحيم نگهدارى كرده است . ( از متقين شروع شد كه از مادهء « تقوا » و « وَقْو » و « وَقْى » و نگهدارى است و تقريباً به اينجا ختم مىشود كه « وَ وَقيهُمْ » خدا هم آنها را نگهدارى كرده است . ) انسان تا در دنيا خودش را از آنچه كه موجب جهنم است نگه ندارد در آخرت از جهنم نگهدارى نمىشود . « فَضْلًا مِنْ رَبِّكَ » همهء اينها تفضلات پروردگار توست . اهل بهشت هر چه را كه دارند فضل پروردگار مىبينند « ذلِكَ هُوَ الْفَوْزُ الْعَظيمُ » و رستگارى بزرگ اين است .\r\n\r\nتوجه اهل بهشت به كرامت بودن نعمتهاى بهشتى\r\nنكته‌اى را عرض مىكنم و آن اين است : براى آن گروه از اهل بهشت كه اهل معرفت هستند نعمتهاى بهشتى از دو جهت نعمت است : يك جهت خود همين نعمت بودن اين نعمت ، كه نعمت براى انسان نعمت است ، همين طور كه در دنيا هم ، قطع نظر از هر\r\n\r\n\r\n\r\n\r\n","description":"","footnote":"\r\n( 1 ) . رعد / 28 .\r\n","page_name":" 664 ","page_number":664},
  {"content":"\r\n\r\nچيزى ، ميوهء خوب ، غذاى خوب ، لباس خوب براى انسان نعمت است . چيزى كه براى يك شخص صاحبدل بالاتر است ، جنبهء كرامت بودن و تفضل بودن آن است ؛ يعنى اگر شما يك شخص فوق‌العاده مورد احترام و محبوبى داشته باشيد چنانچه او هديه‌اى براى شما بفرستد ، اينجا شما دو لذت داريد كه يكى از آن دو صد درجه بيشتر از ديگرى است : يكى اينكه اين مثلًا سيبى كه او فرستاده است سيب است مثل همهء سيبهاى ديگر ؛ ديگر اينكه مىگوييد اين سيبى است كه فلان كس فرستاده . اين ديگر لذت روحى مطلب است . اهل حقيقت نعمتهاى بهشتى را كه از خدا مىخواهند توجهشان به هديه بودن و فضل بودن آنهاست ، به تفضل بودن و كرامت بودن آنهاست ؛ يعنى از اين جهت كه احساس مىكنند آنچه كه دارند هديهء محبوبشان است ، هديهء خداست ، براى آنها هزاران درجه بيشتر لذت‌بخش است از خود ميوه از آن جهت كه ميوه ميوه است . اين است كه در آخر به اين نكته اشاره مىكند : « فَضْلًا مِنْ رَبِّكَ » در حالى كه اين تفضل پروردگار است ؛ و آنها اين « فَضْلًا مِنْ رَبِّكَ » را احساس مىكنند ، درك مىكنند كه اين فضل اوست ؛ استفاده كنيد كه فضل اوست .\r\nيك جامه ، يك مداد ، يك كتاب و هر چيزى را اگر يك شخص مورد احترام و محبوب به انسان داده باشد ، اصلًا آدم به چشم ديگرى به آن نگاه مىكند ، افتخار ديگرى براى او دارد ؛ و براى آنها اين جهتش مورد نظر است نه آن جهتهاى ظاهرى و جسمانى .\r\n« ذلِكَ هُوَ الْفَوْزُ الْعَظيمُ » آن است رستگارى بزرگ . بعد مىفرمايد : « فَانَّما يَسَّرْناهُ بِلِسانِكَ لَعَلَّهُمْ يَتَذَكَّرونَ . فَارْتَقِبْ انَّهُمْ مُرْتَقِبونَ » . برمىگردد به آيات اول كه « حم .\r\nوَ اْلكِتابِ الْمُبينِ . انّا انْزَلْناهُ فى لَيْلَةٍ مُبارَكَةٍ . . . » بعد از همهء اين مطلبها كه گفته شد ، همانا ما قرآن را آسان كرديم به زبان تو ؛ يعنى اين را وارد كرديم به زبان تو ؛ از مقام عالى و شامخى كه فوق مقام لسان و لفظ بود ، « انّا انْزَلْناهُ فى لَيْلَةٍ مُبارَكَةٍ » بود [ تنزل داديم و 
  ] ما اين را ميسّر كرديم ؛ مثل اين كه چيزى در يك مقام خيلى عالى باشد ، آن را در دسترس قرار بدهند . گفتيم از آيات قرآن استفاده مىشود كه قرآن خودش حقيقتى است در يك مقام عالى : « فى كِتابٍ مَكْنونٍ . لايَمَسُّهُ الَّا الْمُطَهَّرونَ » « 1 » ، بعد ، از مقام عالى خودش نزول پيدا كرد به قلب مبارك رسول اكرم و بعد به صورت لفظ آمد ، براى\r\n\r\n\r\n\r\n\r\n","description":"","footnote":"\r\n( 1 ) . واقعه / 78 و 79 .\r\n","page_name":" 665 ","page_number":665},
  {"content":"\r\n\r\nچه ؟ براى اينكه مردم متذكر بشوند . « فَانَّما يَسَّرْناهُ بِلِسانِكَ لَعَلَّهُمْ يَتَذَكَّرونَ » اين را ما تسهيل و آسان كرديم ، يعنى سهل‌المنال كرديم ، در دسترس قرار داديم ( در يك آيهء ديگر مىفرمايد : «  وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ »  « 1 » اينجا هم « يَسَّرْنَا الْقُرْآنَ » همين مفهوم را دارد ) « لَعَلَّهُمْ يَتَذَكَّرونَ » باشد كه اينها متذكر شوند . « فَارْتَقِبْ انَّهُمْ مُرْتَقِبون » ( چون پايان كار را هم براى دو دسته گفتيم ) بنابراين تو انتظار بكش كه آنان هم انتظار مىكشند ، يعنى بدان كه چنين حقيقتى بدون شك و شبهه در پيش رو هست . و صلّى اللَّه على محمد و آله الطاهرين .\r\n\r\n\r\n\r\n\r\n","description":"","footnote":"\r\n( 1 )\r\n","page_name":" 666 ","page_number":666},
  {"content":"\r\n\r\n\r\n[ تفسير سورهء جاثيه 
  ]\r\n\r\nتفسير سورهء جاثيه ( 1 )\r\nبسم اللَّه الرحمن الرحيم\r\nالحمد للَّه‌رب العالمين . . . اعوذ باللَّه من الشيطان الرجيم بسم اللَّه الرحمن الرحيم :\r\n       حم . تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ . إِنَّ فِي السَّماواتِ وَ الْأَرْضِ لَآياتٍ لِلْمُؤْمِنِينَ . وَ فِي خَلْقِكُمْ وَ ما يَبُثُّ مِنْ دابَّةٍ آياتٌ لِقَوْمٍ يُوقِنُونَ . وَ اخْتِلافِ اللَّيْلِ وَ النَّهارِ وَ ما أَنْزَلَ اللَّهُ مِنَ السَّماءِ مِنْ رِزْقٍ فَأَحْيا بِهِ الْأَرْضَ بَعْدَ مَوْتِها وَ تَصْرِيفِ الرِّياحِ آياتٌ لِقَوْمٍ يَعْقِلُونَ . تِلْكَ آياتُ اللَّهِ نَتْلُوها عَلَيْكَ بِالْحَقِّ فَبِأَيِّ حَدِيثٍ بَعْدَ اللَّهِ وَ آياتِهِ يُؤْمِنُونَ        « 1 »        .       \r\nاين سوره ، سورهء مباركهء جاثيه است كه يكى از به اصطلاح « حواميم » است ، يعنى سوره‌هايى كه با « حم » شروع مىشوند . علت نامگذارى اين سورهء مباركه به « سورهء جاثيه » يكى از آياتى است كه در خود اين سوره است و راجع به قيامت است : « وَ\r\n\r\n\r\n\r\n\r\n","description":"","footnote":"\r\n( 1 ) . جاثيه / 1 - 6 .\r\n","page_name":" 667 ","page_number":667},
  {"content":"\r\n\r\n تَرى كُلَّ أُمَّةٍ جاثِيَةً »  « 1 » . به مناسبت كلمهء « جاثيه » كه [ در اين آيه 
  ] آمده است و بعد ان‌شاءاللَّه تفسير خواهد شد ، اين سوره به نام « سورةالجاثيه » ناميده شده است و از سور مكيه است ، از سوره‌هايى است كه در مكه نازل شده است ، در زمانى كه پيغمبر اكرم در مكه بوده‌اند . در ابتداى اين سوره كه با حروف مقطّعه شروع مىشود ( حم ) پشت سرش دارد : «  تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ  » . در اول سورهء دخان و همچنين در اول سورهء « حمعسق » و قبلش راجع به اين حروف مقطعهء اوايل برخى از سوره‌هاى قرآن بحث شده است و تكرار نمىكنيم . ولى دربارهء مطلبى كه يك بار ديگر به مناسبتى كه در يك جاى ديگر همين تعبير بود (  تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ  ) مورد بحث قرار گرفت باز توضيحى مىدهيم ، ضمناً بحثى هم راجع به خود كلمهء « حم » خواهد شد .\r\nسورهء دخان بعد از « حم » اين طور شروع شد : « انّا انْزَلْناهُ فى لَيْلَةٍ » ما قرآن را در يك شب پربركت فرود آورديم . با تعبير « انْزَلْنا » كه از باب افعال است آمده : قرآن در يك شب فرود آمد . آنجا عرض كرديم كه مطابق آنچه از خود قرآن كريم استنباط مىشود و هم رواياتى كه ما در اين زمينه داريم قرآن دو گونه فرود آمدن داشته است ، يك فرود آمدنِ به اصطلاح اجمالى و جمعى ، كه تمام قرآن به صورت آيه نبوده بلكه به صورت يك حقيقت واحد بر پيغمبر اكرم نزول كرده و فرود آمده است كه اين در يك شب و شايد در يك لحظه صورت گرفته است . در سورهء مباركهء قدر هم كه مىفرمايد : « انّا انْزَلْناهُ فى لَيْلَةِ الْقَدْرِ . وَ ما ادْريكَ ما لَيْلَةُ الْقَدْر » « 2 » نظر به چنين فرود آمدنى دارد . باز در خود قرآن آنجا كه ما مىخوانيم كه قرآن در ماه رمضان فرود آمد - كه تمام قرآن در ماه رمضان فرود آمد - اين جور فرود آمدن است . ولى در بعضى موارد ، تعبير « تنزيل » دارد كه باب تفعيل است كه مفهوم تدريج را دارد ، يعنى تدريجاً ، يكى بعد از ديگرى ، و [ مفهوم 
  ] تفصيل را دارد . ما در قرآن هيچ جا\r\n\r\n\r\n\r\n\r\n","description":"","footnote":"\r\n( 1 ) . جاثيه / 28 .\r\n( 2 ) . قدر / 1 و 2 .\r\n","page_name":" 668 ","page_number":668},
  {"content":"\r\n\r\nنداريم كه آيه آمده باشد كه ما تنزيل كرديم قرآن را در يك شب يا در يك ماه .\r\nتعبيراتى كه در كلمهء « انزال » به كار برده شده است ، « تنزيل » در آن موارد آورده نشده ، و در جايى كه جاى كلمهء « تنزيل » بوده كلمهء « انزال » آورده نشده است . در نظير اين تعبير كه « تَنْزيلُ الْكِتابِ مِنَ اللَّهِ الْعَزيزِ الْحَكيمِ » كه در چندين جاى قرآن تكرار شده است كلمهء « انزال » هيچ وقت نيامده : « انزالُ الْكِتابِ مِنَ اللَّهِ الْعَزيزِ الْحَكيمِ » ؛ چرا ؟ براى اينكه آنچه كه در اينجا آمده است همان حالت فرود آمدن به صورت آيه‌آيه را بيان مىكند .\r\n\r\nتنزيل قرآن\r\nحال توضيح مطلب . تعبير قرآن در اينجا تعبير خاصى است : «    حم . تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ    » ترجمه‌اش اين است : ( حال « حم » هر چه معنايش باشد ) ح ، م ( دو حرف از حروف الفبا ) ، فرود آمدن قرآن ، فرودآمدن اين كتاب از ناحيهء اللَّهِ غالب قاهر حكيم ؛ يا : فرود آمدن كتاب است از ناحيهء خدا ، اللَّهِ عزيز حكيم . اين جمله به حسب ظاهر يك جملهء تمام نيست . فرود آمدن كتاب است . چى فرود آمدن كتاب است ؟ بعضى مفسرين به خيال خودشان براى اينكه توجيهى از اين جور آيات كرده باشند اين طور مىگويند كه كلمهء « تنزيل » با اينكه مصدر است ، به معنى اسم مفعول است ؛ تنزيل در اينجا يعنى منزَّل . آنوقت تازه اين جور مىشود : « منزَّلُ الكتاب من اللَّه العزيز الحكيم » . مىگويند اين اضافهء صفت به موصوف است و شايع است كه گاهى صفت به موصوف اضافه مىشود . تقريرش اين مىشود : « الكتاب المنزَّل من‌اللَّه العزيز الحكيم » باز يك چيز ديگر را بايد در تقدير بگيريم ، بگوييم : اين است كتاب نازل شده از ناحيهء خداى عزيز حكيم . مطلب چند پيچ مىخورد . تنزيل كه مصدر است و معنايش فرود آوردن است ، مىگويند كه اين مصدر به معنى اسم مفعول است .\r\nتازه اسم مفعول كه مىشود ، « منزّل الكتاب » مىشود ، مىگويند اضافهء صفت به موصوف است ، يعنى الكتاب المنزّل ، تازه « الكتاب المنزّل » هم كه تعبير مىكنيم باز يك چيزى را بايد در تقدير بگيريم و اين‌جور بگوييم : اين ، كتابِ فرود آمده از ناحيهء خداى عزيز حكيم است .\r\nحال چرا ؟ اين همه تقدير و توجيه براى چه ؟ ! اين براى اين است كه ما كلام خدا يعنى سخن گفتن خدا با پيغمبر را از نوع سخن گفتن يك انسان با انسان فرض مىكنيم . اين معنى ندارد كه خدا وقتى مىخواهد قرآن را نازل كند به پيغمبر اين جور بگويد : اين است كتابِ فرود آمده ؛ نه ، قرآن بر قلب مبارك پيامبر اكرم فرود مىآيد .\r\nاول كه [ مىگويد « حم » 
  ] اين به منزلهء زنگ اخبار است به قلب پيامبر اكرم ، مثل يك\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nنوع حالت هشدار و بيدارباش و آگاه‌كن كه : متوجه باش . تشبيه كرديم به كسى كه پشت دستگاه تلگراف نشسته ؛ در حالى كه به خود مشغول است و توجهى [ به اطراف 
  ] ندارد ، يك مرتبه مىبيند دستگاه از آن پشت صدا كرد ، يك الفبايى را گفت ، او تازه متوجه مىشود كه بايد خبر بگيرد . اول كه مىگويد « حم » اين دو حرف ، حالت اخبار و اعلام است به پيغمبر اكرم و هشدار دادن به قلب پيغمبر و متمركز كردن [ او 
  ] براى گرفتن وحى ؛ و گفتيم اين حرفى كه اخيراً آن مرد مصرى در حسابهاى خودش به آن رسيده بسيار حرف بجايى است كه در اول هر سوره‌اى آن حروفى تكرار شده است كه به نسبت از هر حرف ديگرى در آن سوره بيشتر آمده ولو با كسرها و اعشاريهاى خيلى زياد ؛ يعنى مثلًا سورهء « يس » واقعاً به نسبت اگر حساب كنيم سورهء « ى » و « س » است ، يعنى سوره‌اى است كه در آن « ى » و « س » بيشتر آمده منتها با يك حساب رياضى و دقيقى كه عقل بشر قادر نيست آن را حساب كند . امروز هم تا اين ماشينها پيدا نشده بود كسى نمىتوانست به اين حساب برسد ، يعنى اينقدر حسابش دقيق و رياضى و كسورش زياد است ! حال چه رابطه‌هايى ميان حروف و معانى هست مطلب ديگرى است . اين يك واقعيتى است كه ميان حروف و معانى يك رابطه‌اى در واقع وجود دارد . اين مطلب اگرچه به مرحلهء قطعى و علمى نرسيده ولى به صورت يك فرضيه موجود است . اول كه مىگويد « حم » اين « حم » پيغمبر را متوجه مىكند به اينكه آغاز وحى است و وحى دارد آغاز مىشود و هم توجه مىدهد كه سوره هم سورهء « ح » و « م » است .\r\n« تَنْزيلُ الْكِتابِ مِنَ اللَّهِ الْعَزيزِ الْحَكيمِ » . اين ديگر تقدير نمىخواهد كه تنزيلْ [ به معنى 
  ] منزَّل است ، منزَّل اضافه شده به كتاب ، الكتاب المنزّل با هُوَ در تقدير ؛ اينها معنى ندارد . در حالى كه وحى دارد فرود مىآيد ، خودش دارد خودش را بيان مىكند : فرود آمدن وحى است ، فرود آمدن كتاب است . اين خودش مبتداى خودش است و خودش خبر خودش . نظير اين است كه شما از جلوى يك مسجد مىگذريد مىبينيد آنجا نوشته « مسجد نور » . اين معنى ندارد كه بگوييم در اينجا يك چيزى در تقدير است : اين مسجد نور است . « اين » اش خود همان هيكل مسجد است كه آنجاست . ديگر لازم نيست كسى بيايد بگويد كه « اين مسجد نور است » . « اين » را در جايى بايد گفت كه بايد با حرف « اين » آن را نشان داد . اما آن جايى كه « مسجد نور » را در كنار خود مسجد نوشته‌اند وجود عينى مسجد خودش جانشين وجود\r\n\r\n","description":"","footnote":"","page_name":" 670 ","page_number":670},
  {"content":"\r\n\r\nلفظى است . وجود لفظى در جايى لازم است كه وجود عينى مخفى و پنهان است ، اما آنجا كه خود وجود عينى در آنجاست [ نيازى به وجود لفظى نيست ، 
  ] مثل آن كارمند ادارى كه در محل كار خود اسم خودش را نوشته ، فرض كنيد كه « احمد حسينى » .\r\n[ نبايد گفت كه او 
  ] بايد بنويسد : « اين شخص احمد حسينى است » . [ وجود عينى او حكايت 
  ] « 1 » مىكند از وجود لفظى . آنجا كه وحى دارد بر پيغمبر نازل مىشود و پيغمبر دارد وحى را لمس مىكند مثل آنجاست كه كسى پشت دستگاه تلگراف نشسته و آن دارد همين طور حرف مىزند ؛ ديگر آنجا لازم نيست [ دستگاه 
  ] بگويد : « اين بىسيم است ، با تو حرف مىزند » . بديهى است كه دارد حرف مىزند . آنجا ديگر « اين » نمىخواهد . اين خودش حرف زدن است ؛ خودِ حرف را دارد تلقى مىكند . اين است كه اينجا ديگر تقديرى نمىخواهد ، همان خودش است . « تَنْزيلُ الْكِتابِ مِنَ اللَّهِ الْعَزيزِ الْحَكيمِ » . اين تنزيل ، خودش همان وجود عينى تنزيل هم هست نه [ فقط 
  ] وجود لفظى .\r\nكلمهء « تنزيل » فرود آمدن تدريجى را مىگويند ، يعنى يك چيزى از يك مقام عالى فوقانى به يك مقام پايين‌تر بيايد و تدريجاً هم بيايد نه دفعتاً . . . « 2 » « تَنْزيلُ الْكِتابِ مِنَ اللَّهِ الْعَزيزِ الْحَكيمِ » از مقام ذاتِ اللَّه عزيز غالب حكيم دارد فرو مىريزد . زبان وحى با زبان مكالمهء دو تا انسان فرق مىكند . اين تقديرهايى كه ما مىگيريم به قياس گرفتن با حرف‌زدن‌هاى دو تا انسان است . بنابراين هيچ تقديرى نمىخواهد . انسان وقتى حالت وحى را مجسم كند كه پيغمبر اكرم چگونه [ به سوى آن 
  ] كشيده مىشد [ مطلب برايش روشن مىشود . 
  ] آنچنان از درون خودش به سوى وحى كشيده مىشد كه در بعضى از اوقاتِ وحى همين طور لَخت مىافتاد و در زمستان سرد عرق مىكرد . در آن آيهء قرآن مىخوانيم كه « انّا سَنُلْقى عَلَيْكَ قَوْلًا ثَقيلًا » « 3 » ما عن‌قريب سخن سنگينى به تو القا خواهيم كرد .\r\nبنابراين « حم . تَنْزيلُ الْكِتابِ مِنَ اللَّهِ الْعَزيزِ الْحَكيمِ » اين همان خودش فرود آمدن وحى است و بيان كردن اينكه وحى دارد فرود مىآيد ، از يك مقام عالى و بالا ؛ اللَّهِ عزيز حكيم دارد وحى مىريزد ، [ وحى دارد 
  ] نزول مىكند ، پايين مىآيد بر قلب تو\r\n\r\n\r\n\r\n\r\n","description":"","footnote":"\r\n( 1 ) 1 و 2 . [ چند ثانيه از بيانات استاد شهيد روى نوار ضبط نشده است 
  ] .\r\n( 2 )\r\n( 3 ) 3 . مزّمّل / 5 .\r\n","page_name":" 671 ","page_number":671},
  {"content":"\r\n\r\nاى پيغمبر . اين نكته را مفسرين غالباً گفته‌اند كه هر جا كه اين حروف مقطّعه در قرآن آمده است ، پشت سرش به مناسبت ، ذكر قرآن و نزول قرآن و وحى شده ؛ يعنى اين خودش نشان مىدهد كه يك رابطه‌اى هست ميان اين حروف و بيان خود قرآن . تا مىگويد « حم » ، « الم » ، « الر » ، « يس » ، « طه » ، كأنّه [ مىگويد 
  ] ما مىخواهيم يك چيزى دربارهء قرآن بگوييم .\r\n«  إِنَّ فِي السَّماواتِ وَ الْأَرْضِ لَآياتٍ لِلْمُؤْمِنِينَ  » همانا ، تحقيقاً در آسمانها و زمين آيتها و علامتها و اشاره‌ها براى مؤمنين است .\r\n\r\nايمان به غيب ، اساس دعوت پيامبران\r\nاساس دعوت پيغمبران عبور دادن مردم از به اصطلاح شهادت است به غيب ولى از راه شهادت . البته كلمهء « عبور دادن » اسباب اشتباه نشود . يكى از كارها و اساسىترين كارهاى انبيا كه زيربناى همهء كارهاى ديگرشان است عبارت است از ايجاد ايمان به غيب ( الَّذينَ يُؤْمِنونَ بِالْغَيْب ) « 1 » . بشر با همان حواس حيوانى خودش عالم را مىبيند ، همانطور كه حيوانات هم مىبينند ؛ رنگها را ما مىبينيم ، حيوانها هم مىبينند با اختلافهايى كه ميان انسانها و حيوانها در ديدن رنگها هست . بعضى رنگها را بعضى حيوانات نمىبينند ، انسان مىبيند . باز حيواناتى هستند كه ممكن است بعضى رنگها را به شكلى ببينند كه ما نمىبينيم . بعضى صداها را حيوانات مىشنوند و ما نمىشنويم و به عكس ؛ ولى به هر حال ديدن اين عالم به اين صورت كه الآن ما داريم مىبينيم يك چيزى است كه انسان و غير انسان همه مىبينند و اين اسمش مىشود « شهادت » . پيغمبران براى اين آمده‌اند كه انسانها را مؤمن به غيب بكنند ، يعنى غير از اين آشكار و بيان و ظاهر ، نهانى هم هست ، همهء هستى و وجود در همانچه كه شما به چشم مىبينيد و لمس مىكنيد ، در محسوس و ملموس خلاصه نمىشود ، بلكه اساس عالم در غيب است ، اين شهادت يك ظهورى است از غيب . از چه راه [ مؤمن كنند ؟ 
  ] آيا از راه طرد كردن شهادت ؟ بگويند اين را رها كنيد تا به غيب برسيد ؟ يا نه ، خود عالم شهادت آيه است ، نشانه است ، علامت است براى عالم غيب ؛ يعنى ما از همين عالم شهادت به عالم غيب پى مىبريم . اين است كه در تعبير\r\n\r\n\r\n\r\n\r\n","description":"","footnote":"\r\n( 1 ) . بقره / 3 .\r\n","page_name":" 672 ","page_number":672},
  {"content":"\r\n\r\nقرآن هميشه كلمهء « آيه » مىآيد . كلمهء « آيه » رساترين كلمه‌اى است كه در اين زمينه مىشد گفت . آيه را در جايى مىگويند كه يك چيزى ماهيتش اشاره به جاى ديگر باشد . سر چهارراه‌ها يا سر كوچه‌ها و خيابانها مىبينيم مثلًا يك فلش نصب كرده‌اند ، يك وقت فلش سفيد در زمينهء آبى است ، اين را كه شما نگاه مىكنيد خودش اشاره است ، مىگويد راه از اين طرف باز است ، يا اگر سفيد در زمينهء قرمز باشد علامت عبور ممنوع است . اين را مىگويند « آيه » يعنى چيزى كه وجودش علامت است ، اصلًا وجودش وجود علامتى است ، اشاره به يك چيز ديگر است ؛ يك مطلبى را دارد به ما مىفهماند .\r\nتفاوت يك نفر موحد و غيرموحد در اين است كه غيرموحد وقتى كه به اين عالم نگاه مىكند مثل اين است كه يك بچهء سه‌ساله يا يك آدم بىخبر از اين علائم قراردادى [ به اين علائم نگاه مىكند . 
  ] اگر يك آدم دهاتى كه به عمرش شهر را نديده و با مقررات راهنمايى و رانندگى آشنا نيست ، بيايد سر كوچه آن فلش را ببيند از آن چه مىفهمد ؟ فقط يك تابلويى مىبيند ، يك زمينهء آبى و يك [ رنگ سفيد . 
  ] برايش معنى ندارد . آن دهاتىِ بىخبر از همهء مقررات راهنمايى همان را مىبيند كه شما مىبينيد ، چشم او با چشم شما يك چيز مىبيند ، دو چيز نمىبيند ، چنين نيست كه چشم شما از او بيشتر ببيند چشم او كمتر ببيند ، ممكن است چشم او تيزتر هم باشد و بيشتر هم ببيند ، ولى براى او آن تابلو معنى ندارد ، اما براى شما معنى دارد . يا خطى كه روى كاغذ مىنويسند ، بچه كه آن را نگاه مىكند همان را مىبيند كه آدم بزرگ مىبيند ولى براى آدم بزرگ معنى دارد ، هر حرفش ، هر نقطه‌اش اشاره به چيزى است ولى براى آدم بىسواد معنى و مفهوم ندارد . معنى ، باطن است و لفظ ظاهر . آنجا هم تابلو ظاهر است ، آن مقصودى كه ميان مردم قراردادى است معنى است .\r\n\r\nعالم ، كتاب حق تعالى\r\nتفاوت يك آدم موحد با غيرموحد اين است كه عالم براى يك نفر موحد معنى دارد ، يعنى كتابى است نوشته ، معنىدار و هر لفظش اشاره به يك معناست ؛ اما براى آدم غيرموحد ، براى آدم مادى معنى ندارد ، مثل خطوطى است كه يك آدم بىسواد آن را نگاه مىكند . از نظر آدم بىسواد غير از خطهايى چيز ديگرى وجود ندارد ، اين خطوط براى فهماندن يك مقصود نيست . اينكه قرآن كريم اين همه روى كلمهء « آيه »\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nتكيه دارد براى همين است ، يعنى مىخواهد يك نفر موحد عالَم را آنچنان مطالعه كند كه يك آدم باسواد كتابى را مطالعه مىكند ، از آن ، معنى و مقصود بفهمد ؛ لذا تعبير به « كتاب » مىشود ؛ عالم كتاب حق تعالى است و اين تعبيرى بوده كه از قديم به كار مىبردند . محمود شبسترى مىگويد :\r\n به نزد آن كه جانش در تجلّاست * همه عالم كتاب حق تعالى است \r\nاساساً تعبيرات خود قرآن از اين مطلب حكايت مىكند . در آن شعر منسوب به اميرالمؤمنين كه مىفرمايد :\r\n دَواؤُكَ فيكَ وَ ما تَشْعُرُ * وَ داؤُك مِنْكَ وَ ما تُبْصِرُ\r\nأَتَزْعَمُ انَّكَ جِرْمٌ صَغيرٌ * وَ فيكَ انْطَوَى الْعالَمُ الْاكْبَرُ \r\nمنظورم اين شعر سوم است :\r\n وَ انْتَ الْكِتابُ الْمُبينُ الَّذى * بِاحْرُفِهِ يَظْهَرُ الْمُضْمَرُ « 1 » \r\nتو آن كتاب آشكار هستى كه با حروف آن ، معانى پنهان آشكار مىشود ؛ يعنى اى انسان تو يك كتابى هستى كه حروف و كلماتى كه در آن هست رازها را نشان مىدهد . قرآن ، هم آيات خود را مىگويد « آيه » و هم به كوه و دريا و خورشيد و ماه و ستاره و خلقت انسان مىگويد « آيه » . چرا قرآن كلمه‌اى را انتخاب كرده است كه آن را همانطور كه دربارهء جمله‌هايى از قرآن تعبير مىكند و مجموعى از جمله‌هاى قرآن را « آيه » مىگويد ، دستگاهى از دستگاههاى آفرينش را هم « آيه » مىگويد ؟\r\nمىخواهد بگويد اين هم كتاب خداست ، آن هم كتاب خداست . همين طور كه اين ، حروف و الفاظى است داراى معانى ، آنها هم حروف و الفاظى هستند داراى معانى ، پس كوشش كنيد كه به معناى آنها پى ببريد . يك شعرى هست كه در كتب فلسفه ذكر مىكنند ، خطاب به خداوند مىگويد :\r\n الْكُلُّ عِبارَةٌ وَ انْتَ الْمَعْنى * يا مَنْ هُوَ لِلْقُلوبِ مِغْناطيسُ \r\nهمهء ما به منزلهء عبارت و لفظ هستيم و معنى تويى ، اى كسى كه مغناطيس قلبها هستى .\r\nمعنى معانى ، آن كه از همهء معنيها معنىتر است خود خداوند متعال است . چرا به\r\n\r\n\r\n\r\n\r\n","description":"","footnote":"\r\n( 1 ) . ديوان خطى اميرالمؤمنين ، ص 35 ( به جاى كلمهء « أتزعم » كلمهء « وَ تَحْسَبُ » است ) .\r\n","page_name":" 674 ","page_number":674},
  {"content":"\r\n\r\nعيسى بن مريم گفته مىشود « كلمه » ( بِكَلِمَةٍ مِنْهُ اسْمُهُ الْمَسيحُ ) « 1 » ؟ عيسى كه يك انسان است ، چرا به او « كلمه » گفته مىشود ؟ به اعتبار اينكه معنى دارد ، پر از معنى است .\r\nچرا ما نسبت به ائمه مىگوييم « الكلماتُ التامّات » يا خودشان فرموده‌اند : « نَحْنُ الْكَلِماتُ التّامّات » ما كلمه‌هاى كامل و تمام هستيم ؟ [ چون پر از معنى هستند . 
  ] اينجا مىفرمايد : در آسمانها و زمين آياتى است براى اهل ايمان . نكته‌اى در بعضى تفاسير مثل تفسير الميزان آمده است ، مىگويند كه در قرآن بعضى جاها اين جور آمده كه « در خلقت آسمان و زمين آيه است » و بعضى جاها آمده : « خلقت آسمان و زمين آيه است » ، آيا اينها تفاوت دارد ؟ مىگويند بله ، قرآن گاهى مىگويد كه اصلًا اين آسمان آيه است ، زمين آيه است ، يعنى اين مجموع دستگاه را به منزلهء يك آيه تلقى مىكند ، ولى گاهى مىگويد در اين آسمان آيات است ، مىخواهد بگويد اين جنبه‌هايى دارد ، معناهايى دارد ، از جنبه‌هاى مختلف مىشود پى برد .\r\n\r\nآيه بودن انسان\r\nدر اين آيهء «  إِنَّ فِي السَّماواتِ وَ الْأَرْضِ لَآياتٍ لِلْمُؤْمِنِينَ  » يك نگاه جمعى كلى به همهء عالم كرده است ، ولى بعد به طور خصوصى بعضى موضوعات را كه مهمتر بوده ذكر كرده است و كلمه‌اى بالاتر از كلمهء « مؤمنين » يعنى درجهء كاملى از ايمان را هم برايش ذكر فرموده : «  وَ فِي خَلْقِكُمْ وَ ما يَبُثُّ مِنْ دابَّةٍ آياتٌ لِقَوْمٍ يُوقِنُونَ  » در خلقت شما انسانها و در آنچه كه خدا مىپراكند ( يعنى متفرق و پخش مىكند و به حركت وا مىدارد ) از جنبنده‌ها [ آيه‌هايى براى اهل يقين است . 
  ] در اينجا انسان مطرح است بالخصوص و ساير جنبنده‌ها ؛ يعنى از ميان همهء مخلوقات عجالتاً جنبنده‌ها انتخاب شده و از جنبنده‌ها انسان به طور خصوصى انتخاب شده است . اين براى آن است كه انسان يك آيهء مخصوص و خيلى عجيب و پرمعنايى است . مسلّم آيه بودن گياهها از آيه بودن جمادها بيشتر است چون وجود كاملترى است ، آيه بودن حيوانها از آيه بودن گياهها بيشتر است و آيه بودن انسان از آيه بودن هر موجود ديگرى بيشتر\r\n\r\n\r\n\r\n\r\n","description":"","footnote":"\r\n( 1 ) . آل عمران / 45 .\r\n","page_name":" 675 ","page_number":675},
  {"content":"\r\n\r\nاست و مضاعف است . اين است كه در قرآن كريم راجع به آيه بودن خود انسان يك عنايت خاصى هست ، يعنى حساب اين [ موجود 
  ] را جدا مىكند ، مثل اينكه در سورهء « والذاريات » مىفرمايد : «  وَ فِي الْأَرْضِ آياتٌ لِلْمُوقِنِينَ  » در زمين آيه‌هايى هست براى اهل يقين . انسان هم جزو موجوداتى است كه در زمين هستند ، ولى او را يك امر جداگانه ذكر مىكند : « وَ فى انْفُسِكُمْ افَلاتُبْصِرون » « 1 » و در خود شما ، نمىبينيد ؟ اين « در خود شما » حسابش جداگانه است ، با كلمهء « افَلا تُبْصِرون » هم ذكر شده : و در خود شما ، آيا نمىبينيد ؟ يا در آيهء سورهء فصّلت : « سَنُريهِمْ اياتِنا فِى الْافاقِ وَ فى انْفُسِهِمْ حَتّى يَتَبَيَّنَ لَهُمْ انَّهُ الْحَقُّ » « 2 » همه چيز را به نام « آفاق » نام برده است ولى براى انسان يك حساب جدا باز كرده ، با اينكه انسان هم به يك اعتبار جزو موجودات آفاقى است .\r\nاين براى اين است كه آيه بودن انسان از هر موجود ديگرى بيشتر است . قرآن دربارهء انسان مىفرمايد : « وَ نَفَخْتُ فيهِ مِنْ روحى » « 3 » اين مظهرى از روح الهى است . چيزى در انسان هست كه در غير انسان وجود ندارد .\r\n\r\nتمثيل مولوى\r\nمولوى افسانه‌اى نقل مىكند كه مردى طالب گنج بود و هميشه دعا و تضرع و زارى و خدا خدا مىكرد كه خدايا اين همه گنجها را مردم زير خاك كردند بعد رفتند و اينها مانده زير خاكها و كسى استفاده نمىكند ، خدايا به من گنجى را بنمايان كه بروم آن را اكتشاف كنم و بعد يك عمر راحت زندگى كنم . مدتها خدا خدا مىكرد ، تا بالأخره در عالم رؤيا خواب‌نما شد كه مىروى در فلان جا ، بالاى فلان كوه ، فلان نقطه مىايستى و تيرى هم به كمان مىكنى ، هر جا كه اين تير افتاد گنج آنجاست . بيل و كلنگ و دستگاهش را برداشت و رفت به آن نقطه ، ديد همهء علامتها درست است .\r\nشك نكرد كه گنج را پيدا كرده . تير را به كمان كرد ، گفت حالا به كدام طرف پرتاب كنيم ، يادش افتاد كه به او نگفته‌اند به كدام طرف ، گفت حالا يك طرف پرتاب مىكنم ، به قوّت كشيد و به يك طرف پرتاب كرد . نگاه كرد تير كجا افتاد ، بعد با بيل و كلنگش رفت براى گنج ، كند و كند ، هر چه كند پيدا نكرد ، بالاخره آنقدر كند كه گفت ديگر اگر كسى هم گنجى زير خاك كند از اين بيشتر پايين نمىرود . حتماً من اشتباه كرده‌ام ، بايد به يك طرف ديگر پرتاب كنم ، رفت به يك طرف ديگر پرتاب كرد ، باز\r\n\r\n\r\n\r\n\r\n","description":"","footnote":"\r\n( 1 ) . ذاريات / 20 و 21 .\r\n( 2 ) . فصّلت / 53 .\r\n( 3 ) . ص / 72 .\r\n","page_name":" 676 ","page_number":676},
  {"content":"\r\n\r\nآمد كند و هر چه كند پيدا نكرد ؛ شمال و جنوب و مشرق و مغرب ، چند روز كارش اين بود ، بعد شمال شرقى و جنوب غربى و همهء جهات . مدتى اين بيچاره زحمت كشيد چيزى پيدا نكرد . دومرتبه رفت در مسجد و دعا و فرياد ، تا بار ديگر خواب‌نما شد ، همان شخص به خوابش آمد ؛ به او گفت اين چه ارائه‌اى بود كه به ما كردى ؟ ! ما كه هر چه گشتيم پيدا نكرديم ! گفت چكار كردى ؟ گفت من رفتم آنجا ايستادم تير به كمان كردم ، يك دفعه از اين طرف پرتاب كردم ، يك دفعه از آن طرف . گفت ما كى به تو گفتيم تير را به قوّت بكش و پرتاب كن ؟ ما گفتيم تير را به كمان بگذار هر جا خودش افتاد . روز بعد رفت و تير را به كمان كرد و هيچ نكشيد ، رهايش كرد ، همان جا جلوى پايش افتاد ، زير پاى خودش را كند و گنج را پيدا كرد .\r\nشخصى بود در مشهد به نام آقاى آقا شيخ مجتبى قزوينى ، مىگفت ما اين داستان را در مثنوى خوانديم ، به مرحوم ميرزاى كرمانشاهى ( معروف است ؛ مرد عارف و با حالى بوده در مشهد ؛ منبر هم مىرفته ) رسيدم و گفتم : آقاى ميرزا ، اين ملا در اين شعر چه مىخواهد بگويد ؟ اين داستان هدفش چيست ؟ فقط يك جمله در جواب من گفت : « وَ فى انْفُسِكُمْ افَلا تُبْصِرون » . مىخواهد بگويد مطلب در خودت است ، كجا اين طرف و آن طرف مىروى ؟ !\r\nاين خودش يك منطقى است در قرآن كه « وَ فى انْفُسِكُمْ » . بزرگترين آيتهاى الهى در جان و روح آدمى است ، يا بگوييم بزرگترين آئينه‌هاى الهى خود انسان است و لهذا در اينجا كلمهء « ايقان » به كار رفته . آنجا « 1 » فرمود : « وَ فِى الْارْضِ اياتٌ لِلْموقِنين . وَ فى انْفُسِكُمْ » ؛ در اينجا هم مىفرمايد : « وَ فى خَلْقِكُمْ وَ ما يَبُثُّ مِنْ دابَّةٍ اياتٌ لِقَوْمٍ يوقِنونَ » براى مردمى كه به يقين مىرسند ؛ يعنى اين يك چيزى است كه انسان را به مرحلهء يقين مىرساند . مقصود از « مرحلهء يقين » چيست ؟ ايمان مطلق مثل ايمان از پشت پرده‌هاست ؛ ايمان داريم كه در پشت پرده‌ها چيزى هست ؛ ولى يقين آن مرحله‌اى است كه يا شهود است يا مثل شهود ، يعنى ديگر پرده‌ها برداشته شده است ( لَوْ كُشِفَ الْغِطاءُ ما ازْدَدْتُ يَقيناً ) « 2 » . انسان يك موجود ملكوتى است ؛ اگر انسان خودش را آنچنان كه هست بشناسد ، به عالم ملكوت آشنا شده و عالم ملكوت را شناخته\r\n\r\n\r\n\r\n\r\n","description":"","footnote":"\r\n( 1 ) . ذاريات / 20 و 21 .\r\n( 2 ) . شرح نهج‌البلاغه ابن ابى الحديد ( چاپ مصر ) ، ج 10 / ص 142 .\r\n","page_name":" 677 ","page_number":677},
  {"content":"\r\n\r\nاست ؛ و شناختن انسان خودش را مساوى است با پى بردن به عالم ملكوت ، و اگر كسى پى نبرده است به دليل اين است كه خودش را آنچنان كه بايد نشناخته است .\r\nدر داستان ابراهيم عليه السلام مىخوانيم : « وَ كَذلِكَ نُرى ابْراهيمَ مَلَكوتَ السَّمواتِ وَ الْارْضِ وَ لِيَكونَ مِنَ الْموقِنينَ » « 1 » . صحبت ارائهء ملكوت كه [ پيش 
  ] مىآيد اسم « ايقان » در كار مىآيد .\r\n\r\nگردش منظم شب و روز ، آيه‌اى براى قدرت و حكمت پروردگار\r\n[ مطلب را با 
  ] يك موضوع ديگر تفصيل مىدهد ، كه باز درجهء پايين‌تر است : « وَ اخْتِلافِ اللَّيْلِ وَ النَّهارِ وَ ما انْزَلَ اللَّهُ مِنَ السَّماءِ مِنْ رِزْقٍ فَاحْيا بِهِ الْارْضَ بَعْدَ مَوْتِها وَ تَصْريفِ الرِّياحِ اياتٌ لِقَوْمٍ يَعْقِلونَ » . سه مطلب به سه عبارت ذكر شد : يكى اينكه به طور كلى در آسمانها و زمين آياتى است براى اهل ايمان ، ديگر اينكه در خلقت انسان و خلقت جاندارها آيات است براى اهل يقين بالخصوص . بعد جريانهايى از عالم ما را ذكر مىكند براى كسانى كه لااقل اهل فكر و تعقل باشند . يكى از آنها گردش منظم شب و روز است . قرآن هميشه اين گردش منظم شب و روز و اين نظام را به عنوان يك آيه و يك شىء معنىدار براى نشان دادن قدرت و حكمت پروردگار ذكر مىكند . « وَ ما انْزَلَ اللَّهُ مِنَ السَّماءِ مِنْ رِزْقٍ » روزىِ شما را از آسمان فرود مىآورد . مقصود باران است چون بعدش مىگويد : « فَاحْيا بِهِ الْارْضَ بَعْدَ مَوْتِها » و به وسيلهء اين روزىِ شما كه از آسمان مىآيد زمين را زنده مىكند . مىخواهد بگويد اين باران كه شما مىبينيد اوضاع عالم اين جور است ، يك دفعه مىبينيد از بالا آب را - گويى در غربيل كرده باشند يا با آب‌پاش - مىپاشند روى زمين ، اين را شما يك امر تصادفى تلقى نكنيد ، خيال نكنيد كه همين طور تصادفاً اين آبها مىآيد و تصادفاً براى گياههاى زمين نافع است و تصادفاً براى حيوانها نافع است و تصادفاً براى انسانها نافع است ؛ صحبت تصادف نيست ؛ اينها كارهاى حساب شده است . آن ابر و باد و حركت باد و حركت ابر و ريزش باران و روييدن گياه و تمام اينها تقدير و حساب و در نظرگرفته شده و با نقشه و حساب قبلى بوده است و محال است كه علل تصادفى به اينجا كشيده شود .\r\n\r\n\r\n\r\n\r\n","description":"","footnote":"\r\n( 1 )\r\n. انعام / 75 .\r\n","page_name":" 678 ","page_number":678},
  {"content":"\r\n\r\nكريسى موريسون كتابى دارد به نام آفرينش انسان ؛ در آن كتاب اين موضوعات را خيلى خوب شرح داده است . از جمله بعد از آنكه اوضاع زمين و جوّ زمين و اكسيژن و گازهاى ديگرى كه در مجموع زمين وجود دارد و مجموع اوضاعى كه در روى زمين رخ داده و وضع ابرها و وضع هوا را كاملًا تشريح مىكند ، مىگويد اصلًا محال و ممتنع است كه جريانات بىهدف عالم منتهى به اينجا شده باشد . مثل اين است كه كسى فرض كند كه كتابى مثل كليات سعدى نوشته شده ولى همين سعدى كه اين شعرها را گفته آدمى بوده در نهايتِ بىسوادى و بىذوقى ، اصلًا شعر نمىفهميده ، معنى شعر هم نمىفهميده ، همين طور كه با قلم خط خط مىكرده اين طور درآمده است ؛ تصادفاً اين جور شده ! محال و ممتنع است كه تصادف چنين اثرى را به وجود بياورد . تا حالا هيچ وقت شده كه يك روزنامه در بيايد در بيست صفحه ، شما دربارهء يك مقاله‌اش ، دربارهء نيم مقاله‌اش ، دربارهء يك سطرش احتمال بدهيد حروفچين‌هايى بىسواد همين طور به گزاف حروف را برداشته و چيده‌اند اين مقاله درآمده است ؟ ! هيچ وقت انسان مىتواند چنين احتمالى بدهد ؟ و حال آنكه ممكن است كسى بگويد چه مانعى دارد ؟ حروفش كه آنجا بوده ، حروفچين هم كه آنجا وجود داشته ، دست حروفچين را هم كه نبريده بودند ؛ حروفچين بىسوادى برداشته همين طور بدون اينكه نقشه‌اى باشد ، يك حرف الف از اينجا برداشته ، ب از آنجا برداشته ، هى برداشته جمع كرده ، خودش هم نمىدانسته چكار مىخواهد بكند ، بعد داده زير چاپ ، حالا نگاه مىكنيم مىبينيم يك مقالهء مفصل دربارهء مثلًا « اوضاع سياسى جهان » از آب درآمد !\r\n\r\nمعنى سماء\r\nدر گردش شب و روز ، در اين روزىِ شما كه خدا از بالا فرود مىآورد [ نشانه‌هايى است براى كسانى كه تعقل مىكنند . 
  ] مكرر عرض كرده‌ايم كه « سماء » در عربى مساوى با كلمهء « آسمان » در فارسى نيست . غلط است كه نصاب هم گفته : « سما آسمان » . آسمان فارسى مركب از كلمهء « آس » و كلمهء « مان » مفهوم فلك را مىدهد ، يعنى آس مانند ( آس يعنى سنگ آسياب ) ؛ يعنى آن چيزى كه مانند سنگ آسياب مىچرخد . اين از اساس فلكيات قديم گرفته شده كه فلك مثل سنگ آسياب مىچرخد . كلمهء « سماء » يعنى بالا . قرآن به ابر هم « سماء » مىگويد و گاهى به خود\r\n\r\n","description":"","footnote":"","page_name":" 679 ","page_number":679},
  {"content":"\r\n\r\nباران هم « سماء » مىگويد . گاهى به خدا هم موجودى سماوى مىگويد . هر چيزى كه به هر اعتبارى به او علوّ بشود گفت [ به آن « سماء » مىگويند . 
  ] « ارْسَلْنَا السَّماءَ عَلَيْهِمْ مِدْراراً » « 1 » يعنى اين سماء را همين طور داريم مىريزيم به سر آنان . مقصود خود باران است . به خود باران قرآن گفته « سماء » چون از بالا مىآيد . به ابر هم مىگويد « سماء » . اينجا كه مىفرمايد : « وَ ما انْزَلَ اللَّهُ مِنَ السَّماءِ » يعنى آنچه كه از بالا براى شما فرود مىآورد « مِنْ رِزْقٍ » از آن روزى . آب خودش روزى نيست ، سبب روزى است ولى چيزى كه سبب چيز ديگر است [ گاهى به جاى مسبَّب ذكر مىشود ، 
  ] به اصطلاح ذكر سبب و ارادهء مسبّب است . « فَاحْيا بِهِ الْارْضَ بَعْدَ مَوْتِها » به وسيلهء همين آب زمين مرده را زنده مىكند . « وَ تَصْريفِ الرِّياحِ » چرخاندن بادها . كلمهء « تصريف » مفهوم گرداندن را مىدهد . در سابق چون اين موضوع براى علما محرز نبود توجه به اين نكته نمىكردند ولى امروز كه اطلاعات جوّشناسى زياد شده و معلوم گرديده است كه باد جز هواى متحرك چيز ديگرى نيست ( در اثر اختلاف دماى منطقه‌ها ، گرم و سرد شدن‌ها و اينكه هواى گرم سبكتر است و هواى سرد سنگينتر و آنها فشار مىآورند و حركتهايى پيدا مىشود ) توانسته‌اند نشان بدهند كه اصلًا باد مىچرخد ، يك حركات چرخش‌مانندى دارد ، و گفته‌اند اين امر با اين تعبير قرآن تطبيق مىكند كه مىفرمايد : « وَ تَصْريفِ الرِّياحِ » گرداندن بادها . « اياتٌ لِقَوْمٍ يَعْقِلونَ » در همهء اينها براى مردمى كه تفكر و تعقل كنند و بخواهند بفهمند و بشناسند ، آياتْ زياد است .\r\nاينها همه دعوت به آسمان‌شناسى هست ، زمين‌شناسى هست ، انسان‌شناسى هست ، جانورشناسى هست ، جوّشناسى هست . بعد مىفرمايد : « تِلْكَ اياتُ اللَّهِ نَتْلوها عَلَيْكَ بِالْحَقِّ » ( آيات تكوينى را به نام « آيه » ذكر كرده ، بعد دومرتبه آيات قرآنى را به نام « آيه » مىگويد ) اين سه آيه‌اى كه ما دربارهء « آيات تكوينيه » گفتيم اينها آيات خداست ، وحى الهى است كه به حق ما بر تو تلاوت مىكنيم « فَبِأَىِّ حَديثٍ بَعْدَ اللَّهِ وَ اياتِهِ يُؤْمِنونَ » تعبير عجيبى است ! اينها اگر به خدا و اين آيات روشن خدا ايمان نياورند ديگر به چه مىتوانند ايمان بياورند ؟ ! يعنى اگر كسى ايمانش را به قرآن و خدا از دست بدهد ايمانش را به همه چيز از دست داده است ، ديگر آن مايهء ايمانى را براى هيچ چيزى نخواهد داشت . و صلّى اللَّه على محمد و إله الطاهرين .\r\n\r\n\r\n\r\n\r\n","description":"","footnote":"\r\n( 1 )\r\n. انعام / 6 .\r\n","page_name":" 680 ","page_number":680},
  {"content":"\r\n\r\n\r\nتفسير سورهء جاثيه ( 2 )\r\nبسم اللَّه الرحمن الرحيم\r\nالحمد للَّه‌رب العالمين ، . . . اعوذ باللَّه من الشيطان الرجيم :\r\n      وَيْلٌ لِكُلِّ أَفَّاكٍ أَثِيمٍ . يَسْمَعُ آياتِ اللَّهِ تُتْلى عَلَيْهِ ثُمَّ يُصِرُّ مُسْتَكْبِراً كَأَنْ لَمْ يَسْمَعْها فَبَشِّرْهُ بِعَذابٍ أَلِيمٍ . وَ إِذا عَلِمَ مِنْ آياتِنا شَيْئاً اتَّخَذَها هُزُواً أُولئِكَ لَهُمْ عَذابٌ مُهِينٌ . مِنْ وَرائِهِمْ جَهَنَّمُ وَ لا يُغْنِي عَنْهُمْ ما كَسَبُوا شَيْئاً وَ لا مَا اتَّخَذُوا مِنْ دُونِ اللَّهِ أَوْلِياءَ وَ لَهُمْ عَذابٌ عَظِيمٌ . هذا هُدىً وَ الَّذِينَ كَفَرُوا بِآياتِ رَبِّهِمْ لَهُمْ عَذابٌ مِنْ رِجْزٍ أَلِيمٌ . اللَّهُ الَّذِي سَخَّرَ لَكُمُ الْبَحْرَ لِتَجْرِيَ الْفُلْكُ فِيهِ بِأَمْرِهِ وَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ       « 1 »       .      \r\nسورهء مباركهء جاثيه است كه چند آيه از اول اين سوره را در جلسهء پيش خوانديم . در آن چند آيه ، دو آيهء اول راجع به قرآن كريم بود و آيات بعد آيات توحيدى بود ، يعنى آيات قرآن بود كه مسئلهء توحيد و خداشناسى را ارائه مىداد .\r\n\r\n\r\n\r\n\r\n","description":"","footnote":"\r\n( 1 ) . جاثيه / 7 - 12 .\r\n","page_name":" 681 ","page_number":681},
  {"content":"\r\n\r\nاول از خلقت آسمانها و زمين به طور كلى بحث كرد و فرمود كه در اينها آيات و نشانه‌هايى براى اهل ايمان است . بعد در خلقت انسان و هر جاندارى و بعد راجع به گردش شب و روز ، نزول باران ، گردش باد و امثال اينها مطلبى را ذكر كرد و بعد فرمود : « تِلْكَ اياتُ اللَّهِ نَتْلوها عَلَيْكَ بِالْحَقِّ فَبِأَىِّ حَديثٍ بَعْدَ اللَّهِ وَ اياتِهِ يُؤْمِنونَ » اينها آيات الهى است كه ما به حق بر تو تلاوت مىكنيم ؛ بعد از خدا و آيات خدا ديگر چه باقى مىماند اگر به چيزى مىخواهند ايمان بياورند ؟ مگر غير از اين چيزى وجود دارد ؟ مقصود اين است كه اگر اينها بخواهند به چيزى در عالم ايمان داشته باشند همين است ، يعنى اگر به اين ايمان نياورند ديگر به هيچ چيزى در عالم ايمان نخواهند داشت . آن چيست ؟ در نظام عالم ، خدا و در نظام تشريع ، آيات الهى يعنى آيات قرآن . كأنّه مىخواهد بفرمايد كه اگر در كسى مايه‌اى از ايمان باشد و كوچكترين ميل و رغبتى به اينكه به چيزى ايمان داشته باشد وجود داشته باشد ديگر همين است ، اگر كسى به اين ايمان نياورْد ديگر به هيچ چيزى در عالم ايمان نخواهد آورد . نظير آن تعبيرى است كه ما در فارسى مىگوييم ؛ البته در عربى بوده ، ترجمهء فارسى هم مىگويند : « لَيْسَ وَراءَ عُبّادان قَرية » ماوراء عُبّادان ديگر جايى نيست . آنوقت اين آيات شروع مىشود كه در آن در واقع بىايمانها توصيف و نشان داده مىشوند كه اينها چه كسانى و چگونه هستند و چه روحى و چه روحيه‌اى دارند .\r\n\r\nكلمهء « افك »\r\nبا يك تعبير قوى و شديد و محكمى مىفرمايد : «  وَيْلٌ لِكُلِّ أَفَّاكٍ أَثِيمٍ  » . ما كلمهء « وَيْل » را معمولًا در فارسى به « واى » ترجمه مىكنيم . ممكن است كلمهء « واى » همين مفهوم را برساند ولى در اصل در عربى اين [ كلمه 
  ] مفهومى مثل « هلاك باد » را مىرساند .\r\n« وَيْلٌ لِكُلِّ افّاكٍ اثيمٍ » هلاك باد هر دروغگوى دروغ‌بند گناهكارى . كلمهء « افّاك » صيغهء مبالغه در « افك » است . « افك » يعنى دروغ و معمولًا در مورد هر دروغى به كار برده نمىشود بلكه در مورد دروغهايى به كار برده مىشود كه عنوان تهمت دارد .\r\nريشهء « افك » انحراف است . در قرآن هر جا « يُؤْفَكون » به كار برده مىشود يعنى « يُصْرَفون » . مثلًا اگر مردمى از راهى بروند كه راه درست باشد بعد كسى بيايد اينها را از آن راه برگرداند و به جاى ديگر ببرد ، اينجا تعبير « افك » يا « افِكَ » به كار برده\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nمىشود . بديهى است كه اثر دروغ منحرف كردن افراد است ، يعنى انسان وقتى كه به كسى دروغ مىگويد مىخواهد او را مشتبه كند ، مىخواهد او را از آنچه كه راست و حقيقت است به چيز ديگر منحرف و منصرف كند . از اين جهت به « دروغ » « افك » مىگويند ؛ و كلمهء « افك » بيشتر در مطلق دروغها استعمال نمىشود . مثلًا فرض كنيد يك كسى ديشب فلان غذا را خورده مىگويد نخوردم ، پيش طبيب مىرود ، طبيب مىگويد ديشب چه خوردى ، يك چيز ديگر مىگويد . اين هم يك دروغ است ، يك افك است . ولى معمولًا « افك » را در موردى مىگويند كه پاى تهمتى در ميان باشد ؛ مثلًا براى اينكه شخصى ، كتابى ، دينى را خراب و لكه‌دار كنند و مردم را از او منصرف و منحرف نمايند به او تهمت مىزنند و دروغ مىبندند ؛ و بدترين انواع دروغ همين است . اين است كه ما در قرآن « وَيْلٌ يَوْمَئِذٍ لِلْمُكَذِّبين » داريم نسبت به كسانى كه پيغمبران را تكذيب مىكنند ؛ اينجا هم به اين تعبير به شكل ديگرى داريم : « وَيْلٌ لِكُلِّ افّاكٍ » ؛ به مكذّب كار ندارد ، به خود دروغگو كار دارد ولى دروغگويى كه تهمت مىزند : واى به حال هر دروغ‌بند گنهكار ؛ يا : تباه باد هر دروغ‌بند تباهكار گناهكار .\r\nاين جمله را قرآن مىگويد چون خود قرآن - و هر پيغمبرى - به درد دروغ‌بندى ديگران گرفتار بوده است .\r\nدو چيز هست كه همهء پيغمبران و شايد هر حقيقتى در دنيا با آن مواجه شده است و مواجه مىشود ، يكى مسئلهء تهمت و دروغ‌بندى ، يعنى طرف وقتى كه با حقيقتى مواجه مىشود ، مىبيند با راستى كه نمىشود با آن برابرى و مواجهه و مبارزه كرد ، با حربهء دروغ‌بستن و تهمت‌زدن مىآيد با آن مواجه مىشود . مسئلهء دوم مسخره كردن است . مسخره ديگر مايه‌اى نمىخواهد . وقتى آدم بخواهد كسى را به اصطلاح هو كند ، با هوچيگرى و مسخره كردن مىخواهد طرف را از بين ببرد . هر حقيقتى را ، هر « درست » ى را مىشود به يك شكلى مسخره كرد . اين است كه قرآن اين دو موضوع را تكرار مىكند .\r\n\r\nاستكبار بر خدا «\r\n وَيْلٌ لِكُلِّ أَفَّاكٍ أَثِيمٍ  » تباه باد هر چه دروغ‌بند گنهكارى هست . « يَسْمَعُ اياتِ اللَّهِ تُتْلى عَلَيْهِ » ( قبلًا داشتيم :  تِلْكَ آياتُ اللَّهِ نَتْلُوها عَلَيْكَ بِالْحَقِّ  ) آيات الهى را مىشنود در حالى كه بر او تلاوت مىشود ، اما چه عكس‌العملى نشان مىدهد ؟ «  ثُمَّ يُصِرُّ مُسْتَكْبِراً كَأَنْ \r\n\r\n","description":"","footnote":"","page_name":" 683 ","page_number":683},
  {"content":"\r\n\r\nلَمْ يَسْمَعْها » در حالى كه مستكبر است و تكبر مىورزد . در جلسهء پيش عرض كرديم بالاترين و شنيع‌ترين تكبرها تكبر بر خداست . مقصود از « تكبر بر خدا » تكبر بر حقيقت است ؛ يعنى انسان وقتى حقيقتى را به او عرضه بدارند كسر شأن خودش بداند كه آن را قبول كند . اين را مىگويند تكبر بر خدا . وقتى كه انسان يك چيزى را حق ببيند و بعد زورش بيايد حق را قبول كند و كسر شأن خودش بداند كه اين حق را بپذيرد و تكبر كند بر قبول حق ، اين را مىگويند « استكبار بر خدا » . قرآن مىخواهد بگويد اين حس مىكند كه حقيقت است اما آن تكبرش و آن خودخواهى و خودپرستى و خودپسندىاش به او اجازه نمىدهد كه قبول كند ، در حالى كه مستكبر است پشت مىكند ، اعراض مىكند ؛ و قرآن يك كلمهء ديگر هم اضافه مىكند ، نمىفرمايد : « ثُمَّ يَسْتَكْبِرُ » مىفرمايد : « ثُمَّ يُصِرُّ مُسْتَكْبِراً » در استكبار خودش اصرار مىورزد .\r\n\r\nاصرار بر گناه صغيره\r\nتأكيد و تكرار را مىگويند « اصرار » . شنيده‌ايد مىگويند « گناه كبيره » ؛ مىگويند چيزى كه يك نفر عادل به موجب آن از عدالت خارج مىشود و فاسق مىگردد ، يكى ارتكاب كبيره است و ديگر اصرار بر صغيره ؛ يعنى يك گناه ممكن است گناه كبيره نباشد ولى اين گناه را هى تكرار مىكند ، در اثر تكرار ، يك گناه صغيره حكم يك گناه كبيره را پيدا مىكند . لهذا مىگويند : « لا صغيرةَ مَعَ الْاصْرار » يعنى هر گناه صغيره هم اگر اصرار روى آن واقع شد و تأكيد و تكرار گرديد ديگر نبايد آن را صغيره بشماريد ، بايد كبيره بشماريد ، چرا ؟ علتش روشن است : هر گناهى يك مقدار روى قلب انسان و روى روح انسان اثر مىگذارد و روح انسان را قسى و فاسد مىكند . گناه صغيره يك ذره اثر مىگذارد نه زياد ، ولى « يك ذره » اگر تكرار شد مىشود دو ذره و ده ذره و صد ذره ، بعد اثرش برابر مىشود با يك گناه كبيره . حال اگر اصرار بر كبيره باشد چطور ؟ آن هم كبيره‌اى كه از اكبر كبائر باشد . آن ديگر اثرش مسخ شدن روح انسان است ، يعنى روح انسان آن فطرت انسانى خودش را به كلى از دست مىدهد . يك وقت انسان در يك مورد بالخصوص استكبار مىورزد ، يعنى حقيقت بر او عرضه مىشود ، خودش حس مىكند كه حقيقت است ولى پوزش را بالا مىكند و مىگويد اين جور نيست . يك بار است ؛ بعد ممكن است توجه كند و\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nاين يك بار از بين برود . ولى اگر كسى بر همين استكبار خودش اصرار بورزد و اصرار بر اين كبيره داشته باشد واى به حال چنين آدمى ! البته اين ديگر اختصاص به استكبار ندارد ، هر گناه كبيره‌اى و هر گناهى همين طور است . مثلًا دروغ از گناهان كبيره است . اگر انسان دائماً دروغ بگويد و اصرار بر دروغگويى داشته باشد ؛ غيبت گناه كبيره است ، اصرار بر غيبت كردن داشته باشد ؛ زنا ، شراب [ خوردن 
  ] ، قمار ، تكبر ورزيدن ، حسد ورزيدن و اظهار حسد كردن با ديگران ، همهء اينها گناه كبيره است ؛ حال اگر انسان بر گناه كبيره اصرار بورزد ، اين اصرار بر گناه كبيره تدريجاً انسان را به حالت مسخ‌شده درمىآورد ؛ و مكرر عرض كرده‌ايم كه انسان روحش بر روى عملش اثر مىگذارد و عملش بر روى روحش ؛ يعنى همين طور كه اگر روح انسان خوب باشد عمل خوب انجام مىدهد ، [ همچنين 
  ] عمل اگر خوب شد روح را خوبتر مىكند ، و همين طور اگر روح انسان فاسد بود منشأ عمل بد مىشود ، عمل بد هم به نوبهء خودش باز روح انسان را فاسدتر مىكند .\r\n« يَسْمَعُ ايات‌ِاللَّهِ تُتْلى عَلَيْهِ » آيات خدا را كه بر او تلاوت مىشود مىشنود ، اما چه مىكند ؟ « ثُمَّ يُصِرُّ مُسْتَكْبِراً » بعد در حالى كه مستكبر است اصرار مىورزد بر استكبار خودش « كَانْ لَمْ يَسْمَعْها » گويى اصلًا چنين آيات حقى نشنيده است ، به گوشش نخورده ، يعنى كوچكترين اثر خوبى روى روح او نمىگذارد . « فَبَشِّرْهُ بِعذابٍ اليمٍ » يك چنين آدمى جز اينكه ما به تو بگوييم يك بشارتى ، يك مژده‌اى به او بده ، چيز ديگرى باقى نمانده ؛ مژده بده چنين آدمى را به عذابى دردناك . اين ، تعبيرِ به اصطلاح تحكم‌آميز و مسخره‌آميز است .\r\n\r\nمنطق مسخره كردن\r\nبعد مىفرمايد : «  وَ إِذا عَلِمَ مِنْ آياتِنا شَيْئاً اتَّخَذَها هُزُواً  » هرگاه علم پيدا كند به چيزى از آيات ( مقصود آيات قرآن است كه بر مردم تلاوت مىشود ) شروع مىكند آيات ما را به مسخره گرفتن و مسخره كردن . عرض كرديم دو چيز است كه قرآن مكرر اينها را نقل مىكند و اينها مصيبتهايى بوده است كه همهء انبيا در همهء زمانها گرفتار آن بوده‌اند و قهراً همهء اهل حق و حقيقت به فراخور حالشان گرفتار اينها بوده‌اند ؛ يكى مسئلهء افك ، دروغ بستن ، تهمت بستن ، و ديگر مسئلهء مسخره كردن . اينها هم دو چيزى است كه منطق بر نمىدارد ؛ يعنى دروغ حدى ندارد ، كسى اگر بخواهد دروغ\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nبگويد همه جور دروغى [ مىتواند بگويد . 
  ] « راست » است كه محدود است . انسان اگر بخواهد راست بگويد قهراً مقيد و محدود مىشود ؛ يعنى چون حقيقت و واقعيتى هست و بايد خودش را با آن تطبيق بدهد نمىتواند از آن تجاوز كند ، ولى دروغ گفتن ديگر افسار پاره كردن است و اين زبان انسان در اختيارش است ، هر چه كه دلش بخواهد بگويد گفته است . مسئلهء دوم مسخره كردن و به سخريّه گرفتن است .\r\nاين هم از آن چيزهايى است كه روى مردم اثر مىگذارد ولى هيچ مقياسى ندارد ، يعنى هر چيزى را با منطق مسخره مىشود مسخره كرد . چنين نيست كه يك چيز را در دنيا بشود مسخره كرد ، يك چيز ديگر را نشود مسخره كرد . هر چه كه در دنيا شما پيدا كنيد يك آدم مسخره‌چى مىتواند آن را موضوع مسخره قرار بدهد و اتفاقاً در روح مردم هم اثر مىگذارد ، يعنى مسخره اثر تبليغاتى زيادى دارد . اتفاق افتاده است ؛ بعضى افراد ، چه مرد چه زن ( شايد در زنها بيشتر ) [ زود تحت تأثير مسخره شدن قرار مىگيرند . 
  ] مثلًا شما با هزار دليل و منطق براى بعضى زنها ثابت كنيد كه پوشش خوب است به اين دلايل ، همه را هم قبول مىكند ، ولى آخرش در يك جلسه كه مىخواهد شركت كند كه در آن از زنهاى جور ديگر هستند ، خودش را همرنگ آنها مىكند ، مىگوييد چرا ؟ مىگويد مرا مسخره مىكنند . در مقابل مسخره ديگر تاب مقاومت ندارد ؛ يعنى همهء آن منطقها يك طرف و مسخره‌اى كه بكنند طرف ديگر .\r\n« وَ اذا عَلِمَ مِنْ اياتِنا شَيْئاً اتَّخَذَها هُزُواً » هرگاه به بعضى از آيات ما علم پيدا كند شروع مىكند به مسخره كردن در ميان مردم ؛ و چون مسخره كردن در مردم اثر زياد مىبخشد اين است كه قرآن آن را ذكر مىكند . قبلًا بود : « يَسْمَعُ اياتِ اللَّهِ » آيات ما را كه مىشنود خودش اين كار را مىكند . در اينجا دارد : « وَ اذا عَلِمَ مِنْ اياتِنا » وقتى علم پيدا مىكند ؛ اين بيشتر نشان مىدهد ، كه حتى در وقتى هم كه علم و معرفت دارد و صددرصد به آيات ما يقين دارد و آيات ما را « آيات ما » مىشناسد با اين حال عالماً عامداً و با معرفت كامل به مبارزه با آن بر مىخيزد .\r\n« اولئِكَ لَهُمْ عَذابٌ مُهينٌ » باز تهديد ديگرى است : اينها كه اينچنين با مسخره به آيات الهى اهانت مىكنند عذابى كه در قبال اين عملشان هست عذاب خواركننده و ذليل‌كننده‌اى است . مكرر اين مطلب را عرض كرده‌ايم كه هر گناهى يك عذاب مخصوص به خود دارد كه با خود آن گناه تناسب دارد ، چون عذابهاى اخروى مثل\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nنعمتهاى اخروى هر دو تجسم اعمال انسان در دنياست . آن كسى كه كارش در دنيا اهانت كردن و خوار كردن چيزى است كه استحقاق چنين خوارى را ندارد ، نوع عذابى كه در آخرت گرفتار آن مىشود عذابى است كه تنها درد نيست ، اهانت هم در آن وجود دارد .\r\n\r\nكلمهء « وراء » «\r\nمِنْ وَرائِهِمْ جَهَنَّمُ » . كلمهء « وراء » بيشتر به معنى « پشت سر » به كار برده مىشود ولى اختصاص به آن ندارد ، در مورد جلو و رو هم گفته مىشود . در سورهء مباركهء كهف در داستان موسى و عبد صالح ( خضر ) آنجا كه خضر كشتى را سوراخ كرد و مورد اعتراض موسى قرار گرفت ، با اينكه خضر شرط كرده بود كه تو بايد در مقابل من تسليم باشى و به هيچ وجه اعتراض نداشته باشى اما موسى تاب نياورد چون مىديد به اصطلاح شريعت دارد شكسته مىشود ، قانون دارد نقض مىشود ، با اينكه قول داده بود حرف نزند مع‌ذلك اعتراض كرد ، آخر كار كه قرار شد از يكديگر جدا بشوند خضر گفت حالا كه از همديگر جدا مىشويم من راز كارهاى خودم را به تو مىگويم تا بر تو روشن بشود كه من بىجهت كارى نكردم ، من چيزى را مىدانستم كه تو نمىدانستى : « امَّا السَّفينَةُ فَكانَتْ لِمَساكينَ يَعْمَلونَ فِى الْبَحْرِ فَارَدْتُ انْ اعيبَها وَ كانَ وَرائَهُمْ مَلِكٌ يَأْخُذُ كُلَّ سَفينةٍ غَصْباً » « 1 » اين كشتى ( البته شايد چيزى نظير بلم بوده چون در آن زمان كشتيهاى بزرگ وجود نداشته ) مال يك عده مردم فقير است كه در دريا كارگرند و من اطلاع داشتم كه در جلوى روى اينها ، در مسير اينها ، در ساحلى كه اين كشتى پهلو مىگيرد ، زورمندى ، ملِكى هست كه كشتيها را يك يك غصب مىكند . من خواستم اين كشتى را معيوب كنم كه بعد به عذر اين عيب آن را نگيرند ، مثل آدمهايى كه خودشان را معيوب نشان مىدهند كه آنها را به سربازى نبرند . براى اينكه او غصب نكند من اين كار را كردم . غرضم اين جهت است : « وَ كانَ وَرائَهُمْ مَلِكٌ يَأْخُذُ كُلَّ سَفينَةٍ غَصْباً » . « وراء » در آنجا يعنى « جلو » . مسلّم آنجا مقصود « پشت سر » نيست . ادباى مفسرين مثل كشّاف و طبرسى در مجمع‌البيان تصريح كرده‌اند كه كلمهء « وراء » به هر دو مورد اطلاق مىشود .\r\n\r\n\r\n\r\n\r\n","description":"","footnote":"\r\n( 1 )\r\n. كهف / 79 .\r\n","page_name":" 687 ","page_number":687},
  {"content":"\r\n\r\nدر اينجا كلمهء « وراء » را به معنى « پشت سر » هم بگيريم درست است و به معنى « جلوى رو » هم بگيريم درست است . اگر بگوييم جهنم از پشت سر آنهاست ، به اعتبار خود اينهاست ، يعنى به اعتبار فكر اينهاست ، يعنى چون اين افكارِ قيامت و بهشت و اين حرفها را پشت سر خودشان انداخته‌اند و براى اينها يك فكر پشت سر انداختنى بوده ، مىگويد آن چيزهايى كه پشت سر انداخته‌ايد وجود دارد ؛ و اگر « وراء » به معنى « جلو » باشد - كه ظاهر اين است كه همين دومى اينجا درست است - آن به اعتبار خود حقيقت است : درست است كه اينها خيال مىكنند كه اينها را پشت سر انداخته‌اند و از اين حرفها گذشته‌اند اما واقعيت در جلوى رويشان هست ، يعنى اينها همين طور كه دارند مىروند توجه ندارند كه به سوى جهنم دارند مىروند و جهنم در جلويشان قرار گرفته است .\r\n« وَ لايُغْنى عَنْهُمْ ما كَسَبوا شَيْئاً » . معلوم مىشود همهء مخالفتهاى اينها با قرآن سر پول و مال دنيا بوده . اين سرمايه‌ها و ثروتهايى كه اينها در دنيا به دست آورده‌اند و همينها بت واقعى اينها شده است كه با قرآن مبارزه مىكنند [ آنجا يك ذره به دردشان نمىخورد . 
  ]\r\n\r\nغرور و توهم مستكبران\r\nعرض كرديم كه اين سوره از سور مكيه است و در مكه نازل شده است . در مكه آنهايى كه با قرآن طرف بودند و آيات قرآن ناظر به آنهاست و شأن نزول آيات قرآن متوجه آنهاست اشراف مكه بودند . بر عكسِ مؤمنين و مسلمين كه بيشتر يا همه‌شان از طبقهء مستضعف بودند ، مخالفين از طبقهء اشراف و مستكبرين و ملأ مكه بودند كه قرآن اين تعبيرات را دربارهء آنها ذكر كرده است . بيشتر آيات ربا هم در مكه نازل شد ؛ و اينها نزول قرآن را خطر بزرگى براى كيان و هستى و زندگى و وضع خودشان مىديدند و [ به اين مطلب 
  ] تصريح هم مىكردند . بت واقعى اينها پولها و ثروتها و سرمايه‌هاشان بود و تكيهء اينها هم بيشتر روى همين بود ، و حتى مفسرين نقل كرده‌اند - و از خود آيات قرآن كاملًا اين مطلب استنباط مىشود ، اين توهم و غرور كه براى خيلى افراد پيدا مىشود - اينها پولها را كه جمع مىكردند ، مىگفتند اين پولها\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nرا كى به ما داده ؟ خدا به ما داده « 1 » . چرا خدا به ما داده ؟ لابد ما را بهتر از ديگران مىدانسته كه به ما داده . اينهايى كه ندارند چرا ندارند ؟ چون خدا به اينها نداده . چرا نداده ؟ از بس آدمهاى بدى هستند . اينها از بس آدمهاى بدى هستند خدا به اينها چيزى نداده و ما از بس آدمهاى خوبى هستيم خدا به ما داده . آخرت را هم به مقياس دنيا حساب كنيد و نتيجه بگيريد ؛ مسلّم آخرت ما هم از آخرت اينها بهتر است . به همين دليل كه دنياى ما بهتر است آخرت ما هم بهتر است ! از آيات زيادى از قرآن اين نكته استفاده مىشود .\r\nدر سورهء « يس » خوانديم كه : « وَ اذا قيلَ لَهُمْ انْفِقوا مِمّا رَزَقَكُمُ اللَّهُ قالَ الَّذينَ كَفَروا لِلَّذينَ امَنوا أَنُطْعِمُ مَنْ لَوْ يَشاءُ اللَّهُ اطْعَمَهُ » « 2 » وقتى مىگفت از اين مالتان به فقرا بدهيد ، [ مىگفتند 
  ] به اينها بدهيم ؟ ! اينها اگر قابل اين دادن بودند خدا خودش به اينها مىداد ، چرا ما بدهيم ؟ به دليل اينكه خدا نداده ما هم نبايد بدهيم ، براى اينكه اينها خيلى آدمهاى بدى هستند ! در آيهء ديگر بود : « انَا اكْثَرُ مِنْكَ مالًا وَ اعَزُّ نَفَراً » « 3 » و در آيهء ديگر : « وَ لَئِنْ رُدِدْتُ الى رَبّى لَاجِدَنَّ خَيْراً مِنْها مُنْقَلَباً » « 4 » . در داستان آن دو برادر ، آن برادر كافر به آن برادر مسلمان و مؤمنش گفت كه من ، هم ثروتم از تو بيشتر است و هم [ از حيث افراد قويترم ؛ 
  ] به همين دليل ، مسلّم اگر ما بميريم و آن طورى كه تو مىگويى پيش خدا برويم در آنجا قطعاً وضع من از وضع تو بهتر است !\r\nقرآن مىگويد : « وَ لايُغْنى عَنْهُمْ ما كَسَبوا شَيْئاً » اين پول و ثروتها كه امروز در دنيا براى اينها مايهء هر چيز است و خيال مىكنند همه چيز به اينها خواهد داد ( بتهاى واقعىشان ) آنجا يك ذره به دردشان نمىخورد ؛ « وَ لا مَا اتَّخَذوا مِنْ دونِ اللَّهِ اوْلياءَ » و\r\n\r\n\r\n\r\n\r\n","description":"","footnote":"\r\n( 1 ) . چون آنها به خداى بزرگ عقيده داشتند ، او را عبادت نمىكردند بتها را پرستش مىكردند ولى خدا راخالق مىدانستند .\r\n( 2 ) . يس / 47 .\r\n( 3 ) . كهف / 34 .\r\n( 4 ) . كهف / 36 .\r\n","page_name":" 689 ","page_number":689},
  {"content":"\r\n\r\nنه بتهاى ظاهرىشان ، يعنى آن بتهايى كه مىروند در مقابل آنها قربانى مىكنند ، نياز مىكنند « 1 » ، خم و راست مىشوند ، [ مانند 
  ] بت هُبَل ، بت عُزّى . آنجا نه پولشان به دردشان خواهد خورد و نه اين بتها . باز تأكيد مىفرمايد كه « وَ لَهُمْ عَذابٌ عَظيمٌ » براى اينها عذاب بسيار بزرگى وجود دارد .\r\n« هذا هُدًى وَ الَّذينَ كَفَروا باياتِ رَبِّهِمْ لَهُمْ عَذابٌ مِنْ رِجْزٍ اليمٌ » ( در اين آيه پنج بار تهديد به عذاب آمده است ) قرآن هدايت است ( نمىگويد قرآن هدايت كننده است ، مىگويد قرآن محض هدايت است ) ، آنها كه به آيات پروردگارشان - كه محض هدايت است - كفر و عناد مىورزند عذابى دردناك از نوع پليدى ( عذاب بسيار پليدى ) خواهند داشت .\r\nدر آن آيه ما داشتيم كه « تِلْكَ اياتُ اللَّهِ نَتْلوها عَلَيْكَ بِالْحَقِّ » اينها آيات الهى است كه ما به حق بر تو تلاوت مىكنيم . قبلش هم آيات كونيّه را ذكر كرده بود . در وسط وارد شد دربارهء افرادى كه آيات خدا را تكذيب مىكنند و در مقابل آيات حق مىايستند و مىگويند همهء اين حرفها دروغ است ، هيچ چيزى را قبول نداريم ، در بارهء اينها بحث كرد ، دومرتبه وارد اصل مطلب مىشود . اينجا باز مخاطب همهء مردم دنيا هستند : « اللَّهُ الَّذى سَخَّرَ لَكُمُ الْبَحْرَ لِتَجْرِىَ الْفُلْكُ فيهِ بِامْرِهِ وَ لِتَبْتَغوا مِنْ فَضْلِهِ وَ لَعَلَّكُمْ تَشْكُرونَ » . عطف به آيات اول است كه فرمود : « انَّ فِى السَّمواتِ وَ الْارْضِ لَاياتٍ لِلْمُؤْمِنينَ . وَ فى خَلْقِكُمْ وَ ما يَبُثُّ مِنْ دابَّةٍ اياتٌ لِقَوْمٍ يوقِنونَ . وَ اخْتِلافِ اللَّيْلِ وَ النَّهارِ وَ ما انْزَلَ اللَّهُ مِنَ السَّماءِ مِنْ رِزْقٍ فَاحْيا بِهِ الْارْضَ بَعْدَ مَوْتِها وَ تَصْريفِ الرِّياحِ اياتٌ لِقَوْمٍ يَعْقِلونَ » . دومرتبه وارد همين گونه مسائل مىشود : اللَّه است ، خداست آن كسى كه درياها را مسخَّر شما قرار داده است كه كشتيها بر روى اين درياها جريان پيدا كنند و شما از منافع درياها استفاده كنيد و شما يك بهرهء معنوى ببريد و آن اين است كه خداى خودتان را بشناسيد و شكرگزار باشيد .\r\n\r\nنظم و ترتيب در دستگاه خلقت\r\nقرآن كريم كوشش دارد كه ما اين نكته را درك كنيم كه هيچ چيزى در دنيا بر اساس تصادف به وجود نيامده و به وجود نمىآيد . همهء اينها « حساب شده » است . از نظر علمى اين مطلب مسلّم است كه دنيايى كه ما مىبينيم ، با اين همه اشياء مختلف و متنوعى كه دارد : يكى خورشيد است ، يكى زمين ، يكى ماه ، يكى آب و يكى هوا ؛ هوا باز اكسيژن دارد ، ازت دارد ؛ در زمين عنصرهاى زيادى وجود دارد ، درخت وجود دارد ، انسان وجود دارد ؛ اين نظامى كه امروز ما مىبينيم ، زمين به دور خودش و به دور خورشيد مىچرخد ؛ حسابهايى كه در اين موارد وجود دارد [ تصادفاً به\r\n\r\n\r\n\r\n\r\n","description":"","footnote":"\r\n( 1 ) . [ نياز كردن يعنى ادا كردن نذر . 
  ]\r\n","page_name":" 690 ","page_number":690},
  {"content":"\r\n\r\nوجود نيامده است . 
  ] اگر فرض كنيم كسى بيايد يك قالى را كه بافته‌اند باز كند ، تبديل مىشود به يك رشته نخها ، بعد بيايد نخها را هم از يكديگر باز كند ، تبديل مىشود به يك مقدار پشم و احياناً پنبه . آنوقت شما نگاه كنيد ، همه چيز را علىالسويه مىبينيد ، مىگوييد پس آن نقش كو ؟ آن نظم كو ؟ آن تركيب كو ؟ ديگر وجود ندارد . در اصل چه بوده ؟ در اصل همهء اين قالى با اين همه اختلافاتى كه شما اكنون مىبينيد ، توده‌اى از پشم بوده كه همه چيز در آن علىالسويه بوده است و اگر اين پشم را به حال خود گذاشته بودند و دست صنعتگر و هنرمندى آن را تبديل به نخ نكرده بود ، بعد رنگ نكرده بود و بعد اين نخهاى رنگ‌شده را در يك نظام معيّن با يكديگر نبافته بود ، يك چنين موجود زيبايى با اين نظم و ترتيب هرگز به وجود نمىآمد ؛ يعنى خود اين تودهء پشم قابل اينكه خودش را به يك قالى تبديل كند نيست ، يك دست هنرمند است كه اين را تبديل كرده است .\r\nاين دنياى ما ، اول همين جور بوده ، بعد هم همين جور خواهد شد ، يعنى اگر همين طورى كه خدا وعده داده - و روزى هم خواهد شد - قدرت قاهرهء الهى بيايد بافته‌هاى اين عالم را از هم باز كند ( ما خودمان به منزلهء يك بافته هستيم ، هر انسانى يك بافته است ، هر درختى بافتهء ديگرى است ، هر حيوانى بافتهء ديگرى است ، آب و هوا همين طور ) ما به يك مادهء يكنواخت مىرسيم كه هيچ چيزى با هيچ چيزى فرق ندارد ، و اولش هم همين بوده ، همهء آن موادى كه اين‌همه اشياء متنوع [ از آن 
  ] ساخته شده است امورى متشابه بوده ؛ يعنى در ابتدا گازهاى پراكنده‌اى در عالم بوده و جز اين چيزى نبوده ، از اينها اين همه چيزها و اين همه نظم و ترتيب‌ها درست شده است . حال آيا همين طور تصادفى بوده كه از اين مادهء يكنواخت در روى زمين يك مقدار آب به وجود بيايد ، اقيانوسها به وجود بيايد ، موجود زنده به وجود بيايد ، انسان به وجود بيايد ، اين چيزهايى كه همه به درد يكديگر و به كار يكديگر مىخورند ، هواى قابل تنفس وجود داشته باشد ، روى زمين به اين شكل در بيايد كه هم سفت باشد و هم نه آنقدر سفت كه غير قابل سكونت باشد و نشود در آن كشاورزى كرد ؟ اينها را همين طور تصادف به وجود آورد ، يا نه ، تمام اينها روى نظم و حساب و تدبيرى بوده ؟ قرآن اسم اين را مىگذارد « تسخير » ، تسخير الهى . البته در مسائلى كه كوچكتر است انسان زودتر درك مىكند تا در نظام كل ، [ ولى 
  ] نظام كل و نظام جزء فرق نمىكند .\r\n\r\n","description":"","footnote":"","page_name":" 691 ","page_number":691},
  {"content":"\r\n\r\n\r\nيك نمونه\r\nمثلًا يك حيوان پستاندار ، انسان يا غير انسان ، يك زن آبستن مىشود ، كم كم بچه در رحم او رشد مىكند . اولًا قبل از اينكه اين زن به دنيا بيايد با او دستگاهى به نام « پستان » ساخته شده كه با پستان مرد فرق مىكند . ماه‌هاى آخر حملش كه مىشود تدريجاً اين پستان بزرگ مىشود و شير در آن پيدا مىشود به طورى كه آن روزهاى آخرى كه اين بچه دارد به دنيا مىآيد اين پستان پر از شير و پر از مايعى است كه از نظر علمى مفيدترين غذا براى آن كودكى است كه از رحم به دنيا مىآيد . ما دو جور مىتوانيم روى اين [ مطلب 
  ] فكر كنيم ؛ يكى اينكه بگوييم تصادفاً اين زن وقتى مىخواست از مادرش متولد بشود دختر شد ، و تصادفاً در هر دخترى دستگاه شيرسازى و شيردهى به نام « پستان » و جهازاتى كه شير را مىسازد به وجود آمد .\r\nاين پستان هم شير نمىكند ولى همين قدر كه بچه در رحم پيدا شد و بزرگ و بزرگتر شد ، مقارن ايامى كه مىخواهد به دنيا بيايد تصادفاً بدون اينكه ارتباطى ميان اينها باشد پرشير مىشود . اين يك جور طرز تفكر است كه هيچ عاقلى نمىتواند چنين احتمالى بدهد . يكى ديگر اين است كه خير ، در آن طرح اصلى خلقت همهء اينها طرحريزى شده ؛ يعنى ميان پيدايش يك بچه در رحم و فعاليت كردن دستگاه پستان در وجود اين زن ارتباط مستقيمى برقرار است ؛ ايندو با اينكه به ظاهر با يكديگر بىارتباط هستند ، در متن واقع براى يكديگر خلق شده‌اند . اگر در متن خلقت قرار نبود بچه‌اى در رحم اين زن خلق بشود دستگاه پستان هم خلق نمىشد ، و اگر دستگاه پستان در اين جنس خلق نمىشد اساساً بچه‌اى خلق نمىشد ، ايندو با يكديگر ارتباط دارند . افراد استثنائى ، همان استثنائى بودنشان خودش دليل است .\r\nوقتى شما از يك متخصص بپرسيد چرا فلان زن آبستن نمىشود ، مىگويد اين علت خاصى دارد ، يعنى يك بيمارى است ، عاملى آمده و خلقت و طبيعت را از مسير اصلى خودش منحرف كرده . پس مسير اصلى اين است كه [ اين توانايى را 
  ] داشته باشد . هميشه يك عامل خارجى سبب مىشود كه بيمارى پيدا شود .\r\nپس اينجا ما دو طرز تفكر داريم ؛ يكى اينكه ميان بچه و شير پستان هيچ ارتباطى قائل نباشيم ، و ديگر اينكه ميان ايندو ارتباط قائل باشيم ، يعنى بگوييم آن نيرويى كه بچه را خلق مىكند همان نيروست كه دستگاه پستان را در جنس مادهء پستاندار قرار داده است .\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nعين همين مطلب در كل عالم هست ؛ يعنى خورشيدى باشد ، زمينى باشد ، عوامل جوّى باشد ، عوامل زمينى باشد [ و ميان اينها ارتباط نباشد و نيروى واحدى خالق اينها نباشد ؛ چنين چيزى قابل قبول نيست . 
  ] اصلًا نسبت عوامل جوّى با زمين به اصطلاح فلاسفه نسبت پدر و مادر است ؛ آنها را « آباء سبعه » مىگفتند و اينها را « امّهات اربعه » . مىگفتند چهار مادر و هفت پدر ، از باب اينكه آن عوامل ، عوامل مذكر تشخيص داده مىشد و اين عوامل ، عوامل مؤنث . انسان و حيوان و گياه را مىگفتند « مواليد ثلاث » يعنى سه بچه . هفت پدر ، چهار مادر ، سه بچه . اين بچه‌ها كه پيدا مىشوند اين زمين به منزلهء مادر آنهاست . يك كشاورز كه مىرود سينهء زمين را مىشكافد ، او حكم همان بچه‌اى را دارد كه چنگال به پستان مادرش مىزند و مىخواهد از آن شير بگيرد ؛ و از هر عالمِ حقوقى اگر شما بپرسيد شير پستان يك مادر مال بچهء اوست يا مال او نيست ، مىگويد مال بچه است . اگر مادرى بخواهد بچه را از شير خود محروم كند هر قانونى آن مادر را قابل مجازات مىداند ، چرا ؟\r\nمىگويند چون شير مال اين بچه است ، تو چرا او را محروم مىكنى ؟ اگر مادر بخواهد اين شير را به يك بچهء ديگر بدهد و به اين بچه ندهد مىگويند تو چرا شير اين بچه را به بچهء ديگر داده‌اى ؟ من نمىفهمم ماترياليستها اينجا چه فكر مىكنند در صورتى كه آنها نبايد هيچ فرقى قائل باشند . از نظر آنها شير مادر هيچ ارتباطى با بچه نبايد داشته باشد .\r\nبه همين دليل مواليد زمين هم مال همين موجودات روى زمين است . تعبير خود قرآن است : « وَ جَعَلْنا لَكُمْ فيها مَعايِشَ » « 1 » ، « وَ لَكُمْ فِى الْارْضِ مُسْتَقَرٌّ وَ مَتاعٌ الى حينٍ » « 2 » شما را از زمين آفريديم ، از خاك آفريديم و در روى زمين آفريديم و در همين زمين هم مايهء معيشت شما را قرار داديم ، يعنى در پستان همين زمين مايه‌هايى قرار داده‌ايم كه شما از اين مايه‌ها زندگى مىكنيد ؛ و به همين دليل آنچه كه در پستان زمين وجود دارد از مختصات هيچ فردى نخواهد بود ، براى همهء مردم است . همهء مردم بچه‌هاى زمين هستند و هر چه كه در پستان اين زمين هست قهراً مال همهء مردم است با اين تفاوت كه بچه به حكم آن ضعفش شيرهء كاملًا آماده به\r\n\r\n\r\n\r\n\r\n","description":"","footnote":"\r\n( 1 ) . حجر / 20 .\r\n( 2 ) . اعراف / 24 .\r\n","page_name":" 693 ","page_number":693},
  {"content":"\r\n\r\nدهانش گذاشته مىشود ولى به انسان بزرگ مىگويند يك مقدار كارش را خودت بايد بكنى و به تناسب كارى كه ايجاد مىكنى ذىحق مىشوى ، كه اين خودش داستان ديگرى است .\r\nقرآن مىخواهد بگويد كه تمام نظام عالم اين جور است . آن اقيانوس را اگر شما مىبينيد ، همان مادهء بسيط يكرنگ [ است كه 
  ] يك جايش به صورت اقيانوس درآمده . اگر كشتى را مىبينيد ، چوب يك جنسى است كه در اصل از جنس همين آب و خاك بوده ولى به گونه‌اى ساخته شده است كه سبكتر از آب است و چون سبكتر از آب است در آب غرق نمىشود . باد در دنيا وجود دارد كه در كشتيهاى بادى از همان باد استفاده مىكردند و كشتيها را مىراندند . يك وقت خيال نكنيد كه اينها يك سلسله عوامل تصادفى است كه به وجود آمده ؛ تمام اينها در نقشهء تدبير اين عالم گنجانده شده است ؛ و در واقع به ما مىگويد شما به عالم به چشم يك كتاب نگاه كنيد ؛ هر چه بيشتر مطالعه كنيد بيشتر مطلب كشف مىكنيد و اصلًا بيشتر آگاهى را در عالم حس و لمس مىكنيد .\r\n\r\nاثر تفكر مادى و تفكر الهى\r\nچقدر فرق است ميان اينكه انسان تفكرش تفكر مادى باشد و وقتى كه در روى زمين راه مىرود خودش را با اشياء بيگانه و احياناً دشمن احساس كند ، بعد هم بگويد زندگى تنازع بقاست ، زندگى جنگ است و جز جنگ نيست ؛ من يك موجود تك و تنها هستم و هيچ موجودى از ازل در فكر من نبوده و الآن هم در فكر من نيست و هيچ وقت در فكر من نخواهد بود ؛ هيچ مهربانى و رحمتى در دنيا در پيدايش من دخالت نداشته ؛ هيچ مهر و محبتى در عالم وجود نداشته است كه مرا به وجود آورده باشد و الآن هم وجود ندارد كه بخواهد مرا در خودش پناه بدهد ؛ يك موجود تك هستم در ميان ميلياردها دشمن ( آنوقت يك چنين آدمى چه احساساتى پيدا مىكند ! ) آرى چقدر فرق است ميان اين آدم و كسى كه مىگويد :\r\n« ظَهَرَ الْوُجودُ بِ بِسْمِ اللَّهِ الرَّحْمنِ الرَّحيم » تمام هستى مظهر بسم اللَّه الرحمن الرحيم است ، مظهر رحمانيت يك رحمان و مظهر رحيميت يك رحيم است . عالم را رحمانيت و رحيميت به وجود آورده ؛ و به قول يكى از نويسنده‌هاى عرب ، حالت يك نفر مؤمن در وقتى كه در دنيا قدم مىزند حالت انسانى است كه در يك مهرگان و جشن قدم\r\n\r\n","description":"","footnote":"","page_name":" 694 ","page_number":694},
  {"content":"\r\n\r\nبرمىدارد ، در جايى قدم برمىدارد كه قبلًا دعوتش كرده‌اند ، گفته‌اند بيا اينجا . مثل اينكه انسان را در يك مهمانى دعوت كنند بعد برود آنجا ؛ هرچه كه آنجا مىبيند ميان آن و خودش رابطه برقرار مىكند ، مىگويد ببين ، آن گل را آنجا گذاشته‌اند ، براى ما آنجا گذاشته‌اند ، براى اينكه ما استفاده كنيم چون مهمان هستيم ؛ ببين ، منزلشان را چه زينت و آرايش كرده‌اند ! آن تابلو را آنجا مىبينى ، اين فرش را اينجا مىبينى ؟\r\nهمهء اينها را آماده‌شده و حساب‌شده مىبيند و با آمدن خودش ارتباط قائل است .\r\nقرآن مىخواهد كه انسان خودش را در عالم اين جور احساس كند ، حالت كسى كه دعوتش كرده‌اند به منزلى و در آن منزل آنچه كه وجود دارد حساب دارد و با آمدن او ارتباط دارد . آن وقت است كه انسان در خودش احساس مسئوليت مىكند ، بعد فكر مىكند پس براى چه ما را دعوت كرده‌اند ؟ دعوت كرده‌اند كه بياييم بخوريم و بچريم و برويم يا مسئلهء ديگرى هم هست ؟ پس ما كه به يك مهمانى و به منزلى كه براى ما آماده شده است آمده‌ايم ، بايد بدانيم كه چه هدفى از اصل آمدن ما هست .\r\n« اللَّهُ الَّذى سَخَّرَ لَكُمُ الْبَحْرَ » اللَّه است آن كسى كه اين دريا را مسخر شما قرار داده . معناى « مسخر قرار داده » يعنى آب را طورى خلق كرده ، شما را به شكلى خلق كرده ، چوب را به شكلى خلق كرده ، هوا را به شكلى خلق كرده و باد را به شكلى خلق كرده ، همهء اينها را به گونه‌اى خلق كرده كه نتيجه‌اش اين است كه شما از اين آب با كشتى استفاده مىكنيد ، يعنى اينها حساب‌شده آفريده شده‌اند . « لِتَجْرِىَ الْفُلْكُ فيهِ بِامْرِهِ » كه كشتى به امر و ارادهء او و به خواست او [ حركت كند . 
  ] او خواسته است كه كشتى روى دريا حركت كند كه حركت مىكند ؛ و در نتيجه مسافرتها بكنيد ، تجارتها بكنيد ، نقل مكان‌ها بكنيد . « وَ لِتَبْتَغوا مِنْ فَضْلِهِ » و از فضل الهى خير طلب كنيد . گفته‌اند مقصود استفاده‌هاى [ مختلف از درياست . 
  ] يك استفاده از دريا همان است كه به وسيلهء كشتى انجام مىشود كه انسان قاره‌ها را طى مىكند ، و ديگر اينكه از خود دريا بهره‌ها ببريد ، از حيوانات دريا ، از گوهرهاى دريايى كه از دريا گرفته مىشود ؛ يعنى آن ماهىاى كه در دريا هست و هر حيوانى كه در دريا هست و قابل استفاده است و آن گوهرهايى كه در دريا هست ، لؤلؤى اگر هست ، مرجانى هست ، هرچه هست ، باز اينها هم يك كار حساب‌شده است و تصادفى نيست . آن هدف نهايى و اصلى ، آن جنبهء مدرسه بودن اينهاست .\r\nتا اينجا همان بهره‌گيرى مادى است . ولى در عين حال چون انسان كودكى\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nاست كه در اين دنيا مىآيد و در اين دنياست كه بايد معرفت پيدا كند : « وَ لَعَلَّكُمْ تَشْكُرون » باشد كه شما سپاسگزار خداى خود باشيد ، يعنى خداى خودتان را به اين وسيله بشناسيد و بعد از شناختن سپاسگزار او باشيد ؛ و هميشه گفته‌ايم كه سپاسگزارى يعنى هرچه كه او به شما داده است ، در همان مسيرى كه بايد ، مورد استفاده قرار بدهيد .\r\nبعد مىفرمايد : « وَ سَخَّرَ لَكُمْ ما فِى السَّمواتِ وَ ما فِى الْارْضِ جَميعاً مِنْهُ » . در هيچ كتابى « انسان » به اندازه‌اى كه در قرآن ، بزرگ است بزرگ نيست . در عصر ما فلسفه‌هاى به اصطلاح اومانيستى زياد پيدا شده ، دم از « انسان » مىزنند ، ولى هيچ كسى به اندازه قرآن شأن انسان را بالا نبرده و درواقع انسان را آنچنان كه هست معرفى نكرده است . اينجا فرمود كه دريا را مسخر شما قرار داده ، دريا را طورى خلق كرده كه شما بتوانيد از وجود آن استفاده كنيد ؛ يك دفعه يك كاسه مىكند : هر چه در آسمانها و زمين هست مسخر شماست . شما را طورى خلق كرده و عالم را طورى خلق كرده كه شما مىتوانيد تمام عالم را در تسخير خودتان قرار بدهيد نه فقط درياها را . « مِنْه » در حالى كه همهء اينها از ناحيهء اوست ؛ يعنى او اين جور قرار داده و اين كيفيت را عنايت كرده است . « انَّ فى ذلِكَ لَاياتٍ لِقَوْمٍ يَتَفَكَّرونَ » در اين مطالبى كه ما گفتيم خيلى نشانه‌ها و علامتها هست اما براى مردمى كه اهل تفكر باشند يعنى انديشه‌هاى خودشان را به كار بيندازند ، بر علم خودشان بيفزايند ، دقت كنند ، تأمل كنند ؛ خيلى مطالب از اينها در مىيابند ؛ يعنى اينها كه ما مىگوييم ، فهرست مطالب است و اجمال مىگوييم براى اينكه شما را به راه بيندازيم ، بعد شما برويد از راه علم و فكر حقايقى در اين زمينه‌ها به دست بياوريد .\r\n« قُلْ لِلَّذينَ امَنوا يَغْفِروا لِلَّذينَ لايَرْجونَ ايّامَ اللَّهِ لِيَجْزِىَ قَوْماً بِما كانوا يَكْسِبونَ » .\r\nعرض كرديم كه اين آيات در مكه نازل شده است و در مكه كفار قريش مسلمين را خيلى اذيت مىكردند و آزار مىدادند ، انواع آزارها ، آزار روحى و آزار جسمى ، و آزارهاى روحىشان شايد بدتر از آزارهاى جسمى بود . افرادى كه به حقيقتى ، به كتابى ايمان دارند ، به پيغمبر ايمان دارند و نهايت ايمان را دارند و شيفتهء پيغمبر اكرم هستند ، وقتى كه مثلًا مىديدند كفار قريش نسبت به پيغمبر اكرم يا نسبت به آيات قرآن جسارت مىكنند ، عجيب ناراحت مىشدند و مكرر مىآمدند از رسول اكرم اجازه بگيرند كه [ با آنها مقابله كنند ، 
  ] مىگفتند به اقليت بودن ما توجه نكنيد ، ما كم\r\n\r\n","description":"","footnote":"","page_name":" 696 ","page_number":696},
  {"content":"\r\n\r\nهستيم اما دهان اينها را خرد مىكنيم ، چنين مىكنيم ، حداكثر اين است كه اينها ما را بكشند . قرآن اينها را امر به آرامش مىكند : « قُلْ لِلَّذينَ امَنوا يَغْفِروا لِلَّذينَ لايَرْجونَ ايّامَ اللَّهِ » ( در دوران مكه است ) به اينها بگو ببخشايند و بگذرند از اين مردمى كه به روزهاى الهى اميدوار نيستند ، هر چه كه از اينها مىبينند اهميت ندهند ، يَغْفِروا . دوره هنوز دورهء غفران و گذشت بود . اينهايى كه مىگويند اسلام همه‌اش جنگ بود ، بايد توجه داشته باشند كه از بيست و سه سالى كه دورهء بعثت پيغمبر اكرم بود تمام دورهء سيزده سال مكه دورهء « يَغْفِروا » بود يعنى دورهء گذشت بود . در ده سال مدينه هم تقريباً . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ در اينجا نوار به پايان خود رسيد و دو سه دقيقه‌اى از بيانات استاد شهيد ضبط نشده است . 
  ]\r\n","page_name":" 697 ","page_number":697},
  {"content":"\r\n . \r\n","description":"","footnote":"","page_name":" 698 ","page_number":698},
  {"content":"\r\n\r\n\r\nتفسير سورهء فتح\r\nبسم اللَّه الرحمن الرحيم\r\nالحمد للَّه‌رب العالمين . . . اعوذ باللَّه من الشيطان الرجيم :\r\n    إِنَّا أَرْسَلْناكَ شاهِداً وَ مُبَشِّراً وَ نَذِيراً . لِتُؤْمِنُوا بِاللَّهِ وَ رَسُولِهِ وَ تُعَزِّرُوهُ وَ تُوَقِّرُوهُ وَ تُسَبِّحُوهُ بُكْرَةً وَ أَصِيلًا . إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ فَمَنْ نَكَثَ فَإِنَّما يَنْكُثُ عَلى نَفْسِهِ وَ مَنْ أَوْفى بِما عاهَدَ عَلَيْهُ اللَّهَ فَسَيُؤْتِيهِ أَجْراً عَظِيماً . سَيَقُولُ لَكَ الْمُخَلَّفُونَ مِنَ الْأَعْرابِ شَغَلَتْنا أَمْوالُنا وَ أَهْلُونا فَاسْتَغْفِرْ لَنا يَقُولُونَ بِأَلْسِنَتِهِمْ ما لَيْسَ فِي قُلُوبِهِمْ قُلْ فَمَنْ يَمْلِكُ لَكُمْ مِنَ اللَّهِ شَيْئاً إِنْ أَرادَ بِكُمْ ضَرًّا أَوْ أَرادَ بِكُمْ نَفْعاً بَلْ كانَ اللَّهُ بِما تَعْمَلُونَ خَبِيراً     « 1 »     .    \r\nسورهء مباركهء « انّا فَتَحْنا » است . قسمتهايى از آيات اين سوره را تفسير كرديم « 2 » و رسيديم به آيهء هشتم . مىفرمايد : «  إِنَّا أَرْسَلْناكَ شاهِداً وَ مُبَشِّراً وَ نَذِيراً  » . اين آيه در\r\n\r\n\r\n\r\n\r\n","description":"","footnote":"\r\n( 1 ) . فتح / 8 - 11 .\r\n( 2 ) . [ نوار جلسهء قبل در دست نيست . 
  ]\r\n","page_name":" 699 ","page_number":699},
  {"content":"\r\n\r\nسورهء احزاب هم با همين عبارت و اضافه‌اى وجود دارد . آنجا مىفرمايد : «  يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً »  « 1 » اى پيامبر ، ما تو را فرستاده‌ايم گواه بر مردم و گواه بر امت .\r\n\r\nكلمهء « شاهد »\r\n« شاهد » و « شهيد » معنى حضور را مىدهد . در زبان عربى به « گواه » از آن جهت « شاهد » مىگويند كه كسى حق دارد در مورد واقعه‌اى گواهى بدهد كه در آن واقعه حاضر باشد ؛ يعنى انسان در مورد واقعه‌اى كه در آن حضور دارد و آن را احساس مىكند و بالعيان مىبيند حق دارد شهادت بدهد . اين مسأله‌اى است در باب « قضاء » ( قضاوت ) ؛ مىگويند شهادت به علم جايز نيست ، شهادت به عين و به حس جايز است ؛ يعنى اگر شما چيزى را يقين داريد و شك نداريد ولى نديده‌ايد ، مثلًا يقين داريد العياذ باللَّه زيد همسايهء شما شراب مىخورد ، از صد احتمال يك احتمال هم نمىدهيد كه شراب نخورد ، يعنى هيچ احتمال اينكه بتوانيد توجيه هم بكنيد نمىدهيد ، يقين داريد شراب مىخورد اما به چشم خودتان نديده‌ايد ، يقين داريد كه فلان مرد و زن زنا كرده‌اند ولى به چشم خود نديده‌ايد ، حق نداريد كه اين را شهادت بدهيد بگوييد فلانى زنا كرده يا فلانى شراب خورده است ؛ و اگر شهادت بدهيد و قاضى از شما بپرسد كه اين را كه تو شهادت مىدهى ديده‌اى يا نديده‌اى ، و شما بگوييد من نديده‌ام ولى يقين دارم ، اگر شما عادلترين عادلهاى عالم هم باشيد ، اعدل عدول هم باشيد ، سلمان فارسى هم باشيد قاضى حق ندارد بر اين گونه شهادت ترتيب اثر بدهد . حديثى هست ، حضرت صادق عليه السلام فرمودند ( با دستشان اشاره كردند ) : « عَلى مِثْلِ ضَوْءِ الشَّمْس » مثل اينكه نور خورشيد را مىبينى ، فقط اگر اين‌طور باشد شهادت بده ، غير از اين نه . به همين جهت براى آنچه كه ما در فارسى مىگوييم « گواه » در زبان عربى كلمهء « شاهد » به كار مىبرند ، يعنى حاضر ، يعنى آن كسى كه حاضر واقعه بوده نه آن كسى كه عالم به واقعه است ، چون غايب از واقعه هم گاهى عالم به واقعه مىشود ، ولى علم به واقعه عن غيابٍ كافى نيست ، حضور در آن واقعه و شهود آن لازم است .\r\n\r\n\r\n\r\n\r\n","description":"","footnote":"\r\n( 1 )\r\n. احزاب / 45 .\r\n","page_name":" 700 ","page_number":700},
  {"content":"\r\n\r\n\r\nپيغمبر صلى الله عليه و آله شاهد است\r\nيكى از نكات مهم و معارف بزرگ قرآن اين مسئله است كه پيغمبر اكرم و به تعبير قرآن گروهى از مؤمنين - كه آن گروهى از مؤمنينِ اين گونه جز كسانى در مقام عصمت نمىتوانند باشند - [ شاهد امت هستند . 
  ] خدا پيغمبر را « شاهد امت » ناميده است ، شاهدى كه در دنيا تحمل شهادت مىكند و در آخرت اداى شهادت ؛ يعنى او حاضر و ناظر به افعال و اعمال امت است . همين طور كه ما مىگوييم ملَكَين رقيب و عتيد ناظر و شاهد اعمال ما هستند ، هميشه پيغمبرِ يك امت شاهد و ناظر بر اعمال آن امت است ، و اين است كه در مسئلهء امامت گفته مىشود كه شأن اصلى امام اين نيست كه در ميان مردم ظاهر باشد و حكومت در دست داشته باشد كه اگر اين شأن را از او گرفته باشند ديگر امام نباشد و از امامت خلع شده باشد ؛ بلكه ، شأن اصلى امام كه از آن اين شأن نتيجه مىشود [ اين است كه امام شاهد امت است 
  ] يعنى با وجود كسى كه در باطن و از نظر باطن شاهد بر همهء امت است ديگر نوبت به كسى كه مثل همهء افراد امت است و مثل افراد ديگر امت خطاكار است نمىرسد كه او خلافت و حكومت را در دست بگيرد .\r\nاين است كه قرآن در آن آيه مىفرمايد : « يا ايُّهَا النَّبِىُّ انّا ارْسَلْناكَ شاهِداً » ما شما را فرستاده‌ايم به عنوان شاهد و به عنوان گواه امت . اين مسئلهء عرض اعمال - كه خودش مسأله‌اى است كه بر پيغمبر يا امام عرض اعمال مىشود - همان مفهوم « شهادت » را مىرساند . در آن آيه مىفرمايد : « وَ قُلِ اعْمَلوا فَسَيَرَى اللَّهُ عَمَلَكُمْ وَ رَسولُهُ وَ الْمُؤْمِنونَ وَ سَتُرَدّون الى عالِمِ الْغَيْبِ وَ الشَّهادَةِ » « 1 » . اين كه بعد مىفرمايد : « وَ سَتُرَدّون الى عالِمِ الْغَيْبِ وَ الشَّهادَةِ » يعنى خيال نكنيد اين شهادت براى اين است كه العياذ باللَّه خدا نمىداند ، شاهدها بايد بيايند به اطلاع او برسانند [ و او 
  ] قاضىِ اين گونه است ؛ خير ، اين روى آن نظام نيست ، اين شاهدها هستند و تازه بازگردانده مىشويد به كسى كه خودش عالم بر غيب و بر شهادت و بر همه چيز است و اعلم است از خود شما و از خود شاهدها بر اين مطلب .\r\n« انّا ارْسَلْناكَ شاهِداً » . پس يك شأن از شئون مقام رسالت شهادت است ، تحمل شهادت در دنيا و اداى شهادت در آخرت .\r\n\r\n\r\n\r\n\r\n","description":"","footnote":"\r\n( 1 )\r\n. توبه / 105 .\r\n","page_name":" 701 ","page_number":701},
  {"content":"\r\n\r\n\r\nتبشير و انذار ، شئون ديگر مقام رسالت «\r\nوَ مُبَشِّراً وَ نَذيراً » . شأن ديگر تبشير است و شأن ديگر انذار . هميشه پيغمبران مردم را در حال حركت و در جريان مىبينند ، يعنى انسان خواه ناخواه اين‌طور است .\r\nانسان هيچ وقت ساكن نيست ، هميشه در حركت است ، منتها در چه راهى و به كدام سو در حركت است ؟ پيامبران مبشّر و منذر هستند ، يعنى راه را ارائه مىدهند و بشارت و نويد مىدهند كه اگر از اين راه به روى به چه فتح و سعادت و كمالى نائل مىشوى و اگر از آن راه و آن راه به روى به چه بدبختى و شقاوتى نائل مىشوى .\r\nحديثى هست كه پيغمبر اكرم با اصحاب نشسته بودند ، چند خط از نقطه‌اى به نقطه‌اى رسم كردند ، بعد اشاره به خط وسط كه خط راست بود كردند و فرمودند : اين راه من است ( صراط مستقيم ) و بقيهء راهها راههاى من نيست ؛ يعنى انسان هميشه در حال حركت است ، منتها يك وقت راه راست را به سوى مقصد در پيش مىگيرد و يك وقت از راههاى كج مىرود ، و پيغمبران آمده‌اند كه مبشر به راه راست باشند .\r\nاينجا عمل خاصى از پيغمبر اكرم صورت گرفته كه مسئلهء مبشر بودن و منذر بودن پيغمبر را خيلى خوب مجسم مىكند ، مخصوصاً منذر بودن . در سالهاى اول بعثت رسول اكرم بعد از نزول آيهء « وَ أَنْذِرْ عَشيرَتَكَ الْاقْرَبين » « 1 » ( خويشاوندان نزديك را بايد انذار كنى ) دو واقعه رخ داده است ، يكى انذار نزديكان خيلى نزديك ، يعنى بنىهاشم و بنىعبدالمطّلب كه اين در خانهء خود حضرت صورت گرفته ، كه عده‌اى را - كه 39 يا 40 نفر بودند ، عموهاى حضرت ، عموزادگان ، عمه‌زادگان ، اينهايى كه خيلى نزديك بودند - دعوت كردند ؛ آن داستان معروف كه اميرالمؤمنين طفل بودند و [ پيغمبر اكرم 
  ] دستور دادند كه آبگوشتى براى اينها بپزند و ايشان آماده كردند ، و بعد ابولهب چه گفت و . . .\r\nيك جريان ديگر هست كه انذار اقربينِ كمى از اينها دور تر است - كه بعد از آن واقعه صورت گرفته - يعنى همهء قريش ، چون همهء قريش اقرباى پيغمبر بودند . خود پيغمبر از قبيلهء قريش بود يعنى بنىهاشم تيره‌اى از قريش بودند . پيغمبر اكرم رفتند بالاى يكى از كوههاى اطراف مكه و فرياد كردند : ايها الناس جمع شويد ، مطلب\r\n\r\n\r\n\r\n\r\n","description":"","footnote":"\r\n( 1 ) . شعراء / 214 .\r\n","page_name":" 702 ","page_number":702},
  {"content":"\r\n\r\nمهمى را مىخواهم با شما در ميان بگذارم « 1 » .\r\nتا حضرت اين را اعلام كردند « 2 » عدهء زيادى جمع شدند ؛ اكابر و اصاغر ، زن و مرد جمع شدند ؛ بعد حضرت فرمود : ايها الناس ! اگر من سخنى به شما بگويم ، از من مىپذيريد ، باور مىكنيد ؟ همه گفتند : ما از تو جز راستى نشنيده‌ايم . فرمود : اگر به شما اطلاع بدهم كه در پشت اين كوهها سپاه جرّارى هست كه آهنگ شهر شما را دارند و تصميم گرفته‌اند بيايند شهر شما را غارت كنند افرادتان را بكشند پس آماده و مهيا بشويد ، باور مىكنيد ؟ همه گفتند : البته باور مىكنيم ، ما از تو سخن خلاف نشنيده‌ايم . تا اين اقرار را از اينها گرفت اين جمله را فرمود : « فَانّى نَذيرٌ لَكُمْ بَيْنَ يَدَىْ عَذابٍ شَديدٍ » پس من شما را انذار مىكنم كه در جلوى شما عذاب بسيار شديد دردناكى هست ، اما نه فقط در اين دنيا ، اگر همين راهى را كه الآن داريد مىرويد ادامه بدهيد ، در جلوى شما عذاب بسيار شديدى هست . اين جمله خيلى تكان دهنده بود . ابولهب فرياد زد كه تو براى چنين حرفى ما را به اينجا آورده‌اى ؟ ! . . . و رفت .\r\nپيغمبر گواه بر مردم و مبشر و منذر و دعوت كنندهء مردم است . در آن آيه ، بعد مىفرمايد : « وَ داعِياً الَى اللَّهِ بِاذْنِهِ وَ سِراجاً مُنيراً » « 3 » ( دعوت كنندهء مردم است به سوى خدا به اذن حق ، و چراغى است روشن براى مردم ) . از اين شهادت و از اين تبشير و از اين انذار چه تحول و تغييرى در مردم پيدا بشود ؟ اينجا خطاب از پيغمبر كه مخاطب بود [ بر مىگردد و 
  ] خود مردم [ مخاطب 
  ] مىشوند ، كأ نّه مردم در اينجا سؤال مىكنند : خدايا تو پيغمبر را شاهد و مبشر و نذير و منذر فرستادى ، كه ما چه بكنيم ؟ « لِتُؤْمِنوا بِاللَّهِ وَ رَسولِهِ » كه ايمان بياوريد ، ايمان پيدا كنيد به خدا و پيامبر خدا\r\n\r\n\r\n\r\n\r\n","description":"","footnote":"\r\n( 1 ) . بديهى است كه در آن زمان وسائل امروزى نبوده كه با راديو و تلويزيون اعلام كنند ، اگر كسى از خبر مهمى اطلاع پيدا مىكرد مىرفت در آن نقطه - ظاهراً بالاى همين كوه صفا ( تپهء صفا ) - مىايستاد و فرياد مىكرد : ايها الناس جمع بشويد ، خبر مهم ، و همه جمع مىشدند .\r\n( 2 ) . تا آن زمان سابقه نداشت كه ايشان چنين كارى كرده باشند و شنيده‌ايد كه ايشان قبل از دورهء رسالت به نام « محمد امين » معروف و خيلى با وقار و سكينت بودند .\r\n( 3 ) . احزاب / 46 .\r\n","page_name":" 703 ","page_number":703},
  {"content":"\r\n\r\n( ايمان ، خودش اعتقاد است ) ، فكر و روحتان تحول پيدا كند ، حياتتان حيات ايمانى بشود .\r\n\r\nخدا را يارى كردن «\r\nوَ تُعَزِّروهُ » و خدا را نصرت و يارى كنيد . اين از آن مهمترين و زيباترين تعبيرات قرآن است ، و در اهميت دادن به بشر است : اى بشر به يارى خدايت برخيز . خيلى در آن استعطاف و اظهار مهربانى است ، و خيلى هم مقام است براى بشر . كأنّه ( البته اين تعبير رسا نيست ) : « اى بشر بيا تا جهان را باهم بسازيم » . براى اينكه به يارى خداى خودتان برخيزيد . البته اين در معنا و در واقع برمىگردد به يارى خود انسان ، آدم خودش را يارى مىكند ، جهان را هم كه مىسازد براى خودش مىسازد نه براى خدا ، ولى تعبير چنين تعبيرى است يعنى اينقدر در آن اشفاق و استعطاف خوابيده است كه حد ندارد .\r\nاين را ما مكرر گفته‌ايم كه فرق بين خدا به نحوى كه انبيا براى بشر معرفى مىكنند و خدا آن گونه كه فيلسوفان معرفى مىكنند ( فيلسوفانى كه متأثر از اسلام نيستند مثل فيلسوفان قديم يونان ) اين است كه خدايى كه يك فيلسوف مثل ارسطو يا افلاطون معرفى مىكند موجودى است كه رابطه‌اش با عالَم فقط اين است كه عالم را خلق كرده و صانع عالم است ، اما خدا آن گونه كه انبيا به بشر معرفى مىكنند خيلى به انسان نزديك است و در حال داد و ستد با انسان است : اين را بده و آن را بگير ، به من مهر بورز به تو مهر مىورزم ، مرا دوست داشته باش من تو را دوست دارم ، ما و تو با همديگر يكى هستيم . كأنّه خويشاوندى را به خويشاوندى معرفى مىكند . « براى اينكه به خداى خودتان و پيامبرش ايمان بياوريد و براى اينكه به يارى خداى خودتان برخيزيد » .\r\nبعضى گفته‌اند « وَ تُعَزِّروهُ » به پيغمبر برمىگردد ، ولى مفسرين جواب داده‌اند به قرينهء « تُسَبِّحوهُ » نمىتواند به پيغمبر برگردد . « وَ تُعَزِّروهُ » به يارى خداى خودتان برخيزيد .\r\nاين تعبير در آيات ديگر قرآن هم هست : « انْ تَنْصُرُوا اللَّهَ يَنْصُرْكُمْ » « 1 » اگر خداى خودتان را يارى كنيد او هم شما را يارى مىكند . يا در جاى ديگر مىفرمايد : « مَنْ ذَا الَّذى يُقْرِضُ اللَّهَ قَرْضاً حَسَناً » « 2 » ( خيلى عجيب است ! خدا آمده از ما قرض‌الحسنه\r\n\r\n\r\n\r\n\r\n","description":"","footnote":"\r\n( 1 ) . محمد / 7 .\r\n( 2 ) . حديد / 11 .\r\n","page_name":" 704 ","page_number":704},
  {"content":"\r\n\r\nمىخواهد ) كيست كه به خدا قرض‌الحسنه بدهد ؟ همان قرض‌الحسنه‌اى كه ما به مردم مىدهيم خدا دست خودش را آورده جلو : بندگان من ! من هم از شما قرض‌الحسنه مىخواهم ، به من قرض‌الحسنه بدهيد ، يعنى به مردم كه قرض‌الحسنه مىدهيد به من هم قرض‌الحسنه بدهيد .\r\n« وَ تُوَقِّروهُ » و براى اينكه عظمت او را در روح خودتان درك كنيد ، [ براى اينكه 
  ] تعظيم كنيد او را ، يعنى عظمت او را درك و فهم كنيد . « تُعَزِّروهُ » آن يارىِ عملى است ، كارى كه بايد در عمل بكنيد اسمش يارى خداوند است ، « تُوَقِّروهُ » يعنى جلال و عظمت او را دريابيد و درك كنيد .\r\n« وَ تُسَبِّحوهُ » دركتان برسد به آنجا كه بفهميد هر چه كه درك مىكنيد باز او را آنچنان كه بايست درك نمىكنيد ، باز او منزه است از آنچه كه شما درك مىكنيد ، يعنى برتر و والاتر است .\r\nدر آيات اول سورهء « مدّثّر » اين طور مىخوانيم : « يا ايُّهَا الْمُدَّثِّرُ . قُمْ فَأَنْذِرْ » . اين « فَأَنْذِرْ » همين « بَشيراً وَ نَذيراً » در اينجاست . « وَ رَبَّكَ فَكَبِّرْ » پروردگار خودت را تكبير بگو و تعظيم كن ؛ اين همان « تُوَقِّروهُ » در اينجاست ؛ يعنى كبريائى و عظمت و جلال او را به مردم بشناسان و بنمايان . آنگاه « وَ تُسَبِّحوهُ » . هميشه معرفت انسان [ از خدا 
  ] آن وقت معرفت است كه شناختِ مقرون به تسبيح و تنزيه باشد يعنى مقرون به اظهار عجز باشد ، كه خدايا من تو را هر چه كه بشناسم آخرش آن شناختن باز لايق من است ، حد من است نه آنچنان كه تو هستى ؛ چنان‌كه پيغمبر اكرم فرمود : « لا احْصى ثَناءً عَلَيْكَ انْتَ كَما اثْنَيْتَ عَلى نَفْسِك » « 1 » خدايا من نمىتوانم ستايش تو را به پايان برسانم ، آنچنان تو را ستايش كنم كه تو شايستهء آن هستى ، تو آنچنانى كه خود خود را مىشناسى ، تو آنچنانى كه خود خود را ثنا مىگويى .\r\n« وَ تُسَبِّحوهُ بُكْرَةً وَ اصيلًا » هر بامدادان و هر شامگاهان او را تسبيح كنيد ، كه همين نماز است . نماز ما تسبيح و تكبير صبحگاهان و شامگاهان است . دومرتبه آيه وارد همان داستان حديبيه و بيعت‌الرضوان مىشود و در واقع دنبالهء « انّا ارْسَلْناكَ شاهِداً وَ مُبَشِّراً وَ نَذيراً » است ، يعنى در اين آيه ( انَّ الَّذينَ يُبايِعونَكَ انَّما يُبايِعونَ اللَّهَ ) در واقع توصيف پيغمبر است نه توصيف مؤمنين . آيه‌اى كه بعد خواهيم خواند : « اذْ\r\n\r\n\r\n\r\n\r\n","description":"","footnote":"\r\n( 1 ) . مصباح الشريعة با تصحيح سيد جلال‌الدين محدث ، ص 51 .\r\n","page_name":" 705 ","page_number":705},
  {"content":"\r\n\r\nيُبايِعونَكَ تَحْتَ الشَّجَرَةِ » « 1 » آن مربوط به مؤمنين مىشود ، اين راجع به پيغمبر است .\r\nفرمود : « انَّ الَّذينَ يُبايِعونَكَ انَّما يُبايِعونَ اللَّهَ » [ كسانى كه با تو بيعت مىكنند 
  ] با خدا بيعت مىكنند ؛ بيعت با تو بيعت با خداست . بالاتر از اين ، « يَدُ اللَّهِ فَوْقَ ايْديهِمْ » دست خداست بالاى دست آنها ؛ يعنى چه ؟\r\n\r\nمعناى « بيعت »\r\nبيعت از مادهء « بيع » به معنى فروختن است . حقيقت بيعت پيمان است ، همين چيزى است كه ما امروز در مواقعى به آن مىگوييم دست دادن . مثلًا شخصى مىگويد اگر من افرادى كمك پيدا كنم حاضرم پانصد هزار تومان براى فلان كار خير سرمايه‌گذارى كنم . به يكى كه آنجا نشسته و چنين روحى دارد مىگويد حاضرى همين مقدار سرمايه‌گذارى كنى ؟ مىگويد بله ، مىگويد دست بده . اين دست دادن چيست ؟ فردى حرف مىزند ، يك حرف هم ديگرى مىزند ، ولى وقتى كه مىخواهند اين را به صورت مؤكد در بياورند ، دستهايشان را روى همديگر مىگذارند . اين دستها را كه مىگيرند و فشار مىدهند ، اين فشار دادن يعنى من قول دادم ، من متعهد شدم . در عرب هم همين كار معمول بوده كه اسم اين را مىگذاشتند « بيعت » . وقتى كسى [ مىخواست 
  ] آمادگى خودش را براى امرى ، براى نصرت و يارى شخصى ، يا به عنوان خلافت او [ اعلام كند 
  ] مىآمد دست مىداد و بيعت مىكرد و اين را پيمان خيلى مؤكدى مىشمردند و نقض بيعت را جايز نمىدانستند و طبعاً هم جايز نيست ( نقض بيعت را مىگفتند « نكث » ، كه اينجا مىخوانيم : فَمَنْ نَكَثَ فَانَّما يَنْكُثُ عَلى نَفْسِهِ ) چون وفاى به پيمان يك امر عقلى و انسانى است كه « يا ايُّهَا الَّذينَ امَنوا اوْفوا بِالْعُقود » « 2 » .\r\nدر قضيهء حديبيه وقتى كه كار سخت شد و احتمال اينكه درگيرى و جنگ شديدى رخ بدهد [ قوّت گرفت 
  ] و مسلمين همچنين آمادگىاى داشتند ، غير از يك نفر بقيه همه آمدند با پيغمبر اكرم در زير آن درخت بيعت كردند . قرآن اينجا مىفرمايد : آنها كه با تو بيعت كردند درواقع با خدا بيعت كردند . مقصود اين است كه\r\n\r\n\r\n\r\n\r\n","description":"","footnote":"\r\n( 1 ) . فتح / 18 .\r\n( 2 ) . مائده / 1 .\r\n","page_name":" 706 ","page_number":706},
  {"content":"\r\n\r\nاينجا تو طرف نيستى ، خدا طرف است ، نه اينكه فقط با يك انسان بيعت كردند ، چون آن انسان براى خودش كارى را نمىخواسته و بعلاوه آن انسان انسانى است كه در واقع آنچه كه در او وجود ندارد همان منِ اوست . چون منِ او فانى شده و نيست پس در واقع اين دست خداست كه اينجا دراز شده . بزرگترين و عالىترين تعبيراتش اين است كه « يَدُ اللَّهِ فَوْقَ ايْديهِمْ » دست خدا بالاى دست آنهاست . مقصود چيست ؟ آيا قرآن مىخواهد بگويد كه دست سومى ( البته در مقام تشبيه ) بالاى اين دو دست وجود دارد ؟ يعنى شما كه دستتان را مىدهيد به دست پيغمبر و بيعت مىكنيد دست خدا روى دست هر دوى شماست ، هم روى دست مؤمنين و هم روى دست پيغمبر ؟\r\nيعنى براى خدا واقعاً يك دست تخيل شده است و به چنين چيزى تشبيه شده ؟ نه ، اين نيست . اساساً از ادب قرآن بدور است كه براى خدا از آن جهت كه خداست يك دست جسمانى فرض شود ، بلكه قضيه به گونهء ديگرى است . آنها كه بيعت مىكردند پيغمبر اكرم اين طور بيعت مىكردند كه دستشان را بالا مىگرفتند و آنها دستشان را پايين مىگرفتند ، هميشه دست آنها پايين بود و دست پيغمبر بالا ؛ كه در قضيهء مأمون و حضرت رضا نقل كرده‌اند كه وقتى مردم آمدند با حضرت رضا عليه السلام براى ولايت عهد بيعت كنند آنها به سبك مخصوص خودشان بيعت مىكردند . حضرت فرمود : نه ، من آنچنان از شما بيعت مىگيرم كه جدم پيغمبر بيعت كرد . آنگاه حضرت دستشان را به گونه‌اى گرفتند كه پشت دست به طرف خودشان بود و روى آن به طرف جمعيت ، و دست حضرت بالا قرار مىگرفت و دست آنها پايين .\r\nپس در اينجا مقصود اين است كه دست شما پايين بوده و دست پيغمبر بالا ؛ آن دست خدا بود كه روى دست شما بود ؛ يعنى دست پيغمبر دست خداست ، نه دست خدا روى دست شما و دست پيغمبر بود . اين نظير آيات ديگرى است كه ما در قرآن داريم : « مَنْ يُطِعِ الرَّسولَ فَقَدْ اطاعَ اللَّهَ » « 1 » هر كه پيغمبر را اطاعت كند خدا را اطاعت كرده . اين درواقع مرحله‌اى از توحيد را بيان مىكند كه خيلى خيلى والاست ، يعنى مرحله‌اى از توحيد پيغمبر را بيان مىكند كه در اين مرحله اساساً بايد گفت پيغمبر از خودش « نيست » است ، ارادهء او در ارادهء خداست ، او ديگر از خود اراده‌اى ندارد . او نيست كه حرف مىزند ، اصلًا او از خودش سخن ندارد ، اين خداست كه دارد با زبان\r\n\r\n\r\n\r\n\r\n","description":"","footnote":"\r\n( 1 ) . نساء / 80 .\r\n","page_name":" 707 ","page_number":707},
  {"content":"\r\n\r\nاو حرف مىزند . دست او كه حركت مىكند او نيست كه دستش را حركت مىدهد ، اين خداست كه دست او را حركت مىدهد . مفهوم آن حديثى است كه شيعه و سنى نقل كرده‌اند : « لايَزالُ الْعَبْدُ يَتَقَرَّبُ الَىَّ بِالنَّوافِلِ حَتّى اذا احْبَبْتُهُ ، فَاذا احْبَبْتُهُ كُنْتُ سَمْعَهُ الَّذى يَسْمَعُ بِهِ وَ بَصَرَهُ الَّذى يُبْصِرُ بِها وَ يَدَهُ الَّذى يَبْطِشُ بِها » « 1 » بنده قدم به قدم به من نزديك مىشود تا آنجا كه مورد محبت و عنايت من قرار مىگيرد . به آن مرحله كه رسيد منم چشم او كه مىبيند و منم گوش او كه مىشنود و منم دست او كه دراز مىشود ؛ يعنى اويى ديگر در كار نيست .\r\nبنابراين شما بايد بدانيد كه با خدا بيعت كرده‌ايد نه با كس ديگر ، پس وفاى به چنين بيعتى وفاى به بيعت با خداست و نقض چنين بيعتى نقض بيعت با خداست .\r\nحال از اين چه نتيجه‌گيرى مىشود ؟ در بيعت با بشر دو طرف است ، يعنى هر دو طرف سود و زيان دارند ، سودى اگر باشد مال دو طرف است ، زيانى هم باشد مال دو طرف است . وقتى كه شخصى با يك نفر ديگر بيعت مىكند بر خلافت ، بر حكومت و امثال اينها ، آن كسى كه بيعت مىگيرد ، از تابعين خودش سود مىبرد و در مقابل ، متعهد است به اينها سود برساند . اما اگر انسان با خدا بيعت كند ، آن كه سود نمىخواهد و بىنياز از سود است خداست و آن كه صددرصد سود مىبرد بنده است .\r\nنتيجه اين است كه اگر بيعت را نقض كند آن كه صددرصد ضرر مىبرد باز بنده است نه خدا . لهذا مىفرمايد - چون طرف بيعت خداست - « فَمَنْ نَكَثَ » پس هر كسى كه اين بيعت را نكث كند و بشكند آيا به ضرر دو طرف است يا به ضرر يك طرف ؟ به ضرر يك طرف . آن طرف همانطور كه از نفعش بىنياز است ، از ضررش هم بىنياز است . « فَمَنْ نَكَثَ فَانَّما يَنْكُثُ عَلى نَفْسِهِ وَ مَنْ اوْفى بِما عاهَدَ عَلَيْهُ اللَّهَ » اما اگر كسى نقض بيعت نكند و به پيمان خودش باقى بماند خدا اجر عظيم به او مىدهد . اجرى كه در مقياس الهى عظيم باشد ديگر براى ما قابل توصيف نيست .\r\nاين آيات نشان مىدهد كه در همان خلال سفر حديبيه نازل شده است ، يعنى قبل از اين بوده كه حضرت به مدينه برگردند ، لهذا دارد كه « سَيَقولُ لَكَ الُمخَلَّفونَ مِنَ الْاعْرابِ شَغَلَتْنا امْوالُنا وَ اهْلونا » . وقتى كه پيغمبر اكرم براى سفر به مكه و به عنوان سفر حج از مدينه بيرون آمدند و در حدود هزار و دويست يا هزار و چهارصد نفر\r\n\r\n\r\n\r\n\r\n","description":"","footnote":"\r\n( 1 ) . اصول كافى ، ج 4 / ص 53 و بحارالانوار ، ج 87 / ص 31 ، با اختلاف در عبارت .\r\n","page_name":" 708 ","page_number":708},
  {"content":"\r\n\r\nهمراهشان بودند ايشان عنايت داشتند كه جمعيت زيادى همراهشان باشند ، و خيلى از قبايل عرب را كه تازه مسلمان شده بودند يا اظهار اسلام مىكردند يا لااقل خودشان را هم‌پيمان پيغمبر نشان مىدادند دعوت كردند كه با ما بياييد ، آنهايى كه در اطراف مدينه بودند ، قبيلهء غِفار ، قبيلهء مُزَينه ، قبيلهء اشجع و . . . نيامدند . علتش اين بود كه اينها همه مىگفتند كه اين سفر سفر خطرناكى است ، محال است كه پيغمبر برود و برگردد ؛ و چون قضيهء حديبيه بعد از جنگ احد و بعد از جنگ احزاب بود كه در جنگ احد كفار آمده بودند در نزديك مدينه با مسلمين جنگيده بودند ( بالأخره ضربت بزرگى به مسلمين زدند ؛ هفتاد نفر كشتن به مقياس آن روز خيلى كار بود ) و بعد از آن جنگ احزاب رخ داده بود كه اصلًا مسلمين را در محاصره قرار دادند ، تمام اين مردمِ ديگر قضاوتشان اين بود كه اينها تا ديروز در محاصرهء دشمن بودند و دشمن اينها را در خانهء خودشان محاصره كرده بود ، حالا مىتوانند بروند در خانهء دشمن ؟ ! نزديك آنجا كه بروند يك نفر اينها سالم برنمىگردد . تعبير قرآن اين است كه : « ظَنَنْتُمْ أَنْ لَنْ يَنْقَلِبَ الرَّسولُ وَ الْمُؤْمِنونَ الى اهْليهِمْ ابَداً » گمانشان اين بود كه پيغمبر و مؤمنين ، ديگر به خاندانشان بر نمىگردند ، اينها رفتند كه ديگر برگردند ! حرفشان اين بود . قرآن مىگويد حالا كه شما سالم از اينجا برگشتيد اينها شروع مىكنند از آن عذرهاى خاص [ آوردن كه 
  ] ما مىخواستيم بياييم ولى متأسفانه گرفتاريها مانع شد .\r\n« سَيَقولُ لَكَ الُمخَلَّفونَ مِنَ الْاعْرابِ » . قرآن نمىگويد آنهايى كه شما مىخواستيد بيايند ، [ بلكه مىگويد 
  ] آنهايى كه شما در واقع نبرديد ، يعنى آنهايى كه شايستهء آمدن هم نبودند ، مخلّف و « رها شده » بودند . كلمهء « اعراب » هم هميشه در مقام تحقير گفته مىشود . در فارسى وقتى ما مىگوييم « اعراب » يعنى عربها ، ولى در اصطلاح قديم كه اصطلاح قرآن هم بر آن است « اعراب » يعنى باديه‌نشين‌هاى عرب . شهرنشين‌ها و مثقّفها « 1 » و چيز فهم‌هايشان را « اعراب » نمىگفتند ، بدويها را « اعراب » مىگفتند .\r\n\r\nعذرتراشى اعراب «\r\n سَيَقُولُ لَكَ الْمُخَلَّفُونَ مِنَ الْأَعْرابِ  » يعنى عن قريبٍ كه به مدينه برگرديد آنهايى كه با خود نبرديد خواهند آمد ، مشغول عذرتراشى مىشوند و مىگويند : « شَغَلَتْنا امْوالُنا وَ\r\n\r\n\r\n\r\n\r\n","description":"","footnote":"\r\n( 1 ) . [ با فرهنگ‌ها 
  ]\r\n","page_name":" 709 ","page_number":709},
  {"content":"\r\n\r\nاهْلونا » گرفتاريهاى ما و گرفتاريهاى زن و بچه نگذاشت ما بياييم و الّا ما مايل بوديم بياييم . خودشان مىدانند كه مايل بودن كافى نيست ، اگر مايل بوديد مىخواستيد بياييد . مىخواهند گناهشان را تضعيف كنند . « فَاسْتَغْفِرْ لَنا » درست است ، كار بدى كرديم ولى چه بايد كرد ، زن و بچه مانع مىشود ، تو براى ما استغفار كن ، يعنى در مقام عذرخواهى بر مىآيند كه ما توبه كرديم . قرآن مىگويد هر دو مورد را دروغ مىگويند ، هم اينكه زن و بچه مانعمان شد ( علت اين نبود ؛ حقيقت اين بود كه اينها اعتقاد داشتند كه شما سالم بر نمىگرديد ، به اين دليل نيامدند ، اگر مىدانستند شما سالم برمىگرديد همراه شما مىآمدند ) و هم اينكه مىگويند استغفار كن . واقعاً از كار خودشان پشيمان نشده‌اند ، اينها منافق‌اند ، « يَقولونَ بِالْسِنَتِهِمْ ما لَيْسَ فى قُلوبِهِمْ » به زبان چيزى مىآورند كه در دلشان وجود ندارد ، يعنى اين طلب مغفرتشان هم دروغ است . پس برويم روى حقيقت . حقيقت مطلب اين است كه اينها فكرشان اين بود كه شما سالم بر نمىگرديد . بگو خدا را چه فكر كرده‌اى ؟ پس خدا چيست ؟ بگو اگر خدا پشتيبان كسى باشد در هر شرايطى سالم برمىگردد ، اگر نباشد نه ، خدا اگر مىخواست شما را در خانه هم از بين ببرد در خانه از بين برده بود . « قُلْ فَمَنْ يَمْلِكُ لَكُمْ مِنَ اللَّهِ شَيْئاً انْ ارادَ بِكُمْ ضَرّاً أَوْ ارادَ بِكُمْ نَفْعاً » يعنى ما به اين اسباب و وسائل تكيه نداريم ، ما تكيه‌مان به خداست . اگر خدا بخواهد به شما نفعى برساند يا بخواهد به شما ضررى بزند مگر چيزى مىتواند مانع بشود ؟ ! يعنى تكيهء ما به خدا بود . « بَلْ كانَ اللَّهُ بِما تَعْمَلونَ خَبيراً » خدا خودش آگاه است كه واقعيت چه بود ، يعنى خدا خودش مىداند كه اينهايى كه شما مىگوييد دروغ است ، « شَغَلَتْنا امْوالُنا وَ اهْلونا » دروغ است ، « فَاسْتَغْفِرْ لَنا » دروغ است . « بَلْ ظَنَنْتُمْ أَنْ لَنْ يَنْقَلِبَ الرَّسولُ وَ الْمُؤْمِنونَ الى اهْليهِمْ ابَداً » حقيقت اين است كه شما گمان مىبرديد كه پيغمبر و مؤمنين هرگز روى زن و بچه‌شان را نخواهند ديد « وَ زُيِّنَ ذلِكَ فى قُلوبِكُمْ » و اين فكر در دل شما خيلى هم جلوه داده شده بود ، يعنى از اين قضيه متأثر هم نبوديد ، خوشحال هم بوديد كه ديگر رفتند و كارشان تمام شد . « وَ ظَنَنْتُمْ ظَنَّ السَّوْءِ » و گمان بد برديد « وَ كُنْتُمْ قَوْماً بوراً » و شما مردمى بوديد بور .\r\nكلمهء « بور » در فارسى هم به كار مىرود و ظاهراً آنچه ما در فارسى به كار مىبريم ريشهء عربى دارد . ما وقتى مىگوييم فلان كس بور شد ، مقصودمان اين است كه مشتش باز شد و خجل و شرمنده گرديد ؛ مثل اينكه كسى حرفى مىزند ، بعد\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nحرفى مىگويند كه ديگر درمىماند جواب بدهد و خجل و شرمنده مىشود ، مىگوييم فلانى بور شد . دو ريشه براى اين كلمه ذكر كرده‌اند كه هردو به يك ريشه برمىگردد . يك ريشه‌اش هلاكت است . « بوار » در لغت عربى يعنى هلاكت . ريشهء ديگر آن اين است كه عرب به زمينِ - به تعبير خودش - ميتهء جَرداء ، يعنى زمين مردهء لخت و عور كلمهء « بور » اطلاق مىكند ( باير هم كه مىگويند همين است ) ، زمين مرده ، زمينى كه حيات ندارد ، زمينى كه هيچ گياهى ندارد ، زمين شوره‌زار يا شنزارى كه هيچ اثرى از آثار حيات در آن وجود ندارد . هردو را مفسرين گفته‌اند . به نظر من اين دومى [ مناسبتر است . 
  ] « وَ كُنْتُمْ قَوْماً بوراً » حقيقت اين است كه اين دلهاى شما سرزمينهاى مردهء بىحيات بىروحى بود . « وَ مَنْ لَمْ يُؤْمِنْ بِاللَّهِ وَ رَسولِهِ فَانّا اعْتَدْنا لِلْكافِرينَ سَعيراً » ( اول گفت : لِتُؤْمِنوا بِاللَّهِ وَ رَسولِهِ ) واى به حال كسى كه به خدا و رسول خدا ايمان پيدا نكند و كافر بشود ، بايد بداند كه براى كافران سعيرى ( آتشها و لهيبهاى افروخته و گداخته‌اى ) است . و صلّى اللَّه على محمد و إله الطاهرين .\r\n\r\n","description":"","footnote":"","page_name":" 711 ","page_number":711},
  {"content":"\r\n . \r\n","description":"","footnote":"","page_name":" 712 ","page_number":712},
  {"content":"\r\n\r\n\r\n[ تفسير سورهء قمر 
  ]\r\n\r\nتفسير سورهء قمر ( 1 )\r\nبسم اللَّه الرحمن الرحيم\r\nالحمد للَّه‌ربّ العالمين . . . اعوذ باللَّه من الشيطان الرجيم :\r\n         كَذَّبَتْ قَبْلَهُمْ قَوْمُ نُوحٍ فَكَذَّبُوا عَبْدَنا وَ قالُوا مَجْنُونٌ وَ ازْدُجِرَ . فَدَعا رَبَّهُ أَنِّي مَغْلُوبٌ فَانْتَصِرْ . فَفَتَحْنا أَبْوابَ السَّماءِ بِماءٍ مُنْهَمِرٍ . وَ فَجَّرْنَا الْأَرْضَ عُيُوناً فَالْتَقَى الْماءُ عَلى أَمْرٍ قَدْ قُدِرَ . وَ حَمَلْناهُ عَلى ذاتِ أَلْواحٍ وَ دُسُرٍ . تَجْرِي بِأَعْيُنِنا جَزاءً لِمَنْ كانَ كُفِرَ . وَ لَقَدْ تَرَكْناها آيَةً فَهَلْ مِنْ مُدَّكِرٍ . فَكَيْفَ كانَ عَذابِي وَ نُذُرِ . وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ          « 1 »          .         \r\nسورهء مباركهء قمر از سور مكّيه و كوتاه قرآن است كه مجموعاً پنجاه و پنج آيه است ولى پنجاه و پنج آيهء كوتاه ، يعنى آياتى كه در حدود نيم سطر است ، گاهى كمتر و گاهى بيشتر ، و اگر هم بيشتر است خيلى كم بيشتر است .\r\n\r\n\r\n\r\n\r\n","description":"","footnote":"\r\n( 1 ) . قمر / 9 - 17 .\r\n","page_name":" 713 ","page_number":713},
  {"content":"\r\n\r\n\r\nآهنگ آيات\r\nمقدمتاً مطلبى را عرض كنم و شايد به آن توجه كرده باشيد و آن اينكه بعضى از سوره‌هاى قرآن از نظر آهنگ مختلف است . به كوتاهى و بلندى سوره هم چندان مربوط نيست و حتى به كوتاهى آيه هم خيلى ارتباط ندارد . آهنگهاى آيات شريفهء قرآن مختلف است و اين اختلاف آهنگها بستگى دارد به محتوا و مضمون . مثلًا آهنگ سورهء حمد كه حالتش فقط حالت عبادت و مناجات با خداوند و انقطاع بنده با خداست آهنگ مخصوصى است ، خيلى نرم و ملايم ، خيلى خاضعانه و عابدانه :\r\n« الْحَمْدُ لِلَّهِ رَبِّ الْعالَمينَ . الرَّحْمنِ الرَّحيمِ . مالِكِ يَوْمِ الدِّينِ . ايّاكَ نَعْبُدُ وَ ايّاكَ نَسْتَعينُ . اهْدِنَا الصِّراطَ الْمُسْتَقيمَ . . . » . حتى سورهء توحيد هم كه سورهء بسيار كوتاهى است و آياتش گاهى دو يا سه كلمه است باز چون فقط ثناى خداوند است آهنگ آن همان آهنگ نرم و ملايم است : « قُلْ هُوَ اللَّهُ احَدٌ . اللَّهُ الصَّمَدُ . لَمْ يَلِدْ وَ لَمْ يولَدْ . وَ لَمْ يَكُنْ لَهُ كُفُواً احَدٌ » .\r\nولى گاهى يك آيه مثلًا مىخواهد يك حكم شرعى كلّى فقهى را بيان كند ، آن خيلى به اصطلاح ساده‌تر [ است 
  ] و اغلبْ آياتِ خيلى طولانى آياتى است كه بيان يك سلسله احكام مىكند يعنى يك مادهء قانونى را بيان مىكند ؛ آن باز لحن و آهنگ ديگرى دارد : « يا ايُّهَا الَّذينَ امَنوا اذا تَدايَنْتُمْ بِدَيْنٍ الى اجَلٍ مُسَمّىً فَاكْتُبوهُ وَ لْيَكْتُبْ بَيْنَكُمْ كاتِبٌ بِالْعَدْلِ » « 1 » كه طولانىترين آيهء قرآن است ، يا : « حُرِّمَتْ عَلَيْكُمْ امَّهاتُكُمْ وَ بَناتُكُمْ وَ اخَواتُكُمْ . . . » « 2 » و آياتى از اين قبيل كه زياد هم داريم ، آيات احكام در قرآن ، اينها آهنگ ديگرى دارد . [ همچنين 
  ] آيات تهديدآميز آهنگ ديگرى دارد ، خيلى خشونت‌بار و تند است و اغلبْ اين گونه آيات ، هم كوتاه است و هم رعايت سجع در آنها بيشتر شده .\r\nاين نكته كه آيات قرآن داراى آهنگهاى مختلف است و هر آهنگى با محتواى آن آيات تناسب دارد و در اين جهت نهايت دقت و مراقبت شده ، از مطالب تازه‌اى است كه در عصر اخير به آن توجه كرده‌اند و خيلى توجه خوبى است . در ميان كتابهايى كه در اين زمينه ديده‌ام و به فارسى هم درآمده است بهترين كتاب ( مىدانم كتابهاى ديگر هم هست ، من نديده‌ام ، شايد هم بهتر باشد ) كتابى است كه مرحوم\r\n\r\n\r\n\r\n\r\n","description":"","footnote":"\r\n( 1 ) . بقره / 282 .\r\n( 2 ) . نساء / 23 .\r\n","page_name":" 714 ","page_number":714},
  {"content":"\r\n\r\nآيتى « 1 » خودمان ترجمه كرده‌اند ( خدا او را بيامرزد ) ، كتاب مرآةُ الاسلام طه حسين .\r\nشايد اين كتاب آخرين كتاب يا جزو آخرين كتابهاى طه حسين باشد « 2 » . اوايلى كه شركت انتشار تأسيس مىشد در جلساتى كه مرحوم آقاى آيتى هم بود و شركت مىكرديم راجع به اينكه چه كتابهايى خوب است تأليف يا ترجمه بشود از جمله پيشنهاد شد كتاب مرآة الاسلام ترجمه بشود و مرحوم آقاى آيتى قبول كردند كه ترجمه كنند و ترجمه كردند به نام آئينهء اسلام . اين كتاب فصلى دارد تحت عنوان « قرآن » . آن فصل را مخصوصاً بخوانيد . همين مطلبى را كه الآن من عرض مىكنم در آنجا نسبتاً خوب بيان كرده و سراغ سوره‌هاى مختلف قرآن رفته و محتواى اين سوره‌ها و آهنگ آيات را در نظر گرفته و بعد مىگويد ببينيد چگونه تناسبى هست ميان آهنگهاى مختلف اين آيات و محتواهاى آنها . مثلًا آنچه كه در سورهء « وَالطّور » خوانديم ، با شدت خيلى فوق‌العاده‌اى است : « وَ الطّورِ . وَ كِتابٍ مَسْطورٍ . فى رَقٍّ مَنْشورٍ .\r\nوَ الْبَيْتِ الْمَعْمورِ . وَ السَّقْفِ الْمَرْفوعِ . وَ الْبَحْرِ الْمَسْجورِ . انَّ عَذابَ رَبِّكَ لَواقِعٌ . ما لَهُ مِنْ دافِعٍ » .\r\nسورهء « اقْتَرَبَتِ السّاعَةُ وَ انْشَقَّ الْقَمَرُ » هم همين طور است ولى با روح خاصى .\r\n\r\n\r\n\r\n\r\n","description":"","footnote":"\r\n( 1 )\r\n. [ مرحوم حجةالاسلام دكتر محمد ابراهيم آيتى ، دانشمند و دوست صميمى استاد شهيد مطهرى ، كه در يك سانحهء رانندگى ( براى آنكه سگى را زير نگيرد ) به رحمت حق پيوست . 
  ]\r\n( 2 ) . طه حسين يك مصرى بود كه كور بود ، كورى كه از بچگى ( شش هفت سالگى ) در اثرآبله كور شده بود و بعد با همان حالت كورى به مكتب و مدرسه مىرود . [ در علوم 
  ] قديمه - شايد در « الازهر » - مقدارى تحصيل كرده بود و بعد سالها مىرود در اروپا و آن زمانى كه شيخ محمد خان قزوينى خود ما در اروپا بوده او هم در اروپا بوده و تحصيلات خيلى عاليه‌اى مىكند . ( يك مرد به اصطلاح اديب است ، اديب به سبك اروپايى ، يعنى [ وارد در 
  ] ادبياتى كه با روان‌شناسى و جامعه‌شناسى و اين جور مسائل توأم است . ) بعد برگشت به مصر و در دنياى عرب خيلى جلوه كرد و درخشيد و كتابهايش فوق‌العاده مطلوب واقع شد . ( در اوايل عمرش آن زمان كه از اروپا آمده بود چون تحصيلاتش بيشتر در اروپا بوده و تحصيلات ابتدايىِ خيلى كمى در مصر داشته ، شايد تحت تأثير اروپاييها يا جوانى ، بالاخره در دورهء جوانى در نوشته‌هايش يك نوع چموشىهايى هم كرده ؛ من نديده‌ام ولى نقل مىكنند كه مطالبى گفته است . ) بعد به وزارت فرهنگ مصر هم رسيد و با همان كورىاش مدتى وزير فرهنگ مصر بوده است . آخر عمر دوران پختگى و كمالِ اوست . تا آخر عمر دائماً كار مىكرد و خانمش گويا يك زن فرانسوى بود كه مطالب را برايش مىخواند و همكارش بود . كتابهاى آخرش كتابهاى دوران پختگى اوست و در اواخر عمرش گرايش اسلامى عميق و شديدى پيدا كرده بود و خيلى خوب شده بود . يكى از آخرين كتابهايش - كه نمىدانم آخرين كتابش است يا يكى از آخرين كتابهايش - همين كتاب مرآة الاسلام است .\r\n","page_name":" 715 ","page_number":715},
  {"content":"\r\n\r\nهمهء اين سوره يك روح دارد كه عرض مىكنم . حتى در اين سوره چند داستان آمده ولى صورتى كه اين داستانها در اين سوره دارند با صورتى كه همين داستانها در سوره‌هاى ديگر قرآن دارند فرق مىكند يعنى در آن جاها به جزئيات هم تا حدى پرداخته شده و در اينجا قطعه‌هاى مختصرى آورده شده تا حدى كه به آن روح كمك كند .\r\n\r\nانواع نعمتها\r\nحال روح اين سوره چيست ؟ روح اين سوره مطلبى است كه كلىِ آن در قرآن به اين صورت بيان شده : « لَئِنْ شَكَرْتُمْ لَازيدَنَّكُمْ وَلَئِنْ كَفَرْتُمْ انَّ عَذابى لَشَديدٌ » « 1 » . اگر بشر در مقابل نعمتها و انعامهاى الهى حالت سپاسگزارى و حق‌شناسى و قدردانى داشته باشد ، سنّت الهى بر اين است كه آن نعمتها و انعامها را افزايش بدهد ، و اگر به جاى آنكه عكس‌العمل سپاسگزارانه داشته باشد و قدرشناس و حق شناس آن نعمتها باشد « 2 » كفران و ناسپاسى و قدرناشناسى و حق‌ناشناسى كند نه تنها موجب زوال آن نعمت است بلكه موجب پيدايش يك نقمت هم به جاى آن هست . آن شعر مىگويد :\r\n شكر نعمت ، نعمتت افزون كند * كفرِ نعمت « 3 » از كفت بيرون كند \r\nولى قرآن بالاتر از اين را مىگويد ؛ نمىگويد كفرِ نعمت فقط از كفت بيرون كند ، مىگويد كفر نعمت ، نعمت را از كفت بيرون كند و به جاى آن يك نقمت بياورد . اين يك اصل كلّى است كه در زندگى انسان ، چه زندگى فردى چه زندگى اجتماعى ، دنيوى و اخروى جارى است .\r\nنعمتها متفاوت است . قهراً وقتى كه نعمتها متفاوت باشد شكرها و كفرنعمت‌ها متفاوت مىشود و عكس‌العمل‌هاى الهى يعنى افزون كردن در يك جا و زايل كردن نعمت و بالاتر نقمت به جاى آن آوردن هم متفاوت مىشود ، تا نعمت چگونه نعمتى باشد . يك وقت خدا به انسان نعمت سلامتى بدن داده ، نعمت وسعت رزق داده ؛ همهء اينها نعمت است و اقتضاى شكر و سپاس دارد . ولى يك وقت نعمت الهى نعمتى\r\n\r\n\r\n\r\n\r\n","description":"","footnote":"\r\n( 1 ) . ابراهيم / 7 .\r\n( 2 ) . قدر شناسى يك نعمت نه صِرف اين است كه بگويد « الهى شكر » ، [ بلكه همچنين بايد 
  ] از آن نعمت آن استفاده و بهره‌اى كه بايد ، ببرد . اصلًا شكر معنايش اين است ، تقدير است ، مىگويند استعمال نعمت است در آنچه كه نعمت براى آن آفريده شده .\r\n( 3 ) . يا : كفر ، نعمت .\r\n","page_name":" 716 ","page_number":716},
  {"content":"\r\n\r\nاست فوق‌العاده با ارزش ، نعمتى است كه حيات معنوى جاودانى انسان بستگى به آن دارد . اگر كفرى در اين زمينه‌ها رخ بدهد عقوبتى كه انسان به آن دچار مىشود صد درجه شديدتر است . تعبيرى مىكنند ، تعبير درستى است ، مىگويند خداوند غيور است . پيغمبر اكرم دربارهء سعد بن عُبادهء خزرجى فرمود : « انَّ سَعْداً لَغَيورٌ » سعد آدم غيورى است « وَ انَا اغْيَرُ مِنْ سَعْد » و من از او غيورترم « وَاللَّهُ اغْيَرُ مِنّى » « 1 » . سعد كه غيور بود غيرت او غيرت ناموسى به معنى ناموس انسانى يعنى نسبت به همسر خودش بود . در داستانى بود كه [ آيه نازل شد كه 
  ] اگر كسى بيايد شهادت بدهد به اينكه زنش زناكرده است تنها شهادت او كافى نيست و شاهد ديگرى بايد باشد .\r\nگفت : يا رَسولَ اللَّه ! اگر ما ديديم زنمان زنا مىكند برويم شاهد بياوريم ؟ من كه تاب تحمل چنين چيزى را ندارم . پيغمبر فرمود : حكم الهى اين است ؛ در عين حال فرمود :\r\nسعد آدم غيورى است . بعد فرمود : من از او غيورترم . غيرت پيغمبر در مقابل نواميسى است كه خود پيغمبر دارد . نواميس پيغمبر همان احكام الهى است . خدا كه از پيغمبر غيورتر است در مقابل نواميس عامّ عالم است ، نواميس خلقت به طور كلّى كه شامل شريعت هم مىشود ؛ يعنى قوانين و اصول خلقت كه خداى متعال قرار داده بايد محترم باشد . اگر انسان بر ضد نواميسى كه خدا قرار داده عمل كند هتك ناموس الهى كرده است . وقتى انسان هتك ناموس الهى بكند ، چنان‌كه هر غيورى وقتى كه ناموسش هتك مىشود عكس‌العمل شديد نشان مىدهد خدا هم عكس‌العمل شديد نشان مىدهد . اين مقدمه را دانستيم .\r\n\r\nناسپاسى در مقابل نعمت « هدايت »\r\nاگر براى كسى وسائل هدايت و در واقع وسائل حيات جاودانى فراهم بشود و او اين نعمت را حق‌ناشناسى و ناسپاسى كند ، خودخواهى و خودپرستى و جاه و مقام و امثال اينها مانع بشود كه [ از آن بهره ببرد و 
  ] حقيقت كه اينچنين به او رو آورده [ و 
  ] دستش را به طرف او دراز كرده و مىخواهد او را براى هميشه نجات بدهد و حيات ابدى به وى بدهد ، او به جاى اينكه دستِ حقيقت را بفشارد شمشيرش را بالا ببرد و اين دست را قطع كند كه تو چرا آمده‌اى به سوى من ، قطعاً اينچنين هتك ناموس\r\n\r\n\r\n\r\n\r\n","description":"","footnote":"\r\n( 1 ) . جامع السعادات ، ج 1 / ص 265 .\r\n","page_name":" 717 ","page_number":717},
  {"content":"\r\n\r\nالهى از طرف خداى متعال عقوبت و عذابى بسيار شديد دارد . قبلًا گفتيم كه پيغمبران كارخانهء معجزه‌سازى نياورده‌اند كه هر كسى بيايد اقتراح كند ، مثل معركه‌گيرها ، پيشنهاد كند اين قدر مىدهم كه فلان نمايش را بدهى . صحبت نمايش نيست ، صحبت اين است كه معجزه‌هاى پيغمبران آيتها و دليلهاى خداست يعنى دست حقيقت است كه دراز شده و مىخواهد انسان را بگيرد براى اينكه او ايمان بياورد و سر به جادهء حقيقت بگذارد . حال اگر كسى معجزهء يك پيغمبر را ببيند و مع‌ذلك جحود بورزد و مبارزه كند اينجاست كه عذاب الهى نازل مىشود . عذابهاى الهى كه خداوند بر امتها نازل كرده است همه همان « وَلَئِنْ كَفَرْتُمْ انَّ عَذابى لَشَديدٌ » است . كفران ورزيديد : نعمت خدا به سوى شما آمد ، دست هدايت به سوى شما دراز شد و به جاى اينكه از او استفاده كنيد آن دست را با شمشيرتان زديد .\r\nسوره از « اقْتَرَبَتِ السّاعَةُ وَ انْشَقَّ الْقَمَرُ » شروع شد ، بعد فرمود : « وَ انْ يَرَوْا ايَةً يُعْرِضوا وَ يَقولوا سِحْرٌ مُسْتَمِرٌّ » هر آيتى و نشانه‌اى و دليلى [ كه از خدا ببينند 
  ] - كه هر آدم بىغرضى عاشق اين است كه آيتى از خدا ببيند تا به دنبال آن برود - اينها در مقام توجيه و تفسير و تأويل آن برمىآيند به گونه‌اى كه به اصطلاح عذرى براى خودشان و ديگران بتراشند . بعد قرآن فرمود : « وَ لَقَدْ جاءَهُمْ مِنَ الْانْباءِ ما فيهِ مُزْدَجَرٌ » خبرهايى كه در آنها ازدجارى باشد يعنى موعظه‌اى و امتناعى از اين حرفها باشد به قدر كافى رسيده [ كه 
  ] اين كارها خيلى خطر دارد : معجزه‌اى رخ بدهد ، دست هدايتى بيايد و انسان حقيقت را تشخيص بدهد ، باز چشمهايش را ببندد ؛ نعمتى به اين اهميت و عظمت براى انسان پيش بيايد و در عين حال انسان خودش را به آن راه بزند ؛ اين پشت سرش عذاب و عقوبت دارد .\r\n\r\nذكر نمونه از اقوام پيشين\r\nبعد از مطرح كردن مسئلهء قيامت ، حال به عنوان نمونه چند قصه و داستان را بدون اينكه بخواهد جزئيات آنها را ذكر كرده باشد هر كدام را در چند آيهء كوتاه [ نقل مىكند 
  ] تحت همين عنوان كه اين سنّت قبل از شما هم اجرا شده است يعنى مانند شما هم مردمى بوده‌اند ، پيغمبرانى آمده‌اند و اين مردم را دعوت كرده‌اند ، آيت و معجزه داشته‌اند و آنها به جاى اينكه بپذيرند با آنها مبارزه كردند ، نعمت الهى را به اين شكل كفران كردند و به حكم « وَلَئِنْ كَفَرْتُمْ انَّ عَذابى لَشَديدٌ » عذاب الهى هم به آنها\r\n\r\n","description":"","footnote":"","page_name":" 718 ","page_number":718},
  {"content":"\r\n\r\nرسيده است . چون سوره در مكه نازل شده اين [ آيه ناظر 
  ] به كفار قريش است كه عذاب الهى به شما هم قطعاً خواهد رسيد ، و در اينجا از جنگ بدر خبر مىدهد ، و در خود آياتِ جنگ بدر هم هست كه اساساً جنگ بدر امرى بود غير قابل پيش‌بينى براى كفار . اگرچه پيغمبر اكرم اين تعبير را در يك جاى ديگر فرموده ولى در اينجا هم صادق است ، فرمود : مكه پاره‌هاى جگر خودش را بيرون فرستاده ؛ يعنى آن عزيزهاى مكه بيرون آمدند . رؤساى قريش واقعاً هم ، طبقه‌اى بودند كه وضعشان با ساير اعراب جاهليت فرق مىكرد ؛ وضع اشرافى داشتند . مكه تقسيم مىشد به دو طبقهء به اصطلاح بردگان و زيردستان و طبقه‌اى كه مَلَأ قريش بودند كه اينها در اعالى مكه بودند و آنها در ادانى مكه ، جاهايشان هم با همديگر فرق مىكرد . در جنگ بدر اين عزيزهاى مكه و به اصطلاح پاره‌هاى جگر مكه بيرون آمده بودند با تجهيزاتى كه باورشان نمىآمد كه چنين سرنوشتى پيدا كنند براى اينكه مسلمين در مدينه فوق‌العاده ضعيف بودند ، عِدّه و عُدّه‌شان كم بود ، تجهيزات جنگى نداشتند و وضع اقتصادىشان خيلى بد بود كه همهء مورخين نوشته‌اند كه اين سيصد و سيزده نفرى كه در جنگ بدر شركت كردند به قدر كافى زره نداشتند و حتى زره‌شان خيلى كم بود يعنى اگر جمعيت يك جا با همديگر روبرو مىشدند اينها مجبور بودند كه بىزره به جنگ بروند . شايد سيصد و سيزده شمشير در آنجا وجود نداشت ولى آنها كه با هزار نفر آمده بودند چنان مسلّح و مجهّز بودند كه غير قابل توصيف بود و گويى همان سران قريش كه در اين سيزده سال با پيغمبر اكرم اينچنين مبارزه كردند ، همينها كه ديگران به تبع اينها آمدند و اصلْ اينها بودند ، آمده بودند براى اينكه اينجا به خاك هلاكت بيفتند و برگردند . در « بدر » هفتاد نفر از سران قريش به دست مسلمين كشته شدند و بقيه فرار كردند . قرآن اين را از نظر عوامل معنوى ، حتى قبل از جنگ بدر هم مرتب خبر مىدهد كه چنين سرنوشتى در همين دنيا خواهد بود و بعد هم مكرر تكرار مىكند : مردمى كه با پيغمبرشان آنچنان رفتار كنند چنين سرنوشتى خواهند داشت .\r\nعرض كردم قرآن [ در اين سوره 
  ] بر اين قصه‌ها مرور مىكند ، چون فقط مىخواهد اجمالًا بگويد كه پيغمبرى آمد ، [ مردمى 
  ] تكذيب كردند و بعد از تكذيب چنين سرنوشتى پيدا كردند ؛ ولى همين طور با آيات كوتاه كوتاه و با لحن خيلى سريع و تند و خشونت‌بار : « كَذَّبَتْ قَبْلَهُمْ قَوْمُ نوحٍ » پيش از اينها قوم نوح هم مانند\r\n\r\n","description":"","footnote":"","page_name":" 719 ","page_number":719},
  {"content":"\r\n\r\nاينها تكذيب كردند . نمىگويد چه را تكذيب كردند ؟ چون بعد دارد : « فَكَذَّبوا عَبْدَنا » .\r\nمفسرين روى اين جهت بحث كرده‌اند كه چرا دو بار « تكذيب » را ذكر كرده ؟ گفته‌اند براى اينكه اول كه مىگويد : « كَذَّبَتْ قَبْلَهُمْ قَوْمُ نوحٍ » قوم نوح پيش از اينها « 1 » بودند ، آنها هم تكذيب كردند [ و بعد مىفرمايد 
  ] « فَكَذَّبوا عَبْدَنا » پس تكذيب كردند بندهء ما را ، مىخواهد بگويد اينها « 2 » كأنّه تكذيب پيشاپيشى داشتند ، مثل تصديقهاى پيشاپيش ، مثل امضاهاى پيشاپيش كه انسان گاهى چيزى را سفيد امضا مىكند ، هنوز او ننوشته اين امضا مىكند ، هنوز كسى حرفى را نگفته و هنوز حرفى از دهان او بيرون نيامده و معلوم نشده كه او چه مىخواهد بگويد ، اين قبل از اينكه او بگويد ، چون تصميم گرفته تصديق كند ، مىگويد بله صحيح است ، همين طور است كه شما مىفرماييد . عكس قضيه ، هنوز او نگفته اين تكذيب مىكند . اين نشان مىدهد كه اين تكذيب بر اساس منطق نيست چون تكذيب بر اساس منطق اين است كه حرف طرف شنيده بشود ، روى آن حساب بشود ، بعد ببيند منطقى نيست ، آنوقت تكذيب كند . ولى تكذيبهاى مصلحتى و در واقع منفعتى ، اين است كه [ شخص 
  ] از اول تصميم دارد كه آن را قبول نكند .\r\n« كَذَّبَتْ قَبْلَهُمْ قَوْمُ نوحٍ » قوم نوح هم قبل از اينها تكذيب كردند ؛ چه را ؟ همه چيز را آنها نمىخواستند قبول كنند « فَكَذَّبوا عَبْدَنا » پس چون چنين روحيهء تكذيبى داشتند و روحيه‌شان روحيهء تكذيب بود بندهء ما را تكذيب كردند . اينجا كه مىگويد :\r\n« بندهء ما را تكذيب كردند » خداوند مىخواهد به خودش [ مربوط كند ، 
  ] يعنى ما را تكذيب كردند . بندهء ما را تكذيب كردند يعنى ما را تكذيب كردند . مثل اينكه ( اگرچه اين تشبيه خيلى تشبيه درستى نيست ) شما كسى را به عنوان نمايندهء خودتان به جايى مىفرستيد ، بعد به آن نماينده‌تان توهين مىكنند . يك وقت مىگوييد به آقاى الف توهين كردند . آن وقت خودش را در نظر گرفته‌ايد . و يك وقت مىگوييد به نمايندهء ما توهين كردند ، يعنى به ما توهين كردند ، يعنى گذشته از اينكه به شخص او توهين كردند به ما هم توهين كردند .\r\n« فَكَذَّبوا عَبْدَنا » بندهء ما را تكذيب كردند ؛ چه گفتند ؟ حال ببينيد چه توجيهاتى\r\n\r\n\r\n\r\n\r\n","description":"","footnote":"\r\n( 1 ) . [ كفار قريش 
  ]\r\n( 2 ) . [ قوم نوح 
  ]\r\n","page_name":" 720 ","page_number":720},
  {"content":"\r\n\r\nبراى تكذيب خود ساختند : « وَ قالوا مَجْنونٌ وَ ازْدُجِرَ » ديوانه است ، جن‌زده است .\r\n« مجنون » از مادهء « جنّ » است چنان‌كه در فارسى هم ديوانه در واقع يعنى ديو زده ، چون در قديم معتقد بودند كه ديوانه‌ها را ديو به اصطلاح مىزند و جن به آنها اصابت مىكند ( اصابَهُ الْجِنُّ ) . « قالوا مَجْنونٌ » ديوانه است ، جن زده است « وَ ازْدُجِرَ » دچار زجر الجن است . « زجر » منع را مىگويند و « ازدجار » يعنى منع را پذيرفتن . خلاصه جنها آمده‌اند اين را زجر كرده‌اند و اين هم آن حالت را از جن پذيرفته است ؛ اين حرفهايى كه مىزند حرفهايى است كه جنها به او الهام مىكنند . ديگر قرآن به تفصيل بحث نمىكند چون اينجا جاى تفصيل نيست ، جاى اجمال است .\r\n« فَدَعا رَبَّهُ انّى مَغْلوبٌ فَانْتَصِرْ » . آنجا گفت : « عَبْدَنا » بندهء ما . در مقابل مىگويد :\r\n« رَبَّهُ » . نقطهء مقابل « عَبْدَنا » « رَبَّهُ » [ ذكر شده . 
  ] آنجا مىتوانست بگويد : « فَكَذَّبوا نوحاً » ولى گفت « فَكَذَّبوا عَبْدَنا » . اينجا هم مىتوانست مثلًا بگويد : « فَدَعَا اللَّهَ » ولى گفت : « فَدَعا رَبَّهُ » : آنها بندهء ما را تكذيب كردند ، بندهء ما هم پروردگار خودش را خواند ، آن‌كه تحت حمايتش بود . ميان « عَبْدَنا » و « رَبَّهُ » مقارنه است .\r\n« فَدَعا رَبَّهُ » پروردگار خود را خواند ، كه چه ؟ « انّى مَغْلوبٌ فَانْتَصِرْ » پروردگارا من ديگر الآن مغلوبم ؛ يعنى اينها از هر جهت بر من غلبه كرده‌اند ( بديهى است كه مقصودش غلبهء ظاهرى بود ) يعنى من ديگر الآن چاره‌اى ندارم ، در چنگال اينها بيچاره هستم « فَانْتَصِرْ » خودت انتقام بگير يعنى عذاب خود را نازل كن . همين طور كه مفسرين گفته‌اند اين « فَدَعا رَبَّهُ انّى مَغْلوبٌ فَانْتَصِرْ » كه در سه چهار كلمه در اينجا گفته شده همانهاست كه در سورهء « انّا ارْسَلْنا نوحاً » در ضمن چند آيه بيان شده است ولى اينجا چون بايد مطلب را به طور اجمال بيان كند به طور مختصر ذكر مىكند :\r\n« فَدَعا رَبَّهُ انّى مَغْلوبٌ فَانْتَصِرْ » به قوم خودش نفرين كرد .\r\nاين را من از مرحوم ابوىمان شنيدم ؛ يادم نيست كه خودم هم در جايى ديده‌ام يا نه ؛ و البته بعيد هم نيست كه از كرامات شهيد اوّل باشد . مىدانيد كه شهيد اوّل را متهم كردند و فتوا به قتلش دادند و قاضىاى به نام « جماعه » فتواى قتلش را صادر كرد و اين مرد بزرگ را به شكل خيلى فجيعى [ به شهادت رساندند . 
  ] مىگويند آن دم آخر كاغذى را از جيبش درآورد و نوشت : « رَبِّ انّى مَغْلوبٌ فَانْتَصِرْ » . البته ايشان نقل مىكردند كه مىگويند بعد كه كاغذ را ديدند ، در زيرش نوشته يافتند : « انْ كُنْتَ عَبْدى فَاصْطَبِرْ » .\r\n\r\n","description":"","footnote":"","page_name":" 721 ","page_number":721},
  {"content":"\r\n\r\n\r\nعذاب نازل بر قوم نوح «\r\n فَفَتَحْنا أَبْوابَ السَّماءِ بِماءٍ مُنْهَمِرٍ  » درهاى بالا را باز كرديم به آبى ريزان . مقصود طوفان نوح است . گفتيم كلمهء « سماء » در قرآن هميشه آن جهت عِلْو است . گاهى به خود باران گفته مىشود ، گاهى به ابر ، گاهى به بالاتر از ابر و گاهى به امور معنوى . يعنى ما فرمان داديم بارانهاى پىدرپى نازل شد . زمانى داستان طوفان نوح را در كتابها حتى كتابهاى درسى به عنوان افسانه ذكر مىكردند : افسانهء طوفان نوح . ولى كم‌كم اين مطلب مسلّم شده كه [ در تاريخ زمين 
  ] دوره‌هاى طوفانى زيادى بوده است . در يكى از كتابهاى درسى كه رفيق خودمان آقاى احمد آرام در فيزيك نوشته بود اين مطلب را تحقيق كرده بود .\r\n« فَفَتَحْنا ابْوابَ السَّماءِ بِماءٍ مُنْهَمِرٍ » درهاى بالا را گشوديم . مقصود اين است كه فرمان داديم به ابر كه ببار ؛ ولى نه يك باريدن عادى بود ؛ آبى كه همين جور سرازير شده بود ؛ به تعبير ما : شُرشُر آب از آسمان مىريخت . « وَفَجَّرْنَا الْارْضَ عُيوناً » و زمين را منفجر كرديم يعنى شكافتيم ( فجر يعنى شكافتن ) نه منفجر به معنايى كه امروز مىگويند كه شىء متلاشى مىشود . انفجار يعنى باز شدن و شكافتن . يعنى دهانها از زمين شكافتيم در حالى كه اينها چشمه‌ها بودند ، و چشمه‌ها از زمين باز كرديم .\r\nزمين را شكافتيم در حالى كه تبديل به چشمه‌ها شده بود . مىگويند چشمه را از آن جهت « چشمه » مىگويند كه وجه شبهى با چشم دارد . آنجا كه آب از زمين بيرون مىآيد كه دور خودش مىچرخد ( اغلب چشمه‌ها اين طور است ) و كأنّه گردابى درست مىكند ، شباهت پيدا مىكند به مردمك چشم حيوان كه مىچرخد ؛ از اين جهت به آن مىگويند « عين » .\r\n« فَالْتَقىَ الْماءُ » آب با آب ملاقات كرد ، آب بالا و آبى كه از زمين مىآمد ، آب آسمان و آب زمين ، « عَلى امْرٍ قَدْ قُدِرَ » بر كارى كه قبلًا تقدير و اندازه‌اش معين شده بود . گويى اين مطلب جواب امثال سر سيد احمد خان هندى است كه معجزات را اغلب به جريانهاى عادى طبيعى كه به يك سلسله علل طبيعى وابستگى دارد بدون اينكه از بالا براى منظورى حساب‌شده باشد توجيه مىكنند . قرآن مىگويد خيال نكنيد كه [ طوفان نوح 
  ] طوفانى بود به يك علل مادى و طبيعى بدون آنكه غايت و غرضى در كار باشد ؛ امرى بود كه مسلّم روى آن حساب شده بود .\r\n\r\n","description":"","footnote":"","page_name":" 722 ","page_number":722},
  {"content":"\r\n\r\n« وَحَمَلْناهُ عَلى ذاتِ الْواحٍ وَ دُسُرٍ » خود نوح را بر كشتىاى سوار كرديم « 1 » ، بر آن موجودى كه داراى لوحها ( يعنى تخته‌هاى به يكديگر تركيب‌شده ) و ميخها بود ، يعنى بر كشتى . ( در جاهاى ديگر دارد كه به نوح دستور داديم كشتى را بساز « وَ كُلَّما مَرَّ عَلَيْهِ مَلَأٌ مِنْ قَوْمِهِ » « 2 » . اينها ديگر در اينجا به اجمال برگزار شده است . ) « تَجْرى بِاعْيُنِنا » و اين كشتى زير نظر خود ما در جريان بود ، ما حافظ و مراقبش بوديم . چرا ما او را نجات داديم و قوم را هلاك كرديم ؟ « جَزاءً لِمَنْ كانَ كُفِرَ » اين خودش نوعى پاداش بود براى آن بندهء ما كه مكفور شده بود يعنى [ دربارهء او 
  ] حق ناشناسى و كفران نعمت شده بود . ( اين « جَزاءً لِمَنْ كانَ كُفِرَ » همين طور كه بيان كرده‌اند بيشتر به خود آن عذاب برمىگردد . در يك آيهء ديگر قرآن هم هست : انّا كَذلِكَ نَجْزِى الُمحْسِنينَ « 3 » . ) ما اينها را عذاب كرديم و كيفر داديم ، براى چه ؟ به خاطر كفرانى كه نسبت به بندهء ما كه دست هدايت به سوى آنها دراز كرده بود انجام دادند . « وَلَقَدْ تَرَكْناها ايَةً فَهَلْ مِنْ مُدَّكِرٍ » بعد ما همان كشتى را رها كرديم يعنى باقى گذاشتيم به عنوان يك آيت در عالم ، آيا هست كسى كه پند بگيرد ؟ چيز عجيبى است ! در مورد دو چيز است [ كه 
  ] در قرآن اين تعبير آمده است ؛ يعنى از اين همه حوادثى كه در امم گذشته بوده در مورد دو چيز قرآن مطلبى را گفته است كه با عصر نزول قرآن تقريباً مىشود گفت سازگار نبوده به اين معنا كه امر مجهولى بوده است . يكى راجع به كشتى نوح است . قرآن مىگويد ما اين را باقى گذاشته‌ايم : « وَلَقَدْ تَرَكْناها ايَةً » يعنى از بين نرفته و معدوم نشده ؛ و عجيب اين است كه در سالهاى اخير اين قضيه چند بار مورد تأييد واقع شده كه در همان كوهى كه قرآن آن را « جودى » مىنامد ( وَ اسْتَوَتْ عَلَى الْجودِىِّ ) « 4 » - كه مىگويند كوههاى آرارات است - آثار و علائم يك كشتى « 5 » بالاى كوه [ ديده\r\n\r\n\r\n\r\n\r\n","description":"","footnote":"\r\n( 1 ) . اينجا ديگر صحبت اصحاب و اهل سفينه نيست چون بناست قضيه به اجمال گفته شود .\r\n( 2 ) . هود / 38 .\r\n( 3 ) . صافّات / 80 .\r\n( 4 ) . هود / 44 .\r\n( 5 ) . تخته‌هايى كه وضع ساختمانش نشان مىدهد كه جز براى كشتى ساخته نشده‌اند ، به‌تعبير قرآن « الواح » ، يعنى اين چوبها به گونه‌اى با يكديگر تنظيم شده‌اند كه جز براى كشتى اين طور تنظيم نمىكنند .\r\n- جديداً هم در روسيه قسمت ديگرش پيدا شده .\r\nاستاد : همين قدر اجمالًا مىدانم ، كه اين را بعضى همين اواخر نوشتند .\r\n","page_name":" 723 ","page_number":723},
  {"content":"\r\n\r\nشده است . 
  ] كشتى بالاى كوه كه تناسب ندارد ، كشتى را در قعر دريا بايد پيدا كنند نه بالاى كوه ؛ در آنجا پيدا شده كه اين جز با همين مطلبى كه در كتب مذهبى آمده است يعنى داستان نوح و كشتى كه آب آنقدر باشد كه روى آن كوه كوتاه را بگيرد به طورى كه كشتى روى كوه فرود بيايد [ سازگار نيست ؛ 
  ] و حتى در روزنامه‌ها نوشتند كه شايد اين همان كشتى نوحى است كه مىگويند . آقاى طباطبايى در يكى از جلدهاى تفسير الميزان اين مطلب را [ نقل كرده‌اند . 
  ] اتفاقاً ايشان مىگفت كه من وقتى داشتم تفسير آيات مربوط به حضرت نوح در سورهء هود را مىنوشتم ، به همين جا بر خورد كرده بودم كه روزنامه‌ها اين جريان را نوشتند ، همان جا آن را درج كردم .\r\nو ديگر در موضوعِ فرعون است كه دارد : « فَالْيَوْمَ نُنَجّيكَ بِبَدَنِكَ لِتَكونَ لِمَنْ خَلْفَكَ ايَةً » « 1 » ما بدنت را نجات مىدهيم براى اينكه آيتى باشد براى آيندگان ، كه بعد همان را پيدا كردند ، غير از آن موميايىهايى كه خودشان قبلًا موميايى كرده بودند .\r\nغرض اين كه آن فرعونِ هلاك شدهء موسى هم بدنش باقى است .\r\nبعد مىگويد : « فَكَيْفَ كانَ عَذابى وَنُذُرِ » . عرض كرديم روح اين سوره اين است كه انذارى و عذابى ؛ انذارى است ، اگر نپذيريد پشت سرش عذاب است . دو جمله است كه در اين سوره چند بار تكرار شده . يكى همين است : « فَكَيْفَ كانَ عَذابى وَنُذُرِ » چگونه بود عذاب من و انذارهاى من ؟ يعنى اين عذاب و انذار با يكديگر است . و يكى هم اين آيه : « وَلَقَدْ يَسَّرْنَا الْقُرْانَ لِلذِّكْرِ فَهَلْ مِنْ مُدَّكِرٍ » . در اين سوره كه لحن آن خشونت‌بار است يك مرتبه اين جمله به صورت موعظه گفته مىشود ، يعنى آهنگ نرم مىشود ، دومرتبه خشن مىشود . يك آيه است كه چهار بار تكرار شده است .\r\n« فَكَيْفَ كانَ عَذابى وَ نُذُرِ » رابطهء عذاب و انذار را چگونه ديدى ؟ آيا چنين اصلى نيست كه اگر انذار الهى ، تبشير الهى ، دعوت الهى ، اتمام حجت الهى بيايد و بعد ناديده گرفته و كفران بشود عذاب هست ؟ چگونه ديديد ؟ اين امر هست . تا اينجا مربوط به گذشته بود .\r\n\r\n\r\n\r\n\r\n","description":"","footnote":"\r\n( 1 )\r\n. يونس / 92 .\r\n","page_name":" 724 ","page_number":724},
  {"content":"\r\n\r\n\r\nمنظور از آسان كردن قرآن «\r\n وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ  » ما قرآن را سهل و ساده كرديم براى تذكّر ، براى تنبّه ، آيا هست متنبّهى ؟ راجع به مضمون اين آيه و معناى اينكه ما قرآن را ساده كرديم براى ذكر و تذكّر و تنبّه ، مفسرين در دو كلمه‌اش بحث كرده‌اند . يكى اينكه ما قرآن را ساده كرده‌ايم ، ميسّر كرده‌ايم ، آسان كرده‌ايم ، مقصود از « آسان كرده‌ايم » چيست ؟ بعضى مىگويند مقصود اين است كه چون خود قرآن حقيقتى است ما فوق عالم مادى ، ما آن را به صورت لفظ و عبارت نازل كرده‌ايم . البته اين فىحدّ ذاته درست است و مانعى ندارد كه اين آيه لااقل شامل اين هم باشد . برخى ديگر مىگويند نه ، خيلى كتابهاى آسمانى ديگر هم به صورت لفظ درآمده‌اند ولى قرآن به « لسانٍ عربىٍّ مبين » [ نازل شده است 
  ] كه حتى « عربى » هم يعنى واضح و روشن ، يعنى به بيانى بسيار ساده و روشن ( روشن به معناى فصيح و بليغ و جذّاب ) . ما قرآن را مخصوصاً با عباراتى اينچنين زيبا و لطيف براى مردم فرود آورده‌ايم زيرا مردم به اين وسيله بهتر متذكّر مىشوند ، چون شك ندارد كه يك مطلب اگر با بيان فصيح و بليغ گفته شود اثرش خيلى بيشتر است تا با بيان الكن . هر دو ، مقصود را مىفهمانند ولى آن نفوذ مىدهد در قلب در صورتى كه بيانِ غيرفصيح نمىتواند نفوذ بدهد .\r\nكما اينكه خودِ با آهنگ متناسب بيان‌كردن ، باز اثرى فوق اثر دارد و اگر يك مطلب با زبان فصيح باشد و با آهنگ متناسب با خودش هم قرائت شود اثرش مضاعف مىشود . حال اگر خود مطلب هم با قلب انسان پيوند و اتصالى داشته باشد يعنى زبان فطرت انسان باشد اين ديگر نورٌ عَلى نورٍ عَلى نور خواهد شد .\r\nقرآن چنين است . اصلًا قرآن بقاى خودش را مديون همين سه جهت است :\r\nمطلبش زبان فطرت بشر است ، با عباراتى در نهايت فصاحت و بلاغت بيان شده ، و دستور اكيد صادر شده كه قرآن را با قرائت و آهنگ لطيف بخوانيد ، كه حتى در تعبيرات احاديث ما كلمهء « غنا » دارد : « تَغَنَّوْا بِالْقُرْآنِ » « 1 » يعنى قرآن را ساده نخوانيد ، با آهنگ بخوانيد . اين با آهنگ خواندن ، دستورى است كه از پيغمبر اكرم و ائمهء اطهار رسيده و آنها بر اين اساس عمل مىكردند . خود ائمهء اطهار قرآن را با لحن و آهنگ خوش مىخواندند . هم دربارهء امام سجّاد عليه السلام و هم دربارهء امام باقر عليه السلام اين\r\n\r\n\r\n\r\n\r\n","description":"","footnote":"\r\n( 1 ) . مقدمهء مجمع‌البيان ، صفحهء 16 ، الفن السابع .\r\n","page_name":" 725 ","page_number":725},
  {"content":"\r\n\r\nروايات هست كه گاهى در خانهء خودشان با صداى بلند و با آهنگى چنان لطيف قرآن مىخواندند كه مردم كوچه كه مىآمدند عبور كنند آنجا مىايستادند و گاهى اين آهنگ آنقدر سقّاها « 1 » را جذب مىكرد كه با آن مشك سنگينى كه به دوششان بود همانطور مىايستادند كه بشنوند و استماع كنند .\r\nبيشتر احتمال مىدهند كه مقصود اين باشد كه ما قرآن را با عباراتى فصيح و ساده و روشن [ نازل كرديم 
  ] « لِلذِّكْر » براى اينكه شما [ متذكر و متنبه بشويد . 
  ] بعضى مثل مجمع‌البيان مىگويند [ للذكر 
  ] يعنى « للحفظ » ، كه حفظ كنيد ، ضبط كنيد . و قرآن از كتابهايى است كه آمادگىاش براى حفظ شدن از هر كتاب ديگر بيشتر است . عجيب است ! شعر را مىشود حفظ كرد و قرآن شعر هم نيست ، نثر است . يك كتاب نثر در دنيا نمىتوان پيدا كرد كه بشود چهار صفحه‌اش را حفظ كرد و قرآن در اثر آن سلاست فوق‌العاده‌اى كه در عبارات و كلماتش هست [ اين خاصيت را دارد . 
  ] وقتى كه كلمات ، خيلى سليس باشد [ زود حفظ مىشود . 
  ] شما در خود شعرها مىتوانيد امتحان كنيد . شعرهاى سعدى را خيلى زود مىشود حفظ كرد براى اينكه كلمات آن سليس است يعنى هر كلمه‌اى نسبتاً در جاى خودش قرار گرفته است . بعد كه انسان حفظ كرد دير فراموش مىكند چون به معنى واقعى سلاست دارد . ولى انسان اگر بخواهد يك قصيدهء خاقانى را حفظ كند جانش درمىآيد ، با اينكه قصايد او هم خيلى فصيح و بليغ است ، ولى سلاست [ اشعار 
  ] سعدى را ندارد . گرچه هر شعرى به دليل شعر بودن و آهنگين بودن قابل حفظ [ شدن 
  ] است ، باز شعرها با هم تفاوت دارند . در ميان نثرها تنها كتاب نثرى در عالم كه قابل حفظ كردن است يعنى اصلًا ذهن آن را براى حفظ كردن مىپذيرد قرآن است . شما كتاب نثر ديگرى در عالم نمىتوانيد پيدا كنيد كه انسان بتواند عبارتهاى آن را حفظ كند ؛ و لهذا حفظ كردن قرآن مثل تلاوت كردن آن امر بسيار مطلوبى است و مخصوصاً بعد از آنكه انسان حفظ كرد نبايد بگذارد فراموش شود . شايد گناه هم داشته باشد كه انسان قرآن را حفظ كند و بعد اينقدر نخواند تا فراموش شود . افرادى كه حافظه‌شان ضعيف است لااقل اگر يك سوره دو سوره پنج سوره حفظ مىكنند نگذارند كه همان سوره‌ها\r\n\r\n\r\n\r\n\r\n","description":"","footnote":"\r\n( 1 ) . آن وقت كه در مدينه لوله‌كشى نبوده ، بلكه آب جارى هم نبوده ، چاه بوده و سقّاها مىرفتند آب را از چاهها مىكشيدند و به خانه‌هاى مردم مىبردند .\r\n","page_name":" 726 ","page_number":726},
  {"content":"\r\n\r\nفراموش شود چون بعضى حرام و گناه مىدانند كه انسان قرآن را حفظ كند و بعد بگذارد فراموش شود .\r\n« وَلَقَدْ يَسَّرْنَا الْقُرْانَ » بنا بر بعضى از تفسيرها يعنى ما قرآن را سهل و ساده [ كرديم . 
  ] اين « سهل » به همان معناست كه امروز مىگويند « سهل و ممتنع » يعنى از نظر عبارت اينقدر ساده است كه انسان آن را در نهايت نرمى مىبيند ولى در عين حال ممتنع است و مثلش را نمىشود ايجاد كرد . همين تعبيرى كه راجع به سعدى مىگويند ، كاملترش دربارهء قرآن [ صادق 
  ] است . ما اين را با عباراتى به غايت سهل و ساده و شيرين و فصيح و بليغ بيان كرديم ، براى چه ؟ « لِلذِّكْر » كه مردم بتوانند آن را به ذهن بسپارند . معنى ديگر « ذكر » در اينجا نه اين است كه به ذهن بسپارند ، [ بلكه 
  ] براى اينكه متذكر و متنبه بشوند . ما قرآن را اينچنين سهل و ساده و فصيح و بليغ قرار داديم براى اينكه بهتر خدا را به ياد مردم بياورد و بهتر مردم را متنبه كند .\r\n\r\nآهنگ‌پذيرى قرآن\r\nعرض كردم كه قرآن بقاى خودش را مديون سه جهت است : يكى اينكه مطالبش زبان فطرت انسان است ؛ دوم اينكه با عباراتى فصيح و بليغ بيان شده ؛ و سوم اينكه به نحوى آهنگ به آن داده شده كه قابل تلاوت آهنگين است . در مشهد آن اوايلى كه ما طلبه بوديم مردى بود به نام سيد محمد عرب كه قرآن مىخواند و معروف بود .\r\nوقتى ما او را ديديم پيرمرد بود . قارى درجهء اول بود و شايد نظيرش در هيچ جا پيدا نمىشد . اوّلًا كه فنون تجويد را در حدّ اعلا مىدانست و ثانياً قرآن را با آهنگهاى مختلف مىخواند . « حافظيان » كه الآن در مشهد است شايد تنها وارث مرحوم آقا سيد محمد است كه انواع قرائتهاى او را بلد است . ( « حافظيان » معروف كه شاگرد مرحوم آقا شيخ حسنعلى اصفهانى بوده و دعا مىدهد ، برادر بزرگتر اوست . ) وى شاگرد همين مرحوم آقا سيد محمد و قارى مسجد گوهرشاد بود و طلبه‌ها مىرفتند در يكى از غرفه‌هاى همان مسجد ( كنار كفشدارى ) و قرائت قرآن ياد مىگرفتند . ( ما آن وقت بچه بوديم و درواقع براى تماشاى ديگران مىرفتيم . ) او الآن هم هست .\r\nعبدالباسط هم كه واقعاً اعجاز مىكند . او مخصوصاً اين جهت را خيلى خوب درك مىكند كه هر آيه‌اى را به چه آهنگى متناسب با خودش مىتواند بخواند . مثلًا\r\n\r\n","description":"","footnote":"","page_name":" 727 ","page_number":727},
  {"content":"\r\n\r\nآن « يا ايَّتُهَا النَّفْسُ الْمُطْمَئِنَّه » « 1 » اى كه او مىخواند آهنگش همان است ، « اذَا الشَّمْسُ كُوِّرَت » « 2 » ى كه او مىخواند آهنگش همان است كه او مىخواند . قرآن تنها كتاب آسمانى است [ كه آهنگ‌پذير است . 
  ] بدون شك اروپاييها در موسيقى از ما جلوتر هستند ؛ بيايند تورات يا انجيل و هر كتاب ديگرى را پشت راديوها بخوانند . هيچ كتاب نثرى قابل اين جور خواندن نيست و اين منحصر به خود قرآن است . « وَلَقَدْ يَسَّرْنَا الْقُرْانَ لِلذِّكْرِ فَهَلْ مِنْ مُدَّكِرٍ » ما قرآن را به صورت سهل و ساده درآورديم ، آيا هست كسى كه مدّكر باشد ، متّعظ باشد و اين پند را بپذيرد ؟ و صلّى اللَّه على محمّد و إله الطاهرين .\r\n\r\n\r\n\r\n\r\n","description":"","footnote":"\r\n( 1 )\r\n. فجر / 21 .\r\n( 2 ) . شمس / 1 .\r\n","page_name":" 728 ","page_number":728},
  {"content":"\r\n\r\n\r\nتفسير سورهء قمر ( 2 )\r\nبسم اللَّه الرحمن الرحيم\r\nالحمد للَّه‌ربّ العالمين . . . اعوذ باللَّه من الشيطان الرجيم :\r\n         كَذَّبَتْ عادٌ فَكَيْفَ كانَ عَذابِي وَ نُذُرِ . إِنَّا أَرْسَلْنا عَلَيْهِمْ رِيحاً صَرْصَراً فِي يَوْمِ نَحْسٍ مُسْتَمِرٍّ . تَنْزِعُ النَّاسَ كَأَنَّهُمْ أَعْجازُ نَخْلٍ مُنْقَعِرٍ . فَكَيْفَ كانَ عَذابِي وَ نُذُرِ . وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ . كَذَّبَتْ ثَمُودُ بِالنُّذُرِ . فَقالُوا أَ بَشَراً مِنَّا واحِداً نَتَّبِعُهُ إِنَّا إِذاً لَفِي ضَلالٍ وَ سُعُرٍ . أَ أُلْقِيَ الذِّكْرُ عَلَيْهِ مِنْ بَيْنِنا بَلْ هُوَ كَذَّابٌ أَشِرٌ . سَيَعْلَمُونَ غَداً مَنِ الْكَذَّابُ الْأَشِرُ          « 1 »          .         \r\nدر جلسهء گذشته عرض كرديم كه اين سورهء كريمه كه با جملهء «   اقْتَرَبَتِ السَّاعَةُ وَ انْشَقَّ الْقَمَرُ   » و بعد : «  وَ إِنْ يَرَوْا آيَةً يُعْرِضُوا وَ يَقُولُوا سِحْرٌ مُسْتَمِرٌّ  » شروع مىشود ، از اول تا آخر اين سوره يك روح خاص دارد كه همهء مطالب براى توضيح آن روح است .\r\nآن روح را اين جمله‌اى كه مكرر در اين سورهء مباركه آمده است بيان مىكند : « فَكَيْفَ\r\n\r\n\r\n\r\n\r\n","description":"","footnote":"\r\n( 1 ) . قمر / 18 - 26 .\r\n","page_name":" 729 ","page_number":729},
  {"content":"\r\n\r\nكانَ عَذابى وَ نُذُرِ » رابطه‌اى [ است 
  ] ميان انذار يعنى اتمام حجت و ابلاغ دعوت از يك طرف و سرپيچى و تمرّد و انكار و نزول عذاب الهى از طرف ديگر ؛ و براى اينكه معلوم باشد كه اين صرفاً امرى مربوط به گذشته نيست ، شامل آينده هم مىشود ، با لحنى ملايم و آرام - بر خلاف آن لحن شديد و تند در ساير آيات - مىفرمايد : « وَلَقَدْ يَسَّرْنَا الْقُرْانَ لِلذِّكْرِ فَهَلْ مِنْ مُدَّكِرٍ » ما قرآن را هم سهل و آسان قرار داديم براى تذكّر و تنبّه ، آيا متنبّهى پيدا مىشود ؟ بعد از آن جملهء « فَكَيْفَ كانَ عَذابى وَ نُذُر » در آن داستان حضرت نوح ، بلافاصله فرمود : « وَلَقَدْ يَسَّرْنَا الْقُرْانَ لِلذِّكْرِ فَهَلْ مِنْ مُدَّكِرٍ » . بعد بار ديگر پس از جملهء « فَكَيْفَ كانَ عَذابى وَ نُذُر » در قصهء عاد ، فرمود : « وَلَقَدْ يَسَّرْنَا الْقُرْانَ لِلذِّكْرِ فَهَلْ مِنْ مُدَّكِرٍ » .\r\nاينها كه ذكر مىشود درواقع مىخواهد به امت اسلام بفرمايد كه قرآن هم به دليل اينكه ذكر الهى و انذار الهى و ابلاغ الهى است تمرد مردم و بىاعتنايى به او عواقب وخيمى دارد ، يعنى ضمناً اعلام خطر به امت اسلام هم هست ؛ و از خود همين آيه و آيه‌اى كه بعد داريم : « سَيُهْزَمُ الْجَمْعُ وَ يُوَلّونَ الدُّبُرَ » - كه پيغمبر اكرم اين آيه را دربارهء بدريها قرائت مىفرمود - [ فهميده مىشود كه 
  ] اينكه يك عذاب نازل بشود ضرورت ندارد كه به آن صورتهاى شديد باشد كه بادى بيايد و شهرى را زير و رو كند ؛ انواعى از بدبختيها را مىتوان « عذاب » ناميد يعنى واقعاً عذاب است ؛ و بعد عرض كرديم كه اين « فَكَيْفَ كانَ عَذابى وَ نُذُر » فرعى يا جزئى از يك اصلِ كلّىتر و عمومىتر است كه قرآن كريم راجع به نعمتها مىفرمايد كه اگر ما نعمتى براى بشر مىفرستيم بشر تا هر اندازه شاكر و حق‌شناس و قدردان آن نعمت باشد خدا آن نعمت را افزايش مىدهد و به هر اندازه كه كفران نعمت كند نه‌تنها آن نعمت زايل مىشود بلكه به جاى آن ، نقمت مىنشيند و اين قاعده‌اى است كلّى ، شامل همهء نعمتها مىشود و در رأس آنها و از همه مهمتر نعمتِ ارشاد و هدايت و ابلاغ دعوت .\r\nاگر اين نعمت ، قدردانى و حق‌شناسى شود خداوند موجبات بهره‌مند شدن از آن را بهتر براى مردم فراهم مىكند و اگر نسبت به اين نعمت حق‌ناشناسى شود ، عذاب الهى در اين مورد شديدتر است چون خود نعمت ، نعمت بزرگترى است .\r\n\r\nارتباط بين اعمال انسانها با حوادث عالم\r\nدر اينجا بايد مطلب ديگرى را اضافه كنيم كه ظاهراً در آيات گذشته اين مطلب را\r\n\r\n","description":"","footnote":"","page_name":" 730 ","page_number":730},
  {"content":"\r\n\r\nذكر كرده‌ايم و آن اين است كه در ابتدا مشكل به نظر مىرسد كه انسان بتواند تصور كند كه ميان اعمال و خوبى و بدى انسانها با حوادث و جريانات كلى عالم ارتباطى باشد ؛ يعنى اينها چيزهايى است كه حتى از حد علوم عادى بشر خارج است ؛ بعد از ارشاد و هدايت انبيا ، علم و فلسفهء بشر مىتواند به اينها نزديك شود . ممكن است انسان اين طور خيال كند كه اين اوضاع و احوال عالم كه دارد مىگردد ، نسبت به بشرها - به تعبير امروز - بىتفاوت است كه بشرها خوب باشند يا بد . حال اگر هم در آخرت عكس‌العملى هست ، در دنيا عالم هيچ گونه عكس‌العملى نسبت به خوبيها و بديهاى بشر « 1 » ندارد . افراد جامعهء بشر خوب باشند يا بد ، اوضاع و احوال عالم عكس‌العملى در مقابل آن نشان نمىدهد . شايد افكار اغلب مردم ساده يا افرادى كه كمى مادى فكر مىكنند همين طور باشد كه دنيا جريانى خودش براى خودش دارد ، حال همهء مردم روى زمين صالح و متقى و درستكار و موحد و خداپرست و عادل باشند اوضاع عالم كار خودش را مىكند ، همهء مردم كافر و مشرك باشند ، به يكديگر ظلم و تعدى كنند و فسق و فجور در ميانشان باشد باز عالم كار خودش را همان طورى كه بايد ، انجام مىدهد ؛ نسبت به بشر بىتفاوت است ؛ و اگر بشر مجازاتى بايد ببيند يا پاداشى بايد بگيرد ، در آخرت خواهد بود .\r\nولى قرآن مطلبى را بيان مىكند كه اگرچه ابتدا قبولش براى اذهان عادى سنگين است اما حقيقتى است . ما زمانى اين بحث را مطرح كرده‌ايم - و در يادداشتهايم هست - كه ايمان اقتضا مىكند كه فكر انسان در سطحى بالاتر از سطح فكر مردم بىايمان باشد يعنى اگر انسان به گفته‌هاى پيغمبران و به آنچه آنها بيان كرده‌اند ايمان داشته باشد ناچار به قوانينى ايمان مىآورد كه خيلى دقيق‌تر است از آنچه بشر از راه علم و فلسفهء خودش كشف مىكند . معناى « ايمان به گفته‌هاى پيغمبران » اين است كه انسان به همهء گفته‌ها و به همهء لوازم و ملزومات حرفهايشان ايمان داشته باشد . يكى از مطالب همين است كه : « وَ لَوْ انَّ اهْلَ الْقُرى امَنوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْارْضِ » « 2 » اگر مردم قريه‌ها و جمعها اهل ايمان و تقوا باشند و بشوند ، ما مىگشاييم بركتهايى را از بالا و پايين ، معنوى و مادى ؛ و عكس\r\n\r\n\r\n\r\n\r\n","description":"","footnote":"\r\n( 1 ) . يعنى جامعهء بشريت ؛ اينها تابع حكم يك فرد نيست ، حكم عموم است .\r\n( 2 ) . اعراف / 96 .\r\n","page_name":" 731 ","page_number":731},
  {"content":"\r\n\r\nقضيه ، اگر اهل ايمان و تقوا نباشند بركتها را مىگيريم . قبول دارم كه در ابتدا تصورش براى انسان مشكل به نظر مىرسد ولى اين حقيقتى است . خيلى از امور ابتدا به نظر انسان مشكل مىرسد ولى حقيقت است . در همين امسال در كاشان چند جلسه‌اى تحت عنوان « دولت حضرت مهدى عجّل اللَّه تعالى فرجه » بحث كردم بر اساس آنچه كه از مجموع آثار و اخبار اسلامى استفاده مىشود كه در دولت اسلامى و به قول امروزيها در حكومت ايده‌آل اسلامى ، چه وضعى پيش مىآيد ؟ از جمله چيزهايى كه در آن دولت كاملًا به چشم مىخورد يك نوع توافق و هماهنگى و به عبارت ديگر يك نوع سَرِ مهربانى است كه ميان طبيعت و انسان برقرار مىشود ، يعنى ديگر اين عالم طبيعت آن حوادثى را كه عكس‌العمل‌هاى خيلى شديد است - مثل طوفانها و زلزله‌ها - به كلى نفى مىكند ، به شكل ديگرى و از جاى ديگرى آنها را خارج مىكند ؛ و برعكس ، زمين آنچه از ذخاير در باطن خود دارد همه را در اختيار مىگذارد : « وَ يُخْرِجُ الْارْضُ افْلاذَ كَبِدِها » « 1 » آن يك امر استثنايى نيست ، عملى شدن و اجرا شدن همان « وَ لَوْ انَّ اهْلَ الْقُرى امَنوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْارْض » است .\r\nما الآن نمىتوانيم درست پيش‌بينى كنيم كه چقدر از بدبختيها و نكبتهايى كه از ناحيهء عالم به ما مىرسد بستگى دارد به اعمال ناشايستى كه ما خودمان در روى زمين انجام مىدهيم ، ولى از نظر قرآن اين مطلب يك حقيقت مسلّم و غيرقابل ترديد است . اين است كه در اين آياتِ « فَكَيْفَ كانَ عَذابى وَ نُذُر » اين داستانها را كه خيلى مختصر و با جمله‌هاى كوتاه ، خيلى سريع و با لحنى تند و خشن و كوبنده بيان مىكند بدون اينكه در صدد اين باشد كه داستان را تشريح كند ، همه براى اين است كه اين مطلب را بفهماند كه اعراض كردن از آنچه كه انبيا براى مردم آورده‌اند ، از آن دعوت و از آن نعمتى كه به وسيلهء آنها به مردم ارائه شده است و به عبارت ديگر كفران اين نعمت چه عكس‌العملى در گذشته داشته است و در آينده هم خواهد داشت . پس در اين آيات بنا بر اين نيست كه مطلب ديگرى مثلًا قسمتى از يك داستان گفته شود كه در جاى ديگر گفته نشده است . عمدهء [ هدف 
  ] اين است كه روح آن داستان در اينجا خوب منعكس شود .\r\n\r\n\r\n\r\n\r\n","description":"","footnote":"\r\n( 1 )\r\n. منتخب الاثر ، صفحهء 472 ، حديث 4 .\r\n","page_name":" 732 ","page_number":732},
  {"content":"\r\n\r\n\r\nتكذيب قوم عاد و عذاب الهى\r\nآن قسمتى كه در جلسهء پيش خوانديم مربوط به قوم نوح بود و در چند آيهء كوتاه و مختصر بيان شد . فوراً سراغ قوم عاد مىرود : « كَذَّبَتْ عادٌ » عاد هم تكذيب كرد « فَكَيْفَ كانَ عَذابى وَ نُذُر » عذاب و انذار من چگونه بود ؟ ( رابطهء عذاب و انذار من چگونه بود ؟ ) در اينجا هم كلمهء « كَذَّبَتْ » [ همان معنى را دارد . 
  ] در داستان نوح دو تا « كَذَّبَتْ » داشتيم ، يكى « كَذَّبَت » مطلق و يكى « كَذَّبوا عَبْدَنا » كه عرض كرديم : آنجا كه « كَذَّبَت » مطلق مىگويد گويى عنايت به اين جهت است كه اينها اساساً پيشاپيش تكذيب مىكردند ، به اين معنا كه بنا بر قبول نكردن بود نه اينكه حالت « بىتفاوتى » داشتند بعد آمدند روى آن حساب كردند ديدند خير ، بهتر اين است كه قبولش نكنند ؛ نه ، اينها روحشان روح تكذيب و انكار و مخالفت بود . « كَذَّبَتْ عادٌ فَكَيْفَ كانَ عَذابى وَ نُذُر » چگونه بود عذاب و انذار من ؟ بعد به طور مختصر شرح مىدهد : « انّا ارْسَلْنا عَلَيْهِمْ ريحاً صَرْصَراً فى يَوْمِ نَحْسٍ مُسْتَمِرٍّ » فرستاديم بر آنها بادى صرصر ، بادى تند و شديد و ويرانگر . بعضى مفسرين مىگويند خود « صرصر » كأنّه آن صداى باد را هم دارد مجسم مىكند . « فى يَوْمِ نَحْسٍ مُسْتَمِرٍّ » در روزى شوم [ كه 
  ] شومى مستمرى داشت .\r\n« يوم » گاهى به معنى « روز » گفته مىشود در مقابل « شب » ، گاهى به معنى « شبانه روز » گفته مىشود و گاهى به معنى قطعه‌اى از زمان كه شامل چند شبانه‌روز بشود . مثلًا وقتى مىگوييم : « روز فلان حادثه » روز فلان حادثه ممكن است سه شبانه‌روز يا ده شبانه روز طول كشيده باشد . مىگوييم « روز فلان حادثه » يعنى آن وقتى كه در آن وقت اين حادثه واقع شد .\r\nاينجا مقصود اين نيست كه حتماً يك شبانه روز بوده ، چون خود قرآن تصريح مىكند كه سه شبانه‌روز بوده است . پس اينجا وقتى مىفرمايد : « فى يَوْمِ نَحْسٍ مُسْتَمِرٍّ » يعنى آن روز ، آن قطعه از زمان كه اين عذاب شامل حال آنها بود .\r\n\r\nمسئلهء نحوست ايام\r\nكلمهء « نحس » به معنى « شوم » است . در اينجا مفسرين روى كلمهء « نحس » بحث كرده‌اند كه معناى شوم بودن يك روز چيست ؟ واضح است كه در اينجا قرآن نمىخواهد بگويد كه مثلًا آن روز چون روز يكشنبه يا دوشنبه بود نحس بود و\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nعذاب آمد . يكشنبه و دوشنبه هرهفته تكرار مىشود . يا مقصود اين نيست كه چون مثلًا سيزدهِ ماه صفر بود اينها معذّب شدند . سيزدهِ ماه صفر هر سال تكرار مىشود ؛ و بعلاوه اينجا دارد تصريح مىكند : « فَكَيْفَ كانَ عَذابى وَ نُذُر » يعنى عذاب به علت تكذيب و به علت حق‌ناشناسى و كفران يك نعمت بزرگ بود . پس روز ، شوم بود ولى شومىاش نه از خودِ روز بود از آن جهت كه [ روزى از روزهاى 
  ] هفته يا ماه است بلكه به علت حادثه‌اى كه در آن روز پيش آمد اين روز شوم شد .\r\nحال ، بعضى روزها را مبارك مىدانيم و بعضى روزها را شوم . اين موضوع را مخصوصاً تفسير الميزان مفصل بحث كرده است كه من در جلسهء پيش تفسير را با خودم آوردم حالا پيدايش نكردم . در آنجا راجع به اين موضوع بحث كرده بودند و مخصوصاً روايات زيادى را كه در اين باب هست آورده بودند و من علامت گذاشته بودم كه در اين جلسه آن روايات را براى شما بخوانم .\r\nدر موضوع نحوست ايام دو مسئله است . يك مسئله اين است كه ما برخى روزهاى سال را مبارك مىشماريم و برخى را نحس و شوم ، به اعتبار حادثه‌اى كه در آن روز واقع شده ؛ و مقصود ما اين نيست كه اين روز از آن جهت كه اين روز است مبارك است يا اين روز از آن جهت كه اين روز است شوم است ، بلكه مقصود ما اين است كه اين روز براى ما يادآور حادثهء پربركتى است يا اين روز براى ما يادآور حادثهء شومى است . مثلًا ما روز عيد غدير را روز مبارك مىدانيم ولى نه به اعتبار اينكه هجدهم ذىالحجه [ است ، كه 
  ] چون ماه ، ماه ذىالحجه است و اين روز هجدهمين روز ماه ذىالحجه است مبارك است اعمّ از اينكه در اين روز حادثه‌اى واقع شده باشد يا نشده باشد ، اعم از اينكه در اين روز پيغمبر صلى الله عليه و آله على عليه السلام را به خلافت نصب كرده باشد يا نكرده باشد ؛ اين روز ، روز مبارك است و چون اين روز مبارك بود پيغمبر صلى الله عليه و آله على عليه السلام را در اين روز به خلافت نصب كرد ؛ يعنى بخت حادثهء يوم الغدير بلند بوده كه در اين روز واقع شده است ؛ اين روز از قديم الايام [ و 
  ] قبل از اين هم روز مباركى بوده ، از اوّلى كه اين آسمان و زمين درست شده روز هجدهم ذىالحجه روز مباركى بوده و حادثهء غدير در روزى كه خودش مبارك بود واقع شد . يا [ چنين نيست كه 
  ] دهم محرم روزى بوده كه از اوّلى كه عالم ساخته شده اصلًا اين روز ، بد ساخته شده ، شوم ساخته شده و حادثهء كربلا در روزى واقع شد كه بالذات شوم بود و قهراً قبل از اينكه امام حسين هم شهيد شود هر سال كه روز دهم\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nمحرم مىآمد روز شومى مىآمد ، از زمان حضرت آدم و قبل از حضرت آدم اين روز شوم بوده و الآن هم روز دهم محرم شوم است ، تا قيامت هم اين روز از آن جهت كه اين روز است شوم است . حادثهء كربلا هم در يك روز شوم واقع شد . يك وقت انسان اين طور فكر مىكند .\r\nاين [ طرز فكر ، 
  ] اساسى نمىتواند داشته باشد . نه عقل مىتواند آن را قبول كند و نه از نظر نقل ما مىتوانيم تأييدى براى آن بياوريم . ولى يك وقت به آن معناى دوم است : هجدهم ذىالحجه ، چون در اين روز براى ما حادثهء مباركى رخ داده است ما اين روز را مبارك مىشماريم . هجده ذىالحجه مباركى خودش را از حادثهء غدير دارد نه حادثهء غدير از هجدهم ذىالحجه . دهم محرم شومى خودش را ( نه اينكه بالذات شوم است ) از شهادت امام حسين دارد نه كشته شدن و قتل امام حسين شومى خودش را از دهم محرم دارد . نظير لفظ و معنا مىشود . الفاظ از نظر اينكه الفاظند يعنى حروف الفبا [ هستند 
  ] تركيب مىشوند از الف و ب و پ و ت و ث و ج تا آخر . هيچ لفظى با هيچ لفظ ديگرى فرق نمىكند . ولى الفاظ براى معانى مختلفى وضع مىشوند ، بعضى الفاظ براى معانى بسيار عالى و لطيف وضع مىشوند ، مثل اينكه ما از الف و دو تا لام مشدّد و يك الف ديگر و يك « ه » لفظ « اللَّه » را ساخته‌ايم كه نام خداوند است . چون معنا مبارك است لفظ هم براى ما لفظى است مبارك ، حتى احترام دارد و وقتى كه به صورت كتبى درمىآيد دست بىوضو هم به آن نمىزنيم .\r\nهمين طور اسماء پيغمبران و ائمه ؛ يا اسمهايى كه بر يك معانى خيلى عالى مثلًا از مقدسات بشر دلالت مىكند مثل لفظ « علم » كه گويى خود اين لفظ هم براى ما جلالتى دارد . [ در مقابل ، 
  ] ما الفاظى را وضع مىكنيم براى معانىاى كه مُسْتَقْبَحٌ ذِكْرُه است يعنى بشر قبيح مىشمارد كه نام آنها را ببرد : « ما يُسْتَقْبَحُ ذِكْرُهُ » . بعد چون آن معنا چيزى است كه بشر نمىخواهد آن را بازگو كند گويى قبح معنا در لفظ اثر مىگذارد و الّا بديهى است كه لفظ ، بالذات قبحى ندارد ، قبح از معناست ، لفظ به تبع معنا و چون نام اين معناست قبيح شمرده مىشود . حال اگر كسى در مجلسى شروع كند الفاظ زشت به زبان آوردن ، مردم به او مىگويند اين كلمات چيست كه به زبان مىآورى ؟ ممكن است جواب بدهد مگر كلمه هم با كلمه فرق مىكند ؟ ! راست هم مىگويد ، مگر كلمه هم با كلمه فرق مىكند ؟ هيچ كلمه‌اى با هيچ كلمهء ديگرى فرق نمىكند ، اما كلمه به اعتبار معنىاش با كلمهء ديگر فرق مىكند . وقتى مىگويند اين\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nكلمات را به زبان نياور ، چون اين كلمه را كه شما مىگوييد ، آن معنا به ذهن مىآيد و بنا نيست كه بشر در مجامع آن معانى را در ذهن خودش مجسم كند .\r\nبه اين معنا البته درست است كه برخى روزها روزهاى مباركى است . حتى مىتواند يك سلسله دستورهاى شرعى بر اساس همين روزها بر قرار شود براى اينكه اين روز يادآور آن حادثه است . مثلًا امام حسين را در نيمهء شعبان يا بيست و هفتم رجب زيارت مىكنيم . بيست و هفتم رجب با بيست و چهارم رجب ، خودش بالذات هيچ فرقى نداشته ولى بيست و هفتم رجب به اعتبار بعثت پيغمبر اكرم شرافتى پيدا كرده است . همين طور كه گفتيم گاهى لفظ به اعتبار معنايش شرافتى پيدا مىكند كه بىوضو نبايد دست روى آن گذاشت . بيست و هفتم رجب به اعتبار بعثت پيغمبر ، هفده ربيع به اعتبار ولادت پيغمبر ، سوم شعبان به اعتبار ولادت امام حسين و نيمهء شعبان به اعتبار ولادت حضرت حجّت شرافتى پيدا مىكند كه [ مىگويند 
  ] امام حسين را هم اگر مىخواهيد زيارت كنيد در اين روز زيارت كنيد كه اين روز يادآور چنين حادثهء مباركى است ؛ يعنى حتى يك سلسله احكام و دستورها بر اين اساس برقرار مىشود ، و هيچ مانعى هم ندارد . مىرسيم به مسئلهء نحوست ذاتى ايام .\r\n\r\nسعد و نحس ايام در روايات\r\nولى در روايات ما پيدا مىشود چيزهايى كه از آنها حتى بيش از اين ، مفهوم مىشود .\r\nمثلًا مسافرت كردن در حالى كه قمر در عقرب است يا مسافرت كردن در فلان روز خوب نيست ، مسافرت كردن در فلان روز خوب است ، اين چيزهايى كه اصطلاحاً « نجوم احكامى » ناميده مىشود . اينها چيست ؟ در مورد اينها ما يك عده روايات داريم كه ظاهر آنها همينها را تأييد مىكند ، و از طرف ديگر يك عده روايات داريم كه شديداً اينها را نفى مىكند ، مثل آنچه كه در نهج‌البلاغه است كه در كتب روايات هم ذكر شده است كه وقتى اميرالمؤمنين سلام اللَّه عليه مىخواستند به جنگ نهروان بروند ، در حالى كه سوار شده و آهنگ رفتن كرده بودند اشعث قيس كِنْدى آمد در حالى كه يكى از خويشاوندانش همراهش بود و گفت : يا اميرَالمؤمنين ! توقف بفرماييد و حركت نكنيد براى اينكه اين [ مرد 
  ] سخنى مىگويد . فرمود : چه مىگويد ؟\r\n\r\n","description":"","footnote":"","page_name":" 736 ","page_number":736},
  {"content":"\r\n\r\nاو آمد و گفت : من منجم هستم « 1 » ، اوضاع كواكب دلالت مىكند كه اگر شما در اين ساعت حركت كنيد و برويد به جنگ شكست مىخوريد و همه‌تان كشته مىشويد .\r\nاميرالمؤمنين به شدت به او حمله كرد ؛ فرمود : هر كسى كه حرفهاى تو را باور كند بايد خدا و قرآن را تكذيب كند . ما وظيفه داريم در كارها به خدا توكل و اعتماد كنيم ؛ و بعد فرمود : « سيروا عَلَى اسْمِ اللَّهِ » « 2 » به نام « خدا » حركت كنيد و هيچ به حرفهاى اينها ترتيب اثر ندهيد . رفتند و پيروز هم شدند و مىدانيم كه در هيچ جنگى لشكريان اميرالمؤمنين به اين سرعت و به اين تمامى پيروز نشدند كه غير از هشت نُه نفر از خوارج بقيه همه تارومار شدند .\r\nعبدالملك بن اعيَن برادر زرارة بن اعين است « 3 » . روزى آمد خدمت امام صادق عليه السلام و عرض كرد : يَا بنَ رسولِ اللَّه ! من گرفتار اين نجوم شده‌ام و اين نجوم در من وسواسى ايجاد كرده . ضمناً اين آدم منجّم هم بود ، به همين نجوم احكامى عمل مىكرد ، به اين حسابهايى كه اوضاع ستارگان مثلًا دلالت مىكند بر اينكه اگر امروز از طرف جنوب به روى چنين [ مىشود ، 
  ] از شمال به روى چنين ، مسافرت چنين است و ازدواج چنين . كم‌كم عادت كرده بود و خيلى مصيبت بود كه تمام كارهايش را بر اساس راهنماييهاى نجومى انجام بدهد و اين سبب شده بود كه اصلًا زندگىاش فلج شود چون يك روز مثلًا چندمِ ماه بود نحس بود ، يك روز قمر در عقرب بود ، روز\r\n\r\n\r\n\r\n\r\n","description":"","footnote":"\r\n( 1 ) . منجم به همان معنا كه شامل نجوم احكامى هم مىشود ، نه فقط نجوم رياضى . نجوم‌رياضى كه اوّل ماه كِى است و كى خسوف مىشود كى كسوف و حسابهاى رياضى است هيچ اشكالى ندارد و هيچ كسى هم ايراد نگرفته . مقصود نجومى است كه مربوط به تأثير اوضاع آسمانى در بشر است كه ازدواج در اين روز چنين است ، مسافرت كردن در اين روز چنين است و . . .\r\n( 2 ) . نهج‌البلاغه فيض الاسلام ، خطبهء 78 .\r\n( 3 ) . زراره از اكابر اصحاب امام صادق عليه السلام است كه ضرب‌المثل بزرگان اصحاب است وچقدر از روايات ما را همين زراره نقل كرده است . حمران بن اعين ، بُكَير بن اعين ، زرارة بن اعين ، عبدالملك بن اعين ، اينها چند برادرند و همه‌شان شيعه و از اصحاب امام و عالم و راوى حديث و فاضل و ملّا هستند و در رأس همهء آنها البته خود زراره قرار گرفته ولى در كتب ما روايات زيادى هست كه حمران بن اعين چنين روايت كرد ، بكير بن اعين چنين روايت كرد ، زراره چنين و عبدالملك چنين . زراره باز فرزندى دارد كه از راويان است . همين بكير بن اعين فرزندى دارد به نام عبداللَّه بن بكير كه خيلى از او روايت مىكنند .\r\n","page_name":" 737 ","page_number":737},
  {"content":"\r\n\r\nديگر فلان ستاره در پيش رو بود . گفت : يَابنَ رسولِ اللَّه ! من اين طور شده‌ام . در حديث نوشته‌اند - در وسائل است - حضرت با كمال تعجب فرمود : تو به اين چيزها عمل و اعتنا مىكنى ؟ ! گفت : بله يَابنَ رسولِ اللَّه ، چطور ؟ فرمود : الآن حركت مىكنى مىروى به خانه‌ات و تمام اين كتابها را يك جا آتش مىزنى . امر امام بود ؛ رفت تمام كتابها را يك جا آتش زد .\r\nروايات زيادى در نهى از ترتيب اثر دادن به اين امور داريم . يك سلسله روايات سومى داريم « 1 » كه از آنها انسان اين طور مىفهمد كه نحوست ايام و اوضاع كواكب يا اساساً در زندگى انسان اثر ندارد يا اگر هم اثرى داشته باشد ، 1 . توكّل به خدا 2 . توسّل به ائمه و 3 . صدقه دادن اثر اينها را از بين مىبرد . من خودم از آن زمان كه [ اين روايات را 
  ] ديدم ، اصلًا بنايم بر اين است كه در هيچ كارى به اين امور ترتيب اثر ندهم كه :\r\n سه و پنج و سيزده با شانزده * بيست و يك با بيست و چهار و بيست و پنج \r\n هفت روز نحس باشد در مهى * زان حذر كن تا نيابى هيچ رنج \r\nفكر نمىكنم چنين چيزهايى هم وجود دارد . توكل مىكنم يا اگر مثلًا از سفر خودم نگرانى داشته باشم ، بالاتر از توكّل صدقه‌اى هم مىدهم .\r\n\r\nتطيّر\r\nگاهى تطيّرهايى هم ضميمه مىشود . در خراسان اين قضيه هست و در بعضى از بلاد ديگر ايران هم هست ولى در بعضى بلاد ديگر ايران من گاهى صحبت كرده‌ام گفته‌اند اصلًا آنجا نيست ؛ و من نمىفهمم كه اين چيست و از كجاست . معتقدند كه يك مسافر وقتى مىخواهد مسافرت كند ، اگر سيدى به او بر بخورد مسافرتش شوم است و عاقبت ندارد ؛ برعكس اگر كولى به او برخورد كند ديگر سفرش سفر مباركى است . يك وقتى من [ اين مطلب را 
  ] به مرحوم حاج ميرزا على آقاى شيرازى رضوان‌اللَّه عليه ( آن مرد بزرگوار ) گفتم ، او توجيهى كرد و علت تاريخى برايش ذكر كرد و آن را پسنديدم . او گفت دو چيز است كه ريشهء تاريخىاش برمىگردد به\r\n\r\n\r\n\r\n\r\n","description":"","footnote":"\r\n( 1 ) . همينها را مخصوصاً مىخواستم بخوانم ، در تفسير الميزان جمع كرده بودند ، خودم قبلًاديده بودم ، مخصوصاً يكى دو تا روايت را در حدود پانزده سال پيش در سفينةالبحار مرحوم حاج شيخ عباس ديده بودم و بعد ديدم اينجا بيشتر روايت جمع كرده‌اند .\r\n","page_name":" 738 ","page_number":738},
  {"content":"\r\n\r\nزمانى كه شيعه در ايران فوق‌العاده در اقليت بوده‌اند و سيدها را هر جا گير مىآوردند زنده‌زنده لاى جرز مىگذاشتند ( زمان بنى العباس ) . يكى اينكه مردم به قم و كاشان متلك مىگويند . اين كه مىگويند « نه قم خوبه نه كاشون ، لعنت به هر دوتاشون » مربوط به دوره‌اى است كه مردم همهء شهرها سنّى بودند جز اين دو شهر كه شيعه بودند و آنها كه سنّى بودند تا اسم قم و كاشان را مىبردند هر دو را لعن مىكردند چون قم و كاشان از قديم الايام دارالمؤمنين و دارالشيعه بوده . ايشان مىگفت اين مضمون و متلكى كه راجع به اين دو شهر مىگويند به اعتبار اين است كه همه جاى ديگر سنّى بودند و اينها شيعه بودند و سنّيها به شيعه‌ها فحش مىدادند .\r\nيكى ديگر اينكه در دوره‌هايى كه سادات را هر جا گير مىآوردند نه فقط خود آن سيد را از بين مىبردند بلكه اگر در خانه‌اى سيدى پيدا مىكردند ديگر آن خانه امنيت نداشت و تمام آن خانه و زندگى به باد مىرفت ، در آن دوره‌ها اگر سيدى به خانه‌اى مىآمد اين امر مساوى بود با اينكه آن خانمان به باد برود . كم‌كم در ذهنها رسوخ يافت كه اگر به اينجا سيدى آمد [ زندگى ما بر باد رفته است . 
  ] البته اين از ناحيهء دولت وقت بود ؛ يعنى اگر سيدى آمد ، دولت وقت ديگر براى ما زندگى نخواهد گذاشت ؛ و اين‌همه امامزاده‌هايى كه در ايران درست شدند اغلب همين سيدهايى هستند كه به دست دولتهاى وقت كشته شدند . كم‌كم مردم اين نحوست يعنى شومىاى را كه از ناحيهء دولتها متوجه خانواده‌ها بود ( خيلى عقايد اين طور تحول پيدا مىكند ) به حساب خدا و عالم گذاشتند كه اصلًا اوضاع عالم اين‌جور اقتضا مىكند كه اگر سيدى پيدا شد پشت سرش بدبختى و بيچارگى بيايد ، در صورتى كه اين به اوضاع عالم و به خدا ارتباط ندارد ، امرى بوده مربوط به دولتهاى ظالم .\r\n\r\nخاطره‌اى از فريمان\r\nبراى خود من حادثهء خنده‌آورى پيش آمد و آن اين بود كه همان سالهايى كه ما [ طلبه بوديم 
  ] از قم آمده بوديم به فريمان و بعد از يكى دو ماه كه مانده بوديم قرار بود كه برگرديم قم . والدهء ما ( خدا او را بيامرزد ) در آن زمان حيات داشتند و طبيعى است كه زنها در مسافرتهاى يك ساله و دوسالهء نزديكان ناراحتند . در فريمانِ ما آن وقت هنوز ماشين زياد نبود ؛ جاده تازه درست شده بود ولى ماشين زياد نبود . دهى\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nبود در دو فرسخى فريمان و سر راه مشهد به نام « نعمان » كه الآن هم هست . يكى از دوستان ما آنجا بود و از ما دعوت كرده بود كه برويم يك دو شبى مهمان او باشيم و از آنجا سوار ماشين بشويم . قرار بود كه ما اين دو فرسخ را با اسب برويم . من با والده و ديگران خداحافظى كردم و آنها داشتند گريه مىكردند . آمدم بيرون . سوار اسب كه شدم سيدى را ديدم كه از روبرو دارد مىآيد . گفتم خدا نكند اين زنها متوجه بشوند ، اگر متوجه بشوند محال است بگذارند من بروم . آمد و آمد ، جلوى اسب مرا گرفت و گفت : ان‌ْشاءَاللَّه ديگر بر نمىگردى ( خندهء حضار ) . مقصود او اين بود كه آيا مىخواهيد برويد « نعمان » و بعد برگرديد از اينجا با ماشين برويد مشهد يا ان‌ْشاءَاللَّه يكسره مىخواهيد برويد قم ؟ گفت : ان‌ْشاءَاللَّه ديگر بر نمىگرديد . خنديدم و گفتم :\r\n« نه ، ان‌ْشاءَاللَّه ديگر بر نمىگردم ، يكسره مىروم » . ما بعد صد بار ديگر برگشتيم . آن وقت اين داستان را به والده‌ام و ديگران بروز ندادم ولى بعدها اين قصه براى من سوژه‌اى شده بود در فريمان كه آخر اين چرندها چيست ؟ اين مزخرفات چيست ؟\r\nبراى خود من يك چنين حادثه‌اى پيش آمد ، سيد آمد و چنين حرفى هم گفت - كه خود اين حرف هم انسان را تكان مىدهد - و ما هيچ گرفتار اين حرفها نشديم .\r\n( گفت كه بادمجان بد آفت ندارد . )\r\n- حاج آقا ! نتيجه‌اش اين است كه روحانى شديد .\r\nاستاد : نه ، [ روحانى 
  ] بوديم . اتفاقاً همين كه ايشان مىگويند ؛ عين اين قصه‌اى كه براى سادات بود ، در سى و پنج سال پيش [ براى روحانيون بود ؛ 
  ] آخوندها را سوار هيچ ماشينى نمىكردند ، مىگفتند پنچر مىشود ( خندهء حضار ) . ماشينها هم كه اغلب قُراضه بود ، ماشينهاى حالا كه نبود ، بالاخره خراب مىشد . چقدر آخوندها را وسط راه پياده مىكردند ! يا مثلًا ژاندارم چشمش به يك آخوند در ماشين مىافتاد ، بهانه‌گيرى مىكرد ، بعد مىگفتند از شومى اين آخوند است ؛ در حالى كه اين ، شومى دولت است ، به آخوند مربوط نيست . حالا ديگر اين حرف هيچ گفته نمىشود . اين ماشينهاى نو كه آمد ديگر اين شومى ور افتاد .\r\nغرض اين است : ما از مجموع اخبار و روايات اينچنين استفاده مىكنيم - زمانى ما روى همهء اينها مطالعه كرديم ، آخر اين طور نتيجه گرفتيم - كه يا اين مسائل اساساً تأثيرى در زندگى انسان ندارد و يا اگر دارد اين سه چيز ( چون هر سهء اينها در روايات هست ) : توكّل به خداوند ، متوسّل شدن به اولياء خدا و صدقه دادن\r\n\r\n","description":"","footnote":"","page_name":" 740 ","page_number":740},
  {"content":"\r\n\r\nاثر اينها را از بين مىبرد .\r\n\r\nتفأل آرى ، تطيّر نه\r\nبنابراين پيغمبر اكرم تفأّل مىزد ولى تطيّر نمىزد ؛ يعنى از رسم و سنّتى كه در ميان مردم بود آن را كه منشأ مىشد كه انسان در تصميم خودش راسخ بشود امضا مىكرد [ و به 
  ] آن كه منشأ مىشد انسان از تصميم خودش باز بماند [ توجه نمىكرد ؛ 
  ] يعنى به فال نيك مىگرفت ولى به فال بد نمىگرفت . يك روح مصمّم و متوكّل [ اين طور است . 
  ] اگر مثلًا كسى بيرون مىآمد كه اسمش حسن بود [ مىفرمود 
  ] به به ، حسن ، نيك ، ان‌ْشاءَاللَّه همهء كارها نيك است ، برويد . اما اگر كسى مىآمد كه اسمش اسم بدى بود ابداً اعتنا نمىكرد و مخصوصاً مىفرمود : « رُفِعَ عَنْ امَّتى الطِّيَرَةُ » « 1 » فال بد گرفتن از امت من به كلى بر طرف شده است ؛ « وَ اذا تَطَيَّرْتَ فَامْضِ » « 2 » اگر به چيزى فال بد گرفتى اعتنا نكن ، برو ، ترتيب اثر نده .\r\n« تَنْزِعُ النّاسَ كَانَّهُمْ اعْجازُ نَخْلٍ مُنْقَعِرٍ » آن باد صرصر كه آمد ، مردم را چنان از جا مىكنْد كه مانند اين بود كه بن درختهاى خرما را كنده باشند ؛ بلند مىكرد و به زمين مىزد . دومرتبه مىگويد : « فَكَيْفَ كانَ عَذابى وَ نُذُر » چگونه بود عذاب و انذار من ؟\r\n« وَلَقَدْ يَسَّرْنَا الْقُرْانَ لِلذِّكْرِ فَهَلْ مِنْ مُدَّكِرٍ » ( اينجا مخاطب باز مردم هستند ) قرآن را سهل و آسان در اختيار مردم قرار داديم براى تذكر و تنبّه و آگاهى ، آيا آگاه‌شونده‌اى هست ؟ براى قوم عاد به همين سه چهار جمله قناعت مىشود چون اصلًا مطلب يك هدف بيشتر ندارد .\r\n\r\nتكذيب قوم ثمود و عذاب الهى «\r\n كَذَّبَتْ ثَمُودُ بِالنُّذُرِ  » قوم ثمود هم اين انذارها را تكذيب كردند و دروغ و بىاساس پنداشتند «  فَقالُوا أَ بَشَراً مِنَّا واحِداً نَتَّبِعُهُ إِنَّا إِذاً لَفِي ضَلالٍ وَ سُعُرٍ  » گفتند عجب ! ما پيرو كسى بشويم كه مانند ما يك بشر است ؟ اين خيلى گمراهى و اشتباه است كه انسان از يك بشر پيروى كند . در اين صورت ما در سعيرها و بدبختيها خواهيم بود . اگر\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 58 / ص 325 ، حديث 14 .\r\n( 2 ) . سفينةالبحار ، ج 2 / ص 102 .\r\n","page_name":" 741 ","page_number":741},
  {"content":"\r\n\r\nقرار بود خدا پيام آورى بفرستد غير بشر مىفرستاد كه افضل از بشر باشد . تازه اگر بشر باشد چرا اين ؟ چرا بر من نازل نشود ؟ چرا بر اين نازل بشود ؟ «  أَ أُلْقِيَ الذِّكْرُ عَلَيْهِ مِنْ بَيْنِنا بَلْ هُوَ كَذَّابٌ أَشِرٌ  » آيا ذكر الهى و وحى الهى از ميان همهء ما بر اين فرود آمد ؟\r\nخير ، او يك دروغگوى طمعكار است و اين را وسيله قرار داده براى مطامع خودش .\r\nروايتى هست كه در كتب فارسى مثل منتهىالآمال هم نقل كرده‌اند كه روزى متوكل حضرت [ جواد 
  ] عليه السلام را احضار كرده بود و گويا ايشان سوار قاطر بودند و مىرفتند به دربار متوكل . جمعيت در بيرونِ در خيلى زياد بود و غوغايى بود . وقتى كه حضرت از دور پيدا شدند به موجب آن احترام و مهابتى كه براى حضرت بود مردم كوچه دادند و حضرت آمدند و رد مىشدند . راوى مىگويد آن شخصى كه نقل كرده گفت : من نگاه كردم ديدم او خيلى با وقار و همين طور سرش را پايين انداخته [ و مىآيد . 
  ] براى ديگران بايد با زور شلاق راه باز كنند ولى براى او مردم به احترام راه را باز مىكنند . با خودم گفتم كه اين شيعه همين را مىگويند امام است و داراى چنين مقاماتى است ؟ چه فرق مىكند ، اين هم بشرى است مانند ما ؛ فرقش با ما چيست ؟ گفت تا اين را با خود گفتم يك وقت رويش را برگرداند به طرف من و گفت : «  فَقالُوا أَ بَشَراً مِنَّا واحِداً نَتَّبِعُهُ إِنَّا إِذاً لَفِي ضَلالٍ وَ سُعُرٍ  » . بعد به دنبال آن يك خاطرهء ديگر در ذهنم پيدا شد . تا اين خاطرهء ديگر پيدا شد فوراً فرمود : «  أَ أُلْقِيَ الذِّكْرُ عَلَيْهِ مِنْ بَيْنِنا بَلْ هُوَ كَذَّابٌ أَشِرٌ  » . فهميدم نه ، امام يعنى همين « 1 » .\r\n«  سَيَعْلَمُونَ غَداً مَنِ الْكَذَّابُ الْأَشِرُ  » فردا خواهند فهميد كه كذّاب اشر كيست ، دروغگوى طمعكار كه طمعش او را به دروغگويى وا مىدارد كيست ؟ يعنى شماييد كه اين دروغ را به خاطر مطامع دنيوى مىگوييد . «  إِنَّا مُرْسِلُوا النَّاقَةِ فِتْنَةً لَهُمْ فَارْتَقِبْهُمْ وَ اصْطَبِرْ  » ما فرستندهء آن شتر هستيم به عنوان يك امتحان ، حالا منتظر آنها باش و ببين چه مىكنند ( يعنى به آن پيغمبر چنين گفتيم ) . «  وَ نَبِّئْهُمْ أَنَّ الْماءَ قِسْمَةٌ بَيْنَهُمْ كُلُّ شِرْبٍ مُحْتَضَرٌ  » و به آنها خبر بده كه آب بايد قسمت بشود ، امتحان الهى است ، چيزى غير از امتحان نيست ، قسمتى از آن آب به آنها تعلق دارد و قسمتى به اين حيوان .\r\nگفتند عجب ! چه مزاحمى براى ما پيدا شده ! عجب مزاحمى ! ( با توجه به اينكه اين حيوان با اعجاز الهى به وجود آمده ) يك روز آب مال ما يك روز مال او ، يك\r\n\r\n\r\n\r\n\r\n","description":"","footnote":"\r\n( 1 ) . منتهى الآمال ، ج 2 / ص 333 .\r\n","page_name":" 742 ","page_number":742},
  {"content":"\r\n\r\nساعت مال ما يك ساعت مال او ! بياييم كلك او را بكَنيم كه همهء آب مال ما باشد :\r\n« فَنادَوْا صاحِبَهُمْ » رفيقشان را ( كه مردى بود - بعضى گفته‌اند - به نام « قيدار » ، يكى از آن جانيها و شَمَردَلهايى كه براى اين‌جور كارها آماده هستند ) صدا زدند كه آيا مىتوانى اين كار را بكنى ؟ « فَتَعاطى فَعَقَرَ » پس حربه‌اش را به دست گرفت و اين حيوان را كشت ، يعنى اين معجزهء باقى در ميان مردم را كه گواهى بود بر صدق دعوى پيغمبرشان ، به دست خودشان از بين بردند . آن وقت بود كه عذاب الهى نازل شد . باز مىگويد : «  فَكَيْفَ كانَ عَذابِي وَ نُذُرِ  » عذاب و نذُر من چگونه بود ؟ رابطهء عذاب و نذر چگونه بود ؟ چه كرديم ؟ «  إِنَّا أَرْسَلْنا عَلَيْهِمْ صَيْحَةً واحِدَةً  » فقط يك فرياد كافى بود و فرستاديم « فَكانوا كَهَشيمِ الُمحْتَظِرِ » پشت سر اين صيحه وقتى سراغشان مىآمدى حالت اينها حالت هشيم محتظر بود . محتظر از مادهء « حظيره » است و حظيره پناهگاهى است كه گاهى در بيابانها از خس و خاشاك درست مىكنند كه از آفتاب مثلًا ، مصون بمانند . تمام زندگى اينها تبديل به يك چنين چيزى شده بود . «  وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ  » بار ديگر تكرار مىشود : ايهاالناس ! ما قرآن را براى تنبّه و يادآورى و آگاهى فرستاده‌ايم ، آيا آگاه شونده‌اى و متنبّه شونده‌اى هست ؟\r\nدر ايامى كه اهل بيت عليهم السلام در شام به سر مىبردند ، آن طور كه تواريخ نوشته‌اند ، اوايل خيلى بر آنها سخت مىگرفتند . در خرابه‌اى زندگى مىكردند كه نه مانع گرما بود و نه مانع سرما ، يعنى خرابه‌اى بىسقف ، و از هر جهت فوق‌العاده بر آنها سخت بود ولى طولى نكشيد كه خود يزيد به اشتباهش از نظر سياسى پى برد ، نه اينكه بگويم توبه كرد ، به اشتباهش از نظر سياسى پى برد كه اين كار به ضرر مُلكدارى او شد . از آن به بعد دائماً به عبيداللَّه زياد فحش مىداد كه خدا لعنت كند پسر زياد را ، من نگفته بودم چنين كن ، من به او گفتم برو كلاه بياور او سر آورد ، من دستور قتل حسين بن على را نداده بودم ، او از پيش خود چنين كارى را كرد . اين حرف را مكرر مىگفت - در صورتى كه دروغ مىگفت - براى اينكه خودش را تبرئه كند و اين [ حادثه 
  ] را به گردن ابن زياد بيندازد و خودش را از آثار شومى كه در ملكدارىاش پيش‌بينى مىكرد مصون بدارد ؛ و از جمله كارهايى كه كرد اين بود كه وضع اسرا را تغيير داد چون اگر در همان وضع باقى مىماندند مىگفتند بسيار خوب ، اينجا كه ديگر ابن زياد نيست ، حالا چرا اينچنين مىكنى ؟ دستور داد كه آنها را در\r\n\r\n","description":"","footnote":"","page_name":" 743 ","page_number":743},
  {"content":"\r\n\r\nخانه‌اى نزديك خانهء خودش سكنى بدهند ، و امام زين‌العابدين عليه السلام آزادى داشتند و در كوچه‌ها و خيابانها رفت و آمد مىكردند و بسيارى از روزها حضرت را دعوت مىكرد كه با خودش شام يا ناهار بخورند و حتى روزى به حضرت گفت اگر من توبه [ كنم پذيرفته است ؟ 
  ] « 1 » و صلّى اللَّه على محمد و اله‌الطاهرين .\r\nباسمك العظيم الاعظم الاعزّ الاجلّ الاكرم يا اللَّه . . . اللّهم اقض حوائجنا و اكف مهماتنا و اشف مرضانا و عاف احيانا و ارحم موتانا و ادِّ ديوننا و وسّع فى ارزاقنا و اجعل عاقبة امورنا خيرا و وفّقنا لما تحبّ و ترضى .\r\nخدايا تو را قسم مىدهيم به حق محمد و آل محمد دلهاى ما را براى اسلام منشرح بفرما ، موانع و كدورتها و جهالتها را از قلب ما زايل بگردان .\r\nخدايا مفاسد امور ما را ، مفاسد فردى و اجتماعى ، خودت به لطف و كرم خودت اصلاح بفرما ، ما را شايستهء اسلام و قرآن قرار بده ، قلبهاى ما را از محبت پيغمبر و [ آل پيغمبر لبريز بفرما . 
  ]\r\n\r\n\r\n\r\n\r\n","description":"","footnote":"\r\n( 1 ) . [ چند جمله از پايان اين جلسه به دليل تمام شدن نوار ضبط نشده است و دعاى آخر جلسه از جلسات ديگر آورده شده است . 
  ]\r\n","page_name":" 744 ","page_number":744},
  {"content":"\r\n . \r\n","description":"","footnote":"","page_name":" 745 ","page_number":745},
  {"content":"\r\n . \r\n","description":"","footnote":"","page_name":" 746 ","page_number":746},
  {"content":"\r\n . \r\n","description":"","footnote":"","page_name":" 747 ","page_number":747},
  {"content":"\r\n . \r\n","description":"","footnote":"","page_name":" 748 ","page_number":748},
  {"content":"\r\n . \r\n","description":"","footnote":"","page_name":" 749 ","page_number":749},
  {"content":"\r\n . \r\n","description":"","footnote":"","page_name":" 750 ","page_number":750},
  {"content":"\r\n . \r\n","description":"","footnote":"","page_name":" 751 ","page_number":751},
  {"content":"\r\n . \r\n","description":"","footnote":"","page_name":" 752 ","page_number":752},
  {"content":"\r\n . \r\n","description":"","footnote":"","page_name":" 753 ","page_number":753},
  {"content":"\r\n . \r\n","description":"","footnote":"","page_name":" 754 ","page_number":754},
  {"content":"\r\n . \r\n","description":"","footnote":"","page_name":" 755 ","page_number":755},
  {"content":"\r\n . \r\n","description":"","footnote":"","page_name":" 756 ","page_number":756},
  {"content":"\r\n . \r\n","description":"","footnote":"","page_name":" 757 ","page_number":757},
  {"content":"\r\n . \r\n","description":"","footnote":"","page_name":" 758 ","page_number":758},
  {"content":"\r\n . \r\n","description":"","footnote":"","page_name":" 759 ","page_number":759},
  {"content":"\r\n . \r\n","description":"","footnote":"","page_name":" 760 ","page_number":760},
  {"content":"\r\n . \r\n","description":"","footnote":"","page_name":" 761 ","page_number":761},
  {"content":"\r\n . \r\n","description":"","footnote":"","page_name":" 762 ","page_number":762},
  {"content":"\r\n . \r\n","description":"","footnote":"","page_name":" 763 ","page_number":763},
  {"content":"\r\n . \r\n","description":"","footnote":"","page_name":" 764 ","page_number":764},
  {"content":"\r\n . \r\n","description":"","footnote":"","page_name":" 765 ","page_number":765},
  {"content":"\r\n . \r\n","description":"","footnote":"","page_name":" 766 ","page_number":766},
  {"content":"\r\n . \r\n","description":"","footnote":"","page_name":" 767 ","page_number":767},
  {"content":"\r\n . \r\n","description":"","footnote":"","page_name":" 768 ","page_number":768},
  {"content":"\r\n . \r\n","description":"","footnote":"","page_name":" 769 ","page_number":769},
  {"content":"\r\n . \r\n","description":"","footnote":"","page_name":" 770 ","page_number":770},
  {"content":"\r\n . \r\n","description":"","footnote":"","page_name":" 771 ","page_number":771},
  {"content":"\r\n . \r\n","description":"","footnote":"","page_name":" 772 ","page_number":772},
  {"content":"\r\n . \r\n","description":"","footnote":"","page_name":" 773 ","page_number":773},
  {"content":"\r\n . \r\n","description":"","footnote":"","page_name":" 774 ","page_number":774},
  {"content":"\r\n . \r\n","description":"","footnote":"","page_name":" 775 ","page_number":775},
  {"content":"\r\n . \r\n","description":"","footnote":"","page_name":" 776 ","page_number":776},
  {"content":"\r\n . \r\n","description":"","footnote":"","page_name":" 777 ","page_number":777},
  {"content":"\r\n . \r\n","description":"","footnote":"","page_name":" 778 ","page_number":778},
  {"content":"\r\n . \r\n","description":"","footnote":"","page_name":" 779 ","page_number":779},
  {"content":"\r\n . \r\n","description":"","footnote":"","page_name":" 780 ","page_number":780},
  {"content":"\r\n . \r\n","description":"","footnote":"","page_name":" 781 ","page_number":781},
  {"content":"\r\n . \r\n","description":"","footnote":"","page_name":" 782 ","page_number":782},
  {"content":"\r\n . \r\n","description":"","footnote":"","page_name":" 783 ","page_number":783},
  {"content":"\r\n . \r\n\r\n","description":"","footnote":"","page_name":" 784 ","page_number":784}
  ]