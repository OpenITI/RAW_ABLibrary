[
  {"content":"\r\n\r\n\r\nجلد دوم\r\nآسمان و جهان\r\nترجمهء\r\nكتاب السّماء و العالم\r\nجلد چهاردهم بحار الأنوار\r\nتاليف\r\nعلم الاعلام العلّامة شيخ الاسلام المولى محمّد باقر المجلسى ره\r\nالمتوفّى سنه 1111 ه\r\nاز انتشارات :\r\nكتابفروشى اسلاميّه\r\nتهران خيابان بوذرجمهرى شرقى - تلفن 21966\r\nحق چاپ محفوظ\r\nچاپ اسلاميه - 1351 شمسى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\nجلد دوم\r\n\r\nمقدمة مصحح نسخهء عربى :\r\nبنام خداوند بخشاينده مهربان\r\nسپاست گويم بار خدايا كه توفيق بررسى بحار الأنوار و بر گرفتن درر حكم و لآلى أخبارم دادى و رحمت و درود گويم برسول برگزيده‌ات و خاندان برگزيده و خوب و پاكش معادن دانش و سرچشمه‌هاى حكمت و مصدر آثار .\r\nاز سپاست همينم بس كه معترفم بعجز از كنه وصف و شمارش نعم و از شكر اولياء ولي نعماتم همين كه در برابر مقام منيع و والايشان سر خم كنم از شرم قصور از اداى حقّشان و خجلت از تقصير در أداى شكر و اجلال مقامشان در پيشگاهت تو چنانى كه خود را ستودى و اوليائت چنانند كه تو آنانرا ستودى بر آنها رحمت بسيار و پيوستى فرست كه جز آنها را نشايد و جز تو اندازه‌اش را نداند .\r\nو بعد : به حكم عقل و نقل متواتر شكر منعم واجب است و به حق سوگند علماء بزرگ و محدّثان سترك را بر ما مسلمانان حقى بيشتر و احسانى فراتر است چون كوشش طاقت فرسائى در حفظ سنن پيغمبر و آثار خاندانش نمودند و در نشر علوم و حكم براى ما و هركه پس از آنها باشد خدايشان از ما و از همه مسلمانان جزاى خير و مزدشان دهاد .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nاز دانشمندان بزرگ و محدّثان سترك مولانا شيخ الاسلام محمد باقر مجلسى رضوان الله عليه است كه از اين فضيلت بهره وافر دارد و از ما و همه شيعه ستايش و قدر دانى پياپى .\r\nرنج فراوانى در تأليف و نظم كتب برده بيش از حدّ بيان و تواناى خامه و زبان كه بر برّرسان آثار با ارزش و كتب بزرگ و ارجمندش نهان نيست و بر ما است و هر كه از آثار و بحار او بهرمند شود تا او را بزرگ شمارد و دعاى بسيار نثار او نمايد تا حقّش را بپردازد قدّس اللّه سرّه و رفع شأنه و اعلى مقامه\r\nما تا آنجا كه توانستيم اين جزء از كتاب « بحار الانوار » او را از نظر متن و سند و در آور و حاشيه نويسى براى توضيح مشگلاتش كوشش نموديم تا اندكى حقّش را ادا كرده باشيم و شكر نعمت ولايت دوستان خدا را كه از انوارشان پرتو گرفته و از دانششان بهره برداشتيم گزارده باشيم .\r\nدر اينجا از همكاران و ياران خود بويژي ثقهء فاضل بارع شيخ عبد الكريم نيرى بروجردى كه در تصحيح سند و ترجمه برخى رجال به من كمك كرده ياد آورى و ستايش ميكنم و همچنين از فاضل متتبع هوشمند سيد جعفر يزدى و برادران ديگريكه در تخريج و مقابله با نسخه‌ها و مصادر به من يارى دادند و از خداى كريم خواهانم كه بما توفيق دائم دهد و از فضل خود ما را بيفزايد كه او را فضل بزرگى است .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n\r\nمدارك تصحيح نسخهء عربى و در آوردن احاديث و حاشيه نويسى\r\nاين جزء با چند نسخه چاپى و خطّى مقابله شده يك نسخه چاپ تهران در سال ( 1305 ) معروف بچاپ امين الضرب و ديگرى چاپ تبريز و يك نسخه خطى نفيس از كتابخانه‌ى فضيلت مآب سيد جمال الدين ارموى مشهور به ( محدّث ) و در حاشيه نويسى و تصحيح بكتب زير مراجعه شده .\r\n1 - قرآن كريم\r\n2 - تفسير علي بن إبراهيم قمي طبع سال 1311 - در ايران\r\n3 - تفسير فرات كوفي طبع سال 1354 - در نجف\r\n4 - تفسير مجمع البيان طبع سال 1373 - در تهران\r\n5 - تفسير قاضي بيضاوي طبع سال 1385 - در استامبول\r\n6 - تفسير مفاتيح الغيب فخر رازي طبع سال 1294 - در استامبول\r\n7 - احتجاج طبرسي طبع سال 1350 - در نجف\r\n8 - اصول كافي كليني طبع سال 1350 - در تهران\r\n9 - اقبال سيد بن طاوس طبع سال 1312 - در تهران\r\n10 - تنبيه الخواطر ورام بن أبي فراس طبع سال 1312 - در تهران\r\n11 - توحيد صدوق طبع سال 1375 - در تهران\r\n12 - ثواب الأعمال صدوق طبع سال - در تهران\r\n13 - خصال صدوق طبع سال - در تهران\r\n14 - در المنثور سيوطى طبع سال 1374 - در تهران\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n15 - روضه كافي طبع - در تهران\r\n16 - علل الشرايع صدوق طبع سال 1378 - در قم\r\n17 - عيون الأخبار طبع سال 1377 - در قم\r\n18 - فروع كافي كليني طبع سال 1377 - در قم\r\n19 - محاسن برقي طبع سال 1371 - در قم\r\n20 - معاني الأخبار صدوق طبع سال 1379 - در تهران\r\n21 - مناقب آل أبي طالب ابن شهر آشوب طبع سال 1378 - در تهران\r\n22 - من لا يحضره الفقيه صدوق طبع سال 1376 - در قم\r\n23 - نهج البلاغه شريف رضي طبع سال 1376 - در مصر\r\n24 - اسد الغابه ابن اثير طبع سال 1376 - در تهران\r\n25 - تنقيح المقال مامقاني طبع سال 1350 - در نجف\r\n26 - تهذيب اأسماء و اللغات حافظ محيى الدين طبع سال - در مصر\r\n27 - جامع الروات اردبيلي طبع سال 1332 - در تهران\r\n28 - خلاصة تهذيب الكمال حافظ خزرجي طبع سال 1322 - در مصر\r\n29 - رجال نجاشي طبع سال - در تهران\r\n30 - روضات الجنات ميرزا محمد باقر موسوي طبع سال 1367 - در تهران\r\n31 - كنى و القاب محدث قمي طبع سال - در صيدا\r\n32 - لسان الميزان ابن حجر عسقلاني طبع سال - در حيدر آباد دكن\r\n33 - رواشح مير داماد طبع سال 1311 - در ايران\r\n34 - قبسات مير داماد طبع سال 1315 - در ايران\r\n35 - رسالة مذهب ارسطو مير داماد چاپ حاشيه قبسات\r\n36 - اثولجيا مير داماد چاپ حاشيه قبسات\r\n37 - رسالة حدوث صدر المتألهين طبع سال 1322 - در ايران\r\n38 - شفاء بو علي سينا طبع سال 1303 - در ايران\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n39 - شرح تجريد محقق طوسي طبع سال 1367 - در قم\r\n40 - عين اليقين فيض كاشاني طبع سال 1313 - در تهران\r\n41 - مروج الذهب مسعودي طبع سال 1346 - در مصر\r\n42 - قاموس فيروز آبادي طبع سال 1332 - در مصر\r\n43 - صحاح جوهري طبع سال 1377 - در مصر\r\n44 - نهاية ابن اثير طبع سال 1311 - در مصر\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ\r\n\r\n[ ادامهء ابواب كليات احوال جهان 
  ]\r\n\r\n( باب چهارم ) عرش و كرسى و حاملان آنها\r\n\r\nآيات قرآن :\r\n1 - البقره ( 255 ) : فرا دارد كرسيش آسمانها و زمين را .\r\n2 - الاعراف ( 54 ) : سپس استوار شد بر عرش .\r\n3 - يونس ( 3 ) : سپس استوار شد بر عرش و كار پردازى كند ، نيست ميانجى جز پس از فرمانش 4 - هود ( 7 ) : و بود عرشش بر آب .\r\n5 - الرعد ( 2 ) : سپس استوار شد بر عرش .\r\n6 - طه ( 5 ) بخشاينده بر عرش استوار است .\r\n7 - المؤمنون ( 86 ) بگو كيست پروردگار هفت آسمان و پروردگار عرش بزرگ .\r\n8 - الفرقان ( 59 ) سپس استوار شد بر عرش ، بخشاينده بپرس ازش بآگاهى\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n9 - النمل ( 26 ) : پروردگار عرش بزرگ .\r\n10 - السجده ( 2 ) : سپس استوار شد بر عرش .\r\n11 - المؤمن ( 4 ) : آنان كه بردارند عرش و هر كه گرد آنست تسبيح گويند بسپاس پروردگارشان و به دو گروند و آمرزش خواهند براى آنان كه گرويدند .\r\n12 - الحديد ( 3 ) : سپس استوار شد بر عرش .\r\n13 - الحاقه ( 17 ) : و بردارند عرش پروردگارت را آن روز بر دوش خود هشت كس .\r\n\r\nتفسير :\r\n« فرا گيرد كرسيش آسمانها و زمين را » طبرسى - ره - گفته : در بارهء آن چند قول است :\r\n1 - مقصود اين است كه علمش آسمانها و زمين را فرا دارد ، از ابن عباس مجاهد و هم از امام پنجم و ششم عليهم السّلام روايت شده است ، دانشمندان را كرسيها خوانند چنانچه آنها را اوتاد زمين گويند براى اينكه قوام دين و دنيا بوجود آنها است .\r\n2 - مقصود از كرسى در اينجا همان عرش است ، از حسن نقل شده براى آنكه بر روى هم تركيب شده است .\r\n3 - مقصود : پادشاهى و سلطنت و قدرتست چنانچه گويند : براى اين ديوار يك كرسى بنه يعنى يك ستون .\r\n4 - كرسى تختى است فروتر از عرش كه از امام ششم عليه السّلام روايت شده ، و قول عطا هم بدان نزديك‌تر است كه گفته : آسمانها و زمين در برابر كرسى جز حلقه انگشترى نيست در بيابانى پهناور ، و كرسى در برابر عرش همان حلقه است در برابر بيابان پهناور ، و برخى گفته‌اند : آسمانها و زمين همه بر كرسى باشند ، و كرسى زير عرش ، و عرش بالاى آسمانها ، و اصبغ بن نباته روايت كرده كه على عليه السّلام فرمود : آسمانها و زمين و هر چه از آفريده در ميان آنهاست همه درون كرسيند ( ج 4 ص 362 مجمع البيان ) و حديث را تا آخر كشانده چنانچه در روايت علىّ\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nابن ابراهيم بيايد .\r\n« سپس بر عرش استوار شد » برخى عرش را در اينجا به معنى پادشاهى تفسير كرده ، قفال گفته : عرش نزد عرب تختى است كه پادشاهان بر آن نشينند ، و كنايه آرند از خود پادشاهى و گويند : عرش او كاست يعنى پادشاهى او ، و گفته‌اند : بر عرش استوار شد و ملكش پايدار شد ، و برخى عرش را جسم بزرگتر دانسته و استواء را بمعنى استيلاء گرفته چنانچه گذشت و رازى در ( ج 4 ص 782 ) تفسيرش گفته : مسلمانان همه گويند بالاى آسمانها جسم بزرگى است كه عرش است ولى در مقصود از عرش در اينجا اختلاف دارند ، أبو مسلم گفته مقصود اين است كه چون خدا آسمان و زمين را آفريد ، هموار كرد و آنها را برافراشت ، و هر ساختمانى را عرش گويند و سازنده‌اش عرش ساز و خدا هم فرموده : و از آنچه مىعرشند يعنى ميسازند ( النحل - 68 ) و استواء بر عرش چيره‌گى بر آنست ، و مشهور ميان مفسّران آنست كه مقصود از عرش همان جسم عظيم است كه در آسمانست ، و گفته‌اند : مقصود همان ملك است و ملك خدا تعالى همهء آفريده‌هاى اويند كه پس از آفرينش آسمانها و زمين پيدا شدند و آوردن ( سپس ) در اينجا درست است و خلاصه مقصود اينست كه بعالم اجسام بقهر و قدرت و تدبير و حفظ تسلّط يافت و هر چه از فراز عرش تا نشيب زمين است در حفظ و تدبير و نياز به او است .\r\n« بپرس از آن آگاهى را » طبرسى - ره - در ( ج 7 ص 176 مجمع ) گفته آگاه همان خدا تعالى يا محمّد صلى اللَّه عليه و آله و سلم است يا مقصود اين است كه بپرس از آگاهى تا تو را بحقيقت وصفش خبر دهد .\r\n« آنان كه عرش را برداشته‌اند » طبرسى - ره - در ( ج 8 ص 515 مجمع ) گفته : اين خود عبادت و فرمانبردارى خداست « و كسانى كه گرد آنند » فرشته‌هاى طواف‌گر بر عرشند كه كروبيان و بزرگان فرشته‌هايند « تسبيح گويند بسپاس پروردگارشان » يعنى او را پاك شمارند از آنچه اين ستيزه‌جويان وصف او شمارند\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nو گفته‌اند : او را بتسبيح متعارف تسبيح گويند و بر نعمتش سپاس كنند « و او را باور دارند » و بيگانگيش معترفند ، و آمرزش خواهند از خدا براى مؤمنان زمين يعنى يگانگى خدا را باور دارند و بالهيّتش معترفند و بدان چه اعتراف بايد .\r\nدر ( ج 10 ص 346 مجمع ) گفته : در تفسير قول خدا تعالى « و برميدارند عرش پروردگارت را بر دوش خود » يعنى بالاى سر مردم و آن روز روز قيامت است « هشت كس » از فرشته‌ها ، از ابن زيد روايت شده ، و از پيغمبر صلى اللَّه عليه و آله و سلم هم روايت شده كه حاملان عرش امروز چهارند و روز قيامت به چهار ديگر كمك شوند و هشت گردند ، و گفته‌اند مقصود هشت رده از فرشته‌ها است كه شماره‌شان را جز خدا نداند ، از ابن عباس .\r\nو رازى در ( ج 8 ص 284 ) تفسيرش بنقل از حسن گفته : نمىدانم هشت كسند يا هشت هزار در صف ، و حملش بر هشت كس بهتر است چون روايت شده كه آنها هشت فرشته‌اند پاهايشان درون زمين هفتم است و عرش بر روى سر آنها است مىچرخند و تسبيح مىگويند ، و گفته‌اند برخى به صورت آدمند ، و برخى به صورت شير ، و برخى به صورت گاو نر ، و برخى به صورت كركس ، و روايت‌شده هشت فرشته‌اند به صورت گوزن كه از سم تا زانويشان هفتاد سال راه است و از شهر بن حوشب است كه چهارشان مىگويند : منزّهى بار خدايا ، بسپاست اندريم ، سپاس تو راست بر بخششت پس از توانائيت ، و چهار مىگويند : منزّهى بار خدايا بسپاست اندريم سپاس تورا است ببردباريت پس از دانشت .\r\n\r\n[ روايات 
  ]\r\n1 - در خصال و معانى الاخبار ( 333 ) و در المنثور ( ج 1 ص 328 ) ضمن حديث ابى ذر است از پيغمبر صلى اللَّه عليه و إله فرمود : اى أبا ذر ، هفت آسمان در برابر كرسى نيستند جز حلقه‌اى افتاده در زمين بيابان پهناور ، و فضل و فزونى عرش بر كرسى چون فزونى بيابان پهناور است بر آن حلقه .\r\n2 - در فقيه : ( ج 2 ص 201 ) و در علل ( ج 2 ص 88 ) و در مجالس صدوق از امام صادق عليه السّلام روايت شده كه از او پرسيدند چرا كعبه را كعبه نام شد ؟\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nفرمود : چون چهار گوش است ، گفته شد چرا چهار گوش شده ؟ فرمود : چون برابر بيت المعمور است كه چهار گوش است ، و گفته شد : چرا بيت المعمور چهار گوش است ؟ فرمود : چون در برابر عرش است كه چهار گوش است ، گفته شد ؟\r\nچرا عرش چهار گوش شده ؟ فرمود : چون مسلمانى بر چهار كلمه سازمان شده ، سبحان ، و الحمد للَّه ، و لا إله إلّا اللَّه ، و اللَّه أكبر .\r\nبيان و نقل تأويلى نادرست ، سيد داماد - ره - در حاشيه « خود بر فقيه گفته : عرش همان فلك الافلاك است و آن را مربع خوانده به چند وجه 1 - چون تعين فلك به حركت منطقه آنست و دو قطبش و بوسيله دو دائره عظيمه چهار بخش مىشود ، و عرش كه آخرين فلك است و كرسى كه همان فلك ثوابت است بوسيله دائره معدل النهار و منطقة البروج و دائره ديگر كه به قطبهاشان گذرد چهار بخش ميشوند .\r\n2 - دائره افق در سطح فلك الافلاك با دائره نصف النهار ، هم را قطع كنند و آن را به چهار بخش كنند ، و چهار نقطه جنوب و شمال و مشرق و مغرب را پديد سازند ، و حكماء فلك را چون آدمى بر پشت خوابيده دانند كه سرش بر شمال است و پاهاش بجنوب ، و دست راستش به مغرب و دست چپش بسوى مشرق .\r\n3 - روشنترين اشكال دائره چهار بخشى و شش بخشى است چنانچه در جاى خود بيان شده زيرا دائره با دو قطر متقاطع بر زاويه قائمه به چهار بخش مىشود و يك نيم قطر او وتر يك ششم آنست و بعلاوه يك چهارم دائره قوس تمام است و كمترش متمم آنست .\r\n4 - فلك اقصى ماده دارد و صورت و عقل كه عقل اول است و نفس كه نفس كلّ است و اين هم مىشود چهار كه در نظام هستى مربع نخست است .\r\nدر اينجا وجوه ديگر هم هست كه شرحشان در گنجايش مقام نيست پايان .\r\nو نهان نيست كه اين توجيهات نه موافق قوانين شرع است و نه زبان شارع ، و سخن در آن بيايد و برخى انتقادهاى آن گذشته .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n4 - در اقبال ( 273 ) از امام صادق عليه السّلام در دعاء روز عرفه آمده است :\r\nو از تو خواهم بهر نامى كه تو دارى و هر خواستى تا برسد بنام اعظم اعظمت اكبر اكبرت بلند و برتر آنكه بدان بر عرشت استوار شدى ، و بر كرسيت پايدار .\r\n5 - در عقايد صدوق : اعتقاد ما در عرش اينست كه آن همه و همه آفريده‌هاست ، و بوجه ديگر همان دانش است ، و از امام صادق عليه السّلام پرسش شد از قول خدا عزّ و جلّ « بخشاينده بر عرش استوار است » فرمود : استوار است بر هر چيز و چيزى به دو نزديكتر از چيزى نيست ، و اما عرشى كه همه آفريده‌ها است هشت فرشته آن را برداشته‌اند و هر كدام هشت چشم دارند و هر چشمى برابر دنيا يكى به صورت آدمى است و از خدا تعالى براى آدميزاده‌ها روزى خواهد ، و يكى به صورت نره گاو است و از خدا تعالى روزى همه بهائم را خواستار است ، و يكى به صورت شير است و از خدا تعالى روزى همه درنده‌ها را خواهد ، و يكى به صورت خروس است و از خدا تعالى روزى پرنده‌ها را خواهد ، آنها امروزه همين چهارند و چون روز قيامت شود هشت گردند .\r\nو اما عرش بمعنى دانش را هم چهار از پيشينيان بر دوش داشته‌اند و چهار از آخرين ، اما آن چهار نخست نوح ، ابراهيم ، موسى و عيسى بودند عليه السّلام و اما چهار آخر محمّد ، على ، حسن و حسين عليه السّلام بسندهاى درست از ائمه عليهم السّلام در باره عرش و حاملانش چنين روايت شده ، و همانا اينان حاملان عرش علم شدند زيرا همه پيغمبران پيش از پيغمبر ما محمّد صلى اللَّه عليه و آله و سلم بر چهار شريعت چهار پيغمبر پيشين بودند : نوح ابراهيم ، موسى و عيسى عليه السّلام و دانش از اين چهار بدانها رسيد ، و همچنان دانش پس از محمّد صلى اللَّه عليه و آله و سلم و على و حسن و حسين بامامان پس از حسين عليه السّلام رسيد .\r\nگويم : شيخ مفيد - ره - گفته عرش در لغت پادشاهى است ، شاعر گفته\r\n چون كه زادگان مروان را عرش ويران شد * چنانچه اياد و حمير نابود شدند \r\nمقصودش اينست كه پادشاهى زادگان مروان نابود شد و از ميان رفتند .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nو ديگرى گفته : گمان برى عرش تو نابود نشود و دگرگون نگردد ، يعنى پادشاهى تو .\r\nو خدا تعالى گزارش وصف‌كننده ملكه سباء را داده است كه : هر چيز به او داده شده و عرش بزرگى دارد ( 23 - النمل ) يعنى پادشاهى بزرگى دارد ، و عرش خدا هم ملك او است و استوارى بر آن استيلاء بر آنست و عرب استيلاء را استوارى گويد ، و شاعر گفته :\r\n استوار شد بشر بر عراق * بىشمشير و خونريزى \r\nيعنى مستولى شد بر عراق ، و اما عرشى كه ملائكه برداشته‌اند برخى از ملك خدا است و خدا آن را در آسمان هفتم آفريد ، و فرشته‌ها را به برداشت آن به عبادت و تعظيم واداشته چنانچه در زمين خانه‌اى آفريده و آدمى را بتوجه بدان و زيارت و حج و تعظيمش بپرستش كشانيده ، و در حديث آمده كه خدا تعالى خانه‌اى زير عرش آفريده ، و بيت المعمور نامش كرده ، و فرشته‌ها هر سال بدان حج كنند .\r\nو در آسمان چهارم خانه‌اى بنام ضراح آفريده و فرشته‌ها را به حج و تعظيم و طواف گرد آن بعبادت گرفته ، و خانه كعبه را در زمين برابرش ساخته و از امام صادق عليه السّلام روايت شده كه فرمود : اگر سنگى از عرش فروافتد بر پشت بيت المعمور آيد و اگر از بيت المعمور فروافتد بر پشت بام خانه كعبه آيد ، خدا براى خود عرشى نيافريده كه وطن خود سازد ، خدا برتر است از آن ، ولى عرشى آفريده و به خود وابسته براى گرامى بودن و بزرگ داشتنش ، و فرشته‌ها را به حملش بعبادت واداشته ، چنانچه در زمين خانه‌اى آفريده ، نه براى خود براى نشيمن خود تعالى اللَّه عن ذلك ، بلكه آن را براى خلقش آفريده و به خود وابسته تا گرامى شود و بزرگ باشد و مردم را به زيارت و حج بر آن بعبادت گرفته .\r\nو اما عرش بمعنى علم بحسب لغت مجاز است نه حقيقت ، و وجهى ندارد كه قول خدا تعالى  الرَّحْمنُ عَلَى الْعَرْشِ اسْتَوى  معنى كنيم كه علم را در بر دارد ، و\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nصحيح آنست كه ما پيش داشتيم ، و رواياتى كه در وصف فرشته‌هاى حامل عرش آمده همه آحادند و روايتهاى منفرد ، و موجب قطع نيستند و عمل بر آنها روا نيست و بايد در باره آنها توقف كرد ، و مقطوع همين است كه عرش بمعنى ملك است و عرش محمول بر فرشته‌ها هم جزئى است از ملك خدا كه حمل آن عبادت فرشته‌ها است چنانچه ما پيش داشتيم .\r\n6 - در عقايد است كه اعتقاد ما در باره كرسى اينست كه دعاء همه آفريده‌ها است از عرش و سماوات و زمين و هر چه خدا آفريده در آنند ، و در وجه ديگر كرسى هم علم خدا است ، و البته از امام صادق عليه السّلام پرسش شده از قول خدا عز و جل « فرا گرفته كرسى او آسمانها و زمين را » فرموده : مقصود علم او است .\r\n7 - در توحيد ( 232 ) بسندش از سلمان فارسى كه جاثليق بامير المؤمنين عليه السّلام گفت به من بگو : پروردگارت برميدارد يا برداشته مىشود ؟ فرمود :\r\nپروردگار ما جل جلاله بر مىدارد و برداشته نمىشود نصرانى گفت : چطور مىشود با اينكه ما در انجيل مىخوانيم « برميدارند عرش پروردگارت را در فراز خود آن روز هشت تا » على عليه السّلام فرمود : فرشته‌ها عرش را برميدارند و چنان نيست كه تو گمان دارى بمانند تخت باشد براى خدا ، بلكه آن چيزى است محدود و آفريده و كارگزارى شده ، و پروردگارت عز و جل مالك آن است نه اينكه مانند چيزى بر روى آنست ، و خدا بفرشته‌ها فرموده آن را بردارند ، و آنها عرش را به نيروى خداداد خود بر ميدارند ، نصرانى گفت راست گفتى خدايت رحمت كناد .\r\n8 - در كافى ( ج 1 ص 129 ) بسند خودش آورده كه جاثليق از امير المؤمنين عليه السّلام پرسيد به من بگو خدا عز و جل عرش را برميدارد ؟ يا عرش او را برميدارد ؟ فرمود :\r\nخدا عز و جل حامل عرش و آسمانها و زمين است و آنچه در آنها است و ميان آنها است و اينست قول خدا عز و جل « راستى خدا نگه مىدارد آسمانها و زمين را كه از جا در نشوند و اگر در شوند هيچ كس نگهدارشان نيست پس از او ، راستى كه خدا بردبار و آمرزنده است 41 - الفاطر » .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nگفت : به من بگو از قول او « و برميدارند عرش پروردگار را آن روز هشتا » اين چگونه مىشود با اينكه گفتى خدا عرش و آسمانها و زمين را برميدارد ؟ امير المؤمنين فرمود : راستى خدا تبارك و تعالى عرش را از چهار نور آفريده ، نور سرخ كه سرخى از آنست ، و نور سبز كه سبزى از آنست ، و نور زرد كه زردى از آنست ، و نور سفيد كه سفيدى از آنست و آنست دانشى كه خدا به حاملان داده ، و آن از نور عظمت اوست كه بعظمت و نورش دلهاى مؤمنان را بينا كرده و نادانان بعظمت و نورش او را دشمن دارند .\r\nو بعظمت و نورش همه آفريده‌ها در آسمان و زمين به كارهاى گوناگون به دو وسيله جويند و هم به كيشهاى مشتبه ( و پراكنده خ ب ) و هر چيزى برداشته شده است و خدا بنور و عظمت و قدرتش او را دارد ، و براى خويش تواناى زيان و سود و نه مرگ و زندگى و نه زنده شدن ندارند همه چيز برداشته شده است و خدا تبارك و تعالى نگهدار آن دو است كه از جا بدر نشوند ، و آنها را فرا دارد از هر چيز ، و زندگى هر چيز است ، و روشنى هر چيز ، منزه است و برتر از آنچه گويند برترى والائى .\r\nبه او گفت : به من بگو : خدا عز و جل كجا است ؟ فرمود : اينجا ، آنجا ، بالا پائين ، فراگيرنده بما و بهمراه ما و اينست قول او « نيست رازگوئى سه كس جز آنكه او چهارم آنها است و نه پنج كس جز آنكه او ششمى آنها است ، و نه كمتر از آن و نه بيشتر جز آنكه او بهمراه آنها است هر كجا باشند 70 - المجادله » و كرسى محيط است بآسمانها و زمين و آنچه ميان آنها است و آنچه زير زمين است ، و اگر آواز كنى راستش كه او ميداند نهان و نهانتر را ، و اينست قول خدا تعالى « فرا دارد كرسيش آسمانها و زمين را و ناتوان نكند نگهداريشان او را و اوست و الا و بزرگ ، 257 - البقره » و آنان كه عرش را بر دوش دارند همان دانشمندانند كه خدا دانشش را به آنها داده و از اين چهار چيزى بدر نيست كه خدايش در ملكوت خود آفريده ، آن\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nملكوتى كه ببرگزيده‌هايش نموده ، و بخليل خود وانموده و فرموده : « و همچنين نموديم بابراهيم ملكوت آسمانها و زمين را تا باشد از موقنان ، 75 - الانعام » چگونه حاملان عرش خدا را بردارند با اينكه او دلشان را زنده كرده و بمعرفتش آنها را رهبرى نموده .\r\nتوضيح : جاثليق لقب رئيس نصارى بوده در بلاد اسلام و در شهر بغداد فيروزآبادى گفته است « تا از جا بدر نشوند » يعنى نخواست كه نابود و باطل شوند ، و يا آنها را نگهداشت از اين كه نابود شوند ، و اين دليل است كه بقاء ممكن نياز دارد به مؤثر . . . « به من بگو از قول او » شايد توهّم منافات كرده از دو راه :\r\n1 - حاملان عرش هشتند و تو گوئى خدا تنها حامل آنست .\r\n2 - چون آن هشت عرش خدا را بردارند و او را هم برداشته‌اند زيرا او بر عرش است و گفتى او است حامل هر چه جز خود . « خدا آن را از چهار نور آفريده » افهام در معنى اين انوار كه از رازهاى پيچيده‌اند سرگردانند و چند توجيه كرده‌اند :\r\n1 - مقصود جواهر قدسيه عقليه‌اند كه وسائط فيض خدايند ، و رنگهاشان كنايه از سبب اختلافهاى رباعى اين جهانست كه محسوس است چون عناصر ، اخلاط و اجناس جانداران يعنى انسان ، بهائم ، درنده‌ها و طيور و مراتب وجود انسان كه طبع ، نفس حساس ، نفس متخيّله و عقل است ، اجناس مولدات كه معدن ، گياه حيوان و انسانست .\r\n2 - اين انوار براى بيان قرب و بعد از نور الانوار است ، نور سپيد نزديكتر است ، نور سبز دور تر كه گويا تيرگى دارد و سرخ ميانه است و ميان هر دو نورى از اين چهار نورهاى ديگر است چون رنگ صبح و شفق كه اختلافشان براى نزديكى و دورى بخورشيد است .\r\n3 - انوار رمز صفات خدا است ، سبز قدرت اوست بر آفرينش و فيض بخشى ارواح كه چشمه‌هاى زندگى و منابع سبزيند و سرخ خشم و قهر او است به عذاب و نابود\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nكردن ، سپيد رحمت و لطف اوست كه فرموده : آنان كه رو سپيدند در رحمت خدايند .\r\n4 - از همه بهتر آنچه از پدر علامهء خود شنيدم ، خدا مقامش را در بهشت بلند كند ، و خلاصه‌اش اين است كه هر چيزى يك نمونه رؤيائى دارد كه ارواح درك كنند نه حس ، و اين نمونه‌هايى رؤيائى بر هر كس در پايه كمال او پديدار شوند و برخى نمونه نزديكتر دريابند و برخى دور تر ، و معبر كامل خواب كسى است كه بحسب حال خواب بيننده بدان منتقل شود ، و از اين رو اطلاع كامل مخصوص انبياء و اوصياء است كه مراتب استعداد اشخاص را خوب مىدانند و فزون و كم آنها را ميفهمند ، نور زرد رمز عبادت و صورت رؤيائى آنست و بتجربه رسيده كه چون عارف زردى در خواب بيند توفيق عبادت يابد و در چهرهء شب زنده داران هم روشن است و در خبر هم آمده كه خدا بدانها از نور خود بپوشاند چون با او خلوت كنند نور سپيد رمز دانش است ، چنانچه بتجربه رسيده هر كه شير يا آب زلال در خواب بيند علم پاك از شك و شبهه به دو افاضه شود ، و نور سرخ محبّت است و در چهره شيفته‌ها ديده مىشود ، و در رؤيا تجربه شده ، و نور سبز معرفت است كه علم به خدا باشد و در رؤيا مجربست .\r\nو روايت امام رضا عليه السّلام هم بدان اشارت دارد كه پرسش شد از اين روايت كه محمّد صلى اللَّه عليه و آله و سلم پروردگار خود را در صورت جوان موفقى در خواب ديد كه سى ساله مينمود و دو پايش در سبزى بود و امام فرمود : چون رسول خدا صلى اللَّه عليه و آله و سلم عظمت پروردگار خود را دريافت در سن جوانى موفق و سى ساله بود ، راوى گفت : قربانت دو پاى كى در سبزى بود ؟ فرمود : آن محمّد بود كه با دل بپروردگارش نگران بود و خدايش در نور حجب نهاد تا آنچه در حجب است بر او روشن شود ، نور خدا سبز دارد و سرخ و سپيد و جز آن ( تا تمام خبر ) زيرا آن حضرت در اين هنگام در درجه كامل عرفان بود و غرقهء درياهاى معرفت خداى منّان ، و دو پايش در نورى سبز بودند ، و در مقامى از معرفت بود كه\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nفرشته‌ها و آدمى تاب آن را ندارند ، و اين عبارات و كنايات براى اين است كه فهم ما از درك حقيقت عاجز است و نفوس ناقصه اين صورتها را در خواب بينند و ما در خواب طولانى غفلت از معارف ربّانى هستيم ، مردم همه خوابند و چون بميرند آنگه بدانند و بهتر اين است كه بطور اجمال اين اخبار را پذيرفت و آنها را به خود امامها وانهاد عليه السّلام .\r\nو بدان كه بر وجه اخير ضمير ( و هو العلم ) بنور سپيد برگردد و بوجوه دگر به عرش برگردد يعنى بسا كه عرش بر علم يا بر عرش مركب از اين چهار نور اطلاق شود « و نادانان با آن دشمنند » زيرا نادانى تيرگى و ضد نور است و دشمنى ميان دو ضدّ است چنانچه گفته‌اند ، و روشنتر اينست كه كمال ظهورش مايه نهانى او شده چنانچه گفته‌اند « اى از فرط عيانى نهانى » زيرا اگر براى خورشيد نهانى نبود پرتو روز بر مردم نهان ميماند ، و چون خورشيد جهان هستى هميشه كامل و تابانست ، و فيض او پيوسته روانست ملحد نادان پندارد كه همه چيز به خود وجود دارد و از آفريننده بىنياز است يا آن را به دهر موهوم و طبع نامفهوم وابندد « ابتغى » شايد مقصود اينست كه چون نور خدا بر جهان هستى تابانست و آثارش در موجودى هويدا همه مردم جوياى اويند ، ولى برخى در راه طلب خطا كارند و مقصود را گم كرده‌اند و سرگردانند ، چون بت پرست كه مطلوب خود را در آن پنداشته و دهرى و مادى كه پندارند آنها معبود و مدبرند ، پس هر كدام خود را نيازمند آفريننده و روزى بخش و نگهدار و سرپرست ميدانند ، و او را ميجويند و وسيله به دو را ميخواهند ولى از گمراهى و كوردلى خطاكارند و از حق روگردان و اين معنا كه بخاطرم رسيد از غوامض اسرار است ، و مؤيد باخبار ، و همانا بدان اشارتى كرديم و گذشتيم ، زيرا بسط گفتار در آن را اذهان سقيمه نپذيرند گرچه عقول سليمه خوش دارند .\r\n« او است زندگى همه » يعنى همه زنده‌ها يا زندگى بمعنى وجود و بقاء است مجازاً و اعم است « نور همه چيز » يعنى سبب وجود و ظهور همه است\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nو ممكن است مقصود از كرسى هم علم باشد . . . « همان دانشمندانند » در صورتى كه مقصود از عرش عرش علم باشد مقصود از چهار نور اصناف و انواع علمند كه در همه چيز به حد خودش هست ، و اگر مقصود از انوار نور دانش و دوستى ، و خداشناسى و عبادت باشد چنانچه گذشت باز هم درست است زيرا هيچ موجودى بىآنها نيست و هر موجودى روشى از عبادت و معرفت و محبّت دارد و بسپاس او تسبيح‌گو است و پدرم - ره - گفت مقصود از چهار عرش است و كرسى و آسمانها و زمين و بسا كه مقصود از آن چهار نورى باشند كه مجموعشان عرشند ، زيرا كه آن محيط است بر همه چنانچه مشهور است .\r\n9 - در كافى ( ج 1 ص 13 ) بسندش از صفوان بن يحيى گفت : أبو قرّه محدث از من خواست او را نزد امام رضا عليه السّلام ببرم و از آن حضرت اجازه خواستم و اجازه داد و وارد شد ، و او را از حلال و حرام پرسيد ، سپس گفتش آيا خدا را محمول ميدانى ؟ فرمود : محمول اثر گيراست و وابسته به ديگرى و نيازمند و صفت نقص در تلفظ ، و حامل اثر بخش است و وصف خوب ، و همچنين است گفتار گوينده ، بالا ، زير ، برتر ، پائينتر و خدا فرمود : از آن خدا است نامهاى نيكوتر و بدانهايش بخوانيد .\r\nو در كتب خود محمول تعبير نشده بلكه فرموده او است حامل در بيابان و دريا و نگهدار آسمانها و زمين تا از جا در نشوند ، محمول جز خدا است ، و هرگز از كسى كه ايمان به خدا و بزرگيش دارد و شنيده نشده در دعايش گفته باشد ، يا محمول ابو قرّه ، گفت : خدا خود فرموده « و برميدارند عرش پروردگار ترا آن روز بر بالاى خود هشتا » و فرموده : « آنان كه برميدارند عرش را » امام فرمود : عرش كه خدا نيست عرش نام علم است و قدرت ، و عرش نام چيزى كه همه چيز در آنست ، و حملش را به ديگرى از آفريده‌هاش نسبت داده چون خلقش را بحمل عرشش بعبادت واداشته و آنان حاملان علم اويند ، و خلقى گرد عرشش تسبيح گو و فرمانگزار و فرشته‌ها كه كردار بنده‌هايش را مينويسند ، و مردم أمين را بعبادت واداشت با طواف\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nگرد خانه‌اش و خدا چنانچه فرموده بر عرش استوار است و عرش و حاملانش و هر كه گرد آن است خدا حامل است و نگهبان و نگهدار و بر پايدار هر كس و بالاى هر چيز و بر هر چيز ، ولى او را محمول نگويند و اسفل نخوانند به تنهايى كه به چيزى پيوسته نباشد تا لفظ و معنا فاسد باشد .\r\nابو قرّه گفت : اين روايت را دروغ ميداند كه آمده است : چون خداى تعالى خشم گيرد فرشته‌ها حامل عرش خشمش را از اينجا بدانند كه عرش بر دوششان سنگين شود و به سجده افتند و چون خشمش برود سبك گردد و بايستگاه خود برگرداند .\r\nامام فرمود : بگو كه خدا از روزى كه ابليس را لعن كرد تا امروز بر او خشمگين است و چگونه جرأت دارى بگويى خدا دگرگون شود از حالى به حالى و دچار وصف آفريده‌ها باشد ، سبحانه و تعالى ، زوال و دگرگونى ندارد و مبتذل نگردد و هر كه جز او در سرپرستى او است و همه به دو نيازمندند و او بىنياز از جز خود است .\r\nبيان : « محمول اسم نقص است » يعنى هر اسم مفعولى كه اثرگيرى و تغير پذيرى را بفهماند دلالت بر نقص دارد چون محفوظ ، مربوب و محمول و مانند آنها نه اينكه اين وزن بطور كلى نقص باشد زيرا اطلاق موجود و معبود و محمود بر خدا رواست « و همچنين گفته گوينده فوق و تحت » يعنى اين دو لفظ هم يكى مدح است و ديگرى نقص مانند بالا و زير كه اولى مدح است و دومى نقص و همچون ، اعلى مدح است و اسفل نقص .\r\nو حاصل اين است كه خدا تعالى در حمل عرش نياز به ديگرى نياز ندارد و عبادت هر صنفى از خلقش را به نوعى نموده ، و عبادت حاملان عرش حمل عرش است بىنياز بدانها كه بعلمى كه خدا بدانها داده كار مىكنند ، و بسا بنا بر اين باشد كه\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nعرش به معنى علم است ، و حاملان عرش همان انبياء ، و اوصيايند و گرد عرش آنان كه از آنها دانش فراگيرند و به كار بندند و بگرد آن بگردند و از انوارش برگيرند « چنانچه فرموده » يعنى استواء خدا بر عرش به نحويست كه خودش فرموده و مقصود از آن وابستگى همه است به دو يا استيلاء او بر همه چنانچه گذشت نه بدان معنا كه مشبّهه پندارند . . .\r\n« تنها بىوابستگى به چيزى » يعنى به قرينه كه معنى مناسب دهد چنانچه گفته شود « عرشش محمول است » يا دوزخش اسفل است و گر نه تعبير آن درست نيست چون نامهاى خدا وابسته به اجازه خود اوست و معنا باطل است چون به نقص و عجز خدا دلالت دارد و او مبرا هست از آن « و او در وصف كردن تو » حاصل اين است كه چون آن مرد از حديث فهميده حاملان عرش در حال خشم خدا به سجده افتند امام او را تخطئه كرده به اينكه لازم آيد هميشه از زمان خشم خدا بر شيطان تاكنون در سجده باشند و به جاى خود واقف نباشند و آنچه او از حديث فهميده درست نيست بلكه معنى حديث بر فرض صحتش اين است كه غضب خدا نزول عذاب است و فرشته‌ها از سنگينى عرش آن را دريابند و مقصود از سجود فرشته‌ها خضوع و خشوعشان است در برابر خداى سبحان از ترس و هراس عذابش ، و چون عذابش به پايان رسد و مقدمات رحمتش عيان گردد آرام شوند و رحمت خواهند و دلشان بر جاى شود و چون او را ملزم نمود دليل به تنزيه خدا آورد از آنچه او فهميده است از حديث كه « چگونه جرأت كنى » خدا را موصوف به دگرگونى دانى با آنكه آن وصف آفريده‌ها و ممكنات است . . .\r\n10 - در ( درّ المنثور ج 1 ص 328 ) از ابى ذر كه پرسيد پيغمبر صلّى اللَّه عليه و آله و سلّم از كرسى ، فرمود : اى ابا ذر هفت آسمان و هفت زمين همانا در برابر كرسى چون حلقه‌اى باشند كه در زمين پهناور افتاده و فزونى عرش بر كرسى چون فزونى آن بيابانست بر آن حلقه .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n11 - ( در همان ج و صفحه در منثور ) از ابن عباس و ابن مسعود ، گفتند آسمانها و زمين درون كرسيند و كرسى در پيشگاه عرش خدا است .\r\n12 - در ( در منثور ج 3 ص 297 ) از ابن عباس ، گفت : عرش را عرش ناميدند براى بلنديش 13 - در ( درّ منثور ج 3 ص 297 ) از وهب ، گفت : خدا تعالى عرش و كرسى را از نورش آفريد و عرش بكرسى چسبيده ، و فرشته‌ها درون كرسيند ، و گرد عرش چهار نهر است ، نهرى از نور ميدرخشد ، نهرى از آتش كه زبانه ميكشد ، و نهرى از برف سفيد كه ديده‌ها را خيره مىكند ، و نهرى از آب ، و فرشته‌ها در اين نهرها ايستاده‌اند ، و خدا را تسبيح گويند ، عرش به شماره زبان همه خلق زبان دارد ، و با همه آنها خدا را تسبيح و ذكر مىگويد .\r\n14 - در ( درّ منثور ج 3 ص 297 ) از شعبى كه رسول خدا صلى اللَّه عليه و إله فرمود :\r\nعرش از يك دانه ياقوت سرخ است و يك فرشته به دو و بزرگيش نگريست و خدا به او وحى كرد كه من به تو نيروى 7000 فرشته كه هر كدام 7000 پر دارند دادم ، پرواز كن ، و آن فرشته با همه نيرو و پرها كه داشت تا خدا خواست پريد و ايستاد و نگريست و گويا كه نپريده .\r\n15 - در ( درّ منثور ج 3 ص 297 ) از حماد كه خدا عرش را از يك دانه زمرد سبز آفريده و چهار پايه از ياقوت سرخ به دو داده و هزار زبان ، و در زمين هم هزار امّت آفريده ، و هر امتى خدا را به يكى از زبانهاى عرش تسبيح گويند 16 - از ابن عباس ، گفت : عرش را اندازه نتواند جز آنكه آن را آفريده ، و آسمانها در آفرينش خداى رحمان چون گنبدى باشند ميان بيابان ( هر دو در - ج 3 ص 297 درّ منثور ) .\r\n17 - از مجاهد ، گفت : آسمانها و زمين در عرش همانا جاى يك حلقه را گرفته‌اند در زمين بيابان پهناور .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n18 - از كعب است كه آسمانها در عرش چون چراغدانى باشند آويخته ميان آسمان و زمين ( ج 3 ص 297 درّ منثور ) .\r\n19 - از ابى ذر كه پيغمبر صلى اللَّه عليه و إله فرمود : كرسى در برابر عرش همانا حلقه ايست از آهن در يك بيابان پهناور .\r\n20 - از وهب كه گفت : خدا عرش را آفريد و 70 هزار ساق دارد و هر ساقى چون گردى آسمان و زمين ( هر دو در - درّ منثور ج 3 ص 298 ) 21 - از جابر كه پيغمبر صلى اللَّه عليه و إله فرمود : به من اجازه دادند كه با يك فرشته از حاملان عرش سخن گويم كه ميان پره گوشش تا شانه‌اش هفتصد سال راه بود ( درّ منثور ج 5 ص 346 ) .\r\n22 - از حسان بن عطيه ، گفت : حاملان عرش هستند كه گامهاشان در زمين هفتم است و سرهاشان از آسمان هفتم گذر كرده ، و شاخهاشان به اندازه درازاى آنها است و عرش روى آنها است ( درّ منثور ج 5 ص 346 ) .\r\n23 - از زاذان گفت : پاهاى حمله عرش در درون زمين است و از پرتو نور نتوانند ديده بر آوردند ( درّ منثور ج 5 ص 346 ) .\r\n24 - از هارون بن رئاب گفت : حمله عرش هستند و به آوازى نرم با هم پاسخ گويند ، چهارتاشان ميگويند : منزهى و بسپاست اندريم بر بردباريت پس از دانشت ، و چهارتاشان ميگويند : منزهى و بسپاست اندريم بر بخششت با توانائيت .\r\n25 - از وهب كه هر كدام از حاملان عرش چهار روى و چهار بال دارند ، دو بال بر روى تا عرش را نبينند و غش كنند و دو بال كه با آنها بپرند گامهاشان بر زمين است و عرش بر دوش آنها است ، هر كدام داراى روى نره گاو ، و روى شير و روى آدمى ، و روى كركسند ، و سخنى ندارند جز اينكه ميگويند : پاك است خداى نيرومند ، بزرگيش آسمانها و زمين را پر كردند .\r\n26 - از وهب كه حمله عرش امروزه چهارند ، و چون روز قيامت شود به چهار\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nديگر كمك شوند ، يكى به صورت آدمى است و براى روزى آدميان ميانجى است ، و يكى به صورت كركس و ميانجى روزى پرنده‌ها است ، و يكى به صورت نره گاو و ميانجى روزى بهائم است ، و يكى به صورت شير و ميانجى روزى درنده‌ها است ، و چون عرش را بردارند از عظمت خدا به زانو درآيند و « لا حول و لا قوة إلّا باللَّه » به آنها تلقين شود تا به روى پاهاى خود برخيزند ( همه اينها در - درّ منثور ج 5 ص 346 ) .\r\n27 - از ميسره كه فرشته‌هاى حامل عرش از پرتو نور بفراز خود نتوانند نگاه كنند ( درّ - منثور ج 5 ص 347 ) .\r\n28 - از ابن عباس كه ميان كعب يكى ( منكب خ ب ) از حاملان عرش تا پائين گامش پانصد سال راه است و گفت يك گام ملك الموت ميان مشرق است تا مغرب .\r\n29 - از ميسره كه پاهاى حمله عرش در زمين پائينتر است و سرهاشان عرش را شكافته و سر سربزيرند و بيش از فرشته‌هاى آسمان هفتم ميترسند ، و اهل آسمان هفتم بيش از اهل آسمان زيرش ميترسند ، و آنها كه زير آنند بيشتر از آنها كه پهلوى آنها است ميترسند .\r\n30 - از ابن عباس كه رسول خدا صلى اللَّه عليه و إله نزد يارانش بيرون شد ، و فرمود :\r\nبراى چه گرد هم شديد ؟ گفتند گرد آمديم به ياد پروردگار خود و در بزرگيش انديشه كنيم ، فرمود هرگز از فكر عظمتش در نيابيد آيا به چيزى از بزرگيش شما را خبر ندهم گفته شد : چرا يا رسول اللَّه فرمود : يكى از حمله عرش بنام « اسرافيل » يك گوشه عرش را بر دوش دارد و دو پايش در زمين هفتم است ، و سرش در آسمان هفتم ، در نمونه‌اى از آفريده‌هاى پروردگار شما تبارك و تعالى ( هر سه در - درّ منثور ج 5 ص 347 ) .\r\n31 - از ابن عباس در تفسير قول خدا تعالى « بر ميدارند عرش پروردگارت را بالاى خود در آن روز هشتا » گفت : هشت صف فرشته كه شماره‌شان را جز خدا نداند ، و گفته‌اند هشت فرشته كه سرشان زير عرش در آسمان هفتم است و پاهاشان\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nدر زمين هفتم و شاخهاشان چون شاخ گوزن ميان بيخ شاخ هر كدام تا سرش پانصد سال راه است .\r\n32 - از ربيع است كه هشت فرشته‌اند .\r\n33 - از ابن زيد است كه از حمله عرش جز اسرافيل نام برده نشده ، و ميكائيل از آنها نيست .\r\n34 - و از كعب كه لينان يكى از هشت حامل عرش است در روز قيامت .\r\n35 - و از مسيره است كه هشتند پاهاشان در درون زمين است ، و سرشان نزد عرش و از پرتو نور نميتوانند ديده‌شان را بالا برند ( هر سه در - درّ منثور ج 6 ص 261 ) .\r\n36 - در مهج الدعوات ضمن دعاء مروى از امام هفتم عليه السّلام : اى كه ترسانند فرشته‌ها از نور افروخته‌اش گرد كرسى و عرشش ، رده بسته تسبيح گو ، فرمانبر ، خاضع دل بفرمان ( الدعاء ) .\r\n37 - در احتجاج ( 193 ) از هشام بن حكم كه زنديق از امام ششم پرسيد :\r\nكرسى بزرگتر است يا عرش ؟ فرمود : هر چه خدا آفريده درون كرسى است جز عرش او كه بزرگتر از آنست تا كرسى او را فرا گيرد .\r\n38 - تفسير على بن ابراهيم بسندش كه از على عليه السّلام پرسش شد از قول خدا تعالى ( فرا دارد كرسيش آسمانها و زمين را ، 255 - البقره ) فرمود : آسمانها و زمين و هر چه در آنها آفريده است درون كرسيند ، و بفرمان خدا چهار فرشته‌اش بر ميدارند ، فرشته‌اى به صورت آدميان كه ارجمندترين صورتست نزد خدا ، و او دعاء مىكند و زارى مينمايد بدرگاه خدا و روزى براى آدميزاده‌ها ميخواهد ، فرشته دوم به صورت نره گاو است و سيد بهائم است و خواستار از خدا است و بسوى او زارى كند و روزى بهائم را خواهد ، و فرشته سوم به صورت كركس است و آن سيّد پرنده‌ها است ، و خواستار از خدا و زارى كن بسوى او است و روزيخواه همه پرنده‌ها است .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nو فرشتهء چهارم به صورت شير است و سيّد درنده‌ها است و بدرگاه خدا رو دارد و زارى كند و روزى همه درنده‌ها را خواهد ، در همه اين صورتها زيباتر از نره گاو نبود و پايدارتر از او تا بزرگان بنى اسرائيل گوساله پرست شدند ، و چون گرد آن را گرفتند و آن را پرستيدند در برابر خدا آن فرشته سر به زير شد كه به صورت نره گاو بود براى شرم از خدا كه هم صورت او را در برابر خدا پرستيدند ، و ترسيد كه عذاب بر او نازل شود ، سپس فرمود : همه درختها قابل درو كردن بودند تا براى خداى رحمان فرزند خوانده شد ، و رحمان عزيزتر و والاتر است از اينكه فرزندش باشد و نزديك شد آسمانها از هم بپاشند و زمين شكافته شود و كوهها به سختى خاك شوند ، و اينجا بود كه درخت لرزيد و خار برآورد ، مبادا عذاب بر او نازل شود چه شده است مردمى را كه سنت رسول خدا صلى اللَّه عليه و إله را دگرگون كردند ، و از وصيّش رو گرداندند و نميترسند كه عذاب بر آنها فرود آيد ، سپس اين آيه را خواند « آنان كه بجاى نعمت خدا ناسپاسى كردند و كافر شدند و مردم خود را به خانه نابودى كشاندند همان دوزخ كه در آن آتش گرفتند و چه بد قرارگاهى است ، 29 - ابراهيم » بيان : بسا كه اين حاملان را تفسير بارباب انواع كنند كه افلاطون گفته است و همگنانش ، و آنچه از صاحب شريعت برآيد به هيچ وجه مناسب مذهب آنها نباشد چنانچه بر شناساى زبان هر دو گروه پوشيده نماند .\r\n39 - در تفسير على بن ابراهيم ( 75 ) بسندش از زراره گويد از امام ششم عليه السّلام پرسيدم از قول خدا تعالى  وَسِعَ كُرْسِيُّهُ السَّماواتِ وَ الْأَرْضَ  آيا آسمانها و زمين كرسى را در خود جا دادند يا كرسى آسمانها و زمين را در خود جا داده ؟ فرمود : بلكه كرسى است كه آسمانها و زمين را در خود جا داده ، و عرش و هر چه خدا آفريده در كرسى است .\r\nبيان : بسا كه پرسش زراره اينست كه در قرائت أهل بيت كرسى بنصب است\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nتا معنى اول را دهد يا برفع تا دوم را و گر نه با علم برفع كرسى اين پرسش خصوص از مانند زراره خوش نيست و از شيخ بهائى - ره - روايت شده كه از پدرم در اين باره پرسيدم گفت بناى پرسش بر اينست كه « وسع » مصدر مضاف قرائت شود و اين سؤال جا دارد و من همه كتب تجويد را بررسى كردم و به اين قرائت بر نخوردم جز اينكه اين روزها بكتابى برخوردم در اين علم به خط كوفى ، و اين قرائت را داشت و به خط مصنّف بود و « العرش » عطف است به « الأرض » يا مبتداء است و مقصود از كرسى علم است كه همه چيز در آنست و مقصود از عرش هم كه همه چيز در آنست علم است . . .\r\n40 - در توحيد ( 239 ) بسندش از زراره كه همين سؤال و جواب را دارد تا آنجا كه « عرش و هر چيزى در كرسى » است .\r\nو از همان بسندش از زراره مانند آن را آورده و عياشى هم از زراره مانند آن را دارد .\r\n41 - در تفسير على بن ابراهيم ( 385 ) بسندش از امام پنجم عليه السّلام كه مردى نزد پدرم آمد و به او گفت : ابن عباس پندارد كه ميداند هر آيه قرآن در چه روزى نازل شده و در باره چه كسى نازل شده ، پدرم فرمود : از او بپرس در باره كى نازل شده « و هر كه در اينجا كور است او در سراى ديگر كور است و در راه خود گمراه‌تر » ( 27 - الاسراء ) و در باره كه نازل شده « سودتان ندهد اندرزم اگر خواهم شما را اندرز دهم اگر خدا خواهد شما را از راه بدر برد ، 34 - هود » ؟ و در باره كه نازل شده « أيا آنان كه گرويديد شكيبا باشيد و شكيبائى باهم كنيد و مرزدارى كنيد ، 200 - آل عمران » ؟ آن مرد آمد و از او پرسيد و ابن عباس گفت : دلم ميخواست آن كه اين فرمان را به تو دادم با من روبرو ميشد و از او ميپرسيدم كه عرش را خدا از چه آفريده و چه اندازه است و چه طوريست ؟ آن مرد نزد پدرم برگشت و پدرم به او گفت : پاسخ آن آيا ترا به تو داد ؟ گفت : نه پدرم فرمود : ولى من تو را از روى دانش و روشنى پاسخ دهم نه از روى ادعا و به خود بستن .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاما آيه اولى در باره او و پدرش نازل شده ، و امّا آيه دوم در باره پدرش نازل شده ، و امّا آيه سوّم در بارهء پسرش ( پدرش خ ب ) و در بارهء ماها ، و نشده است آن مرزدارى كه ما بدان مأموريم ، و آن مىشود در نژاد ما كه مرز دارند ، و از نژاد او هم مرزدار شوند .\r\nو اما پرسش او كه عرش را از چه آفريده خدايش ، راستش خدا عرش را چهارگانه آفريده ، پيش از آن جز سه نيافريده ، هوا ، قلم و نور سپس آن را از چند رنگ گوناگون از آن نور آفريده ، نورى سبز كه سبزى از آنست ، و نورى زرد كه زردى از آنست ، و نورى سرخ كه سرخى از آنست ، و نورى سپيد كه نور الانوار است و درخشانى روز از آنست ، سپس آن را 70 هزار طبقه نمود كه كلفتى هر طبقه از آغاز عرش است تا هر چه فروتر ، و هيچ طبقه‌اى از آن نيست جز تسبيح‌گو بسپاس پروردگارش ، و او را به چند آواز و چند زبان جدا از هم تقديس كنند اگر اجازه بيك زبان دهند كه به گوش آنچه فروتر از او است برسد كوهها و شهرها و دژها همه ويران شوند ، و درياها بخشكند و آنچه فروتر است نابود گردد .\r\nعرش را هشت پايه است و هر كدام را فرشته‌هائى كه شمارشان را جز خدا نداند آن را برميدارند ، شبانه روز تسبيح گويند و سستى ندارند ، اگر حسى آنچه بالاتر از او است دريابد يك چشم بهم زدن تاب نياورد ، ميان او و احساس پرده‌هاى جبروت كبرياء و عظمت و قدس و رحمت و دانش است ( قلم است نسخه بدل ) در پس آن جاى گفتگو نيست ، البته آنكه طمع آن دارد بى جا طمع كرده .\r\nهلا در پشت عبد اللَّه بن عباس يك سپرده‌ايست كه براى آتش دوزخ آماده شده و بيرون برند مردمانى را از دين خدا ، و البته رنگين كند زمين را بخونهاى جوجه‌هاى آل محمّد كه بيوقت برپا خيزند ، و بجويند آنچه يافت نشود و مرزدارى كنند آنان كه ايمان دارند ، و شكيبائى كنند و هم شكيبائى باشند ، تا خدا ميان ما حكم كند و او بهترين حكم‌كننده‌ها است .\r\n42 - در توحيد ( 238 ) به سند خود از امام چهارم كه فرمود : راستى خدا\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nعزّ و جلّ عرش را چهارگانه آفريد - و مانند آن را آورده تا گفته او - و نيست پس از آن جاى گفتگو .\r\nكشى : بسندش مانند آنچه را علىّ بن ابراهيم روايت كرد تا آخر خبر آورده .\r\nو بسند ديگر از ابن أبى عمير آورده كه گفت : مردى نزد امام چهارم آمد و مانند آن را ياد كرده .\r\nاختصاص : بسندش از حمّاد مانند آن را آورده .\r\nبيان : . . . در روايت كشى است كه : دو آيه اول در باره پدر او نازل شده و امّا آخرى در باره پدر من و در باره ما است ، و همچنين است در اختصاص و بعدش اينست : و آن مرزدارى كه ما بدان مأموريم هنوز نشده و بهر تقدير دليل است كه كورى نامبرده در آيه كورى چشم نيست بلكه كورى دل است ، زيرا كورى عباس نقل نشده بلكه عبد اللَّه كور شد ( در پسرش نازل شده ) شايد عبارت « در پسرانش » باشد و بسا مقصود جنس است يا نخست كسى كه شوريد از آنها ، يعنى آيه در باره مرابطه نازل شده ، و در بارهء انتظارى كه ما در دولت نژاد ملعونش بدان مأموريم .\r\nپس اينكه فرموده ( از نژاد او مرزدار است ) بر سبيل استهزاء است يا به پندار خودشان زيرا كه در دوران بنى اميه چشم به دولت اسلامى داشتند ، يا مقصود مرابطه لغويست نه آنچه منظور آيه است ، و ممكن است مقصود از مرابط كسى است كه شمشير كشد براى شورش ، و آن در ميان ائمه عليه السّلام همان امام قائم است و مرابط آنها نخست خليفه آنهاست يا همه آنها ، در قاموس گفته : مرابط مرزداريست چون هر دو طرف آماده نبرد با هم هستند و از آنست قول خدا « هم شكيب باشيد و در مرابطه باشيد » ( پايان ) . . .\r\n« پرده‌هاى جبروت و كبرياء » صورى باشند معنوى و در پس آنها جاى گفتگو نيست و شرح آن نشود ، و آن سرگردان يعنى ابن عباس كه ( خائن و خاسر خ ب ) خوانده شده بى جا در آن طمع كرده و آن مقام را ندارد . در كشى هست\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nكه بيرون برند از دين خدا مردمانى را چنانچه در آن درآمدند ، و مقصود از جوجه‌ها ساداتى هستند كه شوريدند و كشته شدند چون نابهنگام بود و دولت مخالفان برپا بود و به مقصود دسترسى نبود ، و وجوه بسيارى در تفسير انوار در كتاب توحيد و در اين باب گذشت نيز و آنها را در اينجا باز نگوئيم .\r\n43 - تفسير « فرشته بر كناره‌هاى آنست و برميدارد عرش پروردگارت را بالاى خود هشتا در آن روز عرضه ميشويد » گفت : حاملان عرش هشتند و هر كدام را هشت چشم است ، و هر چشمى به اندازه دنيا است ، و در حديث ديگر ، حاملان عرش هشتند چهار از اوّلين و چهار از آخرين چهار اولين نوح است و ابراهيم ، موسى و عيسى عليه السّلام و چهار آخرين : محمّد ، على حسن و حسين و مقصود از حمل عرش علم است ( تفسير علىّ بن ابراهيم 694 ) .\r\n44 - در خصال بسندش از حفص بن غياث گويد شنيدم امام ششم عليه السّلام ميفرمود :\r\nراستى حاملان عرش هشتند و هر كدام را هشت چشم است و هر چشمى به اندازه دنيا است .\r\n45 - و از همان بسندش از امام صادق عليه السّلام كه حمله عرش يكى به صورت آدميزاده است و براى فرزندان آدم روزى خواهد ، دوم به صورت خروس است و روزى براى پرنده‌ها خواهد ، سوّم به صورت شير است و از خدا براى درنده‌ها روزى خواهد چهارم به صورت نره گاو است و از خدا براى بهائم روزى خواهد و از آنگاه كه بنى اسرائيل گوساله را پرستيدند نره گاو سر به زير است و روز قيامت هشت شوند ( 39 - خصال ) .\r\nبيان : ممكن است روزيخواه پرنده‌ها مانند كركس و خروس هر دو باشد ، و بهر دو مانند شده ، 46 - در توحيد ( 62 ) بسندش از امام ششم عليه السّلام ، فرمود : خورشيد يك هفتادم از نور كرسى است و كرسى يك هفتادم از نور عرش ، و عرش يك هفتادم از نور حجاب ، حجاب يك هفتادم از نور سبز ( الخبر ) .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n47 - در توحيد ( 239 ) و در معاني ( 30 ) بسندش از حفص بن غياث گفت :\r\nاز امام ششم عليه السّلام پرسيدم از تفسير قول خدا عزّ و جلّ « فرا دارد كرسيش آسمانها و زمين را » فرمود : دانش او .\r\n48 - در معانى الاخبار ( 29 ) بسندش از مفضل بن عمر ، گفت : پرسيدم از امام ششم كه عرش و كرسى چيستند ؟ فرمود : عرش بيك معنى همه آفريده‌ها است و كرسى جاى آنها است و از نظر ديگر همان دانشى است كه خدا پيغمبران و رسولان و حجج خود را بدان آگاه كرده و كرسى دانش مخصوص به خود او است 49 - و از همان ( 228 ) بسندش از امام ششم عليه السّلام فرمود : هر كه در هر روزى از شعبان 70 بار بگويد : استغفر اللَّه الّذى لا إله إلّا هو الرّحمن الرّحيم الحىّ القيوم و أتوب إليه ، در افق مبين نوشته شود گويد : گفتم : افق مبين چيست ؟\r\nفرمود ، پهناور صحنه‌اى برابر عرش كه در آن نهرهاى دنبال هم است ، و جامهائى بشمارهء اختران .\r\n50 - در توحيد ( 239 ) بسندش از فضيل كه پرسيدم از امام ششم عليه السّلام از تفسير قول خدا عزّ و جلّ « فرا دارد كرسيش آسمانها و زمين را » فرمود : اى فضيل آسمانها و زمين و هر چيزى در كرسى است .\r\n51 - و از همان ( 239 ) بسندش از امام ششم عليه السّلام در تفسير قول خدا عزّ و جلّ « فرا دارد كرسيش آسمانها و زمين را » فرمود : آسمانها و زمين و آنچه ميان آنها است در كرسى است ، و عرش همان دانشى است كه كسى آن را اندازه نتواند .\r\n52 - و از همان ( 236 ) بسندش از حنان بن سدير كه پرسيدم امام ششم عليه السّلام را از عرش و كرسى فرمود : عرش وصف بسيار و گوناگون دارد ، هر وصفى در قرآن برايش يك معنا دارد ، اينكه فرموده است : « پروردگار عرش بزرگ ، 86 - المؤمنون » ميفرمايد ملك بزرگ و فرموده‌اش « رحمان بر عرش استوار است » ميفرمايد : بر ملك فراگير است ، و اين ملك چگونه سازى ، هر چيز است .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nو آنگه عرش در پيوست از كرسى جدا است ، زيرا اين دو بزرگترين ابواب امور نهانيند ، و هر دو نهانيند و در نهان با همند ، كرسى باب برونى غيب است كه پديدگاه آفرينش است و همه چيز از آنست ، عرش باب درونى است ، در آنست دانش چگونگى و بود و اندازه و مرز و مكان و خواست و وصف اراده ، و دانش الفاظ و حركات و وانهادن ، و دانش بازگشت و بداء ، و هر دو باب دانش همگرند زيرا ملك عرش جز ملك كرسى است : و علمش نهانتر از علم كرسى است ، از اين رو فرمود : پروردگار عرش بزرگ ، يعنى وصفش بزرگتر از وصف كرسى است ، با اينكه هر دو از نظر دانش همگرند .\r\nگفتم : قربانت پس چرا در فضيلت همگنان كرسى است ؟ فرمود : همانا براى آن همگنانش شد كه دانش چگونه سازى در آنست و آنچه از ابواب بداء و جا سازى ( و سازمانها خ ب ) و رتق و فتق است در آن روشن است ، پس اين دو همگرند و يكى جايگزين در ديگريست ، و تعبير علماء نمونه است كه دگرگون آرند تا دليل باشد بر راستى دعوى آنان زيرا او مخصوص سازد برحمتش هر كه را خواهد و او است نيرومند و با عزّت .\r\nو نمونه اختلاف وصف عرش اينست كه خدا تبارك و تعالى فرمود « پروردگار عرش - پروردگار يگانگى - است از آنچه ستايند ، مردمى گويند دو دست دارد و گفتند : « دستش بسته است » ، مردمى او را به دو پا وصف كردند و گفتند : پاى بر صخره بيت المقدّس نهاد و از آنجا به آسمان برآمد ، و او را داراى انگشت شمردند و گفتند : محمّد صلى اللَّه عليه و إله فرموده : « من خنكى انگشتانش را بر دلم دريافتم » براى اين و صفها است كه فرمود : « پروردگار عرش از آنچه ستايند » .\r\nفرمايد پروردگار نمونه‌هاى برتر است از آنچه نمونه‌هاى او آوردند ، و براى خدا است نمونه برتر كه چيزى به دو نماند ، و وصف او نشايد ، و در وهم نيايد ، اينست نمونه برتر ، و ستايش مردم بىدانش كه نمونه‌هاى پست برايش آوردند و او را بدان چه مانند او ساختند همگنان كردند ، و از اين رو فرمود : « داده نشديد شما\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nجز اندكى از دانش ، 85 - الاسراء » نيست برايش مانند و نه همگنان و نه همتائى و از او است بهترين نامها كه ديگرى را نشايد و آنها را در كتاب خود شرح داده و فرموده : « بخوانيدش بدانها و وانهيد آنان را كه در نامهايش ناروائى كنند ، 180 - الاعراف » از روى نفهمى و نادانى و آنكه بنادانى نام ناروا بر او نهد ندانسته مشرك شود و به او كافر گردد و پندارد خوب كرده ، و از اين رو فرمود « ايمان نيارند بيشترشان به خدا جز اينكه مشرك باشند ، 106 - يوسف » و آنان كسانيند كه ندانسته نام ناروا بر او نهند ، و بى جا كنند .\r\nاى حنان ، راستى خدا تبارك و تعالى فرمود مردمى دوستانى گيرند ، و آنها آنانند كه خدا فضل به آنها داده و خواصّى كه به ديگران نداده ، محمد را صلى اللَّه عليه و إله فرستاد و بفرمان خدا عزّ و جلّ رهنما به خدا شد تا بعنوان يك دليل و رهبر درگذشت ، و پس از او وصيّش رهنما و رهبر بود بر هر آنچه او بفرمان پروردگارش از دانش روشنش رهبرى كرد ، و سپس ائمه راشدين عليه السّلام .\r\nبيان : . . . « ملك چگونه ساختن چيزها » يعنى چگونه خدا بآفريده‌ها وابسته است و آنها را سرپرستى كند و بداند و چگونه از آنها جدا است ، و از اين رو استوارى را شرح كرد باينكه چيزى به دو نزديكتر از چيزى نيست ، و رحمت و دانشش همه چيز را فرا دارند ، و بسا كه مقصود تدبير صفات و كيفيات و اوضاع و احوال چيزها باشد ، و بسا كه اين معنا روشنتر است .\r\n« سپس عرش در پيوست تنها است » يعنى چون يكى از آنها به ديگرى عطف شود و با هم ذكر شوند عرش از كرسى جدا است و در غير اين صورت بسا كه يك معنا دارند مانند علم و هر دو نهانند از حواس انسانى « زيرا كرسى همان باب برونى است » و از اين تعبير پيچيده برآيد كه كرسى و عرش دو نوع از علم خدايند ، كرسى متعلّق است باعيان موجودات ، و همه بحقائق خود از آن برآيند و عرش تعلّق دارد به چگونگى و اندازه و احوال و پديد شدن و برگشت هر چيز و بسا كه يكى كتاب محو و اثباتست و ديگرى لوح محفوظ .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n« زيرا دانستن چگونگى » يعنى اين هر دو همگنان و همدوشند براى اينكه يكى علم باعيانست و ديگرى علم بكيفيات محيط باعيان كه گويا جاى آنها است و پهناورتر از آنها است و به اين راه مىشود ميان اخبار جمع كرد و بسا كه بدان اشاره كرده كه گفته : « يكى ديگرى را در خود جا داده » اگر ظرف بظاء نقطه دار باشد و در برخى نسخه‌ها بطاء بىنقطه است يعنى يكى طرف ديگريست يا نظر بديگر دارد .\r\n« و نمونه دادند دانشمندان دگرگون » مقصود دانشمندان أهل بيت عليهم السلامند كه تعبيرهاى مختلفه از آنها آرند بر سبيل تشبيه و مثل يك بار از علم به عرش تعبير كنند و يك بار بكرسى ، يك بار عرش را ظرف كرسى دانند و يك بار برعكس ، و يك بار هر دو را جسمى بزرگ شمارند ، و مثل آوردن براى درست نمودن آنها است و براى فهم مردم .\r\nاينكه فرمود « پس از اختلاف وصف عرش » يعنى معانى آن در سوره انبياء فرموده آيه ( 22 )  فَسُبْحانَ اللَّهِ رَبِّ الْعَرْشِ عَمَّا يَصِفُونَ  مقصود از عرش در اينجا عرش يگانگى است كه انسب با بركنارى از شريك است چون در آيه پيشتر فرموده « آيا از زمين معبودانى بر گرفته‌اند كه آنها زنده ميكنند ، و اگر در آنها معبودانى جز خدا باشند هر دو تباه شوند و منزّه است پروردگار عرش از آنچه وصف كنند » در سوره زخرف ( آيه - 81 ) فرموده « بگو اگر براى رحمان فرزندى بود من نخست پرستنده بودم ، منزه است پروردگار آسمانها و زمين پروردگار عرش از آنچه وصف كنند » و در اينجا مناسب بركنارى از همانند و همگنان و فرزندانست ، و مقصود از عرش در هر مقامى يك معنائيست كه راسخون در علم ميفهمند .\r\nسپس از ظاهر كلام برآيد كه ( از آنچه ) وصف كنند بعرش متعلق است و اين بعيد است بلكه متعلق است به همان ( سبحان ) و بتقرير ما نياز بارتكاب آن ندارد و اين خبر دلالت دارد كه خطاب در « ما اوتيتم آنچه داده شديد » متوجه به پرسش‌كنان از روح است نه به پيغمبر صلى اللَّه عليه و إله و اينكه فرمود « از ظاهر علمش »\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nبراى اينست كه باطن علم او را مردم ديگر تاب نيارند تا آنها را بدان رهبرى كنند و آن مخصوص باوصياء است عليه السّلام .\r\nو بدان كه اين خبر از متشابهاتست و بسيار مبهم ، و ظاهر آنست كه چون راويان و نسخه برداران معنايش را نفهميدند دچار تحريف و تصحيف نيز شده است و از اين رو من سخن را در بيان آن مختصر كردم و آنچه گفتم از راه احتمال آوردم و خدا و حجج او حقائق كلام آنها را ميدانند « 1 » 53 - عياشى : از اصبغ كه پرسش شد امير المؤمنين عليه السّلام از قول خدا « فرا دارد كرسيش آسمانها و زمين را » فرمود : آسمان و زمين و آنچه آفريده در آنها است درون كرسيند و چهار فرشته بفرمان خدا آن را بر ميدارند .\r\n54 - تفسير عسكرى : كه رسول خدا صلى اللَّه عليه و إله فرمود : چون خدا عرش را آفريد 360 هزار ركن برايش آفريد ، و در هر ركنى 360 هزار فرشته آفريد كه هر گاه خدا بكوچكتر آنها فرمايد تا هفت آسمان و هفت زمين را بكام كشد ميان دو\r\n\r\n\r\n","description":"","footnote":"\r\n( 1 ) بايد گفت اين خبر مفاد روشنى دارد و بسيارى از اخبار وارده در باب عرش و كرسى را توجيه مينمايد و خلاصه‌اش اينست كه آفرينش دو سو دارد يكى مقام ثبوت آن كه در ذات حق تحقق دارد و يكى مقام اثبات كه در آفريده‌ها نمود دارد ، يكى مقام جهش و ديگرى مقام پرش و تعليق بممكنات موجوده و اين هر دو يك حقيقت هستند و با همند در متن واقع و جدا از همند در تصور و تعبير و عرش رمز همان مقام ثبوت و جهش آفريده‌ها است و كرسى رمز مقام پرش و تعلق بممكنات .\r\nعرش نهانتر است كه بذات حق وابسته است و كرسى كمتر نهانست كه پرش بممكن و تعلق ايجاد به آنست ، عرش از نظر مقام ثبوت كرسى را در بر دارد و كرسى از نظر مقام ظهور عرش را فرا دارد عرش مقام  إِنَّا لِلَّهِ  است ، و كرسى مقام  إِنَّا إِلَيْهِ راجِعُونَ  ، عرش ثابت است و بىتغيير و كرسى كه مقام ظهور است گاهى ظهور پس از خفاء است و پذيراى محو و اثبات و چون آفرينش ظهور علم است از آنها به علم تعبير شده ( شرح مترجم )\r\n","page_name":" 35 ","page_number":35},
  {"content":"\r\n\r\nآرواره‌اش چون ريگى باشد در بيابانى پهناور ، و خدا به آنها فرمود : اى بندهايم عرشم را برداريد و بر آن همدست شدند نتوانستند بردارند و نه آن را بجنبانند ، و خدا با هر كدام يكى ديگر آفريد ، و نتوانستند او را از جا بركنند ، و خدا با هر يك ده تا آفريد و نتوانستند آن را بجنبانند ، و خدا به شماره هر يك مانند همه را آفريد ، و نتوانستند آن را بجنبانند ، خدا عز و جل به همه فرمود : آن را به من وانهيد تا به نيروى خودم نگهش دارم .\r\nو خدا عز و جل به نيروى خود آن را نگهداشت و بهشت تن آنها فرمود : آن را برداريد ، گفتند : بار پروردگارا ما همه نتوانستيم آن را برداريم و چگونه ما هشت تن تابش را داريم ؟ خدا عز و جل فرمود : چون منم من خدا نزديك كن دور ، زبون كن بنده‌ها ، آسان كن سخت ، سهل كن دشوار ، بكنم هر چه خواهم و حكم كنم هر چه اراده كنم ، بشما چند كلمه بياموزم ، آنها را بگوئيد تا بر شما سبك شود گفتند : آنها چيستند ؟\r\nفرمود : بگوئيد : بنام خدا بخشاينده مهربان ، نيست جنبش و نه توانى جز بكمك خداى والاى بزرگ و رحمت فرستد خدا بر محمّد و خاندان پاكش ، آن را گفتند و عرش را برداشتند و باندازه‌اى كه يك مو بر شانهء مردمى چالاك و نيرومند برآيد بر آنها سبك شد ، و خدا عز و جلّ بفرشته‌هاى ديگر فرمود : عرشم را براى همين هشت تن وانهيد تا آن را بردارند ، و شماها همه گردش بچرخيد ، و مرا تسبيح و تمجيد و تقديس كنيد ، منم خدا توانا بر آنچه ديديد و بر هر چيز نيرومند .\r\n55 - در روضة الواعظين : امام صادق بوسيله پدرش از جدّش روايت كرده كه در عرش نمونه هر آنچه خدا در خشكى و دريا آفريده هست ، فرمود : اينست تاويل قول خدا « چيزى نيست جز آنكه در بر ماست گنجينه‌هايش 21 - الحجر » و ميان دو ستون عرش هزار سال پرش پرنده سريع فاصله است ، و هر روز 70 هزار رنگ از نور بر عرش پوشند كه هيچ آفريده تاب ديدن آنها را ندارد ، همه چيزها در برابر عرش چون حلقه‌ايست در ميان بيابان .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nخدا را فرشته‌ايست بنام « خرقائيل » 18 هزار بال دارد كه ميان هر دو بالش پانصد سال راه است بخاطرش رسيد كه آيا بالاى عرش چيزيست ؟ خدا بالهايش را دو برابر كرد و داراى 36 هزار بال شد كه ميان هر دو بال پانصد سال راه بود و خدا به او وحى كرد بپر اى فرشته ، 20 هزار سال پريد و بر سر يك ستون عرش نرسيد ، و خدا بال و نيرويش را دو چندان كرد و 30 هزار سال ديگر پريد و باز هم نرسيد ، و خدا به او وحى كرد اى فرشته اگر تا دميدن صور بپرى با بالهايت بساق عرشم نرسى آن فرشته گفت : ( منزّه باد پروردگار والاترم ) و خدا فرو فرستاد «   سَبِّحِ اسْمَ رَبِّكَ الْأَعْلَى   » و پيغمبر صلى اللَّه عليه و إله فرمود : آن را ذكر سجده كنيد .\r\n56 - و از طريق مخالفين روايت كرده در تفسير قول خدا « و برميدارند عرش پروردگارت را بالاى خود در آن روز هشتا » كه هشت صف است كه شماره آنها را جز خدا نداند ، و هر فرشته آنها را چهار روى است و شاخها دارند بمانند شاخهاى گوزن كه از بيخشان تا سرشان پانصد سال راه است ، و عرش بر سر شاخهاى آنها است ، و پاهاشان در پائينترين زمين و سرهاشان در بلندترين آسمان ، و فروتر از عرش 70 پرده از نور است ( روضة الواعظين 59 ) بيان - جزرى گفته : وعل ، بز كوهى است و حاملان عرش هشت گوزنند يعنى فرشته‌ها به صورت گوزن .\r\n57 - در تأويل الايات الظاهره : بسندى از محمّد بن مسلم گفت : از امام پنجم عليه السّلام شنيدم در تفسير قول خدا تعالى « و آنان كه عرش را برميدارند و كسانى كه گرد آنند » فرمود : مقصود محمّد است و على و فاطمه و حسن و حسين و نوح و ابراهيم و موسى و عيسى عليهم السلام .\r\n58 - در اختصاص از ابن عباس ، گفت ابن سلام در ضمن پرسشهايش از پيغمبر صلى اللَّه عليه و إله پرسيد 16 چيست ؟ 18 چيست ؟ فرمود : 16 صف فرشته در هم گرد عرش و اينست مقصود از قول خدا « درهم‌شدگان گرد عرش ، 75 - الزمر » و اما 18 پس 18 پرده نور است آويخته ميان كرسى و حجب كه اگر نباشند كوههاى سخت\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nو بلند آب شوند ، و پريان و آدميان از نور خدا بسوزند گفت راست گفتى يا محمّد ( اختصاص ، 27 ) 59 - در برخى كتب است از امام چهارم عليه السّلام كه نمونه همه آفريده‌ها در عرش باشند .\r\n60 - در المتهجد : ضمن دعاء شب جمعه است بار خدايا پروردگار نور بزرگ و پروردگار كرسى پهناور و پروردگار عرش بزرگ و پروردگار درياى جوشان ( تا آخر دعاء ) .\r\n61 - در تعقيب نماز أمير المؤمنين است عليه السّلام : از تو خواهم بنام تو كه بدان آفريدى عرشت را آنكه كس نداند چيست جز خودت - تا گويد - و بخوانمت خدايا بنامت كه از آن ساكنان آسمانهايت بلرزند ، و عرشت پايدار شد - تا گويد - و از تو خواهم بنامت كه حاملان عرشت تو را با آن خواندند و گامهاشان استوار شد ، و عرشت را بدان نام بر آنها بار كردى خدايا آنكه نداندش فرشته‌اى مقرّب و نه حامل عرش تو و نه كرسيت جز آنكه خودت او را آموختى .\r\n62 - در بيان التنزيل ابن شهرآشوب : از امام صادق عليه السّلام است كه فاصله ميان دو پايه عرش مسافت ده هزار سال پرش پرنده است ( 27 - الاختصاص ) « 1 »\r\n\r\n\r\n","description":"","footnote":"\r\n( 1 ) بهترين تفسير عرش و كرسى همانست كه در خبر حنان شماره 52 است و عرش جهش وجود همه موجوداتست از وجود خدا كه بر آن استوار شده پس از آفرينش جهان و كرسى پرش وجود و تعلق آنست به همه ممكنات و اين هر دو يك حقيقت هستند و دو تعبير دارند از نظر مقام ثبوت و اثبات و از نظر ارتباط بواجب الوجود و همه موجودات ديگر و عظمت و وسعت آن كه در حديث شماره 54 و 55 بيان شده شرح وسعت دستگاه آفرينش است كه امروزه ميلياردها منظومه شمسى در فضا كشف شده با فاصله‌هاى ميلياردها سال نورى كه بسيار بيشتر از آنست كه در آن اخبار بيان شده و در آن زمان تعبير ديگرى ميسر نبوده .\r\nو شايد تعبير از حاملان عرش به صورت گوزن اشاره به كهكشانها باشد كه نمودار شاخ گره‌دار گوزنند و قائمه‌هاى عرش همان منظومه‌هاى شمسى پراكنده در فضاى لا يتناهى باشد كه در آن عصر براى فهم مردم تعبيرى جز آن ميسر نبوده است و همه اخبار راجع به عرش و كرسى همين معنا را دارند و بسيارى از تعبيرات مثل و نمونه است چنانچه در روايت چنان بيان شده ( شرح مترجم )\r\n","page_name":" 38 ","page_number":38},
  {"content":"\r\n\r\n\r\nتحقيق اين اخبار و جمع ميان آنها\r\nبدان كه تخت شاهى در اين جهان مظهر قدرت پادشاهانست ولى خداى سبحان از مكان و قرارگاه منزّه است نه تختى دارد و نه كرسى كه بر آن بنشيند ، و اين دو بر آفريده‌هاى او بحسب مناسبت اطلاق شدند به چند معنى .\r\n1 - دو جسم بزرگ فراز هفت آسمان ، بيشتر اخبار عرش را بالاتر و بزرگتر از كرسى دانسته و برخى برعكس گفته‌اند حكماء پنداشته‌اند كه كرسى فلك هشتم است و عرش فلك نهم ، ولى ظاهر اخبار مخالف آنست زيرا آنها را مربع و پايدار و گوشه دار دانسته ، و بسا كه اينها را حمل كنند به جهات و حدود ، و صفاتى كه مايه بزرگداشت و تكريم است .\r\nو ما نيازى نداريم به اين تأويلات ، و همانا به اين دو نام خوانده شدند براى اينكه احكام و تقديرات خدا از آنها تراود و فرشته‌هاى كروبيان و مقرب و ارواح پيمبران و اوصياء گرد آنهايند و هر كه را خدا خواهد به خود نزديك سازد بدانها بالايش برد ، چنانچه فرمانها و احكام شاهان و آثار سلطنت و عظمت آنان از تخت و كرسى آنها است ، و مقرّبان آستان و خاصان آنها بگرد آنها چرخند و نيز چون آن دو بزرگترين آفريده جسمانيند و انوار عجيبه و آثار غريبه مخصوص به خود دارند ، دلالتشان بر وجود خدا و علم و قدرت و حكمتش بيش از اجسام ديگر است و مخصوص بدين نام شدند و حاملشان در دنيا گروهى فرشته‌اند و در آخرت يا فرشته‌هايند يا انبياء اولو العزم و اوصياء برگزيده چنانچه دانستى و بسا مقصود از حمل در آخرت اين باشد كه اينان حكّام و مقرّبان حضرت اويند .\r\n2 - علم و دانش چنانچه در بسيارى اخبار بدان تفسير شدند ، و فرقشان در خبر معانى الاخبار و جز آن گذشت ، چون منشأ ظهور خدا بر خلقش دانش و\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nشناسائى است و آنها وسيلهء تجلّى خدايند بر بنده‌ها و نمونه عرش و كرسى باشند و حامل آن پيغمبر و ائمه عليهم السلامند كه خزّان علم اويند در آسمان و زمينش خصوص آنچه مربوط بشناخت او است .\r\n3 - ملك كه در خبر حنان بدان تفسير شده‌اند به همين وجهى كه گذشت .\r\n4 - جسمى محيط به همه آفريده‌هاى خدا چنانچه صدوق گفته و از برخى اخبار برآيد ، زيرا هر چه در زمين و فراز آنها است آيات وجود خدا و نشانه‌هاى قدرت اويند ، و آثار وجود و فيض حكمت او ، و همه آفريده‌هاى عرش عظمت و جلال او هستند و وسيله تجلّى صفات كمالش بر عارفان ، و اين يك معنائيست كه بخاطر فاترم رسيد در تفسير قول آنها عليهم السلام : « و برآمده است بالاى هر ديدگاه » 5 - هر يك از اوصاف كمال و جلالش عرش او است ، زيرا قرارگاه عظمت و جلال اويند و وسيله ظهورش بر بنده‌هايش به اندازه استعدادشان ، و او را عرش دانش است و عرش قدرت ، و عرش رحمانيت ، و عرش رحيميت ، و عرش وحدانيت ، و عرش تنزّه چنانچه در روايت حنان و جز آن گذشت .\r\nو پدرم - ره - خبرى را كه در تفسير قول خدا  الرَّحْمنُ عَلَى الْعَرْشِ اسْتَوى  رسيده كه مقصود اينست كه با هر چيز برابر است و چيزى نزديكتر به او نيست از چيز ديگر ، تأويل كرده به عرش رحمانيت و گفته : پروردگار سبحان بر عرش رحمانيت با همه چيز برابر است ، و از نظر رحيميت كه هدايت و رحمتهاى خصوصى است بمؤمنان نزديكتر است ، يا مقصود اينست كه خداوند بصفت رحمانيّت خود بر عرش ملك و عظمت و جلال با همه چيزها يك نسبت برابر دارد ، و اين برابرى از عظمت و جلالش هيچ نكاهد .\r\n6 - دل پيغمبران و اوصياء و مؤمنان كامل كه قرارگاه محبت و معرفت خدايند چنانچه روايت شده است دل مؤمن عرش رحمان است ، و هم در حديث قدسى است كه : فرا نگيرد مرا آسمانم و نه زمينم ، و فراگيردم دل بنده مؤمنم .\r\nسپس بدان كه اطلاق عرش و كرسى بر برخى معانى بواسطه تصريح در خبر\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nيا قرائن ديگر منافات ندارد با وجوب اعتقاد به همان معنى اول كه ظاهر أكثر آيات و اخبار است « 1 » .\r\n\r\nباب پنجم حجب و استار و سرادقات\r\n\r\n[ روايات 
  ]\r\n1 - در توحيد ( 201 ) و در خصال 36 - 37 ) بسند خود از زيد بن وهب كه پرسش شد امير المؤمنين عليه السّلام از حجب فرمود : حجب نخست هفتند و كلفتى هر كدام پانصد سال راه است و ميان هر دوتاشان هم پانصد سال راه و حجب دوم هفتاد حجاب است كه ميان هر دوتاشان ( و درازى آن خ ب ) پانصد سال راه است دربانان هر حجاب 70 هزار فرشته‌اند كه نيروى هر يك برابر نيروى ثقلين است يكى تاريكى است ، يكى نور ، يكى آتش ، يكى دود ، يكى ابر ، يكى برق ، يكى رعد ، يكى ريگ ، يكى كوه ، يكى غبار ، يكى آب ، يكى رودها .\r\nآنها حجابهاى گوناگونند ، و كلفتى هر حجاب مسافت 70 هزار سال است و آنگه سراپرده‌هاى جلالند كه 60 ( 70 خ ب ) سراپرده‌اند ، و در هر سراپرده 70 هزار فرشته است و ميان هر دو سراپرده 500 سال راه ، سپس سراپرده عزّتست\r\n\r\n\r\n","description":"","footnote":"\r\n( 1 ) تفسير عرش و كرسى به دو جسم بزرگ جز موجودات فضا و منظومه‌هاى شمسى و كهكشانهاى بىشمار كه امروزه كشف شده و مايه بسى حيرت گرديده با همان فلك نهم و هشتم مناسبت دارد كه نظام عالم جسمانى را با وضع كره‌هاى عنصرى و افلاك نه‌گانه معين كرده ولى اين نظريه بطور قطع باطل شده و با پرش سفينه‌هاى فضايى تا كره ماه و زهره و مريخ ديگر اعتبارى براى آن نمانده و وجود دو جسم اعظم جدا از ساير عالم مفهومى ندارد كه بايد بدان معتقد بود و عرش همان جهش مطلق وجود است از ذات واجب و كرسى تعلق آن است به همه موجودات امكانى ( شرح مترجم ) .\r\n","page_name":" 41 ","page_number":41},
  {"content":"\r\n\r\nسپس سراپرده كبرياء ، سپس سراپرده عظمت ، سپس از آن قدس ، و سپس جبروت و سپس فخر ، و سپس نور سپيد ، سپس وحدانيّت كه 70 هزار سال راه است سپس حجاب اعلا است ، سخن آن حضرت پايان يافت و خاموش شد و عمر به دو گفت : نمانم براى روزى كه تو را نبينم اى أبو الحسن .\r\nصدوق - ره - گفته : خدا پشت اين پرده‌ها نيست ، و برتر است از آنها زيرا مكانى ندارد ، پشت اين پرده‌ها عظمت علياء است از آفريده‌هائى كه اندازه آنها را جز خدا تبارك و تعالى نميداند .\r\nبيان : يكى ظلمت است : بسا كه مقصود اينست كه مطلق حجاب داراى اين موجوداتست نه حجابهائى كه پيشتر گفته چنانچه از بيان غلظت آنها معلوم است .\r\n2 - در معانى ( 306 - 307 ) و در خصال ( 81 ) بسندش از على بن ابى طالب عليه السّلام فرمود : راستى خدا تبارك و تعالى 424 هزار سال پيش از آسمانها و زمين و عرش و كرسى و لوح و قلم و بهشت و دوزخ و پيش از آدم و نوح و ابراهيم و اسماعيل و اسحاق و يعقوب و موسى و عيسى و داود و سليمان و هر آنكه خدا در اين آيه فرموده « و به دو بخشيديم اسحاق و يعقوب را - تا آنجا كه - و رهنموديمشان به راه راست ، 87 - الانعام » و پيش از همه انبياء نور محمّد را صلى اللَّه عليه و آله و سلم آفريد و بهمراهش 12 حجاب آفريد حجاب قدرت ، عظمت ، منّت ، رحمت ، سعادت ، كرامت ، منزلت ، هدايت ، نبوّت ، رفعت ، هيبت ، شفاعت ، سپس 12 هزار سال نور محمّد صلى اللَّه عليه و إله را در حجاب قدرت باز داشت كه ميگفت : ( سبحان ربى الاعلى ) و 11 هزار سال در حجاب عظمت كه ميگفت : ( سبحان عالم السر ) [ و اخفى 
  ] و 10 هزار سال در حجاب منّت كه ميگفت : سبحان من هو قائم لا يلهو ، و 9 هزار سال در حجاب رحمت كه ميگفت : سبحان الرفيع الاعلى ، و 8 هزار سال در حجاب سعادت كه ميگفت : سبحان من هو دائم لا يسهو ، و 7 هزار سال در\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nحجاب كرامت كه ميگفت : سبحان من هو غنى لا يفتقر . و 6 هزار سال در حجاب منزلت كه ميگفت : سبحان ربّى العلى الكريم ، و 5 هزار سال در حجاب هدايت كه ميگفت :\r\nسبحان ذى العرش العظيم ، و 4 هزار سال در حجاب نبوّت كه ميگفت : سبحان  رَبِّ الْعِزَّةِ عَمَّا يَصِفُونَ  ، و 3 هزار سال در حجاب رفعت كه ميگفت : سبحان ذى الملك و الملكوت ، و 2 هزار سال در حجاب هيبت كه ميگفت : سبحان اللَّه و بحمده و هزار سال در حجاب شفاعت كه ميگفت : سبحان ربى العظيم و بحمده .\r\nسپس عزّ و جلّ نامش را بر لوح پديد كرد و چهار هزار سال بر لوح درخشيد سپس بر عرش پديد كرد و 7 هزار سال بر ساق عرش پايدار بود تا آنكه خدا عزّ و جلّ او را در پشت آدم نهاد ، تا آخر آنچه در مجلّد ششم گذشت .\r\n3 - تفسير على بن ابراهيم ( 373 ) بسندش تا رسول خدا صلى اللَّه عليه و إله كه جبرئيل در شب معراج به من گفت : ميان خدا و خلقش 90 هزار حجابست ، و نزديكترين خلق به خدا منم و اسرافيل ، و ميان ما و او چهار حجاب است حجابى از نور ، ديگر از ظلمت ، و حجابى از ابر ، و ديگرى از آب ( الخبر ) 4 - در مجالس صدوق : بسندش از ابن عباس در خبر معراج كه گذشت رسول خدا صلى اللَّه عليه و إله تا رسيد به حجب كه پانصد شماره بودند و ميان هر دو حجاب پانصد سال راه بود .\r\n5 - در توحيد : بسندش از امام ششم فرمود : خورشيد يك هفتادم از نور كرسى است ، و كرسى يك هفتادم از نور عرش ، و عرش يك هفتادم از نور حجاب ، و آن يك هفتادم از نور ستر ( الخبر ) ( اين حديث در شماره 45 باب عرش و كرسى گذشت ) 6 - در المتهجد : ضمن تعقيب نماز امير المؤمنين عليه السّلام : و از تو خواهم بنور نامت كه بدان آفريدى نور حجابت - تا گويد - و از تو خواهم بنام زكى پاكت نوشته در كنه حجبت ، سپرده در علم غيب نزد خودت بر سدرة المنتهى و از تو خواهم بنامت\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nنوشته بر سرادق اسرار - تا گويد - بنامت كه نوشتى بر حجاب عرشت ، و بهر نامى كه در لوح محفوظ دارى 7 - در اقبال : ضمن تعقيبات نوافل رمضان ، روايت شده از امام ششم عليه السّلام :\r\nبار خدايا من از تو خواهم بنامت كه نوشته در سرادق مجد است ، و خواهم بنامت كه نوشته در سرادق بهاء است ، و خواهم بنامت كه نوشته در سرادق عظمت است و خواهم بنامت كه نوشته بر سرادق جلال است و بنامت كه نوشته بر سرادق عزّتست و بنامت كه نوشته بر سرادق سرائر است ، آنكه پيش است و و الا و خوب و خرم ، و پروردگار هشت فرشته ، و پروردگار عرش بزرگ ( الدعاء ) ( اين دعاء را در تعقيبات نوافل نيافتيم ، از پاورقى ص 43 ) .\r\n8 - درّ منثور سيوطى بنقل از چند كتاب از ابن عباس گفت : ميان آسمان هفتم تا كرسيش 7 هزار نور است ( در مصدر يافت نشده از پاورقى ص 43 ) 9 - و از انس است كه پيغمبر صلى اللَّه عليه و إله فرمود : جبرئيل گفت : ميان من و پروردگار 90 حجاب از نور و آتش است كه اگر نزديكتر آنها را ببينم ميسوزم ( درّ المنثور ج 1 ص 93 ) 10 - از أبى هريره است كه يك مرد يهودى نزد پيغمبر صلى اللَّه عليه و إله آمد و گفت :\r\nيا رسول اللَّه ، خدا را از خلقش جز آسمانها پرده‌ايست ؟ فرمود : آرى ميان او و فرشته‌هاى گرد عرش 70 پرده از نور است ، و 70 پرده از ظلمت ، 70 پرده از آويزهاى ديبا ، 70 پرده از آويزه‌هاى سندس ، 70 پرده از در سفيد ، 70 پرده از در سرخ ، 70 پرده از در زرد ، 70 پرده از در سبز ، 70 پرده از روشنى ، 70 پرده از برف ، 70 پرده از آب ، 70 پرده از تگرگ ، 70 پرده از عظمتى كه وصف نشدنى است .\r\nگفت : به من خبر ده از فرشته‌اى كه پهلوى آنست ، فرمود : اسرافيل است ، سپس جبرئيل ، سپس ميكائيل ، سپس ملك الموت عليه السّلام ( درّ المنثور ج 1 ص 93 ) 11 - و از مجاهد است كه ميان فرشته‌ها و عرش 70 حجاب است ، حجابى\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nاز نور و حجابى از ظلمت .\r\n12 - . . رسول خدا صلى اللَّه عليه و إله فرمود : در فرود خدا 70 هزار حجاب از نور و ظلمت است ، كسى نشنود از آنها مگر اينكه جانش برآيد .\r\n13 - در شرح نهج البلاغه كيدرى ، از پيغمبر صلى اللَّه عليه و إله در حديث معراج فرمود :\r\nاز سدرة المنتهى بيرون شدم تا بيكى از حجب عزّت رسيدم ، و آنگه بحجاب ديگر و با براق هفتاد حجاب را در نور ديدم كه ميان هر دو حجابى پانصد سال راه بود - تا فرمود - و در عليين ، درياها ، نورها و حجابها ديدم و جز آن كه اگر آنها نباشند هر آنچه زير عرش است از نور عرش ميسوزد ، گفته : در ضمن حديث است كه جبرئيل عليه السّلام گفته : براى خدا در فرود عرش 70 حجابست كه اگر بيكى از آنها نزديك شوم جلوه‌هاى وجه پروردگارمان ما را بسوزانند .\r\n\r\nخلاصه در اين باب :\r\nاخبار عامّه و خاصه در وجود حجب و سرادقات و فزونيشان بسيار است ، در قاموس ( ج 3 ص 244 ) گفته : سرادق چادرى است كه بالاى صحن خانه كشند . . .\r\nدر نهايه گفته : ( ج 2 ص 157 ) سرادق هر آنچه كه احاطه به چيزى دارد چه ديوار باشد و چه چادر و خيمه ( پايان ) ظاهر بيشتر اخبار اينست كه آنها زير عرشند و از برخى برآيد كه بالاى عرشند و منافاتى ندارند كه در هر دو جا باشند ، و از طريق مخالفان روايت شده كه پيغمبر صلى اللَّه عليه و إله گفته : براى خدا تبارك و تعالى 70 هزار حجاب از نور و ظلمت است كه اگر برداشته شوند جلوه‌هاى وجه او آنچه فرود آنها است بسوزانند ، جزرى در نهايه ( ج 2 ص 141 ) گفته : در حديث است كه جبرئيل گفت : براى خدا در فرود عرش 70 حجابست كه اگر ما بيكى از آنها نزديك شويم ، سبحات وجهش ما را بسوزانند .\r\nو در حديث ديگر است كه : حجابش نور است يا نار كه اگرش بردارد سبحات\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nوجهش هر ديدرسى را بسوزانند ، سبحات خدا جلال و عظمت اويند ، يا پرتوهاى رويش ، و محاسن چهره را سبحات آن گويند ، چون در ديد چهره زيبا گويند :\r\nسبحان اللَّه .\r\nو معنى مفهومتر اينست كه اگر از انوار خدا كه محجوب از بنده‌ها است چيزى پرده بردارى شود بر هر كه آن افتد نابود شود چنانچه موسى از پرتو آن بيهوش افتاد و كوهها تكه تكه و خاك شدند چون خدا تعالى تجلّى كرد ، نووى در شرح صحيح مسلم گفته : سبحات بضمّ س و ب يعنى نور او و مراد از وجه ذات است و مقصود از ديدرس همه آفريده‌ها است كه ديد خدا محيط بدانها است يعنى اگر مانع برداشته شود از ديد انوارش جلالش همه چيز را بسوزاند .\r\nو تحقيق اينست كه اين اخبار را ظاهريست و باطنى و هر دو درست است ظاهرش اينست كه خداى سبحان چنانچه عرش و كرسى را با بىنيازى بدانان آفريده در بر آنها پرده‌ها و حجابها و سرادقاتى آفريده ، و از انوار غريبه آفريده خود درون آنها را انباشته كه در ديد فرشته‌ها و برخى پيغمبران و در شنيد ديگران مظهر عظمت و جلال و هيبت و وسعت فيض و رحمتش باشند ، و اختلاف شماره بسا كه از نظر نوع و صنف و شخص آنها است و يا اينكه در برخى تعبيرات با هم شماره شدند و يا بعضى از آنها را نام بردند .\r\nو امّا باطن آنها اينست كه البته حجب مانع از وصول به حق بسيارند ، برخى ناشى از نقص نيرو و درك آدمى است از نظر امكان و نياز و حدوث و آنچه بدنبال آنها است از نقص و درماندگى و اينها حجب ظلمتند و برخى ناشى از نورانيّت و تجرد و تقدّس و عظمت و جلال خدا است كه حجب نورانيه‌اند ، و محال است اين هر دو حجاب برداشته شوند و اگر از ميان بروند جز ذات حق چيزى نماند آرى ممكن است تا اندازه‌اى اين حجب برداشته شوند و آدمى بمقام كشف و شهود برسد بوسيله بركنارى از صفات شهوانيّه و اخلاق حيوانيه و تخلق باخلاق ربانيّه از راه عبادت و رياضت و مجاهده و بررسى علوم حقّه .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nو در اين صورت انوار جلال الهى بر بنده ميتابند و تشخص و اراده و شهوت او را ميسوزانند ، و با ديده يقين كمال خدا و بقائش را مينگرند و فناء و ذل خود را دريابند ، بىنيازى او و نياز خود را بنگرند ، بلكه هستى عاريه خود را در برابر وجود او نيست شمارند ، و توانائى ناچيز خود را در برابر قدرت كامله او هيچ بلكه از اراده و دانش و قدرت خود بكنار روند ، و اراده و قدرت و علم خدا در آنها به كار افتد ، نخواهند جز آنچه خدا خواهد و نيروى حق را در تصرف به كار برند مرده زنده كنند ، خورشيد برگردانند ، ماه را بشكافند ، چنانچه امير المؤمنين عليه السّلام فرمود : من در خيبر را به نيروى جسمانى نكندم بلكه بنيروى ربانى كندم .\r\nو اين معناى فناء في اللَّه و بقاء باللَّه است كه قابل فهم است و منافى با اصول دين نيست . و بعبارت ديگر حجابهاى مانع از وصول بنده به خدا از نظر عبادت و درك مقام ممكن از معرفت از قبيل رياء و خودبينى و سمعه و مراء است ، و حجب ظلمانيه كليه گناهانست ، و چون اين حجب برداشته شوند خدا در دل بنده تجلّى كند و محبّت جز او را تا به خودش برسد ميسوزاند ، و سخن در اين باره در كتاب ايمان و كفر تمام مىشود ان شاء اللَّه ، اين همه موجب نشود كه دست از ظواهر آن اخبار برداشت مگر بواسطه معارضه اخبار صحيحه و صريحه كه مايه تأويل آنها گردند ، و آغاز بيدينى تأويل بىدليل است ، و اللَّه الهادى الى سواء السبيل « 1 »\r\n\r\n\r\n","description":"","footnote":"\r\n( 1 ) علامه مصنف رحمه اللَّه در اينجا بروش اهل ذوق رفته و مناسب است اشاره بدان شود تا سودش اعم و اتم گردد : عالم ماده جهان تكامل است و هر چيزى در آن بسوى كمال گرايد و نفس آدمى هم كه وابسته به بدن ماديست بسوى كمال گرايد تا بسر حد امكان رسد و بوجود اشرف پيوندد ، و بايد منازل بسيارى به بالا رود در دو بخش 1 - منازل مادى كه چون از آنها بگذرد بمقام تجرد رسد و از عالم طبيعت برهد 2 - مراتب عاليه بالاتر از آن كه صعود در مراتب وجود است تا آنجا كه براى ممكن توانائى بود .\r\nو البته هر مرتبه‌اى از مراتب مانع و حاجبى است براى رسيدن بمرتبه بالاتر و چون از آن مرتبه بالا رود حجابى را برداشته و بوجود بالاترى رسيده كه بهاء و شرف و خرمى دارد و چون همه قيود عالم ماده را بكنار زند و بمقام تجرد رسد از همه حجابهاى ظلمانى گذشته و از هر گناهى پاك شده و همه اخلاق پست كه سرآمد آنها حب دنيا است از خود بدور كرده كه پيغمبر ( ص ) هم فرموده « حب دنيا سر هر خطاء است » و اينك در برابر حجابهاى نورانى قرار دارد كه مراتب بينهايت وجودند و الطف و ادق هستند و نياز به هوش سرشارى دارند براى گذشتن از آنها و چه بسا سالك كه مرتبه پائين بماند و آن را پايان سفر خود پندارد ، تا خداوند كه را شايسته داند و بعنايت خود او را از اين منازل به بالا كشاند و اينجا است كه بايد گفت : تا يار كرا خواهد و ميلش بكه باشد ، تا نور حق در او بتابد و خدا از جلوه‌هاى بينهايت خود براى او پرده‌اى بردارد و او را پايدار سازد تا اين راه دشوار را بسر برساند ( خلاصه‌اى از پاورقى ص 47 - 49 ) .\r\n","page_name":" 47 ","page_number":47},
  {"content":"\r\n\r\n\r\nباب ششم سدرة المنتهى و معنى عليين و سجين\r\n\r\nآيات :\r\n1 - النجم ( 13 - 16 ) البته او را ديد در فرود ديگر * نزد سدرة المنتهى * نزد او است جنة المأوى * چون كه فرو گرفت سدره را آنچه فرو گرفت .\r\n2 - المطففين ( 7 - 21 ) نه هرگز ، راستى كه كتاب بدكاران البته در سجين است ، نمىدانى كه سجين چيست ؟ - تا قول خدا تعالى - نه هرگز ، راستى كه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nكتاب نيكوكاران البته در عليين است ، نميدانى عليين چيست ؟ كتابى نوشته كه مقرّبان گواه آنند\r\n\r\nتفسير :\r\nطبرسى در ( ج 9 - ص 175 مجمع ) گويد : البته او را ديد يعنى جبرئيل را در صورت اصليش با اينكه فرود مىآمد از آسمان « بار ديگر » چون كه او را دو بار به صورت اصلى ديد ( نزد سدرة المنتهى ) درختى در سمت راست عرش بالاى آسمان هفتم كه دانش هر فرشته‌اى در آنجا بپايان رسد در روايت كلبى و مقاتل ، و از ابن مسعود و ضحاك است كه پايان هر چيزيست كه به آسمان برآيد و هر چه از بالايش بفرمان خدا به زير آيد ، و گفته‌اند پايان ارواح شهيدانست ، و گفته‌اند پايان هر آنچه است كه از بالايش به زير آيد و بايد از او دريافت شود ، و هر روحى تا آن برآيد و از آن دريافت شود و اين درخت نهايت عروج فرشته‌ها است و آن را سدرة المنتهى گفتند .\r\nمقاتل گفته ، درخت طوبى است ، و سدره درخت ازگيل است ، « نزد آنست جنّة المأوى » بهشتى كه در آن بمانند و بهشت جاويد است و در آسمان هفتم است و گفته‌اند ، در آسمان ششم است ، و جبائى و قتاده گفتند : بهشتى است كه آدم در آن جا گرفت و ارواح شهداء بدان گرايند ، و حسن گفته : جاى بهشتيانست ، و عطاء از ابن عباس آورده كه جاى جبرئيل و ميكائيل است ، مقاتل گفته : فرشته‌ها آن درخت را فرو گيرند بمانند كلاغان و بر آن نشينند و از پيغمبر صلى اللَّه عليه و إله روايت است كه بر هر برگش فرشته‌اى ديدم كه ايستاده بود و خدا تعالى را تسبيح ميگفت ، حسن گفته : نور و بهاء و زيبائى و صفائى آن را فرو گيرد كه همه ديده‌ها را خيره كند و وصفش را پايانى نباشد ، و از ابن عباس و مجاهد است كه پروانه‌هاى طلائى او را فرو گيرند ، و گويا فرشته‌ها باشند به صورت پروانه و خدا را بپرستند ، مقصود اينست كه پيغمبر صلى اللَّه عليه و إله جبرئيل را به صورت اصليش ديد در حالى كه سدره را عجائب فرا گرفته بودند ، عجائبى نگفتنى .\r\n( ج 10 ص 452 مجمع ) « راستى كتاب بدكاران در سجّين است » از حسن\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاست كه : نامه كردار بد و گناهانشان باشد و گفته‌اند : در نامه آنها نوشته كه بايد در سجّين باشند و آن در طبقه هفتم زمين است ، از ابن عباس و مجاهد و قتاده و ضحّاك ، و در روايت براء بن عازب رسول خدا صلى اللَّه عليه و إله فرمود : سجّين پائينتر از هفت طبقه زمين است .\r\nشمر بن عطيه گفت : ابن عباس نزد كعب آمد و گفت : تفسير قول خدا تعالى  إِنَّ كِتابَ الفُجَّارِ لَفِي سِجِّينٍ  را به من بگو گفت : جان بد كار را به آسمان برند و آن را نپذيرد و به زمين فرود آرند و آن را نپذيرد تا برندش زير هفتم زمين و برسانندش به سجين كه لشكرگاه ابليس است ، و معنى آيه اينست كه نامه عملشان را آنجا نهند .\r\nو گفته‌اند : سجّين چاه سربازى است در دوزخ و قلق چاهى سربسته ، اين را ابو هريره از پيغمبر صلى اللَّه عليه و آله و سلم روايت كرده ، ابو مسلم گفته : سجّين نام كتاب آنها است چنانچه ظاهر آيه است ، يعنى آنچه سزاى كفار است خدا در كتابى بنام سجّين نوشته كه بمعنى سخت و دشوار است .\r\nو در ( ج 10 ص 455 - 456 مجمع ) است كه «  لَفِي عِلِّيِّينَ  » يعنى مراتب بلند با جلال ، و گفته شده است در آسمان هفتم كه جاى ارواح مؤمنانست ، و برخى آن را سدرة المنتهى دانسته‌اند كه هر چيزى بفرمان خدا بدان رسد ، و از ابن عباس است كه آن بهشت است ، و فراء گفته : درجات بىنهايت بلنديست .\r\nدر روايت ديگر از ابن عباس است كه لوحى است از زبرجد سبز زير عرش آويخته و كردارشان در آن نوشته است ، و از براء بن عازب بروايت از پيغمبر صلى اللَّه عليه و إله عليّين در آسمان هفتم زير عرش است ، ابن عمر گفته : اهل عليّين از مكانى جنانى بر اهل بهشت بنگرند و چون يكى از آنها سركشد ببهشت بهشت روشن شود ، و گويند يكى از اهل عليّين سركشيده .\r\n\r\n[ روايات 
  ]\r\n1 - علل الشرائع ( ج 1 ص 263 ) بسندش از امام پنجم عليه السّلام همانا سدرة المنتهى ناميده شد چون فرشته‌هاى ديده‌بان كردار اهل زمين را تا آن بالا برند ، فرمود : حافظان\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nگرامى نيك زير سدره‌اند ، و آنچه فرشته‌ها بالا برند بنويسند و بسدره رسانند .\r\nدر محاسن هم از ابن محبوب مانندش آورده .\r\n2 - در تفسير على ابن ابراهيم ( 374 ) بسندش ، رسول خدا صلى اللَّه عليه و إله فرمود چون مرا به آسمان بردند به محل سدرة المنتهى رسيدم و بناگاه يك برگش يك امّتى را سايه ميكرد ، و بودم نزديك پروردگارم بفاصله دو سر كمان يا نزديكتر .\r\n3 - و از همان ( ص 652 ) گفت : سدرة المنتهى در آسمان هفتم است ، و جنّة المأوى نزد آنست .\r\n4 - و از همان ( ص 716 ) در روايت ابى الجارود از امام پنجم عليه السّلام فرمود :\r\nسجّين زمين هفتم است و عليّين آسمان هفتم است .\r\nبيان : در نهايه ( ج 3 ص 125 ) گفته : « اهل بهشت هم ديدند اهل عليّين را و چنانشان بينند كه شما ستاره درخشان را در افق آسمان بينيد » عليّين آسمان هفتم است ، و گفته‌اند : نام دفتر فرشته‌هاى نگهبانست كه كردار بنده‌هاى خوب بدانها بالا رود ، و گفته‌اند : بالاترين جا و شريفترين مراتب و نزديكتر آنها به خدا است در سراى ديگر . . . و گفته : سدرة المنتهى درختى است در دورترين جاى بهشت كه علم اولين و آخرين بدان رسد و از آن نگذرد ( ج 2 ص 153 ) .\r\n5 - در درّ منثور ( ج 6 ص 324 ) از ابن عباس كه از كعب الاحبار پرسيد از قول خدا « نه هرگز ، راستى كتاب بدكاران در سجّين است » گفت : جان بدكار را به آسمان برآرند و آن را نپذيرد ، به زمين باز آرند و آن را نپذيرد ، و آن را زير هفت زمين برند تا بسجّين رسانند كه لشكرگاه ابليس است ( گونه‌گاه او خ ب ) و از زير لشكر ( گونه ) ابليس برگ هلاك او را در حساب برآورند ، و اينست قول خدا « چه دانى كه سجّين چيست » ؟ نامه‌ايست نوشته .\r\nو قول خدا « نه هرگز ، البته كتاب نيكان در عليّين است » گفت : جان مؤمن را چون بگيرند به آسمان برآرند و درهاى آسمان بر او گشوده شود ، و فرشته‌ها با مژده او را پيشواز كنند تا بعرشش رسانند و فرشته‌ها بالا روند و از زير عرش برگى\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nبرآرند نوشته و مهر شده و آن را زير عرش نهند براى شناخت نجات در حساب روز جزاء و فرشته‌هاى مقرب گواهى كنند ، و اينست قول خدا « چه دانى عليّين چيست ؟\r\nكتابى است نوشته » .\r\n6 - در درّ منثور ( ج 6 ص 325 ) از سعيد بن مسيب ، گفت : سلمان و عبد اللَّه بن سلام بر خوردند ، و يكى به ديگرى گفت : اگر پيش از من مردى مرا ديدار كن و بگو پروردگارت با تو چه كرد ، و اگر پيش از تو مردم تو را ديدار كنم و به تو گزارش دهم ، عبد اللّه بن سلام گفت : چگونه است اين ؟ آيا شدنى است ؟ گفت :\r\nآرى ، راستش جان مؤمنان در برزخ زمينند ، و هر جا خواهند بروند و جان كافر در سجين است .\r\n7 - درّ منثور ( ج 6 ص 326 ) از افتاده كه در تفسير « نه هرگز البته كتاب نيكان در عليّين است » گفت : عليّين بالاى آسمان هفتم نزد ستون راست عرش است « كتاب نوشته » نگارش خوبى آنها است « گواهى كنندش مقربون » يعنى فرشته‌هاى مقرب .\r\n8 - درّ منثور ( ج 6 ص 326 ) و از ضحاك گفت : چون جان مؤمن گرفته شود به آسمان دنيا برآورده شود و مقربان بهمراهش تا آسمان دوم بروند ، اجلح گفت :\r\nمن گفتم : مقربان چيستند ؟ گفت : نزديكترشان به آسمان دوم ، سپس سوم و چهارم به ترتيب تا آسمان هفتم تا برسد بسدرة المنتهى ، اجلح گفت : گفتم : بضحاك چرا سدرة المنتهى نام شد ؟ گفت : چون هر چيزى از فرمان خدا بدان رسد و از آن نگذرد ، و ميگويند پروردگارا بنده تو فلانست - او داناتر است بوى از آنها - و براتى مهر شده براى آسايش او از عذاب بفرستد نزد آنها ، و اينست قول خدا « نه هرگز ، البته كتاب نيكان هر آينه در عليّين است » ، و ندانى تو عليّين چيست ؟ كتابيست نوشته ، گواهى كنندش مقربان .\r\n9 - و در ( ص 327 ) گويد : از ابن عباس از كعب پرسيد از قول خدا تعالى\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n« نه هرگز ، البته كتاب نيكان در عليّين است » تا آخر آيات ، گفت چون مؤمن را مرگ فرا گيرد و فرستاده‌هاى خدا نزدش آيند نتوانند ساعتى پسش اندازند و نه پيش تا وقت او رسد و آنگه جانش بگيرند ، و بفرشته‌هاى رحمت دهند ، و هر چه خدا خواهد از به خوبى به دو بنمايند سپس جانش را به آسمان برآرند ، و مقربان هر آسمانى او را بدرقه كنند تا او را به آسمان هفتم رسانند و آن را برابر خود نهند ، و انتظار كشند تا شما نمازش را بخوانيد .\r\nپس ميگويند : بار خدايا اين فلان بنده تو است و جانش را گرفتيم و بهر چه خدا خواهد بر او دعا كنند ، ما دوست داريم نامه او را امروز گواه شويم و نامه‌اش از زير عرش بازشود و نامش را بگواهى خود ثبت كنند بر آن و اينست قول خدا « كتابيست نوشته ، گواهش مقربانند » و پرسيدش از قول خدا « راستى كتاب بدكاران در سجّين است » تا آخر آيات ، گفت مرگ كافر برسد و فرشته‌هاى خدا ببالينش آيند و چون وقتش رسد جانش بگيرند و بفرشته‌هاى عذاب دهند ، و هر بدى كه خدا خواهد به او نمايند ، و آن را به زمين هفتم كه سجّين است فرو برند ، آنجا پايان پادشاهى ابليس است و كتابش را در آن ثبت كنند .\r\n10 - در ( درّ منثور ج 6 ص 327 ) از عطاء بن يسار كه به مردى از حمير برخوردم ، دانشمند بود و كتابها را ميخواند به او گفتم : زمينى كه بر روى آنيم بر كجاست ؟ گفت بر صخره‌اى سبز و آن صخره بر كف فرشته‌اى است و آن فرشته بر پشت يك ماهى است ( كه از زير عرش بر آسمانها و زمين تابيده است خ ب ) گفتم : ساكنان زمين دوم چه كسانند ؟ گفت : بادى نازاد ( كشنده ) كه چون خدا خواست عاد را نابود كند بدربانانش فرمود يكدر از آن بگشايند ، گفتند : پروردگارا مانند سوراخ بينى گاو فرمود : در اين صورت زمين بر أهلش وارو شود ، و آن را تنگ كرد تا به اندازه يك حلقه انگشتر ، و به آنجا رسيد كه پديد آورد خدا .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nگفتم ساكنان زمين سوّم كيانند ؟ گفت انبار سنگ دوزخ است ، گفتم :\r\nساكنان زمين چهارم كيست ؟ گفت : در آن كبريت دوزخ است گفتم : ساكن زمين پنجم كيانند ؟ گفت : در آن عذاب دوزخ است ، گفتم : ساكن زمين ششم كيست ؟\r\nگفت : در آن مارهاى دوزخند ، گفتم : ساكن زمين هفتم كيست ؟ گفت : آن سجين است ، و ابليس در آن دربند است ، دست پيشش بدست پسش بسته است ، و پاى پيشش بپاى پسش ، فرشته‌ها را آزار ميداد و از او شكايت شد و در آنجا زندانى شد او را مدّتيست كه آزار مىشود ، و چون بشما فرستاده شود فتنه و آشوبى در مردم باشد كه چيزى آنان را چون آن درمانده نكند .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nباب هفتم بيت المعمور\r\n\r\nآيات قرآن :\r\n1 - الطور ( 4 ) سوگند به بيت المعمور .\r\n\r\nتفسير :\r\nطبرسى - ره - در ( ج 9 ص 163 مجمع ) گفته : بيت المعمور در آسمان چهارم برابر خانه كعبه است ، و فرشته‌ها بعبادت در آنش آباد دارند ، از ابن عباس و مجاهد ، و نيز از امير المؤمنين عليه السّلام روايت است كه هر روزى 70 هزار فرشته در آن درآيند كه هرگز بدان باز نگردند ، از زهرى از سعيد بن مسيّب از أبى هريره است كه پيغمبر فرمود : بيت المعمور در آسمان نزديكتر است ، و در آسمان چهارم نهريست بنام ، زندگى ، كه جبرئيل هر روزى خورشيد برآيد در آن درآيد و چون بيرون شود يك تكانى به خود دهد و از او 70 هزار قطره بچكد و خدا از هر قطره فرشته‌اى آفريند كه فرمان دارند به بيت المعمور آيند و نماز گزارند و آن را بانجام رسانند سپس هرگز بدان باز نگردند .\r\nو از ابن عباس است كه در آسمان خانه‌ايست بنام ( ضراح ) برابر خانه كعبه كه اگر درافتد بر او افتد ، هر روز هزار فرشته در آن درآيند كه هرگز بدان باز نگردند ، و از حسن است كه بيت المعمور همان خانه كعبه است كه به حج و عمره معمور است و آن نخست مسجديست كه روى زمين براى عبادت درست شده .\r\n\r\n[ روايات 
  ]\r\n1 - در محاسبة النفس : سيد على بن طاوس - ره - بنقل از كتاب خطب امير المؤمنين عليه السّلام تأليف عبد العزيز جلودى بسند خود گفته : ابن كوّاء از امير - المؤمنين عليه السّلام پرسيد از بيت المعمور و سقف مرفوع فرمود : واى بر تو آن ضراح\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاست خانه‌اى در آسمان چهارم برابر كعبه از يك دانه لؤلؤ ، هر روز 70 هزار فرشته در آن درآيند و تا روز قيامت بدان باز نگردند ، نويسنده‌هاى اهل بهشت در آنند سمت راست در كردار أهل بهشت را بنويسند ، و نويسنده‌هاى دوزخيان سمت چپ درند كه با خامه سياه كردار دوزخيان را بنويسند ، شب هنگام آن دو فرشته بالا روند و از آنها بشنوند آنچه را مردى كرده و اينست تفسير قول خدا تعالى « اينست كتاب ما كه بدرستى با شما سخن گويد راستى كه ما نسخه كرديم آنچه را شما ميكرديد ، 28 - الجاثيه » .\r\nبيان : « ميشنوند » يعنى فرشته‌هاى دو سمت دراز آن دو فرشته نويسنده ميشنوند « اينست كتاب ما » طبرسى در ( ج 9 ص 80 مجمع ) گفته : مقصود دفتر نگهبانانست « گويا است بر شما بدرستى » يعنى گواه شما است براستى و منظور اينست كه چنان به خوبى بيان مىكند كه گويا سخن ميگويد « راستى كه نسخه برداشتيم هر چه را ميكرديد » يعنى از نگهبانان خود ميخواستيم بنويسند آنچه را در دنيا ميكرديد . .\r\nو گفته‌اند مقصود از كتاب لوح محفوظ است كه گواه بر هر نيك و بد است كه در آن ثبت است ، و بنا بر اين معنى « نسخه بردارى » اينست كه فرشته‌هاى نگهبان از خزانه‌داران لوح محفوظ نسخه گيرند آنچه را از كردار بنده‌ها در آن نوشته است و اين قول ابن عباس است .\r\n2 - در علل الشرائع ( ج 2 ص 85 ) بسندش از أبى خديجه كه به امام ششم عليه السّلام گفتم : چرا بيت عتيق نام گرفته ؟ فرمود : خدا عزّ و جلّ حجر الاسود را از بهشت براى آدم فرو آورد و خانه كعبه يك در سپيدى بود ، و خدايش به آسمان برد و پايه‌اش بجا ماند ، و آن برابر همين خانه است ، و هر روز هفتاد هزار فرشته در آن درآيند و هرگز بدان باز نگردند ، و خدا ابراهيم و اسماعيل را فرمود تا خانه را بر همان پايه‌ها بسازند و بيت عتيق ناميده شد براى آنكه از غرق شدن رها گرديد .\r\n3 - در تفسير على بن ابراهيم : « و بيت معمور » گفت در آسمان چهارم\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاست و همان « ضراح است » و هر روز 70 هزار فرشته در آن درآيند و ديگر بدان باز نگردند هرگز .\r\n4 - در علل ( ج 2 ص 92 ) بسندش از ابى حمزه ثمالى گويد : به امام چهارم گفتم : چرا طواف هفت دور است ؟ فرمود : چون خدا تبارك و تعالى بفرشته‌ها فرمود « راستى من در زمين جانشين گذارم » و آنها در برابر خدا تبارك و تعالى گفتند :\r\n« آيا در آن كسى گذارى كه تباهى انگيزد و خونريزد » خدا فرمود « براستى من ميدانم آنچه را شما ندانيد » و پيش از آن آنان را از نور خود محجوب نميكرد و پس از آن 7 هزار سال آنها را از نورش محجوب ساخت ، پس به آنها مهر ورزيد و توبه‌شان را پذيرفت و بيت المعمور را در آسمان چهارم بر ايشان ساخت تا پايگاه و امن آنها باشد و خانه كعبه را زير بيت المعمور نهاد و پايگاه و امن نمودش و هفت دور طواف بر بنده‌ها واجب شد در برابر هر هزار سال يك دور .\r\n5 - در علل ( ج 2 ص 91 ) در علل ابن سنان از امام رضا عليه السّلام است كه علت طواف به خانه كعبه اينست كه خدا تبارك و تعالى بفرشته‌ها فرمود : « راستى من در زمين جانشين گذارم » گفتند : در آن كسى گذارى كه تباهى انگيزد و خونريزد و چنين به خدا پاسخ دادند ، و دانستند كه گنه كردند و پشيمان شدند و بعرش پناهيدند و آمرزش خواستند ، و خدا دوست داشت بنده‌ها بمانند آن عبادت كنند ، و در آسمان چهارم خانه‌اى نهاد در برابر عرش بنام ( ضراح ) سپس در آسمان دنيا خانه‌اى نهاد بنام بيت المعمور در برابر ضراح ، سپس خانه‌اى در برابر بيت المعمور نهاد و آدم عليه السّلام را فرمود تا بر آن طواف كرد و خدا توبه‌اش را پذيرفت و اين حكم در فرزندانش تا روز قيامت جارى شد .\r\n6 - كفعمى و برسى بسند خود از پيغمبر روايت كردند كه جبرئيل گفت :\r\nسوگند بدان كه تورا براستى مبعوث كرده خدا در آسمان چهارم خانه‌اى ساخت كه بدان بيت المعمور گويند ، در هر روزى 70 هزار فرشته در آن درآيند و برون شوند و تا روز قيامت بدان باز نگردند ( الخبر ) .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n7 - در درّ منثور ( ج 1 ص 128 ) گفت : ازرقى از علىّ بن الحسين عليه السّلام بر آورده كه مردى از او پرسيد ، آغاز طواف به اين خانه از كى بوده ؟ چرا بوده و از كجا بوده ؟ پاسخ داد ، امّا آغاز طواف به اين خانه اينست كه خدا بفرشته‌ها فرمود :\r\nراستى من گذارنده‌ام در زمين جايگزين ، فرشته‌ها گفتند : اى پروردگار جاگزينى جز از ما كه تباهى در آن انگيزد و خونها ريزد ، و حسد ورزند بهم و دشمنى كنند با هم و بشورند بر يك ديگر ، پروردگارا اين جايگزين را از ما بنه كه تباهى نكنيم و خونها نريزيم ؟ و با يك ديگر دشمنى نكنيم و بهم حسد نبريم و نشوريم و ما تسبيح گوئيم و تقديس كنيم برايت ، فرمانت بريم و گناهت نكنيم ، خدا فرمود : راستى ميدانم من آنچه را شما ندانيد .\r\nفرمود : فرشته‌ها گمان بردند آنچه به خدا گفتند اعتراضى بوده و او بر آنها از اين گفته‌شان خشم كرده پس پناهنده شدند بعرش ( و سر برداشتند و با انگشتان خود اشاره كردند و از ترس خود زارى و گريه نمودند خ ب ) تا سه ساعت ، خدا بدانها نظر كرد بر آنها رحمت آمد و زير عرش خانه‌اى بر چهار ستون از زبرجد ساخت با روپوش ياقوت سرخ و آن را خانه ( ضراح ) ناميد و آنگاه بفرشته‌ها فرمود : به اين خانه طواف كنيد ، و عرش را وانهيد ، فرشته‌ها بدان طواف كردند و عرش را وانهادند و اين بر آنها آسانتر بود و آن بيت المعمور است كه خدا ذكر كرده ، و هر روز و شب 70 هزار فرشته بر آن در بيايند كه هرگز بدان باز نيايند .\r\nسپس خدا فرشته‌هايش را فرستاد و فرمود : به آن نمونه و اندازه برايم در زمين خانه بسازيد ، و خداى سبحان بخلق زمين فرمود : بر آن خانه طواف كنيد چنانچه اهل آسمان به بيت المعمور طواف كنند .\r\n8 - و از مقاتل حديث را به پيغمبر صلى اللَّه عليه و إله كشانده كه آدم گفت : پروردگارا چه بدبختم ، چيزى از نورت در برم نيست تا آن را بپرستم ، و خدا بيت المعمور را بر او نازل كرد بپهناى خانه كعبه و در جايش از يك دانه ياقوت بهشت ولى بلنديش\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاز آسمان تا زمين بود و به او فرمود تا بر آن طواف كند ، و اندوهى كه داشت از او برد ، و در عهد نوح آن خانه را بالا برد ( درّ منثور ج 1 ص 130 ) 9 - و از ابن عباس كه رسول خدا صلى اللَّه عليه و إله فرمود : بيت معمورى كه در آسمانست و هر روز 70 هزار فرشته در آن درآيند كه تا روز قيامت بدان باز نيايند در برابر خانه كعبه است ( ص 117 ) و از انس مانند آنست .\r\n10 - و از أبى هريره است كه پيغمبر صلى اللَّه عليه و إله فرمود : در آسمان دنيا خانه‌ايست بنام « معمور » برابر كعبه ، و در آسمان چهارم نهريست بنام ، زندگى ، جبرئيل هر روز در آن فرو شود يك بار و آنگاه برآيد و خود را تكانى دهد و از او 70 هزار قطره بچكد و از آن 70 هزار فرشته بيافريند و فرمايد تا به بيت معمور آيند و نماز بخوانند و به كار بندند سپس بيرون شوند و هرگز بدان باز نگردند ، و يكيشان را بر آنها فرمانده سازد تا آنها را در آسمان صف كند و تا روز قيامت خدا را تسبيح گويند ( ص 117 ) 11 - و از ابن عباس است كه رسول خدا صلى اللَّه عليه و إله فرمود : بيت معمور در آسمانست و آن را ( ضراح ) گويند بمانند خانه كعبه اگر فرو افتد بر آن افتد ، هر روز 70 هزار فرشته در آن درآيند كه هرگزش نديده‌اند ( در آن درنيامدند خ ب ) و البته در آسمان همان حرمت مكّه را دارد ( ص 117 ) 12 - و از خالد بن مره ( عرعرة خ ب ) است كه مردى بعلىّ عليه السّلام گفت :\r\nبيت معمور چيست ؟ فرمود : خانه‌ايست در آسمان بنام ( ضراح ) در برابر كعبه احترامش در آسمان چون احترام كعبه است در زمين هر روز 70 هزار فرشته در آن نماز خوانند كه هرگز بدان باز نيايند ( ص 117 ) 13 - ابن كواء از على عليه السّلام پرسيد بيت معمور چيست ؟ فرمود : همان ( ضراح ) است خانه‌اى بالاى هفت آسمان زير عرش هر روز 70 هزار فرشته در آن درآيند كه تا قيامت بدان باز نيايند .\r\n14 - از ابن عباس است كه آن خانه‌ايست برابر عرش فرشته‌ها آبادش دارند\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nهر شب 70 هزار فرشته در آن نماز گزارند كه بدان باز نگردند ( ص 117 ) 15 - و از ضحاك است كه از بهشت فرود شد و در مكّه آباد بود و در طوفان خدا آن را به آسمان ششم بالا برد و هر روز 70 هزار فرشته در آن درآيند ( ص 117 ) بيان : جمع ميان اين اخبار با فرض صحت همه اينست كه بيت معمور در همهء اين جاها كه در اخبار است موجود است و اخبار بسيار ديگرى كه تعلق به اين باب دارد در باب ملائكه بيايند .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nباب هشتم آسمانها ، چگونگى و شماره آنها ، اختران و شماره‌شان ، وصفشان و وصف كهكشان\r\n\r\nآيات قرآن :\r\n1 - الانعام ( 97 ) و اوست كه اختران را براى شما نهاد تا در تيرگى خشكى و دريا بدانها راه را يابيد البته شرح داديم آيات را براى مردمى كه ميدانند 2 - الاعراف ( 40 ) البته آنان كه آيات ما را دروغ شمردند و سر بزرگى كردند از آنها درهاى آسمان بر ايشان گشوده نشود .\r\n3 - الرعد ( 2 ) خدا است كه آسمانها را بىستون ديدرس شما افراشته سپس استوار شده بر عرش و مسخر كرده است خورشيد و ماه را هر يك روانند تا مدتى نامبرده ، تدبير كند كار را و شرح دهد آيات را شايد شما به برخورد پروردگارتان يقين كنيد .\r\n4 - الحجر ( 14 - 18 ) اگر گشائيم بر آنها درى از آسمان و روز گذر بر آن بالا روند - تا - فرموده - و البته نهاديم در آسمان برجها و آراستيم آنها را براى بيننده‌ها و نگهداشتيم آنها را از هر ديو رانده جز آنكه دزده گوش كند و شهابى روشن بدنبالش آيد .\r\n5 - النحل ( 16 ) آفريد آسمانها و زمين را براستى ، برتر است از آنچه به دو شريك آورند ، و فرمود : و نشانه‌هائى و باختران آنها راه برند .\r\n6 - طه ( 2 ) فرود آوردنى از آنكه آفريد زمين و آسمانهاى بلند را .\r\n7 - الأنبياء ( 32 ) ساختيم آسمان را سقفى محفوظ و آنان از آياتش روگردانند - 104 روزى كه درنورديم آسمان را بمانند درنورديدن سجّل نامه‌ها .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n8 - الحج ( 63 ) و نگه ميدارد آسمان را كه افتد بر زمين جز بفرمانش .\r\n10 - المؤمنون ( 16 ) و البته آفريديم در فراز شما هفت طريقه و نبوديم از خلق بىخبر 86 بگو كيست پروردگار هفت آسمان و پروردگار عرش بزرگ 87 البته گويند از آن خدا است بگو آيا نمىترسيد و پرهيز نميكنيد .\r\n11 - الفرقان ( 61 ) مبارك باد آنكه نهاد در آسمانها بروج و نهاد در آنها چراغ درخشان و ماه تابان .\r\n12 - العنكبوت ( 44 ) آفريد خدا آسمانها و زمين را بدرستى البته در آن نشانه‌ايست براى مؤمنان .\r\n13 - الروم ( 25 ) و از آيات او است كه بر پا است آسمان و زمين بفرمانش 14 - لقمان ( 10 ) آفريد آسمانها را بىستونى كه ديدرس شما باشد .\r\n15 - الصافات ( 6 - 10 ) و پروردگار مشرقها ، البته ما آراستيم آسمان دنيا را بزيور اختران ، و با نگهبانى از هر شيطان سرپيچ از فرمان - تا فرمايد - بدنبالش است شهابى سوراخ كن .\r\n16 - المؤمن ( 64 ) خدا كه ساخت براى شما زمين را پايگاه و آسمان را سازمان .\r\n17 - السجده ( 11 - 12 ) سپس توجه كرد به آسمان و آن دود بود و به او و زمين فرمود بيائيد بدلخواه يا ناخواه گفتند آمديم بدلخواه 12 و بر آوردشان هفت آسمان در دو روز و القاء كرد در هر آسمانى فرمانش را و آراستيم آسمان دنيا را بچراغها با نگهدارى آنست تقدير عزيز دانا .\r\n18 - ق ( 6 ) آيا ننگرند به آسمان بالاى خود چگونه‌اش ساختيم و آراستيم و رخنه‌ها ندارد .\r\n19 - الذاريات ( 7 ) سوگند به آسمان راه راه 12 در آسمانست روزى شما و آنچه وعده داريد 48 و آسمان را بدست خود ساختيم و البته پهناور كنيم .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n20 - الطور ( 5 ) سوگند بسقف افراشته 9 روزى كه آسمان به خوبى موج زند و بلرزد .\r\n21 - النجم ( 1 ) سوگند باختر چون فرو افتد 49 و راستى كه او است پرورنده ستاره شعرى .\r\n22 - القمر ( 1 ) نزديك است هنگامه و شكافت ماه .\r\n23 - الرحمن ( 5 - 7 ) خورشيد و ماه در شماره‌اند ، نجم و درخت سجده ميكنند ، و آسمان را برافراشت - 37 چون شكافت آسمان و گلى سرخ پژمرده شد و چون روغن وارفته گرديد .\r\n24 - الواقعه ( 76 ) نه نه ، سوگند به پرتگاه اختران 77 كه اين سوگنديست اگر بدانيد بزرگ .\r\n25 - الملك ( 5 - 3 ) آنكه هفت آسمان آفريد برابر ، نبينى در آفرينش خدا هيچ تفاوتى ، برگردان ديده را آيا سستى در آن بينى ، سپس دو بار ديده بر انداز تا رانده و خسته به تو باز گردد ، و البته كه آسمان دنيا را آراستيم به چراغها و آنها را مايه راندن ديوها نموديم و عذابى افروخته بر ايشان آماده كرديم .\r\n26 - الحاقة ( 16 ) شكافته آسمان و امروزه از هم پاشيده است .\r\n27 - المعارج ( 8 ) روزى كه باشد آسمان چون سرب گداخته .\r\n28 - نوح ( 15 - 16 ) آيا نبينيد چگونه آفريد خدا هفت آسمان را برابر و نهاد در آنها ماه تابان و خورشيد درخشان .\r\n29 - الجن ( 8 - 9 ) و راستى ما آسمان را بسوديم و يافتيم كه پر است از نگهبان سخت و شهابها ، و راستى ما بوديم كه مينشستيم در جايى كه ميشنوديم و اكنون هر كه گوش بايستد دريابد شهابى در كمين .\r\n30 - المرسلات ( 8 ) چون اختران خموش شوند و چون آسمانها شكافته شود .\r\n31 - النبأ ( 12 - 13 ) و ساختيم بالاى سرتان هفت آسمان محكم و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nنهاديم چراغى فروزان .\r\n32 - التكوير ( 11 - 16 ) و چون آسمان از جا كنده شود - تا فرمايد - نه نه ، سوگند به اختران برگردان و رونده‌هاى نهان و سرگردان .\r\n34 - الانفطار ( 1 - 2 ) چون آسمان بپاشد و اختران پراكنده شوند .\r\n35 - الانشقاق ( 1 - 2 ) چون آسمان شكافت و فرمان برد براى پروردگارش و سزدش .\r\n36 - البروج ( 1 ) سوگند به آسمان برج دار .\r\n37 - الطارق ( 1 - 11 ) سوگند به آسمان و شب گرد ، ندانى كه شب گرد چيست ، اخترى نافذ - تا فرمايد - سوگند به آسمان برگردان .\r\n38 - الغاشيه ( 18 ) و بسوى آسمان كه چگونه افراشته شده .\r\n39 - الشمس ( 5 ) سوگند به آسمان و ساختمانش .\r\n\r\nتفسير\r\n« اختران را براى شما ساخت » يعنى بسود شما آفريد « تا بدانها راه يابيد در تيرگيهاى خشكى و دريا » يعنى در تيرگى شب در خشكى و دريا و نسبت تيرگى بدانها بمناسبت با آنست يا مقصود راههاى ناشناس است كه آن را تيرگى تعبير كرده ، و اين يكى از سودهاى اختران است كه پس از كلّ آن يادآورى كرده ، و در اخبار اختران بائمه اطهار عليهم السلام تأويل شدند كه رهبران در تيرگيهاى فتنه و شبهه‌اند ، و با ظاهر آن منافات ندارد « البته تفصيل داديم آيات را » فصل بفصل « براى مردمى كه ميدانند » و از آن بهره مىبرند .\r\n« درهاى آسمان برايشان گشوده نشوند » يعنى براى دعاء و كردارشان و يا جانهايشان چنانچه براى كردار و جانهاى مؤمنان گشوده شوند ، و دلالت دارد كه آسمان درها دارد و بسا حمل شود بر مجاز « بىستونى در ديدرس شما » رازى در ( ج 5 ص 260 ) تفسيرش گفته : در « ببينيدش » چند قول است :\r\n1 - جمله جدائى است و سخن مستقلى و مقصود اينست كه آسمانها را بىستون آفريده سپس گويد : شما آسمانها را مىبينيد كه بىستون برافراشته‌اند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n2 - حسن گفته : در جمله آيه پيش و پس آمده‌اند و مقصود اينست كه :\r\nآسمانها را افراشته بىستون آنها را مينگريد .\r\n3 - مقصود اينست كه ستون ديدنى ندارند ولى ستون نامرئى دارند ، گفته‌اند :\r\nستونهاى آسمان بر كوه قاف باشند كه كوهى است از زبرجد در گرد دنيا كه شما آن را نتوانيد ديد ، و اين در نهايت سقوط است ، زيرا خدا تعالى خواسته حجتى بوجود إله قادر آورد و اگر مقصود اين باشد حجت تمام نيست ، زيرا گويند اگر آسمان بر كوه قاف استوار است چه دليلى است بر وجود خدا .\r\nو مرا وجه ديگريست بهتر از همه و آن اينست كه ستون تكيه‌گاه است و ما ثابت كرديم اين اجسام همه در فضا برجايند بقدرت خدا و ستونشان همان قدرت خدا است و درست آيد كه گفته شود ستون ديدرس شما ندارند يعنى در حقيقت ستونى دارند كه نگهدارى و قدرت خدا است كه آنها را در فضا باقى گذاشته و شما آن تدبير را به چشم نتوانيد ديد و چگونگى آن نگهدارى را نمىفهميد ( پايان ) ميگويم : اين وجه آخر را كه بدان باليده و به خود بسته استاد طبرسى - ره - در مجمع البيان از ابن عباس و مجاهد روايت كرده « و خورشيد و ماه را مسخر كرده » اين به چند وجه دلالت بر وجود خداى بر حق دارد و بر حكمت و قدرتش ، زيرا اين حركات سريعه و پيوست و به اندازه رو بمشرق و رو به مغرب برخى بسوى شمال و برخى بسوى جنوب دليل قطعى است بر وجود مدبّر قاهر قادر كامل در دانش و حكمت و لطف و رحمت « هر كدام ميروند تا مدتى نامبرده » رازى در ( ج 5 ص 261 تفسيرش ) گفته : در آن دو قول است :\r\n1 - ابن عباس گفته خورشيد 180 منزل دارد و در شش ماه هر روزى در يك منزلى است سپس منزل به منزل برمىگردد در مدت شش ماه ديگر و همچنان ماه 28 منزل دارد و مقصود از آيه اينست و بنا بر اين خدا براى هر كدام از اين كواكب سيرى خاص بسوئى خاص باندازهء خاص در تندى و كندى مقدر كرده ، و لازم آيد در هر لحظه‌اى حال تازه‌اى داشته باشند .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n2 - مقصود اينست كه تا روز قيامت در حركتند و آنگاه از حركت ميمانند كه خدا تعالى فرموده : چون خورشيد فرو افتد و چون اختران تيره شوند ، و چون آسمان شكافته شود ، و چون آسمان از هم بپاشد ، و خورشيد و ماه گرد هم شوند .\r\n« تدبير كار كند » بيضاوى در ( ج 1 ص 641 ) تفسيرش گفته : يعنى كار بود كردن و نيست كردن ، و زنده كردن و ميراندن و جز آن « تفصيل دهد آيات را » فرود آورد و شرح روشن دهد يا پى در هم دليل آورد « شايد شما ببرخورد با پروردگار خود يقين نمائيد » و تا نينديشيد در آن و كمال قدرتش را باور كنيد و بدانيد آنكه بر آفرينش اينها و تدبيرشان توانا است ميتواند باز گرداند و سزا دهد .\r\n« اگر بگشائيم بر آنها درى » ظاهرش اينست كه شكاف بر آسمانها رواست گرچه ممكن است تعليق بر محال باشد « در آسمانها برجها ساختيم » بيشتر مفسران آنها را بروج 12 معروفه دانند ، و گفته‌اند مقصود اخترانند طبرسى - ره - گفته :\r\nمنازل خورشيد و ماهند « آراستيم آنها را براى بيننده‌ها » امام ششم فرمود : باختران درخشان ، و از ابن عباس و حسن و قتاده است كه بروج همان ستاره‌هايند « و نگهداشتيم آن را » يعنى آسمان را .\r\n« از هر ديو رانده » و تير شهاب خورده و گفته‌اند : ديو ملعون نفرت باز ، و حفظ آسمان از شيطان جلوگيرى از او است كه درون آن نرود و نتواند استراق سمع كند بوسيله شهابى كه براى راندنش آماده است ، جز كسى كه خواهد از آسمان پنهانى خبرى بگيرد و بدنبالش باشد شعله‌اى آتشين كه مردم آن را روشن بينند ، و ما به چشم بنگريم كه گويا با ستاره تير بدانها زنند ، شهاب يك ستون آتش درخشانست ، و از ابن عباس روايت است كه در جاهليت كاهنانى بودند و با هر كدام ديوى بود كه از فرشته‌هاى آسمان خبرگيرى ميكرد كه در زمين چه خواهد بود ، و به آن كاهن خبر ميداد ، و او براى مردم پيشگوئى ميكرد ، و چون خدا عيسى عليه السّلام را فرستاد\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاز سه آسمان ممنوع شدند و چون محمّد صلى اللَّه عليه و آله و سلم را فرستاد همه آسمانها بر آنها غدقن شدند و با اختران و شهاب نگهبانى شدند كه خود از معجزه‌هاى پيغمبر است ، زيرا پيش از دوران نبوتش ديده نشدند ، گفته شده شهاب ديوها را ميكشد و گفته شده كه نميكشد .\r\n« آفريده آسمانها و زمين را به حق » يعنى براى كارى درست كه عبادت و معرفت است يا به اندازه و شكل و وضع و وصف گوناگون طبق حكمت خود « و برتر است از آنچه شريك او آورند » كه خود در هستى و پايش به دو نياز دارد و توانائى بآفرينش ندارد « و نشانه‌ها » يعنى در زمين نشانه‌ها ساخت كه دليل رهگذران باشند چون كوه و چشمه‌سار و باد و مانند آن « و بستاره ره يابند » شبانه در بيابانها و درياها ويژه بستاره ثريا و فرقدان و بنات النعش و جدى و بويژه قريشيان كه بسيار به سفر تجارت بودند و در راههاى خود از اختران رهيابى ميكردند در بسيارى روايات است كه نشانه‌ها ائمه‌اند عليه السّلام و نجم رسول خدا است صلى اللَّه عليه و إله .\r\n« و ساختيم آسمان را سقفى محفوظ » از اينكه فرو افتد يا تباه شود و از هم بپاشد تا وقتى كه خدا خواهد يا محفوظ از استراق سمع بوسيله شهاب « و آنان از آياتش » و حالاتش كه دليل بر وجود صانع و يگانگى او است و بر كمال قدرت و حكمت بالغه او « روگردانند » ناانديش .\r\n« روزى كه درنورديم آسمان را » طبرسى - ره - در ( ج 7 ص 66 ) مجمع گفته - مقصود همان لوله كردن آنست بمانند برگ كاغذ زيرا خدا بقدرت خود آسمان را درنوردد ، و از حسن است كه طى آسمان از ميان رفتن آنست « مانند نورديدن صفحه نامه‌ها » و گفته‌اند : سجلّ نام فرشته‌اى است كه كردار بنده‌ها را نويسد ، گفته‌اند نام نويسنده‌اى بود از آن پيغمبر صلى اللَّه عليه و إله ( پايان ) و من گويم : اين آيه دلالت دارد بر حدوث آسمانها و امكان شكاف آنها و نابود شدن و دگرگونى حالاتشان ردّ بر حكماء كه منكر همه اينهايند .\r\n« كه فروافتد بر زمين » زيرا به صورت خوددارى آن را آفريده كه جز\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبخواست او فرو نيفتد و آن در قيامت است و اين رد قول كسى است كه گويد بذات خود برپا است چون كه او هم چون اجسام ديگر پذيراى ميل و فرود افتادنست . ( پايان ) تفسير بيضاوى ( ج 2 ص 110 ) « هفت طريقه » رازى در ( ج 7 ص 620 ) تفسيرش گفته : يعنى هفت آسمان و آنها را طرائق خوانده چون روى يك ديگرند ، و چون دو كفش را روى هم پوشند يا دو جامه را گويند ( طارق ) اين گفته خليل است و زجاج كه او گفته بمعنى قول خدا است «  سَبْعَ سَماواتٍ طِباقاً  » ، على بن عيسى گفته : چون راههاى فرشته‌هايند در بالا رفتن و پائين آمدن و پريدن ، و ديگران گفتند : چون راه گردش اخترانند و براى آن نعمت است بر ما كه خدا آنها را وسيله روزى ما كرده و باران از آن مىبارد ، و پايگاه فرشته‌ها است ، و مكان ثواب است چون پيمبران از آن فرستاده شوند و وحى از آن فرود شود ، و در قول او « ما نبوديم بىخبر از خلق » چند وجه است .\r\n1 - ما بى خبر نبوديم از مردم بلكه نگهدارشان بوديم از اين كه هفت آسمان بر آنها فرو افتند و آنها را نابود سازند .\r\n2 - ما با توجه بمردم آنها را بالا سرشان آفريديم تا روزيها و بركات از آنها بر آنها فرود آيند .\r\n3 - ما اين چيزها را آفريديم كه دليل كمال قدرت ما باشند و از مردم بى خبر نيستيم و گفتار و كردار و نهاد آنها را در نظر داريم و اين خود مايه نهايت دور كردن آنها است از گناه .\r\n4 - ما از آسمانها بىخبر نباشيم بلكه نگهدارشان باشيم تا از آنچه خواهيم بدر نشوند چون قول خدا تعالى « نبينى در آفريده‌هاى خدا هيچ تفاوتى » ( پايان ) .\r\n« مبارك باد خدائى كه در آسمان برجها ساخته » رازى در ( ج 6 ص 495 ) تفسيرش گفته : برج كاخ بلند است و نام منازل كواكب را برج نهادند چون منزل آنها است ، و برج\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبمعنى نمايش است و از ابن عباس است كه بروج خود اختران بزرگند ، و تفسير اول بهتر است و چراغ خورشيد است ( پايان ) « بامرش » يعنى صرف خواستش ، « رب مشارق » طلوع‌گاه همه اختران يا خصوص خورشيد در طول سال كه 360 است و هر روز از يكى طلوع كند و هر مشرقى را مغربى است و از اين رو بذكر مشرق اكتفاء كرد بعلاوه طلوع ادلّ بر توانائى است و نعمت رساترى دارد « آسمان دنيا » نزديكتر بشما كه اختران زيور آنند و رانندهء ديوها از آن « قرارا » زمين پايگاه شده و آسمان بالاى آن ساخته شد و بهم چسبيده نشدند و مانند ساختمانها زمين رخنه و شكاف ندارند بلكه پيوسته‌اند و اين منافات با درهاى نامرئى آنها ندارد ، كسائى گفته معنايش اينست كه تفاوت و اختلافى ندارند رازى در ( ج 7 ص 620 ) تفسيرش گفته : فلاسفه گويند اين آيه دليل است بر اينكه آسمان رخنه ناپذير است و همچنين قول خدا « آيا در آن شكستى بينى » و قول او « هفت آسمان سخت » .\r\nولى زور گفته‌اند ، زيرا آيه ميگويد : رخنه ندارند نه اينكه رخنه در آنها ممكن نيست بعلاوه خدا خلافش را بيان كرده كه ميفرمايد « و چون آسمان رخنه شود » و قولش « و چون آسمان بشكافد » و قولش « و آن در اين روز سست و نابود است » در برابر اينكه فرمود : « هفت آسمان سخت » و فرموده « چون بشكافد آسمان و باشد گل سرخ چون روغن وارفته » و آيات ديگر و همه در رد گفته آنها صريحند ، و استدلال آنها درست نيست بآيات ، و دليل عقلى آنها ضعيف‌تر و رسواتر است از دليل نقلى آنها .\r\n«  ذاتِ الْحُبُكِ  » راه راه ، بيضاوى در ( ج 2 ص 462 ) تفسيرش گفته : چون راههاى اختران در آنست يا راههاى انديشه متفكران براى معارف يا مقصود خود اخترانست كه هر كدام راهى دارند يا مقصود اينست كه ستاره آن را به صورت پارچه راه راه نشان ميدهند و طبرسى در ( ج 9 ص 153 ) مجمع گفته : يعنى روشهاى خوبى دارد كه ما آنها را ننگريم چون از ما دورند يا اخلاق خوب و پسنديده\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nدارند ، و از على عليه السّلام روايت شده كه زيبائى و زيور دارند ( پايان ) من گويم : تفسير ديگرى در روايت امام رضا عليه السّلام برايش بيان مىشود .\r\n« و روزى شما در آسمانست » يعنى اسباب روزى يا تقدير روزى ، و گفته‌اند مقصود از آسمان ابر است و مقصود از روزى باران كه سبب قوت است « و آنچه وعده داريد » يعنى ثواب چون بهشت بالاى آسمان هفتم است يا اينكه اعمال و ثواب آنها در آسمان مضبوطند و منظور از ( أيد ) نيرو است ، « موسعون » يعنى توانائيم از وسع بمعنى توانائى يا اينكه پهن كرديم ميان آسمان و زمين را يا مقصود روزى است ، و گفته‌اند يعنى قادريم بزرگتر از آن بيافرينيم « و النجم » هر ستاره يا خصوص ثريا كه نام آن شده و در برخى اخبار مقصود رسول خدا صلى اللَّه عليه و إله است « وقتى فرو افتد » يعنى غروب كند يا در روز قيامت پراكنده شود يا سقوط كند يا طلوع كند و اگر مقصود پيغمبر باشد منظور معراج او است يا نزولش از معراج « و او است پروردگار شعرى » نام اين ستاره را برده براى آنكه خزاعه آن را ميپرستيدند .\r\n« و شكافت ماه » رازى در ( ج 8 ص 779 ) تفسيرش گفته : مفسران همه اتفاق دارند كه ماه شكافت و شكاف در آن پديد شد ، و اخبار صحيحه بر آن دلالت دارند ، و در امكانش شكى نيست و مخبر صادق از آن خبر داده و بايد بدان معتقد شد و امتناع خرق و التيام در فلكيات گفتهء مردمان پستى است ، و خرق و ويرانى بر آسمانها ثابت شده ( پايان ) « خورشيد و ماه در حسابند » يعنى به حساب مقدرى و معلومى در بروج و منازل خود روانه‌اند ، و امور كائنات زمينى بوسيله آنها منظم شوند ، و اختلاف فصول و اوقات پديد شود و مردم سالها حساب خود را بدانند « و نجم و درخت » مشهور است كه مقصود از نجم گياه بىساقه است و درخت گياه ساقه‌دار و برخى گفتند مقصود همان ستاره آسمانست و هر دو براى خدا فرمانبردارند . . .\r\n« قسم بمواقع نجوم » يعنى محل غروب اختران كه دليل است بر زوال اثر آنها و بر وجود مؤثرى كه هميشه اثر دارد يا مقصود منازل و مجارى آنها است ،\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nو گفته‌اند مقصود تيكه‌هاى قرآن است و اوقات نزول آنها كه « سوگند بزرگى است » چون متعلق آن دليل بر عظمت قدرت و كمال حكمت و فرط رحمت است . . .\r\n« نه بينى در خلق خدا هيچ تفاوتى » يعنى حكمت خدا در همه يك نواخت است گر چه صورت و شكلشان اختلاف دارد و گفته‌اند : يعنى در خلق آسمانها عيب و كجى نه بينى و همه درست و راستايند با بزرگى كه دارند .\r\n« برگردان ديده را » يعنى هر چه خواهى در آفرينش خدا بررسى كن و انديشه نما و باز هم بنگر و بينديش ببين شكستى و يا سستى در آن مىبينى بلكه ديده را خسته و رانده ميسازى و به خود رنج ميدهى .\r\n« آسمان نزديكتر را آراستيم بزيور چراغها » يعنى اختران درخشان كه مانند چراغها آويخته‌اند .\r\nو بدان كه در اينجا اشكالى است مشهور چون دانشمندان هيئت اتفاق دارند كه در آسمان يكم جز ماه نيست ، و سياره‌هاى ديگر هر كدام در فلكى باشند و ثوابت همه در فلك هشتم‌اند با اينكه آيه دلالت دارد همه يا بيشترشان در آسمان يكم هستند و از اين اشكال به چند وجه جواب گفته‌اند :\r\n1 - چون همه از آسمان يكم ديده شوند زيور آنند مانند چراغى كه از پشت شيشه ديده شود و زيور آن باشد و يا اينكه چون در آن احساس شوند پندار شود كه در آنند و زيور آنند و اين جواب گرچه موافق اصول هيويان است ولى با آيات درست تطبيق نشود .\r\n2 - رازى در ( ج 8 - ص 246 ) تفسيرش گفته : دور نيست كه زير كره قمر كره ديگر باشد همروش كره ثوابت ، و همه اختران نزديك به دو قطب زمين در آن باشند ، و اين دور نيست و بنا بر اين ، اين مصابيح در آسمان نزديكترند و قول فلاسفه ضعيف است ( پايان ) .\r\nمن گويم : خلاصه سخن اينست كه حكماء نه فلك ثابت كرده‌اند زيرا براى همه اختران در نظر اول حركتى سريع از مشرق به مغرب ديدند كه طلوع و غروب\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nآنها بسته به آنست ، و شب و روز از آنست و حركت يوميه نام دارد و حركت كل و براى آن يك فلكى ثابت كردند كه همه را داراست ، سپس براى هر كدام از هفت كوكب سيّاره معروفه حركتى يافتند مخالف آن از مغرب بمشرق و مخالف هم در تندى و كندى و براى هر كدام هم فلكى ثابت كردند و سپس يافتند كه همه كواكب جز سبعه سياره حركت بسيار كندى دارند بسوى مغرب و براى آن هم فلكى ثابت كردند و شد نه فلك براى نه حركت و آنها را افلاك كليه ناميدند و در ترتيب سياره‌ها گويند .\r\nقمر است و سپس عطارد و زهره و خورشيد و مريخ و مشترى و زحل به ترتيب از پائين به بالا .\r\nو پس از آنها فلك ثوابت و بالاى همه فلك اطلس كه هيچ اخترى ندارد ، و آسمانها را كه در زبان شرع آمده افلاك سيّارها دانند و كرسى را فلك البروج همان فلك هشتم و عرش را فلك نهم شمارند ، و ترتيب افلاك را هم از روى كسوف و نهان شدن ستاره‌هاى سياره ثابت كنند و اختلاف منظر كه در خورشيد و سه سياره بالاى آن كه زحل و مشترى و مريخ است حكمفرما است و آنها را علويه خوانند .\r\nو امّا زهره و عطارد معلوم نشده كه زير خورشيدند يا بالاى آن ، زيرا جز ماه براى آفتاب انكساف نيارد و اختران ديگر در مقارنه با آن محو شوند ، و اختلاف منظر هم بواسطه اينكه تا اندازه نصف النهار از خورشيد بدور نشوند محقق نگردد چون ابزارى كه اختلاف منظر را نشان ميدهد در سطح دائره نصف النهار نصب مىشود و حكم آنان باينكه عطارد و زهره زير خورشيدند استحسانى بيش نيست براى آنكه خورشيد در وسط رشته سيّارات باشد چون نگين وسط گلوبند ، و مناسبات ديگر هم براى آن آورده‌اند .\r\nو شيخ ( ابن سينا ) و برخى پيش از او گفته‌اند : كه زهره را چون خالى بر چهره خورشيد ديده‌اند و برخى مدعى شدند كه آن را با عطارد چون دو خال بر آن ديده ، و از اين رو در سفليّات شمرده شدند و زهره بالاى عطارد است چون عطارد او\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nرا منكسف كند ، و ماه زير همه است چون همه را منكسف سازد .\r\nو امّا انحصار افلاك به نه و اينكه كمتر از آن نيستند قطعى است نزد بيشتر فلاسفه ، و محقق طوسى گفته - ره - كه ممكن است همه افلاك هشت باشند آنجا كه در تذكره گفته : وابسته بودن يكى از دو حركت نخست ( حركت شبانه روزى و حركت ثوابت ) بمجموع افلاك تا هشت فلك باشند مانعى ندارد ولى آن را نگفته‌اند ، صاحب تحفه گفته : من از استاد خودم شنيدم اين احتمال محقق طوسى بنا بر آنست كه مجموع هشت فلك نفسى داشته باشند و فلك هشتم نفسى ديگر ، و دائره بروج دو منطقه هر دو بر محدب فلك هشتم باشند .\r\nمن گفتم : بنا بر اين ممكن است كه افلاك كلى تنها هفت باشند و ثوابت در ممثل زحل ميخكوب باشند ، و دوائر بروج هم بر محدب آن فرض شوند و به حركت سريع آن بچرخند نه حركت كندش ، و هر هفت يك نفس عمومى داشته باشند كه آن را به حركت شبانه‌روزى بچرخاند ، و نفس ديگرى از آن ممثل زحل باشد و آن را به حركت كند ثوابت بچرخاند ، و نفس مخصوص دومى هم از آن خارج مركز زحل باشد و او را به حركت مخصوص زحل بچرخاند ، و شش فلك ديگر به حال خود باشند ، و آن را آفرين گفت : و مرا ستود ( پايان ) محقق دوانى گفته : رواست كه فلك كلى همان دو تا باشند به اين كه همه فلكهاى خارج مركز بجز خارج مركز ماه در ثخن يك ممثل باشند ، و سطوحى كه فلاسفه ميان ممثلها ثابت ميدانند نباشند مگر ميان اين ممثل كلى و ممثل فلك ماه و فلك كلى تنها دو تا باشد ( پايان ) .\r\nاين گفتگوها از نظر كمى شماره افلاك است ولى از نظر فزونى بر نه دليل قطعى نيست ، زيرا محتمل است هر ستاره ثابت يا هر گروهى از آنها يك فلك جداگانه داشته باشند ، يا فلكهاى بىستاره فراوانى وجود داشته باشند ، اينست آنچه در اين باب گفته‌اند .\r\nاكنون برگرديم بدان چه مناسب كتاب است و ميگوئيم ممكن است أكثر كواكب\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nثابته كه در گذرگاه ثوابت نيستند در يك فلك جزء ماه باشند كه حركتى برابر حركت ثوابت دارد ، زيرا فلاسفه افلاك جزئيه را هر كدام براى رفع اشكالى در تنظيم حركات كواكب ثابت كرده‌اند ، و با اين حال اشكالات لا ينحلى هم دارند ، و مانع نيست از اثبات يك فلك ديگر براى تطبيق آيات و اخبار بر آن بطورى كه مخالف با قواعد تخمينى آنها نباشد ، و با شرطى كه ذكر شد اعتراض هم از جهت وقوع انكساف نسبت ببرخى ثوابت لازم نيايد .\r\n3 - آنچه به نظر قاصر رسيده ، و آن اينست كه هشت فلكى كه براى همه كواكب اثبات كردند يك فلك محسوب شوند بنام سماء دنيا و شش فلك بىستاره ديگر هم باشد كه بشود هفت آسمان ، چنانچه براى هر ستاره سيّاره افلاك جزئى چندى ثابت كنند و همه را يك فلك كلى نامند ، و اين با اصول آنها منافات ندارد گرچه خلاف اصطلاح آنها است ، و آن هم باكى ندارد ، برخى فلاسفه قديم هم معتقد بودند كه ثوابت همه در فلك ماه ميباشند .\r\nبليناس حكيم در كتاب « علل الأشياء » گفته : هفت آسمان در درون يك ديگرند ، و هر كدام يك ستاره دارند جز آسمان ماه كه ستاره‌هايش از هم پاشيده و تيكه تيكه شده بواسطه بادهاى فراوانى كه با آن آميخته و از زمين بالا رفته و در جاى ديگر گفته : امّا آسمان دنيا راستش ستاره‌هايش تيكه تيكه شدند ، چون رخنه‌ها و پايه‌ها برداشته و ستاره‌ها بدان پايه‌ها چرخيده‌اند . در باب ذكر فرشته‌ها گفته : ساكنان روحانى فلك قمر ، پر مهر و كم شرّند حيوان دوست و گياه پرورند و پيوسته در شادى آدميزاده كوشايند و بدانها پيوسته‌اند . و براى اينست كه گاهى بديدرس آنها آيند و دوستانه با آنها سخن گويند با مهر و الفت و آنها بر آسمان تسلّط دارند و آن را از شيطانك و فرزندانش نگهدارند تا از فرشته‌هاى والاى روحانى پيوسته بفلك خورشيد سخن دزدى نكنند ، زيرا فرشته‌هاى گماشته بخورشيد هنگام بر آمدن آفتاب همه چيزى كه آن روز در جهان رخ ميدهد ميدانند ، و شيطانك و فرزندانش آنچه را بدانها وحى مىشود ميدزدند و فرشته‌هاى فلك قمر ستاره‌ها را\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nميپرورند تا آتش‌زا شوند و آنها را بدانها تير زنند و بگريز وادارند ( تا آخر آنچه گفته ) .\r\n4 - مقصود از كواكب در آيه كريمه شهابهاى پرّان نزديك آنها باشد ، و چون دورنماى آنها سطح آسمانست زيور آنند و تتمهء آيه هم مؤيد آنست چنانچه به زودى بدانى .\r\n5 - مقصود به نزديكتر نزديكتر بعرش باشد كه تطبيق بر فلك هشتم مىشود بروش قول خدا تعالى « نزديك شد و آويخت در النجم » زيرا اگر ترتيب افلاك را از طرف ما آغاز كنيم فلك ماه يكم و نزديكتر آنها است و اگر از بالا آغاز كنيم فلك ثوابت نخست فلك اختر داراست و نزديكتر همه بعرش ، و بر آن اعتراض شود كه در زبان شرع آن را كرسى خوانند چنانچه گذشت « 1 » .\r\n\r\n\r\n","description":"","footnote":"\r\n( 1 ) وجود افلاك بدان معنا كه هيئت بطلميوسى گويد و مصنف - ره - نقل كرد و ترتيب عناصر اربعه كه تتمه آنست به كلى باطل شده و جز لانه عنكبوتى نبوده كه چنگال بلند انديشه حكماء يونان آن را تنيده و حكماء اسلامى هم چون مگسى در آن گرفتار شدند و اين همه حرف و اعتراض و جواب و دردسر بوجود آمده ، و محقق است كه در فضاى نامتناهى بالاى سر هيچ جسمى مدور و محيط بكره زمين وجود ندارد و كره نار هم وجود ندارد و همه فضاء است و ستاره‌هاى آويزان كه در آن ميچرخند بدور خود و بدور يك ديگر ، و همه منظومه‌هاى شمسى هستند و ميلياردها ستاره و كهكشان كه مجموعه‌اى از ستاره را در بردارند و مقصود از آسمان در زبان شرع همان فضاى بالا است و مادى بخارى كه سراسر آن را به شكل گاز و ماده‌هاى گازدار و گاز آفرين پر كرده و شماره ستاره‌ها و عمق فضا بيش و بيشتر از آنست كه حكماى پيش از گاليله و كپرنيك فهميده بودند ، و فلك و آسمان كه در آن گردش و چرخندگى است همان ستاره و مدار آنند كه بيشمارند و تعبير به هفت يا هم آهنگى با هفت مدار كواكب سياره است كه در آن تاريخ شناخته شده بودند يا مقصود هفت طبقه اين جو است كه هيئت‌دانان امروزه تشخيص داده‌اند .\r\n1 - طبقه منظومه‌هاى شمسى پابرجا كه بهزارها ميرسند .\r\n2 - طبقه ستاره‌ها رسيده و تمام كه در فضا ميچرخند و هنوز در منظومه‌اى مستقر نشدند .\r\n3 - طبقه ستاره‌هاى نيمرس كه در حال تكاملند و خرده خرده ستاره كامل ميشوند .\r\n4 - تيكه‌هاى مه و ماده كه از كره‌هاى مادى لوله‌وش و طوفانى جدا شده و آماده شدند تا ستاره شوند .\r\n5 - مه‌هاى لوله شده كه مانند گردبادى پيوسته بدور خود ميچرخند .\r\n6 - تيكه پهناور ماده كه بر اثر كشمكش پيوسته از محيط ماده نامتناهى جدا شده‌اند و تبديل بلوله‌هاى طوفانى نشدند .\r\n7 - فضاى نامحدود ماده صامت كه بر همه اينها احاطه دارد .\r\nو ممكن است هفت آسمان در زبان شرع به اين هفت طبقه اشاره داشته باشد ، و درهاى آسمان و ساكنان آسمان و اين تعبيرات را هم ميتوان بمعانى مناسبى تفسير كرد ( شرح مترجم ) .\r\n","page_name":" 75 ","page_number":75},
  {"content":"\r\n\r\n« آنها را راندن ديوها ساختيم » بيضاوى در ( ج 2 ص 533 ) تفسيرش گفته :\r\nراندن دشمنان شما فائده ديگريست براى كواكب ، و گفته‌اند مقصود اينست كه كواكب مايه تخمين و گمان شياطين انس‌اند كه همان منجم‌هايند كه از آنها كوركورانه احكامى استخراج مىكنند « و آماده كرديم براى آنها عذابى افروخته » در آخرت پس از سوختن آنها به شهابها در دنيا ( پايان ) ميگويم بنا بر جواب چهارم نياز بتكلفى در تفسير آيه نيست .\r\n« و آسمان شكافت » رازى در ( ج 8 ص 283 ) تفسيرش گفته : يعنى براى فرود آمدن فرشته‌ها « و آن در آن روز گسسته است » مانند پنبه زده پس از آنكه محكم و سخت بوده « مانند مهل » ته مانده زيت يا ته‌نشين قطران « هفت آسمان طبقه شده بر هم » رازى در ( ج 8 ص 306 ) تفسيرش گفته : يعنى روى همدگر و بايد رخنه‌اى ميان آنها نباشد پس چگونه فرشته‌ها در آنها ساكن باشند ؟ و جوابش اينست كه فرشته‌ها ارواحند و جا نخواهند يا مقصود اينست كه موازى همند نه\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nچسبيده بهم .\r\n« ماه را روشنى در آنها نمود » بيضاوى در ( ج 2 ص 552 ) تفسيرش گفته :\r\nيعنى در آسمانها با اينكه خودش در آسمان نزديكتر است و نور را به همه وابسته بحسب مناسبت « و خورشيد را چراغ نمود » آن را مانند چراغ خواند چون تاريكى شب را از روى زمين براندازد چنانچه چراغ از گرد خود .\r\n« و ما بسوديم آسمان را » خواستيم به آن يا جز آن برسيم و فرشته‌هاى پاسبان و ستاره‌هاى سوزان يافتيم « با اينكه پيش از آن كمينگاههاى خوبى بود كه از آنها خبر ميگرفتيم ولى اكنون هر كه خبرى شنود شهابى در كمين او است » . . . « نه نه سوگند بستاره‌هاى نهان و سياره‌هاى عيان » . . . رازى در ( ج 8 ص 382 ) در تفسيرش گفته : . . . خنوس در هم شدن و نهان خواستن است ، كنوس در لانه خزيدن آهو است و در وصف كردن اختران بخنوس و كنوس سه وجه است .\r\n1 - كه روشنتر است اين است كه اشاره به وضع رجوع و استقامت پنج سيّاره است كه جز خورشيد و ماهند و برگشت آنها از حركت خاصه خود خنوس آنها است ، و نهانى آنها در پرتو خورشيد كنوس آنها است و ترديد ندارد كه اين يك وضع عجيبى است و رازهاى خيره كهنى دارد .\r\n2 - آنچه از علىّ عليه السّلام روايت شده و جز او كه اين دو وصف همه اخترانند و خنوس آنها اينست كه در روز از ديده‌ها نهانند و كنوس آنها ديدرسى در شب است كه مانند آهوى وحشى در جايگاه خود جلوه دارند .\r\n3 - مقصود هفت سيّاره‌اند و چون مطلع آنها مختلف است و دور و نزديك مىشوند ، طلوع آنها در نزديكترين مطلع و مغرب خود به بالاى سر كنوس آنها است كه ديدرس ترند و دورى آنها از آن خنوس آنها است كه نهانترند ، بنا بر قول يكم منظور همان خمسه متحيره است و بنا بر دوم همه اختران و بنا بر سوم هفت سيّاره و قول ديگرى است كه متعلّق قسم گاو وحشى و آهو است كه براى خفگى بينى آنها را خنّس گفته و براى لانه رفتن كنّس وصف كرده ، و قول سابق مناسب‌تر است\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nبا آيات دنبالش بعلاوه سوگند خدا باعظم و أعلى اولى است ( پايان ) من گويم : خمسه متحيره پنج سياره سرگردان جز خورشيد و ماه از سبعه سيّاره‌اند و آنها را سرگردان خوانده‌اند براى آنكه گاهى به حركت مخصوص خود بسوى مغرب روانند ، و گاهى متوقف از حركت و گاهى برگشت به مشرق دارند و براى همين چند فلك تدوير براى آنها ثابت كرده‌اند زيرا در حركت يك فلك اختلاف نيست « 1 » .\r\n« چون آسمان شكافت و اختران پراكنده شدند » زيرا چون آسمان از هم بپاشد ناچار اختران روى زمين پراكنده شوند چنانچه رازى در ( ج 8 ص 486 ) تفسيرش گفته و افزوده كه فلاسفه منكر امكان شكست و بست در افلاكند و دليل ما بر امكانش اينست كه همه اجسام مانندند و يك نواخت و از اين رو ميتوان آنها را بآسمانى و زمينى بخش كرد و جوهر آنها مشترك است و علويات و سفليات هر دو جسم‌اند و بنا بر اين هر چه در اجسام زمينى روا باشد بايد در اجسام آسمانى هم روا باشد ، چون دو مانند را يك حكم است ، و هر چه بر اين آيد بر آن هم آيد .\r\nو در تفسير قول خدا سبحانه « چون آسمان شكافته شود » گفته : ( ج 7 ص 509 ) شرحش در چند جا گذشت ، و از على عليه السّلام روايت است كه از كهكشان شكاف برميدارد « و گوش بفرمان خدا است و بايدش چنين باشد » يعنى در جرم آسمان مانع از تأثير قدرت خدا نيست و از پاشيدن اجزاء آن از هم و در اثر پذيرى چون بنده‌ايست فرمانبر ، در برابر فرمان آقاى خود ، و به همين معنا است كه فرموده « آمديم بدلخواه و فرمانگذار » كه آن هم دلالت دارد بر نفوذ قدرت خدا در ابداع و ايجاد بىمانع مانع اصلا چنانچه اين آيه «  أَذِنَتْ لِرَبِّها  » در اينجا دلالت بر نفوذ قدرت او دارد\r\n\r\n\r\n","description":"","footnote":"\r\n( 1 ) اوفق بمقام قرآن همان قول دوم است كه از مولا على عليه السّلام نقل شده زيرا قرآن براى عموم مردم است و وضع خمسه متحيره و كواكب سبعه را جز دانشمندان نميدانند و نمىفهمند ( شرح مترجم ) .\r\n","page_name":" 78 ","page_number":78},
  {"content":"\r\n\r\nدر تفريق و اعدام و نابود كردن بىهيچ مانع و اما اينكه فرمود : « و حقّت » يعنى او را سزد كه پذيرا باشد چون جسم است و ممكن است و وجود و عدم او را يكسان است و ترجيح عدمش بر وجودش بخواست خدا است و قدرت او در ايجاد و اعدامش بىمانعى رواست ، و ممكن را جز پذيرش و آمادگى چيزى نيست ، و مانند اين چيز سزد كه يك بار پذيراى هستى شود و بار دگر پذيراى نيستى بخواست واجب الوجود و در ( ج 8 - ص 518 ) تفسيرش در قول خدا تعالى « سوگند به آسمان داراى بروج » گفته در آن سه قول است .\r\n1 - همان 12 برج آسمانى و سوگند بدانها نيكو است براى آنكه حكمتى شگفت آور دارند چون خورشيد در آنها روانست و بىترديد مصالح جهان فروتر بروان شدن خورشيد وابسته است و همين خود دليل است كه براى آن صانع حكيمى وجود دارد .\r\n2 - مقصود از بروج منازل ماه است و سوگند بدانها سزد براى آنكه در گردش و جنبش ماه آثار عجيبى وجود دارد 3 - مقصود از بروج اختران بزرگ و پرتو اندازند چون آشكارا هستند ( پايان ) من گويم : در برخى اخبار ( سماء ) در اينجا به پيغمبر خاتم تأويل شده و بروج به دوازده امام عليهم السلام .\r\n« سوگند به آسمان و شب گرد » رازى در ( ج 8 ص 528 ) تفسيرش گفته ( طارق ) هر كه شب آيدت اختر باشد يا ديگرى « و ندانى چيست طارق » سفيان بن عيينه گفته : هر كجا در قرآن « ما ادريك » است برسول خبر داده‌اند ، و هر كجا « ما ادريك » است چون «  وَ ما يُدْرِيكَ لَعَلَّ السَّاعَةَ قَرِيبٌ  » به او خبر نداده‌اند ، سپس فرموده « اختر ثاقب » يعنى شب گرد والامقامى است كه راهنما در تاريكىهاى بيابان و دريا است ، و معرف اوقات بارانست ، و او را به چند وجه ثاقب خوانده يكم\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبا پرتو خود پرده تاريكى را سوراخ مىكند و در آن فرو ميرود دوّم چون از مشرق برآيد هوا را مانند متّه سوراخ مىكند سوم آن را بشيطان پرتاب كنند و او را سوراخ كند و بسوزاند چهارم فراء گفته اختر بالاتر اختران است چون عرب پرنده‌اى كه بسيار اوج گيرد گويند سوراخ كرد .\r\nدر خود نجم هم اختلاف است ، برخى گفتند مقصود همه اختران است چون «  إِنَّ الْإِنْسانَ لَفِي خُسْرٍ  » و ديگران گفتند اختر مخصوص منظور است ، ابن زيد گفته : ثريا است ، فرّاء گفته : زحل است كه به نور خود هفت آسمان را سوراخ كند ، و ديگران گفته‌اند شهابها است كه بديوها پرتاب شوند چون خدا فرموده « بدنبال او است شهابى ثاقب » «  وَ السَّماءِ ذاتِ الرَّجْعِ  » طبرسى - ره - در ( ج 10 ص 472 ) مجمع گفته :\r\nأكثر مفسران گويند يعنى باران بده و گفته‌اند : يعنى خورشيد و ماه و اخترانش را با طلوع و غروب آنها برگردان مىكند ، و گفته‌اند ، برگردانى آسمان اينست كه در هر حال بمرور زمان خبر ميدهد و باران و روزى و جز آن بر ميگرداند ( پايان ) من گويم : دور نيست اشاره به برگشت خمسه متحيره باشد چنانچه گذشت « به آسمان كه چگونه برافراشته شده » در مسافتى دور بىوسيله نگهدارى و بىستون «  وَ ما بَناها  » يعنى كسى كه او را ساخته .\r\n\r\nدنباله است : [ در رانده شدن ديوها بوسيلهء شهابها 
  ]\r\nرازى در ( ج 8 ص 246 - 248 ) تفسيرش گفته : در اختران سودهاى فراوانيست .\r\n1 - خدا با آنها آسمان را زيور نموده .\r\n2 - در شب تا اندازهء روشنى دهند و از اين رو اگر ابر درهمى در شب برآيد تاريكتر مىشود چون ابر جلو پرتو آنها را ميگيرد .\r\n3 - در احوال چهار فصل اثر بخشند زيرا اجسام بزرگيند و نورانى و چون خورشيد با اخترى گرم كن همراه شود در تابستان گرما سخت‌تر شود ، زيرا مانند\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nآتشى است كه با آتش ديگر پيوندد و شك نيست كه أثر هر دو با هم بيشتر است .\r\n4 - نشانه‌هاى راهيابى از طرف خدايند در تاريكيهاى خشكى و دريا چنانچه فرموده «  وَ عَلاماتٍ وَ بِالنَّجْمِ هُمْ يَهْتَدُونَ  » .\r\n5 - خدا آنها را وسيله راندن ديوان ساخته كه مردم را از نور ايمان بظلمت كفر مىبرند ، روايت شده است سببش آنست كه جن از آسمان خبرگيرى ميكردند و چون محمّد صلى اللَّه عليه و آله و سلم مبعوث شد آسمان پاسبانى شد و ديوان كمين گرفتند و هر كدام براى گوش گرفتن اخبار آسمان مىآمدند شهابى به آنها پرتاب ميشد و او را مىسوزاند تا خبر را به زمين نبرد و بمردم رساند و كار پيغمبر را صلى اللَّه عليه و آله و سلم مخلوط كند و مردم را در صحت خبر آسمانى او در شك اندازد ، و اين سبب پرش شهابها شد ، و همين مقصود است از قول خدا « و ساختيم آنها را راندن ديوها » و برخى مردم از چند راه در اين طعن زده‌اند .\r\n1 - پرش كواكب در كتابهاى قديم فلاسفه ياد شده و گفته‌اند ، از بخار زمين كه بواسطه گرم شدن بآفتاب برآيد چون بكره آتش رسد آتش گيرد و شعله دهد و همان شهاب است .\r\nجواب : منكر نباشيم كه شهابها پيش از بعثت پيغمبر صلى اللَّه عليه و آله و سلم هم بودند ، ولى منافات ندارد كه سبب ديگر هم به آنها فزوده كه دفع جن بوده ، و روايت است كه بزهرى گفتند : شهاب در جاهليّت هم پرتاب ميشد ؟ گفت : آرى ، سائل گفت : بگو از قول خدا تعالى « ما براى گوش گرفتن مىنشستيم و هر كه اكنون گوش گيرد شهابى در كمين يابد » گفت : چون پيغمبر صلى اللَّه عليه و آله و سلم مبعوث شد سخت‌تر و بيشتر شدند « 1 » .\r\n2 - چگونه جن يكى و هزار از خود را بينند كه براى گوش‌گيرى سوختند و باز بدنبال آن روند ، و خردمند چون چيزى را يك بار و يا چند بار هلاكت بار\r\n\r\n\r\n","description":"","footnote":"\r\n( 1 ) و بعلاوه امروز ثابت شد كه زير ماه كره آتشى وجود ندارد و همه فضا سرد و يكسانست تا به ماه و بالاتر از آن .\r\n","page_name":" 81 ","page_number":81},
  {"content":"\r\n\r\nبيند و ناسودمند بدنبالش نرود جواب : چون تقدير آيد ديده نابينا شود ، و چون خدا خواهد گروهى از سركشان جن را هلاك كند آنها را بدين راه وادارد و بطمع اندازد .\r\n3 - گفتند : كلفتى آسمان پانصد سال راه است و اگر جن آن را بشكنند و در آن بالا روند نشدنيست ، زيرا خدا شكاف برداشتن آن را نفى كرده و فرموده « آيا در آن شكافى بينيد ؟ » نه ، و اگر در آن نفوذ نكنند چگونه از اين مسافت دور اسرار فرشته‌ها بشنوند و چرا از روى زمين نشنوند ؟\r\nجواب : دورى زمين از آسمان پانصد سال راه است و بسا كه كلفتى آسمان بسيار نباشد « 1 » .\r\n4 - فرشته‌ها چه آينده را از لوح محفوظ دريابند و چه از وحى الهى چرا راز دارى نكنند تا پريان آن را بدزدند ؟\r\nجواب : آنست كه زهرى بسندى از ابن عباس روايت كرده ، گفت در اين ميانه كه رسول خدا صلى اللَّه عليه و آله در ميان جمعى از يارانش نشسته بود ، ستاره‌اى پرتاب شد و درخشيد ، فرمود : در جاهليّت براى اين پديده چه ميگفتيد ؟ گفتند : ميگفتيم بزرگى زاده يا بزرگى مرده پيغمبر فرمود : اين براى مرگ يا زندگى كسى پرتاب نشود ، ولى چون خدا فرمانى در آسمان صادر كند ، حمله عرش تسبيح برآرند و سپس اهل هر آسمانى تسبيح برآرند تا به اين آسمان رسد و اهل آسمان از حمله عرش گزارش خواهند كه پروردگار شما چه فرموده : و به آنها گزارش دهند ، و اين گزارش آسمان به آسمان بيايد تا به اين آسمان رسد ، و جن آن را بربايند و تير خورند اگر همان را بياورند درست است ولى بدان بيافزايند .\r\n5 - ديوان از آتشند و آتش آتش را نسوزاند بلكه نيرو دهد ، و چگونه گفته شود شيطان بشهاب سوزان رانده شود .\r\n\r\n\r\n","description":"","footnote":"\r\n( 1 ) بيان كرديم كه آسمان جسم مانع از نفوذ نيست بلكه فضاى ماده است و قابل نفوذ است .\r\n","page_name":" 82 ","page_number":82},
  {"content":"\r\n\r\nجواب : بسا كه آتشى از آتش ديگر نيرومندتر است و آن را نابود سازد .\r\n6 - اگر اين تير پرانى براى نبوت بوده چرا پس از وفات پيغمبر صلى اللَّه عليه و إله بجا مانده ؟\r\nجواب : براى آنكه پيغمبر خبر داد كه كهانت باطل شده و اگر بجا نميماند كهانت باز ميگشت و خبر پيغمبر دروغ ميشد .\r\n7 - اين شهابهاى پران نزديك زمين پديد شوند كه ما حركت آنها را به چشم بنگريم و اگر نزديك آسمان بود آن را نمىديديم چنانچه حركات كواكب را نمىبينيم و چون ثابت شود كه اين شهابها نزديك زمين پديدار شوند چگونه مانع رسيدن ديوها به آسمان باشند ؟\r\nجواب : دورى بعقيده ما مانع شنودن نيست ، و شايد خدا خواهد كه چون به همين جا رسند سخن فرشته‌ها را بشنوند .\r\n8 - اين ديوان اگر توانا بودند اخبار فرشته‌ها را كه نهانيست به كاهنان برسانند ، چرا اسرار مؤمنان را بكفار نميرسانند تا با كشف آن بزيانشان پردازند جواب : بسا كه خدا به آنها قدرت شنيدن غيب را از فرشته داده ولى آن را از رساندن اسرار مؤمنان بكفار عاجز كرده .\r\n9 - چرا خدا اساسا آنها را از بالا رفتن به آسمان باز نداشته تا نيازى به اين تيراندازى نباشد جواب : خدا است هر چه خواهد كند ، و هر چه اراده كند حكمراند ، اينست مختصرى از آنچه مربوط به اين بابست ( پايان ) من گويم : در پاسخ اعتراض سوم درست‌تر است كه گفت : روشن است كه براى آسمانها درها است ، فرشته‌ها از آنها بالا روند و پيغمبر ما صلى اللَّه عليه و آله و سلم و عيسى و ادريس عليهما السّلام از آن بالا رفتند بلكه اجساد انبياء و اوصياء ديگر را بنا بر قولى از\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nآن بالا برند ، و در اخبار آمده كه جن پيش از عيسى عليه السّلام تا زير عرش بالا ميرفتند و پس از بعثت او تا آسمان چهارم بالا ميرفتند ، و پس از بعثت پيغمبر صلى اللَّه عليه و آله از رفتن به آسمان بوسيله شهابها ممنوع شدند و صعود آنها يا از درهايشان بوده يا چون لطيفند در جرم آنها نفوذ ميكردند ، و مقصود از فطور كه از آسمانها نفى شده يا اينست كه شكاف و سوراخى در آنها ديده شود ، يا ويران شوند و اجزائشان بپاشد و اشكالى در آن نيست .\r\n\r\nاخبار :\r\n1 - در علل ( ج 2 ص 28 ) و در عيون ( ج 1 ص 241 ) و در خصال ( 3 ) در خبر شامى است كه از امير المؤمنين عليه السّلام پرسيد آسمانها از چه آفريده شدند ؟ فرمود : از بخار آب ، پرسيد آسمان دنيا از چيست ؟ فرمود ، از موجى خوددار ، پرسيد پهنا و درازاى اختران چند است ؟ فرمود : 12 فرسخ در 12 فرسخ ، و از رنگ هفت آسمان و نامشان پرسيد فرمود : نام آسمان دنيا رفيع است و از آبست و دود ، و نام آسمان دوم « قيدوم » است و برنگ مس ، و نام سوّم « ماروم » برنگ مس زرد ، نام چهارم « ارفلون » برنگ سيم ، و نام پنجم « هيون » ( هيفوف و هيون خ ب ) و نام ششم « عروس » و از يك دانه ياقوت سبز است و نام هفتم « عجماء » و يكدره ايست سپيد ( الخبر ) .\r\nبيان : « موج مكفوف » جسم مواج كه بقدرت خدا جريان ندارد يا آن را بسته ، و بسا كنايه از اينست كه از جسمى است لطيف كه در جايگاه خود بر قرار است ، نه فرو ريزد و نه روان گردد ، يا موجش كنايه از درخشش اخترانست در آن بنا بر اينكه جاى آنها است ، و بسا اندازه‌اى كه براى اختر داده از خردترين ستاره‌هاى كهكشانست ، زيرا ستاره‌هاى شماره شده در رصد بسيار از اين بزرگترند بلكه بجز ماه و زهره و عطارد هر كدام چند برابر زمين باشند ، برخى عرفاء رنگارنگى آسمانها را كه در اين خبر است به اختلاف نوع و طبع آنها تفسير كرده و بر عقيده فلاسفه رفته كه گويند آسمانها بيرنگند چنانچه بفهمى ان شاء اللَّه و سيد داماد - ره - اندازه اختران را تأويل غريبى كرده كه در جاى ديگرى نقل كردم\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nگرچه گفته‌هايشان خبر گمانى نيست « 1 » 2 - در تفسير على بن ابراهيم ( 373 ) بسندش كه رسول خدا صلى اللَّه عليه و إله فرمود : چون بآسمانم بردند در آسمان هفتم درياها ديدم كه از نور ميدرخشيد تا آنجا كه نزديك بود درخشش آنها ديده‌ها را بربايد ، و در آن درياها بود از ظلمت و درياها از برف كه ميلرزيدند ( الخبر ) بيان : « ترعد » يعنى ميغريدند يا ميلرزيدند .\r\n3 - در علل ( ج 1 ص 3 ) بسندش تا آنجا كه يهودى از امير المؤمنين عليه السّلام پرسيد چرا آسمان را سماء ناميدند ؟ فرمود : چون وسم آب يعنى معدن آبست ( البر ) .\r\nبيان : تفسير وسم بمعدن براى اينست كه نشانه آنست ، و شايد سماو از آن مشتق است باشتقاق كبير چون سموّ با وسم هم حروفند و آن بمعنى بلنديست يا آنكه وسم قلب شده به سمو چنانچه واژه اسم هم از سمو است 4 - در علل ( ج 2 ص 264 ) بسندش از ضحاك بن مزاحم كه سؤال شد از على عليه السّلام از طارق ؟ فرمود : زيباترين اختر آسمانست و مردمش نشناسند ، و همانا طارقش نامند چون نورش از آسمانى بآسمانى برود تا هفت آسمان و سپس برگردد تا بجاى خود رسد .\r\n5 - در احتجاج ( 138 ) از اصبغ ، گفت : ابن كواء از امير المؤمنين عليه السّلام پرسيد كهكشان در آسمانست ؟ فرمود : آن كانال و رودخانه آسمانست و امان اهل زمين است از غرق شدن ، و از آن بود كه خدا قوم نوح را بآبى تند جريان غرقه كرد ( الخبر ) بيان : « شرج » نام كهكشانست و بسا آن را بحلقه‌هاى كيسه و چمدان تشبيه كردند كه با آنهاش مىبندند ، يا برودخانه آب كه مجراى اصلى آنست چنانچه در\r\n\r\n\r\n","description":"","footnote":"\r\n( 1 ) بسا كه مقصود نيم درجه از 360 درجه مدار كوكب است كه بميليونها فرسخ ميرسد زيرا 12 فرسخ در حدود نيم درجه از مدار كره زمين است ( شرح مترجم )\r\n","page_name":" 85 ","page_number":85},
  {"content":"\r\n\r\nخبر است يا برودخانه ميان دشت ، و در قاموس ( ج 1 ص 195 ) بمعنى شكاف كمان و فرقه و كانال و بستن بقچه آمده . . . « 1 » .\r\n6 - در تفسير على بن ابراهيم ( 312 ) بسندش از امام ششم عليه السّلام در خبر ادريس كه فرموده ملك الموت است : كلفتى آسمان چهارم 500 سال راه است و فاصله‌اش تا آسمان سوّم هم 500 سال راه و همچنانست آسمان تا آسمان دوم و هر آسمانى و ميانه هر دو آسمانى چنين است ( الخبر ) .\r\n7 - در علل ( ج 2 ص 156 ) در خبر يزيد بن سلام است كه از پيغمبر صلى اللَّه عليه و إله پرسيد ، چرا اختران خرد و درشت به چشم آيند با اينكه همه در اندازه برابرند ؟\r\nفرمود : چون ميان آنها و آسمان دنيا درياهاى پر موجى است از اين رو خرد و درشت ديده شوند ، و اندازه همه يكى است ( الخبر ) .\r\nبيان : شايد مقصود سائل اينست كه چرا يك ستاره خرد و درشت ديده مىشود با اينكه در همه حال يك اندازه دارد چنانچه خورشيد و ماه در افق بزرگتر ديده ميشوند تا در بالاى سر ، چون در افق بخار زياد است و با برخورد شعاع ديد\r\n\r\n\r\n","description":"","footnote":"\r\n( 1 ) كهكشانها امروزه مهمترين نظرگاه دانشمندان فلكى است و تا آنجا معلوم شده كه مركز جهان ماده و همه پديده‌هاى اين فضاى بىنهايتند و فعل و انفعالات اساس ماده كه به پيدايش ملياردها اختر و مليونها منظومه شمسى ميگرايد از آنها است و در حقيقت كارخانه‌هاى منظومه‌سازى هستند كه ماده در آنها طوفانى مىشود و به صورت لوله‌هاى چرخنده در مىآيد و كم كم كره‌اى و اخترى ميگردد و شمارى از آنها از مركز كهكشان مربوطه صادر ميشوند و در گوشه از فضا بدور هم فراهم ميشوند و منظومه‌اى تشكيل ميدهند و امام در جواب نفرمود كهكشان در آسمانست فرمود رودخانه آسمانست يعنى چون نهريست كه همه اختران از آن به همه جاى فضاى آسمانى روانه ميشوند و سرچشمه‌ايست هميشه در كار ساختن و پرداختن و فرستادن و اين تعبير بسيار لطيف و پر معنا و معجزه آسا است ( شرح مترجم ) .\r\n","page_name":" 86 ","page_number":86},
  {"content":"\r\n\r\nبه بخار غليظ منبسط ميشوند چنانچه در علم مناظر بيان شده و بسا كه درياها كنايه از بخار باشند .\r\n8 - در تفسير على بن ابراهيم ( 554 ) بسندش تا أمير المؤمنين عليه السّلام كه فرمود : اين ستاره‌ها كه در آسمانند شهرهائى هستند مانند شهرهائى كه در زمينند و هر كدام با ستونى از نور وابسته‌اند كه درازيش در آسمان مسافت 250 سال است « 1 » .\r\nميگويم : به زودى خبر حسين بن خالد از امام رضا عليه السّلام در باب وصف ارضين بيايد .\r\n9 - در توحيد ( 204 ) بسندش از جميل گفت : از امام ششم پرسيدم در آسمان درياهائيست ؟ فرمود : آرى ، پدرانم از رسول خدا صلى اللَّه عليه و إله به من خبر دادند كه فرمود : درياها است كه ژرفاى يكيشان پانصد سال راه است ( الخبر ) .\r\n10 - در منتخب البصائر بسندش از عبد اللَّه دهقان كه از امام رضا عليه السّلام پرسيدم ميفرمود : راستى براى خدا در پشت اين آسمان يك دانه زبرجد سبز است كه آسمان از آن سبزى مىزند ، گفتم نطاق چيست ؟ گفت : حجاب ، براى خدا عزّ و جلّ در پس آن 70 هزار عالم است ، پرشماره‌تر از جن و انس و همه فلان و فلان را لعن كنند .\r\n11 - در ارشاد مفيد أبو بصير از امام پنجم ضمن حديث درازى روايت كرده كه فرمود : چون قائم عليه السّلام ظهور كند بكوفه شود ، و چهار مسجد را ويران سازد و كنگره همه مسجدها را ويران كند و آنها را هموار نمايد و خيابان بزرگ را پهن كند ، و هر پره‌اى كه بدان برآورده‌اند از ساختمانهاى اطراف همه را بردارد ، و همهء\r\n\r\n\r\n","description":"","footnote":"\r\n( 1 ) يعنى در اختران فضا آبادى و موجودات زنده وجود دارند ، در آن كره‌هاى دور دست كه بيرون از منظومه خورشيدى اين جهانست و هنوز بشر زمين بدان دست‌رسى ندارد ، و ستون نور بسا نيروى وابستگى منظومه‌هاى خورشيديست با كهكشان كه مركز آنها است ( شرح مترجم ) .\r\n","page_name":" 87 ","page_number":87},
  {"content":"\r\n\r\nمستراحها و ناودانها را از راهها براندازد ، و هر بدعتى را از ميان ببرد و هر سنت و دستور خدائى را اجراء كند و شهر قسطنطنيه و چين و كوههاى ديلم همه را بگشايد و هفت سال كه هر سالى برابر ده سال شما است در زمين بماند ، سپس هر چه خدا خواهد .\r\nگفت : گفتم : قربانت چگونه سالها طولانى شوند ؟ فرمود : خدا فلك را فرمايد تا كند شود ، و روز و سال دراز شوند ، گويد : گفتم : آنها ميگويند اگر فلك دگرگون شود تباه گردد ؟ فرمود : اين گفته زنديقان است و مسلمانان را با آن راهى نيست ، با اينكه خدا ماه را براى پيغمبرش صلى اللَّه عليه و آله و سلم شكافت ، و پيش از آن خورشيد را براى يوشع بن نون برگردانيد ، و خبر داد كه روز قيامت دراز گردد ، و چون هزار سال شماها باشد ( 344 - ارشاد مفيد ) 12 - در كتاب النجوم - از خطبه امام حسن عليه السّلام نقل كرده كه : به اين بيان اختران را وصف كرده ، سپس روان كرد در آسمان چراغها كه پرتو افكنند ، و بدانها نگهبانيش كرد و شهابش را چرخانيد ، از اخترانش درخشانهاى پرتو افكنند كه اگر پرتوشان نبود ، ديد بنده‌ها در تاريكى شب تار در امواج تاريك و درهم آن ديدى نداشتند و آنها را رهبر مردم در سفرهاشان كرد و در رفتن و آمدن بهر ديار .\r\n13 - در كتاب غارات : بسندى كه ابن كواء از امير المؤمنين پرسيد از تفسير قول خدا تعالى « و آسمان داراى حبك » فرمود : يعنى خوشرفتار ، گفت : پس كهكشان چيست ؟ فرمود : واى بر تو ، براى فهميدن بپرس نه براى رنج دادن ، اى واى بر تو از آن بپرس كه بايدت ، گفت : به خدا آنچه‌ات پرسيدم البته بايدم ، فرمود :\r\nكهكشان ، رودخانه آسمانست ، و از آن بود كه آسمان بارانى سيل آسا در زمان طوفان بر قوم نوح عليه السّلام فرو ريخت ، گفت : ميان آسمان و زمين چه اندازه است ؟\r\nفرمود : به اندازه ديد چشم و شنود ذكر خدا ، جز آن نگوئيم .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبيان : « جز آن نگوئيم » يعنى اندازه مسافت را خبر ندهيم زيرا مصلحتى ندارد براى آنها و اين است كه انديشه در امثال اين امور ممنوع است ، نه چنانست كه فلاسفه پندارند كمال نفس است و براى تحصيل سعادت جاودان بايد در آن انديشه كرد و آن را فهميد « 1 » 14 - در الغارات بسندش از ابن نباته كه پرسش شد امير المؤمنين عليه السّلام چه اندازه است ميان آسمان و زمين ؟ فرمود : كشش ديده ، و دعاى ستم رسيده ، پرسش شد ، چه اندازه است خاور و باختر ؟ فرمود : رفتار خورشيد ، و پرسش شد از كهكشان ؟ فرمود : درهاى آسمانست كه خدا آنها را بر قوم نوح گشود و سپس بست و باز نكرد ، و پرسش شد از رنگين كمانها فرمود : امان همه روى زمين است از غرق شدن چون كه آن را در آسمان نگرند ( الخبر ) بيان : بدان كه حكماء در كهكشان اختلاف دارند ، گفته شده : اثر احتراق خورشيد است كه در زمان پيشين پديد شده و اين حلقه كهكشانى را پديد آورده و بدان اعتراض شده كه اين گفته مخالف قواعد فلاسفه يونانيست كه گويند قرص خورشيد جسمى است آسمانى و حرارت ندارد و سوخته نميشود و بعلاوه فلك اثر پذير نيست و گفته‌اند : بخار دودگونى است در حلقه‌اى از هوا و اعتراض شده كه\r\n\r\n\r\n","description":"","footnote":"\r\n( 1 ) اين حديث دليل روشنى است كه ( سماء ) همان فضاى بالا است و تا هر جا ديدرس است گو اينكه بوسيله تلسكوپهاى نيرومند باشد كه تا ژرفاى ژرف فضا را ديدرس كند و همه آسمانست و حقيقت همين است نه آنكه آن حضرت نخواسته مسافت حقيقى را بيان كند زيرا جز همين حقيقتى نيست از نظر معنوى ( سماء ) مقام بلند خدا است كه فاصله آن همان دعوت خدا و ذكر او است كه در پيشگاه پروردگار شنوده مىشود گرچه همان راز گوئى باشد زيرا خدا از رگ گردن هم به بنده نزديكتر است و از اين بيان مقصود غدقن از انديشه در آفرينش و خصوص آفرينش آسمانها نيست كه خدا خردمندان را در آيات آخر سوره آل عمران بدان ستوده « و انديشه كنند در آفرينش آسمانها و زمين كه پروردگارا آنها را بيهوده نيافريدى ( شرح مترجم ) .\r\n","page_name":" 89 ","page_number":89},
  {"content":"\r\n\r\nاگر چنين بود در تابستان و زمستان بايد مختلف شود ، و گفته‌اند : ستاره‌هاى خرديست كه نزديك هم و اندر هم شده‌اند و ممتاز نميشوند در ديد آدمى و از بس در هم شدند و ريزند بمانند تيكه‌هاى ابر نمودار شدند و اين نزديكترين وجوه است بباور « 1 » .\r\n15 - در علل محمّد بن علىّ بن ابراهيم ، معنى آسمان اينست كه بالا است ، و معنى زمين اينست كه پائين است « 2 » 16 - در نهج ( ج 1 ص 318 - 319 ) فرمود : بار خدايا پروردگار سقف بلند ، و فضاى خوددار ، آنچه فرودگاه شب و روزش ساختى ، و روانگاه خورشيد و ماه و جاى رفت و آمد اختران گردنده ، و نمودى ساكنانش را گروهى از فرشته‌هايت خسته نشوند از پرستشت ، و پروردگار اين زمين كه آن را پايگاه مردم ساختى و گردشگاه خزنده‌ها و چهارپايان ، و آنچه شماره نشوند از ديدنى و ناديدنى ، و پروردگار كوههاى لنگر مانند كه آنها را ميخهاى زمين ساختى ، و پشتيبان آفريده‌ها .\r\nبيان : سقف مرفوع آسمانست ، جوّ هوا است و ميان آسمان و زمين كه بهم پيوسته است و بعضى جوّ مكفوف را هم به آسمان تفسير كرده و ظاهر اينست كه همان هواء ميان آسمان و زمين است كه محدود به آسمان شده و در دعاء آمده « و بسته هوا را به آسمان » غاض الماء : فرو كشيد و كم شد ، و آسمان فرودگاه شب و روز و خورشيد و ماه است كه در آن نهان شوند ، و اگر به هوا تفسير شود براى آنست\r\n\r\n\r\n","description":"","footnote":"\r\n( 1 ) چنانچه در پاورقى 75 بيان شد كهكشان مركز جهان ماده است و در آن تيكه‌هاى ملياردى از مه و ماده متراكم و شماره‌هاى مليونى از ستاره‌هاى نارس و رسيده وجود دارد و مادر همه اختران آسمانست كه از آن بفضاء برآيند و تاثير آن در طوفان شايد براى فشارى بوده كه به مواد مه نماى خود وارد ساخته و آنها را آب كرده و بسوى زمين سرازير شدند و طوفان را بوجود آوردند ( شرح مترجم ) .\r\n( 2 ) و اين دليل روشنى است بر تفسيرى كه براى آسمان نموديم ( شرح مترجم )\r\n","page_name":" 90 ","page_number":90},
  {"content":"\r\n\r\nكه ديدگاهش هوا است ، و گفته‌اند مقصود از جوّ هوا و فضاى ميان آسمانها است كه بوسيله آنها واداشته است و بسا همان بعد موهوم يا موجودى باشد كه جاى فلك است و محدود و مضبوط بوجود آسمانها است ، و ممكن است كه وصف فرودگاه و دنبال آن براى سقف و جوّ هر دو باشند كه بهم پيوسته‌اند و يكى شمرده شدند چون هر دو محل في الجمله محل اين آثار و اجرامند و جولانگاه اختران گردنده .\r\nابن ميثم گفته : مقصود از جوّ آسمانست و فرودگاه شب و روز است براى آنكه خورشيد را با خود به روى زمين مىآورد و شب نهان مىشود و از آن ميبرد و روز نهان مىشود ، و چون فرودگاه هر دو است ، و گفته‌اند : غيضه بمعنى بيشه است كه پر از درخت است و گويا فلك بيشه‌ايست كه در آن درخت شب و روز ميرويد ، كيدرى گفته : مغيض كنايه از كوتاه و بلند شدن شب و روز است در فصول سال بر اثر حركت خورشيد .\r\nو گفته : جو مكفوف هوا است كه آسمان مرز آنست و جوّ ميان آسمان و زمين است و چنانست كه جلوش از تجاوز بسته شده ، ابو عمرو گفته : جوّ وادى پهناور است و هر چيز گردى هم كفّه است بكسر كاف ، و مقصود هوا است كه حلقه است و گرد چون درون فلك است كه شكل كره دارد ، يا مقصود از جوّ فلك پهناور است و مكفوف يعنى كفه دار زيرا كفه كهكشان و اختران بر آنست ، يا مقصود از مكفوف چرخ سخت آفرينش و بر كنار از خلل و شكاف است ، چون « چمدان بسته » ( پايان ) .\r\nابن ميثم گفته : هر كه خواهد معنى گفته آن حضرت « ديدنى و ناديدنى » را خوب بفهمد شبانه آتشى خرد در بيابان هنگام تابستان بيافروزد ، و بنگرد چه جانوران ناشناسى از انواع جانداران عجيب الخلقه گرد آن آيند كه او و جز او آنها را نديده ، من گويم بسا مقصود از ( ناديدنى ) آن باشد كه بديد در نيايد براى ريزى آن مانند اتم ) و يا لطافتش مانند پرى و فرشته .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n17 - در نهج : از نوف بكالى كه امير المؤمنين عليه السّلام در خطبه‌اى فرمود : از آفريده‌ها كه گواه اويند ، آفرينش آسمانها است كه بيستون برپايند ، و بىتكيه‌گاه برجايند ، آنها را خواند و گردنگزار و فرمانبردار شدند ، نه سستى كردند و نه كندى ، و اگر معترف به پروردگارى و دل نهاده بفرمانش نبودند آنها را جاى عرش خود نميساخت ، و نه مسكن فرشته‌هايش ، و نه فرازگاه سخنهاى پاك و كردار خوب آفريده‌هايش ، اخترانشان را نشانه و رهنماى سرگردان در هر درّه زمين ساخت ، درهمى پرده‌هاى تاريك شب جلوگير پرتو آنها نشدند ، و سرپوشهاى سياه تيره‌گيها آنچه را از روشنى ماه در آسمانها فروزد برنگرداندند ( تا آخر خطبه ) .\r\nتوضيح : مقصود از شواهد خلق آيات بر آفريدن و نشانه‌هاى تدبير محكم او است ، يا گواهى خلق بهستى و تدبير و دانش او يا وجود انكار ناپذير آفريده‌ها است كه نشانه حكمت اويند . . . مسكن ملائكه شدند : شايد مقصود از آنها مقربانند يا بيشتر آنها زيرا دسته‌اى از آنها ساكن در هوا و زمين و آب هستند برآمدن سخن پاك و كردار خوب بوسيله بالابردن نويسنده‌ها است نامه اعمال را به آسمانها ، و اشاره دارد بقول خداى سبحان « بسويش بالا ميرود سخنهاى پاك و كردار خوب را برآورد ، 10 - الفاطر » و پذيرائيشان اشاره است بگفته خدا تعالى « سپس به آسمان توجه كرد و آن دود بود و به آن فرمود و به زمين : بيائيد بدلخواه يا ناخواه گفتند آمديم بدلخواه ، 11 - فصلت » و سخن در تأويل آيه گذشت .\r\nو گفته‌اند در اينجا منظور از اعتراف آنها بپروردگار گواهى حال ممكن است به نياز بپروردگار و پذيرش قدرتش ، و روشن است كه اگر ممكن نبود و پذيرش قدرت و تدبيرش را نداشت در آن عرشى نبود و مسكن فرشته‌ها و فرازگاه سخنان پاك و كردار نيك خلق نميشد ( پايان ) و آسمان را مخصوص طاعت نموده و نامى از زمين كه همگان او است نبرده براى اينكه ماده او پذيراتر بوده يا شرافت دارد ، و منظور از استدلال سرگردان به دره‌هاى اقطار زمين اينست كه در رفت و آمد رهنماى آنها است ، يا هر كدام بسوئى روند كه ديگرى نرود چون اختلاف\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمردم در رأى . .\r\n18 - كتاب مثنى بن وليد حناط : از أبى بصير كه پرسيد از امام ششم عليه السّلام از هفت آسمان ، فرمود : هيچ آسمانى نيست جز اينكه خلقى دارد و ميان آن و آسمان ديگر هم آفريده‌ها است تا به آسمان هفتم رسد ، گفتم : زمين‌ها فرمود : هفت است و در پنج از آن آفريده‌هاى خدا است و در دو تا جز هوا نيست .\r\n19 - در كتاب زيد نرسى است كه امام ششم فرمود : چون نگاه به آسمان كنى بگو : و دعا را ذكر كرده تا گفته : بار خدايا پروردگار سقف مرفوع و درياى خوددار ، و چرخ آكنده ، و اختران مسخر شده ، و پروردگار هور بن ايسيّه ، رحمت فرست بر محمّد و خاندان محمّد - تا آخر دعاء - گويد : گفتم : هور بن ايسيّه چيست ؟\r\nفرمود : ستاره‌ايست كم نور زير سه ستاره دنبال بنات النعش ، آن امانست از آنچه گفتم .\r\n20 - در درّ منثور ( ج 1 ص 44 ) بنقل از هفت كتاب عامّه از ابن مسعود گفت : ميان آسمان و زمين پانصد سال راه است ، و ميان دو آسمان 500 سال ، كلفتى هر آسمان و زمين هم 500 سال و ميان آسمان هفتم تا كرسى 500 سال و ميان كرسى تا آب 500 سال و عرش بر روى آب است .\r\n21 - در كافى ( 163 روضه ) بسندش از امام پنجم عليه السّلام فرمود : راستى خدا عزّ ذكره چون خواهد دولت قومى را نيست كند چرخ را فرمايد تا تند بچرخد و آن دولت باندازه‌اى شود كه او خواهد .\r\nبيان : فرمان بفلك كنايه از وسيله سازى براى نابودى دولت آنها است و بسا كه دولتها چرخى جدا داشته باشند از افلاك معروفه و تندى و كندى باعتبار آن باشد .\r\n22 - در كافى ( 394 روضه ) بسندش از جابر گفت : ما نزد امام پنجم بوديم و سلطنت بنى اميه را ذكر كردند و امام عليه السّلام فرمود : هيچ كس بر هشام به پا نشورد\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nجز اينكه كشته شود ، و فرمود : بيست سال پادشاهى كند ، گويد : ما بيتابى كرديم ، فرمود : چيست شما را ، چون خدا عزّ و جلّ خواهد سلطنت مردمى را نابود سازد بفرشته فرمايد گردش چرخ را تند كند و باندازه‌اى كه خواهد برساند ( الخبر ) 23 - توحيد مفضل گويد : امام صادق عليه السّلام فرمود : اى مفضّل بينديش در اختران و اختلاف حركتشان برخى از مركز خود جدا نشوند و گرد هم بچرخند ، و برخى آزادانه در بروج جابجا شوند و در سير خود از هم جدا باشند ، هر كدام دو گردش مختلف دارند ، يكى عمومى بهمراه چرخ بسوى مغرب ، و ديگرى ويژه خود بسوى مشرق ، مانند مورچه روى سنگ آسياب كه سنگ بسوى راست بچرخد و مورچه بسوى چپ برود و دو حركت داشته باشد يكى از خود بسوى پيش و ديگرى بناخواه او است و سنگ آسيا آن را پس ميبرد بپرس از آنها كه پندارند ستاره‌ها بى خود و بىسرپرست بدين وضع موجود درآمدند ، چرا همه بر جاى خود نيستند و چرا همه جابجا نميشوند ؟ چون سر خود بودن يكى است ، و چرا دو حركت جدا دارند با سنجش و اندازه ؟ اين خود روشن مىكند كه روش هر دو دسته بفرمان و تدبير است از روى حكمت و اندازه‌گيرى ، نه بيخودى چنانچه منكرين صانع پندارند .\r\nو اگر كسى گويد : چرا برخى ستاره‌ها ستاره ثابتند و برخى سيّار ، گوئيم اگر همه ثابت بودند ، دلالت سيّاره‌ها از نقل در هر برخى وجود نداشت ، و نميشد حوادث جهان را از نقل خورشيد و نجوم در منازل خود پيش بينى كرد ، و اگر همه سيّاره بودند منزل آنها شناخته نميشد و نشانه‌اى نداشت زيرا اسير سيارات و مواقف آنها بوسيله ستاره‌هاى ثابت كه بروج را تشكيل ميدهند شناخته مىشود ( كه گويند در برج حمل است يا ثور ) چنانچه سير مسافر در زمين را از منازل ثابت او تشخيص دهند كه بدانها گذر كند ، و اگر همه جابجا ميشدند بيك وضع نظام آنها مختل ميشد و مقاصدى كه از آنها منظور است نابود ميشد ، و بسا كس ميگفت : اين\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nيك نواختى دليل بىصانع بودن آنها است بطورى كه ما گفتيم ، و اختلاف سير و دگرگونى آنها و هدفها كه بدست ميدهند روشنتر دليلى است كه تعمّد و تدبير مدبّر در آنها حكمفرما است .\r\nبينديش در اين ستاره‌ها كه برخى از سال هويدا شوند و در برخى نهان باشند چون ثريا ، جوزاء ، و دو شعرا ، و سهيل كه اگر در همه وقت آشكار بودند مردم از آنها چيزى نمىفهميدند ، و ببرخى كارهاشان پى نميبردند ، چنانچه اكنون از طلوع نور و جوزاء ميفهمند و از نهان شدن آنها ، و پيدائى و نهانى هر يك وقتى جز وقت ديگر براى اينست كه مردم از هر كدام جداگانه سودى ببرند ، و چنانچه نهانى و آشكارى ثريا يك مصلحتى دارند ، آشكارى پيوست بنات النعش هم مصلحت ديگرى دارد ، و آن اينست كه مردم در خشكى و دريا از آن راهيابى كنند : چون هميشه چشم‌رس است و هر وقت خواهند بدان رهنمائى شوند بهر جا خواهند .\r\nو اين هر دو مصلحتجوئى و نياز برآرى است با اينكه دو گونه‌اند و در آنها مقاصد ديگرى هم هست ، و نشانه اوقات بسيارى از كارهاى زندگى هستند چون زراعت و درختكارى و سفر خشكى و دريا و پديده‌شناسى در آينده از باران و باد و گرما و سرما و بوسيله آن مسافران در بيابانهاى هراسناك و درياها در شبهاى تار راه‌نمائى شوند ، با اينكه در رفت و آمد آنها در جگرگاه آسمان و طلوع و غروبشان عبرتها است ، زيرا شتابانترين سير را دارند ، و اگر نزديك بودند سرعت آنها و پرتو فروزندهء آنها ديده ما را خيره ميكرد و مىربود چنانچه برقهاى پياپى و پريشان گاهى ديده ميشوند .\r\nو همچنان اگر مردمى زير گنبدى باشند و زنجيره‌اى از چراغها بر گرد آنها بچرخند بتندى چنان ديده‌هاشان خيره شوند كه روى بر خاك نهند ، بنگر چگونه گردش آنها را بسيار دور نموده تا بديده‌ها زيان نرسانند و آنها را دردمند كنند ، و پر شتابان كرده تا اندازه نياز به سير خود پس نيافتند و اندك پرتوى بدان اختران داده تا جاى گير پرتو ماه باشند در شبها كه ماه نيست ، و بتوان براى ضرورت\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nدر پرتو آنها شبانه راه رفت در بيابانها و اگر هيچ روشنى نبود كه رهنما باشد كسى نميتوانست راه طى كند ، بينديش در اين لطف و حكمت كه تاريكى را براى نياز بدان ، دولت و مدتى داده و در اين ميانه كمى روشنى نهاده كه نياز برآور باشد چنانچه شرح داديم .\r\nبينديش در اين چرخ با خورشيد و ماه و اخترانش و بروجش كه در جهان ميچرخد به اندازه و سنجش و اين نظام شبانه روز و چهار فصل را پياپى با انواع جاندار و گياه طبق مصالح گوناگون پديد مىآورد ، چنانچه بطور خلاصه برايت بيان كردم ، آيا بر خردمندى نهانست كه اين اندازه‌گيريهاى دقيق و درست و با حكمت از مقدّريست حكيم ؟\r\nاگر كسى گويد : اين چيزيست كه بر حسب تصادف بوجود آمده ، بايد در باره چرخ آبكشى هم كه ميگردد و درخت و زراعتى را آب ميدهد بگويد بتصادف وجود پيدا كرده و ابزار منظم آن خودبخود پيدا شده . و آيا اگر كسى چنين گويد مردم به او چه ميگويند ؟ ، و بر او انكار كنند كه يك چرخ چوبى كه با اندك تدبيرى براى اصلاح تيكه زمينى است بىصانع و مدبّر باشد ، و فرض مىشود اين چرخ اعظم كه با حكمتى وجود دارد و انديشه از آن عاجز است و همه روى زمين را با آنچه در آنست اصلاح مىكند بتصادف پديد شده و صانع و مقدّرى نداشته باشد ، اگر اين چرخ معيوب شود چنانچه ابزار صنعت و جز آن معيوب شوند ، چه چاره‌اى در نزد مردم است براى اصلاح آن .\r\nبيان : « از مركز خود جدا نشوند » بسا مقصود اينست كه حركت آنها روشن نيست مانند سيّارات يا اينكه بهم دور و نزديك نشوند مانند آنها ، يا اينكه از بروج خود بدر نروند چون بر حسب اصطلاح نقل كواكب اينست كه از برخى ببرج ديگر روند ، چنانچه مقصود از اينكه برخى آزادند همين است يعنى از برجى ببرجى ديگر ميروند بطور آشكار « اهمال يك معنى دارد » بسا مقصود اينست كه طبيعت يا دهر كه منكران خدا مؤثر در پديد شدن اشياء ميدانند يك امر بيشعور\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاست و بىاراده و ممكن نيست دو معلول مختلف از آن پديد آيد ، يا منظور اينست كه وجود دو امر منظم با حكمت پديد نگردند جز از مؤثرى حكيم و متوجه بدقائق حكمت ، يا اينكه بىنيازى از علّت و ترجيح بلا مرجح كه شما پنداريد در هر دو يكى است پس چرا يكى ثابت است و يكى سيّار و چرا وارونه نيست و معنى اول اظهر است چنانچه پوشيده نيست .\r\n« دلالتها باطل ميشدند » ظاهر است در اينكه اوضاع نجومى نشانه حوادث ميشوند « در بروج ثابته » بحسب ظاهر دلالت دارد كه انتقال بروج باعتبار برابرى با نفس شكلهاى ستاره‌هاى هر برجى است مانند شكل عقرب و ميزان نه جزئى از فلك كه اين ستاره‌ها در آن ديده ميشوند ولى ممكن است مقصود بيان حكمت كندى حركت ستاره‌ها باشد تا نشانه بودن اين اشكال براى بروج درست باشد و لو به اينكه نزديك آنها باشند نه در خود آنها ولى بعيد است .\r\n« دو شعرى » جوهرى گفته : شعرى ستاره‌ايست كه پس از جوزاء در شدت گرما طلوع مىكند و دو تا هستند يكى شعرى عبور كه در خود جوزاء است و شعرى قميصاء كه در ذراع است ، عرب پندارد هر دو خواهر ستاره سهيلند ( پايان ) . . .\r\n24 - المتهجد : در تعقيب نماز امير المؤمنين عليه السّلام : خواستارم از تو بنامت كه بدان چرخ را روان كردى و آن را نشانه‌گاه خورشيد و ماهت نمودى ، و نامت بر آن نگارش كردى .\r\n25 - درّ منثور سيوطى ( ج 1 ص 43 ) نقل از 19 كتاب خودشان از عباس بن عبد المطلب ، گفت : ما نزد پيغمبر صلى اللَّه عليه و إله بوديم فرمود : ميدانيد ميان آسمان و زمين چه اندازه است ؟ گفتيم : خدا و رسولش داناترند ، فرمود : پانصد سال راه ، و از هر آسمانى تا ديگرى 500 سال راه ، و كلفتى هر آسمانى هم 500 سال راه ، و بالاى آسمان هفتم دريائيست كه از بالا تا پائينش به اندازه ميان آسمان و زمين است سپس بالايش هشت گوزنست كه از زانو ( ران خ ب ) تا سم آنها به اندازه از آسمان تا زمين است ، و آنگه بالايش عرش است كه از بالا تا پائين به اندازه از آسمان است\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nتا زمين .\r\n26 - ( در منثور ج 1 ، ص 44 ) از چند كتاب بسندشان از ابى ذرّ كه رسول خدا صلى اللَّه عليه و إله فرمود : ميان آسمان و زمين 500 سال راه است و كلفتى هر آسمانى 500 سال راه ، و ميان هر دو آسمان 500 سال راه تا آسمان هفتم ، و زمينها هم چنين‌اند و از آسمان هفتم تا عرش مانند همه اينها است ، و اگر گورى براى يار خود بكنيد و او را در آن سرازير كنيد ، خدا را در آنجا يابيد يعنى بدان دانا است .\r\n27 - در منثور ( . . ) به چند سند ديگر از پيغمبر صلى اللَّه عليه و إله گفت : نزد او نشسته بوديم و ابرى گذشت ، فرمود : ميدانيد اين چيست ؟ گفتند : خدا و رسولش داناترند فرمود : اين غيابه است ، خدايش بمردم شهرى ميراند كه نه او را ميپرستند و نه شكر ميكنند ، ميدانيد بالايش چيست ؟ گفتند : خدا و رسولش داناترند ، فرمود : بالايش موجى است واداشته ، و سقفى نگهداشته ، ميدانيد بالاى آن چيست ؟ گفتند خدا و رسولش داناترند ، فرمود : آسمان ديگر ، ميدانيد ميانشان چه اندازه است ؟ گفتند خدا و رسولش داناترند ، فرمود : 500 سال راه تا هفت آسمان شمرد و ميان هر دو 500 سال راه .\r\nسپس فرمود : ميدانيد بالاى آنها چيست ؟ گفتند : خدا و رسولش داناترند فرمود : عرش است ، ميدانيد ميان آن دو چه اندازه است ؟ گفتند : خدا و رسولش داناترند ، فرمود : چون ميان دو آسمان ، سپس فرمود : ميدانيد اين چيست ؟ اين زمين است ، ميدانيد زير آن چيست ؟ گفتند : خدا و رسولش داناترند ، فرمود : زمين ديگر و ميان هر دو 500 سال راه تا هفت زمين برشمرد كه ميان هر دو زمين 500 سال راه است .\r\n28 - درّ منثور ( . . ) از عبد اللَّه بن عمر كه نگاهى به آسمان كرد و گفت :\r\nتبارك اللَّه . چه سپيد است ، و دومى سپيدتر است از آن و همچنان تا رسيد بهفت آسمان ، بالاى هفتم آب آفريده و عرش را بالاى آب نهاده و بالاى آسمان دنيا\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nخورشيد و ماه و ستاره‌ها و شهابهاى راننده نهاده .\r\n29 - از ابن عباس كه مردى گفت : يا رسول اللَّه اين آسمان چيست ؟ فرمود :\r\nموجى واداشته از شما ( درّ منثور ج 1 ص 44 ) 30 - ( درّ منثور . . ) از ربيع بن انس كه گفت : آسمان دنيا موجى است واداشته ، و دومى مرمرى است سپيد و سومى آهن ، و چهارم مس ، پنجم نقره ، ششم طلا ، هفتم ياقوت سرخ ، بالايش بيابانهاى نور ، و بالايش را جز خدا نداند و بر حجب فرشته‌اى گماشته بنام « ميطاطروش » .\r\n31 - ( درّ منثور . . ) از سلمان فارسى - ره - فرمود : آسمان دنيا از يك دانه زمرد سبز است بنام « رفيعا » و دوم از سيم سپيد است بنام « اذقلون » و سوّم از يك دانه ياقوت سرخ بنام « قيدوم » ، چهارم از يك درّ سفيد بنام « ماعونا » پنجم از طلاى سرخ بنام « ديقا » ششم از ياقوت زرد بنام « دفنا » هفتم از نور بنام « عربيّا » .\r\n32 - ( درّ منثور . . ) و از على عليه السّلام فرمود : نام آسمان دنيا رفيع است و نام هفتم ضراح .\r\n33 - ( در منثور . . ) و از ابن عباس است كه سيد آسمانها آنست كه عرش بر آنست و سيد زمينها آنكه شما بر آنيد .\r\n34 - ( درّ منثور . . ) شعبى گفت : ابن عباس در پاسخ پرسش جحدرى كه از او پرسيده بود آسمان چيست ؟ نوشت : آسمان از موجى است واداشته .\r\n35 - ( درّ منثور . . ) از حبه عرنى ( عوفى خ ب ) كه شنيدم على عليه السّلام يك روز سوگند مىخورد : بدان كه آسمان را از دود و آب آفريده .\r\n36 - ( درّ منثور . . ) و از كعب گفت : آسمان سپيدتر است از شير .\r\n37 - ( درّ منثور . . ) و از سفيان ثورى گفت : زير زمين يك صخره است و بما رسيده كه سبزى آسمان از آنست .\r\n38 - ( درّ منثور . . ) و از قتاده در قول خدا « ساختشان هفت آسمان » كه بر يك ديگرند و ميان هر دو آسمانى 500 سال راه است .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n39 - درّ منثور ( ج 1 ص 69 ) و از ابن جبير است كه هر قل نوشت به معاويه و گفت : اگر در ميان آنان چيزى از نبوت بجا مانده است به من پاسخ دهند از آنچه ميپرسم ، و نوشت و پرسيد از كهكشان ، و از رنگين كمان ، و از جايى كه جز يك ساعت خورشيد بر آن نتابيده است ، گويد : چون نامه بمعاويه رسيد بهمراه پيك گفت : گمان نميكردم كه تا امروز كسى اين پرسش را از من بكند ، كى ميتواند پاسخ آن را بدهد ؟ گفتند : ابن عباس ، معاويه نامه را پيچيد و نزد ابن عباس فرستاد و او در جواب نوشت : اما رنگين كمان امان مردم زمين است از غرق ، و كهكشان در آسمانست كه از آن شكافته و اما آنجا كه جز يك ساعت آفتاب بر آن نتابيده دريائيست كه براى بنى اسرائيل باز شد تا از آن گذشتند .\r\n40 - ( درّ منثور ج 4 ص 317 ) از ابى صالح در تفسير قول خدا « هر دو بسته بودند و آنها را گشوديم » فرمود : يك آسمان بود و گشوده شد و هفت آسمان شد ، و يك زمين بود از آن هفت زمين برگشاد .\r\n41 - ( درّمنثور . . ) و از حسن و قتاده هر دو با هم بسته بودند و خدا با اين هوا ميان آنها را جدا كرد .\r\n42 - ( درّ منثور . . ) و از ابن جبير كه آسمانها و زمينها بسته بودند و بهم چسبيده و چون خدا آسمان را بالا برد و دورش كرد از زمين گويا آن را گشود كه خدا ياد كرده است .\r\n43 - ( درّ منثور . . ) و از ابن عباس در تفسير قول خدا « سوگند به آسمان ذات حبك » گفت : مقصود زيبائى و استوارى آنست .\r\n44 - و باز از او روايت است كه مقصود : داراى خرمى و زيبائى است و اينكه ساختمانش چون تگرگ بهم پيوسته است .\r\n45 - ( درّ منثور . . ) در روايت ديگريست از او كه راهها دارد و خلق نيكو .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n46 - ( . . ج 6 ص 112 ) و از على عليه الصلاة و السّلام است كه آن آسمان هفتم است .\r\n47 - ( . . . . ) خوش آفرينش و آراسته باخترانست .\r\n48 - ( . . ج 6 ص 134 ) از ابى الطفيل است كه ابن كوّاء از امير المؤمنين على عليه السّلام پرسيد از كهكشان فرمود : آن درخت ( رودخانه ظ ) آسمانست ، و آسمان از آن آبى سيل آسا فرو ريخت و سپس اين آيه را خواند كه « گشوديم آسمان را بآبى سيل آسا » .\r\n49 - ( . . ج 6 ص 264 ) از ابن عباس در تفسير قول خدا « اندازه‌اش پنجاه هزار سال است ، 4 - المعارج ) گفت نهايت امر او از فروترين زمينها تا بالاى هفت آسمان 50 هزار سال است ، و روز هزار سال به اين معنا است كه فرمانش از آسمان به زمين آيد و از زمين به آسمان برآيد در يك روز ، و اين خودش مسافت هزار سال است زيرا ميان آسمان و زمين 500 سال راه است .\r\n50 - ( . . . . ) و نيز از او است كه كلفتى هر زمينى 500 سال راه است ، و ميان هر زمين و زمين ديگر 500 سال و ميان دو آسمان 500 سال و كلفتى هر آسمان 500 سال ، و اين مىشود 14 هزار سال ، و ميان آسمان و عرش 36 هزار سال و اينست معنى قول خدا « در روزى كه 50 هزار سال است » .\r\n51 - ( . . . . ) و از وهب است كه اندازه از فروترين زمين تا عرش 50 هزار سال است .\r\n52 - ( درّ منثور ج 6 ص 268 ) و از حسن در تفسير قول خدا « هفت آسمان برابر » گفت بالاى يك ديگرند هر آسمان و زمينى خلق است و امر .\r\n53 - ( . . ج 6 ص 297 ) از ابى ذر است كه رسول خدا صلى اللَّه عليه و آله و سلم «   هَلْ أَتى عَلَى الْإِنْسانِ   » را تا پايان خواند ، سپس فرمود : راستى من بينم آنچه را شما نه بينيد من شنوم آنچه شما نشنويد ، آسمان سنگين است و سزدش كه سنگين باشد ، در آن جاى چهار انگشت نيست جز آنكه فرشته‌اى در آن سر به سجده دارد ، به خدا\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاگر آنچه ميدانم ميدانستيد كم خنديديد و پر گريستيد ، و با زنان هم بستر نشديد و كام گيريد ، و به تپه‌ها بر آمديد و به خدا عز و جل پناهنده شديد .\r\n54 - ( . . . ص 118 ) و از على عليه السّلام فرمود : سقف مرفوع آسمانست و بحر مسجور دريائى در آسمان زير عرش .\r\n55 - ( . . . ص 320 ) از على عليه السّلام در تفسير قول خدا « نه ، نه ، سوگند به خنّس » فرمود : آنها اخترانند كه شب نمايانند و روز نهان و ديده نشوند .\r\n56 - ( . . . ص 320 ) و از على عليه السّلام كه در تفسير قول خدا « نه ، نه ، سوگند به خنّس » فرمود : پنج ستاره‌اند زحل ، عطارد ، مشترى ، بهرام ، زهره ، و نيست ستاره‌اى كه كهكشان را پيمايد جز اينها .\r\n57 - ( . . . ) و از ابن عباس است كه : خنس ستاره‌هايند روان پيمايند كهكشان را بمانند اسب .\r\n58 - ( . . . ) و از ابن عباس در قول خدا   بِالْخُنَّسِ الْجَوارِ الْكُنَّسِ   گفت هفت اخترند : زحل ، بهرام ، عطارد ، مشترى ، زهره ، خورشيد و ماه ، خنوس آنها برگشت آنها به روى زمين و كنوسشان نهانى آنها است در روز « 1 » .\r\n59 - ( . . . ص 331 ) و از أعمش است كه شاگردان عبد اللَّه در تفسير قول خدا   وَ السَّماءِ ذاتِ الْبُرُوجِ   ميگفتند يعنى آسمان داراى كاخها .\r\n60 - ( . . . ) أبى صالح گفته : «   ذاتِ الْبُرُوجِ   » ستاره‌هاى بزرگند .\r\n61 - ( . . . ) و از جابر بن عبد اللَّه كه پرسش شد پيغمبر صلى اللَّه عليه و إله از سماء ذات البروج در پاسخ فرمود : ستاره‌ها و پرسش شد از اينكه « آنكه نهاده در آسمانها بروج » فرمود : بروج ستاره‌ها هستند ، گفته شد : بروج مشيده چيست ؟ فرمود :\r\nكاخها .\r\n62 - ( . . . ) و از قتاده در قول خدا   وَ السَّماءِ ذاتِ الْبُرُوجِ   گفت بروج\r\n\r\n\r\n","description":"","footnote":"\r\n( 1 ) ممكن است واو در «  وَ الشَّمْسَ وَ الْقَمَرَ  » معيت باشد و آنها در حكم خنس نباشد يا ضمير خنوسها به همان پنج اول برگردد بر سبيل استخدام\r\n","page_name":" 102 ","page_number":102},
  {"content":"\r\n\r\nستاره‌هاى آنست و « يوم موعود » روز قيامت است و « شاهد و مشهود » دو روز معظم خدا در دنيا ، بما باز ميگفتند كه « شاهد » روز قيامت است ، و مشهود :\r\nروز عرفه .\r\n63 - ( . . . . ) و از حسن در تفسير قول خدا   وَ السَّماءِ ذاتِ الْبُرُوجِ   گفت : زيور شده بآفرينش خوب ، و سپس بستاره‌ها ، و در « يوم موعود » گفت :\r\nروز قيامت است .\r\n64 - ( . . . . ) و از مجاهد «   وَ السَّماءِ ذاتِ الْبُرُوجِ   » گفت : داراى ستاره‌ها در « شاهد و مشهود » گفت شاهد آدميزاده است و مشهود روز قيامت .\r\n\r\nيك فائده : [ در بارهء ابعاد ستارگان و سيارات 
  ]\r\nدانشمندان هيئت ابعاد « 1 » را چنين گفته‌اند :\r\nدورى سطح زيرين فلك قمر از مركز عالم 41936 فرسخ ، دورى سطح زيرينش كه چسبيده بسطح زيرين فلك عطارد است به گمان آنها 85703 فرسخ ، دورى سطح زيرين فلك زهره 275380 فرسخ ، دورى سطح زيرين فلك خورشيد ، 40934 + 18 و دورى سطح زيرين فلك مريخ 1027934 ، و دورى سطح زيرين فلك مشترى 4770672 فرسخ ، و دورى سطح زيرين فلك زحل 23991215 فرسخ و دورى سطح زيرين فلك ثوابت 33509188 فرسخ ، و دورى سطح زيرين فلك اعلى 33524609 ، و دورى سطح زيرين آن را جز خدا تبارك و تعالى و كسى كه به او وحى كند نداند .\r\n\r\n\r\n","description":"","footnote":"\r\n( 1 ) ابعاد در هيئت جديد ، قطر ماه 579 فرسخ و جرمش 7 / 1 * 7 / 1 جرم زمين قطر عطارد 805 فرسخ ، و جرمش 24 / 1 زمين قطر زهره 2016 فرسخ ، و جرمش 10 / 9 جرم زمين ، قطر مريخ 1200 فرسخ ، و جرمش 1300 برابر زمين ، قطر مشترى 11500 فرسخ ، و جرمش 1300 برابر زمين و آن بزرگترين سياره است ، قطر زحل 10000 فرسخ ، و جرمش 950 برابر زمين همه اينها تقريبى است ، و چون در اين حسابها مسامحه مىشود ، در تعيين اندازه اختلاف بسيار است ، و شماره‌هاى ديگرى هم جز آنچه بيان شد گفته‌اند ( از پاورقى ص 110 ) .\r\n","page_name":" 103 ","page_number":103},
  {"content":"\r\n\r\nو گفته‌اند : قطر ماه 731 فرسخ است و جرمش 7 / 1 * 6 / 1 از جرم زمين و گفته‌اند : 39 / 1 آنست قطر عطارد 109 فرسخ ، و جرمش 12769 / 1 جرم زمين قطر زهره 965 فرسخ و جرمش 3 / 1 * 9 / 1 جرم زمين و گفته‌اند : 37 / 1 جرم زمين است ، قطر خورشيد 17538 فرسخ و جرمش 328 برابر جرم زمين و گفته شده 166 برابر ، قطر مريخ 3795 فرسخ ، و جرمش 3 برابر جرم زمين و گفته شده 2 / 1 1 آنست ، قطر مشترى 14596 فرسخ ، و جرمش 188 برابر زمين و گفته شده 4 / 1 82 آنست ، قطر زحل 14435 فرسخ ، و جرمش 182 برابر زمين و گفته شده 77 برابر .\r\nستاره‌هاى رصد نشده را جز خدا تعالى و حججش ندانند و آنچه رصد شدند 1022 ستاره است كه بزرگترشان را « نود و هشت و يك ششم » برابر زمين دانسته‌اند و خردتر را 23 برابر زمين و آنها را شش پايه نمودند كه هر پايه يك ششم قطر از پايه بالا كمتر است ، در پايه نخست بزرگتر 15 اختر دارد ، دوم 45 ، و سوم 208 و چهارم 474 ، و پنجم 217 ، و ششم 49 ، و 14 اختر هم درون پايه‌اند ، نه كم نور بنام تيره ، و پنج ابرى كه گويا تيكه ابرند ، و بسا سه تا بر آنها فزوده شود بنام « صفيره » .\r\nسپس صورتهائى براى شناساندن اختران توهم كرده‌اند ، كه اين اختران در ميان آنند يا بر خطوط تصويرى آن يا نزديك بدان ، و آنها 48 صورتند 21 در شمال ، 12 بر منطقه كه صورتهاى بروج مشهوره‌اند ( حمل و ثور - تا آخر - و 15 در جنوب ، اينست آنچه گفته‌اند و از قواعد خود درآورده‌اند ، و خدا تعالى حقائق امور را ميداند .\r\nو برخى از آنها گفته‌اند : تا كسى بگويد 1 سطح زيرين فلك أعظم 1732 فرسخ طى مىكند ، پس خدا ميداند كه سطح زيرينش چه اندازه طى مىكند ، اين\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nشتابانترين حركات است ، و از مشرق است بسوى مغرب ، و در يك شبانه روز تقريباً دورى ميگردد ، و دو قطبش را دو قطب جهان نامند و منطقه‌اش را معدّل النهار كه جهان را به دو نيمه شمالى و جنوبى بخش مىكند .\r\nو دائره‌هاى كوچك و برابر كه از هر نقطه در دو سويش رسم شود مدارات يوميه نام دارند ، و حركات ديگر همه از مغربند بسوى مشرق كه مخصوص به ستاره‌هايند و به ترتيب بروج ( از حمل بثور و از آن بجوزا - تا آخر - ) و كندتر همه حركت ثوابت است كه ممثّل همه افلاك بهمراه آنند و در هر 25200 يك چرخ مىزند ، و در هر سال ده فرسخ و تا 50 سال حركت آنها احساس نميشود و واقف به نظر مىآيند ، و دو قطبش را دو قطب بروج ميخوانند و منطقه‌اش ، منطقه البروج كه معدل النهار را در دو نقطه اعتدال بهارى و پائيزى قطع مىكند و دورترين اجزائش را بدان نقطه انقلاب تابستانى و زمستانى گويند و نهايت اين دورى منطقة البروج را از معدل ميل كلى گفته‌اند و طبق رصد نو 23 درجه و 30 دقيقه است ، و با اين چهار نقطه ( 2 اعتدال و 2 انقلاب ) منطقة البروج چهار بخش مىشود كه خورشيد در هر فصلى يكى از آنها را طى مىكند .\r\nو مدارات خرد موازى دارد مانند دائره معدل كه آنها را مدارات عرض خوانند ، و در هر بخشى از اين چهار بخش دو نقطه فرض شده كه آن را به سه بخش برابر كنند و 12 برج پديد گردد كه حمل و ثور و جوزاء بهارى باشند ، و سرطان و اسد و سنبله تابستانى ، و ميزان و عقرب و قوس پائيزى ، و جدى و دلو و عقرب زمستانى و با حركت خاصه خورشيد در اين بروج چهار فصل هر سال پديد آيند .\r\nو ماه در هر « بيست و هفت روز و يك سوم » تقريباً همه اين بروج را ميچرخد و عطارد و زهره تقريباً در يك سال ، و مريخ در يك سال و ده ماه و 21 روز و 22 ساعت و 50 دقيقه ، و مشترى در 11 سال و 2 ماه و 13 روز و 11 ساعت و نه دقيقه و محقق طوسى - ره - گفته در 12 سال تقريباً ، و زحل در 30 سال ، بخورشيد و ماه\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nنيران گويند ، و بزحل و مشترى علويان ، و بعطارد و زهره ، سفليّان ، مشترى و زهره را دو سعد خوانند ، و زحل و مريخ را دو نحس .\r\nسپس حكماء قديم گفته‌اند : هر كدام از افلاك سبعه سيّاره افلاك جزء دارند در درون خود جدا از آن فلك كلّ با حركتى جز حركت آن براى اينكه حركت اين كواكب گاهى بسيار تند است و گاهى كند و گاهى ميانه و گاهى راستا و گاهى متوقّف و گاهى در برگشت ، بعضى دور نقطه‌اى جز مركز زمين حركت متشابه دارند يعنى در ازمنه برابر ، زاويه‌هاى برابر و كمانه‌هاى برابر طى ميكنند ، و گاهى بدان نزديكند و گاهى دور و اختلافات ديگر هم دارند كه بايد ناشى از تعدد افلاك آنها باشد براى فلك خورشيد يك فلك جزء ثابت كرده‌اند گرد زمين كه مركزى بيرون از مركز عالم دارد و بسوى فلك كلى ميل دارد كه سطح بالايش با سطح فلك كلى در يك نقطه چسبيده است بنام اوج و سطح زيرينش با سطح زيرين فلك كلى در يك نقطه چسبيده است بنام حضيض و بدين سبب از فلك كلى دو تيكه هلالى جدا ميشوند كه نهايت كلفتى آن دو برابر فاصله دو مركز است و يكى حاوى فلك خارج مركز است و ديگرى درون آنست و محوى حاوى از سمت اوج نازك است و از سمت حضيض كلفت و محوى برعكس و هر دو را متمم خوانند و جرم خورشيد ، در كلفتى خارج مركز جايگير است در نيمه ميان دو قطب و چسبيده به دو سطح آنست در دو نقطه زير و بالا .\r\nو افلاك كواكب علويه و زهره همه به همين صورتند جز اينكه تدوير دارند كه در توى خارج مركز آنها قرار دارد مانند همان خارج مركز خورشيد و در دو نقطه با فلك خود بهم چسبيده‌اند ، و فلك قمر همچنين است جز اينكه او را فلك ديگريست كه مركزش مركز عالم است و محيط به همه افلاك ديگر او است بنام ( جو زهر ) و اما عطارد مركز فلك توى خارج مركزش جز مركز عالم است و آن را مدير\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nخوانند و آن در كلفتى فلك كل آنست كه مركزش مركز عالم است و او را دو خارج مركز باشد و دو اوج و دو حضيض و چهار متمم ، افلاك كلى را ممثل خوانند كه با منطقة البروج هم مركز و هم حركت و هم منطقه و هم قطبند ، و خارج مركزها را همه حامل نامند جز مدير عطارد ، و دورترين بعد تدويرها را ذروه نامند ، و نزديكتر را حضيض .\r\nاينست آنچه قدماء گفته‌اند در اينجا ، ولى متأخرين افلاك جزئيه ديگر قائلند براى حل مشكلات اين فن كه ما آنها را ذكر نكرديم و متعرض جهات حركات اين افلاك و اندازه آنها و قطبها و دوائر آنها نشديم و هم منطقه‌هاى آنها كه در كتب أهل هيئت مذكور است چون مناسب اين كتاب نيست ، و هر آنچه گفته‌اند بر پايه توهمات و خيال است براى درست كردن حركات كواكب و در بسيارى از آنها هم باز سرگردان مانده‌اند و حقيقت آنها را جز آفريننده آنها و كسانى كه خدا علمش را به آنها داده از انبياء و اوصياء ندانند .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nباب نهم در خورشيد و ماه و احوال و صفات آنها و در شب و روز و آنچه بدانها وابسته است\r\n\r\nآيات :\r\n1 - البقره : ( 192 ) تو را پرسند از ماه‌هاى نو بگو وقت مردمند و وقت حجّ .\r\n2 - آل عمران ( 27 ) درآرى شب را در روز و درآرى روز را در شب 3 - الانعام ( 96 ) شكافنده بامداد كه شب را آرامش ساخت و خورشيد و ماه را حساب‌گر ، اينست تقدير عزيز حكيم .\r\n4 - الاعراف ( 54 ) فروگيرد شب روز را كه شتابان بدنبال او است ، و خورشيد و ماه و اختران مسخرند بفرمانش 5 - يونس : ( 5 - 6 ) او است كه خورشيد را درخشان ساخته و ماه را روشن و مقدر نموده او را منازلى تا بدانيد شماره سالها و حساب را نيافريده خدا آنها را جز درست ، شرح ميدهد آيات را براى مردمى كه ميدانند راستى در رفت و آمد شب و روز و آنچه خدا در آسمانها و زمين آفريده نشانه‌ها است براى مردمى كه پرهيزكارند 67 او است كه شب را براى آرامش ساخت و روز را براى ديد شما\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nراستى در اين نشانه‌ها است براى مردمى كه ميشنوند .\r\n6 - الرعد ( 2 و 3 ) و مسخر كرد خورشيد و ماه را هر كدام روانند تا سر رسيد نامبرده - تا فرمايد - فرو گيرد شب روز را .\r\n7 - ابراهيم ( 33 ) و مسخر كرد براى شما خورشيد و ماه را پيوسته و مسخر كرد برايتان شب و روز را .\r\n8 - النحل ( 12 ) و مسخر كرد برايتان شب و روز را و خورشيد و ماه را ، و اختران بفرمانش مسخرند ، راستى در آن نشانه‌ها است براى مردمى كه بينديشند .\r\n9 - الاسراء ( 12 ) و ساختيم شب و روز را دو نشانه و محو كرديم نشانه شب را و نشانه روز را بيناكننده نموديم تا بجوئيد از فضل پروردگارتان و بدانيد شماره سالها را و حساب را و هر چيزى را به خوبى شرح داديم .\r\n10 - الكهف ( 86 - 90 ) تا رسيد بفرودگاه خورشيد و يافت كه فرو مىشود در چشمه‌اى گل آلود و يافت نزد آن مردمى را - تا گويد - تا رسيد بجاى برآمدن خورشيد و يافت كه بر مردمى برآيد كه در برابرش بر ايشان پرده‌اى نساختيم .\r\n11 - الأنبياء ( 33 ) و او است كه آفريد شب و روز و خورشيد و ماه را همه در چرخى ميگردند .\r\n12 - الحج ( 61 ) آن بدانست كه خدا فرو برد شب را در روز و فرو برد روز را در شب ، و راستى خدا شنوا و بينا است .\r\n13 - المؤمنون ( 80 ) و از او است رفت و آمد شب و روز آيا نينديشيد ؟ 14 - النور ( 44 ) ميگرداند خدا شب و روز را راستى در آن عبرتيست براى ديده‌وران .\r\n15 - الفرقان ( 45 - 47 ) ننگرى كه پروردگارت چگونه سايه را بكشد\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nو اگر خواهد او را بر جاى دارد سپس خورشيد را دليل آن ساختيم سپس آن را بر گرفتيم اندكى و او است كه شب را جامه نموده و خواب را آسودگى و روز را انگيزش و فرموده است : مبارك باد آنكه در آسمان برجها ساخت و در آنها چراغ و ماه تابان نهاد - و او است كه شب و روز را دنبال هم آورد براى آن كس كه يادآورى خواهد يا شكرگزارى جويد .\r\n16 - النمل ( 63 ) آيا كيست كه رهبرى كند شما را در تاريكيهاى خشكى و دريا ، و فرمود : آيا ننگرند كه ما شب را ساختيم تا در آن بيارامند و روز را تا بيناگر آنها باشد ، راستى در اين نشانه‌ها است براى مردمى كه باور دارند .\r\n17 - القصص ( 71 - 73 ) بگو : ميدانيد كه اگر خدا شب را براى شما تا قيامت پايدار سازد كيست جز او كه براى شما روشنى آرد آيا نشنويد بگو : ميدانيد كه اگر خدا روز را تا قيامت برپا دارد كيست معبودى جز خدا كه براى شما شب آرد تا آسايش كنيد آيا ننگريد و از مهرش شب و روز را برايتان ساخت تا بياراميد در آن و بجوئيد از فضل او و شايد شكر كنيد .\r\n18 - العنكبوت ( 41 ) و اگر بپرسيشان كى آفريده آسمانها و زمين و مسخر كرده خورشيد و ماه را البته گويند خدا پس از كجا دروغ پردازند .\r\n19 - الروم ( 23 ) و از آيات او است خواب شما در شب و جويائى شما در روز از فضل او .\r\n20 - لقمان ( 29 ) نبينى خدا فرو برد شب را در روز و فرو برد روز را در شب و مسخر دارد خورشيد و ماه را هر كدام روانند تا مدّتى نامبرده و راستى خدا بدان چه كنيد آگاه است .\r\n21 - فاطر ( 13 ) فرو برد شب را در روز و فرو برد روز را در شب و مسخر دارد خورشيد و ماه را هر كدام روانند تا مدّتى نامبرده ، آنست پروردگار شما كه پادشاهى دارد .\r\n22 - يس ( 37 ) و نشانه‌ايست براى شما شب كه برآوريم از آن روز را و\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nناگاه شما در تاريكى شويد و خورشيد روانست براى قرارگاه خود آنست تقدير عزيز دانا و براى ماه منزلها مقدر نموديم تا برگشت چون شاخه قديم نخل خرما نه خورشيد را رسد كه دريابد ماه را و نه شب پيش افتد از روز ، و هر كدام در چرخى شنا كنند .\r\n23 - و الصافات ( 5 ) و پروردگار مشرقها .\r\n24 - الزمر ( 5 ) آفريد آسمانها را و زمين را براستى برآيد شب بر روز و برآيد روز بر شب و مسخر كرد خورشيد و ماه را هر كدام روانند تا مدتى نامبرده و او است عزيز و پر آمرزنده .\r\n25 - المؤمن ( 61 ) خدا است كه شب را براى شما ساخت تا در آن بياراميد و روز را بيناگر نمود راستى خدا فضيلت بخش است بر مردم ولى بيشتر مردم شكر نگزارند .\r\n26 - السجده ( 27 ) از آيات او است شب و روز و خورشيد و ماه سجده نكنيد براى خورشيد و ماه و سجده كنيد براى آنكه آنها را آفريد اگر شما تنها او را ميپرستيد .\r\n27 - الرحمن ( 5 ) خورشيد و ماه براى حسابند و فرمود : پروردگار دو مشرق و پروردگار دو مغرب ، بكدام نعمت پروردگارتان دروغ شماريد .\r\n28 - الحديد ( 6 ) فرو برد شب را در روز و فرو برد روز را در شب .\r\n29 - المعارج ( 40 ) نه نه ، سوگند بپروردگار مشرقها و مغربها .\r\n30 - نوح ( 16 ) و نهاد ماه را در آنها روشنى و نهاد خورشيد را چراغ فروزان .\r\n31 - المدثر ( 32 - 35 ) نه هرگز ، سوگند به ماه و بشب كه برگردد و بامداد كه برآيد و راستى كه آن يكى از بزرگتر پديده‌ها است .\r\n32 - النبأ ( 9 - 13 ) و نموديم خوابتان را آسايش و نموديم شب را جامه\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nو نموديم روز را معاش و ساختيم بر فراز شما هفت آسمان سخت و نهاديم چراغى فروزان .\r\n33 - التكوير ( 1 - 18 ) چون كه خورشيد تيره گردد * و چون كه اختران تار شوند - تا فرموده - سوگند بشب چون تاريكيش شود برود * و به بامداد چون بدمد .\r\n34 - الفجر ( 1 - 3 ) سوگند بسپيده‌دم و شبان دهگانه * و بشفع و وتر و بشب چون در گذر است .\r\n35 - الشمس ( 1 - 4 ) سوگند به خورشيد و تابشش * و به ماه كه دنبالش باشد * و بروز چون جلوه كند * و بشب چون فرو گيرد .\r\n36 - الضحى ( 1 ) سوگند به نيم روز و شب كه چون پرده آويخت .\r\n37 - الفلق ( بگو پناه برم به پروردگار سپيده‌دم * از شر هر آنچه آفريده * و از شرّ تاريك‌رو چون فرو شود ) .\r\n\r\nتفسير :\r\n« و پرسندت از ماه‌هاى نو » بيضاوى ( در ج 1 ص 140 ) تفسيرش گفته : معاذ بن جبل و ثعلبة بن غنم از او پرسيدند ، چرا ماه نو مانند رشته‌اى باريك برآيد سپس بفزايد تا تمام گردد و باز پيوسته بكاهد تا چون آغاز باز آيد ، و نازل شد « براى وقت‌شناسى مردم و براى حج » آنها از حكمت اختلاف حال ماه پرسيدند و خدا پاسخ داد حكمت روشن آن رعايت وقت‌شناسى مردم و رعايت وقت اداء و يا قضاء حج است و در ( ج 1 ص 200 ) در تفسير ( فرو برى شب را در روز ) گفته فرو بردن شب و روز در يك ديگر باينست كه دنبال همند يا فزون و كم شوند .\r\nو در ( ج 1 ص 392 ) گفته : در «  فالِقُ الْإِصْباحِ  » يعنى شكافنده عمود سپيده از تاريكى شب يا از روشنى روز شكافنده تاريكى بامداد . . . « و شب را آرامش ساخت » كه از رنج روز در آن بآسايش شوند يا مردم بمسكن خود روند و اين كار پيوسته باشد در هر زمانى ، و خورشيد و ماه را دوره دوره گردش داد تا وقت را شمار كنند و اندازه آنها را مضبوط نمود و در قول خدا  يُغْشِي اللَّيْلَ النَّهارَ  در ( ج 1 ص 325 )\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nگفته : يعنى بپوشاندش به دو و وارونه‌اش را نگفته چون معلوم است يا از خود لفظ برآيد باختلاف قرائت . . . ( پايان ) .\r\nرازى در ( ج 4 ص 338 ) تفسيرش گفته : در قول خدا «  يَطْلُبُهُ حَثِيثاً  او را دنبال كند شتابان » بدان كه خدا اين حركت را به سرعت وصف كرده و آن را سزد زيرا دنبال هم بودن شب و روز همانا به حركت فلك اعظم است و اين تندترين حركات و سخت‌ترين آنها است ، و بررسيهاي موجودات گفته‌اند : چون آدمى بتندي تمام بدود تا يك گام بردارد و بنهد فلك أعظم 3 هزار ميل راه رود و بنا بر اين حركت او در نهايت شتاب و شدّت است ، و براى اين خدا فرمود « شتابانه بدنبال او است » « 1 » و در آن نكته سنجيها است .\r\n1 - خورشيد خودش يك حركتى دارد در يك سال تمام كه سال خورشيدي از آنست و حركتى ديگر دارد بوسيله فلك أعظم كه در يك شبانه روز بچرخد ، چون اين را دانستى گوئيم شب و روز زائيده حركت خود خورشيد نيستند بلكه از حركت بلندترين آسمان هستند بنام عرش ، و براى همين چون عرش را ذكر كرد كه « سپس استوار شد بر عرش » بدان وابست كه « بپوشاند شب روز را » تا آگهى دهد كه شب و روز از حركت عرشند نه حركت خورشيد و ماه .\r\n2 - چون خدا كيفيت آفرينش آسمانها را شرح داد فرمود « انجام دادشان هفت آسمان در دو روز و وحى كرد در هر آسمانى فرمانش را » و اين دليل است كه خدا هر كدام را مخصوص بيك لطيفه ربانيه از عالم امر مخصوص نمود و آن اشاره است باينكه هر چه جز خدا يا از عالم خلق است و يا از عالم امر ، آنچه از عالم خلق است بمعنى تقدير جسم است و جسمانى و اندازه معين دارد ، و هر چه بىحجم و اندازه است از عالم ارواح و عالم امر است و اين دليل است كه هر جرم فلكى و همه اختران عالم خلق مخصوص بفرشته‌اى هستند از عالم امر ، و اخبار صحيحه هم بر آن دلالت دارند چون\r\n\r\n\r\n","description":"","footnote":"\r\n( 1 ) اين بفرضيه هيئت بطلميوسى است و برأى فيثاغورس و پيروانش و هيئت جديد شب و روز از حركت وضعى زمين باشند ( از صفحه 120 )\r\n","page_name":" 113 ","page_number":113},
  {"content":"\r\n\r\nاخبارى كه گويند خدا فرشته‌ها دارد كه خورشيد و ماه را ميچرخاند نزد طلوع و غروب ، و همچنان اختران ديگر را ، و نيز قول خداى سبحان « و برميدارند عرش پروردگارت را آن روز بالاى خود هشتا » اشاره است كه فرشته‌هاى حافظ عرش هشتند و با دقت نظر گوئى عالم خلق مسخر خدايند ، و عالم امر بتدبير خدايند ، و روحانيات بتقدير او بر جسمانيات تسلّط دارند و از اين رو فرمود : « هلا از آن او است خلق و امر » .\r\nسپس مسخر بودن خورشيد و ماه و اختران بفرمان او چند وجه دارد :\r\nيكم - دليل آورديم كه همه جسمها مانندند و چون چنين باشند اختصاص جسم خورشيد بدين روشنى خاص و تابنده‌گى خيره‌آور و گرمى سخت و تدبير عجيب در عالم علوى و سفلى بايد بتدبير خداى حكيم توانا باشد كه اين اوصاف را خاص او ساخته و جسم هر كدام از كواكب و نور داران در پذيرش اين نيروها و خواص مسخّر آن مدبّر حكيم باشند .\r\n2 - هر كدام از اختران ثابت و سيّار حركت كندى دارند از مغرب بمشرق و حركت تندى بر عكس بدنبال حركت فلك أعظم و خدا بدان نيروئى بيش از ديگر افلاك داده و آن را مسلّط بر چرخاندن همه آنها كرده به زور از مشرق به مغرب و همه مسخر آنند . گويم : سپس وجوه بىفائده ديگر آورده و همين هم كه از او نقل شد مخالف اصول مسلمانانست و مورد اعتراضاتى روشن بر متدبّران « او است كه خورشيد را تابان ساخته » بيضاوى در ( ج 1 ص 529 ) تفسيرش گفته : ضوء روشنى ذاتيست و نور كسبى و خدا آگهى نموده است كه خورشيد خودش درخشان آفريده شده و ماه از آن روشنى گيرد ، و هر كدام را منازلى است يا خصوص قمر را منازلى است چون تند رو و چشم‌رس است ، و موضوع احكام شرع است كه فرمود :\r\n« تا بدانيد شماره سالها و حسابها را » يعنى حساب اوقات ماهها و معاملات خود را . . .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n« راستى كه در اختلاف شب و روز » يعنى بدنبال هم بودن آنها يا كم و فزونى آنها را در چهار فصل « و آنچه خدا در آسمانها و زمين آفريده » از اختران و فرشتگان و مواليد و انواع روزى و نعمت « البته نشانه‌ها است » بر وجود صانع تعالى و علم و قدرتش و حكمتش و لطف و رحمتش . . . « و مسخر كرد خورشيد و ماه را » .\r\nرازى در ( ج 5 ص 261 ) تفسيرش گفته : در اين سخن دو نوع دليل است :\r\n1 - دليل بر وجود صانع قادر از حركات اين اجرام ، زيرا جسمها يكسانند و اختصاص آنها به حركت پيوسته مؤثرى ميخواهد و بعلاوه هر كدام كيفيتى از تندى و كندى دارند و آن هم مؤثرى ميخواهد ، و باز اندازهء مخصوص اين حركات كه دوره‌ها و بازگشت هر كدام برابر باشد شگفت آور است و مقدّرى لازم است ، و حركاتى كه برخى بسوى مشرق و برخى بسوى مغرب و برخى بسوى شمال و يا جنوب توجه دارند جز بتدبير كامل و حكمت بالغه صورت پذير نيستند .\r\n2 - « جريان هر كدام تا مدتى نامبرده » و در آن قول است يكم ، ابن عباس گفته : خورشيد 180 منزل دارد و در شش ماه هر روز در منزلى است و باز ميگردد در همان جا تا شش ماه ديگر ، و ماه 28 منزل دارد و مقصود از مدت نامبرده اينست دوم اينكه تا روز رستاخيز - ميچرخند و آنگه ميمانند .\r\nو در ( ج 5 ص 355 ) گفته : در معنى « دائبين » پيوسته در گردش و نور بخشى و رفع تاريكى و اصلاح گياهان و جانورانند ، خورشيد پادشاه روز است ، و ماه پادشاه شب ، و اگر خورشيد نبود چهار فصل نبودند و مصالح جهان به كلى نابود ميشدند ، و در تفسير قول خدا « شب و روز را دو نشانه ساختيم » در ( ج 5 ص 555 ) گفته : در آن دو قول است :\r\n1 - مقصود خود شب و روزند و هر دو دليل‌اند براى مصالح دين و دنياى مردم اما از نظر دينى چون ضد و معاند ضد و پيوسته در پى همند و اين خود دليل روشنى است كه به خود وجود ندارند و نياز بصانع مقدر دارند كه اندازه آنها را نگهدارد و اما در دنيا چون مصالح دنيا بىشب و روز انجام نگيرد اگر شب نباشد آسايش\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nنيست و اگر روز نباشد كسب و زندگى نيست و محو شب ظلمت آنست در برابر اينكه روز روشن است .\r\n2 - مقصود اينست كه دو تابنده شب و روز كه خورشيد و ماهند نشانه‌اند و نشانه شب كه ماه است محو شده ، و در محو ماه دو قول است يكى اينكه در روشنى خود كم و بيش دارد و نخست به صورت تيغه ماه نو برآيد و بيفزايد تا بدر تمام شود سپس خرده خرده كم شود تا بمحاق رسد دوّم اينكه مقصود از محو ماه تيرگى چهره آنست ، روايت است كه خورشيد و ماه در درخشانى برابر بودند و خدا جبرئيل را فرستاد تا پر به روى ماه كشيد و تا بشش رفت و معنى محو در لغت زدودن اثر است گويم : حمل محو بمعنى يكم بهتر است كه فرموده « تا از فضل پروردگار خود بجوئيد » چون محو بدين معنا در طلب فضل خدا اثر دارد چون فزونى و كمى نور ماه اثر بزرگى در مصالح جهان دارد چنانچه اهل تجربه گفته‌اند ، مانند مدّ و جزر دريا و پديد شدن بحران در بيماران طبق گفته پزشكان در كتبشان ، و نيز كم و بيش نور ماه سبب پديد شدن ماه‌ها است و از برگشت ماهها سالهاى عربى پديد شوند كه برؤيت ماه نو وابسته‌اند چنانچه فرمود : « تا بدانيد شماره سالها و حساب را » .\r\nو من گويم : اگر محو همان تيرگى در چهره قمر باشد باز هم برهانيست قاطع بر صحت گفته مسلمانان در مبدأ و معاد اما در مبدأ براى آنكه جرم ماه نزد فلاسفه بسيط است و بايد يك رنگ باشد و اختلاف او بسبب محو دليل است كه بطبع خود نيست و تأثير فاعل مختار نور چهره آن را كم و بيش ساخته ، و آخر سخن فلاسفه در باره آن اينست كه به روى ماه اجسامى كم نور چسبيده‌اند مانند اختران كه بر جرم آسمانند و براى آن اين تيرگى بر روى ماه پديد شده چون خال به روى آدمى ولى اين عذر سودى براى فلاسفه ندارد زيرا اين پرسش بميان آيد كه چون ماه جسمى است بسيط چرا اين اجرام تيره به برخى از آن چسبيده و به همه نچسبيده ، و همين دليل در جرم اختران هم آيد كه گوئيم چرا با اينكه فلك جسم يكطبع و بسيط است اختران\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nبيك جزء آن فرو شده نه در جزء ديگر و اين خود دليل است كه اختصاص اختر بجاى معينى بواسطه فاعل مختار است كه حكيم است و اما در فرموده او « نشانه روز را بينا كرديم » دو وجه است :\r\n1 - تابنده كرديم چون تابندگى وسيله بينائيست .\r\n2 - ابو عبيده گفته : معنايش اينست كه مردم در آن بينا شوند . . . « تا بدانيد شماره سالها و حساب را » بدان كه حساب چهار درجه دارد ، ساعات ، روزها ، ماهها و سالها ، حساب در كمتر از سال است كه ماهها و روزها و ساعات است و پس از آن همه مكررات است چنانچه عدد را چهار مرتبه دانند ، آحاد ، عشرات ، مئات الوف و پس از آن هر عدد ديگر تكرار آنها است ، و در ( ج 5 ص 745 ) گفته : در تفسير قول خدا « يافتش كه فرو ميرود در چشمه گل آلودى » ( يا گرمى ) بقرائت ديگر .\r\nو از ابى ذر است كه پشت سر رسول خدا صلى اللَّه عليه و آله و سلم بر شترى سوار بودم و ديد كه خورشيد فرو شد ، و به من فرمود : اى ابا ذر ميدانى اين كجا فرو مىشود ؟ گفتم : خدا و رسولش داناترند ، فرمود راستش در چشمه‌اى حاميه و داغ فرومىشود - و اين قرائت ابن مسعود است و طلحه و ابو عمرو و ابن عباس ( حمئه ) خوانده و اتفاقاً ابن عباس نزد معاويه بود و او خواند « حامية » ابن عباس گفت : « حمئه » معاويه به عبد اللَّه عمر گفت : تو چگونه ميخوانى ؟ گفت : مانند امير المؤمنين ، سپس رو بكعب الاحبار كرد و گفت : به نظر تو خورشيد چگونه فرو ميرود ، گفت : در آب و گل در تورات چنين است ، حمئه آنست كه در آن گل سياه است .\r\nو بدان كه منافاتى ميان حمئه و حاميه نيست و بسا كه آب هر دو وصف را داشته باشد ، سپس بدان كه بدليل ثابت شده زمين كره است و آسمان گرد آنست و شك ندارد كه خورشيد در آسمانست ، و باز فرموده « نزد آن مردمى يافت » و معلوم است كه مردم نتوانند در شاخ خورشيد باشند ، و بعلاوه خورشيد چند بار از زمين بزرگتر است و چگونه معقول است در يك چشمه زمين درآيد ؟ و چون اين ثابت است گوئيم در تأويلش چند وجه است :\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n1 - چون ذو القرنين در مغرب زمين به جائى رسيد كه پس از آن عمارت و آبادانى نبود بديدش آمد كه خورشيد در يك گودال تاريك فرو ميرود و گر چه در واقع چنين نبوده ، چنانچه كسى كه به دريا نشسته بديدش آيد كه خورشيد در دريا فرو ميرود در صورتى كه كناره دريا را نبيند ، جبائى چنين گفته .\r\n2 - غرب زمين مساكنى است كه گردشان دريا است و دورنمائى غروب خورشيد همانها است كه هم گرمند و هم گل آلود چون خره آنها بسيار است ، و اين جمله اشاره بدانست .\r\n3 - اخباريها گفته‌اند : خورشيد در چشمه‌اى پر گرم و پر گل فرو مىشود و اين بسيار دور است ، چون اگر كسوفى را بررسى كنيم كه در ديد اهل مغرب اول شب باشد در ديد مردم مشرق اول روز باشد بلكه آغاز شب ما عصر بلديست و ظهر ديگرى چاشت ديگرى و هنگام آفتابزدن ديگرى و نصف شب ديگرى ، و اين باستقراء و آزمايش معلوم است و ميدانيم خورشيد در همه اين اوقات تابانست و گفتار اينكه در گل و خره فرو شده سخن خلاف يقين است ، و كلام خدا از چنين ابهامى ( تهمتى خ ب ) بر كنار است ، و نماند مگر همان تأويل كه گفتيم و مقصود بيان دورنماى خورشيد است و گفته‌اند در قول خدا « يافتش كه برآيد بر مردمى » يعنى خورشيد بر آيد بر مردمى بىپرده و در آن دو قول است .\r\n1 - كناره دريا بوده و كوهى و چيزى مانع از پرتو خورشيد نبوده براى همين در بر آمدن خورشيد به زير زمين ميرفتند يا زير آب چون تاب گرمى خورشيد را نداشتند و پس از غروب بكسب معاش ميپرداختند برعكس مردم ديگر .\r\n2 - لخت بودند و بىجامه چون جانداران ديگر ، و در كتب هيئت است كه بيشتر زنجيها و ساكنان بلاد نزديك خط استواء چنين هستند ، و در كتب تفسير آمده كه برخى نزد آنها سفر كردند و چون از چين گذر كردند و از آنان پرسيدند جواب گرفتند كه تا مسكن آنها يك شبانه روز است ، گويد و چون نزد آنها رسيدم ديدم هر كدام يك گوش خود را بستر كند و ديگرى را روى خود كشد ، و چون نزديك طلوع\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nخورشيد شد آوازى چون آواز زنجير شنيدم و بيهوش شدم و چون به هوش آمدم و آفتاب برآمد گويا روى آب مانند روغن زيت پهن است ، و در ميان جامه خود اندر شدند ، و چون روز بر آمد ماهى شكار ميكردند ، و در آفتاب مىانداختند تا پخته ميشد .\r\n«  كُلٌّ فِي فَلَكٍ  » يعنى هر دو ، خورشيد و ماه يا هر دو با اختران ديگر رازى گفته در ( ج 5 ص 555 ) تفسيرش : همه ميچرخند روا نيست مگر اختران هم با خورشيد و ماه منظور باشند تا جمع درست باشد ، سپس گفته : فلك در زبان عرب هر چرخنده است « و جمعش افلاك » و عقلاء در معنيش اختلاف دارند ، بعضى گفته‌اند جسم نيست و همان گردشگاه اخترانست چون ضحاك ، و بيشتر گفته‌اند :\r\nجسمند و اختران بر آن چرخند و اين به ظاهر قرآن نزديكتر است ، و در آن جسم هم اختلاف دارند ، يكى گفته : موجى است واداشته كه خورشيد و ماه و اختران بر آن روانند ، و كلبى گفته : آبيست واداشته كه كواكب در آن شناگرند و شنا جز در آب نيست و ما آن را نپذيريم چون باسب تندرو هم ( سابح ، شناگر ) گويند و جمهور فلاسفه و هيئت‌دانان گويند ، جرمهاى سختى باشند نه سبك و نه سنگين كه خرق و التيام و نمو و لاغرى نپذيرند و حق آنست كه حقيقت آسمانها را جز از خبر نتوان شناخت و در حركت اختران در آسمان اختلاف دارند و آنچه تصور شود سه است .\r\n1 - فلك ثابت باشد و اختران در آن بگردند چون گردش ماهى در آب ايستاده .\r\n2 - فلك و اختران هر دو بگردند موافق در جهت حركت و سرعت يا مخالف در هر دو يا در يكى از آنها .\r\n3 - فلك بچرخد و اختران در آن ثابت باشند ، فلاسفه دو تاى اول را باطل دانسته‌اند چون سبب خرق و التيام در فلكند و آن را محال ميدانند و همان وجه سوم را جائز شمرده‌اند كه اختران به حركت افلاك ميگردند و خود ثابتند و كوبيده‌اند در\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nجسم فلك ولى دليل آنها كه امتناع خرق التيام در فلك است باطل است ، و حق اينست كه هر سه ممكن است و خدا بر همه ممكنات توانا است و لفظ قرآن گويا است كه افلاك واقفند و اختران در آن ميگردند بمانند ماهى در آب .\r\nابن سينا بر زنده بودن و خردمندى اختران دليل آورده بقول خدا « يسبحون » كه جمع مذكر عاقل است و بقول خدا « و خورشيد و ماه را ديدم كه ساجدين بودند برايم » و جوابش اينست كه كار آنها را تشبيه به كار عقلاء كرده نه خود آنها را ، اگر گوئى خورشيد و ماه هر كدام در فلكى جدا گردش كنند و چگونه فرمود : « در يك فلك ميچرخند » جواب گويم اين تعبير هم همان معنا دارد چنانچه گويند امير جامه بر تن همه پوشيد و شمشير بكمر همه بست .\r\n« و از آن او است اختلاف شب و روز » بيضاوى در ( ج 3 ص 126 ) تفسيرش گفته : يعنى اين دنبال آمدن آنها كار ويژه او است و ديگرى بر آن توانا نيست و وابسته بخورشيد نيست ، و يا اينكه پياپى بودن شب و روز و كم و بيشى آنها بفرمان او است . . .\r\n« آيا ننگرى بپروردگارت » چند توجيه شده است .\r\n1 - ننگرى به كار پروردگار كه چگونه كشش ميدهد آن را يا به خود سايه كه پروردگار آن را كشش ميدهد . و اين برهانيست روشن و ديدنى براى پى بردن بصانع . يا مقصود اينست كه :\r\nآيا دانشت نرسد بدان سايه روشن سپيده دم تا برآمدن خورشيد كه بهترين حالاتست . نه تاريكى نفرت آور شب را دارد و نه هواى گرم و خيره كن روز را و از اين رو هواى بهشت را بدان وصف كرد و فرمود « و سايه كشيده ، 30 - الواقعه » « اگر خواست آن را بر جا نگه مىداشت » و خورشيد را از حركت باز ميداشت كه دليل سايه است و سبب نمود آن زيرا تا خورشيد بجرمى نتابد سايه ندارد ، و چون آفتاب بالا رود سايه را خرده خرده برگيريم و مصالح مردم را بدان منظم سازيم .\r\n2 - كشش سايه اشاره بساختمان آسمان و كشش زمين است پيش از وجود\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nخورشيد ، سپس خورشيد را آفريد و دليل آن ساخت و چرخيدنش را رهنمون آن نمود ، سپس آن را خرده خرده برگيريم تا روز قيامت كه همه برچيده شوند و نه سايه ماند و نه سايه انداز ، اين دو وجه را بيضاوى و ديگر مفسران ذكر كرده‌اند 3 - مقصود از ظل روح است چون عالم ارواح را عالم ظلال خوانند ، يا چون پيرو بدنست يا براى آنكه جسمى است لطيف يا بقول بعضى مجرد و « اگر خواست ساكنش كرد » و آن را مربوط بجسد نميساخت و خورشيد خدا است كه خورشيد جهان هستى است و دليل ممكنات است بوجود و هر كمال و قبضش گرفتن آن است خرده خرده تا آنكه صاحبش بميرد .\r\n4 - مقصود از ظل پيغمبران و اوصيائند كه ظل اللَّه‌اند و پيرو اراده او ، و سايه رحمتش بر بندگانش « و اگر خواست آنها را ساكن كرد » و بمردم نفرستاد « و سپس خورشيد » يعنى خورشيد وجود را دليل و رهنماى آنان ساخت تا بكمال رسيدند و بعالم قدس گرائيدند .\r\n5 - مقصود از سايه‌ها اعيان ثابته است و حقائق امكانيه بپندار صوفيان و مدّ آن عبارت از فيض اقدس است يعنى ماهيّات را ساخته و از فيض مقدس كه خورشيد هستى است به آنها افاضه وجود نموده ، و هر آنى آن را برگرفته و نمونه تازه‌اى آورده چنانچه  بَلْ هُمْ فِي لَبْسٍ مِنْ خَلْقٍ جَدِيدٍ  را هم به همين معنا تأويل كرده‌اند ، و بسا كه ظل را تأويل بعالم مثال كنند بر مذاق حكماء الهى ، اينها احتمالات اين آيه متشابه است كه جز خدا و راسخون در علم آن را ندانند علىّ بن ابراهيم در ( 366 ) تفسير قمى آن را بسايه ميان سپيده دم تا آفتابزدن تفسير كرده .\r\n« او است كه شب را جامه نموده » طبرسى - ره - ( ج 7 ص 140 ) تفسير خود گفته : يعنى پرده نموده براى پوشاندن هر چيز مانند جامه كه پوشش تن است و اين براى آنست كه ما آسوده باشيم و از رنج كار برهيم « و خواب را سبات نموده » يعنى آسايش تن و دست برداشتن از كار كه تن بيكار شده و جان دارد « و روز نشور » است يعنى تن با بيدارى زنده مىشود و بدنبال كار ميرود .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n( تبارك ) بقول ابن عباس يعنى بركاتش بزرگ و بسيار است و گفته‌اند يعنى مقدّس است و و الا باوصاف كمال هميشه‌گى و منحصر به خود و پاينده است تا هميشه و گفته‌اند : هر بركتى به او است و از او است « آنكه نهاد در آسمان برجها » مقصود منازل هفت ستاره سياره است كه حمل ، ثور ، جوزاء ، سرطان ، اسد ، سنبله ، ميزان عقرب ، قوس ، جدى ، دلو و حوتند ، و گفته‌اند مقصود همه ستاره‌هاى بزرگند كه روشنند . . .\r\n« و او است كه شب و روز را دنبال هم نهاده » يعنى هر كدام بجاى ديگرند در انجام كار و كسى كه كار شبش از دست رفت روز جبران كند و برعكس و قولش « براى كسى كه خواهد يادآور شود » از امام ششم روايت شده يعنى نماز شب را در روز قضا كند ، و گفته‌اند :\r\nمقصود اينست كه هر كدام را مخالف ديگرى ساخته يكى سياه و يكى را سفيد تا هر كه خواهد بينديشد و بداند كه مدبّرى دارند نه مانند آنها و به او نمانند و او را بپرستد و شكر گزارد ، و بنا بر قول اول مقصود اينست كه هر كه خواهد نافله خواند پس از اداء فريضه ( ج 7 صفحه 178 مجمع البيان ) « آيا كيست كه شما را در تاريكيهاى خشكى و دريا رهنمائى كند » بيضاوى در ( ج 2 ص 303 ) تفسيرش گفته : رهنمائى باختران است و نشانه‌هاى زمين در تاريكى شب .\r\n« تا بياراميد در آن » بخواب و برقرارى ( و روز را بينا ساخت ) يعنى شماها را در آن بينا گردانيده است « سرمد » يعنى پيوسته شب كند و خورشيد را زير زمين نگهدارد يا گرد افق زير زمين بگرداند و نتابد « روز را پيوسته كند » و خورشيدى را ميان آسمان نگهدارد يا در مدارى بالاى زمين بچرخاند ، براى روشنى وصفى نياورد چنانچه براى شب آورد زيرا روشنى خود مطلوبست و شب چنين نيست ، و منافع روشنى بيش است از تاريكى از اين جهت آن را به « آيا نشنويد » دنبال كرد و شب را به « آيا ننگريد » زيرا عقل از گوش بيشتر بهره برد از چشم . . .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n« و اگر از آنها بپرسى » يعنى از أهل مكّه البته گويند خدا است چون در هر عقلى مقرّر است كه ممكن را بايد واجبى بيافريند « و از آياتش خواب شما است در شب و طلب روزى او » خواب در روز و شب هر دو براى آسايش و طلب روزى در هر دو يا خواب در شب و طلب روزى در روز و هر دو زمان را با هر دو كار بهم پيوست تا معلوم شود گرچه هر كدام مخصوص يكى است ولى صلاحيت ديگرى را هم دارد و اخبار ديگر هم مؤيد آنست ( ج 2 ص 244 ) تفسير بيضاوى « و هر كدام تا مدّتى نامبرده روانند » يعنى خورشيد و ماه در فلك خود بگردند تا آخر سال يا آخر ماه و گفته‌اند : تا قيامت « و بركنيم از آن روز را » يعنى روز را برداريم « و بناگاه در تاريكى شوند » من گويم : در كافي ( 38 روضه ) از امام باقر عليه السّلام روايت است كه يعنى محمّد صلى اللَّه عليه و آله درگذشت و تاريكى آمد و فضل خاندانش را نديدند ، اين از بطون آيه است « خورشيد تا قرارگاه خود روانست » يعنى تا آنجا كه دورانش بپايان رسد چون مسافرى كه راه خود را طى كرده يا تا ميانه آسمان كه حركتش كند به نظر آيد و در روايت است كه در آنجا توقفى دارد ، يا مقصود قرارگاه خاصى است ، يا نهايت گردش در هر روزى زيرا 360 مشرق و مغرب دارد كه در هر روز از يكى بتابد و در يكى فروشود و تا سال ديگر بدان باز نگردد ، يا تا از حركت بماند در ويرانى جهان .\r\nطبرسى - ره - در ( ج 8 ص 233 ) مجمع از امام سجاد و امام باقر و امام صادق عليه السّلام روايت كرده و هم از ابن عباس و ابن مسعود و عكرمه و عطاء « لا مستقرّ لها » يعنى قرارگاهى ندارد ، و جريان آن از شمار بيرونست و وابسته « بتقدير خداى عزيز است و دانا » و محيط به همه چيز « و براى ماه منازلى مقدّر نموديم » كه در آنها بگردد و آنها 28 باشند بدين نامها .\r\n1 - شرطين ( دو شرط كه دو ستاره‌اند بر گوش حمل ) 2 - بطين ( مصغر بطن 3 - ستاره خرد بر شكم حمل ) 3 - ثريا ( معروف است و نزد دنبه حمل و\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nگردن ثور است ) 4 - دبران ( 5 ستاره پهلوى ثريا ) 5 - هقعه ( 3 ستاره روشن بالاى دو شانه جوزاء ) 6 - هنعه ( پنج ستاره در صف بر شانه چپ جوزاء ) 7 - ذراع ( دو ستاره درخشان در شانه اسد ) 8 - نثره ( 2 ستاره در بينى اسد ) 9 - طرف ( دو ستاره در چشم اسد ) 10 - جبهه ( 4 ستاره در پيشانى اسد ) 11 - زبره ( 2 ستاره درخشان در دو شانه اسد ) 12 - صرفه ( دو ستاره درخشان برابر زبره ) 13 - عواء ( 5 ستاره در ران اسد ) 14 - سماك ( يك ستاره درخشان در پاى اسد كه سماك اعزلش خوانند و در آنجا ستاره‌اى بنام سماك رامح است كه از منازل ماه نيست ) .\r\n15 - قفر ( 3 ستاره خرد ميزان ) 16 - زبانى ( 2 ستاره درخشان در دو شاخ عقرب ) 17 - اكليل ( 4 ستاره در صف ) 18 - قلب ( سه ستاره در قلب عقرب ) 19 - شوله ( 2 ستاره درخشان نزديك هم ) 20 - نعائم ( 8 ستاره به شكل تختى كج 4 برون و چهار درون ) 21 - بلده ( 6 ستاره از قوس ) 22 - سعد ذابح ( 2 ستاره درخشان بفاصله يك ذراع نيم متر ) 23 - سعد بلع ( 2 ستاره نزديك هم كه پندارند چون خدا فرمود : ( اى زمين آبت را نوش كن - طلوع كردند ) 24 - سعد السعود ( يك ستاره درخشان تك ) 25 - سعد اخبيه ( 4 ستاره ) 26 - فرع دلو مقدم ( 2 ستاره ) 27 - فرع مؤخر ( 4 ستاره ) 28 - رشاء يعنى ريسمان دلو ( ستاره‌اى تك بر شكم حوت ) .\r\nماه هر شب در يكى از منازل باشد ، و در منزل آخر باريك و كمانى گردد « چون شاخه خرماى خشك برگردد » و از امام رضا عليه السّلام است كه شاخه خرما در شش ماه چنين شود ، و تحقيق بيشى براى آن در باب سنين و شهور بيايد ان شاء اللَّه .\r\n« خورشيد را نشايد كه به ماه رسد » در سرعت سير زيرا به پرورش گياه و زندگى جانوران زيان دارد و يا اينكه منافع و آثارش بكاهد يا فرو گيرد و نورش\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nمحو شود ( و نه شب پيش افتد بر روز ) تا روز نباشد ، و گفته‌اند مقصود نفى پيش افتادن ماه است بر خورشيد و عكس اولى است ، و در روايت امام رضا بسند عياشى گذشت كه مقصود پيش بودن آفرينش روز است بر شب ، و بيايد آنچه مشعر بدانست .\r\n«  وَ رَبُّ الْمَشارِقِ  » بيضاوى در ( ج 2 ص 320 ) تفسيرش گفته : يعنى مشارق اختران يا مشارق ساليانه خورشيد كه 360 است و هر روز در يكى است و در برابر آنست مغارب و به همين از آن اكتفاء كرد ، يا براى اينكه طلوع بيشتر دلالت بر قدرت دارد از غروب و نعمت بخش‌تر است ، و اينكه آنها را 180 شمرده‌اند بنا بر اينست كه يك طرفه حساب شده .\r\n« و ميچرخاند شب را بر روز » در ( ج 2 ص 353 ) تفسير بيضاوى : يعنى هر يك ديگرى را ميپوشاند مانند جامه كه بر جامه دار پيچيده است يا آن را نهان سازد مانند لفافه ، يا پى در پى بر او گذارد مانند پيچهاى عمّامه . . . ( ج 2 ص 379 ) در تفسير «  لِتَسْكُنُوا فِيهِ  » در آن آسايش كنيد چون سرد و تاريك است و سستى آرد و حواس را آرام كند . . .\r\n« سجده نكنيد براى خورشيد و نه ماه » طبرسى - ره - در ( ج 9 ص 14 مجمع ) گفته : گرچه منافع بسيارى دارند ولى آفريننده نيستند « و سجده كنيد براى آنكه آنها را آفريده » . . .\r\n« خورشيد و ماه بحسابند » يعنى به اندازه در منازل خود روانند و از آن تجاوز نكنند تا دليل بر شمار سال و ماه و اوقات باشند از ابن عباس است و تحقيق معنايش اينست كه يك نواخت و روى حساب ميچرخند پيوسته و بىتفاوت ، خورشيد بروج فلك را در 365 روز و كسرى دور مىزند و ماه در 28 روز و كسرى و پيوسته چنين باشند و آنها را بخصوص ذكر كرد براى منافع بسيارى كه دارند نسبت بمردم از روشنى و شناخت شب و روز و رسيدن ميوه‌ها و جز آن ، و يادآورى از نعمت بخشى بدانها است بر مردم ( ج 9 ص 198 مجمع البيان ) « پروردگار دو مشرق و پروردگار دو\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمغرب » يعنى مشرق و مغرب زمستان و تابستان ، و گفته‌اند : مشرق و مغرب خورشيد و ماه ( ج 9 ص 201 مجمع ) « و نمود ماه را در آنها روشنى » در آن چند وجه است .\r\n1 - از ابن عباس : روشنى آسمانها و زمين پشتش آسمانهاى پهلويش را روشن كند و رويش أهل زمين را و خورشيد همچنين است .\r\n2 - يعنى ماه را با خلق آسمانها روشنى زمين ساخته .\r\n3 - معنى « در آنها » يعنى در جمله آنها چنانچه گوئى در اين خانه‌ها چاه است و اگر چه در يكى از آنها است . . .\r\nو در ( ج 10 ص 363 ) در تفسير «  جَعَلَ الشَّمْسَ سِراجاً  » گفته : يعنى چراغ أهل زمين است و بدانها روشنى دهد مانند چراغ آدمى و در تفسير قول خدا « كلا » گفته : يعنى حقاً و گفته شده : يعنى نه چنانست كه شما پنداريد « و القمر » به دو سوگند ياد شده چون آيات عجيبه در طلوع و غروب و گردش و بيش و كمى او هستند «  وَ اللَّيْلِ إِذْ أَدْبَرَ  » يعنى شب كه بدنبال روز آيد يا برود و روز بدنبالش آيد ، و جمعى گفتند : مقصود سوگند بپروردگار اين چيزها است چون سوگند جز به خدا روا نيست .\r\n« و نموديم خواب شما را سبات » يعنى آسايش تن شماها يا قطع كار و تدبير شما چون خواب مرگ نيست و بيرون زنده بودن نيست و بيرون ادراك . .\r\n«   إِذَا الشَّمْسُ كُوِّرَتْ   » يعنى روشنى او برود و تار شود و نابود گردد ، از ابن عباس و گفته شده بدور افكنده شود ، و گفته شده نورش بهم پيچيده شود مانند عمامه  وَ إِذَا النُّجُومُ انْكَدَرَتْ  يعنى فرو افتند و پراكنده شوند  وَ اللَّيْلِ إِذا عَسْعَسَ  يعنى تاريكيش برود از على عليه السّلام و گفته شده تاريكيش رو آورد ، و گفته‌اند : تاريك شود . . .\r\n« و الفجر » سپيده دم هر روزيست ، و گفته‌اند : سپيده ذى حجه و گفته‌اند :\r\nسپيده اول محرم و گفته شده ، سپيده دوم روز عيد قربان «  وَ لَيالٍ عَشْرٍ  » يعنى ده\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nروز اول ذيحجه و گفته‌اند : ده روز آخر از ماه رمضان ، و گفته‌اند ده روز متمم 30 روز وعده موسى . . .\r\n  وَ الشَّمْسِ وَ ضُحاها   سوگند بخورشيد و پرتوش در همه روز و گرمى آن و « به ماه كه دنبال او است » و در نيمه يكم ماه جايگير او است در پرتو افكنى « و بروز چون جلوه كند » و خورشيد را پديد سازد « و بشب چون خورشيد را بپوشد » و تاريكى همه جا را فرا گيرد .\r\nمن گويم : در اخبارى گذشت كه خورشيد برسول خدا صلى اللَّه عليه و آله و سلم تأويل شده كه خدا به دو دينش را براى مردم روشن كرد و ماه امير المؤمنين عليه السّلام است كه بدنبال رسول بود و دانش را خوب از او آموخت ، و شب پيشوايان ناحق و ستمكارند كه در برابر خاندان رسول حكمرانى كردند و بجاى آنها نشستند و دين خدا را بظلم و جور آغشته كردند و روز امام بر حق از نژاد فاطمه زهراء است عليها السلام كه از دين خدايش پرسند و از آن پرده بردارد و شرح دهد ، و شرح و بيانش گذشت .\r\nسپس تفسير سوره و الضحى تا  وَ اللَّيْلِ إِذا سَجى  از مجمع البيان طبرسى نقل كرده و بدنبالش در تفسير برب الفلق از « ج 10 ص 568 مجمع » چنين آورده است رب فلق يعنى پروردگار بامداد و آفريننده و مدبّر آن و تيره كنش هر گاه خواهد و صلاح داند « از شر هر چه آفريده » از پرى و آدمى و هر جاندارى ، بامداد را فلق گويند براى آنكه عمود سپيدش از شكافتن سياهى شب برآيد ، و گفته‌اند فلق نوزادها است ، و نام چاهى است در دوزخ « و از شرّ شب كه در آيد » يعنى از شر شب كه تاريكى آرد ، و مقصود شرّ حوادث بد شب است ، چون كه فساق در شب بدنبال فساد روند ، و جانوران و درنده‌ها هم در آن بيشتر آزار رسانند .\r\n\r\n[ روايات 
  ]\r\n1 - در كافى ( 157 روضه ) بسندش از امير المؤمنين عليه السّلام كه خورشيد 360 برج دارد كه هر كدام مانند يك جزيره العرب است ، و هر روز بيك برجى درآيد و چون فرو شود به حد بطنان عرش رسد ، و پيوسته در سجده باشد تا فردا كه بمطلع خود برگردانده شود ، با او دو فرشته‌اند كه آواز برآرند ، و راستى رويش بسوى\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nأهل آسمانست و پشتش بسوى اهل زمين ، و اگر رويش بسوى زمين بود ، زمين و هر چه بر آنست ميسوخت از شدّت حرارت آن .\r\nو معنى سجود آفتاب همانست كه خدا تعالى فرموده « آيا ندانى كه براى خدا سجده كنند هر آنكه در آسمانها و هر آنكه در زمين است و هم خورشيد و ماه و اختران و كوهها و درخت و جانوران و بسيارى از مردمان ، 18 - الحج » توضيح : « 360 برج » شايد مقصود از برج درجه است كه خورشيد به حركت مخصوص خود هر روز در يكى ميرود يا مدارات يوميه كه هر روز در يكى از آنها است و عدد 360 بهم نفسى با مردم است كه سال را 360 روز خوانند با اينكه بر طبق حركت خورشيد و ماه نيست ، « مانند يك جزيره عربى است » يعنى نسبت به آسمان چون يك جزيره‌ايست در زمين ، يا مقصود بيان بزرگى آنست نه اندازه آن و مقصود بيان سرعت حركت آنست گرچه نظر به حركت روزانه كند است ، فيروزآبادى در ( ج 1 ص 389 قاموس ) گفته : جزيره سرزمينى است ميان درياى هند و درياى شام و دجله و فرات ، يا ميان عدن تا اطراف شام در طول و ميان جدّه تا روستاى عراق در پهنا .\r\n« بطنان عرش » يعنى ميان عرش ، و شايد مقصود اينست كه از زير زمين به نصف النهار رسد كه برابر ميانه عرش است نسبت باكثر معموره زيرا در اخبار آمده كه عرش برابر كعبه است « پيوسته در سجده است » يعنى خاضع و فرمانبر خدا است تا برگردد بمطلع خود كه در آن روز برايش مقرر است يا در آنجا كه سال گذشته از آن طلوع كرده ، و اينكه فرموده : « معنى سجودش اينست كه » ممكن است دنباله خبر باشد براى توضيح يعنى سجود او و ممكن است و اظهر است كه اين قسمت كلام كلينى يا راوى ديگر باشد ، و تفسير آيه در محلّ خود بيايد .\r\n2 - در كافى بسند خود از امام پنجم عليه السّلام كه فرمود : خورشيد برآيد و با او چهار فرشته باشند يكى جار كشد ( اى خيرمند پايان ده و مژده گير ) و يكى جار كشد ( اى شر انگيز دست بردار و كوته كن ) و يكى جار كشد ( بمنفق عوض\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nده و به بخيل تلف بنه ) و فرشته‌اى هم آب بر آن پاشد و اگر آن نباشد زمين شعله‌ور شود « 1 » بيان : بسا كه آب پاشى كنايه از پراكندگى اجزاء آبست در هوا بسبب جويها و درياها و چاهها و جز آن چه اگر اينها نباشند گرما در همه چيز بيشتر اثر كند ، من گويم : سيد داماد در برخى نوشته‌هايش گفته : گروهى از مفسران نقل كردند كه ابن عباس از امير المؤمنين عليه السّلام در تفسير قول خدا « هر كدام تا مدتى نامبرده روانند » استفاده كرده كه : خورشيد را 180 منزل است در 180 روز كه ميرود و باز ميگردد بهر كدام در روزهائى مانند آنها و روى هم ميشوند يك سال .\r\nو علامه مفسّر آنها اعرج نيشابورى گفته است : اگر اين روايت درست باشد شايد مقصود اين باشد كه خورشيد در ايام سال تا دائره نصف النهار ميرود و بر ميگردد يا در فلك خارج مركزش از اوج بحضيض فرو مىشود و از حضيض باوج بالا ميرود زيرا بحسب هر جزئى از اين دائره در هر روزى تعديل مخصوصى دارد بيش يا كم .\r\nو ما ميگوئيم اين توجيه تجشّم و تكلف است بلكه مقصود از منازل روزانه خورشيد همان مدارات يوميه او است كه در طول سال هر روزى در جزئى است به حركت مخصوص خود ، زيرا اين مدار در سطح منطقة البروج است كه منطقه معدل النهار را در دو نقطه اعتدال قطع مىكند ، و هر دو جزء شمالى و جنوبيش دورى برابرى دارند از دو نقطه انقلاب ، و دورى هر كدام از يك نقطه اعتدال برابر دورى ديگرى است از آن ، زيرا در مدار يومى يكى هستند ، و خورشيد به حركت مخصوص خود در تابستان برميگردد بمدارات يوميه بهار و زمستان بمدارات يوميه پائيز پس\r\n\r\n\r\n","description":"","footnote":"\r\n( 1 ) ممكن است مطابق باشد با آنچه آسمان‌شناسان امروزه گويند كه در خورشيد بارانهاى سيل آسا و فراوانى مىبارد و برخى رصد داران مدعى شده كه بوسيله ابزار نو خطوط منحنى بر سطوح خورشيد ديده مانند حال باريدنى و وزيدن بادها ( از پاورقى ص 143 ج 2 ) .\r\n","page_name":" 129 ","page_number":129},
  {"content":"\r\n\r\nدر نيمه زمستان و بهار سال برميگردد بمدارات پائيز و تابستان ، و در نيمه تابستان و پائيز سال برميگردد بمدارات بهار و زمستان كه نيمه ديگر سال است ، اين را خوب حفظ كن از بدائع صنعت خدا است .\r\n3 - در توحيد ( 203 ) و در مجالس صدوق بسندش از أبى ذر غفارى ، گفت دست پيغمبر را داشتم و باهم راه ميرفتيم ، و پيوسته بخورشيد نگريستيم تا فرو شد گفتم : يا رسول اللَّه صلى اللَّه عليه و إله كجا فرو مىشود ؟ فرمود : در آسمان ، و از آسمانى بآسمانى برآيد تا آسمان هفتم و تا زير عرش ، و به سجده افتد و فرشته‌هاى گماشته بر آن هم به سجده افتند ، سپس گويد : پروردگارا ميفرمائى از كجا برآيم از مغربم يا از مشرقم ؟ و اينست مقصود خدا « و خورشيد روانست تا قرارگاهش اينست تقدير عزيز دانا » 38 يس » مقصود صنع پروردگار عزيز است در ملك خود با خلقش .\r\nفرمود : جبرئيلش پوششى پرتوين از نور عرش به اندازه ساعات بلند يا كوتاه روز در تابستان و زمستان يا ميان آنها در پائيز و بهار بياورد ، فرمود : آن پوشش را بپوشد چنانچه يكى از شماها جامه خود را پوشد ، سپس او را در فضاى آسمان آرند تا از مطلع خود برآيد پيغمبر صلى اللَّه عليه و إله فرمود : گويا پندارمش سه شب باز داشت شود و فرمان يابد كه از مغربش برآيد ، و اينست قول خدا عزّ و جلّ    إِذَا الشَّمْسُ كُوِّرَتْ وَ إِذَا النُّجُومُ انْكَدَرَتْ    .\r\nو ماه هم در مشرق و جريان در افق آسمان و در مغرب خود و برآمدن به آسمان هفتم و سجده كردن زير عرش چنين است و جبرئيل جامه‌اى از نور كرسى برايش آورد ، و اينست قول خدا عزّ و جلّ  هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً  ، أبو ذر گفت : سپس با رسول خدا صلى اللَّه عليه و آله و سلم گوشه‌اى رفتيم و نماز مغرب را خوانديم « 1 » .\r\n\r\n\r\n","description":"","footnote":"\r\n( 1 ) اين روايت و مانند آن تمثيل است براى اشاره باينكه خورشيد و ماه دو آفريده خدايند و رشته هستى آنها بمقام بالا پيوسته است و در هر روز و بلكه در هر ساعت پرتو و نور خود را از سرچشمه هستى واجب الوجود دريافت ميكنند و خود از خود چيزى ندارند و چون بنده‌اى فرمانگزارند ( از پاورقى ص 145 - 146 بطور خلاصه ) .\r\n","page_name":" 130 ","page_number":130},
  {"content":"\r\n\r\nبيان : بسا كه هر چه در اين خبر است به مثل آوردن حمل شود كه در كلام عرب معروف است و خدا بهتر دانا است .\r\n4 - در تفسير على بن ابراهيم ( 379 ) بسندش از امام چهارم عليه السّلام فرمود : راستى از آياتى كه خدا براى مردم مقدّر كرده و بدان نياز دارند دريائيست كه ميان آسمان و زمين آفريده ، فرمود : خدا در ميان آن محل جريان خورشيد و ماه و اختران را مقدّر كرده ، و همه را در فلك مقدر كرده و بر آن 70 هزار فرشته گماشته كه فلك را ميچرخانند و چونش بچرخانند خورشيد و ماه و اختران و كواكب با او بچرخند ، و در منازل شبانه روزى خود كه خدا براى آنها معين كرده فرود آيند .\r\nو چون گناهان بنده‌ها فزون گردد ، و خدا خواهد آنان را بيك آيه از آياتش سرزنش كند به آن فرشته‌ها كه بر فلك گماشته فرمايد فلك را از مجارى خود زائل كنند و خورشيد در دريائى كه فلك در آن جاريست افتد و نورش برود و رنگش بگردد ، و چون خدا خواهد آيت خود را بزرگ نمايد خورشيد چنانچه خدا خواهد خلقش را بترساند در دريا محو شود ، و اين درگاهى است كه خورشيد به سختى گرفته شود ، و با ماه همچنين كند ، و چون خدا خواهد آنها را برآورد و بمجراى خود برگرداند ، فرشته را فرمايد كه گماشته بر فلك است ، خورشيد را بمجراى خود برگرداند و فرشته فلك را بمجرايش برگرداند ، و از آب تيره برآيد ، و ماه همچنين است .\r\nسپس امام عليه السّلام فرمود : آگاه باش كه هراسان و ترسان نشود از آن دو جز كسى كه شيعه ما است ، و چون چنين شود به خدا پناه بريد ، و به او برگرديد ، فرمود :\r\nكه امير المؤمنين عليه السّلام فرموده : زمين پانصد سال راه است و چهار صد سالش ويرانست و صد سالش آبادان ، و خورشيد 60 * 60 فرسخ است ، و ماه 40 * 40 فرسخ\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nروى آنها پرتو بخش اهل آسمانند و پشت آنها براى اهل زمين ، اختران چون بزرگترين كوه باشند بر زمين آفرينش خورشيد پيش از ماه است ، سلام بن مستنير گويد :\r\nبه امام پنجم عليه السّلام گفتم : چرا خورشيد گرمتر است از ماه ؟ فرمود : خورشيد را از نور آتش و زلالى آب طبق بر طبق آفريده و چون هفت طبق شده جامه‌اى آتشين بر آن پوشيده و از اينجا است كه گرمتر از ماه شده گفتم : پس ماه چطور ؟ فرمود :\r\nخدايش از پرتو نور آتش آفريد و از زلالى آب طبقى بر طبقى تا هفت طبقه شد و جامه‌اى از آب بر آن پوشيد ، و از اينجا است كه ماه سردتر از خورشيد است .\r\nدر كافى ( 83 - روضه ) بسند خود از امام چهارم عليه السّلام مانندش آورده تا آنجا كه - گويد - چون چنين شد زارى كنيد بسوى خدا عزّ و جلّ سپس بدرگاه او برگرديد در فقيه ( 141 ) بىسند مانندش را آورده .\r\nتوضيح : « انّ من الآيات » در فقيه و برخى چنين است و در برخى ( الاوقات ) است و اولى اصوبست و در كافى بجاى آن « اقوات » آمده يعنى اسباب قوت . . .\r\n« جز كسى كه شيعه ما است » چون باور دارند كه نشانه خشم خدا است و بيشتر مردم آن را به حركت و فلك مستند دانند و از آن ترسى ندارند .\r\n( تفصيل كلام براى رفع اعتراض ) فلاسفه گويند جرم قمر خود تاريك است و صاف نور خورشيد را ميگيرد و بر ميگرداند و هميشه در حدود نيمى از آن برابر خورشيد است و نورانى و نيمى تاريك ، و هميشه در حدود نيمى از كره قمر برابر ديده ما است ولى چون خورشيد و ماه بهم رسند تمام نيم روشن ماه طرف خورشيد باشد و تمام نيم تاريك به طرف ما و محاق واقع شود و رؤيت ممكن نباشد .\r\nو چون ماه در حدود 12 درجه از خورشيد دور شود تيغه‌اى از نيم روشن آن بسوى زمين بگردد و ماه نو ديده شود و هر چه از خورشيد دور تر شود بر تيكه روشن افزوده گردد تا به اندازه يك چهارم رسد و نيمى از قسمت روشن ماه بسوى زمين باشد\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nو باز هم قسمت روشن بيفزايد تا شب 14 ماه كه با خورشيد برابر گردد و نيمه روشن آن برابر زمين و خورشيد هر دو واقع شود و بدر تمام باشد ، سپس خرده خرده به خورشيد نزديك شود و قسمت روشن آن از برابر زمين بگردد و كاسته شود تا بيك چهارم دوم رسد و به حال تطابق و محاق برگردد .\r\nكسوف و گرفتن آفتاب اينست كه در حال محاق جرم ماه ميان زمين و خورشيد فاصله مىشود و ديگر خورشيد ديده نميشود و آن بناچار بايد در عقده رأس و يا ذنب باشد كه ماه و خورشيد در يك نقطه قرار گرفتند و به خوبى برابر همند و به اندازه نيم قطره ماه و خورشيد ميان آنها فاصله نمانده است و در اين صورت يا روشنى همه قرص خورشيد ناپديد است و سايه ماه همه زمين را گرفته يا گوشه از آن در سايه ماه واقع شده و كسوف جزئى است بكم و بيش و بسا اين ناپديد شدن خورشيد در تيكه‌اى از زمين باشد و در تيكه‌اى نباشد و بعضى مردم خورشيد را ببينند و برخى نه بينند يا نسبت ببعضى كلى باشد و نسبت به ديگران جزئى ولى اگر عرض قمر به اندازه نيم هر دو قطر باشد كسوف واقع نميشود .\r\nو گرفتن ماه در موقع برابرى با خورشيد است در حدود 14 ماه كه هر دو در عقده رأس و ذنب واقع شوند و عرض ماه كمتر از نيم هر دو قطر باشد و ماه در سايه زمين واقع شود و همه آن را يا قسمتى از آن را پرتو آفتاب نگيرد و اگر از منطقه البروج به اندازه نصف هر دو قطر و بيشتر دور باشد خسوف نباشد ، چون اين را فهميدى ميتوان خبر مذكور را به چند وجه تفسير كرد :\r\n1 - اين سخنان فلاسفه حدس است و گمان و بسا كه اين اختلافات جهت ديگرى داشته باشد ، ابن ميثم در اختلاف اشكال ماه گفته ممكن است كره ماه نيمش از خود روشن باشد و نيمش تاريك و با حركتى برابر حركت فلكش دور خود بچرخد و چون همه نيم روشنش بسوى ما واقع شود بدر باشد و چون همه نيم تاريكش بسوى ما باشد محاق واقع شود و باز هم ممكن است خدا در هر حالى كه ديده مىشود روشنى در آن بيافريند و نشايد اين خبر را باطل دانست يا تأويل كرد .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n2 - ممكن است اين حالات ماه بواسطه مرور به دريا باشد و بهمراه آن و دليلى نيست كه خرق و التيام در افلاك روا نيست و يا حركت مستقيم و اختلاف حركت در آنها محال است و ادله فلاسفه جز شبهاتى سست و خرافاتى فاسد نيستند با اينكه اعتقاد بدانها مايه انكار بسيارى از ضروريات دين گردد مانند معراج پيغمبر و نزول فرشته‌ها و صعود آنها و شكافتن آسمانها و نورديده شدن آنها ، و پراكنده شدن اختران و بىنور شدن آنان در قيامت و جز آنها كه قرآن مجيد و اخبار متواتره صريح در آنند .\r\n3 - صدوق - ره - در فقيه گفته : كسوفى كه در اين خبر است جز كسوفيست كه منجمها گويند ، و همانا بايد در هنگام گرفتن خورشيد به مسجد رفت و به خدا پناه برد چون شبيه نشانه‌هاى قيامت است ، و شهيد - ره - در فروع نماز كسوف ذكرى گفته : 4 - اگر نماز كسوف با نماز عيد همراه شود بواسطه بروز آيات مطلقه ( مانند زلزله ) يا كسوف و خسوف نظر بقدرت خدا گرچه بر خلاف عادتست با اينكه مشهور است روز عاشورا براى كشتن حسين عليه السّلام خورشيد گرفت تا جايى كه ستاره‌ها پديد شدند چنانچه بيهقى روايت كرده است و جز او ، و پيش داشتيم كه روز فوت ابراهيم پسر پيغمبر آفتاب گرفت ، و زبير بن به كار در كتاب انساب خود گفته : ابراهيم دهم ماه ربيع الاول فوت شده ، و اصحاب روايت كرده‌اند كه از نشانه‌هاى ظهور مهدى عليه السّلام گرفتن خورشيد است در نيمه اول ماه رمضان تا آخر كلام او ميگويم : من در بسيارى از كتب خاصه و عامه ديده‌ام كه روز عاشورا خورشيد گرفته و شبش ماه و شيخ مفيد در ارشاد بسند خود از ثعلبه ازدى روايت كرده كه امام پنجم عليه السّلام فرمود : دو نشانه است پيش از ظهور قائم عليه السّلام : گرفتن خورشيد در نيمه ماه رمضان ، و گرفتن ماه در آخرش ، گويد : گفتم : يا ابن رسول اللَّه خورشيد در نيمه ماه و ماه در آخرش بگيرند ، امام عليه السّلام فرمود : من داناترم بدان چه گفتم ، راستى كه اين دو نشانه‌اند كه از زمان هبوط آدم عليه السّلام سابقه ندارند و كلينى آن را در كافى ( 312 روضه ) بسندش از بدر بن خليل ازدى روايت\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nكرده ، گفت : نزد امام پنجم عليه السّلام نشسته بودم كه فرمود : دو نشانى پيش از ظهور قائم باشند كه از هبوط آدم به زمين نبوده‌اند ، خورشيد در نيمه ماه رمضان بگيرد و ماه در آخرش ، مردى گفت : يا ابن رسول اللَّه ، خورشيد در آخر ماه بگيرد و قمر در نيمه آن ، امام فرمود : من بهتر ميدانم كه چگونه ميگويم ، ولى اين دو نشانه‌اى باشند كه از زمان هبوط آدم نبوده‌اند ، اخبار در اين باره بسيار است كه در مجلدات ديگر ذكر كردم و خصوص در مجلد 13 .\r\n4 - تأويلى كه يك فلسفه مآب كرده و گفته مقصود به دريا در باره كسوف خورشيد سايه ماه است كه آن را ميپوشاند و در گرفتن ماه سايه زمين است كه ماه را ميپوشاند و تعبير به دريا استعاره و تشبيه است .\r\nدر برخى كتب مناظره لطيفى ديدم ميان يك فيلسوف مسلمان نما كه اين تأويل را براى خبر ذكر ميكرد با يك مردى از برهمنان هند كه چون اين تأويل را از او شنيد به او گفت : مقصود صاحب شريعت تو يا اينست كه تو ميگوئى يا اين نيست ، و اگر نباشد واى بر تو كه چنين دروغى بر او ميبندى ، و اگر هم مقصود او باشد و چنين تعبير كرده مصلحتى ديده كه تصريح به مقصود نكند و اين راز را نگهدارد براى آنكه فهم عامه مردم از آن كوتاه است و باز هم واى بر تو كه رازش را فاش كردى .\r\nمن گويم : اين سخن درستى است گرچه از كافرى نقل شده ، زيرا عقل مردم از فهم حقائق كوتاه است و از چگونگى نزول عقوبتها و چون منجم خبر دهد كه فلان ساعت طبق حركت افلاك خورشيد يا ماه بگيرند مردم نترسند ، و به خدا پناه نبرند ، و از گناه دست نكشند ، و آن را اثر خشم خدا ندانند ، زيرا آنها را نميدانند كه خداوندى كه جهان را به اين ترتيب آفريده ، و موقع بر حذر داشتن و بيم دادن را مىدانسته حركات افلاك را بر وجهى منظم ساخته كه گرفتن ماه و خورشيد و بروز آيات ديگر انذار و عقوبات را اعلام كنند چنانچه سزد ، و اين موضوع دقيقى است كه از فهم بيشتر مردم برونست .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nخلاصه گرچه اين حديث خبر واحد است و سند معتبرى ندارد ولى نتوان آن را رد كرد و سزد كه في الجمله آن را پذيرفت ، و گرچه بر خرد فهمش دشوار است است ، و اين راه ارباب تسليم است كه بر صراط مستقيم پايدارند .\r\n« پانصد سال راه است » شايد مقصود اينست كه اگر كسى بخواهد همه آن را بچرخد و بر همه تيكه‌هاى عيان معمور و ويرانش و نهانش آگاه شود 500 سال راه مىشود زيرا دور زمين را در سالهاى اندكى ميتوان پيمود اگر مساحتى كه گفته‌اند درست باشد زيرا محيط يك دائره عظيمه بر زمين 8 هزار فرسخ است و در حدود سه سال ميتوان آن را پيمود ، و اينكه فرمود : خورشيد 60 * 60 فرسخ است شايد منظور فرسخ آسمانى باشد يا اينكه نسبت به فلك خود چنين است و نسبت 60 فرسخ را كه تقريباً ( 3 درجه است ) بمحيط زمين دارد و همچنين است اندازه‌گيرى ماه به 40 * 40 فرسخ ، يا مقصود اندازه بسياريست و اين تعبير براى فهم سائل است .\r\nو همچنين تجديد اختران باعظم كوهها به اين معنى است كه نسبت آنها به آسمان خود چون اعظم كوهها است نسبت به زمين ، اين همه بنا بر درست بودن گفته هيويّونست و آن معلوم نيست ، زيرا مدرك آنها مساحت و ارصاد گروهى كفار است كه در مقام تحقيق و ضبط آنها برآمده‌اند ، و آفريده شدن خورشيد پيش از ماه دليل است كه هر دو حادثند ، و خدا و حجج او بتعليم او دانا بحقائق مخلوقات او هستند « 1 » 5 - در كافى ( 241 روضه ) بسندش از محمّد بن مسلم گويد : به امام پنجم گفتم قربانت براى چه خورشيد از ماه گرمتر است ؟ فرمود : خدا خورشيد را از نور آتش و زلالى آب آفريده يك طبقه از اين و يك طبقه از آن تا چون هفت طبقه شده جامه‌اى از آتش بر آن پوشانده ، و از اين رو گرمتر از ماه شده ، گفتم : قربانت پس ماه ؟ فرمود : خدا تعالى ذكره ، ماه را از پرتو نور آتش و زلالى آب آفريد يك\r\n\r\n\r\n","description":"","footnote":"\r\n( 1 ) شرح راجع به قسمت آخر حديث كه براى خورشيد و ماه هر كدام هفت طبقه ثابت كرده و دليل گرمتر بودن خورشيد و خنك‌تر بودن ماه را آورده در كتاب ما شرح و ترجمه خصال باب 7 بيان كرديم بدان رجوع شود ( شرح مترجم )\r\n","page_name":" 136 ","page_number":136},
  {"content":"\r\n\r\nطبق از اين و يك طبق از آن تا چون هفت طبقه شد جامه‌اى از ماه بر آن پوشاند و از اين رو ماه خنك‌تر از خورشيد شد .\r\nدر علل ( ج 2 ص 263 ) و در خصال ( 10 ) بسندش از محمّد بن مسلم مانند آن را آورده .\r\nتوضيح : « تا هفت طبقه شد » بسا كه مقصود اينست كه طبقه هفتم آتش بود و چون طبقه‌هاى آتش بيش بود گرمتر است ، و محتمل است كه طبقه هشتمى از آتش دارد كه گرمتر شده ، اين دو احتمال در ماه هم هست ، و بسا كه خلق آنها از خود آتش و آب باشد و يا از جوهرى شبيه آنها كه لطيف است ، و برهانى وجود ندارد كه در فلكيات عنصرى وجود ندارد ، با اينكه شرح در موارد بسيارى بوجود آن دلالت دارد « 1 » .\r\n6 - در احتجاج ( 83 ) بسندش از امام ششم عليه السّلام كه فرمود : چون خدا ماه را آفريد بر آن نوشت ( لا إله الا اللَّه ، محمّد رسول اللَّه ، علىّ امير المؤمنين ) و آنست آن سياهى كه مينگريد در چهره ماه « 2 » 7 - در خصال ( 157 ) بسندش از عبد اللَّه بن عمر كه رسول خدا صلى اللَّه عليه و إله در مرض موتش فرمود : برادرم را نزد من بخوانيد ، و فرستاد نزد على عليه السّلام و بر او وارد شد و هر دو رو به ديوار كردند ، و جامه‌اى بر سر كشيدند و آن حضرت با وى راز گفت و مردم همه پشت در خانه گرد هم بودند ، و چون على عليه السّلام بيرون آمد مردى به او گفت پيغمبر خدا با تو راز گفت ؟ فرمود : آرى هزار باب دانش با من راز گفت\r\n\r\n\r\n","description":"","footnote":"\r\n( 1 ) و امروزه به خوبى روشن شده كه ستاره‌ها از عناصر هستند و جسمى جز آنها نيستند ، و جسم اثيرى كه فلاسفه قديم براى سماويات گفته بودند صرف توهمى بوده است ( شرح مترجم ) .\r\n( 2 ) شايد مقصود اينست كه نظام هستى دلالت دارد بوجود خداى يگانه و نظام بشرى هم دلالت دارد بوجود پيغمبرى كه آنها را رهنمائى كند و بقاء شريعت انبياء نياز دارد بوجود امام معصوم پس از آنها ( خلاصه پاورقى ص 156 ) .\r\n","page_name":" 137 ","page_number":137},
  {"content":"\r\n\r\nكه در هر بابى هزار بابى بود گفت : همه را حفظ كردى ؟ فرمود : آرى ، و فهميدم آن مرد گفت : اين سياهى كه در چهره ماه است چيست ؟ فرمود : سياهى چهره ماه را كه خدا گفته « و نموديم شب و روز را دو نشانه و نشانه شب را زدوديم و نشانه روز را بينا ساختيم » آن مرد گفت : فهميدى اى على .\r\nبيان : ظاهر اينست كه سؤال از علت سياهى در چهره ماه بوده و پاسخ داده علتش اينست كه نورش كمتر شود و امتيازى باشد ميان خورشيد و ماه و ميان شب و روز چنانچه خبر ابن سلام بر آن دلالت دارد و محو در آيه كم شدن نور ماه است بوسيله سياهى در چهره او ، و بدان كه در بارهء آن اختلاف كردند ، برخى گفتند مجرد خيالى است و حقيقت ندارد و بر آن ايراد شده كه محال است همه مردم در يك خيال بىحقيقت متفق شوند ، و گفته‌اند عكس امور زمينى است كه در آن افتاده از كوهها و درياها و جز آنها .\r\nو ايراد شده كه اگر چنين بود بايد مختلف ديده شود با نزديكى و دورى ماه و انحراف آن از اين اشياء ، و گفته‌اند : آن سياهى نموداريست از سياهى روى ديگر آن كه روشن نيست و بر آن ايراد شده كه در اين صورت بايد يك جا ديده شود نه خال خال ، و گفته شده اثر اينست كه كره آتش ماه را ميسايد ، و ايراد شده كه كره ماه تماسى با كره نار ندارد چون فرو رفته در كلفتى تدوير خود كه آن هم فرو در كلفتى حامل است و ميان او و آتش بسيار دور است و اگر در حضيض حامل هم باشد تنها در يك نقطه با كره نار تماس دارد ، و بعلاوه گرمى در آن اثر ندارد بعقيده فلاسفه ، و گفته‌اند آن جزئيست از ماه كه پذيراى نور نيست چون اجزاء ديگرش و ايراد شده كه فلكيات در نظر آنان بسيط و بىتفاوتند ، و بنا بر اين همه قواعدشان باطل مىشود ، و گفته‌اند آن چهره خود ماه است كه نمودار چهره انسانى است :\r\nدو چشم دارد و دو ابرو و بينى و دهان ، و ايراد شده كه نهادن اين اجزاء\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nدر آن سودى ندارد ، و گفته‌اند يك اجزاء آسمانى است كه در تدويرش بهمراه او است و پيوسته نگهدار وضع او است ، و اين بهترين وجه است نزد آنها ، و همه اينها گفته‌ايست بىدليل ، و ما ندانيم جز اينكه خدايش چنين آفريده ، و بحث از سببش بىفايده است و به زودى وجوه ديگر براى آن نقل كنيم ان شاء اللَّه « 1 » 8 - در علل ( ج 2 ص 155 ) در خبر يزيد بن سلام كه از پيغمبر صلى اللَّه عليه و إله پرسيد چرا خورشيد و ماه در تابش و روشنى برابر نيند ؟ فرمود : چون خدا عزّ و جلّ آنها را آفريد فرمانبردند و هيچ نافرمانى نكردند ، و خدا جبرئيل را فرمود تا تابش ماه را زدود ، و آن در ماه خطهاى سياهى اثر نهاد ، و اگر ماه به حال خود مانده بود چون خورشيد و زدوده نشده بود ، شب و روز از هم شناخته نميشدند و روزه‌دار وقت افطار را نميدانست و مردم شمارش سالها را نميدانستند ، و اينست قول خدا عزّ و جلّ « و ساختيم شب و روز را دو نشانه و زدوديم نشانه شب را و ساختيم نشانه روز را بينا تا بجوئيد از فضل پروردگارتان و تا بدانيد شماره سالها و حساب را » گفت راست گفتى اى محمّد ، به من بگو چرا شب را ليل گويند ؟ فرمود : چون مردان و زنان در آن با هم انس كنند ، خدا عزّ و جلّ آن را وسيله الفت و پوشش نموده ، و اينست قول خدا عزّ و جلّ « ساختيم شب را جامه و ساختيم روز را معاش » گفت : راست گفتى اى محمّد ( الخبر ) .\r\n9 - در علل ( ج 2 ص 280 ) و در عيون ( ج 1 ص 241 ) : در خبر شامى است كه از امير المؤمنين عليه السّلام طول و عرض خورشيد و ماه را پرسيد ، فرمود : نهصد\r\n\r\n\r\n","description":"","footnote":"\r\n( 1 ) امروزه ماه به خوبى شناخته شده و بعلاوه از تلسكوپهاى نيرومند كه آن را كاملا نشان داده‌اند بشر بسطح آن رفته و از نزديك آن را ديده توده‌ايست از كوه و دشت مانند زمين و دشتهاى پهناور خاكسترى دارد و اين سياهى چهره ماه نمودى از آن دشتهاى خاكسترى آنست و هر چه دانشمندان پيشين انديشيده و گفته‌اند همه بر باد رفته ( شرح مترجم ) .\r\n","page_name":" 139 ","page_number":139},
  {"content":"\r\n\r\nفرسخ ( الخبر ) .\r\n10 - در احتجاج ( 138 ) از اصبغ گفت : ابن كوّاء از امير المؤمنين عليه السّلام از سياهى چهره ماه پرسيد ، فرمود : اللَّه اكبر ، اللَّه اكبر ، مردى كور مسأله‌اى مبهم ميپرسد ، نشنيدى خدا تعالى ميفرمايد « و ساختيم شب و روز را دو نشانه و زوديم نشانه شب را و ساختيم نشانه روز را بينا » ( الخبر ) عياشى از أبى الطفيل مانندش آورده .\r\n11 - در تفسير على بن ابراهيم ( 550 ) بسندش از امام پنجم عليه السّلام در تفسير قول خدا « نه خورشيد را سزد كه به ماه رسد و نه شب را كه از روز پيش افتد و هر كدام در فلكى شناگرند » فرمود : ميفرمايد : خورشيد پادشاه روز است ، ماه پادشاه شب ، نسزد خورشيد در شب با پرتو ماه باشد ، و نه شب پيش افتد از روز ، ميفرمايد : شب نرود تا روز به دو رسد « و هر كدام در فلكى شنا كنند » ميفرمايد بدنبال فلك مىآيد چرخان .\r\nبيان : چون پيرو گردش فلك است گويا بدنبال او است .\r\n12 - در عيون بسندش از امام ششم عليه السّلام كه روز قيامت خورشيد و ماه را چون دو گاو پى شده بياورند و با هر كه آنها را پرستيده است در دوزخ افكنند ، براى آنكه آنان را پرستيدند و بدان خشنود شدند « 1 » .\r\nبيان : در نهايه ( ج 3 ص 115 ) گفته : در حديث كعب است كه « خورشيد و ماه دو نره گاو پى شده‌اند در دوزخ ، گفته شده : چون خدا آنها را بشناگرى وصف كرده در قول خود «  كُلٌّ فِي فَلَكٍ يَسْبَحُونَ  » سپس خبر داده كه آنها را در دوزخ نهد تا بدان أهلش را عذاب كند و از آن بدر نشوند و چون زمين‌گير و پى شده باشند اين را ابو موسى نقل كرده و چنانست كه بينى و در ( ج 0 ص 114 ) گفته : عقير شتريست كه نحر شده چون يك پايش را قطع كنند و سپس او را نحر كنند .\r\n\r\n\r\n","description":"","footnote":"\r\n( 1 ) در عيون اين روايت را نيافتيم ولى در علل ( ج 2 ص 292 ) موجود است و شايد نسخه‌برداران بغلط عيون را بجاى علل نوشته‌اند ( از پاورقى ص 159 ) .\r\n","page_name":" 140 ","page_number":140},
  {"content":"\r\n\r\n13 - در تفسير ( 378 )  وَ جَعَلْنَا اللَّيْلَ وَ النَّهارَ آيَتَيْنِ فَمَحَوْنا آيَةَ اللَّيْلِ وَ جَعَلْنا آيَةَ النَّهارِ مُبْصِرَةً  فرمود محو در ماه است .\r\n14 - در احتجاج ( 192 ) از هشام بن حكم كه زنديقى از امام ششم عليه السّلام پرسيد خورشيد كجا غروب مىكند ؟ فرمود : بعضى علماء گفته‌اند : چون بنشيب گنبد زمين سرازير شود ، پيوسته چرخ آن را بالا برد تا فرود آيد بدان جا كه طلوع كند ، يعنى فرو شود در چشمه‌اى گرم سپس زمين را بشكافد و برگردد به محل طلوعش و زير عرش سرگردان باشد تا اجازه طلوع گيرد ، هر روزى نورش گرفته شود و نور ديگرى پوشانده شود .\r\nگفت پس روز پيش از شب آفريده شده ؟ فرمود : آرى ، روز پيش از شب آفريده شده ، و خورشيد پيش از ماه ، و زمين پيش از آسمان ( الخبر ) .\r\nبيان : « آن را بالا برد » يعنى پس از غروبش بر مردمى ديگر طلوع كند و بالا رود تا بالاى سر آنها رسد كه زير پاى ما است سپس از آنها فرو شود تا بمشرق خود ما رسد ، و سرگردانى و اجازه او كنايه از اينكه مسخر فرمان خدا است و بقدرت او ميچرخد و هر گاه خواهد آرامش كند ، و در هر آنى در مشرق مردمى چرخانست و طلوعش بر آنها بفرمان خدا است و اگر خواهد به دو ايست دهد ، و چون باقى در بقاء نياز بمؤثر دارد خورشيد از خود چيزى ندارد ، و هر چه دارد از آفريننده خود دارد و همه وقت زير عرش است و زير نيروى خداوند ، و سرگردانست و مطيع فرمان و به زبان امكان و نياز از خدا اجازه طلوع و غروب را خواهان ، و جامه نور از خدا در پوشد .\r\nو آنان كه بتجدد امثال معتقدند توانند بدين خبر و مانندش دست اندازند ، لكن چنانچه ما تحقيق كرديم دلالتى بعقيده آنان ندارد ، و همانا ببرخى اسرار اشاره كردم تا بتوانى اخبار مشكله را بفهمى ، و تحقيق آفريدن روز پيش از شب در باب يكم گذشت « 1 » .\r\n\r\n\r\n","description":"","footnote":"\r\n( 1 ) اينكه فرموده هر روز نور او را بركنند و نور تازه‌اى پوشانند دلالت بر نظريه تازه دانشمندان فلك‌شناس دارد كه نور پاشى خورشيد مصرف كردن انرژى است و هر روز در حدود 4 هزار تن مواد آن مصرف مىشود و سوخته ميگردد و بجاى آن مواد تازه‌اى نور پاشى مىكند و خرده خرده از آن كاسته مىشود تا تمام مىشود ( شرح مترجم )\r\n","page_name":" 141 ","page_number":141},
  {"content":"\r\n\r\n15 - در توحيد ( 64 ) بسندش از امام ششم ، فرمود : خورشيد 70 / 1 نور كرسى است و كرسى 70 / 1 نور عرش و عرش 70 / 1 نور حجاب ، و حجاب 70 / 1 نور ستر ( الخبر ) .\r\n16 - در قصص راوندى : بسندش از امام پنجم كه موسى از پروردگارش خواست تا زوال خورشيد را به او آموزد خدا فرشته‌اى گماشت بدان و بموسى گفت خورشيد بزوال رسيد اى موسى ، موسى گفت : كى ، گفت وقتى به تو خبر دادم و اكنون پانصد سال راه طى كرده .\r\n17 - عياشى از أبى بصير از امام صادق عليه السّلام در قول خدا « پس زدوديم آيه شب را » فرمود آن سياهى است كه درون ماه است .\r\n18 - و از همان بسندش از امام ششم عليه السّلام فرمود : سياهى چهره ماه نقش ( محمّد رسول اللَّه ) است .\r\nبيان : بسا مقصود اينست كه اين سياهى از بزرگترين اسباب نظم جهانست چنانچه گذشت و علّت غائيه خلقت و نظام او است صلى اللَّه عليه و إله و گويا بر او دلالت دارد ، يا اينكه چون دليل است بر حكمت صانع و از دست ندادن مصلحت خلق و رسالت آن حضرت از أعظم مصالح است بر آن دلالت دارد ، و بسا كه اين تأويلات لازم نباشد و محمول بر حقيقت باشد .\r\n19 - عياشى : از جابر از امام پنجم كه امير الؤمنين عليه السّلام فرمود : خورشيد غروب كند در چشمه‌اى گرم در دريائى فروتر از شهرى كه پهلوى مغربست يعنى شهر جابلقا .\r\n20 - در كتاب نجوم : سيّد بن طاوس بسندى از ابن ذي العلمين [ القلمين 
  ]\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nگويد من در خراسان در مجلس مامون برابر ذو الرياستين بودم و امام رضا عليه السّلام حضور داشت و ذكر شب و روز پيش آمد و بحث از اينكه كدام پيشتر آفريده شدند و در آن گفتگو نمودند و اختلاف كردند سپس ذو الرياستين آن را از امام رضا عليه السّلام پرسيد و از عقيده او در اين باره فرمود : از قرآن خدا جواب ميخواهى يا از علم حساب خودت ؟ گفت نخست از علم حساب .\r\nفرمود : شما نميگوئيد كه طالع دنيا سرطانست ، و اختران در شرف خود بوده‌اند ؟ گفت : چرا فرمود : پس زحل در ميزان بوده ، و مشترى در سرطان ، و مريخ در جدى ، و زهره در حوت ، و ماه در ثور ، و خورشيد ميان آسمان در حمل و اين نشود جز در روز ، گفت : آرى از قرآن خدا چطور ؟ فرمود : قول خدا عزّ و جلّ « و نيست شايسته خورشيد كه دريابد ماه را و نه شب كه پيش باشد بر روز » يعنى روز پيش از آنست .\r\nسيد گفته : همين مطلب را به چند سند از ابن جمهور عمّى كه دانشمند فاضلى است روايت داريم از كتاب الواحده ( و آن را با لفظ ديگرى نقل كرده ) .\r\n21 - و از همان بنقل از كتاب ابن أبى جمهور بسندش كه چون أمير المؤمنين عليه السّلام بمنبر برآمد و فرمود : از من بپرسيد پيش از آنم كه نيايد ، مردى از سياهى چهره ماهش پرسيد و فرمود : كوردلى است كه از مبهمى سؤال كند ، قول خدا عزّ و جلّ را نشنيدى كه ميفرمايد « زدوديم نشانه شب را و نموديم نشانه روز را بينا 12 - الاسراء » سياهى كه در ماه بينى اينست كه خدا عزّ و جلّ از نور خود دو خورشيد آفريد جبرئيل را فرمود : تا بال كشيد آن را كه در علم خدا گذشته بود چون خواست شب و روز و خورشيد و ماه و ساعات و روزها و ماهها و سالها و روزگارها ، و كوچ و فرودشدن ، و پيش آمدن و پس رفتن ، و حج و عمره و موعد وام ، و پرداخت مزد اجير ، و شماره ايام آبستنى ، وعده مطلقه ، و زنى كه شوهرش مرده و مانند آنها از هم جدا و مشخّص باشند .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبيان : « در آنكه بر علمش گذشته يعنى بر ماه و ظاهراً عبارت چنين بوده « بر يكى از آن دو كه در علمش گذشته » .\r\n22 - در كافى ( ج 3 - ص 416 ط دار الكتب ) بسندش از محمّد بن اسماعيل ابن بزيع كه به امام رضا عليه السّلام گفتم : به من رسيده كه روز جمعه كوتاه‌ترين روزها است ، فرمود : آن چنين است ، گفتم : قربانت چطور مىشود ؟ فرمود : خدا تعالى ارواح مشركان را زير چشمه خورشيد گرد مىآورد و چون خورشيد باز ماند يك ساعت آنها را عذاب كند ، و روز جمعه خورشيد باز ماندن ندارد ، و براى فضيلتش عذاب را از آنها بردارد و خورشيد را بازماندن نباشد .\r\n23 - در اختصاص بسندش از أبي الصباح كنانى كه از امام ششم پرسيدم از قول خدا « آيا ندانى براى خدا سجده كند هر كه در آسمانها و زمين است و هم خورشيد و ماه و اختران و كوهها و درخت و جانوران ، 18 - الحج » تا آخر آيه فرمود : در هر شبانه روز خورشيد چهار سجده دارد :\r\nيكى چون در درازى آسمان باشد پيش از سپيده‌دم ، گفتم : آرى قربانت فرمود : اين فجر كاذبست كه خورشيد در يك سوى زمين به سجده افتد و چون از سجده سر بردارد سپيده بدمد و وقت نماز در آيد ، سجده دومش گاهى است كه بميان آسمان رسد و روز برآيد ، و در نيم روز بازايستد ، و چون برابر عرش باشد ايستد و سجده كند ، و چون از سجده برآيد زوال گردد از ميان آسمان و وقت نماز شود سجده سوم گاهى است كه فرو شود از افق و به سجده افتد و چون سر بردارد شب در آيد ، چنانچه هنگام زوال از ميان آسمان وقت زوال شود ، كه زوال روز است .\r\nبيان : مقصود از سجده در آيه نهايت خضوع و زبونى و فرمانبريست خواه باراده و اختيار يا بقهر و اضطرار و جمادات كه بىاراده‌اند منقاد فرمان پروردگارند و پيوسته در سجود و منقاد معبودند ، و به زبان امكان و نياز تسبيح و تقديس خدا كنند و چنين باشند جانداران زبان بسته .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nو اما خردمندانى كه با اراده‌اند از جهت امكان و نياز طبعى به خدا چون جمادات سجود تكوينى دارند و تسبيح خوانند ولى از نظر كارهاى ارادى به دو دسته‌اند ، يكى فرشته‌هاى معصوم كه پيوسته ساجد و منقادند در كار خود ، و بسا مقصود از « كسى كه در آسمانست و زمين » هم آنها باشند ولى مردم دو دسته‌اند مطيع فرمان ، و يك دسته هم از اين جهت نافرمان گرچه از جهت ديگر منقادند ، و آن اندازه كه از آنها بايد منقاد نيستند و از اين رو خدا فرمود : بسيارى از مردم هم سجده كنند و بسيارى را هم عذاب بايد كه سجده نكنند ، و چون آيه را چنين فهميدى نيازى به تأويلات و تقديرات مفسران نيست ، و به زودى آنچه در اين آيه گفته‌اند بيايد .\r\nو اما در باره خبر بسا كه ( سه سجده ) بوده يا اينكه شرح سجده چهارم را نسخه برداران از قلم انداخته‌اند ، و بسا كه آن در نيمه شب باشد يا پيش از آن چنانچه در روز باشد ، و سجود را خاص اين اوقات دانسته براى آنكه فرمانبريش در آنها براى مردم روشن شود ، زيرا تغيير حال ميدهد و در وضع او تغيير كاملى پديد گردد .\r\nو نيز اين اوقات است كه مردم براى نماز و روزه و عبادات ديگر و معاملات خود بدان چشم دارند و نيز هبوط و سرازير شدن و غروبش نشانه امكان و حدوث آنست چنانچه خليل عليه السّلام فرمود : « من غروب‌كننده‌ها را دوست ندارم » و سجده را شايند ، و خدا و حججش اسرار آيات و اخبار را دانند .\r\n24 - در اختصاص ( 236 ) امام صادق عليه السّلام فرمود : هنگام غروب خورشيد خدا فرشته‌اى بر او گمارد كه جار زند « اى مردم رو بپروردگار خود آريد ، زيرا اندك با كفايت به است از بسيار غفلت بار و فرشته‌اى بخورشيد گمارده كه چون طلوع كند جار زند ، اى آدميزاده بزا براى مردن و بساز براى ويران شدن و گرد آور براى نابودى .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n25 - در كتاب غارات ابراهيم ثقفى بسندى آورده كه ابن كواء از أمير المؤمنين عليه السّلام پرسيد از سياهى چهره ماه فرمود : خدا عزّ و جلّ فرمايد « شب و روز را دو آيه ساختيم و آيه شب را زدوديم ، 12 - الاسراء » اين سياهى چهره ماه است ، گفت : ميان مشرق و مغرب چه اندازه است ؟ فرمود : به اندازه سير يك روز خورشيد كه از مشرقش برآيد و بمغربش درآيد ، هر كه جز اينت گفت :\r\nدروغش شمار .\r\n26 - در علل محمّد بن على بن ابراهيم است كه عالم عليه السّلام فرمود : علّت ردّ خورشيد بر امير المؤمنين عليه السّلام با اينكه بسائر جهانيان نتابيد اين بود كه خدا همه آسمان را جز آنجا كه امير المؤمنين عليه السّلام و يارانش بودند با ابرى پوشاند ، و خورشيد را برآورد تا آن را ديدند ، فرمود : علت كوتاهى روز جمعه اينست كه خدا ارواح كفار و مشركان را گرد آورده زير چشمه خورشيد عذاب كند جز در روز جمعه كه خورشيد ايست ندارد و بخاطر فضيلت جمعه كفار عذاب نشوند .\r\n27 - در تفسير على بن ابراهيم ( 551 ) در معنى ( عرجون قديم ) گفته :\r\nآن طلع خرما است كه هنگام برآمدنش چون ماه نو است ، و بسندى آورده كه ابو سعيد مكارى نزد امام رضا عليه السّلام درآمد و گفت : تو به آنجا رسيدى كه ادعاى امامت كنى مانند پدرت ، فرمودش تو را چه مىشود خدا كورت كند و خانه‌ات را ويران سازد ؟ ندانى كه خدا به عمران وحى كرد من به تو پسرى دهم و به او مريم را داد و بمريم عيسى را و عيسى از مريم بود و مريم از عيسى و هر دو يكى بودند ، منم از پدرم هستم و پدرم از من و هر دو يكى باشيم .\r\nابو سعيد گفت منت از مسأله‌اى پرسم ، فرمود : بپرس گرچه نپندارم از من بپذيرى ، تو از ياران من نيستى ولى بياور آن را ، گفت : چه گوئى ، در باره مردى كه هنگام مردن گفته هر مملوك قديم من براى خدا آزاد است ؟ فرمود : آرى هر بنده كه شش ماه در ملك او باشد قديم است و آزاد گردد چون خدا ميفرمايد « و ماه را منزلها داديم تا برگشت بمانند شاخه خرماى قديم ، 39 - يس » هر بنده كه شش ماه\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nداشته قديم است و آزاد ، گفت : از نزد او بدر آمد ، و مستمند شد و نابينا و سپس مرد ، لعنت خدا بر او ، با اينكه هزينهء يك شب را نداشت .\r\nبيان : تفسير عرجون به طلع غريب است و جز در اين كتابش نديدم ، در قاموس ( ج 3 ص 59 ) گفته طلع نخل چيزيست كه مانند دو نعل بر هم از آن درآيد يا نو بار او است ، ابو سعيد از واقفه بود و امامت امام رضا را منكر بود ، و شايد جواب امام مبنى بر آنست كه واقفه اين روايت را از امام صادق عليه السّلام پذيرايند كه قائم از فرزندان منست ، و از دليلشان جواب داد كه فرزندزاده هم فرزند است ، و اگر هم نباشد در اينجا بواسطه اتحاد در كمالات و انوار ميتوانش فرزند خواند . . .\r\n28 - در فقيه ( 60 ) بسندش از محمّد بن مسلم كه از امام پنجم‌ايست خورشيد را پرسيد ، فرمود : اى محمّد چه اندازه پيكرت خرد است و پرسشت مشكل و تو شايسته پاسخى ، چون خورشيد برآيد 70 هزار فرشته بدست آويز پرتوش او را بكشند و 5 هزار فرشته ميكشند و هل ميدهند تا بالاى سر برسد و از روزن بگذرد و فرشته نورش وارو سازد و آنچه‌اش بسوى زمين است سوى آسمان گردد و پرتوش تا درون زمين بتابد ، و در اينجا است كه فرشته‌ها بانك بردارند « سبحان اللَّه و لا إله الا اللَّه ،  وَ قُلِ الْحَمْدُ لِلَّهِ الَّذِي لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً  » گفتم : قربانت اين ذكر را هنگام زوال خورشيد نگهدارم ؟ فرمود : آرى نگهش‌دار چنانچه ديده‌ات را نگه ميدارى ، و چون زوال شد فرشته‌ها همه در پس آن باشند و خدا را در فلك فضا تسبيح گويند تا غروب كند .\r\n29 - از امام صادق عليه السّلام پرسش شد چگونه خورشيد هر روز ايست دارد و روز جمعه ايست ندارد ؟ فرمود : چون خدا عزّ و جلّ روز جمعه را از روزها تنگتر نمود ، گفته شد چرا ؟ چون در آن روز براى احترامش مشركان را عذاب نكنند .\r\nبيان : « چه اندازه تنت خرد است » شگفت است از اين كه انسان به اين\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nكوچكى بجستجوى فهم معانى بلند است يا منظور تاديب او است كه نبايد رنج به خود دهد براى فهم امورى كه دانستن آنها وظيفه او نيست ، در نهايه ( ج 3 ص 104 ) گفته :\r\nعضل يعنى سخت و از آنست حديث عمر « پناه برم به خدا از هر معضله‌اى كه أبو الحسن ندارد » يعنى مسأله‌هاى سخت و پيشامدهاى ناهموار و مقصودش از أبو الحسن علىّ بن أبى طالب عليه السّلام است .\r\nدر برخى نسخه‌ها كلمه « بعد أن » نيست و بهر تقدير بسا كه 5 هزار از همان 70 هزار باشند يا جز آنها باشند و اگر چه معنى دوم بنا بر نسخه اول اظهر است « ميان اينكه بكشند و هل دهند » يعنى اين هفتاد هزار دو دسته‌اند يك دسته از جلو ميكشند و دسته ديگر از پس هل ميدهند ، و بنا بر نسخه ديگر معنا اينست كه 70 هزار از جلو ميكشند و 5 هزار از پس او هل ميدهند ، و بر هر دو وجه بسا كه مقصود از كشش آن حركت روزانه تند است بر خلاف حركت خاصه خورشيد به پيروى حركت فلك اطلس كه شب و روز آورد و مقصود از حركت دفع حركت فلك خود خورشيد است بتوالى بروج كه كند است و در سال يك دوره است و حاصل اين است كه چون خورشيد برآيد 70 هزار فرشته آن را به حركت يوميه سوى مغرب كشند ولى 5 هزار فرشته هم به پرتوش چسبيدند و بسوى مشرقش باز كشند به حركت خاص او و خورشيد به اندازه فزونى اين دو حركت به سمت مغرب پيش ميرود تا بميانه آسمان ميرسد .\r\n« تا از روزن بگذرد » بسا تفسير بدائره نيم روز شده « فرشته نورش وارو سازد » بسا تفسير شده كه چون خورشيد بسوى بالا رود آن رويش كه بمشرق است زير آن رويست كه به مغرب است و چون از دائره نيم روز به مغرب سرازير گردد وارو شود و روى شرقيش بسوى بالا گرايد و وارو نمايد ، و نهان نيست كه بنا بر اين كلام كم سود و توضيح واضح است با اينكه وارو شدن او مانعى ندارد ، و بسا مقصود از فلك جوّ جوّ فلك است يعنى ميان آسمان چهارم و پنجم .\r\nسپس چند اعتراض به اين اخبار وارد است :\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n1 - ايست خورشيد مخالف حسّ است ، زيرا در حركت خورشيد در همه ساعات روز تفاوتى نيست و كمانه مدار آن برابر است .\r\n2 - خورشيد در هر آنى در يك نصف النهار واقع است و بايد هميشه در ايست باشد .\r\n3 - تفاوت ميان روز جمعه و روزهاى ديگر مخالف حسّ است .\r\n4 - گرمى خورشيد از پرتو آن نيست تا ارواح مشركان با نزديك شدن به آن عذاب كشند بلكه اثر برگشت پرتو آنست از اجسام كثيفه چون زمين و دريا و از اين رو هر چه از زمين بالاتر باشد گرمى كمتر است .\r\nو ممكن است از يكم و سوم پاسخ داد كه ايست كم است و در ابزار ساعت شمار چشمگير نيست ، زيرا 9 / 1 و 10 / 1 و كمتر از آنها را نميتوان بطور يقين از آنها تشخيص داد و اندازه‌گيرى آنها روى تخمين است و از اعتراض دوم جواب داد كه ممكن است مقصود ايست در نيم روز مخصوصى باشد چون مكه يا مدينه يا گنبد زمين ( دائره گذر از دو قطب ) و بر اين اعتراض شده كه لازم آيد در بلاد ديگر بهنگام چاشت يا عصر ايست واقع شود و كسى زير بار آن نرود و از اعتراض چهارم ممكن است جواب گفت كه بسا براى خورشيد دو حرارت باشد يكى از جرم و ديگرى از انعكاس پرتو و اينكه گفته‌اند در فلكيات حرارت نيست دليل قطعى ندارد .\r\nو براى ايست دو تأويل ديگر است .\r\n1 - حركت خورشيد در نيم روز كند مينمايد و بمانند ايست باشد و از اين كندى بايست تعبير شده .\r\nيا اينكه در بلادى كه خورشيد بالا سر آيد سايه نباشد و مقصود ايست سايه است نه خود خورشيد ، و ايست سايه بنا بر اينست كه ميان دو حركت مستقيم بناچار سكونى بايد و ميان فزودن سايه و كمى آن تا نبودش ايست باشد ولى نهان نيست كه حمل ايست خورشيد بر اين معنا دور است جدّاً با اينكه نسبت حركت باجزاء سايه مجاز است و آن ايجاد جزئيست از سايه و اعدام جزئى ، و اگر حقيقى هم باشد\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nحركت مستقيمه نيست .\r\n2 - چون اوقات خوشى زود گذر است و اوقات سختى دراز مينمايد روز جمعه براى مشركان كوتاه نمايد چون در نيم روز عذاب ندارند و ديگر روزها دراز نمايد چون در نيم روز عذاب كشند ، پس مقصود از گفتار سائل در خبر دوم ، « چگونه ايست كند » يعنى ايستش چيست ؟ و پاسخ داد كه مقصود ايست و تنگى است بطور مجاز و تقريب ، و بسا كه تنگى وقت روز جمعه و كوتاهيش به اين معنا است كه كارهاى عبادت مؤمنان در روز جمعه بسيار است و روز وسعت آنها را ندارد و گويا خورشيد در آن ايست نكند ، و نهان نيست كه همه اين تفسيرها دور از تعبيرات اخبارند و بهتر ترك گفتگو در بارهء آنها است ، و پذيرش معناى درست آن كه مقصود ائمه است عليه السّلام گرچه بفهم ما نرسد ، زيرا اينها از اخبار مبهم و آثار مشكله‌اند و تفسيرشان را جز خدا و راسخون در علم ندانند .\r\n30 - در فقيه ( 60 ) بسند صحيح از حريز بن عبد اللَّه كه من نزد امام ششم عليه السّلام بودم كه مردى از او پرسيد قربانت خورشيد پيش از زوال پرشى زند و سپس ايست كند ؟ فرمود : در انديشه شود كه زوال نمايد يا زوال ننمايد .\r\nبيان : مقصود از پرش تندى حركت است و از ركود كندى آن ، و انديشه يا از فرشته‌هاى گماشته بر آنست يا مثلى است براى حال خورشيد در تندى برآمدن و ركود در بالا و سپس تندى در فرود شدن و مانند شده به كسى كه نزد پادشاه نيرومندى آيد و از او پرسد دنبال كار ديگر برود يا نه ، و منظور اينست كه همه آفريده‌ها زير فرمان خدايند و هر آنچه از آنها پديد گردد بتدبير و تقدير حضرت او است .\r\n31 - در فقيه ( 51 ) از امام صادق عليه السّلام كه خدا تبارك و تعالى بموسى بن عمران وحى كرد استخوانهاى يوسف را از زمين مصر برآرد و برآمدن ماه را وعده اين كار كرد و پس افتاد و او پرسيد از كسى كه جاى استخوان يوسف را بداند ، گفتند پيره زنيست كه ميداند ، او را خواست و پيره‌زنى زمين گير و نابينا بود ، فرمودش\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nتو گور يوسف را ميدانى ؟ گفت : آرى ، فرمود به من خبرش ده ، گفت : ندهم تا چند خصلت به من بدهى ، پايم را آزاد كنى و چشمم را بينا ، و جوانيم را برگردانى ، و مرا با خود ببهشت برى .\r\nاين سخن بر موسى عليه السّلام گران آمد ، و خدا عزّ و جلّ به او وحى كرد همانا تو بر عهده من به او ميدهى ، هر چه خواهد به او بده ، وى پذيرفت و آن پيره‌زن بگور يوسفش رهنمود ، و او را از كنار نيل در صندوق مرمرى برآورد ، و چونش بر آورد ماه برآمد ، و او را بشام برد .\r\nميگويم : گذشت بنقل از عيون از قول امام رضا عليه السّلام كه فرمود : ماه از بنى اسرائيل باز گرفته شد و خدا عزّ و جلّ بموسى عليه السّلام وحى كرد كه استخوانهاى يوسف را از مصر برآورد و به او نويد داد كه استخوانهايش را برآورد و ماه بتابد ، و موسى پرسيد از كسى كه جايش را بداند ، و خبر را چنانچه گذشت كشيده است .\r\nگويم : دلالت دارد بر رد فلاسفه كه اختلاف در حركات فلكيات و منع حركتشان بفرمان آفريننده آسمانها و زمين روا است .\r\n32 - در المتهجد : روايت است از محمّد بن اسماعيل بن بزيع كه پرسيدم از امام رضا عليه السّلام به من رسيده روز جمعه كوتاهترين روزها است ، فرمود : آرى چنين است ، گفتم : قربانت ، چگونه مىشود ؟ فرمود : امام ششم فرموده خدا ارواح مشركان را زير چشمه خورشيد گرد مىآورد و چون خورشيد ايست كند ، ارواح مشركان را بايستش عذاب كند ، و روز جمعه باحترامش عذاب آنها را بردارد ، و خورشيد ايست ندارد ( خبر 22 همين بابست كه با سند از كافى آورد ) 33 - در توحيد مفضل : بينديش اى مفضّل كه اندازه روز و شب چگونه بصلاح مردم است ، و نهايت هر يك ( در معموره ) بيش از 15 ساعت نيست ، اگر روز 100 يا 200 ساعت ميشد ، هر چه جاندار و گياه در زمين بود تباه شدند ، جانداران تا اين اندازه آرام نميگرفتند و بهائم نميتوانستند از چرا خوددارى كنند اگر روز دراز ميشد ، انسان هم از كار و جنبش دست نميكشيد ، و اين خود مايه نابودى\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nهمه ميشد ، و گياه هم در اين روز دراز در برابر حرارت و تابش خورشيد خشك ميشد و ميسوخت ، و اگر شب اين اندازه دراز ميشد ، انواع جانداران از حركت و جستن روزى وامىافتادند و از گرسنگى ميمردند ، گياهها ميگنديدند و تباه ميشدند ، چون گياهى كه در جاى بىآفتابست .\r\nببين اين گرمى و سردى چگونه جاى هم را در جهان بگيرند ، و كم و بيش و برابر گردند ، تا چهار فصل سال را بسازند ، و ببين كه مصلحتها دارند ، و هر دو وسيله پاك كردن تن آدميند كه ماندن و بهى آنها با آنها است ، اگر گرمى و سردى بدنها را در بر نگيرند تباه شوند و از هم بريزند ، بينديش كه چگونه هر يك خرده خرده در ديگرى درآيد ، و ديگرى فزايد تا آنجا كه بايد ، و اگر يكباره جا عوض كنند به تنها زيان رسانند و بيمارشان سازند ، چونان كه اگر يكى از شماها از حمام گرمى بجاى سردى درآيد زيان بيند و بيمار گردد ، اين تدريج در گرمى و سردى براى سلامت از زيان يكبارگى است و تدبير بهداشت اين تدريج را اداره كند .\r\nاگر كسى پندارد اين تدريج بر اثر طبع بالا و پائين شدن خورشيد است در حركت خود ، پرسيده شود كه چرا ؟ اگر عذر آورد كه براى دورى باختر و خاور است باز پرسيده شود كه چرا ؟ و اين پرسشها دنبال هم آيد تا ناچار گويد قصد و تدبيرى آن را پديد آورده اگر گرما نبود ميوه‌هاى سخت و تلخ پخته نميشدند تا نرم و خوشمزه شوند ، و از تر و خشكش استفاده شود ، و اگر سرما نبود زراعت بتّه پر جوانه نميزد تا ريع بسيار كند و بخوراك مردم و بذر زمين كفايت كند ، نبينى در گرما و سرما چه بىنيازى و سوديست ، و با اين حال تن آزارند و انديشه بار ، و دليلند بر حكمت و بهسازى خداوند براى جهان و آنچه در آنست .\r\nتوضيح : « ميان دو مشرق » يعنى مشرق و مغرب و كنايه از بزرگى دائره‌ايست كه خورشيد طى مىكند در آن بروج را يا مقصود مشرق تابستان و مشرق زمستانست و نخست اظهر است . . .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n34 - توحيد مفضل : امام صادق عليه السّلام فرمود : اگر گويند چرا آدمى در ذات و صفات خدا اختلاف دارند ؟ گفته شود از كوته‌فهمى و كنجكاوى در شناخت او ، كه خواهد حقيقت آن را دريابد و نميتواند و فروتر آن را هم نتواند ، مانند همين خورشيد كه بيند بجهان بتابد ولى حقيقتش را نداند ، و از اين رو گفتگو در آن بسيار است و فيلسوفان در باره آن اختلاف دارند و برخى گفته‌اند يك فلكى است آكنده از آتش كه اين فروزش و تابش از آن ميجوشد و ديگران گفته‌اند يك كره ابريست ، و ديگران گفته‌اند جسمى است چون آينه آتشين و پرتو افكن ، و ديگران گفته‌اند زلال و لطيف چون آب دريا است ، و ديگران آن را توده‌اى از اجزاء آتشين دانند و ديگران گفته‌اند جوهر پنجم است جز چهار عنصر .\r\nو در شكل آن هم اختلاف دارند برخى گويند يك صفحه پهناوريست ، و برخى گفته‌اند كره چرخانيست ، در اندازه‌اش اختلاف دارند ، برخى پندارند به اندازه كره زمين است ، و برخى آن را كمتر دانند ، و ديگران گفته‌اند بزرگتر از يك جزيره بزرگ است ، و هندسه‌دانان گفته‌اند ، 170 بار برابر زمين است ، و اين اختلاف دليل است كه حقيقت آن را نفهميدند ، در صورتى كه فهم بشر از درك حقيقت اين خورشيد چشمگير و ديدنى ناتوانست كجا به يك حقيقت نهانى و ناديدنى رسد ؟ بيان : اين گفته‌اى كه از هندسه‌دانان نقل كرده قول برخى قدماء آنها است و نزديك بمشهور است چنانچه شناختى ، و اختلاف ميان قدماء و متأخران در امثال آن بسيار است .\r\n35 - توحيد مفضل : بينديش اى مفضّل در طلوع و غروب خورشيد براى برپا كردن دولت روز و شب اگر طلوع نميكرد ، همه كار جهان نابود ميشد ، و مردم دنبال هيچ كارى نميرفتند ، جهان بر آنها تاريك بود و خوشى نداشتند و از روشنى و دلگشائيش بهره نميبردند ، نياز به طلوعش نيازى به گفتن ندارد ، بلكه سود غروبش را بايد گفت ، اگر غروب نميكرد ، مردم آرامش نداشتند و آسودگى كه\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nپر بدان نيازمندند براى آنها نبود كه تنشان بياسايد ، و حواسشان جمع شود و نيروى هاضمه آنها به كار افتد و غذا را بهمهء اعضاء برساند و از آن گذشته مردم را تا آنجا به كار ميكشيدند و دنبالش را ميگيرند كه خود را بيمار ميكنند .\r\nو بسيارى از مردمند كه اگر تاريكى شب جلوشان را نگيرد ، آرام و قرارى ندارند ، پيوسته دنبال كسب و جمع مال و پس اندازند ، بعلاوه زمين بتابش خورشيد گرم مىشود ، و هر چه بر آنست از جاندار و گياه را گرم مىكند ، و خدا بقدرت و حكمتش آن را اندازه گرفته گاهى تابانست و گاهى پنهان ، چون چراغ خاندان كه براى رفع نيازش بيافروزند و براى آسايش و آرامش خاموشش سازند ، و روشنى و تاريكى با اينكه ضدند كمك بهسازى و بهداشت جهانند .\r\nپس از آن بينديش در بالا و پائين شدن خورشيد براى پيدايش چهار فصل سال و تدبير و بهسازى آن در زمستان گرمى بدرون درخت و گياه برگردد تا مايه ميوه‌ها در آنها بسته شود ، و هوا را سنگين كند ، تا ابر و باران پديدار گردد ، و تن جانداران سخت و نيرومند شود ، در بهار تحركى آورد و مايه‌هاى زائيده در زمستان پديد شوند ، گياه سر زند و درخت گل دهد و جانداران ميل به نر كنند و در تابستان هوا داغ شود ، و ميوه‌ها برسند ، و موادّ زيادى بدن آب شوند و روى زمين خشك شود و آماده ساختمان و كار گردد ، و در پائيز هوا پاك شود و بيمارى برود ، و تندرستى آيد ، و شب دراز گردد ، و كار كردن را شايد ، و هوايش خموش باشد و براى مصلحتهاى ديگرى كه اگر همه را بشمرم سخن بدرازا كشد .\r\nاكنون بينديش در جابجا شدن خورشيد در 12 برج براى پا گرفتن سال و آنچه در آنست از تدبير و در اين چرخش چهار فصل سال درست ميشوند ، زمستان بهار ، تابستان و پائيز ، در اين چرخش ساليانه غله‌ها و ميوه‌ها ميرسند و پايان ميگيرند ، سپس برميگردد زندگى را از سر ميگيرد ، نبينى سال اندازه گردش خورشيد است از حمل تا حمل ديگر ، اين سال و همگنانش پيمانه زمانند از\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nهنگام خلق جهان تا هر وقت و زمان ، حسابگر عمر مردم است و وقت بدهى و اجاره و معامله مدت دار و جز آن از امور ديگر ، با گردش خورشيد سال پايان يابد ، و حساب زمانه درست شود .\r\nببين چگونه تابش آن را بر همه زمين فراهم كرده و اگر يك جا ايست داشت پرتو و سودش ببسيارى از نواحى نميرسيد زيرا كوه و ديوار مانع بودند ، آغاز روز از مشرق برآيد و بر آنچه در برابر او است از مغرب بتابد و همه جا بچرخد تا به مغرب رسد و آنچه آغاز روز از او نهان بوده فرا گيرد و هر جا بهره خود را بر گيرد از آن ، و نيازى كه دارد برآرد و اگر يك سال يا نيم سال پرتو خورشيد بدانها نرسد چه حالى دارند ؟ بلكه چگونه بمانند ؟ مردم ننگرند اين كارهاى بزرگ كه خود دستى در آن ندارند چگونه مرتب و بىخلل براى صلاح جهان و آنچه در آنست انجام مىشود .\r\nماه را دليل بياور كه سود كلانى دارد ، و عموم آن را در شمار ماهها به كار برند و حساب سال با آن درست نيايد زيرا دوره 12 ماه يك سال چهار فصلى ميوه آور و دگرگون ساز نيست ، و از اين رو ماه و سال قمرى از ماه و سال خورشيدى جدا است و هر ماه قمرى جابجا مىشود يك بار در زمستان است و يك بار در تابستان بينديش كه ماه در شب پرتو افكن است و بدان نياز است ، زيرا با وجود نياز بتاريكى و آسودگى جانداران و خنك شدن گياهان صلاح نبود كه شب ظلمت محض باشد بىنور ، و هيچ كار در آن نتوان كرد .\r\nزيرا بسا مردم نياز به كار شب دارند براى تنگ شدن وقت كارشان در روز يا در سختى گرما و در پرتو ماه كارهاى چندى مينمايند ، چون شخم زمين ، خشت زدن ، چوب بريدن و مانند آنها ، پرتو ماه كمك مردم است در زندگى آنها بهنگام نياز و انس مسافرانست ، و طلوعش را در پاره‌اى از شب مقرر كرد ، و نورش را از نور خورشيد كاست تا مردم مانند روز به كار نپردازند ، و از آسايش خود باز شوند ، و هلاك گردند ، و در دگرگونى ماه از نو شدن و محاق ، و فزودن ،\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nو كاستى ، و گرفتن آن بخصوص آگهى است بر قدرت خدا آفريننده و دگرگون ساز آن بدين روش براى بهسازى جهان و عبرت خردمندان .\r\n36 - از دعاء صحيفه سجاديه در رؤيت ماه نو : آيا آفريده فرمانبر آموخته شتابان ، گردان در منزلهاى مقدر ، متصرف در چرخ تدبير ، ايمان دارم بدان كه تاريكى را به تو روشن كرد ، و مبهمات را به تو واضح ساخت ، و تو را يك نشانه پادشاهى خود و علامتى از سلطنت خويش ساخت ، و تو را بفزونى و كاستى ، و طلوع و غروب و نوربخشى و كسوف به كار داشت ، در همه اينها فرمانبرى ، و بخواست او شتابانى ، منزه باد چه شگفت آور است تدبير او در باره تو ، و لطيف است صنعت او نسبت به تو ، تو را آغاز ماهى تازه ساخت براى كارى تازه تا آخر دعاء تنوير : ماه نو را هلال ناميدند چون در ديدن آن آواز هلهله برميكشيدند شبهائى كه اين نام را دارد مورد اختلاف است ، صحاح ( ج 5 ص 1851 ) تا سه شب گفته قاموس ( ج 4 ص 70 ) شب 26 و 27 ماه را هم هلال دانسته و جز آنها را قمر ، و برخى دو شب اول را هلال دانند ، اصمعى گفته تا دائره بندد هلال است ، ديگرى گفته : تا شب هفتم كه پرتوش بر سياهى شب چيره شود هلال است ، پس از آن قمرش خوانند يعنى سپيد ، و در شب 14 بدرش نامند ، در صحاح گفته اين نام براى آنست كه در طلوع خود بر غروب خورشيد پيشدستى كند يا اينكه چون كامل است ، ( ج 2 ص 587 ) يعنى مانند يك بدره تمام است كه 10000 درهم است ، شيخ بها - ره - گفته : تا هلالش نامند وقت دعا باقى است ولى بهتر اينست كه از شب يكم پس نيفتد كه مورد يقين و اتفاق است عرفاً و اگر ميسر نشد شب دوم ، و اگر فوت شد تا شب سوم هم وقت باقى است كه بسيارى آن را هم هلال دانند .\r\nو اما آنچه صاحب قاموس و استاد ما ابو علي - ره - گفته‌اند كه تا شب 7 هلال است خلاف مشهور است در لغت و عرف و بطور مجاز است مانند اطلاق هلال در 26 و 27 - سپس گفته : بعيد نيست كه تا شب سوّم هلال باشد ، و اگر نذر كرده نزد رؤيت هلال دعاء بخواند برؤيت آن در شب 4 ببعد عمل به نذر و واجب\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nنباشد چون هلال نيست ، ولى خواندن دعاء تا شب هفتم مشروع است براى احتياط در عمل به نذر و اما در بيش از آن تشريع است و ناروا ، و اگر روز 30 آن را بيند واجب نباشد چون هلال نام ندارد .\r\n( خلق مطيع ) يعنى آفريده فرمانبر مانند بنده‌اى كه فرمانبر آقا است « دائب » يعنى پيوسته در كار است و شيوه او است . شيخ بهائى - ره - گفته : توصيف ماه بتندروى يا باعتبار حركت خود او است بر گرد خودش ( كه حركت وضعى است ) و گروهى از اساتيد حكماء آن را براى همه كواكب معتقدند ، و بايدش كه سياهى چهره ماه در جرمش ثابت نباشد و گر نه با چرخيدن آن بجا نميماند چنانچه سلطان المحققين در شرح اشارات گفته ولى اظهر آنست كه اين توصيف بسرعت نظر به حركت عرضى او بواسطه فلك او است ، زيرا آن حركت گرد خودش اگر هم باشد محسوس و معروف نيست ، و حمل بر محسوس و متعارف اولى است ، و تندى حركت ماه نسبت به اختران ثابت كه روشن است زيرا آن بسيار كند است تا آنجا كه قدماء آن را درنيافتند .\r\nو نسبت به سياره‌هاى ديگر هم براى اينست كه زحل يك دوره را در 30 سال ميگردد ، و مشترى در 12 سال و مريخ در يك سال و 2 / 1 10 ماه و خورشيد و زهره و عطارد هر كدام در حدود يك سال ولى ماه در 28 روز تقريباً ، و بسا كه ماه بتند روى حركت محسوسه آن بنا بر اينست كه از خود او است بنا بر اينكه حركت سيارات در افلاكشان چون حركت ماهيانست در دريا و جمعى بدان معتقدند و مؤيد آنست ظاهر قول خدا  كُلٌّ فِي فَلَكٍ يَسْبَحُونَ  .\r\nو ادعاى امتناع خرق [ و التيام 
  ] در افلاك ثابت نيست و ادله فلاسفه در باره آن سست‌تر از تار عنكبوتست ، چون بنا بر اينست كه اجزاء فلك پذيراى حركت مستقيمه نيستند و اثبات آن نشدنيست ، و قرآن خدا كه از پيش و پس بطلانى بدان راه ندارد گويا است كه شكاف بردارند و صعود و پيغمبر ما صلى اللَّه عليه و آله و سلم تا آسمان هفتم با پيكر عنصرى خود گواه خرق آنها است .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n( و منازل تقدير ) اشاره است بدان چه خدا فرموده : « و براى ما منزلها مقدر كرديم ، 39 - يس » و آنها 28 باشند و ماه هر شب نزديك يكى از آنها است به حركت خاصه خودش ، نصير الملّة و الدين - ره - در تذكره گفته : منازل ماه اخترانى باشند نزديك منطقة البروج كه عرب آنها را نشانه 28 بخش منطقه شناخته تا مطابق شماره ايام گردش ماه باشد .\r\nخفرى در شرحش گفته : مقصود از هر منزل مسافتى است كه ماه در يك شبانه روز ميرود ، و منازل ماه نزد هنديها 3 / 1 27 است كه 3 / 1 را چون كمتر از نصف است انداخته‌اند بشيوه منجّمان ، ولى نزد عرب 28 است نه باعتبار اينكه 3 / 1 را يك واحد اعتبار كردند چنانچه برخى گفته بلكه براى اينست كه سال قمرى آنها گاهى از ميان تابستان آغاز شود و گاهى ميان زمستان و نياز بمعرفت سال خورشيدى دارند براى انجام كار خود ، و ديدند ماه در حدود 30 روز به وضع خود با خورشيد بر ميگردد و در آخر ماه دو روز يا كم و بيش نهانست و دو روز را از سى روز كم كردند و ماند 28 روز كه غالباً فاصلهء ديد آنست در شامهاى آغاز ماه و در بامدادهاى آخرش و دور فلك را بر آن بخش كردند و هر منزلى 7 / 6 12 درجه شد كه بهره هر برجى 3 / 1 2 منزل مىشود .\r\nولى ديدند خورشيد هر منزلى را در حدود 13 روز طى مىكند ، منازل ماه 364 روز است ولى برگشت خورشيد در آنها در مدت 365 روز است پس يك روز در ايام منازل غفر افزودند و بعلاوه از نظر كبيسه نياز بفزودن دو روز پيش آيد و ايام آن 15 گردد تا پايان سال شمسى و پايان منازل و برگشت بدان منزلى كه آغاز مقرّر شده برابر شوند ، و نشانه منازل را اخترانى روشن گرفتند كه نزديك منطقة البروجند و نزديك گذرگاه ماه يا محاذى آن و هر شبى ماه نزديك آنها ديده شود و فرود آيد و اگر آن اختر را نهان سازد گويند او را مغلوب كرد و خوشبين نباشند و اگر نهانش نكرد گويند ماه عدالت نمود و بدان خوشبين شوند و چون ماه تند رود از منزلى بگذرد و در آن نماند و چون كند رود بسا كه دو شب در يك\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمنزل بماند ، يك شب در آغاز آن و يك شب در پايانش و گاهى ميان دو منزل ديده شود .\r\nو آنچه گفته‌اند هميشه 14 منزل بالاى زمين است و عيان و 14 زير زمين و نهان و چون منزلى غروب كند رقيب آن كه پانزدهم طالع است طلوع كند فسادش ظاهر است زيرا منازل همه در خود منطقه نيستند و فاصله‌شان برابر نيست و از اين رو بسا كه 16 يا 17 از آنها عيان باشند مگر اينكه مقصود از منازل خود بخشها باشند نه نشانه‌هاى آنها كه هر دو حكم درست باشد ، و از اينجا فساد گفته مشهور هم روشن شود كه هميشه شش برج عيانست و شش نهان زيرا اين هم در خود بخشهاى بروج درست است نه در صورت اخترى بروج زيرا صور اخترى آنها بطور برابر منطقه را بخش نكنند كه اول و آخر هر صورتى با اول و آخر هر برجى برابر باشند و بسا مقصودشان اينست كه هميشه نيمى از خود بروج عيانست نه نيمى از صور اخترى آنها و اشكال بر طرف مىشود .\r\nعرب خروج هر منزلى را از پرتو سپيده دم طلوع آن خوانند و غروب رقيب آن را هنگام صبح سقوط آن خوانند ، و منازلى كه طلوعشان در موسم بارانست ( انواء ) نامند ، و رقباء آنها را كه در غير موسم باران طلوع ميكنند ( بوارح ) نامند و 14 منزل شمال منطقة البروج را كه آغازشان شرطين و پايانشان سماك است شاميه گويند و باقيمانده كه نخست غفر است و پايان بطن الحوت يمانيه ( پايان ) .\r\nشيخ بهائى - ره - گفته : ظاهر تردد در منازل تقدير اينست كه اين ماه ميرود و ماه ديگر بدان بر ميگردد ، و ممكن است بمعنى ترديد و دو دلى باشد چون حركت دور او گاهى بسوى مشرق است و گاهى به مغرب چون مرويست كه مردد است و به اين سو و آن سو ميرود و برأى كسى كه دو حركت مختلف را در يك جسم روا نميدارد و ميگويد مورچه‌اى كه روى سنگ گردان آسيا بر خلاف آن ميرود در حال حركت آن ايست دارد تشبيه ماه به مردد روشنتر است .\r\n« متصرف در فلك تدبير » يعنى دگرگونيش بتدبير حكيم خبير است ، فلك\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nجاى چرخش كوكب است و مانند شده بچرخ‌ريس در گرد بودن و چرخيدن ، ابو - ريحان گفته : تازى و پارسى در نامگذارى آسمان يك روش دارند ، عرب آن را ناميده بشباهت چرخ دولاب آب كشى و پارسيان به زبان خود آن را آسمان گفتند يعنى مانند آسياگردانست ( پايان ) .\r\nشيخ بهائى - ره - گفته : مقصود از فلك تدبير نزديكترين نه فلك است بعناصر كه برخى مصالح عالم كون و فساد بتدبير آنست : برخى مفسران هم در تفسير قول خدا  فَالْمُدَبِّراتِ أَمْراً  گفته‌اند مقصود افلاك است ، و آن يكى از وجوهى است كه طبرسى - ره - نقل كرده و اين يك نحو مجاز است كه ابزار قطع را قاطع خوانند با اينكه قطع كار او نيست .\r\nو در برخى نسخه بسا يافت شده « متصرف در فلك تدوير » و آن هم درست است گرچه نسخه نخست درستتر است و منظور از آن فلك چهارم ماه است و آن فلكى است كه ماه در آن جا دارد و زيرش به ترتيب بروج حركت كند و بالاش بر خلاف آنها و مخالف تدوير سياره‌هاى ديگر است ، و هر روزى 13 درجه و 3 دقيقه و 54 ثانيه حركت كند ، و در كلفتى فلك سوم ماه بنام حامل است ، و مركزش ده درجه از مركز عالم دور است ، و حركتش هر روزى 24 درجه و 22 دقيقه و 53 ثانيه بر وفق بروج است .\r\nو توى فلك دوم ماه بنام مائل است كه هم مركز با عالم است و سطح زيرينش تماس با كره نار دارد در سطح زبرين آن و از حامل هم بعدش از منطقه البروج دو متمم علاوه دارد كه خرده خرده باريك ميشوند تا دو نقطه اوج و حضيض و حركتش بر خلاف توالى است و در هر روزى 11 درجه و 9 دقيقه و 7 ثانيه است و توى نخست فلك ماه بنام جوزهر است كه هم مركز با عالم است و هم منطقه با فلك البروج و سطح زبرش مماس با سطح زيرين ممثل عطارد است كه چون ممثل عطارد روزى 3 دقيقه و 11 ثانيه حركت كند .\r\nسپس گفته : ممكن است معنى فلك تدبير اين باشد كه در آن تدبير امور مقرّر\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمىشود مانند اينكه گويند ، مجلس حكم يا دار قضاوت باعتبار اينكه فرشته‌هاى آسمان دنيا كار جهان فروردين را در آن تدبير ميكنند ، يا اينكه هر سياره‌اى در فلك خود امرى كه از خالق و مبدعش به دو سپرده است تدبير مىكند چنانچه جمعى از مفسّران در تفسير «  فَالْمُدَبِّراتِ أَمْراً  » گفته‌اند و ممكن است مقصود از فلك تدبير همه افلاك جزئيه ماه باشد كه احوال ماه را تنظيم ميكنند تا حركت حاملش گرد مركز عالم متشابه باشد ، و قطر تدويرش برابر نقطه ديگر باشد .\r\nو اين افلاك جزئى چهار فلكى است كه ذكر شد با آنچه بدانها افزوده شده براى حل اين دو اشكال و با آنچه نياز بدانست براى تنظيم امور ماه كه رصدبانان هنوز از آن مطلع نيستند ، و آنها كه مؤيد بنور امامت و ولايتند ميدانند و مقصود تدبير كاملى است كه همه اين امور را منظم سازد در خود فلك ماه ، و بسا كه مقصود از فلك تدبير همان فلك ماه باشد كه ماه مدبّر آنست ( چون قلب كه مدبر تن آدمى است ) نظر بعقيده همه جمعى كه سيارات را مدبّر فلك خود دانند چون قلب در تن حيوان ، سلطان المحققين در شرح اشارات گفته است گروهى معتقدند كه هر كوكبى با فلكش يك جانداريست كه يك روح دارد و آن نخست مربوط به قلب او است او است و سپس باعضاء ديگرش پس نيروى محرّك برخاسته از خود كوكب است كه قلب فلك است و فلك چون اعضاء ديگر آنست ( پايان كلامش ) و شايد همين باشد معنى اينكه امام او را متصرف در فلك تعبير كرده و خدا داناتر است بمقاصد اوليائش سلام اللَّه عليهم اجمعين ( پايان ) .\r\nمن ميگويم : ممكن است فلك تدبير مانند بيت عزّت و خانه شرف استعاره باشد و تدبير را تشبيه بفلكى كرده كه او مدبر آنست و اين نوع تعبير در كلام عرب و عجم شايع است .\r\nسپس - ره - گفته : خطاب آن حضرت به ماه و توصيف او بفرمانبرى و جدّ و رنج و رفت و آمد در منازل و تصرف در فلك دليل است كه زندگى و ادراك دارد\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nو از قدرت خدا دور نيست ، جز آنكه دليل عقل قاطع يا نقل روشن نيامده است كه ماه چنين است ، آرى اين ظواهر اشعارى بدان دارد ، و بسا به ظاهر آيه  كُلٌّ فِي فَلَكٍ يَسْبَحُونَ  هم استناد شده بر آن چون ضمير واو نون براى خردمندان آرند ، و البته حكماى طبيعى اتفاق دارند كه همه افلاك زنده و ناطق و عاشق و فرمانبر آفريننده خودند و بيشتر بر اين عقيده‌اند كه هدف گردش آنها تشبه به حضرت او است و تقرب و عبادت او جلّ شأنه و برخى گويند حركاتشان جلوه‌هاى قدسيه است كه پياپى بر آنها بتابد و نوعى لرزش شادى و رقص شادمانيست .\r\nو گروهى از آنها معتقدند كه در كواكب هيچ بيجان وجود ندارد و براى هر كدام روحى جدا ثابت دانند كه او را بدور خود ميچرخاند ( حركت وضعيه ) ابن سينا در شفاء بدين قول گرائيده ، و در نمط پنجم اشارات بدان حكم صادر كرده و اگر كسى بدان گرايد گزاف نگفته گرچه سخن ابن سينا و همگنانش دليل نباشد كه دينداران در اين گونه مسائل بدان اعتماد كنند ولى براى تاييد بد نيست ، و در شرع دليل مخالف آن نيامده و دليل عقل هم بر بطلانش وجود ندارد ، و در صورتى كه مورچه و پشه و كمتر از آنها زنده‌اند چه مانعى دارد كه اين اجسام بزرگ و شريف هم زنده باشند .\r\nو جمعى معتقدند همه چيز را روح مجرّد و ناطق است و قول خدا تعالى « نيست چيزى جز آنكه تسبيح گويد به حمد او ، 44 - أسرى » را به ظاهر حمل كنند مقصود ما از اين سخن اين نيست قول بزنده بودن افلاك را ترجيح دهيم بلكه براى رفع استبعاد منكران و رد تشنيع بر قائلان آنست ( پايان ) .\r\nميگويم : اين ترجيح كه به زبان احتمال ادا كرده مخالف روش بيشتر آيات و اخباريست كه كواكب و افلاك و سير آنها را شرح ميكنند ، و اشاراتى كه بدان تمسّك كرده تعبيرهاى مجازيست كه در سخن پردازى بلغاء و بلكه در گفتگوها شايع است زيرا به جماد خطاب كنند مانند خطاب به عقلاء و غرض فهماندن مطلب بديگرانست ، در خطاب به ماه و به ماه رمضان و وداع ماه رمضان ، و خطاب به خانه\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nكعبه مخاطب حقيقى خدا است و منظور تشكر از نعمتهاى او است ، و كسى از متكلمان مسلمانان را نديدم كه چنين گويد جز برخى مقلدين فلاسفه ، و موافقان اسلام در آنچه زيان بمقاصدشان ندارد .\r\nسيد مرتضى - ره - در كتاب غرر و دررش گفته : ادله صحيح و روشن دلالت دارند كه فلك و آنچه در آنست از خورشيد و ماه و اختر به خود و بطبع خود حركتى ندارند چنانچه آن مردم گويند و خدا محرّك و متصرّف در آنها است به اختيار خود و در جاى ديگر - ره - گفته : ميان مسلمانان خلافى نيست كه فلك و هر چه دارد از اختران جان ندارند ، و مسخر فرمان خدايند ، و اين معلوم است از دين رسول خدا صلى اللَّه عليه و إله بضرورت چنانچه در باب نجوم بيايد .\r\n« ايمان دارم بدان كه روشن كرد به تو تاريكيها را و وانمود به تو مبهمات را و تو را يك نشانه براى پادشاهيش ساخت و يكى از علاماتش نمود » نور و ضوء يك معنا دارند و بسا كه ضوء روشنى ذاتى را گويند و نور آنكه از ديگرى كسب شده ، و به اين معنا است قول خدا « ساخت خورشيد را ضياء و ماه را نور » ( 5 - يونس ) . .\r\nشيخ بهائى - ره - گفته در آغاز دعاء روى سخن با ماه و ذكر اوصاف او بود و اينك بشيوهء بلغاء روش ديگرى آورد و روى به خدا كرد و او را ستود و باز هم اوصاف ديگرى از ماه را وانمود « نوّر بك الظلم » يعنى بسبب تو يا اينكه تو را ابزار روشنى ساخت و اگر روشنى عرض باشد كه بر جسم افتد از باب اينست كه گويم « چيزى را سياه يا سفيد كردم » و اگر ذرات درخشان جسم نور بخش است كه بر نور گير افتند چنانچه مذهب قدماء است معنا اينست كه تاريك را صاحب روشنى ساخته و با آن قرين نموده و اين قول گرچه بعيد است ولى دليلى بر بطلان آن نيست چنانچه اثباتش هم مشكل است .\r\nو بسا كه مقصود از ظلمتها هواهاى تاريك است نه خود تاريكى زيرا كه آن نور پذير نيست و اين در صورتيست كه هوا روشنى پذير باشد ولى برخى گفته‌اند شرط پذيرش كيفيت رنگ داشتن است و هوا بيرنگ است ، و بنا بر اين مقصود اجسام\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nتاريك است نه خود هوا و در آن خلافى نيست ، و ممكن است مقصود نيست كردن ظلمت باشد بوسيله پديد كردن روشنى در جاى آن بنا بر اينكه ظلمت امر وجوديست چنانچه جمعى گفته‌اند ، و اگر چه بيشتر آن را باطل دانسته‌اند ولى دليل درستى ندارند و امكان آن برجا است و ممكن است يك معناى كلام امام عليه السّلام باشد .\r\n« و تو را به كار گرفت براى فزونى و كاستى و طلوع و غروب و روشنى دادن و كسوف » .\r\nكسوف نابودى روشنى خورشيد يا ماه است بسبب مخصوصى ، و بسا تفسير شده بمانع شدن ماه از نور خورشيد از ما و يا مانع شدن زمين از تابيدن خورشيد بر ماه و اين بيان سبب است ، و جمعى از لغت‌دانان گفته‌اند بهتر اينست كه گرفتن خورشيد را كسوف گفت و گرفتن ماه را خسوف و بنا بر اين شايد مقصود از كسوف در اينجا همان زوال ضوء باشد كه شامل هر دو بشود نه خصوص زوال ضوء تا خلاف أحسن گردد .\r\nسپس گفته : مقصود از فزونى و كاستى نور ماه از نظر ديد آدمى است نه اينكه در واقع كم و بيش شود زيرا بيش از نيم آن هميشه روشن است چنانچه در محلّ خود بيان شده و اما كم و بيشى كه نظر به حال اجتماع و استقبال رخ دهد چنانچه وضع كره كوچكى است از كره بزرگى روشنى گيرد و به نزديكى و دورى كم و بيش باشد در اينجا مورد سخن نيست بلكه منظور كم و بيش ناشى از ديد است .\r\nو بسا از سخن امام عليه السّلام به نظر بعضى رسيده كه نور ماه واقعاً كم و بيش مىشود چنانچه بسيارى از مردم معتقدند و اين گرچه از نظر قدرت خدا ممكن است و مىشود جرم ماه را اول ماه اندكى نور دهد و خرده خرده بيفزايد تا بدر گردد و سپس خرده خرده كم كند تا بمحاق رسد جز اينكه حمل كلام آن حضرت بر آنچه مورد اتفاق است ميان اساتيد دانشمندان هيئت و حدس قطعى شمرده شده اولى است و آنان علاوه از حدس خود اين علم را از پيغمبرها گرفته‌اند مانند شيث كه در زبان آنها هرس ناميده شده .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nجمعى مفسران هم كه شيخ طبرسى در شمار آنها است در تفسير قول خدا « و ياد كن ادريس را در كتاب - تا آخر آيه ، 56 مريم » گفته‌اند معجزه او علم هيئت بوده تا آخر كلامشان در اين باره سپس گفته : حكم آنان باينكه نور قمر از خورشيد كسب مىشود تنها براى اختلاف شكل آن نيست به نزديكى و دورى با خورشيد زيرا اين تنهائى دليل قطعى اين حكم نميشود بلكه امور ديگر هم بدان پيوست است مانند اينكه چون زمين ميان او و خورشيد فاصله مىشود منخسف ميگردد و مانند امارات ديگر كه از مجموع اين حكم بدست مىآيد و گر نه ممكن است گفت نيمى از ماه خود به خود روشن است و به اندازه حركت فلكش بر خود ميچرخد و اين اشكال مختلفه را نشان ميدهد تا بمحاق ميرسد .\r\nسپس - ره - گفته : امتهان ماه بكاستن روشنيش معلوم است ولى امتهانش بفزودن آن چه معنى دارد ؟ گويم : دو وجه دارد يكم هميشه يك روى ماه روشن است بخورشيد و فزونى نورش تنها در ديد ما است ، و خدا او را مسخر كرده تا در نيمه اول ماه خرده خرده بچرخد و كم كم خود را بما نشان دهد و نميتواند جز آن كند اين زبونى او محسوبست ، و برخى ماه را تشبيه به بنده‌اى كردند در اين باره كه آقايش به او فرمان دهد خرده خرده رو بند خود را كنار زند و چهره بمردم نمايد در مدّت معينى و چون همهء چهره خود را نمود باز خرده خرده روبند را بر چهره كشد تا همه آن را بپوشاند .\r\n2 - اينكه مقصود امتهان بمجموع فزونى و كاستى است و دگرگونى و ناپايدارى او ، و اين بهتر است و در طلوع و غروب و اناره و كسوف جاريست ، و ممكن است مقصود از امتهان و به كار گرفتن او در اناره نور بخشى آن باشد به زمين نه نورانى بودن خود او زيرا اناره و اضائه اين معنى را هم ميدهند ، و بنا بر اين مقصود از كسوف نهان كردن او است خورشيد را تا برابر هم شوند و معنا اين باشد كه تو گاهى نور پاشى بر زمين و گاهى نور را از آن بگيرى ، و اگر مقصود اعم از ماه گرفتن و يا خصوص آن هم باشد بعدى ندارد و اللَّه العالم .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nسپس - ره - گفته : چون خورشيد ملازم منطقة البروج است و بزرگتر است از زمين بيشتر از نيم زمين از آن نورانى است و كمتر تاريك ، و از خورشيد تا زمين و دنبال زمين مخروطى برآيد كه دو تيكه است يكى از خطوط شعاعى ميان خورشيد و سطح زمين كه مخروط نور و مخروط بزرگ است و ديگرى از سايه زمين كه مخروط سايه است و كوچك ، و بمخروط ظل يك طبقه پرتو سفيد فراگير است و بدنبالش يك طبقه پرتو كم و سرخى ، و اين سه طبقه از سپيده دم تا برآمدن خورشيد در خاور ديده شوند به همين ترتيب و برعكس پس از غروب در باختر .\r\nقاعده مخروط بزرگ بر كره خورشيد است و بمنطقة البروج دو نيم شود كه سهمش در سطح آنست ، و نقطه رأس مخروط بافلاك زهره ميرسد وقتى خورشيد در اوج است و فروتر است چون فروتر باشد ، قاعده مخروط صغير روى زمين است كه فصل مشترك ميان دو بخش روشن و تاريك است ، و اين دو مخروط مانند دو كوه بلند بر گرد زمين ميچرخند و جا عوض ميكنند ، يكى سپيد و درخشان و ديگرى تيره و تار كه جامه‌هاى رنگارنگ در بر دارد ، سپيد از خاور بباختر ميچرخد و هر كه در زير آنست روز دارد ، و سياه بر عكس و شب هر كسى است كه در زير آنست ،  فَتَبارَكَ اللَّهُ أَحْسَنُ الْخالِقِينَ  .\r\nاكنون چون يك سطح كروى فرض كنيم كه مركزش مركز عالم باشد و بمركز ماه و مخروط صغير بچرخد دائره‌اى كه بر جرم ماه پديد كند صفحه ماه باشد و دائره‌اى كه بر مخروط ظل پديد كند دائره ظل است و مركزش بر منطقة البروج است ، چون اين را دانستى هر گاه در برابر شدن خورشيد و ماه ( 14 ماه ) همه صفحه قمر يا جزئى از آن با دائره مخروط ظل برخورد كند پرتو خورشيد همه يا جزئى از آن از صفحه ماه بريده شود و خسوف كلى يا جزئى محقق گردد .\r\nو چون عرض كلى ماه - كه پنج جزء است - بيش از مجموع دو نيم قطر صفحه ماه و دائره ظل است ، در هر استقبالى خسوف نيست ، بلكه در صورتيست كه هيچ عرض ندارد يا اينكه فاصله مركز صفحهء ماه از مركز را دائره ظل كمتر از نيم هر دو است ، زيرا اگر\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبرابر هر دو باشد ماه با محيط دائره ظل بچسبد و منخسف نشود ، و اگر بيشتر باشد بطريق اولى ، اما اگر عرض كمتر از مجموع دو نصف باشد و بيش از دو نيم قطر دائره ظل كمتر از نيم قطر آن منخسف شود و اگر برابر نيم قطر ظل باشد نصف قطر ماه بگيرد چون دائره ظل بمركز صفحه ميگذرد ( و پس از شرح صور ديگر خسوف جزئى و كلى و رنگ ماه گرفته در حالات مختلفه ) گويد :\r\nسپس بدان كه ماه را حالات گوناگون بسياريست كه در برخى مانند روشنى و طلوع و غروب و مانند آنها با اختران ديگر شريك است و نيازى بضبط اين اوضاع بسيار آن نيست ، و برخى ويژه خود او است و اختران ديگر ندارند و هيويّون بدانها توجه كرده‌اند و بررسى نموده‌اند و معروفترين آنها شش است 1 - تندى حركت ( ) 2 - اختلاف اشكال نورى 3 - استفاده نور از خورشيد 4 - گرفتن آن بفاصله شدن زمين 5 - گرفتن خورشيد بواسطه آن 6 - تفاوت صفحه آن در روشنى كه آن را محو نامند .\r\nو آن شش حالت آن از كلام امام عليه السّلام بتصريح يا اشاره فهميده ميشوند اما دو تاى اول كه روشن است ، و اما دو تاى وسط را هم كه گفتيم كلامش شامل كسوف و خسوف هر دو مىشود ، و اما استفاده نور از خورشيد از اختلاف شكل و خسوف كه بيان كرده استفاده مىشود باقى ميماند خاصيت ششم كه همان محو است و كم نورى بعضى اجزاء كه اشاره بدان در كلامش تا اندازه‌اى نهانست و ممكن است كه كلام او « امتهنك بالزيادة و النقصان » بدان تفسير شود ، چون اين كم و بيشى همان تفاوت اجزاء چهره ماه است در روشنى ، و كلام شامل همه اين شش حالت خاصه ماه مىباشد ، و سخن در چهار خاصيت اول گذشت و دو خاصيت بجا است .\r\nو در شرح كسوف و گرفتن خورشيد بوسيله آن گوئيم : گرفتن خورشيد بطور كلى يا جزئى نديده شدن جرم آنست بواسطه آنكه سايه ماه جلو آن را گرفته بطور كلى يا جزئى ، و اين در صورتيست كه روى يك ديگر باشند بطورى كه خط خارج از چشم بهر دو برخورد يا فاصله آنها كمتر از مجموع دو نيم قطر هر دو باشد و اين\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nخط شعاعى ديده اگر بمركز هر دو گذرد همه خورشيد بگيرد يك لحظه اگر چشمگير قطر هر دو يكى باشد ، و در مدتى اگر قطر خورشيد از نظر ديد ما كوچكتر باشد ( و سپس حالات خورشيد گرفتن را شرح داده تا گويد ) آغاز آن از مغرب خورشيد است و آغاز برطرف‌شدنش هم از آنجا است .\r\nسپس - ره - گفته : محو ماه كه تيرگى در صفحه چهره او است پوشيده است و آراء چند و اقوال چندى دارد كه پنج از آنها را ياد آورى كنم :\r\n1 - اين تيره‌گى اثر آن روى ديگر او است كه تاريك است و به روى روشنش سرايت كرده ، و بر آن اعتراض شده كه اگر چنين بود بايد اطرافش تيره‌تر نمايد از ميانش و ميانه‌اش روشنتر باشد .\r\n2 - اين تيره‌گيها جسمهائى باشند كه بهمراه ماه در فلك تدويرش برجايند و برابر روشنى ندارند و اين مختار سلطان المحققين است در كتاب تذكره .\r\nو بر آن اعتراض شده كه اگر چنين اجرامى ميان ماه و خورشيد باشد يا ميان ماه و زمين چون تدوير بدور خود ميچرخد و منظر ماه نسبت بما عوض مىشود بايد باختلاف ديده شوند و چطور هميشه بيك حال ديده ميشوند ؟ و از اين ايراد عذر خواسته‌اند كه چون صفحه ماه در ديد ما كوچك است و فاصله بسيار است تفاوت پديد نميآيد .\r\n3 - اين سياهى عكس درياى محيط يا كره بخار است و ربع باز و مسكون زمين چون خشن و تيره است عكس نميدهد و عكسهائى كه راست بر آن مىافتد روشنتر است از عكسهائى بتبع آنها است و از عكس زمين لخت و اين مختار صاحب تحفه است .\r\nو بر آن اعتراض شده كه عكسها هميشه بيك روشند و عكس ده‌ها چون درياها و بخار و كوهها در وضعى مختلف از مشرق تا مغرب و اين محال است كه اختلاف آنها در صفحه ماه هيچ اثر نكند ، و براى رد اين ايراد عذر آورند بدان چه براى استادش ( خواجه طوسى ) عذر آورند ؟\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n4 - سطح ماه چون آئينه صاف و صيقلى است و بيننده در آن عكس درياها و زمين لخت كه ساختمان و بيشه و كوه دارد و عكس كشتيهاى روى دريا و جزيره‌ها مىبيند كه هر كدام بشكلى هستند ، و نمونه‌هاى همه در ديد بيننده آيند و او براى دورى نميتواند از يك ديگرشان امتياز دهد ، و جز خيالى از آنها ندارد ، و چنانچه جاهاى روشن در آئينه روشن ديده نشوند ، همچنين اين مواضع در سطح قمر براق نباشند و سياهى ميزنند يا اينكه يك شب نما از عكس ساختمانها و بيشه‌ها و كوهها ديده مىشود و چنانچه نمود آنها در شب و عكس درياها روشن ديده مىشود يا اينكه برعكس باشد ، چون صورت زمين و آب هر دو در آن جا كنند ، و زمين كه تيره است نور خورشيد بيشتر از آب كه لطيف است ميپذيرد ، و همچنين است صورت آنها در ماه ، و اين وجه را فاضل نيشابورى در شرح تذكره اختيار كرده و استاد ما محقق بيرجندى نيز در شرح تذكره بدان ميل نموده ، و ايراد و اعتذار همانست كه پيش گذشت .\r\n5 - اجرامى كم‌نورتر از جرم خورشيد در آنست و يا در فلك خارج مركز آن كه پيوسته ميان خورشيد و ماهند و مانع از وقوع پرتو كامل خورشيدند بر چهره ماه و اين وجه از مدقق خفريست .\r\nمن گويم در اين هم اعتراضى است زيرا اگر اين اجرام خرد باشند ، سايه آنها در فاصله خورشيد و ماه نابود شود و اثرى ندارند و اگر درشت باشند و سايه‌شان بسطح ماه برسد بايد در وقتى كه زمين نزديكتر بخورشيد است از ماه مانند حال استقبال سايه‌شان بر زمين بيفتد چون بر زمين نيفتد و چنين چيزى نيست چنين اجرامى هم نيستند و خدا بحقيقت هر چيز داناتر است « 1 »\r\n\r\n\r\n","description":"","footnote":"\r\n( 1 ) چند هزار سال هزارها فيلسوف و دانشمند چه انديشه‌هاى خام در باره افلاك و كواكب پختند و هزارها طومار و كتاب‌ها نوشتند ولى بشر امروز با كشتى فضائى راه بريد و مانند مورى در فضا چرخيد و خود را به كره خاكى ماه رسانيد و خط بطلان بر همه اين افكار كشيد ، ولى دانش او در اين محيط كه ذره‌ايست در فضاى بىنهايت چه ارزشى دارد و جز اعتراف بنادانى خود راهى ندارد .\r\n چه آن كرمى كه در گندم نهانست * زمين و آسمان وى همانست \r\n( شرح مترجم ) .\r\n","page_name":" 169 ","page_number":169},
  {"content":"\r\n\r\nسپس ( قدس اللَّه لطيفه ) گفته : مشهور اينست كه تنها ماه كسب نور از خورشيد مىكند و اختران ديگر به خود روشنند نه بخورشيد و دليلشان اينست كه آنها مانند ماه بدور و نزديكى با خورشيد اختلاف هلالى و بدرى و غيره ندارند ، صاحب تحفه در آن و در كتاب نهاية الادراك چنين گفته .\r\nمن گويم : مورد اعتراض است زيرا اگر گوئيم كسب نور از خورشيد كنند لازم نيست بگوئيم يك سوى آنها نور پذير است تا مانند ماه اختلاف شكل داشته باشند بلكه گوئيم اجسامى بلورين هستند و نور خورشيد همه آنها را روشن مىكند و بيننده در هر حال آنها را روشن بيند ، و خود صاحب تحفه هم اعتراض كرده كه اختلاف تشكيلات در خصوص زهره و عطارد كه زير خورشيدند فرض شود نه در اختران بالاى خورشيد ، زيرا هميشه آن سويشان كه برابر خورشيد است برابر ما است پس ممكن است نور از خورشيد بگيرند و تشكيلات هلاليه را بواسطه نزديكى به آن نداشته باشند و لازم نيست در حال مقابله با خورشيد منخسف شوند زيرا سايه زمين كه وسيله خسوف است تا افلاك آنها نميرسد ، و از اين اعتراض خود جواب داده كه اين ستاره‌ها وقتى در شب بالا سرند نه مقابل خورشيدند و نه مقارن آن ، و آن رويشان كه تمامى مقابل ما است مقابل خورشيد نيست و بعضى از آن مقابل خورشيد است و بايد به شكل ماه نور در آيند .\r\nكسى نگويد كه هلال بودن آنها ديدرس نيست و دو سوى باريكش به چشم نيايند چون خرد ديده شوند و صورت كامل آنها چشمگير نيست و از دورى مسافت گرد ديده شوند ، زيرا جواب گوئيم بنا بر اين بايد اخترى كه پس از غروب نزديك\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nافق مغرب است و نزديك به ماه ، خردتر ديده شود از آن در صورتى كه ميان آسمان يا در سمت مشرق است اينست سخن او .\r\nمن گويم اعتراض دارد ، زيرا ممكن است طرف بگويد : اين تفاوت در صورتيست كه دائره ديد دائره نور را قطع كند ، ولى روا است كه دائره ديد هميشه در درون آن باشد بطور موازى در صورتى كه اختر بالاى سر است و با خورشيد مقابل است يا ناموازى و مماس با آن چنانچه بسا در حال تربيع يا نامماس مانند صور ديگر و اين اعتراض جواب ندارد مگر ثابت شود كه دو دائره در سطح كوكب تقاطع مينمايند چنانچه در ماه و اثبات آن نشدنى است ، و ممكن است تقرير اعتراض بوجه ديگر كه گفته شود نزديكى اختران بخورشيد دو قسم است ، نزديكى نزديك كه سبب مىشود ديد اختر كوچك شود ، و نزديكى اندكى كه موجب آن نيست و اولى تنها در صورتيست كه خورشيد تازه زير افق رفته و اختر بالاى افق است ، و در اين صورت گرچه كوكب از نظر محل خردتر ديده شود ، ولى تراكم بخار افق خردى آن را جبران مىكند و خردتر ديده نشود .\r\nسپس آنچه در خاطر من مىآيد اينست كه دور نيست بگوئيم فرقى ميان ماه و اختران ديگر نيست و روشنى همه از خورشيد كسب مىشود ، و جمعى از اساتيد حكماء بدين عقيده‌اند و شيخ سهروردى هم موافق آنها است آنجا كه در هياكل گفته : خورشيد گردنكش است ، سرور آسمانست ، و روز ساز است ، عجائب خيز بزرگ نمود ، كه پرتو به همه اجرام ميدهد و از آنها چيزى نميگيرد ، اينست سخنش و شيخ عارف محيى الدين هم در فتوحات مكيه خود صريحاً همين را گفته و جمعى صوفيه هم موافق او هستند ، خدا داناتر است بحقيقت هر چيز ( پايان ) « 1 » .\r\n\r\n\r\n","description":"","footnote":"\r\n( 1 ) نزد هيئت‌دانان جديد هم روشنى سياره‌ها از خورشيد است كه مركز آنها است چنانچه در هر منظومه شمسيه چنين است ، ولى نتوان گفت همه اختران ثابت و سيار از اين خورشيد روشنند ، زيرا مخالف گفته متأخرين علماى هيئت و بلكه مخالف اخباريست كه دلالت بر وجود خورشيدهاى ديگر دارند ، مگر اينكه مقصود جنس خورشيد باشد ، ولى روشنى و حرارت هر خورشيدى از خود او است كه بوسيله تشعشع و شكستن ماده و تبدلش بقوه پديد مىشود و خرده خرده وزن و انرژى آن كم مىشود ، و گفته‌اند از خورشيد ، هر ثانيه 4 مليون تن كم مىشود ( پاورقى ص 196 ) .\r\n","page_name":" 171 ","page_number":171},
  {"content":"\r\n\r\n« منزه است او ، چه شگفت است تدبيرش در كار تو ، و لطيف است صنعتگريش در باره تو » .\r\nشيخ طبرسى - ره - : گفته : سبحان در شرع نام بالاترين مراتب تعظيم است كه جز خدا را نشايد ، و در جز او به كار نرود و گرچه بىنقص باشد ، و بدان نظر دارد سخن يكى از بزرگان كه گفته تنزيهى كه از سبحان اللَّه فهم شود سه نوع است :\r\n1 - تنزيه ذات از نقيصه امكان كه خود سرچشمه بديها است .\r\n2 - تنزيه صفات از اينكه پديده باشند و يا جدا از ذات مقدس باشند و فزون بر آن .\r\n3 - تنزيه همه كارهاى خدا از بيهوده و زشتى بلكه از اينكه مانند كار بنده‌ها براى سود بردن يا زيان نديدن باشد « تو را آغاز ماه نوى نمود براى كار نوى » در اين عبارت گزارشى داده كه هر ماه نو را كارى نو در پيش است كه كس نداند و من گويم : ممكن است مقصود از كار نو مصالح دين و مربوط بدان ماه باشد چون حج و روزه ، و عدّه ، و عبادات ديگر ماهها ، و يا مصالح دنيوى چون معاملات و وامها و امور ديگر مربوط بدان .\r\nشيخ پيش گذشته - ره - گفته : امام در تعبير خود شگفت عميقى از ماه و تدبير خدا در باره افلاكش نموده است بلطف صنعتگرى و حكمت خود ، و البته هر كه بيشتر از دقائق حكمتهاى خدا كه بساخته‌هاى خود سپرده آگاه است بيشتر از آنها در شگفت است ، و آنها را بزرگتر دارد ، و آنچه امام عليه السّلام از عجائب صنع خدا و حكمتهاى دقيقش در باره آفرينش ماه و بهم پيوستن افلاك آن و وابسته‌گيش بمصالح جهان فرودين\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nميداند چند برابر آنست كه رصدچيان و حكماء دانشمند دانند با اينكه اطلاعات آنها هم در اين باره حيرت‌آور است و بايد گفت « پروردگارا نيافريدى اين را بيهوده 192 - آل عمران » و اين امورى كه آنان دانند سه نوع است .\r\n1 - كيفيت افلاك ماه و شماره آنها و پيوست آنها با هم و آنچه بايدشان از حركات و گرفتن ماه و اختلاف تشكلات آن و متشابه بودن حركت حاملش گرد مركز عالم نه گرد مركز خودش ، و برابر بودن قطر تدويرش با نقطه‌اى جز مركز عالم ، و جز اينها كه در كتب هيئت شرح داده شده .\r\n2 - آنچه مربوط بروشنى آن و اثرش در دگرگونى برخى اجسام عنصريه است مانند اينكه از فزونى نورش رطوبت بدنها فزون گردد ، و از كاستى آن بكاهند و بحران بيمارى از آن پديد گردد ، و آب درياها و چشمه‌ها در هر روز يكم نيمه اول هر ماه به خوبى فزون شوند سپس در نيمه دوم روز بروز كم شوند ، و بر اثر فزونى نورش مخ و شير حيوانات فزون گردند و با كمى آن كم شوند ، و همچنين سبزيجات و ميوه‌ها هنگام فزونى نورش نمو كنند و برسند ، تا آنجا كه بررسان آنها آواز نمو و كشش خيار و كدو و خربزه را بشنوند موقع فزونى نور ماه ، و چنانچه روشنى نور ماه كنان را كهنه كند و برخى ميوه‌ها را رنگين سازد ، و امور ديگرى كه تجربه گواه آنست .\r\nگفته‌اند تأثير بيشتر ماه در اين امور براى آنست كه بعالم عناصر نزديكتر است ، و حركتش تندتر است ، و روشنيش با روشنى اختران ديگر در آميزد و چون نيرومندتر است بر آنها چيره گردد بفرمان آفريننده خود .\r\n3 - سعادت و نحوستى كه بدان مربوط است و نشانه وجود آنها است در اين جهان چنانچه منجمان ديندار گفته‌اند ، و از شرع مقدس نسبت ببرخى آنها روايت آمده چنانچه كلينى در ( 275 روضه كافى ) از امام صادق عليه السّلام روايت كرده كه فرمود : « هر كه قمر در عقرب سفر كند يا زن بگيرد خير نبيند » .\r\nدر ( 499 - فروع كافى ) از امام كاظم عليه السّلام است « هر كه در محاق ماه زن\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nگيرد دل نهد بافتادن بچه و سقط جنين » و چنانچه شيخ روايت كرده از امام باقر عليه السّلام كه پيغمبر شبى نزد يكى از زنان خود گذرانيد و ماه گرفت در آن شب و در آن كارى از او نشد ، و همسرش گفت : يا رسول اللَّه ، پدر و مادرم قربانت همه اين از ناخواهى است و بيمهرى ؟ فرمود : واى بر تو ، اين پديده آسمانى شد و من نخواستم در آن كامياب شوم و در حديث ديگر است كه هر كه در آن شب جماع كند و او را از آن فرزندى شود و اين حديث را شنيده باشد آن را كه دوست دارد نبيند « 1 » .\r\nمن گويم : شرح باقيمانده دعا در مقام مناسبترى بيايد ان شاء اللَّه تعالى .\r\n37 - در صحيفه سجاديه : سپاس از آن خدا است كه شب و روز را بنيروى خود آفريد و بقدرت خودشان از هم جدا ساخت ، و براى هر كدام مرزى و عمرى مقرر كرد ، و بتقدير او براى تغذيه و پرورش بنده‌ها هر كدام در ديگرى درآيند شب را براى آسودن از رنج و گرانى خستگى آفريد ، و برايشان جامه آسايش و خواب ساخت ، تا تجديد نيرو كنند و در آن كامياب شوند ، و روز را بينا ساخت تا از فضلش بجويند ، و دنبال روزى پويند ، و در زمينش بگردند تا نقد دنيا را به كف آرند و بآينده ثواب آخرت برسند ، بدينها كارشان را به سازد و خبرشان را بيازمايد و بنگرد در اوقات طاعت ، و محل واجبات ، و هنگام انجام احكامش چگونه‌اند ، تا بدكاران را بكردارشان سزا دهد ، و جزا دهد خوشرفتاران را به خوشتر .\r\nبار خدايا از آن تو است سپاس بر اينكه سپيده‌دم را براى ما شكافتى و ما را از پرتو روز بهره‌مند ساختى ، و به روزى يافتن بينا كردى ، و از بدآمد آفات نگهداشتى\r\n\r\n\r\n","description":"","footnote":"\r\n( 1 ) در شرح اين دعا تحقيقات عميق و دامنه دارى از شيخ بهائى - ره - نقل كرده كه بيشتر بر پايه افكار هيئت بطلميوسى مىباشد و همه آنها جز سرابى بيش نيست طبق آنچه دانشمندان امروز از فضا دانسته‌اند ولى مضمون ساده و صريح دعا كه گردش ماه و مسخر بودن آن بنيروى فوق طبيعت ، و عجائب حالات آنست به قوت خود باقى است و كاش به همان شرح لغوى دعاء اكتفاء كرده بود ( شرح مترجم )\r\n","page_name":" 174 ","page_number":174},
  {"content":"\r\n\r\n- تا آخر دعاء - بيان : « آفريده شب و روز را بنيرويش » يعنى پديد آورد و اندازه گرفت خورشيد را خوب پرتو افكن نمود تا بر پرتو اختران ديگر چيره شد ، و هوا را تار نمود و پذيراى پرتوگيرى ، و زمين را سخت و پرتو گير و پرتو باز ده ، خورشيد را گرد زمين چرخاند ، و ببرآمدنش روز آمد و بفروشدنش در افق يا برفتن سرخى خاوريش شب آمد ، شب را پيش گفت چون شرعاً و عرفاً پيش است چنانچه دانستى براى آنكه تاريكى نيستى و يا هستى نما است و بر وجود روشنى تقدم دارد ، يا به پيروى از بيشتر آيات قرآن « آنها را بقدرتش از هم جدا ساخت » از نظر صورت و خاصيت و اثر .\r\nو گفته‌اند : مقصود اينست كه خدا هر شب و روز سال خورشيدى را در هر جاى زمين اندازه معينى نموده كه هرگز كم و بيش نشوند و از هم نگيرند ، و از هم جدايند ، و بهم مخلوط نشوند ، ولى ممكن است اين معنا از عبارت بعد استفاده شود .\r\nقدرت ، نيروى آفرينش است از روى اختيار و قوت بمعنى قدرت آمده و بمعنى حالتى كه مصدر كارهاى سخت باشد ، يا پديد شدن امرى يا سبب آن مانند قواى ناطقه و بينائى و شنوائى و مانند آنها . . .\r\n« فرو برد هر كدام را در ديگرى و فرو برد ديگرى را در آن » اين دو معنا دارد .\r\n1 - آمدن شب و روز بدنبال هم .\r\n2 - فزون شدن يكى و كاستن ديگرى در مناطق جنوبى و شمالى خط استواء .\r\nو در اينجا اعتراض شده كه جمله دوم تكرار است و مقصود از همان جمله يكم استفاده مىشود و چه فائده‌اى دارد و به چند وجه جواب داده شده .\r\n1 - شيخ بهائى - ره - گفته : مقصود تنبيه بر امر مستغربى است و آن حصول\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nكمى و بيشى در هر دو است در يك زمان بحسب بلاد مختلفه شمالى و جنوبى از خط استواء خواه مسكون باشد و خواه نباشد زيرا تابستان بلاد شمالى زمستان جنوبيها است و به عكس و كم و بيش بودن شب و روز در يكوقت باشند ولى در دو مكان ، و اگر جمله ( و فرو برد ديگرى را در آن ) نبود اين آگهى نميشد و همان فزودن و كاستن شب و روز را در دو زمان ميفهماند چنانچه ميان خاص و عام معروف است و معنا اينست كه فرو برد يكى را در ديگرى در حالى كه آن ديگر را هم در آن فرو ميبرد .\r\n2 - اينكه جمله نخست را معنا اينست كه هر كدام فروشونده‌اند در ديگر و ديگرى فروشدهء آن ديگر است و گرچه اين معنا از معناى اول فهميده شود ولى براى اهتمام و مبالغه بدان تصريح شده ، زيرا شب و روز براى جهان لازمند و دو آيت و دليل بر يگانگى خداوندند و كمال قدرتش و از اين رو در قرآن به همين تعبير مكرر بيان شده‌اند .\r\n3 - تكرار مشعر است باينكه اين امر مكرر و پياپى واقع مىشود .\r\n4 - آنكه جمله يكم به خودى خود دلالت ندارد بر فرو شدن آن ديگر در آن بلكه فهم آن از اين راه است كه براى شب صاحبى جز روز نيست و براى روز صاحبى جز شب نيست و بنا بر اين ذكر جمله دوم تكرار محسوب نيست .\r\n« بتقدير منه للعباد » يعنى خداوند آفرينش و تميز و فرو شدن را براى آن پديد آورده كه وسيله تغذيه بنده‌ها باشند و وسيله پرورش آنها .\r\n« و او را لباس نمود » اشاره است بقول خدا « و نموديم شب را لباس » 10 - النبأ » و تفسيرش گذشت ، زمخشرى گفته : يعنى نهان سازد شما را از ديده‌ها در گريز از دشمن ، يا شبيخون به دو ، يا امورى كه نخواهيد آشكار باشد ، و معنى ديگر هم اينست كه در شب جامه‌اى از آسودگى و خواب بر تن شما پوشيده است چنانچه فرموده « پوشاند خدا به دو جامه‌اى از گرسنگى و ترس ، 112 - النحل » و مقصود اينست كه برخى آسودگى شب را براى آنها نهاده و برخى ديگر را بايد در\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nعبادت صرف كنند . . .\r\n38 - در درّ منثور ( ج 5 ص 356 ) از عبد اللَّه بن مغفّل كه رسول خدا صلى اللَّه عليه و إله فرمود : عيسى بن مريم عليه السّلام گفت : اى گروه حواريّون ، الصلاة جامعه ، حواريون در ژست عبادت بيرون شدند با شكم گرسنه و چشم گريان و رنگ زرد ، عيسى آنها را به بيابانى برد و بر سكوئى ايستاد ، و سپاس خدا كرد و او را ستود و سپس از آيات و حكمت خدا بر آنها خواند و فرمود : اى گروه حواريون ، آنچه گويم گوش كنيد ، من در كتاب خدا كه بنام انجيل فرود آمده دريافتم وظائفى معلوم بدانها عمل كنيد .\r\nگفتند : يا روح اللَّه آنها چه باشند ؟ فرمود : شب براى سه كار آفريده شده و روز براى هفت كار و هر كه شب و روز بر او گذرند و اين كارها را نكند روز قيامت دشمن او باشند ، شب براى آنست كه تن خسته خود را كه روز رنج كشيده آسوده سازى و براى گناه روزت آمرزشخواهى و بدان باز نگردى ، و چون صابران در آن دعا كنى يك سوم را بخوابى و يك سوم را نماز كنى و يك سوم را لابه كنى به درگاه پروردگارت ، شب براى اينها آفريده شده ، و روز براى اينست كه نماز واجبت را كه مسئول آنى و از آنت پرسند و باز رسند بخوانى و به پدر و مادرت نيكى كنى و معيشت يك روزت را بدست آرى و از يكى از اولياء اللَّه ديدن كنى تا خدايتان مشمول رحمت خود كند ، و جنازه‌اى را تشييع كنيد تا آمرزيده از دنبالش برگرديد ، و امر بمعروف كنيد و نهى از منكر كه كنگره ايمانست و ستون ديانت و در راه خدا جهاد كنيد تا با ابراهيم خليل در گنبدش شانه به شانه كشيد ، و هر كه شب و روزش در جز اين كارها بگذرند شب و روز در قيامت برابر پادشاه مقتدر خصم او باشند .\r\n39 - در درّ منثور ( ج 3 ص 57 ) از ابن مسعود در تفسير قول خدا « روزى كه آيد برخى آيات پروردگارت ، 158 - الانعام » گفت : برآمدن خورشيد و ماه از مغرب خود با هم چون دو شتر همدوش ، سپس خواند « و گرد آيند خورشيد و\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nماه ، 9 - القيامه » 40 - ( . . . ج 5 ص 57 ) از حذيفه كه پرسيدم از رسول خدا صلى اللَّه عليه و إله نشانه طلوع خورشيد از مغربش چيست ؟ فرمود : شب دراز شود تا دو برابر و نمازگزاران بشيوه خود نماز خوانند چون همه شب ولى اختران بجاى خود بمانند و سير نكنند ، و آنها ببستر خود بخوابند تا پهلويشان خسته شود ، باز برخيزند و نماز گزارند تا شب بر آنها دراز گردد و مردم بهراس افتند و در اين ميان كه چشم به راه دارند تا خورشيد از مشرق خود برآيد ناگاه مردم بنگرند كه از مغرب برآمد و چون آن را بينند همه ايمان آرند ، و ايمانشان سودى ندهد ، و مانند آن را در ( ج 5 ص 57 ) از قتاده روايت كرده .\r\n41 - و در ( ج 5 ص 58 ) از ابن عباس است كه در روايتى نشانه آن شب اينست كه به اندازه سه شب دراز گردد .\r\n42 - در ( . . ص 57 و 58 ) از أبى ذر - ره - گفت : پشت سر رسول خدا صلى اللَّه عليه و إله بر الاغى سوار بودم كه جل يا قطيفه‌اى بر آن بود و نزديك غروب آفتاب بود ، فرمود : اى أبا ذر ميدانى خورشيد كجا غروب مىكند ؟ گفتم خدا و رسولش داناترند ، فرمود : در چشمه‌اى داغ ، ميرود تا در برابر عرش براى پروردگارش سجده كند ، و چون هنگام برآمدنش شود اجازه يابد و برآيد و در آيد ، و چون خدا خواهد از مغربش برآورد ، او را باز دارد و گويد : پروردگارا راستى راه من دور است ، به او فرمايد از آنجا كه غروب كردى برآى ، اينست آن هنگامى كه سودى ندهد به كسى ايمانش در صورتى كه پيش از آن ايمان نياورده .\r\n43 - ( . . . ص 58 ) از عبد اللَّه بن اوفى ( بن أبى اوفى ) گويد از رسول خدا صلى اللَّه عليه و إله شنيدم ميفرمود : البته بر مردم شبى آيد به اندازه سه شب كنونى شماها ، و چون بيايد نمازگزارانش بشناسند ، يكى از شماها مسلمانان از خواب برخيزد و حزبش را بخواند و باز بخوابد ، باز برخيزد و حزبش را بخواند و بخوابد ، باز برخيزد ، و در اين ميان مردم در هم ريزند ، و گويند چه شده ؟\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nو بمساجد پناه برند و بناگاه خورشيد از مغربش برآيد و مردم يكباره شيون كنند تا چون بميان آسمان رسد برگردد و از مشرق خود برآيد ، و در اين هنگام است كه ايمان كسى سود ندهد .\r\n44 - ( . . ج 3 ص 92 ) از انس است كه رسول خدا فرمود : خورشيد و ماه و اخترها از نور عرشند .\r\n45 - ( . . ج 3 ص 300 ) از سدى در قول خدا تعالى « او است كه نمود خورشيد را تابان و ماه را روشن ، 4 - يونس » گفت : خورشيد را چون ماه نساخت تا مردم شب را از روز بشناسند ، و آنست كه فرمود « محو كرديم نشانه شب را ، 12 - الاسراء » تا آخر آيه .\r\n46 - ( . . . . ) و ابن عباس گفته : چهره هر دو بآسمانست و پشت آنها به زمين .\r\n47 - و از أبى ذر - ره - كه با رسول خدا صلى اللَّه عليه و إله در مسجد بودم هنگام غروب خورشيد ، فرمود : اى أبا ذر ميدانى خورشيد كجا غروب مىكند ؟ گفتم خدا و رسولش داناترند ، فرمود : ميرود تا زير عرش سجده مىكند و اجازه برگشت ميگيرد و به او اجازه داده شود و اينست قول خدا « و خورشيد ميرود تا قرارگاهش 38 - يس » 48 - ( . . . ج 5 ص 263 ) از ابن عباس است كه ميخواند « لا مستقرّ لها قرارگاه ندارد » 49 - ( . . ج 6 ص 142 ) از ابن عباس « پروردگار مشرقين و مغربين 17 - الرحمن » گفت : خورشيد در زمستان مطلع و مغربى دارد و در تابستان هم مطلع و مغربى دارد جز آن مطلع و مغرب زمستانى .\r\n50 - و در روايت ديگرى از او است كه گفت : مشرق سپيده دم و مشرق خورشيد ، مغرب خورشيد و مغرب شفق .\r\n51 - و نيز از او است در قول خدا تعالى « نه ، نه ، سوگند بپروردگار مشارق و مغارب » گفت خورشيد هر روز يك مطلعى دارد كه از آن برآيد ، و يك\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمغربى كه در آن نهان شود جز مشرق و مغرب ديروزش ( . . ج 6 ص 267 ) 52 - ( . . . . ) از عكرمه است كه آنها منازلى است كه خورشيد و ماه در آنها روانند .\r\n53 - در ( . . . ج 6 ص 268 ) از ابن عباس در قول خدا « نمود ماه را در آنها روشنى ، 16 - نوح » گفت : رويش آسمانها را روشن مىكند و پشتش زمين را .\r\n54 - ( . . . ص 269 ) از شهر بن حوشب گفت عبد اللَّه بن عمرو بن عاص و كعب الاحبار كه از هم گله‌اى داشتند گرد هم آمدند و با يك ديگر گله كردند و رفع كدورت شد ، و عبد اللَّه بن عمرو بكعب گفت : هر چه خواهى از من بپرس كه با شاهدى از قرآن جوابت را بدهم ، به او گفت : به من خبر ده كه پرتو خورشيد و ماه در هفت آسمانند چنانچه در زمينند ؟ گفت : آرى نبينى گفته خدا را « آفريد هفت آسمان را برابر و نهاد ماه را در آنها روشن » 55 - ( . . . ص 269 ) و از ابن عباس است كه گفت رويش بآسمانست تا عرش و پشتش به زمين است .\r\n56 - ( . . . . ) و از عكرمه است كه ماه در همه بتابد چنانچه اگر در تك هفت شيشه شهابى باشد همه را روشن كند و همچنين است روشنى ماه در هفت آسمان چون زلالند و آبگون .\r\n57 - ( . . . . ) و از ابن عباس در قول خدا ( ساخت ماه را در آنها روشنى ) كه آفريد خدا در آنها چون آفريدشان براى مردم زمين روشنى ، و در آسمان از تابش آن چيزى نيست .\r\n58 - ( . . . ص 288 ) و از عطاء است در قول خدا « و گرد آورد خورشيد و ماه را » كه گرد شوند روز قيامت و پرتاب شوند و آتش بزرگتر خدا پديد شود .\r\n59 - ( . . . ) از ابن جريح كه گفت : هر دو در قيامت خاموش گردند .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n60 - در علل ( ج 2 ص 280 ) و عيون ( ج 1 ص 240 ) كه امام رضا عليه السّلام فرمود : مردى شامى از امير المؤمنين عليه السّلام مسائلى پرسيد و در ضمن پرسيد از نخست آفريده خدا تعالى ، فرمود : نور را آفريد ، و پرسيد از طول خورشيد و ماه و پهناى آنها فرمود : 900 * 900 فرسخ .\r\nميگويم : تمام خبر در كتاب احتجاج است ، و سيد داماد - ره - پس از ذكر همه آن گفته : اين پرسشها از چيزهائى بوده كه اهل كتاب در كتب آسمانى پيغمبران خود يافته بودند و امير المؤمنين عليه السّلام را با آنها امتحان ميكردند تا بدانند كتب آسمانى را ميداند يا نه ، و مقصود آن حضرت از اينكه نخست آفريده خدا نور است ، جوهر مجرديست كه نخست موجود انوار عقليه است چنانچه سيّد ما رسول خدا صلى اللَّه عليه و إله فرمود : « نخست چيزى كه خدا آفريد عقل بود »\r\n\r\n[ كلامى در بارهء جرم و مساحت خورشيد و ماه 
  ]\r\nو امّا مقصود از 900 * 900 مكعب 900 فرسخ است كه مىشود 729000000 كه حاصل ضرب همان 900 * 900 است يعنى 810000 در خودش و مقصود از طول و عرض خورشيد برابر هم مساحت همه سطح گرد آنها است كه بجرمشان احاطه دارند ، و همچنين است مقصود از طول و عرض ماه .\r\nو بدان كه محصول نظر حكماء رياضى و هيوى در مقدار اجرام و ابعاد با هم اختلاف دارد بسيار ، براى اختلاف در ابزار رصد خانه يا اشتباه در نصب آنها بجاى مناسب يا از نظر مسامحه و سهل انگارى در حساب كه همه رصدها بدان گرفتارند به همين جهات ارصاد اختلاف دارند ، و دو رصد موافق ناياب است ، و خلاصه همه اعتراف دارند كه بررسى پيشينيان كاملتر بوده است .\r\nپس بدان كه بطلميوس و همگنان عصرش در رصدهاى خود يكدرجه از محيط دائره عظيمه زمين را 9 / 1 22 فرسخ دريافتند پس محيط آن مىشود 360 * 9 / 1 22 فرسخ ، برابر 8000 فرسخ ، و ارشميدس در مقاله خود بيان كرده كه محيط هر دائره 7 / 1 3 برابر قطر آنست تقريباً و قطر زمين مىشود 2 / 1 2545 فرسخ و در آن بيان كرده كه مساحت دائره برابر است با ضرب نصف قطر در نصف محيط ، و به حكم شكل\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n25 مقاله يكم كتاب كره و اسطوانه ارشميدس حاصل ضرب قطر كرده در دائره عظيمه آن برابر است با سطح محيط به آن كره ، و چون تسطر كره را در دائره عظيمه آن ضرب كنى مساحت سطح زمين بدست آيد و آن 11 / 4 20363636 فرسخ است .\r\nو قطر زمين را 5 / 2 3 برابر قطر ماه يافتند كه مىشود در حدود 747 فرسخ و محيط دائره عظيمه ماه مىشود 2 / 1 2341 فرسخ تقريباً و مساحت همه سطح كره ماه مىشود 1743843 فرسخ و قطر جرم خورشيد 2 / 1 5 قطر زمين است زيرا قطر خورشيد را برابر 5 / 4 18 نسبت به 5 / 2 3 يافتند و خارج قسمت آن 2 / 1 5 است و اندازه قطر خورشيد 2 / 1 2 - 14000 فرسخ است و محيط دائره عظيمه جرم خورشيد مىشود 44000 فرسخ تقريبى نزديك بحقيقت .\r\nو بنا بر اين مساحت جرم خورشيد مىشود 616000000 ، و جمع مساحت سطح خورشيد و ماه مىشود 617743845 فرسخ و بر حسب آنچه از رصد خود يافته‌اند حد وسط دورى زمين تا خورشيد 1037381 تقريباً و خورشيد 8 / 1 4 / 1 - 136 برابر زمين است ، و 6644 ماه و زمين 4 / 1 39 برابر ماه است .\r\nو قطب فلك تحصيل و تحقيق از دانشمندان مشهور جمهور ، در طبيعيّات كتاب « درّة التاج » گفته : حكيم فاضل مؤيد الدين عروضى در اين مسأله يك تحقيق بىسابقه‌اى نموده و بنقل از او جرم خورشيد 167 برابر زمين است و جرم زمين 40 برابر جرم ماه است ، سپس اين رصدگران آمارگر ، بعدا بعد هر كوكبى را بعد اقرب كوكبى دانند كه بالاى او است و لازم آيد كه بعد محدب هر فلك بعد مقعر فلكى باشد كه بالاى آنست .\r\nولى در حساب ابعاد نيم قطر كواكب و كلفتى جوزهر ماه و باقيمانده متمم عطارد را در ميان اقرب ابعاد و مقعر فلكش به حساب نياورند ، زيرا مقصود اصلى آنها همان آگاهى از بزرگى اين اجرام شريفه است بطور خلاصه ، تا قدرت نهائى\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nآفرينندهء آنها جلت عظمته دانسته شود ، نه مقصود اين باشد كه آنها را در برابر ديد ذهن آدمى چشمگير سازند ، زيرا عقول حكماء و فهم عقلاء از درك آن عاجز هستند .\r\nو از اين رو مينگرى كه در حساب مساهله روا ميدارند با اينكه صرف نظر از يك ثانيه در حساب منزلها از حقيقت بدور ميدارد ، و البته كه من بر آنها اعتراض كردم كه مسافتى كه در مجسطى و همگنانش ميان محدب فلك ماه و مقعر فلك خورشيد ضبط كرده‌اند ، دو كلفتى فلك زهره و عطارد را فراگير نيست تا چه رسد كه ميان محدب فلك جوزهر ماه و مقعر فلك خورشيد آن دو را فرا گيرد .\r\nو حق اينست كه اين هم ناشى از سهل انگارى در حسابست باعتبار اينكه كسور و خرده‌هاى ديگر را منظور نداشته‌اند ، و رصدشناس فاضل و آمارگر مهندس كاشانى اشكال را در رساله ( سلّم السماء ) مورد توجه دقيق قرار داده ، و حساب را بطور نهائى از سر گرفته و ثانيه و ثالثه‌ها را منظور داشته ، و قطر جرم ماه را 731 فرسخ ثبت كرده ، و درست همانست كه ما گفتيم ، و قطر خورشيد را ، 17538 فرسخ دانسته بنا بر اينكه 10 / 9 6 قطر زمين است تقريباً ، ولى با دقت در حساب 20 / 1 6 / 5 6 برابر آنست بنا بر اينكه آن 42 / 1 و 6 / 1 زمين است و راستش اينست كه 5 / 1 بجاى 6 / 1 باشد ، و جرم خورشيد را 326 برابر زمين شمرده و راستش اينست كه 5 / 1 بر آن افزوده شود تقريباً .\r\nو چون اين حسابها دانسته شد بدان كه آنچه امير المؤمنين عليه السّلام در پاسخ پرسش شامى فرموده مطابق همان ارصاد معتبر حكماء پيشين يونانست كه در همه اعصار تا اين قرون اخيره مورد اعتماد بوده ، ولى امام عليه السّلام هيچ مسامحه در حساب روا نداشته و كسور را هم نينداخته ، و شايد قطر زمين را اندكى بيش از مشهور دانسته ، يا قطر خورشيد را 6 برابر قطر زمين به نسبت 18 به 5 گرفته و آنان آن را به نسبت 5 / 4 18 با 5 / 2 3 گرفته‌اند و خلاصه طبق فرموده امام بايد قطر خورشيد 15200 فرسخ باشد\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nتقريباً و محيط دائره عظيمهء خورشيد 2 / 1 47771 فرسخ باشد تقريباً و اين از حقيقت دور نيست و در اين صورت حاصل ضرب قطرش در محيط دائره عظيمه آن كه مساحت مجموع سطح آنست مطابق است با آنچه بيان كردم در مساحت جميع سطح ماه برابر با مكعّب 900 فرسخ بتقريبى كه جدا نزديك بحقيقت است .\r\nو خدا داناتر است باسرار سخن بنده و ولىّ و برادر رسول خود و وصى او و باب علم و خزانه حكمتش و اگر كسى بخواهد جواب را با دقتى كه رصدشناس و آمارگر كاشانى داشته برسد بر سبيل تقريب بايد 1000 * 90 را زمينه استخراج مكعب سازد .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nباب دهم در علم نجوم و عمل بدان و حال منجمان\r\n\r\nآيات قرآن :\r\n1 - الصافات ( 88 ) پس نگريست در ستاره‌ها و گفت من راستى بيمارم .\r\n\r\nتفسير :\r\nسيد مرتضى در كتاب « تنزيه الأنبياء » در اين آيه دو اعتراض آورده .\r\n1 - از پيغمبر خود حكايت كرده كه نظر در ستاره‌ها نموده و شما گوئيد كار ستاره‌شناسان گمراهى است و ناروا .\r\n2 - گفته : « من بيمارم » و آن دروغ بوده است و از اعتراضها به چند وجه پاسخ داده .\r\n1 - ابراهيم بيمارى نوبه داشته و چون او را براى خروج دعوت كردند بستاره نگاه كرد تا هنگام آن را بفهمد و گفته من بيمارم يعنى در شرف بيماريم و عرب آن را با ورود در بيمارى تعبير كند چنانچه خدا فرموده « راستى تو مرده‌اى و آنان هم مرده‌اند ، 30 - الزمر » اگر گفته شود در صورتى كه منظورش اين بود بايد بگويد بستاره‌ها نگريست زيرا تعبير به « در ستاره نگريست » همان كار منجمانست گوئيم در اينجا هم همان معنا\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nرا دارد و لفظ « في » بمعنى « الى » است چنانچه خدا فرموده « بدارتان زنم در تنه خرما » و مقصود اينست كه بر تنه خرما .\r\n2 - ممكن است خدا از بيماريش به او خبر داده بنشانه طلوع ستاره يا مقارنه آن و چون ابراهيم نگاه كرده آن نشانه را ديده و از وحى خدا گفته من بيمارم .\r\n3 - جمعى گفته‌اند هر كه مردنى است پيوسته بيمار است و تشبيه زندگى كه دنبالش مرگ است به بيمارى بسيار تشبيه خوبيست .\r\n4 - مقصود بيمارى دل او است بر اثر اصرار قوم او بپرستش بتها كه نه بشنوند و نه بنگرند ، و نظر او در ستاره‌ها انديشه در اينست كه آنها خود پديد شده و در تدبير و تصرف مدبّرى هستند و عجب است كه خردمندان آنها را بپرستند و خدا دانند و يا منظور از نگاهش بستاره بيان حال انديشمندى او است زيرا انديشمندگاه سر به زير است و گاه سر به آسمان و گفته شده مقصود از نجوم در اينجا گياهان بيسابقه است كه از زمين برآيند چنانچه گويند ( نجم قرن الظبى شاخ آهو برآمد ، و يا نجم ثدى المرأة پستان زن برآمده » و باز هم بيان حال انديشمندى او است .\r\nو گفته‌اند مقصود از نجوم همان پديده‌هاى انديشه او است در خداشناسى و اين معنا گرچه محتمل است ولى خلاف ظاهر است ، زيرا ظاهر لفظ نجوم همان ستاره‌هاى آسمانست ، نه پديده‌هاى زمين و انديشه ، ابو مسلم اصفهانى گفته : مقصود از اينكه گفته « نگاه كرد در ستاره‌ها » همان نظر در ماه و خورشيد است كه در آغاز گمان برد معبودند ، چنانچه خدا در سوره انعام داستانش را آورده ، و چون غروبشان را دليل گرفت كه حادثند و قديم نيستند و معبود نتوانند بود ، گفت من بيمارم يعنى يقين ندارم و بدانش درمان نشوم ، و شك را بيمارى گويند چنانچه علم را شفاء خوانند سپس بر آن اعتراض كرده كه مخالف سياق سائر آياتست ( پايان خلاصه كلامش ) ميگويم : ممكن است گفت حرمت ستاره‌شناسى بر پيغمبران و امامان كه بدرستى آن را ميدانند معلوم نيست و همانا بر ديگران حرامست براى آنكه احاطه\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبدان ندارند و درست نميدانند چنانچه در شرح اخبار بدانى .\r\n\r\n[ روايات 
  ]\r\n1 - در احتجاج ( 193 ) از ابان بن تغلب كه من نزد امام ششم بودم كه ناگاه مردى از اهل يمن بر او وارد شد و درود گفت و امام عليه السّلام پاسخش داد و به او فرمود : خوش آمدى اى سعد ، آن مرد گفت مادرم مرا بدين نام ناميده و چه بسيار كم است كسى كه مرا بدان شناسد ، فرمود : راست گفتى : اى سعد مولا ، آن مرد گفت : قربانت بدان لقب دارم ، امام فرمود : راستى خدا تبارك و تعالى در قرآنش ميفرمايد « لقب پرانى نكنيد بر يك ديگر چه بد است نام بزهكارى پس از ايمان 11 - الحجرات » اى سعد كارت چيست ؟ گفت قربانت ما خاندان ستاره‌شناسيم و در يمن از ما داناتر بدان نيست .\r\nامام فرمود : پرتو مشترى بر پرتو ماه چند درجه بالاتر است ؟ گفت : نميدانم فرمود : پرتو مشترى چند درجه از پرتو عطارد بالاتر است ؟ گفت : نميدانم امام فرمود : راست گفتى ، بگو نام ستاره‌اى كه چون برآيد شترها بهيجان آيند چيست ؟ يمانى گفت : نميدانم ، امام فرمود : راست گفتى ، نام ستاره‌اى كه چون برآيد گاو بهيجان آيد چيست ؟ يمانى گفت : نميدانم ، امام فرمود : راست گفتى ، نام ستاره‌اى كه چون برآيد سگها بهيجان آيند چيست ؟ يمانى گفت : نميدانم امام عليه السّلام فرمود : در اينكه گوئى نميدانم راست گفتى ، بگو ستاره زحل نزد شما در نجوم چه باشد ؟ يمانى گفت : ستاره نحس است ، امام عليه السّلام فرمود : اين را مگو ، زيرا كه آن ستاره امير المؤمنين است و ستاره اوصياء عليه السّلام و آنست نجم ثاقب كه خدايش در كتاب خود فرموده ، يمانى گفت معنى ثاقب چيست ؟ امام فرمود :\r\nدر آسمان هفتم برآيد و نورش در همه آسمانها تا آسمان دنيا نفوذ كند و آنها را بشكافد و از اين رو خدايش نجم ثاقب ناميده .\r\nسپس فرمود : اى برادر عرب ، نزد شما دانشمند هست ؟ يمانى گفت : قربانت آرى ، در يمن مردمى هستند كه در دانش چون مردم ديگر نباشند ( و داناترند ) امام فرمود : دانش دانشورشان تا كجا ميرسد ؟ يمانى گفت : دانشور آنها فال پرنده ميگيرد و پى زنى مىكند در يك ساعت به اندازه سير يك ماه سوار تندرو ، امام فرمود :\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nراستى كه دانشور مدينه داناتر است از آنها .\r\nيمانى گفت : علم دانشور مدينه تا كجا ميرسد ؟ فرمود : تا آنجا كه نياز به پى زدن و فال‌گيرى ندارد بلكه در يك چشم بهمزدن باندازه‌اى كه خورشيد 12 برج و 12 بيابان ، و 12 دريا و 12 جهان را سير كند ميداند ، يمانى گفت : گمان ندارم هيچ دانشورى اين را بداند و بكنه آن برسد ، گويد : سپس يمانى برخاست .\r\nتوضيح : « در لقب خيرى نيست » يعنى در لقبهاى بد ، و نامبردن آن حضرت براى اظهار كرامت بوده ، يا اينكه غدقن از آن در آغاز است و پس از شهرت عيب ندارد به قصد معرفى و جز آن ، هيجان جانداران نامبرده از نظر طلب جفت است ، فال پرنده از جيغ و پرش آنها است نسبت بآينده خوب يا بد ، جزرى در ( ج 2 - ص 132 ) نهايه گفته : زجر پرنده خوشبينى يابد بينى بپرش آنست مانند ( سانح ) آهوئى كه از سمت چپ آيد و آن را بفال نيك گيرند و ( بارح ) آنكه از سمت راست آيد و آن را بفال بد گيرند ، و اين نوعى از غيب گوئى است ( پايان ) و پى زدن ديد جاى پا است چنانچه ميان عرب معمول بوده براى دانستن راه كسى كه رفته و بكجا رفته چنانچه در شب غار بدنبال پيغمبر رفتند يا استدلال بعلامات و آثار و اوضاع فلكى است براى فهم حوادث آينده « در يك ساعت به اندازه يك ماه » يعنى در يك ساعت به اندازه يك ماه مسافت را پيش بينى مىكند .\r\n« تا آنجا است كه پى زنى نميكند » يعنى در دانستن آينده به پى زنى و فال بينى نياز ندارد ، و در يك چشم بهمزدن بعلم خدا داد ، هر آنچه را خورشيد بر آن ميتابد ميداند ، و آن 12 برج آسمانست كه در يك روز ميچرخد يا خود بروج است كه در يك سال ميچرخد و 12 نوع بيابان و دريا و 12 عالم از اصناف خلق چنانچه گذشت و از آن جمله است جابلقا و جابرسا ، و بسا مقصود اينست كه همه اين عوالم را بطىّ الارض ميگردد و مينوردد چنانچه بيايد .\r\n2 - در احتجاج ( 125 ) از سعيد بن جبير كه يك دهقان پارسى امير المؤمنين عليه السّلام را پيشواز كرد و پس از تهنيت گفت : يا امير المؤمنين اخترانى كه بر\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nآمدند با هم نظر بد دارند و اختران سعد هم با اختران نحس با هم نظر بد دارند امروزت هم روز دشواريست ، دو اختر واژگونند ، و از برج تو آتش فروزانست ، و نبرد تو بى جا است . امير المؤمنين عليه السّلام فرمودش ، واى بر تو اى دهقان كه از آثار خبرگزارى و از تقديرات برحذر ميدارى ، داستان صاحب ميزان و داستان صاحب سرطان چيست ؟ مطالع از اسد در چه درجه‌اند ، و چند ساعت از طلوع ستاره‌هائى ديگر گذشته و چه اندازه است ميان اختران نهان و اختران تابان .\r\nگفت : اكنون حساب ميكنم ، و از آستينش اصطرلابى برآورد و به او مينگريست ، آن حضرت لبخندى زد و فرمود : ميدانى ديشب چه پديد شده ؟ خانه‌اى در چين سقوط كرده و برج ماجين گشوده شده و با روى سرانديب افتاده ، و بطريق روم به آفريقا گريخته و در ايله پيشواى يهود مفقود شده ، و در وادى النمل مورچه بجنبش آمدند ، و پادشاه افريقيه مرده ، آيا تو اينها را ميدانى ؟ گفت : نه يا امير المؤمنين ، فرمود : ديشب هفتاد هزار عالم خوشبخت شدند ، و در هر عالمى 70 هزار زادند ، و امشب مانند آنها ميميرند ، و اين يكى از آنها است ، و با دست خود بسعد بن مسعده حارثى اشاره كرد كه در لشكر امير المؤمنين عليه السّلام جاسوس خوارج بود و آن ملعون پنداشت فرمان ميدهد او را دستگير كنند ، و نفسش گرفت و مرد ، و آن دهقان پيشانى بر خاك نهاد .\r\nامير المؤمنين عليه السّلام فرمود : از چشمه توفيق سيرابت نكنم ؟ گفت : چرا يا امير المؤمنين ، فرمود : من و يارم نه شرقى باشيم و نه غربى ، ما پديده قطب و پرچمهاى فلكيم ، اما اينكه گفتى « از برج تو آتش فروزد » بايد كه به اين نشانه بسود من قضاوت كنى نه بزيانم ، اما روشنى و تابش آن نزد خود من است ، و سوزانى و زبانه‌اش از من دور شده ، و اين مسأله‌ايست ژرف و اگر حسابگرى حسابش كن .\r\nبيان : « و چيست داستان صاحب ميزان » يعنى اخترانى كه اكنون در برج ميزانند ، مربوط بدانند و مناسب با آن ، و همين است معنى صاحب سرطان « چند طلوع كرده از برج اسد » و « چند ساعت از طلوع اختران ديگر گذشته » و مقصود\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاينست كه اگر اين علم درست باشد ، قضاوت از روى آن پس احاطه از به همه اوضاع و احوال و خواص اختران درست است ، در هر آن ، و اخترشناسان خبر كمى از اندك آنها را بررسى نكرده‌اند ، و تنها از روى اوضاع سيّاره‌ها قضاوت كنند ، با اينكه همه احوال آنها را هم ندانند ، و آنگاه او را بندانستن بسيارى از امور آگهى داد كه احاطه بدان علم ندارد ، يا آن علم براى پيشگوئى كافى نيست .\r\nو در قاموس ( ج 3 ص 216 ) گويد : بطريق يك افسر فرمانده ده هزار كس است در برخى نسخ بجاى « ديّان يهود » دنان است بمعنى خمره بزرگ و مقصود از يار او پيغمبر است صلى اللَّه عليه و إله نه مشرقى و نه مغربى اشاره است بقول خدا سبحانه  لا شَرْقِيَّةٍ وَ لا غَرْبِيَّةٍ  ، 35 - النور و مقصود اينست كه ما چون ديگران نباشيم كه باختران در باره آنها قضاوت شود از عرب يا ملوك يا علماء و اشراف بلكه ، سرآمد آنانيم و مايه استقرار پايه‌هاى عزت و كماليم و وابسته به اختران و فلك نيستيم بلكه آنها وابسته بما هستند ، زيرا آنها قطب فلكند و فلك ببركت آنها ميچرخند و از آنها زيور ميگيرد .\r\nسپس او را بگفته‌اش ( از برجت آتش فروزد ) ملزم كرد باينكه آتش دو جهت دارد ، روشنى و سوزانى روشنيش از ما است و سوزش بر دشمن ما ، و بسا مقصود اينست كه خدا باعتماد به روى ، زيانش را از ما ميگرداند ، اين مسأله‌اى ژرف است كه ما از ديگر مردم در احكام ممتازيم يا اينكه آتش براى ما خوبست و براى دشمن ما بد ، يا اينكه توسّل و دعاء نحوست و بلا را بگرداند ، و اين از قانون علم تو بيرونست .\r\n3 - در احتجاج ( 191 ) از هشام بن حكم گفت : زنديقى از امام ششم پرسيد كه چه ميفرمائى در باره كسى كه پندارد ، هر تدبيرى در اين جهانست تدبير هفت ستاره سياره است ؟ امام عليه السّلام فرمود : نياز دارند دليلى بياورند كه تدبير اين جهان بزرگ و جهان كوچكتر همه از تدبير اخترانيست كه در فلك ميچرخند ، و در جايگاه خود ميگردند ، رنجبرانى كه ايست ندارند ، و روندگانى كه باز نايستند\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nراستى هر كدام آنها گماشته‌اند و در فرمان ديگرى ، چون بنده‌هائى واداشته و باز داشته ، و اگر قديم و ازلى بودند ، از حالى بحالى دگرگون نميشدند .\r\nگفت : در علم نجوم چه فرمائى ؟ فرمود : آن دانشى است كم سود و پر زيان زيرا جلو مقدر را نگيرد و از ناگوارى پرهيز ندهد ، اگر منجم ببلائى خبر دهد از قضايش رهائى نبخشد ، اگر بخيرى گزارش دهد ، نتواند در آن شتاب ورزد ، و اگر به دو بدى رسد ، دفعش نتواند ، منجم با علم خدا در مبارزه است كه پندارد قضاى خدا را از خلقش ميگرداند .\r\n4 - در مجالس صدوق بسندش از عبد اللَّه بن عوف بن احمر گويد : چون امير المؤمنين عليه السّلام خواست بسوى نهروان برود منجمى آمد و گفت : يا امير المؤمنين در اين ساعت مرو ، سه ساعت از روز گذشته برو ، امير المؤمنين عليه السّلام فرمود : چرا ؟\r\nگفت : اگر در اين ساعت به روى به تو و يارانت آزار و زيان سختى ميرسد ، و اگر در آن ساعت كه گفتم به روى پيروز ميشوى و بهر چه خواهى ميرسى .\r\nامير المؤمنين عليه السّلام فرمود : ميدانى در شكم اين چهارپا چيست ؟ نر است يا ماده ؟ گفت : اگر بررسى كنم ميدانم ، فرمود : هر كه اين گفته تو را باور كند قرآن را دروغ شمرده كه خدا فرموده « البته نزد خدا است علم بساعت و فرو فرستد باران را ، و ميداند در رحمها چيست ، و هيچ كس نداند كه فردا چه بدست مىآورد و هيچ كس نداند بكدام سرزمين ميميرد ، و خدا دانا و آگاه است ، 24 - لقمان » محمّد هم آنچه تو دعوى ميكنى دعوى نميكرد .\r\nآيا تو پندارى ميدانى ساعتى را كه در آن برود بدى نبيند و ساعتى را كه هر كه در آن برود بدى كشد ، هر كه تو را در اين گفته باور كند از يارى جستن به خدا عزّ و جلّ در اين باره بىنياز شود ، و به تو نيازمندتر گردد در دفع بدى از خود ، و شايدش كه تو را بجاى خدا سپاس گويد ، و هر كه تو را در اين باره باور دارد تو را در برابر خدا همتا و ضدّ او گرفته ، سپس فرمود : بار خدايا فالى نيست جز فال تو ، و زيانى نيست جز زيان تو ، و خيرى نيست جز خير تو ، و معبودى\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nنيست جز تو بلكه تو را دروغگو دانيم و در ساعتى كه غدقن كردى برويم .\r\nبيان : روايت شده كه اين گوينده عفيف بن قيس برادر اشعث بوده كه ستاره‌شناسى ميكرده « هر كه تو را باور دارد در اين عقيده قرآن را دروغ شمرده » چون مدّعى علمى شده كه قرآنش مخصوص خدا دانسته زيرا ظاهر قول خدا ( عنده ) اختصاص است به دو ، اگر اعتراض شود كه پيغمبر صلى اللَّه عليه و إله و ائمه عليه السّلام در بسيارى از جاها به اين پنج خبر داده‌اند و پيشگوئى كردند و چطور مىشود ؟ گوئيم مقصود اينست كه كسى از پيش خود نميداند و پيشگوئى آنها بوحى از خدا بوده و بتعليم پيغمبر بائمّه عليه السّلام بوحى خدا . نگويند كه علم نجوم هم وحى خدا است به پيغمبران چنانچه در اخبار آيد كه اصل آن چنين بوده و چگونه تصديق منجم تكذيب قرآن است ؟ چون گوئيم آنچه از اخبار برآيد اينست كه نوعى از اين علم حق است و پيغمبران و اوصياء آن را ميدانستند ، و امّا آنچه در دست مردم است درست نيست چنانچه ما بيانش خواهيم كرد .\r\n5 - در خصال : بسندش از أبى الحصين كه شنيدم امام ششم ميفرمود :\r\nپرسش شد از رسول خدا صلى اللَّه عليه و آله و سلم از ساعت فرمود : هنگامى كه مردم به نجوم ايمان آرند و تقدير را دروغ شمارند ( خصال - 30 ) بيان : اشاره دارد كه ايمان بنجوم متضمن تكذيب بتقدير است .\r\n6 - در خصال ( 105 ) بسندش از على عليه السّلام كه رسول خدا صلى اللَّه عليه و إله فرمود :\r\nچهار چيز پيوسته در امّتم باشند تا روز قيامت ، فخر بحسب ، طعن در نسب ، و باران جستن از نشانه ستاره‌ها ، و نوحه‌گريها بر مرده‌ها ، زن نوحه‌گر اگر پيش از مرگش توبه نكند ، روز قيامت با پيراهنى از قطران محشور شود ، و جبه‌اى از گرى در تن خود .\r\nبيان : آب جستن از ستاره‌ها بعقيده اينكه اثر دارند در فرود آمدن باران .\r\n7 - در خصال ( 35 ) بسندش از امام چهارم عليه السّلام كه رسول خدا صلى اللَّه عليه و إله نهى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nكرد از چند خصال - تا فرمود - از نظر در ستاره‌ها براى فهم پيشامدها .\r\nو از آنست : بسندش از نصر بن قابوس گفت شنيدم امام ششم ميفرمود : منجم ملعونست ، كاهن ملعونست ، زن سرود خوان ملعونست ، هر كه او را جا دهد و از كسبش بخورد ملعونست ، و فرمود : منجم چون كاهن و غيبگو است و كاهن چون جادوگر است و جادوگر چون كافر و كافر در دوزخ .\r\nصدوق - ره - گفته : منجم ملعون كسى است كه آسمان را قديم داند و به آسمان ساز و آفريننده‌اش عزّ و جلّ عقيده ندارد .\r\n8 - در بصائر : بسندش از عبد الصمد بن علي گفت : مردى نزد امام چهارم عليه السّلام آمد و امام عليه السّلام به او فرمود : تو كيستى ؟ گفت من منجّمم فرمود : تو عرّافى ، گفت : امام به دو نگريست و فرمود : آيا به تو نشان دهم مردى را كه از آنگه كه نزد ما آمدى تاكنون ، در چهارده جهان گذر كرده كه هر جهانى سه بار از اين جهان ما بزرگتر است ، و از جاى خودش هم نجنبيده ؟ گفت : او كيست ؟ فرمود منم ، و اگر بخواهى به تو خبر دهم از آنچه خوردى و آنچه پس انداز كردى .\r\nبيان : در نهايه ( ج 3 ص 86 ) گفته : در حديث است عراف يا كاهن ، مقصود از عراف همان ستاره‌شناس است يا كف بين كه مدعى علم غيب است با آنكه خدايش مخصوص خود كرده ( پايان ) ، و طيبى در شرح مشكاة گفته عراف قسمى از كاهن است كه دزده برده و گم شده را با ذكرى يا كارى يا حالتى جستجو مىكند .\r\n9 - در بصائر : بسندش از ابان بن تغلب گفت : نزد امام صادق عليه السّلام بودم كه مردى از دانشمندان يمن پيش او آمد و امام به او فرمود : اى يمانى ميان شما دانشمندانى هستند ؟ گفت : آرى ، فرمود : علم دانشمند شما تا كجا ميرسد ؟ گفت در يك شب تا مسافت دو ماه با پرنده فال ميگيرد ، و پى زنى مىكند ، فرمود :\r\nدانشمند مدينه داناتر است از دانشمند شما ، گفت علم عالم مدينه شما تا كجا ميرسد ؟\r\nفرمود : در يك بامداد مسافت يك سال سير خورشيد كه كنون فرمان ندارد و اگر\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nفرمان يابد درنوردد 12 خورشيد و 12 ماه و 12 مشرق و 12 مغرب و 12 بيابان و 12 دريا و 12 عالم را ، گفت : چيزى در دست يمانى نماند ، و ندانست چه گويد و امام هم دم فرو بست .\r\nو از همان : بسندش از أبان بن تغلب گفت نزد امام ششم عليه السّلام بودم كه مردى يمنى بر او در آمد و امام عليه السّلام به او فرمود : اى برادر أهل يمن دانشمندانى داريد ؟ گفت : آرى ، فرمود : دانش او تا كجا ميرسد ؟ گفت : در يك شب تا دو ماه پيش ميرود فال پرنده ميگيرد ، و پى زنى مىكند فرمود : دانشمند مدينه از دانشمند شما داناتر است ، گفت : دانش او تا كجا ميرسد ؟ فرمود : در يك ساعت از روز به اندازه يك سال خورشيد پيش ميرود تا طى مىكند 12 هزار جهان را مانند اين جهان شما كه آنان ندانند خدا آدمى آفريده ، و نه ابليسى ، گفت شما را ميشناسد ؟ فرمود : آرى ، خدا بر آنها واجب نكرده جز ولايت ما و بيزارى از دشمن ما .\r\n11 - در محاسن : بسندش از سفيان بن عمر ، گفت : من ستاره‌شناس بودم و آن را ميشناختم و طالع را ميفهميدم ، و از آن نگران شدم ، و به امام ششم عليه السّلام شكايت بردم ، فرمود : چون در دلت از بابت آن نگرانى در آمد ، بنخست مستمند كه ديدى صدقه‌اى بده ، و بگذر كه خدا عزّ و جلّ بدان دفع بلا از تو مىكند .\r\nبيان : « من نگران ميشوم » يعنى براى نحوست ساعت از اقدام به كار نگرانم و اين دلالت دارد كه صدقه نحسى طالع را دفع مىكند .\r\n12 - رساله استخارات : سيّد بن طاوس : گفت : شيخ فاضل محمّد بن على ابن محمّد در كتاب كار خود به اين لفظ آورده ، دعاء استخاره از امام صادق عليه السّلام ، پس از نماز استخاره ميگوئى : بار خدايا تو مردمى آفريدى كه پناه بطالع ستاره‌ها و اوقات حركت و سكون و تصرف و وابستن آنها برند و مرا آفريدى بيزار از پناه بدانها و طلب خير از آنها ، من يقين دارم كه تو هيچ كس را بر مواقع غيب خود\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nآگاه نكردى و راه او را براى پى بردن به كار آنها هموار نساختى ، و تو ميتوانى آنها را در گردش خود بسعد و يا نحس بچرخانى ، زيرا تو هر چه را خواهى محو كنى يا بجا دارى ، و ام الكتاب نزد تو است ، ميدانم آنها از آفريده‌هاى تواند و از ساخت تو و خوشبخت نكنى آن را كه بآفريده‌اى چون خود اعتماد كند ، و از اختيار خود براى خود كمك خواهد ، و آنان همانها هستند ، و بد بخت نكنى كسى را كه بر آفريننده اعتماد كند كه تو هستى .\r\nنيست شايسته پرستش جز تو يگانه‌اى ، شريك ندارى ، و از تو خواستارم بدان چه دارى و توانائى و آن را بدست دارى و از آن بىنيازى و بدان بىاعتنائى از خير كلى براى تندرستى و عافيت و بهره‌ورى بنده‌ات - تا آخر دعاء - كه در ابواب استخاراتش آورده‌ايم .\r\n13 - در النجوم : بسندش از قيس بن سعد ، گفت : بسيار ميشد كه با أمير المؤمنين عليه السّلام در هر سفرى ميرفت همراه بودم ، چون بجانب مردم نهروان تاخت و بمدائن رسيديم و من آن روز همدوش او بودم ، مردمى از دهقانان به پيشواز او آمدند ، و چند استر پيشكش آوردند و آنها را پذيرفت ، و يكى از دهقانان مدائن بنام « سرسفيل » كه پارسيان رأى او را در گذشته حجّت دانستند و در آينده به او مراجعه ميكردند وجود داشت .\r\nو چون امير المؤمنين عليه السّلام را ديد گفت : از مقصد خود برگرد ، فرمود : اى دهقان براى چه ؟ گفت : يا أمير المؤمنين ستاره‌ها كه بر آمدند نظر بد بهم دارند سعدها نحس شدند و نحسها سعد شدند ، و در چنين روزى بايد نهان شد و بر جاى نشست ، اين روز تو كشنده است ، و در آن ستاره جنگجو قرآن كردند ، بهرام در برج ميزان شرف يافته و از برج تو آتش فروزد و براى تو جاى نبرد نيست .\r\nأمير المؤمنين عليه السّلام لبخندى زد و فرمود : اى دهقان خبرگزار و بيم ده از مقدّرات ، ديشب در آخر برج ميزان چه فرود آمد ، و كدام ستاره در سرطان ورود كرد ؟ گفت : من آن را بررسى كنم ، و از آستين خود اسطرلابى و تقويمى بر\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nآورد و امام عليه السّلام به او فرمود : تو ستاره‌ها را سيّاره ميگردانى ؟ گفت : نه ، فرمود :\r\nتو بر ثوابت حكمفرمائى ؟ گفت : نه ، فرمود : به من خبر ده از طول برج اسد و درويش از مطالع و مراجع ، زهره چه نسبتى دارد با توابع و جوامع ؟ گفت : من نميدانم فرمود : چيست ميان سرارى و درارى ، و ميان ساعات تا معجرات ، و چه اندازه است پرتو مبدرات ؟ و چه اندازه حاصل مىشود سپيده دم در بامدادان ؟ گفت :\r\nنميدانم .\r\nفرمود : اى دهقان ميدانى كه امروز پادشاهى چين از خاندانى بخاندانى منتقل شد و برج ماجين وارو شد ، و خانه‌هائى در زنج سوخت ، و چاه سرانديب جوشيد ، و دژ اندلس ويران شد ، و مورچه شيح بهيجان آمد ، و مراق هندى گريزان شد ، و پيشواى يهود مفقود گرديد در ايله ، و سردار روم در روميه نابود شد ، و راعب عموريه كور شد و كنگره‌هاى قسطنطنيه فرو ريخت ، تو اين حوادث را ميدانى و چه چيز آنها را پديد آورده شرقى يا غربى فلك ؟ گفت من اينها را نميدانم ، فرمود :\r\nبكدام اختر بالاى قطب قضاوت ميكنى ، و به كدام نحس شود آنچه نحس شده ؟ گفت :\r\nمن آن را نميدانم .\r\nفرمود : ميدانى امروز 72 عالم خوش شدند كه در هر عالمى هفتاد عالم است برخى در خشكى و برخى در دريا ، و بعضى در كوهها ، و بعضى در بيشه‌ها ، و بعضى در آباديها ، و چه خوش كرد آنها را ؟ گفت : من آن را ندانم ، فرمود : اى دهقان بگمانم با قرآن مشترى و زحل قضاوت كردى كه در آغاز شب برايت روشن شدند و درخشانى مريخ و شرقى بودنش در سحر بر تو پديد شد ، و سير كرد و جرمش بجرم تربيع ماه پيوست ، و اين دليل است كه امروز يك مليون آدمى زادند و مانند آنها بميرند ، و با دستش اشاره كرد بجاسوس معاويه كه در لشكر او بود ، و فرمود اين هم ميميرد ، زيرا از همانها است و چون آن را فرمود : آن مرد گمان كرد كه فرمود : او را بگيريد ، و دلش گرفت و نفسش در سينه‌اش بند آمد و همان وقت مرد .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nامام فرمود : اى دهقان به تو ننمايم نمونه‌هاى تقدير را در صورتى كامل ؟\r\nگفت : چرا يا امير المؤمنين ، فرمود : اى دهقان ، همانا ما پديدار قطبيم ، و آنچه ديشب پنداشتى كه از برج من آتش فروزد بايدت كه بسود من قضاوت كنى ، زيرا روشنى و تابشش نزد من است و شعله‌اش از من ميرود ، اى دهقان اين قضيه‌ايست دشوار ، آن را حساب كن و از آن نتيجه بگير اگر دانائى به اكوار و ادوار ، فرمود :\r\nاگر اين را بدانى ميدانم كه بندهاى نى اين نيزار را شماره توانى .\r\nامير المؤمنين عليه السّلام گذشت و خوارج نهروان را شكست داد و كشت با غنيمت و پيروزى برگشت ، و دهقان گفت : اين دانشى نيست كه در دست مردم زمان ما است ، اين دانش مايه‌اش از آسمانست .\r\n14 - سيد اين خبر را از اصبغ بن نباته به اين بيان نقل كرده كه چون امير مؤمنان عليه السّلام از نهر بين كوچيد و بنهروان آمديم پلش را بريده و كشتيهاى پل را ميخكوب كرده بودند ، آن حضرت فرود آمد ، قشون را به پل بوران فرستاد و بهمراهش مردى از يارانش بود كه در نبرد با خوارج مردد بود ، ناگاه مردى ميتاخت و چون امير المؤمنين عليه السّلام را ديد ، گفت : مژده باد يا امير المؤمنين ، فرمود : چه مژده‌اى دارى ؟ گفت : چون ديشب خبر نزول تو بخوارج رسيد پشت بگريز دادند ، على عليه السّلام فرمود : تو ديدى كه گريختند ؟ گفت : آرى ، فرمود :\r\nبه خدا كه نه هرگز : نه از نهر گذشتند ، و نه از انثلات و نه از نخيلات تا خدا همه را بدست من بكشد عهديست معهود ، و قدريست مقدر ، از ما ده تا نكشند و از آنها ده تا نجات نيابند .\r\nدر اين موقع مردى پارسى كه ستاره‌شناس استادى بود و مورد اعتماد مردم بود ، و حساب و ضرب و جبر و مقابله و تاريخ سندباد و جز آن را ميدانست پيش آمد و چون چشمش بامير المؤمنين عليه السّلام افتاد و بر آن حضرت درود فرستاد و خود را بنام « سرسفيل سوار » معرفى كرد و يكى از دهقانان مدائن بود ، ( و گفتگوى\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاو را با امام عليه السّلام چنانچه گذشت با اختلافاتى نقل كرده است ) و در پايان افزوده كه آن دهقان كلمه شهادتين به زبان آورد . و گفت : اى آقايم ، آنكه به ابراهيم و موسى و عيسى و محمّد فهمانيده هم اينها را به تو فهمانيده ، او است خدا كه مشار إليه است ، و پس از معاينه حقيقت اثر آن را نجويند ، دست به من بده و من گواهم كه نيست شايسته پرستشى جز خدا يگانه ، بىشريك ، و باينكه محمّد بنده و رسول او است ، و باينكه تو امام و وصى مفترض الطاعه هستى .\r\nبيان : بيشتر پرسشها كه در اين روايت آمده بر فرض درستى و ضبط آنها بر پايه اصطلاحات مخصوصه بائمه عليه السّلام است كه براى معجزه و بيان نادانى طرف ذكر كرده تا بداند كه بدان چه در اين علم لازم است احاطه ندارد « چه اندازه است سپيده دم تا بامداد » بسا مقصود زمان ميان سپيده دم تا برآمدن خورشيد است كه در فصول سال كم و زياد مىشود « شيح » گياه معروفى است و بسا در اينجا مقصود دشتى است كه جاى روئيدن آنست « عموريه » آب تعميد مسيحيانست كه نوزادان خود را با آن ميشويند ( ولى آن را معموديه ميخوانند و عموريه براء شهرى بوده در روم ، از پاورقى ص 234 ) .\r\n« و لم ارك غير التقدير » يعنى تغييرات ناشيه از تقديرات خدا تعالى و در نسخه‌اى « عين التقدير » است يعنى اصل و پايه تقديرات « قضية عيص » يعنى يك مسأله اساسى و دشوار و در برخى نسخ ( عويصه ) آمده بمعنى دشوار ، عموريه با تشديد ميم ، شهريست در روم ، شايد مقصود از عبّ آب بسيار است و از عتوّ او طغيان و كثرت او ، و « مراجيح » بردبارانند و زرّق بر وزن سكّر پرنده شكاريست « فيله » جمع فيل است . . .\r\nميگويم : در نسخه هر دو خبر كه نزد ما است تصحيف بسياريست كه آنها را چنانچه يافتيم واگذارديم .\r\n15 - در النجوم : به چند سند از يونس بن عبد الرحمن در جامع صغير او گويد :\r\nبه امام ششم عليه السّلام گفتم : قربانت به من بگو علم نجوم چيست ؟ گفت از دانش پيغمبرانست گفتم : على بن ابى طالب آن را ميدانست ؟ فرمود : داناترين مردم بود به آن .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n16 - از همان بسندى كه امام پنجم عليه السّلام فرمود : پيغمبرى نوح بوسيله نجوم دانسته شده .\r\n17 - النجوم : در كتاب كهنه‌اى يافتم از عطاء گفت بعلى بن ابى طالب عليه السّلام گفته شد : آيا براى علم نجوم پايه‌اى هست ؟ فرمود : آرى ، پيغمبرى بود كه قومش بوى گفتند ما به تو ايمان نياريم تا آغاز آفرينش هر كس و مدت عمر آنها را بما بياموزى ، و خدا عز و جل بابرى فرمود تا بدانها باريد ، و در گرد كوه آبى زلال جمع شد و خدا بخورشيد و ماه و اختران فرمود تا بر آن آب روان شدند .\r\nسپس خدا عز و جل بدان پيغمبر وحى كرد كه با قومش بر كوه بالا روند بالا رفتند و بر سر آن آب ايستادند تا آغاز آفرينش و مدت عمرها را از مجارى خورشيد و ماه و اختران و ساعات شب و روز شناختند و هر كدامشان ميدانست كى ميميرد و كى بيمار مىشود ، و چه فرزندى برايش زاده مىشود و چه زاده نميشود ، و روزگارانى بدين وضع بودند تا به حضرت داود كافر شدند و با آنها جنگيد ، و در هر روز نبرد كسانى كه عمرشان بسر نرسيده بود بميدان مىآمدند و آنان كه عمرشان بسر رسيده بود در خانه جا ميگذاشتند ، و از ياران داود كشته ميشد و از آنها كشته نميشد .\r\nداود عليه السّلام گفت : پروردگارا من بفرمان تو به آنها پيكار كنم ، و آنها بنافرمانى تو پيكار كنند ، از يارانم كشته مىشود و از آنها كسى كشته نميشود ، خداى عز و جل جريان را به او وحى كرد و فرمود : هر كه مرگش رسيده بميدان نمىآورند تا كشته شود ، داود عليه السّلام گفت : خدايا بچه وسيله بدانها آموختى ؟ فرمود : از مجارى خورشيد و ماه و اختران و ساعات شب و روز گفت : داود بدرگاه خدا دعا كرد تا خورشيد را بر آنها بازداشت و روزشان بلند شد ، و شب و روزشان در هم آميخت و اندازه فزونى را ندانستند ، و حسابشان در هم شد ، على عليه السّلام فرمود : از اين رو است كه بد است مطالعه در نجوم .\r\n18 - در درّ منثور ( ج 3 ص 35 ) اين روايت را از على عليه السّلام نقل كرده و\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nآن پيغمبر را ( يوشع بن نون ) نامبرده .\r\nبيان : ممكن است مقصود جريان عكس اختران باشد در آن آب و آن آب بجاى زيج بوده براى آنها در استعلام حركات كواكب ، يا خدا نمونه‌هائى براى كواكب آفريده و مطابق آنها در آن آب گردش داده ، يا خود كواكب را كوچك كرده و در آن آب بگردش آورده ، و از اينجا است كه مطالعه نجوم بد است چون حسابش در هم شده و از كواكب و حركات آنها حقيقت كشف مىشود و دروغ ميگويند يا براى آنكه منجرّ به ترك واجبات مىشود .\r\nاين خبر ضعيف است و از عامه روايت شده و بعلاوه اعتراضى هم دارد كه اگر افراد خانه‌نشين بحسب تقدير خدا و حكم نجوم بايد خارج شوند پس چرا خارج نشدند ، و اگر نه ترك خروجشان بدين سبب بوده ، و اين از مسائل مشكل قضا و قدر است و عقل از فهم آنها عاجز است .\r\n19 - در النجوم ، و اما دلالت نجوم بر حضرت ابراهيم عليه السّلام را صاحب كتاب ( التجمّل ) روايت كرده كه آزر پدر ابراهيم ستاره‌شناس نمرود بود و او كارى نميكرد جز برأى او ، و او شبى در ستاره ، نظر كرد و در بامداد بنمرود گفت :\r\nالبته كه در نجوم چيز شگفتى ديدم ، گفت : چه بود ؟ گفت : نوزادى در زمان ما آيد كه هلاك ما بدست او است ، و درنگى نشود كه مادر به دو آبستن گردد ، نمرود از آن تعجب كرد و گفت : تاكنون زنان به دو باردار نشدند ؟ گفت : نه ، و مردان را از زنان بازداشت ، و زنها را در شهر محصور كرد و دست شوهران به آنها نميرسيد و خود آزر با زنش همبستر شد و بابراهيم آبستن گرديد ، و گمان برد كه هم او باشد و فرستاد قابله‌ها را آوردند كه در آن زمان داناترين مردم بودند به جنين و هر چه در رحم بود ميفهميدند و بررسى كردند و جنين به پشت چسبيد و همه گفتند ما در شكم او چيزى نيافتيم ، و دانسته بودند كه آن نوزاد در آتش سوخته شود و ندانسته بودند كه خدا او را نجات ميدهد .\r\nميگويم : اين حديث به چند سند روايت شده و طبرى هم در ج 1 تاريخش\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nآورده و هم ثعلبى و علماى ديگر در تفسير خود ، و از نبوّت موسى بن عمران هم ستاره‌شناسان خبر دادند .\r\nثعلبى در عرائس خود گفته : فرعون در خواب ديد كه آتشى از بيت المقدس پيش آمد تا خانه‌هاى مصر را فرو گرفت و با قبطيان همه را سوخت و بنى اسرائيل را وانهاد ، و او جادوگران و پيشگويان و معبران و ستاره‌شناسان را خواند ، و از خواب خود پرسيد ، گفتند پسرى در بنى اسرائيل زاده شود كه پادشاهى را از تو بگيرد ، و بر تو چيره شود ، و تو را با قومت از سرزمينت بيرون كند ، و كيش تو را زبون سازد و اكنون عصر ولادتش بر سرت سايه افكنده ، و سپس داستان ولادت موسى و آنچه فرعون در كشتار پسران كرد ذكر كرده‌اند ، و شرح آن شايسته سخن اينجا نيست .\r\nزمخشرى هم در كشاف ، و وهب بن منبه در جزء يكم « المبتدا » روايتى مبسوطتر از روايت ثعلبى آورده .\r\nو ابن بابويه در كتاب نبوّت در حديث عيسى عليه السّلام چنين گفته : هيئتى از بزرگان علماء گبر نزد مريم آمدند براى بزرگداشت پسرش ، و گفتند : ما ستاره‌شناسيم ، و چون پسرت زاد ستاره پادشاهى در طالع داشت ، و ما بررسى كرديم پادشاهى پيغمبرى بود ، و پيوسته با او است تا بآسمانش برد و مجاور پروردگارش عزّ و جلّ سازد تا دنيا بر جا است ، سپس به يك پادشاهى گرايد كه درازتر و پايدارتر باشد از آنچه داشت ، و از خاور آمديم تا باينجا برآمديم و دريافتيم كه آن ستاره از بالاى سرش بر او تابانست و به اين نشانه جايش را شناختيم و برايش يك پيشكش آورديم كه براى كسى پيشداشت نشده هرگز .\r\nچون پيشكش را نمونه كار او ساختيم ، و آن پيشكش طلا است و مرّ و لبان چون طلا سيّد همه كالاها است ، و پسرت تا زنده است سيد همه مردم است ، و مرّ بهساز هر زخم و ديوانگى و هر كاستى ، و چون دود چوب لبان به آسمان بر آيد ، هيچ دودى جز آن بدان نرسد ، و همچنين پسرت را خدا عزّ و جلّ به آسمان\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nبرآورد و كسى از أهل زمانش را بدان بالا نبرد .\r\n20 - و در كتاب دلائل النبوّة حسين بن محمّد سكونى بسندش از حسان بن ثابت آورده كه گفت : به خدا من پسر بچه 7 و 8 ساله بودم كه هر چه ميشنيدم ميفهميدم ، و شنيدم يك يهودى بر بالاى يك قلعه يثرب فرياد كشيد اى معشر يهود و چون گرد آمدند گفتند : واى بر تو ، تو را چه شده ؟ گفت ستاره احمد كه مبعوث به نبوت مىشود امشب طلوع كرد ، و كتابى نزد ما است بنام « اليد الصينى » تأليف كشينا پادشاه هند كه در آن تفصيل دلالت ستاره‌ها را بر نبوّت پيغمبر ما محمّد صلى اللَّه عليه و إله شرح داده .\r\nميگويم : آنچه را سيد از امر هرقل و كسرى ، و آگاهيشان از ستاره‌ها بنبوّت پيغمبر آورده در باب بشارتها به دو و بمولدش نقل كردم .\r\nسپس گفته : و امّا دلالت ستاره‌ها بر غلبه مسلمانها بر پادشاهان فارس بسا كه اخبار بسيارى دارد در تواريخ بزرگ ، از آن جمله طبرى در تاريخش گفته :\r\nچون يزدگرد رستم را فرمان داد از ساباط بيرون رود نامه‌اى چون نامه يكم ببرادرش نوشت و بر آن افزود ، راستى ماهى آب را گل آلود كرده ، و نعائم باز داشت شده ، و زهره زيبا شده ، ميزان در اعتدال است ، و بهرام رفته ، و جز اين نظر ندارم كه اين قوم البته بر ما پيروز ميشوند و حاكم سرزمين ما ميگردند ، و سخت‌تر از همه اينست كه پادشاه نوشته بايد بجلو آنها به روى و گر نه البته خودم ميروم و من در برابر آنها روانم .\r\nگفته : علّت دليرى يزدگرد بر فرستادن رستم غلام جابان منجم كسرى شد كه أهل فرات بادقلى بود و يزدگرد او را خواست و گفت : چه گوئى در رفتن رستم و جنگ با عرب ، ترسيد به او راست گويد ، و دروغ گفت و رستم مانند آنچه آن منجم ميدانست دانسته بود ، و رفتن بجنگ بر او گران بود ، و چون غلام جابان او را مغرور كرد بر او سبك شد ، به او گفت : من دوست دارم يك پيشگوئى برايم بكنى تا بگفته تو دلم آرام شود ، غلام بدر با هندى گفت : چيزى خواهش كن\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nگفت پادشاه پرنده‌اى بر ايوان تو مينشيند ، و چيزى از نوكش در اينجا مىافتد و يك دائره كشيد ، آن غلام گفت : راست گفت ، تا آن پرنده كلاغ است و در نوكش يك درهم است .\r\nبجابان هم خبر رسيد كه پادشاه او را خواسته و آمد تا شرفياب شد و او را از آنچه غلامش گفته بود پرسيد ، او حساب كرد و گفت راست گفته ولى بحقيقت نرسيده آن پرنده عقعق است و در نوكش درهم است ، و در اينجا مىافتد ، و دربا دروغ گفته آن درهم از جا ميپرد و در اينجا ميماند ، و يك دائره ديگرى كشيد از جا بر نخواسته بودند كه يك عقعق بر كنگره‌ها نشست و از او درهمى در خطا يكم افتاد و برجست و در خط ديگر ماند ، هندى از جابان بدش آمد كه او را خط كار كرد ، يك ماده گاو نزديك زا آورد ، هندى گفت بچه‌اش پيشانى سفيد و تن سياه ، جابان گفت بلكه دم سپيد است و سياه و بچه‌اش را برآوردند و دمش سفيد بود ، جابان گفت از اينجا دربا شكست خورد و هر دو او را تشويق كردند كه رستم را بجبهه فرستد و او هم امضاء كرد .\r\nسپس طبرى گفته جابان بهر كه در لشكر يزدجرد علاقمند بود نوشت تا با عرب همراهى كند در آنچه ميخواهند ، و به او گزارش داد كه پادشاهى فرس از ميان رفته ، و از او پذيرفته شد و سرانجام چنان شد كه نجوم دلالت داشتند ، از پيروزى عرب بر فارسيان .\r\nميگويم : سپس دلالت نجوم را بر امامت قائم عليه السّلام و ولادت او ذكر كرده چنانچه در باب ولادتش آورديم .\r\nبيان : در قاموس ( 3 ص 266 ) گفته عقعق پرنده‌ايست ابلق ميان سياهى و سفيدى ، آوازش عق مىباشد و در ( ج 1 ص 209 ) گفته انتجت الفرس يعنى هنگام نتاجش شده ، و در ( ج 3 ص 38 ) گفته : سفع الشيء يعنى به او نشانه گذاشت و سفع سياهى است كه بسرخى زند ، و در نهايه ( ج 2 ص 166 ) گفته : سفعه يكنوع سياهى است با رنگ دگر .\r\n21 - در كافى ( 195 - روضة ) بسندش از عبد الرّحمن بن سيابه كه گفتم\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nبه امام ششم عليه السّلام ، قربانت مردم گويند نظر در نجوم روا نيست و من از آن خوشم مىآيد ، و اگر بدينم زيان دارد نياز ندارم به چيزى كه زيان بدينم دارد ، و اگر زيان بدينم ندارد به خدا كه من آن را دوست دارم و مطالعه آن را دوست دارم ، فرمود :\r\nچنان نيست كه گويند ، بدينت زيان ندارد ، سپس فرمود : شما در چيزى بررسى كنيد كه كاملش بدست نيايد ، و اندكش سود ندهد ، به همان طالع ماه حساب ميكنيد سپس فرمود :\r\nميدانى ميان مشترى و زهره چند دقيقه است ؟ گفتم : نه به خدا ، فرمود :\r\nميدانى ميان زهره و ماه چند دقيقه است ؟ گفتم : نه به خدا ، فرمود ميدانى ميان خورشيد و سكينه ( سنبله خ ب ) چند دقيقه است ؟ گفتم : نه به خدا از هيچ منجمى هرگز نشنيدم ، فرمود : ميدانى ميان سكينه و لوح محفوظ چند دقيقه است ؟ گفتم : نه هرگز آن را از منجمى نشنيدم ، فرمود : ميان هر كدام تا صاحبش شصت يا نود دقيقه است ترديد از عبد الرحمن است .\r\nسپس فرمود : اى عبد الرحمن اين حسابى است كه چون مرد بدان رسد و بواقع دست يابد ، نى ميان نيزار را بشناسد و شماره آنچه در سمت راست آنست و شماره آنچه در سمت چپ آنست و آنچه در پشت آنست و آنچه در پيش آنست تا آنكه از نى نيزار يكى هم بر او نهان نماند .\r\nدر النجوم بسند خود آن را از كلينى آورده و گفته اصحاب ما در مصنفات و اصول خود آن را آورده‌اند .\r\nبيان : « حساب ميكنيد بطالع ماه » از اين تعبير روشن مىشود كه پايه احكام نجومى آنها روى حركات ماه بوده و اوضاع آن و باوضاع كواكب ديگر توجه نداشتند « چه اندازه است ميان مشترى و زهره » يعنى چند درجه ميان خود آنها يا فلك آنها است و يكم روشنتر است « و ميان سكينه » نام كوكبى است حكم آور كه منجمان آن را نشناسند ، در نسخه‌اى بجاى آن سنبله است ولى خودش مناسب‌تر است با اينكه گويد : از هيچ اخترشناسى نامش را نشنيدم .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n22 - در النجوم : بسندى كه ميرسد به امام ششم عليه السّلام فرمود : مردمى گويند ستاره‌شناسى از خواب ديدن درست‌تر است ، و اين سخن درست بود تا خورشيد به يوشع بن نون و بر امير المؤمنين عليه السّلام برنگشته بود و چون خدا خورشيد را بر آنها برگردانيد دانش علماء نجوم در هم و گم شد .\r\n23 - در كافى ( 330 - روضه ) بسندش از كسى كه امام ششم عليه السّلام را پرسيد از علم نجوم ، فرمود : آن را نداند جز يك خاندان از عرب و يك خاندان از هند .\r\nدر النجوم : همين حديث را از كلينى آورده و بدنبالش افزوده « فرزندان وصى ادريس عليه السّلام » .\r\nبيان : مقصود از خاندان عرب همان خاندان پيغمبر صلى اللَّه عليه و إله است ، و دليل نيست بر جواز نظر در نجم و عمل بدان بلكه دلالتش بر خلاف آن بيشتر است ، زيرا بيشتر مردم علم ناقص بدان دارند و حكم بر طبق آن گفته‌اى است ندانسته .\r\n24 - در كافى ( 351 - روضه ) بسندش از هشام كفاش كه امام ششم عليه السّلام به من فرمود ستاره‌شناسى تو چونست ؟ گفتم : در عراق كسى از من بدان بيناتر نيست فرمود : چرخش فلك نزد شما چگونه است ؟ من كلاهم را از سرم برداشتم و چرخاندم به من فرمود : اگر چنانست كه تو ميگوئى ، چرا بنات النعش و جدى و فرقدين روزى از روزگار بسوى قبله نميچرخند ؟ گفتم : به خدا اين چيزيست كه من آن را ندانم و از أهل حساب ستاره‌شناسى هم نشنيدم ، به من فرمود : سكينه چند جزء تابش زهره را دارد ؟ گفتم : به خدا نام اين ستاره را نشنيدم و از كسى نشنيدم نامش را ببرد .\r\nفرمود : سبحان اللَّه ، شما يك ستاره را به كلى از حساب خود انداختيد ، پس روى چه حساب ميكنيد سپس فرمود : تابش زهره چند يك ماه است ، گفتم آن را جز خدا عزّ و جلّ نداند ، فرمود : ماه چند تابش خورشيد را دارد ،\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nگفتم : آن را ندانم فرمود : راست گفتى سپس فرمود : چه مىشود كه دو لشكر با هم برخورند و هر كدام منجمى دارند كه حكم به پيروزى صاحب خود كرده و سپس يكى ديگرى را شكست ميدهد پس نجوم كجا رفته ، گفتم : به خدا كه اين را ندانم فرمود : راست گفتى ، اصل حساب نجوم درست است ولى آن را نداند جز كسى كه زايش همه مردم را بداند .\r\nبيان : « كلاهم چرخاندم » شايد پنداشته حركت فلك در همه سو رحويست « چه مىشود كه دو لشكر بهم برخورند » اين يك دليل تمامى است بر خطاء منجمان زيرا بسا دو پادشاه كه برابر هم بجنگند منجم هر كدام ساعت پيروزى آنها را پيش بينى كرده ولى يك شكست مىخورد و اين براى آنست كه ستاره اشخاص را به خوبى نميدانند ، يا براى آنست كه آماده‌گى پذيرش هم در پديده اثر دارد و اگر منجم تأثير ستاره‌ها را بداند دومى را نداند چنانچه ابن سينا گفته و شرحش در داستان هاروت و ماروت بيايد .\r\nو اينكه فرمود : نداند آن را جز كسى كه مواليد مردم را بداند ، ممكن است اشاره بوجه يكم باشد چنانچه منجمان طالع مولود را در حكم خود منظور دارند يا اينكه بدوم باشد چون مقصود از مواليد خصوصيت مواد و استعدادات آنها است و اسباب ولادت آنها كه احاطه بدان جز بوحى و الهام از خداى حكيم ميسر نيست و بسا مقصود اينست كه هر كه علم نجوم را درست بداند مواليد همه خلق را ميداند و چون منجمان نميدانند معلوم مىشود كه آن را درست نميدانند ، و بهر تقدير ظاهر حديث اينست كه علم نجوم حق است ولى بررسى آن براى مردم ديگر جائز نيست چون درست آن را ندانند و ندانسته حكم كنند و اللَّه العالم .\r\n25 - در النجوم : بسندى از امام رضا عليه السّلام بحسن بن سهل فرمود : حساب نجوم تو چگونه است ؟ گفت : چيزى از آن نمانده ، همه را آموخته‌ام امام عليه السّلام فرمود : نور خورشيد چند درجه از نور ماه فزونست و نور ماه از نور مشترى و نور\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nمشترى از نور زهره ؟ گفت : نميدانم ، فرمود : هيچ ندارى ، اين آسانترين آن علم است .\r\n26 - در النجوم باسنادى كه بريّان بن صلت ميرسد گويد محضرى از دانشمندان در حضور مأمون بر پا شد و حجت امام رضا عليه السّلام بر همه روشن گرديد ، و صباح بن نصر هندى هم حضور داشت ، و مسائل بسيارى از امام عليه السّلام پرسيد و امام در باره علم نجوم فرمود : آن علم در اصل درست است و گفته‌اند : نخست كسى كه در علم نجوم سخن گفته ادريس عليه السّلام است ، و ذو القرنين در آن استاد بوده و اصل اين علم از طرف خدا عزّ و جلّ است .\r\nو گفته‌اند : خدا ستاره‌اى را كه بدان مشترى گفته شده به صورت مردى به زمين فرستاد و بكشور عجم آمد و در ضمن حديثى طولانى بدانها نجوم آموخت و آن را بطور كامل نياموختند ، و بكشور هند آمد و به مردى هندى آموخت و از اين رو اين علم در آنجا پديد شد ، و مردى گفته‌اند : آن از علم پيغمبرانست كه براى مصالحى چند بدان مخصوص شده‌اند ، و منجمان ديگر درست آن را ياد نگرفتند و درست و نادرست را بهم آميختند پايان سخن امام عليه السّلام در اين روايت والاسند است كه از راه تقيه آن را به ديگران نسبت داده ، چنانچه گاهى فرمايد پدرم ميفرمود و گاهى بروايت از رسول صلى اللَّه عليه و آله و سلم نقل ميكرده .\r\nبيان : بسا تصحيح علم نجوم و اثبات آن از تقيه بوده زيرا مأمون شيفته اين علم بود و از اين رو بدين عبارات پرداخته ، و در بيشتر دوره‌ها ستاره‌شناسان مقرب پادشاهان بودند ، و مردم از آنها ميترسيدند ، با اينكه اين روايت صريح در جواز تعليم و تعلم و عمل به علم نجوم نيست .\r\n27 - در كافى ( 306 - روضه ) بسندش از سليمان بن خالد كه از امام ششم عليه السّلام پرسيدم سرما و گرما از چيستند ؟ به من فرمود : اى ابا ايوب ، مريخ ستاره‌ايست گرم و زحل ستارهء سرد ، چون مريخ آغاز بالا رفتن كند زحل فروشود و اين در بهار است ، و پيوسته هر درجه مريخ برآيد زحل فرو آيد تا سه ماه كه\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nمريخ بنهايت بلندى رسد و زحل بنهايت فرود ، و مريخ بتابد و گرما سخت شود تا آخر تابستان و آغاز پائيز كه زحل آغاز برآمدن كند و مريخ آغاز فرود و پيوسته هر درجه‌اى زحل برآيد مريخ فروتر آيد تا مريخ بنهايت فرود رسد و زحل بنهايت ارتفاع و زحل بتابد و آغاز زمستان شود و پايان تابستان ( پائيز خ ب ) و از اين رو سرما سخت شود و همچنين اين دو در بالا شدن و فرو شدن رقابت دارند ، و اگر در تابستان روز سردى باشد اثر ماه است و اگر در زمستان روز گرمى باشد از خورشيد است ، اينست تقدير عزيز عليم ، و منم بنده پروردگار جهانيان .\r\nبيان : بر ناظران در اين خبر اشكالى رخ داده از اين رو كه حركت مخصوص زحل و مريخ موافق هم نيستند و مطابق حركت خورشيد هم نيستند و نه با فصول حاصله از آن به هيچ وجه ، و در حلّ اين اشكال به نظر آمد كه گرمى يك كوكب و سردى ديگرى خاصيت آنست نه اثر چگونگى آن از قبيل تاثيرات ناقصى كه بكواكب نسبت دهند از نظر وضع آنها ، و هر كدام از دو كوكب را تدويرى باشد كه در آن بالا و پائين شوند و ارتفاع مريخ تا حدى اثر بخش در گرما است يا نشانه آنست و ارتفاعش در برابر انحطاط زحل است از نظر تدوير آن و فروشدنش تا اندازه‌اى سرما را كم كند يا نشانه آن باشد از اين رو هوا در تابستان گرم شود و در زمستان به عكس آنست .\r\nو دليلى بر امتناع اين فرضيه نيست ، چنانچه گويند قوت و ارتفاع ماه مؤثر است و يا نشانه است براى فزودن سرما و رطوبت ، و افلاك جزئى بسيارى ثابت كردند براى هر سياره‌اى به مقصد ضبط حركات آنها و با آن هم بر آنها اشكالات بىحلّى وارد است ، و ضرر ندارد كه ما براى حلّ اين خبر منسوب به امام عليه السّلام فلكى ثابت كنيم .\r\nقوله « فيجلو المريخ » در بيشتر نسخه‌هاى كافى چنين است از جلاء بمعنى بيرون شدن از جايى يعنى آغاز برآمدن كند يا از جلاء بمعنى تابيدن و روشن شدن و در برخى نسخه‌ها بجاى آن ( فيعلو پس بالا رود ) است در هر دو جا و در كتاب النجوم « فيلحق پس برسد » و هر دو تعبير مناسب است و شايد\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nاينكه فرمود : « منم بنده خداى جهانيان » براى اين بوده كه از غاليان در محضر او بوده و رد بر آنان را فرموده ، و گفته‌اند آغاز سخن بپندار منجمان است كه كواكب را اثر بخش دانند و چون در پايان فرمود : « اين تقدير عزيز عليم است » گفته آنها را رد كرد .\r\nو حاصل اينكه منجمان خورشيد و مريخ را گرم و خشك دانند و زحل را سرد خشك ، و ماه را سردتر ، منظورشان اينست كه در زمين چنين اثر بخشى كنند و ذكر خصوص مريخ و زحل براى اينست كه از علويانند و اشرافند ، و مقصود از ارتفاع مريخ و انحطاط زحل خوشى حال اولى و بدى حال دومى است بپندار آنها ، زيرا از آغاز حمل كه خورشيد در آفاق مائله شمالى خرده خرده بالا ميرود گرمى هوا فزوده شود ، و مانع تأثير مريخ از ميان برود و اثرش نيرو گيرد و اثر زحل كم شود و همچنين به عكس .\r\n28 - در كافى ( 366 - روضه ) بسندش از امام ششم عليه السّلام روايتى آورده كه مضمون آن در شماره 19 گذشته .\r\n29 - در كافى ( 257 - روضه ) بسندش از امام ششم عليه السّلام فرمود :\r\nخدا عزّ و جلّ در فلك هفتم ستاره‌اى از آب سرد آفريده ، و شش ستاره سيار ديگر را از آب گرم ، و آن ستاره انبياء و اوصياء ، و ستاره امير المؤمنين عليه السّلام است فرمان دهد بخروج از دنيا و زهد در آن ، و به خاك‌نشينى و خشت بالينى و كرباس پوشى و نان جو نوشى ، و ستاره‌اى كه نزديكتر به خدا از آن آفريده نشده .\r\nبيان : اين روايت دلالت دارد كه ستاره‌شناسان در تشخيص طبع اختران خطا كردند ، و در باره كسانى كه بدان منسوب كرده‌اند و هم در سعد و نحس آنها « فرمان ميدهد بخروج از دنيا » شايد مقصود اينست كه كسانى كه بدان منسوبند چنين باشند يا كسى كه بطالع آن زاده باشد چنين است ، يا منسوبان بدان چنين فرمايند .\r\nميگويم : بنا بر توجيه يكم منافاتى ميان اين خبر و گفته ستاره‌شناسان نيست ، زيرا نحوست آن از نظر اغراض اهل دنيا است كه عزت و فخر و زيور دنيا جويند ، و سعادتش نظر باغراض آخرت طلبانست كه دنبال ترك دنيا و لذات و شهوات\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nآنند فتدبر .\r\n30 - در النجوم : بسندى روايت كرده كه محمّد بن يحيى خثعمى از امام ششم عليه السّلام پرسيد علم نجوم درست است ؟ فرمود : آرى ، به او گفتم كسى در روى زمين هست كه آن را بداند ؟ فرمود : آرى .\r\n31 - و از امام ششم عليه السّلام در حديث ديگريست كه فرمود : در آسمان چهار ستاره‌اند كه آنها را نشناسد جز خاندانى از عرب و خاندانى در هند يكى از آنها را شناسند ، و بدانست كه حسابشان برپا است .\r\n32 - در مناقب ابن شهر آشوبست كه ابى بصير گفت : مردى ديدم از امام ششم عليه السّلام از نجوم پرسيد و چون بيرون رفت از بر او ، به آن حضرت گفتم : اين علم اصلى دارد ؟ فرمود : آرى ، گفتم از آن حديث كن مرا فرمود : از سعدش به تو باز گويم نه از نحسش ، خدا جلّ اسمه نماز سپيده دم را فرض كرده براى نخست ساعت و آن فرض است و اين ساعت سعد است ، و ظهر را هفت ساعت بعد فرض كرده و آن فرض است و اين هم سعد است و نماز عصر را در ساعت نهم و آن فرض است و اين هم سعد ، و مغرب را در نخست ساعت شب مقرر كرده و آن فرض است و اين سعد و نماز عشا را در ساعت سه شب ، و آن فرض است و اين هم سعد .\r\nبيان : شايد غرضش اينست كه اين علم اصلى دارد ، ولى تو را نشايد از آن بجوئى جز اندازهء كه اوقات نماز را بدانى ، يا اينكه اوقات نمازها سعدند چون عبادت خدا در آنها انجام مىشود .\r\n33 - در النجوم : سند را به بياع سابرى رسانده كه به امام ششم عليه السّلام گفتم :\r\nمن از نظر در علم نجوم خوشم مىآيد ، و مردم آن را عيب كنند ، اگر در آن گناهى است منش وانهم ، و اگر در آن گناهى نيست ، راستى كه مرا در آن خوشدلى است فرمود : تو طالع شمارى ؟ گفتم : آرى ، و آنها را برايش شمردم ، فرمود : خورشيد چه اندازه از نورش را بخورد ماه ميدهد ؟ گفتم : اين را نشنيدم هرگز .\r\nفرمود : زهره چه اندازه نورش را بخورد خورشيد ميدهد ؟ گفتم : و نه اين\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nرا ، فرمود : خورشيد چه اندازه نور از لوح محفوظ ميگيرد ؟ گفتم : اين را هم هرگز نشنيدم ، فرمود : اين چيزيست كه اگر مردى آن را بداند ، ميانه‌ترين نى نيزار را ميشناسد ، سپس فرمود : نجوم علمى است كه نداند آن را جز خاندانى از عرب و خاندانى از هند .\r\n34 - و از همان : بسندى از امام ششم عليه السّلام كه فرمود : علم نجوم را نداند جز خاندانى در هند و خاندانى در عرب .\r\n35 - و از همان كتاب از محمّد و هارون پسران أبى سهل كه به امام ششم عليه السّلام نوشتند پدر و جد ما در علم نجوم مطالعه داشت براى ما حلال است نظر در آن ؟ فرمود : آرى .\r\n36 - و در آنست نيز كه هر دو آنها به امام عليه السّلام نوشتند ما فرزندان نوبخت منجميم و استجازه از شما كرديم كه براى ما حلال است نظر در آن ، نوشتى : آرى و منجمان در وصف فلك اختلافات دارند برخى گويند فلكى كه در آن اختران و خورشيد و ماهند آويخته‌اند به آسمان و زير آسمانست و آنست كه همه اختران و خورشيد و ماه را ميچرخاند و خود ، و خود آسمان نه حركت دارد ، نه ميچرخد و ميگويند ، چرخش فلك زير زمين هم هست ، و خورشيد با فلك زير زمين ميچرخد و در نهانگاه زير زمين به مغرب ميرود و بامداد از شرق طلوع مىكند ، جواب نوشت :\r\nآرى ، تا از حد يگانه‌پرستى بيرون نرود .\r\n37 - و از كتاب مذكور بسندى از امام ششم عليه السّلام در قول خدا تعالى « در روزى نحس مستمر ، 19 - القمر » فرمود : ماه بزحل نحس شده بود .\r\nبيان : ( آنچه آويخته است به آسمان ) بسا كه مقصود از آسمان فلك نهم است ، مقصود از حركت نكردنش اينست كه حركات مخصوص كواكب را ندارد ، و اينكه گفته « چرخش فلك زير زمين است » يعنى به حركت خاصه يا يوميه يا هر دو و مقصودشان اينست كه كواكب زير زمين هم بتبع افلاك ميگردند ، و « خورشيد با فلك ميگردد » يعنى به حركت يوميه .\r\nاينست آنچه در تفسير خبر به نظر آمد ، و ظاهرش اينست كه افلاك جز سماواتند\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nو شايد عقيده گروهى باشد مانند كراچكى كه در كنز الفوائد گفته : بدان كه زمين كرويست و هوا گرد آنست و افلاك گرد همه و آنها چند طبقه‌اند روى يك ديگر و هفت از آنها از آن خورشيد و ماه و پنج ديگرند بنام « متحيّره » كه زحل و مشترى و مريخ و زهره و عطاردند ، و هر كدام از اين هفت فلكى براى خود دارند و فلك زحل بالاى همه است و فلك ماه نزديكتر همه است به زمين و فلك خورشيد در ميان آنها است و فلك مشترى زير فلك زحل است و سپس مريخ است و بالاى فلك ماه فلك عطارد است و آنگه فلك زهره ، و فلك اختران ثابت گرد همه آنها است و آنان همه اخترانيند جز اين هفت كه در آسمان ديده شوند ، سپس فلك محيط اعظم است كه همه اين افلاك را ميچرخاند ، بالايش هفت آسمان گرد همه افلاك هستند كه جاى فرشته‌هايند و پيغمبران و حججى كه خدايشان بالا برده است ( پايان ) و اين قولى است ناشناس و نديدم كه ديگرى گفته باشد ، و مخالف آن با ظاهر آيه شريفه بيش از گفته مشهور حكماء است .\r\n« نوشت آرى » يعنى روا است بررسى نجوم تا از يگانه‌پرستى بيرون نبرد كه آنها را اثر بخش دانند در برابر خدا و شريك او خوانند در خلق و تدبير ، و ظاهر اينست كه مقصود از نجوم در اينجا همان علم هيئت است و انديشه در اوضاع فلكى و چرخش كواكب و افلاك و سنجش اندازه حركاتشان و مانند آنها ، نه استخراج احكام و پيشگوئى از آينده .\r\n38 - در النجوم : پس از بيان مدركى گفته : روايت است كه هارون الرشيد موسى بن جعفر عليه السّلام را بحضور خود آورد و گفت : مردم شما را ستاره‌شناس دانند اى زاده‌هاى فاطمه ، و ميگويند شماها آن را خوب ميدانيد ، و فقهاء عامه ميگويند :\r\nرسول خدا صلى اللَّه عليه و إله فرموده : در باره اصحاب من خموش باشيد و در باره قدر خموش باشيد و در باره نجوم هم خموش باشيد ، و امير المؤمنين داناتر مردم بود بنجوم و هم فرزندانش كه امام شيعه هستند .\r\nامام كاظم عليه السّلام فرمود : اين حديث ضعيف است و سندش مورد طعن است ، و خدا\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nتعالى ستاره‌ها را ستوده و اگر علم نجوم درست نبود خداى عزّ و جلّشان نميستود پيغمبران بدان دانا بودند و خدا در باره ابراهيم خليل الرحمن فرمود : « همچنين نموديم بابراهيم ملكوت آسمانها و زمين را و تا بوده باشد از موقنان ، 75 - الانعام » و در جاى ديگر فرموده : « و نگاه كرد در نجوم و گفت من بيمارم ، 89 - الصافات » و اگر علم نجوم نميدانست ، در آنها ننگريست و نميگفت من بيمارم .\r\nادريس اعلم زمانش بوده بنجوم ، و خدا تعالى سوگند ياد كرده بمواقع نجوم و آن را سوگندى گر بدانند بزرگ شمرده در جاى ديگر قرآن فرموده   وَ النَّازِعاتِ غَرْقاً   - تا فرمايد  فَالْمُدَبِّراتِ أَمْراً  و مقصود 12 برج و 7 سيّاره است ، و آنچه در شب و روز بفرمان خدا عزّ و جلّ پديدار مىشود ، و پس از علم قرآن اشرف از علم نجوم نيست ، و آن دانش أنبياء و اوصياء و وارثان انبياء است كه خدا عزّ و جلّ فرموده « و نشانه است و به ستاره هم ره جويند ، 16 - النحل » ما هم اين علم را ميشناسيم و آن را فاش نكنيم ، هارون گفت : اى موسى تو را به خدا اين علم نزد جهال و مردم عوام پديدار نكنيد تا بر شما سرزنش كنند و عوام بدان ببالند ، اين دانش را نهان دار و بحرم جدّت برگرد ، سپس هارون گفت بيك مسأله ديگر باقى است تو را به خدا به من خبر ده ، فرمود : بپرس ، گفت به حق قبر و منبر و به حق خويشى تو با رسول خدا صلى اللَّه عليه و إله به من بگو تو پيش از من ميميرى يا من پيش از تو ؟ زيرا تو اين را از علم نجوم ميدانى ، فرمود : به من امان بده تا بگويم ، گفت : تو در امانى ، فرمود من پيش از تو بميرم ، و به من دروغ گفته نشده و دروغ نگويم ، و مرگ من نزديك است .\r\nميگويم : تمام اين خبر در ابواب تاريخ موسى عليه السّلام است .\r\n49 - و از همان : بسندى از مردى كه عكرمه پرسيدش از حساب نجوم ، و او دريغ داشت كه بوى گزارش دهد و عكرمه گفت : از ابن عباس شنيدم ميگفت :\r\nعلمى است كه مردم در آن درمانده‌اند ، دوست داشتم آن را بدانم .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n40 - و همان بنقل از ربيع الابرار زمخشرى اين حديث عكرمه را آورده .\r\n41 - و در آن از ابن عباس است كه نجوم از علم نبوتست ، و كاش خوب آن را ميدانستم .\r\n42 - و از همان : با ذكر مدركى و سندى تا عكرمه گفت : به ابن عباس گفته شد : اينجا يك مرد يهوديست كه پيشگو است و ابن عباس او را خواست و به او گفت : به من خبر رسيده تو غيب ميگوئى يهودى گفت : غيب را جز خدا نداند ، ولى اگر خواهى به تو خبر بدهم گفت : بگو ، گفت : تو پسرى ده ساله دارى كه بمكتب ميرود ؟ گفت : آرى ، گفت : او فردا تب دار از مكتب بيايد و روز دهم بميرد ، و تو هم از دنيا نروى تا نابينا شوى گفت : اين از پسرم و از خودم ، از خودت هم بگو گفت : منم در سر سال بميرم .\r\nعكرمه گفت : پسر ابن عباس تب دار از مكتب آمد و روز دهم مرد ، و چون سر سال شد ابن عباس گفت : اى عكرمه بنگر تا يهودى چه كرد ، من نزد خانواده‌اش آمدم ، گفتند ديروز مرد ، و ابن عباس هم از دنيا نرفت تا نابينا شد .\r\n43 - در النجوم : بنقل از كتاب ربيع الابرار از على عليه السّلام هر كه از دانشمندان قرآن از علم نجوم فرا گيرد ، ايمان و يقين او بيفزايد سپس خواند « راستى در گردش شب و روز ، 6 - يونس » 44 - و در آنست نيز از ميمون بن مهران كه مبادا نجوم را دروغ شماريد كه دانشى است از دانشهاى نبوت .\r\nو در آنست نيز از على عليه السّلام كه بد است مسافرت در محاق ماه و در وقت قمر در عقرب .\r\n45 - و خطيب در تاريخ بغداد آن را از على عليه السّلام نقل كرده .\r\n46 - و در كتاب ربيع الابرار از على عليه السّلام روايت كرده كه مردى گفت :\r\nمن در محاق ماه ميخواهم به سفر تجارت روم ، فرمود : ميخواهى خدا تجارتت را محو\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nكند ؟ در ماه نو بتجارت برو .\r\n47 - و در آنست كه بنى اسرائيل دو علم را نهان ميكردند ، علم نجوم و علم طب ، و آنها را بفرزندان خود نمىآموختند چون پادشاهان به آن نياز داشتند تا مبادا همنشين پادشاهان شوند و بدانها نزديك گردند ، و دينشان نابود گردد .\r\n48 - و در آنست بنقل از كتاب ( تواقيع ) كه معقلة بن اسحاق نامه‌اى بعلىّ ابن جعفر نوشته و گزارش داده طبق نظر يك منجم كه ميلاد و اندازه عمرش را معين كرده مرگش نزديك است و بر خود ترسان است و درخواست كرده كه او را بعملى رهنمائى كند كه مايه تقرب به خدا عزّ و جلّ باشد ، و على بن جعفر عين نامه را به دو رسانيده و چنين پاسخ نوشته .\r\nبنام خداى بخشاينده مهربان ، خدا مرا به تو بهره‌مند سازد ، فلان نامه را خواندم ، و از تو گله‌مندم ، سبحان اللَّه تو حال او را نسبت بما ميدانى ، و فرمانبرى و كارهاى ما را ميدانى چرا خبر را بما نرساندى تا آسانتر كار را پيشواز كنيم يا آنكه آن را خوابى مقرر داشتى كه ديده ، يا سنّش رسيده ، يا از خود نفرت دارد كه نياز خود برآرد ، هر چه باشد اين كار آسانست و بايدش به حساب خدا گذارد ، او را يادآور كنيم كه جز خودش شايستگى آن را ندارد ، و اعتماد ما به دو چنانچه ميدانى به حمد اللَّه بسيار است ، و از او خواستاريم كه از نعمتش بهره برد با بهترين موالى و نيكترين ياوران بعون و رحمت و مغفرتش .\r\nبفلانى بفرما ( خدايش از ما نگيرد ) هر چه تواند روزه دارد يا هر روز يا روز بروز يا سه روز در ماه ، و در هر روز يا روز بروز از صدقه بر 60 مستمند خوددارى نكند يا هر چه در دل گيرد و اجرا شود ، سپس خود را سخت به نماز شبانه روز وادارد ، و همچنين به استغفار و قرائت قرآن و ذكر خدا تعالى و اعتراف بگناه در قنوت ، و از آنها از خدا آمرزش خواهد و از گناهانش به صدقه دادن و بنده آزاد كردن آمرزش جويد ، و نيّتش را در اعتقاد به حق خالص كند ، و صله رحم كند و به آنها خوبى كند ، و اميدواريم از موقع خود نزد ما سود برد ، و از خشنودى ما و از ستودن ما او را\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nالبته به خدا كار او مرا ناگوار افتاد بيش از آنچه وصف شود ، بعلاوه اميدوارم خدا در عمرش بيفزايد و گفته منجم را بيهوده سازد ، كه خدا او را بر غيب آگاه نكرده ، و الحمد للَّه .\r\nو اين حديث را در توقيعات حميرى ديدم كه بسندى از امام كاظم عليه السّلام نقل كرده .\r\nبيان : نسخه اين روايت جدّاً مغلوط بود و در جاى ديگر بدست نيامد تا اصلاح شود ، و ما آن را چنانچه بود وانهاديم .\r\n49 - النجوم : بسندى از عمار بن أبى معاويه كه شهرهاى شام بدست يوشع ابن نون گشوده شد تا بلقاء رسيد . و در آنجا مردى را ديدند بنام ( بالق ) كه بلقاء از نام او است ، و مردم آن شهر با يوشع مىجنگيدند و از آنها كشته نميشد و سبب پرسيد و گفته شد در شهر او زنى است ستاره‌شناس كه فرج خود را برابر خورشيد ميدارد و حساب مىكند و لشكر را سان بيند و هر كه مرگش رسيده آن روز بجنگ نرود ، يوشع بن نون آن روز دو ركعت نماز كرد و از خدا خواست خورشيد را پس اندازد ، و حساب آن پيره زن پريشان شد ، و ببالق گفت : به آنها پيشنهاد صلح بده و هر چه خواهند بپذير كه حساب من درهم شده ، به او گفت : لشكر را سان ببين و بيرون شو كه جز جنگ در پيش نيست .\r\nگويد سان ديد ( سلاح پوشيد خ ب ) و بيرون شد ، و جنگ سخت و بيمانندى نمودند و از يوشع درخواست صلح كردند و او نپذيرفت جز به شرط اينكه آن زن را به او تحويل دهند ، بالق نخواست او را بدهد ، آن زن گفت مرا به دو ده ، و صلح كرد و او را تسليم نمود ، آن زن بيوشع گفت در آنچه بصاحبت وحى شده كشتن زنان آمده است ؟ گفت : نه گفت : جز اينست كه مرا بكيش خود ميخوانى ؟ گفت :\r\nهمين است ، گفت : من بكيش تو درآمدم ، اين آخر لفظ حديث او است .\r\nبيان : مقصود از استقبال بفرج اينست كه روبروى خورشيد ميايستاد و حساب حركتش را ميرسيد ، و اين تعبير به همين معنا شايع است و در چند جا وارد است .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاز آنها است در بدفالى مسافر كه « المرأة الشطاء تلقى فرجها » يعنى روبرو شوى با چنين زنى .\r\n50 - در نوادر راوندى : بسندى تا امام باقر عليه السّلام فرمود : زمينى ميان من و مردى شريكى بود و خواست آن را قسمت كند ، و آن مرد منجم بود ، و ساعت سعدى براى خود استخراج كرد و ساعت نحسى براى ما و فرستاد نزد پدرم ، و چون زمين را قسمت كردند قرعه بهتر بنام پدرم برآمد و آن منجم در شگفت شد پدرم به او فرمود : تو را چه شد ؟ و به او گزارش داد ، پدرم فرمود : تو را به به از آن رهنمائى نكنم ؟ چون بامداد كردى يك صدقه بده تا نحوست آن روز از تو بگردد ، و چون شبت رسيد صدقه بده تا نحسى شب از تو بگردد .\r\n51 - در دعوات راوندى : بسندى از امام ششم آورده كه زمينى ميان پدرم و مردى بود و خواست قسمت كند - و مانند آن را گفته - و فرموده : در علم نجوم ما مؤمن و كافر شناخته ميشوند .\r\nبيان : شايد ذكر اين مطلب بمناسبت علم نجوم براى اين بوده كه بفهماند علم ما از آنچه منجمان دارند فراتر است نه اينكه آن را از علم نجوم ميفهمند ، و بعلاوه منظور اينست كه علم آنها ناقص است زيرا مدعى فهم اين مطلب نيستند از علم نجوم .\r\n52 - در احتجاج ( 125 ) و در نهج ( ج 1 ص 128 ) در ضمن كلامى بيكى از يارانش هنگام رفتن در برابر خوارج كه گفت : يا امير المؤمنين اگر در اين وقت حركت كنى از نظر علم نجوم ميترسم بمقصودت نرسى ، فرمود :\r\nتو پندارى بساعتى رهنمائى كه هر كه در آن برود بدى از او برود و هم ساعتى را كه هر كه در آن برود بدى بيند بيم ميدهى ، هر كه تو را بدين سخنت تصديق كند قرآن را دروغ شمرده و از يارى خواستن از خدا تعالى در رسيدن بدلخواه و دفع بدخواه بىنياز گرديده ، و خواهى كسى كه بگفته تو كار كند سپاس تو گويد نه پروردگارش را ، زيرا بپندارت تو او را رهنما شدى بساعتى كه در آن سود برد و از\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nزيان آسايد .\r\nسپس رو بمردم كرد و فرمود : اى مردم مبادا علم نجوم آموزيد مگر همانچه كه راه نمايد در خشكى و يا دريا ، زيرا ستاره‌شناسى به پيشگوئى كشاند ، منجم چون كاهن است ، و كاهن چون جادوگر ، و جادوگر چون كافر ، و كافر در دوزخ است ، برويد بنام خدا و يارى او .\r\nبيان : گويا سيد بشيوهء خود چيزى از روايت را انداخته ، و تمام آن گذشت و بنا بر آن هذا اشاره است به علم بدان چه در شكم دابه است ، و اگر هم چيزى نيفتاده ، بسا كه اشاره است بدعوى علم بهر دو ساعت كه منافات دارد با قول خدا عزّ و جلّ « و نداند كس فردا چه مىكند ، 34 - لقمان » و هم قول او « بگو نداند كسى غيب را در آسمانها و زمين جز خداوند ، 65 - النمل » و قول خدا جلّ و علا « نزد او است كليدهاى غيب نداند آنها را جز او ، 59 - الانعام » و آنچه همين معنا را دارد .\r\nو ممكن است توجيه كلام بوجه ديگر و گفته شود اگر دفع بدى و رسيدن زيان تابع ساعت‌شناسى منجم باشد چه اينكه اوضاع آسمانى تمام علّت حوادث زمينى باشند يا جزء علت يا نشانه بىتخلف اين منافات دارد با آنچه در دين ثابت است كه خدا هر چه را خواهد محو كند و هر چه را خواهد بجا نهد و با اينكه هر كار خواهد بكند و هر چه خواهد بفرمايد و با اينكه خدا از كار فراغت نيافته و او هر روز در كار است ، و ظاهر كلام ستاره‌شناسان نخست عدم امكان تخلّف و وقوع است ، و تصديقشان منافى با تصديق به قرآن و آنچه از دين و ايمان دانسته شده مىباشد بدين نظر ، و كسى كه تخلف از پيشگوئى خود را روا دارد و دعاء و توسل و صدقه را بخواست خدا در رفع نحوست مؤثر داند منظور امام نيست و مقصود اين است كه ساعت‌شناسى خود را حتمى شمارد « جز آنكه راه نماى در خشكى و دريا است » اشاره است بقول خدا سبحانه « و او است كه ستاره‌ها را رهنماى شما ساخت در\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nظلمات خشكى و دريا ، 97 - الانعام » كهانت رياضتى است كه مايه تسخير جن باشد تا اخبار نهانى را براى او بياورد و نزديك بجادوگريست ، گفته‌اند در ميان عرب كاهنانى بودند مانند شق و سطيح و ديگران ، برخى پنداشته‌اند كه جنى مسخر آنها بوده و اخبار را برايش مىآورد و برخى ميپنداشتند از انديشه در مقدمات و وسائل عمل و اشخاص مراجعه كنند و از اوضاع آنان رازى را ميفهميدند و آن را عراف ميناميدند چون كسى كه مدعى بوده چيز دزدى را كشف مىكند يا جاى گمشده و مانند آن را ، و كشيده شدن كهانت به جادو يا براى اينست كه خرده خرده بدان رغبت كند و آن را بيشتر سازد ، يا دعوى منجم همان پيشگوئيست مانند كاهن .\r\nو امّا جادوگرى .\r\nجادو ، وردى يا نوشته و سوگند و عزيمه‌ايست كه مايه ضرر بر كسى باشد چون بستن مردى از زنش ، يا دشمنى ميان مردم و تسخير ملائكه و پرى و شياطين در كشف غائبات و درمان بيماران روحى و استحضار آنان و در آوردن آنها به تن كودكى يا زنى و كشف امور نهانى به زبان آنها همه جادوگريست ( پايان ) و ظاهر آنست كه مخصوص بايجاد ضرر نيست ، و تحقيقى از آن در باب هاروت و ماروت آيد و تحقيق كاملش در باب كبائر است .\r\nشباهت منجم بكاهن براى اينست كه هر دو غيب گوئى كنند يا دروغ گويند و از روى نشانه‌هاى نارسائى تخمين زنند يا هر دو از راه حق منحرفند ، و براى حاجت روائى باسباب نامشروع دست زنند ، و از توسل به خدا و دعاء و صدقه و عبادات ديگر مانع شوند ، و از مغفرت و رحمت دور باشند ، و مانند اين شباهت در دوتاى آن هم هست و وجه شبه در مشبّه به اقواست ، و نتيجه همه رفتن بدوزخ است ، و بسا كه همان دوزخ رفتن كه در باره كافر گفته وجه شباهت همه باشد و مقصود خلود است يا دخول ، اظهر دوم است و گرچه در كافر در ضمن خلود است .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nابن ميثم در شرح اين كلام او گفته : بدان كه سرّ نهى پيغمبر از تعلم نجوم دو چيز است .\r\n1 - دلبستن آموزنده‌هايش بدان و اعتماد ديگران به آنان در كارهاى خود و توجه باختران و اميد و بيم از آنان و غفلت از توجه به خدا و اين مخالف مطلوب شارع است كه خواسته هميشه بنده متوجه به خدا باشد و تنها اميد و بيم بوى داشته باشد .\r\n2 - اينكه اخبار منجم در نظر مردم غيبگوئى است و مايه گمراهى مردم مىشود ، و سستى عقيده آنها بمعجزه و عظمت خدا تعالى و مايه شك آنها مىشود نسبت به اين آيه « بگو نميداند در آسمانها و زمين غيب را جز خدا ، 65 - النمل » و اين آيه « نزد او است كليدهاى غيب و جز او كسى آنها را نداند ، 59 - الانعام » و اين آيه « راستى كه نزد خدا است علم بساعت - تا آخر ، 34 - لقمان » و منجم مدعى است كه فردا را ميداند چه مىكند و در كدام زمين ميميرد ، و اين عين تكذيب قرآنست ، و گويا اين دو وجه سبب حرمت كهانت و سحر و عزائم و مانند آنها است ، و عقل هم با شرع در اين باره موافق است به اين بيان كه اهل نظر يا متكلمند مانند معتزله و اشاعره و معتزله منجم را به دو وجه دروغگو دانند .\r\n1 - چون شرع آنها را دروغگو دانسته و آنها گويند هر حكم شرعى يك سبب عقلى دارد و گرچه ما آن را درك نكنيم .\r\n2 - اعتراض بدرستى و ضبط اسباب خبرگزارى و پيشگوئى منجم از نظر كون و فساد .\r\nو امّا اشعريه گر چه گويند مؤثر در هستى جز خدا نيست و كواكب بىاثرند ولى مانع ندارد كه خدا اتصال كوكبى را به ديگرى نشانه پديده‌اى ساخته باشد و سخن منجم از اين راه درست باشد ولى از كجا كه او بنشانه كامل راه برد و امّا حكماء گويند هر چه در اين جهان بود شود تباه ميگردد و بود هر چيزى را چهار سبب لازم است ، فاعلى ، مادى ، صورى و غائى ، سبب فاعلى درجه يك حركات\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nسماويه است و حركات پيشتر و محرك آنها تا برسد بجود الهى كه هر چه را بهرهء شايسته ميدهد ، و امّا سبب مادى همان صورت پذير است كه ميرسد به صورت پذير كلى و ماده مشترك ميان همه پديده‌ها ، و صورت همانى است كه ماده پذيرفته ، و علّت نمائى اثر مطلوب از وجود او است .\r\nامّا حركات سماويه يا بيك دوره مؤثرند در وجود حادث يا كمتر يا بيشتر و مواد هم مشروط بآمادگى خاصى هستند ، بسابقه معدات بسيارى دنبال هم كه هر كدام زمان مخصوصى و حركت مخصوصى و اتصال مخصوصى لازم دارند كه ادراك بشرى از دريافت آنها عاجز است .\r\nاكنون كه اين را فهميدى گوئيم حكم منجم يا شخصى و جزئى است مثل اينكه فلان شخص معين چنين و چنان خواهد شد و معلوم است كه علم بدان ميسر نيست زيرا نهايت اينست كه گفته شود چنين اتصالى چنين اثرى داشته در سابق و اكنون هم دارد با اينكه ممكن است همان زمان خاص شرط اين اثر باشد و برگشت آن ميسر نيست و نميشود آن را دليل قطعى حادث آينده دانست ، زيرا مؤثرات مختلف را نبايد آثار متشابه باشد و بعلاوه نميتوان علّت وجود حادثى را منحصر باتصال واحدى دانست با اينكه بعضى كائنات نياز به بيش از يك دوره يا كمتر از آن دارند .\r\nو از نظر آمادگى ماده هم بايد دانست كه شرائط پذيرش وجود از زمان و مكان و وضع آسمانى و زمينى فراهم است و روشن است كه احاطه به همه اينها براى بشر ممكن نيست .\r\nو امّا أحكام كلى منجمان كه گويند مثلا چون زحل و مشترى قران كنند طوفان مىشود يا چنين و چنان مىشود باز هم قطعى نيست زيرا مستندى جز تكرّر اين حوادث و تجربه ندارد و اين تجربه ناقص است و اين استقراء ميسّر نيست زيرا مستند بمشاهده نميشود و همه افراد آن در دسترس قرار نميگيرد تا بتوان بدان قطع پيدا كرد مانند اينكه گوئيم هر آتشى سوزنده است براى آنكه هر فرد آن را مشاهده\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nكرديم چنين است ، ولى تشكلات فلكى و اتصالات كواكب كه علت حوادثند بعينه برگشت ندارند و گرچه بهم شبيهند ولى درك اندازه شباهت آنها براى بشر ميسّر نيست ، زيرا حساب منجم روى بخش زمانست به ماه و روز و ساعت و درجه و دقيقه و سنجش آن با حركت و نسبت‌گيرى ميان آنها و اينها امور فرضى هستند و تقريبى نه واقعى و تفاوت آنها گرچه در مدتهاى كم پيدا نيست ولى در مدتهاى طولانى ظاهر است ، و با اين حال دعوى علم از اين تجربه ناقص بى جا است و اگر هم بپذيريم تفاوتى در ميان نيست ولى مجرد علم ببرگشت آن دوره موجب علم بظهور همان اثر نميشود چون نياز دارد كه بدانيم همان استعدادات و شرائط اثر سابق هم موجود است و بتوانيم همه را ضبط كنيم تا علم تجربى حاصل شود ، و اين از قدرت بشر بيرونست سپس بدان كه مقصود ما اينست كه احكام منجمين از نظر پيشگوئى حوادث مورد اعتماد نيست .\r\nو اين منافات ندارد كه قواعد حسابى و رياضى تقريبى آنها در باره تقسيم زمان و حركت فلك و بيان سال و ماه و روز مورد اعتماد باشد و در امور دينى چون وقت نماز و ماه و روزه و حج و جز آن يا در امور دنيوى مانند مدت بدهيها و معاملات از آنها استفاده شود ، و يا در شناختن فصول أربعه سال براى آمادگى كشت و كار و سفر و اسباب زندگى مورد توجه باشد ، و همچنين قوانين تقريبى آنها در اوضاع كواكب و حركات آنها كه مسافران در خشكى و دريا از آن بهره‌مند ميشوند و راه‌يابى ميكنند .\r\nاين اندازه از ستاره‌شناسى حرام نيست و شايد هم مستحب باشد زيرا مصالحى دارد بىمفسده‌اى كه احكام نجومى دارند ، و از اين رو خدا بخلق كواكب بر بندگانش منّت نهاده و فرموده « او است كه اختران را رهنماى خشكى و دريا براى شما ساخته ، 97 - الانعام » و فرموده « تا بدانيد شماره سالها و حساب را ، 5 - يونس » من گويم : ابن ابى الحديد اين روايت را بوجه ديگر مبسوطتر از نقل\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nسيد آورده بنقل از كتاب صفين ابن ديزيل بىذكر سند ، كه چون على عليه السّلام خواست از كوفه برابر خوارج رود ، در اصحابش منجمى بود و گفت : يا أمير - المؤمنين در اين ساعت مرو ، و سه ساعت از روز گذشته برو ، زيرا اگر در اين ساعت به روى به تو و يارانت آزار و زيان سختى ميرسد ، و اگر در آن ساعت كه فرمودمت به روى پيروز شوى و غالب گردى و بمرادت برسى ، على عليه السّلام فرمود : تو ميدانى در شكم اسبم چيست ؟ نر است يا ماده گفت : اگر حساب كنم ميدانم ، فرمود :\r\nهر كه تو را در اين باور كند قرآن را دروغ شمرده ، خدا فرموده « خدا است كه علم ساعت را ميداند - تا آخر آيه ، 34 لقمان » سپس فرمود : محمّد صلى اللَّه عليه و إله هم آنچه را تو مدعى هستى مدّعى نبود ، تو پندارى ساعت سود و زيان مسافر را ميدانى ، و از ساعت بد ميگردانى هر كه‌ات باور دارد از استعانت به خدا جلّ و عزّ در صرف بدى از خود بىنياز شود ، و بايد دلبند بفرمانت تو را در برابر خدا جلّ و جلاله سپاس گويد ، زيرا تو او را بساعت سودمند سفر رهنمودى ، و از ساعت بد سفر باز گرفتى ، هر كه به تو در اين بگرود نگرانم كه چون كسى باشد كه در برابر خدا ضد و همتا گيرد ، بار خدايا فالى جز فال تو نيست ، و شايسته پرستشى جز تو نيست .\r\nسپس فرمود : ما بر خلاف غدقن تو اكنون سفر كنيم ، و آنگه رو بمردم كرد و فرمود : أيا مردم ، مبادا ستاره‌شناس شويد جز همان اندازه كه رهجوئى در خشكى و دريا است ، همانا ستاره‌شناس چون پيشگو است ، و پيشگو چون كافر و كافر در دوزخ است ، به خدا سوگند اگر به من خبر رسد كه تو بنجوم عمل كنى بزندان ابدت افكنم تا هستم و حقوقت را قطع كنم تا سلطنت دارم .\r\nسپس در همان ساعت كه منجم نهى كرده بودش سفر كرد و باهل نهروان پيروز شد .\r\nسپس فرمود : اگر در ساعتى كه منجم گفته بود سفر كرده بوديم مردم ميگفتند\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nاين پيروزى اثر نفس منجم بود ، هلا كه نه محمّد صلى اللَّه عليه و آله و سلم را منجمى بود ، و نه ما را پس از او تا خدا كشور خسرو و قيصر را بدست ما گشود ، أيا مردم به خدا توكل كنيد و اعتماد به او نمائيد ، كه او بس است از هر كس جز او .\r\nميگويم : سيّد جليل علىّ بن طاوس پس از نقل روايت در كتاب النجوم از نهج بىسند گفته : اين روايت را أبى جعفر محمّد بن بابويه در كتاب عيون الجواهر با سندى آورده كه دنبالش عمر بن سعد از يوسف بن يزيد ، از عبد اللَّه بن عوف بن احمر است ، و گفته : مىگويم در سند حديث چند مردند كه علماى اهل بيت بروايت آنها عمل نكنند و كسى كه خبر واحد را هم حجّت داند خبر آنها را حجّت نداند و ميان آنها عمر بن سعد بن أبى وقاص كشنده حسين عليه السّلام است كه اخبار و روايات او مردود است ، و هر كسش ميشناسد توجه بروايت و هر چه سند به او دارد نكند .\r\nبعلاوه اگر اين روايت درست باشد بايد آن حضرت يار خود را كه مصنّف نهج البلاغه‌اش از اصحاب او دانسته محكوم بكفر كرده باشد ، و اگر مرتد فطرى بوده فوراً او را بكشد ، و اگر غير فطرى بوده توبه‌اش دهد ، و اگر نپذيرد او را بكشد ، زيرا روايت گويد منجم چون كافر است يا حكم كاهن و جادوگر بر او جاريست ، زيرا روايت او را چون كاهن و ساحر دانسته ، و تاكنون ما ندانستيم كه آن حضرت اين منجم را در حكم كافر و يا ساحر و يا كاهن دانسته و نه اينكه او را تبعيد كرده يا تعزير نموده ، بلكه گفته : بنام خدا سفر كنيد ، و منجم هم بهمراهشان بوده چون يار آن حضرت بوده .\r\nو اين تو را رهنمايد كه اين روايت دور از صحت است يا اينكه تأويلى جز ظاهرش دارد .\r\nسپس گفته : دليل ديگر بر بطلان ظاهر روايت كه تحريم علم نجوم است اينست كه ميگويد : « هر كه تو را باور دارد البته قرآن را دروغ داند و از استعانت به خدا بىنياز شود » و ما ميدانيم كه پيشقراولان در نبردها رهنمائى كنند به سلامت از هجوم\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nسپاهيان دشمن و بسيارى از پيشامدهاى بد و مژده سلامت دهند ، و آنچه لازمه آنست كه بايد آنها را در برابر پروردگارشان سپاس گفت .\r\nبعلاوه در دعاهاى بسيارى وارد است پناه جستن به خدا از اهل كهانت و از جادوگران ، و اگر منجم مانند آنها بود بايد در برخى دعاها پناه جستن از او آمده باشد و در هيچ دعائى تاكنون چنين چيزى نديدم ، و باز هم دليل بر بطلان ظاهر روايت اينست كه از اوصاف پيغمبر در دعاها و خبر آن رسيده است كه نه كاهن بوده و نه جادوگران و تاكنون نديدم تعبير شده باشد « و نه عالم بنجوم » و اگر منجم مانند كاهن و ساحر بود ، دور نبود كه در ذكر اوصاف پيغمبر نفى منجمى هم آمده باشد ( پايان ) .\r\nو ميگويم اعتراض او بسند روايت بى مورد است زيرا در ميان خاصه و عامه شهرت دارد و از اين رو سيّد آن را در نهج آورده است زيرا شيوه‌اش در آن روايت هر آنچه است كه پذيرفته نزد طرفين باشد ، و اگر سندى كه صدوق آورده ضعيف باشد دليل نشود كه سندهاى ديگرش ضعيف باشند ، و عمر بن سعدى كه نصر بن مزاحم از او روايت كرده جز عمر بن سعد ملعون جنگ‌كننده با حسين عليه السّلام است ، چنانچه از كتاب صفين او كه نزد ما است روشن است زيرا بيشتر رواياتش از اين مرد است و در بسيارى موارد بجاى عمر ( عمرو ) است و آن ملعون از راويان حديث و خبردانان نبوده ، تا اين همه اخبار از او نقل شود .\r\nبعلاوه زمان نصر از زمان او بسيار فاصله دارد زيرا نصر از اصحاب امام محمّد باقر عليه السّلام است ، و آن ملعون پس از شهادت حسين عليه السّلام زمان كمى زيست و گواه بر اينكه اين راوى جز او است بر كسى كه بروش اخبار دانا و شناسا برجال است نهان نيست ، و اين گفته از سيد - ره - غريب است .\r\nو اما اينكه گفته امام او را تكفير نكرد و منجم را كافر ندانست براى اينست كه او مانند كافر است نه خود كافر ، و در وضعى با او شريك است نه در همه احكام تا او را فوراً يا پس از امتناع از توبه بكشد با اينكه او را شبيه كافر ندانسته بلكه\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nشبيه شبيه كافر ، و اما اينكه گفته : مجازاتى براى او قائل نشده جوابش اينست كه در روايت ابن ابى الحديد او را تهديد به حبس مؤبد و محروميت از حقوق نموده و معلوم نيست كه او پس از آن اصرار كرده باشد به عمل بنجوم تا مستحق كيفر باشد و نبودن اين قطعه در روايت سيد دليل نبودن آن نيست زيرا او اكتفاء بنقل مورد حاجت خود كرده و همه روايت را نياورده و عدم نقل دليل عدم وجود نيست ، و بودن وى از اصحاب حضرت و ميان آنها دليل نيست كه پسنديده و خوش عمل بوده زيرا در قشونش بسيارى از خوارج و منافقين بوده‌اند مانند اشعث برادر همين منجم چنانچه سيد و ديگران گفتند كه او عفيف بن قيس برادر اشعث سره منافقان و فتنه انگيز آن دوران بوده است .\r\nو اما سنجش او با پيشقراولان نبردها كه فرق ميان اين دو روشن است زيرا گزارشهاى پيشقراولان دليل حتمى ظفر يا شكست نيست بلكه هر كدام را شرائط ديگريست كه بفضل خدا است ، بخلاف ادعاى منجم كه ساعت را مؤثر تام ميداند و اما اينكه از نجوم و منجم استعاذه نشده براى اينست كه زيان او به خودش ميرسد ولى زيان جادوگران و كاهنان به بسيارى از مردم ميرسد ، با اينكه دعائى كه خود سيد در كتاب استخارات آورده ، و ما در اين بابش نقل كرديم متضمن برائت به خدا است از پناه بردن به عمل بنجوم و طلب اختيارات از آنها .\r\nو اما اينكه پيغمبر وصف نشده باينكه منجم نبوده براى اينست كه او را بسحر و كهانت و شعر متهم ميكردند در رد آنها رسيده است كه از آنها بر كنار بوده ، ولى او را منجم نميدانستند ، با اينكه آن حضرت علم نجوم را بدرستى ميدانسته و از فضائل او بشمار است .\r\n53 - در مكارم ( ج 1 ص 83 ) در حديث است كه نهى شده از حجامت روز چهارشنبه‌اى كه خورشيد در برج عقربست .\r\n54 - در الذهبيه : از امام رضا عليه السّلام بدان كه جماع با زنان با اينكه ماه در برج حمل يا دلو است بهتر است ، و به از آن اينست كه در برج ثور باشد چون\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nشرف ماه است .\r\nبيان : شايد اين موافق نظر مأمون بوده و در آن زمان مشهور بوده چنانچه در آن رساله بدان اشاره شده .\r\n55 - در المهج : در حرز جواد : و شايسته است كه قمر در عقرب نباشد .\r\n56 - در تهذيب بسندش از امام ششم عليه السّلام فرمود گرفتن خورشيد سخت‌تر است بر مردم و بر بهائم .\r\nبيان : اشاره دارد كه احوال و اوضاع كواكب در برخى اشياء اثر بخش است و ممكن است مقصود اين باشد كه نشانه خشم خدا است يا اينكه از تاريكى نابهنگام بهراس مىافتند .\r\n57 - در نوادر على بن اسباط : بسندش از امام ششم عليه السّلام كه هر كه سفر كند در قمر در عقرب يا زن بگيرد خوشى نبيند .\r\nدر كافى ( 275 - روضه ) مانندش آورده .\r\nبيان : ظاهر مقصود از قمر در عقرب در اينجا برابر بودن آنست با اختران عقرب چنانچه شيوه عرب است در بيابانها و جز آن زيرا آنها نه برج‌شناس بودند و نه انتقالات كواكب را طبق تقويم امروزى استخراج ميكردند ، و شيوه ائمه نبوده كه مردم را در احكام دينى مورد نياز خود باوضاع علمى مخصوص بدانشمندان حواله كنند ، ويژه كه در آن زمانها علماء هم از آن خبرى نداشتند ، و كواكب ثابته و اشكال آنها كه بروج بدانها نام‌گذارى شده تقريباً در زمان ما به اندازه مسافت يك برج جابجا شدند و عقرب بجاى قوس آمده و روشن است كه آنچه در شرع مقرر شده موافق قواعد مقرره آنها نيست .\r\n58 - در خصال ( 86 ) بسندش از ابان بن تغلب كه گفت : نزد امام ششم عليه السّلام بودم و مردى از اهل يمن بر آن حضرت وارد شد و سلام كرد ( و روايت يكم باب را آورده با اندك اختلافى كه ترجمه آن گذشت ) .\r\nدر النجوم : سيد - ره - اين حديث را بسندى ديگر آورده جز اينكه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nبجاى ( سعد ) همه جا ( سعيد ) است ، و بجاى ( المولى ) لفظ « المزنى » و از نجم هيجان شتر و كلاب و بقر همه پرسش شده ، و گفته نميدانم ، و سيد گفته اين حديث به چند سند تا ابان از كتاب عبد اللَّه بن قاسم حضرمى به من رسيده .\r\n59 - در كافى ( 271 - روضه ) بسندش از امام ششم عليه السّلام كه راستى خدا بهر كه سلطنت داده مدتى از شب و روز و سالها و ماه براى آن نهاده ، و اگر با مردم به عدالت رفتار كنند خدا عزّ و جلّ به صاحب فلك فرمايد آن را كند بگرداند ، و دوران آنها طولانى شود ، و اگر عدالت نكنند ، خدا تبارك و تعالى بچرخدار خود فرمايد تند آن را بگرداند ، و دورانشان كوتاه شود گرچه خدا مدتشان را بسر رسانيده .\r\nبيان : سخن در مانند آن گذشت .\r\n60 - در كافى ( 230 - روضه ) بسندش از معلّى بن خنيس گفت : از امام ششم پرسيدم از نجوم كه آيا درست است ؟ فرمود : آرى ، خدا عزّ و جلّ مشترى را به صورت مردى به زمين فرستاد و مردى از عجم را شاگرد خود ساخت و علم نجوم را به او آموخت تا پنداشت كه استاد شده ، سپس به او گفت : ببين مشترى كجا است ؟ گفت منش در فلك نبينم و ندانم كجا است ، گويد : او را از خود دور كرد ، و يك مرد هندى را گرفت ، و او را آموخت تا گمان كرد استاد شده و به او گفت : ببين مشترى كجاست ؟ گفت :\r\nحسابم دلالت دارد كه تو خود مشترى هستى ، گفت : فرياد كشيد و مرد و علمش بخاندانش رسيد ، و علم نجوم در آنجا است .\r\nبيان : به صورت مردى ، بسا بر فرض صحت خبر مقصود اينست كه خدا او را جان داد و دانش و به زمين فرستاد تا منافى نباشد با اجماع مسلمانان كه مىآيد بر اينكه اجسام فلكى زندگى و شعور ندارند ، و اما چطور مشترى يك آدمى شده و در زمين گنجيده ممكن است توى هم رفته باشد و ممكن است تيكه شده باشد و سپس تيكه‌هاى افتاده‌اش به او برگردد ، چنانچه اجزاء شخص از اول تا آخر عمر عوض ميشوند و خود او بر جا است بخاطر اجزاء اصيله « علمش را بخاندانش ارث داد » يعنى آنها را نوشته بود و پيش از مرگ به آنها نياموخته بود ، اين خبر دلالت دارد كه اين علم اصلى\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nدارد ، ولى دلالت ندارد كه بررسى و تعليم و تعلم و استخراج احكام از آن براى ديگران جائز است ، و شايد اين هم آزمايشى بوده چون داستان هاروت و ماروت « 1 » .\r\n61 - در فقيه بسندش از عبد الملك بن اعين كه به امام ششم عليه السّلام گفتم : گرفتار اين علم شدم و چون طالع بد بينم براى حاجتى بنشينم و بدنبال آن نروم و چون طالع نيك بينم بروم ، فرمود : حكم ميكنى طبق طالع ؟ گفتم آرى ، فرمود : كتابهايت را بسوز .\r\nدر دعوات راوندى هم آن را آورده .\r\nبيان : « تقضى » بمعنى اينكه حكم ميكنى در آينده و پيشگوئى ميكنى يا حكم ميكنى كه ستاره اثر دارد يا طالع اثر دارد يا به اين معنى كه در طالع خوب حاجتت برآورده مىشود ؟ و معنى يكم اظهر است نزد من ، و اين خبريست معتبر و دلالت دارد بر اينكه اخبار به احكام نجوم ، و اعتقاد بسعادت نجوم و طالع حرامست و احتراز از آن لازمست .\r\n62 - در فقيه : از ابن ابى عمير كه من طالع بين بودم و مايه نگرانى من بود و به امام هفتم عليه السّلام شكايت بردم فرمود : براى رفع نگرانى بنخست مستمند صدقه بده و دنبال كارت برو كه خدا عز و جل از تو دفع كند .\r\nدر النجوم همان را از ابن ابى عمير روايت كرده و گفته ، از كتاب تجمل هم اين روايت رسيده سپس گفته اگر در شيعه نبود عارف بعلم نجوم جز ابن ابى عمير همين بس بود در صحت و مباح بودنش ، زيرا او از خاصان أئمه و حجج است در عقائد و روايات آنان .\r\nبيان : گويم : اين روايت را برقى در محاسن از ابن ابى عمير از ابن اذينه از سفيان بن عمر نقل كرده و معلوم مىشود عارف بنجوم ابن ابى عمير نيست و شخص\r\n\r\n\r\n","description":"","footnote":"\r\n( 1 ) بفرض صحت روايت ممكن است امام عليه السّلام اين افسانه را از ديگران نقل كرده باشد باقتضاى مصلحتى و راوى آن را واقع پنداشته و مؤيد آنست روايت ( 26 ) باب از امام رضا عليه السّلام ( پاورقى ص 271 )\r\n","page_name":" 229 ","page_number":229},
  {"content":"\r\n\r\nمجهول الحالى است و در نسخه فقيه تيكه‌اى افتاده از سند و اگر هم بپذيريم جواب امام دلالت دارد بر درمانى براى نگرانى ابن ابى عمير چنانچه صدقه درمان فال بد هم هست و آن را اصلى نيست ، و ابن ابى عمير معصوم نيست كه كار او حجت باشد 63 - در دلائل الامامه طبرى و جز آن بسندى از ابن عباس گفت : ماده گاوى بحسن بن على عليه السّلام گذر كرد ، فرمود : گوساله ماده‌اى در شكم دارد كه پيشانى و سر دمش سفيد است ، ما همراه قصاب رفتيم تا سرش را بريد ، و گوساله‌اش چنان بود كه او فرمود ، به او گفتيم : مگر خدا نفرموده « و او ميداند و بس كه در رحمها چيست » شما از كجا دانستيد ؟ فرمود : ما ميدانيم نهانى را كه آگاه نيست بدان هيچ فرشته مقرّب و پيغمبر مرسلى جز محمّد و نژادش عليه السّلام .\r\nبيان : دلالت دارد كه منجمان و همگنانشان بمانند اين امور دانا نيستند .\r\n64 - در كافى ( ج 4 ص 6 فروع ) بسندى از امام ششم عليه السّلام فرمود زمينى ميان من و منجمى بود و او دنبال ساعتى بود كه براى خودش سعد و براى من نحس باشد تا آن را قسمت كنيم ، و چون در آن ساعت قسمت كرديم بهترش بنام من در آمد ، و او دست راست بر چپش زد و گفت : مانند اين روز هرگز نديدم ، گفتم : واى بر روز ديگر تو را چه شده ؟ گفت : من تو را در ساعت نحست بر آوردم و خود در ساعت سعدم بودم و پس از قسمت بهترش بنام تو درآمد .\r\nفرمود : تو را باز نگويم از آنچه پدرم از رسول خدا صلى اللَّه عليه و إله باز گفت كه فرمود :\r\nهر كه را خوش آيد كه خدا نحوست روزى را از او بگرداند اول روز صدقه بدهد تا خدا نحسى روز را از او ببرد ، و هر كه خواهد نحسى شبش از او بگردد ، شبش را با صدقه گشايد تا خدا نحسى شبش را از او ببرد ، و من هنگام بيرون آمدن صدقه دادم ، و اين براى تو از ستاره‌شناسى بهتر است .\r\nبيان : دلالت دارد كه اگر نحوستى باشد به صدقه دفع مىشود ، و مراعات آن نشايد ، بلكه دفع مانند آن بدعاء و صدقه و توكل است .\r\n65 - در معانى الاخبار ( 271 ) بسندى از امام چهارم عليه السّلام فرمود :\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nگناهانى كه هوا را تيره كنند جادو و كهانت و عقيده بنجوم و دروغ شمردن تقدير است ( الخبر ) .\r\nبيان : تيره‌گى هوا كنايه است از سرگردانى ، يا سختى بلاء و ظهور آثار خشم خدا در فضا .\r\n66 - در النجوم در كتاب عرائس ثعلبى گويد : او را ادريس ناميدند ، چون بسيار كتاب بررسى كرد و هم صحف آدم و شيث را و نخست كسى بود كه با قلم نگاشت و جامه دوخت ، و دوخته پوشيد ، و نخست كسى كه در نجوم و حساب نظر كرد .\r\nسيد - ره - در نقلى از تورات آورده كه ادريس عليه السّلام نخست كس بود كه خط نوشت و حساب نجوم را رسيد ، و از رساله أبى اسحاق طرسوسى نقل كرده : راستى خدا آدم را كه از بهشت به زمين فروآورد ، هر دانشى به او داد و از آن جمله علم نجوم و طبّ بود ، گويد : در كتاب منتخب از طريق علماء شيعه در دعاى روزى از رجب ديدم « و آموزنده ادريس شماره نجوم و حساب و سالها و ماهها و ازمنه را » و عبد اللَّه بن محمّد بن طاهر در كتاب « لطائف المعارف » گفته نخست كسى كه علم نجوم را پديد كرد ، و رهنمائى كرد بر تركيب و اندازه سير كواكب و وجوه تأثير كواكب را روشن نمود هرمس بود .\r\n67 - در درّ منثور ( ج 3 ص 34 ) از قتاده كه خدا ستاره‌ها را براى سه خصلت ساخته ، زيور آسمانند ، راهنما و راننده شياطين از آسمان هر كه جز اين گويد ، در رأى و بهره و نصيبش خطا رفته ، و ندانسته گفته و مردمى بنادانى در امر خدا بستاره‌ها پيشگوئى كنند كه هر كه بستاره چنانى زناشوئى كند چنين و چنان مىشود و هر كه بستاره چنانى سفر كند چنين مىشود ، به خدا هيچ ستاره نيست كه بطالع آن سرخ و سياه و بلند و كوتاه و زيبا و زشت زاده شوند ، و اگر كسى غيب ميدانست بايد آدم عليه السّلام بداند كه خدايش بدست خود آفريد ، و فرشته‌ها را به سجده او واداشت و نام هر چيز را به او آموخت .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n68 - و از ابن عمر است كه رسول خدا صلى اللَّه عليه و إله فرمود : از علم نجوم همان را بياموزيد كه رهنماى خشكى و دريا است در تاريكى و سپس باز ايستيد .\r\n69 - از مجاهد است كه باكى نيست كسى از نجوم بياموزد آنچه راهنماى در خشكى و دريا است ، و منازل قمر را ياد بگيرد .\r\n70 - و از حميد شامى است كه : نجوم علم آدم عليه السّلام بوده .\r\n71 - از حسن بن صالح كه از ابن عباس شنيدم ، علم نجوم را مردم گم كردند ( ج 3 ص 34 درّ منثور ) .\r\n72 - و از عكرمه است كه از مردى حساب نجوم را پرسيد و او نگران بود كه به دو خبر دهد ، عكرمه گفت : از ابن عباس شنيدم ميگفت : آن علمى است كه مردم در آن درماندند و من دوست داشتم آن را بدانم ، خطيب گفته : مقصود او قسم مباح آنست كه عرب در آن متخصص بودند ( . . ج 3 ص 35 ) 73 - و از عبد اللَّه بن حفص كه عرب مخصوصند به چند خصلت : كهانت قيافه ، عيافه ، نجوم و حساب ، اسلام كهانة را از ميان برد و باقى را بجا نهاد ( . . . . ) .\r\n74 - و از قرطبى است گفت : به خدا هيچ كس از زمين در آسمان ستاره ندارد ولى مردم از كاهنان پيروى كنند و ستاره‌ها را سبب شناسند ( . . . ) 75 - و از سمرة بن جندب كه در سخنرانى خود از قول رسول خدا صلى اللَّه عليه و إله گفت : مردمى پندارند گرفتن خورشيد و ماه و جابجا شدن ستاره‌ها از جاى خود براى مردن بزرگان زمين است ، و البته دروغ گويند ، ولى اينها آياتى است از خداوند تا بندگانش عبرت گيرند ، و بيند كه چگونه توبه كنند ( . . . ) 76 - و از على عليه السّلام فرمود : پيغمبر صلى اللَّه عليه و إله مرا بازداشت از نظر در نجوم و واداشت بكامل كردن آب وضوء ( . . . . ) 77 - از أبى هريره كه رسول خدا صلى اللَّه عليه و إله باز داشت از نظر در نجوم .\r\n78 - از ابن مسعود كه رسول خدا صلى اللَّه عليه و إله فرمود : چون نام اصحابم برده شود\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nخاموش باشيد ، چون نام قدر برده شود ، خاموش باشيد ، و چون نجوم ياد شود خاموش باشيد ( . . . ) 79 - از انس كه رسول خدا صلى اللَّه عليه و إله فرمود : از دو چيز بر امّتم ميترسم ، تكذيب به قدر و تصديق بنجوم ، و در لفظ ديگر ( استادى در نجوم ) 80 - از ابن عباس كه پيغمبر صلى اللَّه عليه و إله فرمود : هر كه از علم نجوم اقتباس كند از جادو اقتباس كرده ، فزود آنچه فزود ( . . . ) 81 - و از ابن عباس كه مردمى در نجوم بنگرند ، و حساب ابجدى كنند ، نبينم براى آنان كه چنين كنند بهره‌اى ( . . . ) 82 - از ميمون بن مهران كه بابن عباس گفتم : به من سفارش كن ، گفت :\r\nبه تو سفارش كنم ، ترس از خدا را ، مبادا از علم نجوم يادگيرى كه بكهانت و پيشگوئى ميكشاند ( . . . ) 83 - و از حسن بن على عليه السّلام كه چون خدا خيبر را بر پيغمبر گشود ، كمان خود را خواست و بر دسته آن تكيه كرد و خدا را سپاس گفت و فتح و نصرت او را ياد نمود و از چند كار نهى كرد ، از اجرت زناكار و از انگشتر طلا و از زمينهاى سرخ ابريشم و از جامه‌هاى ابريشم و از بهاى سگ و از خوردن گوشت خرهاى اهلى و از دادوستد طلا با طلا و نقره با نقره بكم و بيش و از نظر در نجوم ( درّ منثور ج 3 ص 35 و 36 ) 84 - و از ابن عباس ، علم نجوم نياموز كه به پيشگوئى ميكشاند . ( . . ) 85 - از عباس بن عبد المطلب كه رسول خدا ( ص ) فرمود : خدا اين جزيره را از شر پاك كرد تا نجوم آنان را گمراه نسازد ( . . . ) .\r\n86 - و از ابن عباس كه رسول خدا ( ص ) فرمود : هر كه حروف ابجد ياد گيرد تا ستاره‌شناسى كند روز قيامت نزد خدا بهره‌اى ندارد . ( . . . ) بيان : عيافت فال گرفتن به پرنده است بنام يا نشست آنها .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nدنباله و تفصيل خوب [ اقوال فقهاء شيعه در بارهء ستاره‌شناسى و پيشگوئى بدان 
  ]\r\nدر نقل اقوال بزرگان فقهاء شيعه در باره ستاره‌شناسى و پيشگوئى بدان ، و رعايت ساعت خوب و بد منجمان و تأثير آن و سپس آنچه را از اخبار گذشته فهميديم بگوئيم .\r\nشيخ مفيد - ره - در كتاب مقالاتش طبق نقل سيد بن طاوس در كتاب نجوم خود گرچه در نسخه ما نبود چنين گفته : خورشيد و ماه و اختران ديگر اجسامى ناريند ، نه زندگى دارند نه مرگ و نه شعور ، خدايشان آفريده تا بندگانش از آنها بهره برند ، و آنها را زيور آسمانهايش ساخته و از نشانه‌هاى خود نموده چنانچه فرمود : « او است كه خورشيد را تابان ساخت و ماه را روشن و مقدرش كرد منزلهائى تا بدانيد شماره سالها و حساب را نيافريد خدا آن را جز درست ، شرح دهد نشانه‌ها را براى مردمى كه ميدانند ، 5 - يونس » و هم فرمود « او است كه اختران را ساخت تا رهبرى شويد بدانها در تاريكى خشكى و دريا البته شرح داديم نشانه‌ها را براى مردمى كه ميدانند ، 97 - الانعام » و فرمود : « و نشانه‌ها است و آنان به ستاره رهبرى شوند ، 16 - النحل » و فرمود : « و زيور نموديم آسمان دنيا را به چراغها 12 - فصلت » .\r\nو امّا استخراج احكامى از آنها به دليل حركاتشان مانع عقلى ندارد ، منكر نيستيم كه خدا آن را به برخى پيغمبرانش اعلام كرده و دليل صدق او نموده جز اينكه قطع بدان نداريم و معتقد نيستيم كه تاكنون به دسترس مردم مانده باشد ، و آنچه ستاره‌شناسان كنونى گويند و بعضى هم درست درآيد يا بواسطه تجربه و يا عادت مورد انكار نيست و بسا هم تخلف كند و اعتماد كن بر آن بسيار خطا كند و هرگز به واقع نرسد ، زيرا دليل قطعى از عقل و قرآن و اخبار رسول ( ص ) ندارد اين مذهب جمهور متكلمين عدليه است ، و بنى نوبخت از اماميه و أبو القاسم و ابو على\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nهم از معتزله بدان معتقدند ( پايان ) « 1 » .\r\nو شيخ محمّد بن حسين كيدرى در شرح نهج البلاغه راجع به تشنيع بر احكام نجومى گفته : چگونه آدمى حوادث و اسباب آن را در حال ميداند تا برسد بآينده مانند همين جزر و مد دريا ، هر كه مدعى است اسباب كائنات را ميداند مقدماتش برهانى نيست همانا تجربه‌اى ناقص يا خيال‌بافى يا خطابه‌ايست كه از شهرت و قبول مردم و يا از گمان سرچشمه گرفته ، با اين همه همان بعضى اسباب آسمانى را در نظر دارند و همه اسباب آسمانى و زمينى را منظور نتوانند ، و چون آمادگيهاى زمينى دگرگون شوند أثر فاعل در آنها دگرگون گردد چنانچه آتش در هيزم خشك اثرى دارد كه در خاكستر آن ندارد و شناخت بقاء آمادگى شرط تأثير است ، و بسا آمادگيها بمانع برخورند ، و اين اسباب و مسببات را جز خدا نداند .\r\nبعلاوه منجم روى يك يك ستاره حكم مىكند و اثر مجموع مركب آنها را در نظر نگيرد ، و چنانچه أثر هر يك از اجزاء يك معجون به تنهائى جز أثر مركب آنست ، همچنين أثر مجموع اختران با هم جز أثر هر يك آنها است و حكم روى هر كدام ناقص است و اعتماد را نشايد ، و بسا دو كودك دو قلو با هم زاده شوند و طبق حكم منجم بايد در همه چيز تا برسد بسخن گفتن و خموشى مانند هم باشند و با هم بخوابند و بيدار شوند و بمانند و بميرند ، و ارتباطشان با خارج يكسان باشد\r\n\r\n\r\n","description":"","footnote":"\r\n( 1 ) خاندان نوبخت طائفه بزرگى بودند ، علماء و ادبا و منجمان بسيارى داشتند و هم فلاسفه و متكلمان و نويسنده‌ها و حكماء و امراء ، در دولت عباسى مقامى و الا داشتند جدشان يك ايرانى بود بنام نوبخت از خاندان گيو گودرز و منجم منصور بود و چون پير و ناتوان شد پسرش ابو سهل را جانشين خود كرد كه سر سلسله اين خاندانست و ده پسر داشت كه دوتاشان نژاد بسيارى آوردند و نام آنها اسحاق و اسماعيل بود و شيخ اجل ابو القاسم حسين بن روح نائب خاص امام زمان در غيبت صغرى از اين خاندانست و بدوستى على و اولادش معروفند ( از حاشيه ص 279 ) .\r\n","page_name":" 235 ","page_number":235},
  {"content":"\r\n\r\nو يك زن بگيرند و يك جا باشند و فساد آن روشن است .\r\nو بعلاوه در نظر آنها حكم كلى بر حكم شخصى غالب است و اگر طالع يك بخشى زمين فاسد باشد ، عطيه ستاره مخصوص يك شخصى به او سود ندهد ، و چگونه بطالع و اختيارات شخصى با عدم توجه بطالع كلى منطقه ميتوان اعتماد كرد ، و رسواتر گفته آنها اينست كه اگر فرزندى براى پادشاه همزمان با يك بازارى بزايد كواكب طالع در زندگى آنها باختلاف أثر كنند ولى عمرشان برابر باشد ، زيرا دائره زايمان و كدخداشان يكى است ، و اگر كواكب أثر مختلف در زندگى آنها دارند چرا در عمر آنها ندارند ، با اينكه تقويم كواكب طبق اختلاف زيجها مختلف است ، و دليلى نيست بر تعيين درست آنها ، و بسا كه اختلاف در تقويم خورشيد به 5 درجه ميرسد و همه طالعها و بروج مورد اختلاف ميشوند و حكم درست در ميان نيست .\r\nسپس باختلافات و تناقضات بسيارى بدانها اعتراض كرده كه ما سخن را با ذكر آنها دراز نسازيم و شيخ ابراهيم پسر نوبخت گفته قدم صانع مختار گفتار منجمان را و هم تأثير طبيعت را باطل ميسازد زيرا هر اثرى به اختيار صانع است و استقرارى بطبع خود ندارد .\r\nو علامه - ره - در شرحش گفته : منجمان دو قسمند ، يكى معتقد است كه هفت سيّاره زنده‌اند و صاحب اختيار و دوّم گفته‌اند : در افعال خود مضطرند و بىاختيار و هر دو قول باطل است .\r\nاما نخست براى آنكه آنان جسمهائى پديد شده‌اند و نتوانند خدا باشند و براى آنكه نياز بآفريننده‌اى دارند كه جسم نباشد و بايد معتقد بصانع شد .\r\nو اما دومى ، براى اينكه ستاره مخصوصى چون مريخ علّت جنگ است و بايد هميشه جنگ باشد و جهان در هرج و مرج و ستيزه بسر برد ، و هيچ آرامشى نباشد و اين باطل است و گفته آنها هم باطل است ، و امّا طبيعى كه هر كارى و پديده‌اى از طبيعت ميداند همين دليل قولش باطل است ، زيرا طبيعت نيروى جسم است و هر\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nجسمى حادث است و وجود هر قوه‌اى در حادث نياز دارد بمحدث جز طبيعت ، و گر نه لازم آيد تسلسل ، و لازم شود عقيده بصانع سبحانه و تعالى .\r\nو سيّد شريف مرتضى در كتاب « غرر و درر » در پاسخ اين سؤال از مسائل سلاريه كه : چه ميفرمائيد در پيشگوئى منجم و تأثير نجوم ، و چه مانع دارد كه كواكب اثر بخش باشند چنانچه خورشيد رنگ ما را گندمگون مىكند و اگر خود كواكب أثرى نشايند چه مانعى است كه خدا را عادت باشد كه با طلوع آنها أثر خاصى بيافريند يا در وضع ديگر آنها ، ما شيفته جوابيم ، و چطور ميفرمائيد حكم منجم روى حدس است با اينكه كمتر گفته آنها فاسد درآيد و بلكه در گزارش آفتاب گرفتن از نظر وقت و مقدار درست گزارش ميدهند و بىتخلّف ، چه فرقى است ميان آن و احكام راجع بما ؟\r\nجواب گفته : منجمان كواكب را بطبع خود مؤثر دانند نه اينكه در قرآن و اتصال آنها اثرى آفريند كه از خود كواكب نباشد و اگر كسى چنين گويد ظاهر سازى كرده در برابر مسلمانان و خلاف گفته منجمان قديم است و اين هم گرچه ممكن است ولى دليل بر فساد آن موجود است ، ولى عقيده منجمان همان محالى است كه امكان صحت ندارد ، متكلمان اسلام سخنان را تمام كرده‌اند در اينكه نميشود اختران را در ما اثرى باشد ، و ما هم در چند جا در اين باره سخن گفتيم ، و بطلان طبيعت را كه بدان ياوه سرايند و افعال را بدان وابندند روشن كرديم و گفتيم فاعل بايد زنده و توانا باشد ، و ما ميدانيم كواكب چنين نيستند ، و شرط كار در آنها نايابست ، و متكلمان دليل بسيار بر زنده نبودن كواكب آورده‌اند كه بيشترشان مورد اعتراض است .\r\nو روشنتر همه اينست كه حرارت شديد ( 100 درجه ) چون حرارت آتش منافى زندگى است ، و حرارت خورشيد از آتش بيشتر است چون پرتو آنكه از مسافت دورى ميتابد سوزانتر است و محال است كه زنده باشد ، و دليل اقوى شرع است و اجماع بر اينكه فلك و هر كوكبى در آنست زنده نيست و همه مسخر خدايند\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nو اين از دين رسول خدا صلى اللَّه عليه و إله بطور ضرورت معلوم است ، و چون ميدانيم كواكب نه زنده‌اند و نه توانا چگونه فاعل باشند ؟ و گر بپذيريم توانايند ولى گوئيم تأثير توانا در ديگرى بزايش و امتزاج است و ميان ما و كواكب هيچ پيوندى نيست تا در ما اثر كنند .\r\nو اگر گويند هوا پيوند است ميان ما و آنها گوئيم هوا ابزار حركت سخت و جر اثقال نشود ، و اگر وسيله‌اى بود بايد ما درك عمل آن را بنمائيم و بفهميم كه هوا در ما اثر مىكند ، چنانچه اگر بابزار ديگر ما را بجنبانند ميفهميم ، بعلاوه برخى پديده‌هاى ما ابزار پذير نيستند ، چون اراده و اعتماد ، و بسيارى ديگر ، و چگونه كواكب در آنها اثر كنند ، و تأثير خورشيد در رنگ ما باينست كه خدا بوسيله آن اين اثر را مىكند مانند سوختن آتش و راه مفهومى دارد ، ولى تأثير كواكب چنين نيست و راه مفهومى ندارد .\r\nو دليل بطلان تأثير كواكب اينست كه مستلزم سقوط امر و نهى و مذمّت مىشود و جبر لازم مىآيد و دليل ابطال جبر بر بطلان آن دلالت دارد ، و امّا اينكه گفته شود : در اوضاع كواكب خدا اثرى مينمايد گفتيم اين عقيده منجمان نبوده و امروزه با اظهار آن ظاهر سازى ميكنند ، و اگر چه ممكن است ولى دليلى بر اثباتش نيست كه گفته شود طالع زحل و مريخ نحس است و طالع مشترى سعد است ، نه دليل قطعى بدان آمده و نه گفته پيغمبريست .\r\nو اگر گويند از تجربه معلوم شده كى ميپذيرد كه اين تجربه منظم و پياپى است ، با اينكه ميبينيم دروغ شما بيشتر از راست شما است ، و آنجا كه خبر شما راست شود مانند گفته ديده‌گر و گمان‌بر آنست ، كه ديده‌ايم بيشتر پيشگوئيشان درست در مىآيد با اينكه بر پايه قاعده و دستور نجوم نيست ، و اگر گوئى خطاء منجم ناشى از خطاء در بررسى است گوئيم چرا درست‌گوئيش ناشى از ديدگرى نباشد ، زيرا دليل قطعى بر صحت تأثير نجوم نداريم تا خطاء را تأويل كنيم .\r\nو از آنچه مايه خموش كردن معتقدين به صحت احكام نجوم است و پاسخى\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nندارند اينست كه طالع بگيريد و بگوئيد اين چيز را ميگيرند يا نميگيرند و سپس مخالف گفته آنها عمل مىشود ، و اين مسأله بر آنها دشوار است و عذرهاى نادرستى ميتراشند و ميگويند بايد آن شخص خواست خود را بنويسد يا به كسى بگويد تا ما تصميم سپرده او را استخراج كنيم ، و اين عذريست بيهوده زيرا اگر منجم همه كائنات را ميفهميد بايد اختيار ما را هم بفهمد ، و چه فرقى دارد كه آن را قبلا بسپارد يا نه ؟ و اگر آن را هم سپرده كنيم باز درست گفتن آنها كمتر از خطاء آنها است ، و از همان تخمين و گمان‌پرانى بهتر نيست .\r\nيك روز يك رئيس بلكه يك وزير كه اديب و نويسنده فاضلى بود و شيفته ستاره‌شناسى بود در ضمن اظهار تعجب من از كسى كه عمر در آن صرف كند گفت :\r\nميخواهم چيزى كه در دل دارم از شما بپرسم ، گفتم : هر چه خواهى بپرس ، گفت :\r\nبگو بدانم در تكذيب احكام نجوم تا آنجا رسيدى كه براى سفر و نو پوشيدن و دنبال كارى رفتن هيچ ساعتى منظور ندارى ؟ گفتم : من - به حمد اللَّه - به اين مقام رسيدم و بيش از آن ، و نه در خانه تقويم دارم و نه در آن نگاه كنم ، و در هر اقدامى جز خوبى نديدم .\r\nو به او گفتم دليل علمى بر بطلان نجوم بكنار يك دليل عمومى در اينجا هست و آن اينست كه در راه عمومى چاههاى نزديك هم باشد كه بايد با توجه از آنها بسلامت گذشت ، آيا بينا و نابينا كه هميشه در آن راه رفت و آمد دارند در سلامت برابرند ؟ گفت : البته بينايان سلامت بيشترى دارند از نابيناها گفتم : اگر محال است كه اين دو در راه پر از چاه در سلامت با هم برابر باشند فرض كن منجم بينا به راه زندگى و چاههاى بلا و آفت است و ديگران نابينا و بايد منجم در زندگى خود سالمتر و موفقتر و از بلاها دور تر باشد از ديگران و حال اينكه چنين نيست بلكه برخى مردم بيابانى و چادرنشينى در زندگى از يك منجم خوش بخت‌تر و سالم‌تر و از بلا دور تر است گفت : اين اتفاقى است ، گفتم پس بايد بر حسب اتفاق سلامت نابيناها در راه پر چاه برابر بيناها يا بيشتر از آنها باشد يا اينكه اين امر\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nاتفاقى نيست و هميشه است .\r\nو دليل ديگر بر فساد عقيده منجمان پيشگوئيهاى طرفه برخى غيبگوها است كه نه ستاره شناسند و نه هرگز در آن بررسى كرده‌اند ، شخصى را معروف بشغرانى ما خود ديديم كه نميتوانست اسطرلاب طالع را بدست گيرد و هرگز در زيج و تقويم نگاه نكرده بود ولى باهوش و حاضر جواب و پيشگو و بسيار درست‌گو بود و نهايت در پرده بردارى از رازها استاد بود ، يك روز جمعى نزد من بودند و ميخواستيم براى مقصدى به جائى برويم ، يكى از جمع از او مقصد ما را پرسيد ، و بىطالع گرفتن و تقويم ديدن از آن جهتى كه مقصد ما بود خبر داد .\r\nآنگه رو بهر يك از آن جمع كرد و از بسيارى شرح حال و اغراض او خبر داد ، و بيكى از آن ميانه گفت : كسى به تو وعده‌اى داده كه به تو مىرساند و دلخواه تو است ، و در آستين تو دليل بر آن وجود دارد ، و حاجتت برآورده است ، و دست بآستينش برد و آنچه در آن بود درآورد ، و آن مرد شرمگين شد و اخم كرد و تلاش كرد كه مردم بر آنچه در آستين دارد آگاه نشوند ، ولى سودى نداشت و حاضران در كشف آن همدست شدند و آن برگهاى بسيارى بود كه يكى حواله سر ضرابخانه بود از طرف معاون وزير آن زمان ، ما از درست گوئى او تعجب كرديم يكى از دوستان ميگفت پيشگوئيهاى درست شغرانى دليل بر بطلان احكام نجوم است .\r\nو يك روز اين داستان را با منجمى در ميان نهاديم و او گفت : بعقيده منجمان سبب پيشگوئى غير منجم اينست كه بطالع ستاره پيشگوئى زاده ، من گفتم شايد بطلميوس و هر منجم پيشگوى درست هم بطالع آن ستاره باشند ، و اگر جاهلى پيشگو مىشود بواسطه طالع خود چه نيازيست بعلم نجوم ، زيرا سببش همان طالع زايش است و بررسى علم نجوم بيهوده و بازيست و اگر طالع ولادت كسى را پيشگو كند بايد گفت شاعر شيوا ، و صنعتگر ماهر و جز آنها هم از اثر طالع بمقام خود رسيدند نه از رنج در آموزش و اين سخن مايه بسى نادانيها است .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nو بدان كه رنج بردن در فهم اوضاع كواكب و حركتشان سودى ندارد جز همان استخراج احكام و پيشگوئى ، اگر ندانستن آنها مانند دانستن ريگهاى بيابان و پيمانه كردن هسته و اندازه گرفتن بلندى و وزن كوهها است ، و چنانچه رنج كشيدن براى دانستن اين امور سفاهت و كار بيهوده است دانستن اوضاع فلكى و حركات آنها همچنين است ، و رنج و عمرگذرانى منجمان براى استخراج احكام است و نبايد فريفته شوى باينكه ميگويند منظور شرافت علم هيئت و لطافت و عجائب آن علم است زيرا اين ظاهرسازيست و براى سازش با مسلمانها است .\r\nو دليل روشنتر بر بطلان احكام نجوم اينست كه پيشگوئى خود يكى از معجزات پيغمبران عليه السّلام بوده و مانند زنده كردن مرده و شفاى كور و پيس فوق طاقت بشر بوده و اگر علم نجوم وسيله پيشگوئى باشد اين معجزه و خرق عادت نميشود ، و بر هيچ مسلمانى بطلان احكام نجومى نهان نيست زيرا مسلمانان از قديم و جديد اتفاق دارند بر تكذيب منجم و فساد عقيده او و بطلان احكام او و اين ضرورى دين رسول صلى اللَّه عليه و إله است ، و روايت از پيغمبر صلى اللَّه عليه و إله در اين باره بيشمار است و هم از اهل بيت و علماى امّت او كه هميشه از عقائد منجمان بيزارى جستند و آنها را گمراهى و محال دانستند ، و با اين شهرت چگونه مسلمانى بر خلاف آن گول مىخورد و حكم مىكند .\r\nو اما اينكه در گزارش كسوف هميشه درست ميگويند براى اينست كه آن اثر اتصال و مقارنه كواكب است كه بر پايه حساب صحيح استوار است و مانند تأثير كواكب در خوبى و بدى حال ما نيست كه بيشتر خطا دارد و كمتر درست است مانند پيشگوئى از تخمين و گمان و نبايد آن دو را بهم سنجيد و اشتباه كرد ( پايان ) و سيد بن طاوس - ره - جواب سؤالى را از او چنين نقل كرده كه :\r\nگوئيم آن پيغمبرى كه علم نجوم آورده ادريس عليه السّلام بوده ، و اين خود معجزه\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاو بوده و مخصوص به او و گفتيم تأثير نجوم محال است ، و وجه دلالت نجوم تاكنون برجا نمانده ، چون كه شريعت ادريس و هر چه داشته از ميان رفته و حال آن بر ما معلوم نيست ، و اگر از آن چيزى بدست مردمى بود بدنبال هم نقل ميكردند و دست بدست ميدادند و بتواتر معلوم ميشد ، و اكنون هم ما از اين دريغ نداريم كه امارات گمان پردازى دست بعضى باشد كه منجمان بدان تمسّك كنند و خودشان هم يقين به احكام خود ندارند ، و مانند يك طبيب اين علم را تحصيل ميكنند كه روى نشانى و تجربه و گمان كار مىكند نه روى علم و يقين ( پايان ) .\r\nعلامه - ره - در كتاب المنتهى المطلب گفته : ستاره‌شناسى و آموختن آن با اعتقاد باثر بخشى آنها حرام است و يا اعتقاد باينكه دخالت در سود و زيان دارند ، و خلاصه هر كه معتقد باشد كه حركات نفسانيه يا طبيعيه مربوط و معلول حركات و اتصال كواكب است كافر است ، و مزد گرفتن بر آن همه حرام است ، و امّا كسى كه از نجوم همان سير كواكب و بعد و احوال تربيع و كسوف و جز آنها را بياموزد عيب ندارد ، و در تحرير و قواعد هم مانند آن را گفته .\r\nو شيخ شهيد - ره - در قواعدش گفته : هر كه اختران را آفريننده اين جهان و آنچه در آنست بداند بىترديد كافر است و اگر آنها را وسيله آفرينش خدا داند چنانچه عدليه گويند خطا گفته زيرا دليلى از عقل و نقل نيست كه آنها زنده باشند و كارگزار و برخى اشاعره اينها را هم كافر دانند ، و بر خود اعتراض كردند چرا معتزله و ديگر از معتقدان باينكه بنده خود كار مىكند كافر نباشند و گفتند فرقش اينست كه بنده‌ها و حيوانهاى ديگر خود زبونند و مقام پروردگارى به خود نگيرند بخلاف كواكب كه ديدرس نيستند و بسا كه مردم آنها را مستقل گيرند در برابر خدا و بكفر گرايند .\r\nو امّا آنچه گفته شده كه آنها در حوادث اثر ابزارى دارند مانند تأثير آتش در سوختن و تأثير دارو در درمان و خدا را شيوه چنانست كه با شكل مخصوص كواكب يا وضع مخصوص آنها كارى كه بدانها مربوط است انجام دهد و نسبت كار بدانها مجازى است نه حقيقى\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nو چون نسبت درمان بدارو است اين كفر نيست ولى خطاء است ، زيرا حصول اين آثار از آنها نه هميشه است و نه در بيشتر اوقات .\r\nو در دروس - ره - گفته : اعتقاد اثر بخشى اختران مستقلا يا بشركت با خدا و گزارش از كائنات بدانها كفر است اما پيشگوئى بدانها با عقيده باينكه مؤثر حقيقى خدا است و آنها نشانه كار اويند حرام نيست گرچه بد است ، با اينكه نشانه هميشگى هم نيستند و كمتر درست در مىآيد ، و علم نجوم را برخى فقهاء ما حرام دانسته و شايد براى اينست كه خطر اعتقاد باثر بخشى آنها را دارد ، يا اينكه احكام آن تخمينى است و ندانسته گوئى است ، و اما علم هيئت افلاك حرام نيست و بسا كه مستحب است زيرا مايه آگاهى بر حكم خدا و عظمت قدرت او است .\r\nو محقق شيخ على - اجزل اللَّه - تشريفه - گفته : تنجيم گزارش از احكام اخترانست نظر بحركات افلاك و اتصالات كواكب و بقياس و تخمين برگردد - تا گويد - از صاحب شرع بوجه هر چه رساتر نهى شده از آموختن علم نجوم ، و بايد دانست كه ستاره‌شناسى با عقيده بتأثير اختران در موجودات زمين و گرچه به مدخليّت آنها باشد حرام است و ياد گرفتن آن هم بر اين پايه حرام است ، بلكه اعتقاد كفر است - نعوذ باللَّه - و اگر چنين نباشد و دروغ نگويد جائز است ، و البته ثابت شده كه تزويج و سفر حج در قمر در عقرب بد است ، و اين هم از اين باب است ، آرى اين هم مكروه است ، و مايه عقيده فاسد نيست ، و نهى از آن بطور مطلق براى ريشه‌كنى ماده فساد است .\r\nشيخ بهائى - ره - گفته : وابستن حوادث زمين باجرام آسمانى با عقيده باينكه آنها آفريننده يا شريك در آفرينش‌اند به مسلمان روا نيست و علم نجوم بر اين پايه كفر است - العياذ باللَّه - و حديث نهى از علم نجوم به همين معنا است ، و اگر گويند اوضاع كواكب نشانه برخى حوادث اين جهانند كه خدا آفريند چنانچه حركات و اوضاع نبض نزد طبيب نشانه صحت و بيماريند ، و چنانچه لرزيدن برخى اندام تن را نشانه احوال آينده گيرند ، اين مانعى ندارد ، و روايات صحت علم نجوم و جواز\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nنقل آن بر اين معنا است سپس گفته : پيشگوئى منجمان در امور آينده بر سه پايه است .\r\n1 - برخى مستند باصحاب وحى سلام اللَّه عليهم است .\r\n2 - بر قواعدى كه گويند بتجربه بدست آمده است ، امور چندى كه نيروى بشرى غالباً بضبط و احاطه بر آنها عاجز است چنانچه امام صادق عليه السّلام فرمود :\r\nبسيارش درك نشود و كمش بىنتيجه است از اين رو اختلاف كلمه دارند ، و احكام آنها دچار خطاء است ، و اگر كسى اصول درست آن را بدست آرد درست گويد چنانچه كلام امام صادق عليه السّلام پيش از اين فصل بر آن گويا است ، يعنى در روايت ابن سيابه ، ولى دسترسى بدان دشوار است و براى كمى ميسّر است و اللَّه الهادى الى سواء السبيل .\r\nابن سينا هم در فصل مبدء و معاد الهيات شفاء در اينجا سخنى دارد كه : اگر كسى بتواند همه حوادث زمين و آسمان و طبائع آنها را بداند ميتواند آينده را بفهمد ولى منجم پيشگو مقدمات برهانى ندارد ، و بسا كه تجربه يا وحى را مدرك خود شمارد ، و بسا كه بخيال‌بافى و خطا بچسبد و او تنها اسباب آسمانى را منظور ميدارد ، با اينكه احاطه به همه آنها ندارد ، و وجود آنها را در همه وقت نميتواند تضمين كند گرچه اكنون همه را هم بداند ، و در پايان سخنش گفته : بنا بر اين ، اعتماد بگفته آنها نداريم و گرچه بىدليل همه مقدمات حكميه آنها را هم درست بدانيم ( پايان ) .\r\nو شيخ كراچكى - ره - در كنز الفوائد خود رد بر كسانى كه كواكب را علل حتمى حوادث دانند ضمن بيانى مفصل بطور خلاصه گفته : اگر اختران و اوضاعشان حوادث آفرينند نيازى به طالع‌گيرى و پيشگوئى از آنها نيست چون علاجى براى اثر آنها در ميان نيست و اين اطلاع پيش زيان دارد و سود ندارد و اگر خوشى و سعد باشد مايه پريشانى خاطر و دير شمارى وقت است و شعله‌ورى آتش اشتياق و دست كشيدن از كار و نشستن بانتظار و بسا دچار شدن بنوميدى زيرا پيشگوئيها هميشه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nدرست در نيايند و سود بدل بزيان شود و اگر بدى و نحوست باشد دانستن آن بلائيست سخت‌تر از خود آن ، و اگر اين بدى را توان علاج كرد گفته شما كه اختران مدبّرند نقض و باطل است .\r\nسپس گفته : من بطلان اقوال و فساد استدلال آنها را از چند راه ثابت كنم .\r\n1 - نام 12 برج بحمل و ثور تا آخر حقيقتى ندارد و تنها رصد به آنان آن را ساخته‌اند و ميان آنها معروف شده است .\r\n2 - و همه 48 صورت دو سوى منطقة البروج هم باعتراف دانشمندانشان ساختگى است و استادان رصدشناس آنها را ساخته‌اند و نامگذارى كرده‌اند ، و ابو الحسين صوفى از ستاره‌شناسانى كه تاليفات بيمانندى در آن دارد در ج 1 كتاب صور كواكب خود گفته : ستاره‌شناسان نخست كواكب را در 6 درجه اندازه‌گيرى كردند و مرتب نمودند و 917 ستاره انتخاب كرده و 48 صورت از آنها تصور كردند كه هر صورتى داراى چند ستاره است و همانها است كه بطلميوس در مجسطى بيان كرده برخى در نيمه شمالى كره است و برخى بر خود منطقة البروج كه مسير خورشيد و ماه است و اختران تندرو و برخى در نيمه جنوبى و هر صورتى را بنام مانندى كه تصور كردند ناميدند موجودى را به صورت آدمى چون جوزاء و زانو بر زمين ، و عوّاء و برخى به صورت جانوران خشكى يا دريا مانند حمل ، ثور ، سرطان ، اسد ، عقرب ، حوت ، دب اكبر ، دب اصغر ، برخى به صورت بيجان مانند ، اكليل و ميزان ، و اين براى شناسائى و شناخت ساعات شب و طالع و منافع مهم ديگر است ( پايان ) .\r\nسپس كراچكى گفته : اين دليل روشنى است كه اين صور و اشكال و القاب خيالى و ساختگى است و تغيير پذير است و آنگاه بسيارى از احكام خود را به پايه همين نامهاى ساختگى نهادند و آن را يك حقيقت جلوه دادند ، و چنانچه ابن هنبثى از بطلميوس نقل كرده گفته‌اند : اگر گرفتن خورشيد در بروج پردار باشد مانند عذرا رامى ، دجاجه ، نسر و مانند آنها پيشامدى در پرنده‌هاى خوراك مردم رخ دهد و اگر در صورت حيوانات آبى مانند سرطان باشد يا دلفين ( جانور فربه بزرگ دريائى )\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nپيشامدى در جانوران دريا يا نهر پديد شود ، و اين خود رسوائى بزرگى دارد ، آيا نميدانند اين جانوران بالدار آسمانى را خودشان ساختند و هيچ واقعى ندارند ، و چگونه منشأ حكمى براى كسوف خواهند شد و اثرى خواهند آورد ، و برگشتش باينست كه خود آنها كه سازندهء اين صور خيالى هستند مدبر جهانند .\r\nسپس اعتراضهاى بسيار و الزامهاى خفه‌كننده بر آنها آورده گفته : اين صورتهاى ساختگى آنها هم بر جاى خود نمانند و با حركت كند ثوابت جابجا شوند و حمل كه در برج يكم بوده ببرج دوم آمده و حوت جاى آن را گرفته ، صوفى در كتاب صور گفته : صورتها كه در منطقة البروج بوده جا عوض كردند ، و سه هزار سال پيش در قسمتهاى ديگر بودند و صورت حمل كه در قسم اول است آنجا نبوده و اول بروج ثور بوده و دوم جوزاء و سوم سرطان ، و چون در روزگار « طيموخارس » رصدها را تازه كردند ، ديدند صورت حمل به قسم اول آمده كه پس از نقطه اعتدال ربيعى است و نامها را تغيير دادند و نخست را حمل ناميدند و دومى را ثور و سومى را جوزاء كسى مخالفت ندارد كه اين صورتها جابجا ميشوند تا آنجا كه حمل ببرج ميزان كه قسم هفتم است ميرسد و صورت ميزان ببرج حمل مىآيد كه قسم يكم است ، و برج يكم ميزان مىشود و دوم عقرب .\r\nسپس توضيح داده كه انتقال آنها سبب تغيير نام برجها مىشود و آنها اتفاق دارند كه دو ستاره نزديك هم بنام « شرطين » كه اول منزل ماه است بر دو شاخ حمل بودند بايد اول 12 برج باشند ، و كه هر آنها را در اين زمان 428 هجرى 1348 ذى القرنين بررسى كند ميداند كه يكى در درجه 20 حمل است و ديگرى در درجه 21 آن و كدام برج به صورت خود ميماند ؟ و چگونه توان حكم كرد كه برج يكم از آن وحوش و جانوران سم‌دار است با آنكه بيشتر حوت بدان آمده و همچنين است حال بروج ديگر ، و سپس بسيارى از اغلاط و اشتباهات آنها را ذكر كرده تا اينكه گفته :\r\nو اكنون ما سخن خود را در باره ستاره‌ها و عقيده خود را در باره آنها ميگوئيم\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبدان - ايدك اللَّه - كه خورشيد و ماه و اختران اجسامند از جنس اجسام زمين ، و مركبند از اجزاء عرض بردار ، و در حقيقت نه فاعلند و نه زنده و توانا و استاد ما شيخ مفيد گفته : همه اجسامى آتشينند ، و حركتشان كار خدا است ، همه آنها از آيات باهره آفرينشند و زيور آسمانند و براى مردم سودهاى بيشمار دارند ، و راهنماى مسافران خشكى و دريايند و خدا تعالى فرموده : « و نشانه‌هايند و بستاره آنان رهنمائى شوند ، 16 - النحل » و براى خلق مصالحى دارند كه جز خدا نداند ، و اثر بخشى آنها را هم مانند خورشيد و ماه منكر نيستيم .\r\nو ميدانيم كه اثر كردن جسم در ديگرى نياز به تماس آنها دارد گرچه با يك واسطه‌اى باشد ولى پرتو ماه و خورشيد كه تا زمين ميرسد و بر آنچه در آنست ميتابند براى پيوست اثر بخشى آنها كافى است و كيست كه تأثير خورشيد و ماه را كه محسوس است منكر شود هم در وضع زمان و هم در وضع شهرها و هم در گياه و هم در جانوران .\r\nالبته ستاره‌هاى ديگر اثر محسوسى ندارند ولى نميتوان گفت بىاثرند زيرا پرتو آنها هم به زمين ميرسد و گرچه كمتر از پرتو خورشيد و ماه است و اگر هم تأثير دارند مانند تأثير خورشيد و ماه كار خدا است نه از خود آنها است و اينها ابزار فعل خدايند و نسبت اثر به آنها مجازى و ظاهريست چنانچه گويند آتش سوخت ، و يخ سرد كرد ، و شمشير بريد ، و سنگ سر شكست و در حقيقت همه ابزار فعلند نه فاعل فعل .\r\nو ما هم كه گوئيم خورشيد داغ كرد و بزراعت سود رساند يعنى ابزار اين كار خداست و دليل اينكه همه اينها ابزار كار خدايند اين آيه است « و او است كه فروآرد از آسمان آب را و بروش چشمه‌هايش سازد در زمين سپس از آن زراعت چند رنگ برآورد ، سپس بهيجان آيد و بينى كه زرد شده ، 21 - الزمر » .\r\nو قول خدا تعالى « او است كه فرستاده بادها را مژده‌اى پيش از رحمتش تا\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nچون برداشتند با خود ابرى سنگين رانديمش آن را بسرزمينى مرده و بىگياه و فرود آورديم از آن باران ، و برآورديم بدان از هر ميوه همچنين برآورديم مرده‌ها را شايد شما ياد آور شويد ، 56 - الاعراف . » در اين گفته برگشت از سخن خود و اقرار بگفته منجمان نيست كه آن را در پيش منكر شديم ، زيرا ما منكر آنيم كه خود خورشيد و ماه اثر بخش باشند در برابر خدا و اثر آنها بىدليل قطعى باشد و همه كارها را آنها بكنند و زنده و توانا باشند ، ما منكريم كه خورشيد و ماه يا اختران ديگر كارها را انجام دهند يا ما را به كار وادارند .\r\nزيرا عقل گواه است كه اگر كارهاى ما در ابتكار ديگرى بود و يا ما بر آنها وادار بوديم به قصد و اراده ما وابسته نبودند ، و مانند تندرستى و بيمارى و پيكر بندى ما بىاراده ما انجام ميشدند ، و فرق ميان آنها دليل است بر اينكه كار ما به اختيار ما است نه بتأثير اختران ، ما منكريم كه خدا در جهان كارى نكند جز آنچه اختران بر آن دلالت دارند ، و هر چه را دليل آن باشند بايد بشود ، زيرا اگر اثر و دلالتى هم بر حسب عادت دارند ، روا است كه خدا بنا بمصلحت آن را تغيير دهد و بسا خدا بيك دعا يا صدقه بلاء را بگرداند و عمر را بيفزايد ، اين بدليل براى ما ثابت شده و موافق شرع است ولى با دعوى منجمان سازگار نيست - و الحمد للَّه - .\r\nما بر آنها اعتراض داريم كه در احكام خود استناد باصولى متناقضه و مقدماتى ساختگى دارند و گمان پردازى ميكنند بىبيّنه ، و اگر براى علم نجوم پايه‌اى درست و عقل پسند باشد نه در دست آنها است ، نه دعوى آن را دارند ، و استاد ما شيخ مفيد گفته است : استدلال به حركت اختران بر امور آينده مانع عقلى ندارد و بسا كه خدا ببرخى پيغمبرانش براى معجزه آن را اعلام كرده باشد ( پايان سخن كراچكى ) .\r\nو استاد متكلمين محمود بن على حمصى - ره - در اين باره گفته : ما حساب سير كواكب و اوضاع آنها را منكر نيستيم و مهم ندانيم ، و منكريم كه آنها علت الزامى كار\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nبشر باشند زيرا جبر لازم آيد و دليل اختيار ، آن را باطل ميسازد .\r\nسپس به خود اعتراض كرده كه اخبار منجمان بكسوف و ديدن ماه نو درست است و پيشگوئى آنها از آينده هم درست درمىآيد و چگونه مىشود منكر احكام آنها شد .\r\nو جواب داده كه كسوف و ماه نو راجع به حساب حركات كواكب است نه حكم نجومى باشد حكم اينست كه گويند بر اثر كسوف چنين و چنان مىشود ولى پيشگوئى آنها از حوادث بيشتر خطا مىكند و صحتش اتفاقى است چنانچه فال‌بينانى با سنگ و يا غشيها و ديوانه‌ها هم گاهى پيشگوئيهاى درستى دارند و سيد جليل على بن طاوس - ره - كه با علم نجوم مأنوس بوده و در آن رساله اى نوشته منكر است كه نجوم صاحب اراده يا فاعل و اثر بخش باشند و دليل بسيار بر آن آورده و آن را با كلام گروهى از افاضل تأييد كرده جز اينكه با سيد مرتضى - ره - در حرمت آن مخالف است و آن را مباح دانسته و گفته ستاره‌ها نشانه حوادثند ولى روا است كه قادر حكيم حوادث را بوسيله برّ و صدقه و دعاء و جز آنها از مصالح تغيير دهد ، و آموختن و ياد گرفتن و نظر در علم نجوم و عمل به آن را بىاعتقاد تأثير كواكب جائز دانسته و اخبار ذم را حمل كرده بعقيده مؤثر دانستن كواكب ، سپس براى تأييد گفته خود جمعى از شيعه را نام برده كه ستاره‌شناس بودند .\r\n1 - گروهى از خاندان نوبخت دانشمند و پيشواى علم نجوم بودند ، و چند كتاب از آنها در اين علم ديدم كه اختران را دليل بر حوادث دانسته‌اند و يكى از آنها حسن ابن موسى نوبختى است .\r\n2 - احمد بن محمّد خالد برقى كه نجاشى در كتب او كتابى در نجوم نام برده است .\r\n3 - احمد بن محمّد بن طلحه كه شيخ و نجاشى در فهرست كتب او كتاب نجوم را نام برده‌اند .\r\n4 - شيخ نجاشى كه تأليفى در علم نجوم داشته .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n5 - جلودى بصرى .\r\n6 - على بن محمّد بن عدوى شمشاطى كه نجاشى رساله‌اى در ابطال احكام نجوم از او نام برده .\r\n7 - على بن محمّد بن عباس كه نجاشى كتاب رد بر منجمين و رد بر فلاسفه را در كتب او نامبرده .\r\n8 - محمّد بن أبى عمير كه براى او بروايت گذشته دليل آورده و اعتراض بر آن بيان شد 9 - محمّد بن مسعود عياشى كه در تاليفاتش كتاب نجوم نامبرده شده .\r\n10 - موسى بن حسن از نواده‌هاى نوبخت كه نجاشى گفته علم نجوم را خوب ميدانسته و در عبادت و دين هم خوب بوده .\r\n11 - فضل پسر أبى سهل بن نوبخت كه از تاليفات او بدست ما رسيده و دليلند كه خوب علم نجوم را ميدانسته و از عيون نقل كرده آنچه را در ابواب تاريخ امام رضا عليه السّلام آوردم كه هم او بمأمون خبر داد بخطاى منجمان در باره ساعتى كه براى ولايت عهد آن حضرت تعيين كرده بودند ، و مأمون به او تشر زد و غدقن كرد از اينكه به كسى بگويد و دانسته شد كه در آن تعمّد داشته .\r\n12 - ابن اعلم ، صاحب الزنج .\r\n13 - ابو قيراط نقيب .\r\n14 - شيعه فاضل مسعودى مؤلف « مروج الذهب » .\r\n15 - ابو القاسم بن نافع از علماى شيعه .\r\n16 - ابراهيم فزارى كه قصيده در نجوم دارد و منجم منصور بوده است .\r\n17 - احمد بن يوسف نصرى كاتب آل طولون .\r\n18 - محمّد بن عبد اللَّه بازيار قمى شاگرد ابو معشر .\r\n19 - ابو الحسن بن ابو خضيب قمّى .\r\n20 - أبو جعفر سقّاء منجم كه شيخ در رجالش نامبرده .\r\n21 - محمّد بن أحمد جعفى مؤلّف كتاب الفاخر .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n22 - محمود نوه سندى بن شاهك معروف بكشاجمه كه ابن شهرآشوب گفته :\r\nشاعر و منجم و متكلّم بوده .\r\n23 - عفيف بن قيس برادر اشعث كه مبرد نام او را برده ، و گذشت كه گفته‌اند هم او بود كه اشاره بعلى عليه السّلام نمود تا در آن ساعت كه معين كرده بود بجنگ خوارج نرود .\r\nسپس نام جمعى ديگر را در شمار منجمين آورده تا رسيده باسحاق بن يعقوب كندى و برخى از بنى عباس ، و گفته از توفيق من اين بود كه دانستم طالع علىّ بن بابويه را گرفته‌اند و تولّدش بطالع سنبله بوده و باز تأييد آورده كه چون امام كاظم وفات كرد أبو خالد سيستانى از واقفه بود و مرگ او را باور نداشت ولى از ستاره‌شناسى مرگ او را فهميد و از عقيده خود برگرديد ، و اين علم سبب هدايت او شد و خودش از أصحاب امام كاظم عليه السّلام بوده ، و بما نرسيده كه از آن علمش نهى كرده باشد و اگر اين علم بد بود بعقيده خود بر آن تكيه نميكرد ، و بعلاوه جد من شيخ طوسى اين حديث را برگزيده و صحيح دانسته ، و جمعى را بداشتن علم نجوم ستوده .\r\nسپس گفته : عبد اللّه بن أبى سهل نوبختى بعلم نجوم معروف بوده ، و محمّد بن اسحاق نديم منجم علوى مصرى است و حسن بن أحمد معروف بعاصمى محدث كوفى ثقه در علم نجوم كتبى تأليف كرده است .\r\nو فضل بن سهل وزير مأمون شيعه مآب و منجمى است معروف ، و در روايت محمّد بن عبدوس و ديگرانست كه : چون جنگ مأمون با امين در گرفت خراسان پريشان شد و قشون از مأمون حقوق خواستند و علىّ بن عيسى از عراق بسوى خراسان مىآمد و مأمون از ترس لشكر خود بهمراه فضل به منظره بالا رفته بود و چنان كار بر مأمون تنگ شده بود كه ميخواست تسليم شود ولى فضل طالعش را ديد و اسطرلاب كشيد و گفت : از اين مقام تنزل نكند جز خليفه‌اى كه بر برادرش امين غالب است ، شتاب مكن و پيوسته او را دلدارى داد تا در همان ساعت سر على بن عيسى كه طاهرش كشته بود بدانها رسيد و ملك او پايدار شد و هراسش رفت و\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nآسوده شد .\r\nسپس گفته : از علماى نجوم شيعه مآب حسن بن سهل است ، و حديث حمام و كشته شدن فضل را كه از عيون در احوال امام رضا عليه السّلام آورديم ذكر كرده ، و گفته در يكى از كتب حسن بن سهل يافت شده كه به خط خود نوشته بوده : اين سال فلانى بلاآور است و از خدا دفع آن را خواهانم ، و اگر حساب فلك درست درآيد ، كار شدنى است ، و از خدا سرانجام خير خواهانم ، و براى او هر سال تقويمى درست ميشد و خودش بر آن مينگاشت ، اين روز براى چه شايد ، و اين روز چه كارى نبايد ، و سالى كه در آن كشته شد تقويم را به دو عرضه كردند و او روز بروز نگارش كرد آنچه را شايد تا بروز قتل خود رسيد و گفت : اف بر اين روز كه چه بد است براى من ، و تقويم را بدور انداخت .\r\nو از خواهر فضل روايت شده ، شبى كه بامدادش كشته شد ، نزد مادرش آمد و در كنارش نشست و او را پند داد و در باره خود تسليت گفت ، و به پيشامدهاى روزگار و گذشت امور بندگان يادآورى كرد ، و سينه و پستانش را بوسيد و با او براى آخرين ديدار وداع كرد ، و برخاست با آشفتگى و نگرانى از حسابى كه كرده بيرون رفت ، و از اينجا به آنجا و از اين مجلس به آن مجلس جابجا شد و تا سحر خوابش نبرد ، و قصد حمام كرد تا بار اندوه خود را در آن فرو نهد و حمام در آخر باغ بود و استرش را سوار شد و بسوى آن رفت و استر بسر درآمد و خرسند گرديد : و خيال كرد بلا همان بوده ، و بحمام رفت و غسل كرد و كشته شد .\r\nگفته : از ناموران علم نجوم پوران دختر حسن بن سهل است ، و من در جنگ كهنه‌اى ديدم كه در همه علوم بويژه نجوم پايه بلندى داشته ، و در آن بنهايت استاد بوده ، و هميشه اسطرلاب را بلند ميكرد و طالع معتصم را واميرسيد و روزى مرگ او را بر اثر چوبى دريافت ، و بپدرش حسن گفت برو نزد امير المؤمنين و بگو فلان كنيزك در اسطرلاب ديده در فلان ساعت مرگى در كمين او است ، حسن گفت :\r\nنور چشم نظر او از ما برگشته و بسا بد بين گردد و از پدرت اندرز نگيرد ، گفت :\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nچرا از خير خواهى امامت دريغ دارى او عوضى ندارد ، اگر پذيرفت بسيار خوب و اگر نه تو وظيفه خود را انجام دادى .\r\nحسن نزد معتصم رفت و سخن پوران را به او رسانيد ، معتصم به او دعا كرد و گفت سلام مخصوص مرا به او برسان و روزى را كه معين كرده نزد من باش و بمان تا بگذرد و من اين راز را با ديگرى در ميان نگذارم .\r\nبامداد آن روز حسن نزد وى آمد ، و معتصم همه اطرافيان را بيرون كرد ، و با او تنها شد ، از او خواست از اتاق مسقف چوبى به مجلس سربازى جابجا شود كه هموزن درهمى چوب نداشته باشد ، و حسن پيوسته با او حديث ميگفت و معتصم با او شوخى ميكرد و خرم بود ، تا روز برآمد و بانگ نماز شد .\r\nمعتصم برخاست وضوء سازد ، و حسن گفت از اين مجلس بيرون مرو ، وضوء و نماز و هر چه خواهى در آن باشد تا روز بگذرد ، خادم آمد و شانه و مسواك آورد ، حسن به او گفت خودت شانه بزن و مسواك كن و خادم نپذيرفت و گفت اين مخصوص امير المؤمنين است .\r\nمعتصم گفت بايد فرمان حسن را اجراء كنى ، و اجرا كرد و فوراً دندانهايش فرو رفت و مغزش ورم كرد ، و بيهوش افتاد و مرده بلندش كردند ، و حسن برخاست برود ، معتصم او را نزد خود خواست و در آغوش كشيد و ميان دو چشمش را بوسيد و املاك و مزارع پوران را كه ابن زيّات از او گرفته بود به او برگردانيد .\r\nو از كتاب وزراء ابن عبدوس آورده كه اسماعيل بن صبيح گويد : روزى برابر يحيى بن خالد برمكى مينوشتم كه پسرش جعفر بر او وارد شد ، و تا او را ديد فرياد زد و رو از او برگرداند و چهره در هم كشيد و بدش آمد ، چون جعفر رفت گفتم :\r\nخدا عمرت را دراز كند با پسرت چنين ميكنى با اينكه نزد خليفه از هر فرزندى و دوستى عزيزتر است ؟ گفت : اى مرد دست از من بدار به خدا هلاك اين خاندان بسبب او است ، و پس از مدتى اين واقعه تكرار شد ، و من به او اعتراض كردم ، گفت دواتت را نزد من آر ، و چند كلمه در ورقه‌اى نوشت و مهر كرد و به من داد\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nو گفت نگهدار تا سال 187 بيايد و برود آنگاه آن را بخوان و در ماه صفر بود كه رشيد ببرمكيان يورش برد ، و من آن ورقه را خواندم و به همان تاريخ بود ، اسماعيل گفت : يحيى اعلم مردم بود بعلم نجوم .\r\nو در همان كتاب از نصر خادم روايت شده كه در آخر روزگارشان بود و بامدادى بعيادت يحيى رفتم كه بيمار شده بود ديدم در آستان خانه استرى زين است او را با من انسى بود و رازش را به من ميگفت : ديدم بسيار افسرده و اندوهناك و در بررسى حساب نجوم است ، به او گفتم : از ديدن استر زين شده شاد شدم بنظرم آمد بيمارى رفته و قصد سوارى داريد ، ولى از چهره اندوهگين شما دلم گرفت ، به من گفت اين استر داستانى دارد ، من ديشب در خواب ديدم سوار آن شدم و سمت چپ جسر رسيدم ، و ايستادم و از جانب ديگر فرياد بلند شد كه :\r\n تو گفتى نبد در حجون تا صفا * انيسى و در مكّه همدم نبود \r\nمن هم دست روى زين زدم و گفتم :\r\n چرا ما همه اهل آنجا ولى * گذشت زمان ، بخت بدمان ربود \r\nو از خواب بيدار شدم و طالع ديدم و زير و روى كار را وارسيدم و دانستم دوره ماه تمام شده و كار ما گذشته گويد : هنوز سخنش را تمام نكرده بود كه مسرور خادم آمد با خوانى سرپوشيده كه سر جعفر در آن بود ، و بيحيى گفت : امير المؤمنين به تو ميگويد : چگونه ديدى انتقام خدا را در فاجر و بدكار ، يحيى گفت : به او بگو بينم كه تو دنياى او را تباه كردى و او آخرت تو را تباه كرد .\r\nسپس گفته : و از علماء نجوم كه مذهبش را نميدانم ابراهيم بن سندى شاهك است كه منجم و طبيب و متكلّم بوده ، و ديگر عضد الدوله ابن بويه است كه شيعه مآبست و بسا كه زيدى بوده ، و ديگر محمود بن على حمصى است چنانچه گفتيم و ديگر جابر بن حيّان از اصحاب امام صادق عليه السّلام است كه ابن نديم او را شيعه دانسته ، و از وزراء أبو أيوب موريانيست ، و برامكه بنجوم عمل ميكردند و اين مبارك گفته : چون جعفر خواست بكاخى كه ساخته بود نقل مكان كند منجمان را براى\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nساعت نقل مكان گرد آورد و ساعتى از شب را معين كردند ، و در آن ساعت بر خرى سوار شد تا بكاخش برود ، كسى در راه نبود و مردم همه در خانه‌ها بودند ، و چون بسوق يجبى رسيد مردى اين شعر را خواند .\r\n تدبير كند با نجوم و نميداند * پروردگار منجم بكند هر چه خواهد \r\nو در هراس افتاد و آن مرد را خواست و گفت دوباره بخوان باز خواند ، گفت مقصودت چيست ؟ گفت قصدى نداشتم ولى بزبانم آمد ، و فرمود : چند اشرفى به او دادند .\r\nسپس پيشگوئى بسيارى از منجمان را نقل كرده ، و از ربيع الابرار آورده كه مردى دو انگشت خود را ميان دو حلقه قيچى درآورد و بمنجم گفت : در دست من چيست ؟ جواب داد دو انگشتر نقره ، و در خانه رئيسى آبخورى نقره‌اى گم شد و از ابن ماهان پرسيدند گفت : خودش را دزديده و خنديدند گفت در خانه كنيزى بنام فضه نيست كه آن را برده باشد و چنان بود كه گفته بود ، گفت : از منجمى سعايت شد و حكم كردند بدار رود به او گفتند در طالع خود اين را ديده بودى ، گفت :\r\nبلندى ديده بودم ولى نميدانستم چوبه دار است .\r\nو از پادشاهان ستاره‌شناس و منجم دوست ، مأمونست كه محمّد بن اسحاق گفته :\r\nبفرمان او كتب نجوم و فلسفه از روم آمد و ميان مسلمانان نشر شد ، و مسعودى در حديث مرگ مأمون گفته : جمعى از أهل محل را احضار كرد و پرسيد ( نديون ) يعنى چه ؟ گفتند : پاها دراز كن ، و چون آن را شنيد پريشان شد و بفال بد گرفت گفت : بپرسيد به زبان عرب اينجا را چه گويند ؟ گفتند « رقه » و در زايچه مأمون ديده بودند كه در رقه خواهد مرد ، و چون نام آن را شنيد بيادش افتاد كه جز در آنجا نميرد ، و در آنجا طبق حكم نجوم مرد .\r\nمحمّد بن بابويه در « دلائل النبوة » گفته : چون « بخت نّصر » خواب ديد در جمع دانشمندان منجمان را هم احضار كرد و تنوخى در كتابش از قول صوفى منجم گفته : أبو الحسن حاضر بود كه عضد الدوله برايم باز ميگفت : كه بيمار سختى شدم\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nو طبيب از من نوميد شد ، و خودم هم نوميد شدم و تحويل سالم در نجوم بد و نحس و هراسناك بود ، و بيماريم فزود ، و غدقن كردم هيچ كس نزد من نيايد مگر دربان بويه ، تا آنجا كه آمدن طبيب را هم از تنگدلى و نوميدى غدقن كردم سه چهار روز تنها ماندم و به حال خود گريستم كه دربان بويه آمد و گفت :\r\nأبو الحسين صوفى از بامداد بدربار آمده و اذن دخول ميخواهد ، و با هر زبانى خواستيم او را رد كنيم نپذيرفته و گويد ناچار بايد شرفياب شوم ، و نخواستم جز بدستور او را برگردانم ، و گفتم او هيچ كس را نميپذيرد ، گويد من مژده‌اى دارم كه نبايد دور از آن مطلع گردد ، اين را به او بگو و برايم اجازه بگير .\r\nمن با آوازى ناتوان گفتم : ميخواهد بگويد فلان ستاره بفلان جا رسيده و از اين هديه‌ها برايم بياورد كه دلم را تنگ كند و اندوهم را فزون كند ، بگو من تاب شنيدن سخن تو را ندارم ، برگرد ، دربان رفت و شتابانه برگشت و گفت :\r\nيا أبو الحسين ديوانه شده يا خبر مهمّى دارد ، من فرمايش شما را به او رساندم و گفت :\r\nبرگرد بگو : به خدا يا بايد گردنم را بزنى يا شرفياب شوم ، به خدا من يك كلمه هم از نجوم با تو سخن نگويم .\r\nمن در شگفت شدم چون بعقل او اعتماد داشتم ، خواستم بفهمم چه ميگويد گفتم او را بياور ، چون وارد شد زمين را بوسيد و گريست و گفت : به خدا تو خوب هستى و باكى بر تو نيست ، و امروز تو خوب ميشوى و من در اين باره معجزه‌اى دارم گفتم : آن چيست ؟ گفت : ديشب امير المؤمنين على عليه السّلام را در خواب ديدم كه مردم گردش ميدويدند و از او حاجت ميخواستند .\r\nمن هم نزد آن حضرت رفتم و گفتم يا امير المؤمنين من در اين شهر غريبم ، و سرمايه و كسم را در رى گذاشتم ، و به اين اميرى كه همراه اويم چسبيدم ، و او از خود نوميد شده ، و نگرانم كه به مردن او بميرم ، از خدا عافيت او را بخواه ، فرمود فنّاخسرو بن بويه را گويى ؟ گفتم : آرى يا امير المؤمنين .\r\nفرمود : فردا برو به او بگو مگر پيغام مرا كه وقتى مادرت به تو آبستن بود در\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nخواب به او گفتم فراموش كردى ؟ آيا من گزارش مدت عمرت را به تو ندادم و نگفتم در فلان سال سخت بيمار ميشوى كه طبيبان از تو نوميد ميشوند و هم خاندانت سپس خوب ميشوى ، و تو فردا از اين بيمارى به خواهى شد ، و صلاحت در اينست كه سوار شوى و دنبال همه كارهاى خود به روى در اين چند روز و پيش از موعدى كه مادرت به تو گفته مرگى ندارى .\r\nعضد الدوله گفت فراموش كرده بودم كه مادرم گفته بود در اين سال بيمار ميشوم تا أبو الحسين صوفى آن را بيادم آورد و چون سخن او را شنيدم نيرو گرفتم ، و گفتم مرا بنشانيد ، و غلامها آمدند و مرا بلند كردند تا بر بستر تكيه كردم و بابى الحسين گفتم بنشين و بازگو كن تو مرا نيرو دادى و ميل بطعام كردم ، و پزشكان را خواستم و طعامى را برايم معين كردند كه فوراً آماده شد و خوردم ، و روز نگذشت تا به خوبى بهى حال خود را درك كردم و روزى كه أبو الحسين گفته بود سوار شدم و به كارهاى خود پرداختم و انجام كار عضد الدوله را تا آنجا نقل كرده كه سيف الدوله در حلب بنام او دعوت كرد و حلب در حكومت او قرار گرفت گفته : حاكم نيشابورى در تاريخش از پيغمبر صلى اللَّه عليه و آله و سلم روايت كرده كه تبّع بمكّه فرستاد تا خانه كعبه را به يمن برد ، و تنش بيمار شد و بمنجمانش گفت حساب برسيد و رسيدند و گفتند شايد قصد بدى براى خانه خدا كردى ؟ گفت : آرى ، ميخواستم آن را نزد خود بياورم ، گفتند اين نشدنيست ولى پيراهنى به او بپوشان و مأموران را برگردان ، آنها را برگردانيد و پيراهن بكعبه پوشانيد و خوب شد ( پايان آنچه ميخواستم از كلام سيّد نقل كنم ) .\r\nسيّد مهنان بن سنان از علامه - ره - پرسيده كه گرفتن خورشيد براى حايل شدن ماه است ميان آن و زمين و گرفتن ماه بر اثر حايل شدن زمين ميان آن و خورشيد ، و دليلش همين است كه در تقويم پيشگوئى ميكنند و درست هم هست و اگر چنين است ، چرا بترسيم و بدعاء و نماز در مساجد پناه بريم ؟\r\nجواب داده استناد كسوف و خسوف بدان چه آنها گويند از روى رصد است\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nو آن يقينى نيست و اگر هم آن را بپذيريم مانع از تكليف بدعا براى رد روشنى نيست و بسا اين پيشامد سبب پيشامدهاى بد ديگريست و جائز است عبادت آن را علاج كند .\r\nو پرسيده از پيشگوئى منجمان و رمالان بامور نهانى ، و جواب داده كه همه اينها تخمين است و حقيقت ندارد و درست در آمدن آنها اتفاقى است و علم رمل را بادريس عليه السّلام وابسته‌اند و محقق نيست ، گرچه وقايع عجيب و آزمايشهاى درست از آن ديديم ولى علم قطعى نتيجه نميدهد ( پايان ) من گويم : پس از احاطه تو به اين اخبار و اقوال ، عقيده باينكه اختران علت تامه و فاعل مختار حوادثند گرچه اثر آنها شرائطى داشته باشد كفر است و مخالف ضرورى دين و تأثير ناقص آنها دو وجه دارد .\r\n1 - أثر آنها در چگونگى اوضاع زمين مانند گرمى از خورشيد و تابش از كواكب و سردى از ماه و اين قابل انكار نيست ولى آيا اينها مؤثرند يا مقدمه تأثير پروردگارند يا آنكه نشانه تأثير خدايند بيشتر همين را گويند .\r\n2 - حركات و اوضاع و اتصالات آنها مؤثر در حوادث باشند بيكى از اين سه وجه پيش و اين فسق است و ندانسته گوئى چون دليل عقلى و نقلى ندارد و ظاهر آيات و اخبار مخالف آنست و حكم بكفر بودن آن مشكل است گرچه بعيد نيست ، و كراچكى در آنچه گذشت فرقى ميان اين وجه و وجه اول نگذاشته و اگر چه دومى را مورد نزاع دانسته و اما اينكه اوضاع كواكب نشانه‌اى باشند از طرف خدا بر حدوث حوادث دور از حقيقت نيست ، و شناختى كه بيشتر اخبار بر آن دلالت دارند ولى حصول علم از آنها مخصوص پيغمبر يا امام است كه از وحى و الهام احاطه به همه شرائط و موانع دارند ، ولى ديگران را كه اين احاطه نيست جز گمانى بيش نيست و آن هم مورد ترديد است .\r\nو اما تعليم و تعلم و عمل بنجوم چند قسم است .\r\n1 - پيشگوئى از امور نهانى و آينده و طالع‌گيرى و تشخيص عمر و حال\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nمردم و اين حرام است و مورد نهى اسلام و اخبارى كه گويند آنها نشانه حوادثند دليل تجويز براى كسى كه احاطه بجميع شرائط و موانع مانند معصومين عليه السّلام ندارد نميشوند ، و اخبارى كه دلالت بر جواز دارند بيشترشان ضعيف است و بسا كه حمل بر تقيه شوند زيرا عمل بنجوم مطلوب خلفاء و سلاطين جور بوده در بيشتر اعصار و ممكن است حمل اخبار نهى بر كراهت شديد ، و حمل اخبار جواز بر اباحه ، يا حمل اخبار نهى بر صورت عقيده بتأثير و اخبار جواز بر عدم عقيده بتأثير چنانچه سيد بن طاوس و ديگران كرده‌اند ولى قول يكم اظهر و احوط است .\r\n2 - اعتبار ساعات نيك و بد تقويم براى كردن يا نكردن كارى و محتمل است مكروه باشد يا حرام ، و آنچه در باره رعايت قمر در عقرب و محاق براى تزويج و سفر رسيده دلالت بر عموم ندارد و موافق تقويم هم نيست ، زيرا زبان اخبار جز زبان تقويم است ، و امّا آنچه در باره سعد و نحس كواكب و بروج وارد شده دو معنا را شايد .\r\n1 - سعد و نحس حقيقى باشند ، ولى نحوست آنها بتوكل و دعاء و صدقه و توسل به خدا دفع مىشود ، و ربطى بساعت نجومى ندارد .\r\n2 - اثر آنها از نظر بدبينى و زبانزد مردم است و بدى آنها براى بد بينها است كه توكل آنها ضعيف است و بددلند و بدان اشاره دارد گفته امير المؤمنين عليه السّلام « بار خدايا فالى نيست جز فال تو » و بهر دو وجه مرد با ايمان و با توكل را نشايد بدان توجه نمايد و بلكه در هر كارى به خدا توسل جويد و خير از او خواهد و در روايتى است از امام صادق عليه السّلام كه بد فالى بدل تو است ، اگر آسانش گيرى آسانست ، و اگرش سخت گيرى سخت است و اگرش هيچ نشمارى چيزى نيست .\r\nو از آن حضرتست بواسطه پدرانش از پيغمبر صلى اللَّه عليه و إله كه فرمود : خدا عزّ و جلّ بداود عليه السّلام وحى كرد ، چنانچه خورشيد تنگ نگردد از هر كه در پرتوش نشيند همچنان رحمان من تنگ نيايد از هر كه در آن درآيد ، و چنانچه بدفالى زيان ندارد\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nبه كسى كه بدش نشمارد ، همچنان بدبينان از فتنه رها نباشند و سخن در آن در باب آينده بيايد .\r\n3 - آموختن اين علم به دو وجه پيش و ياد گرفتن آن و بررسى در آن مورد حرمت يا كراهت است و كراهت در اينجا اقوا است .\r\n4 - علم هيئت و بررسى هيئات افلاك و حركاتشان ، و جواز آن دور از قوت نيست در صورتى كه معتقد بر خلاف آيات و اخبار نگردد مانند اينكه افلاك را بهم چسبيده داند ، و معتقد بدان چه بىبرهانست نشود و بر سبيل احتمال اظهار كند و امّا آنچه شهيد - ره - گفته كه مستحب است ، اين در صورتى است كه قواعد آن مطابق واقع باشد و مشتمل بر مخالف ظاهر شرع نباشد ، و گر نه در صورت عدم علم بواقعيت قول ندانسته است و دروغ و در صورت دوم مخالف شرع است ، و آيات داله بر تفكّر در آفرينش آسمانها و زمين ظاهرش انديشه در دلالت آنها بر وجود صانع است و علم و قدرتش و حكمتش نه از جهت ترتيب و كيفيت و حركات آنها گرچه محتمل است نيز 5 - حكم بگرفتن خورشيد و ماه و رؤيت ماه نو و محاق و امثال آنها از روى تقويم ، و ظاهر جواز آنست و گرچه احوط اجتناب است نيز ، زيرا احكام شرعيه متعلّق به آنها بر پايه رؤيت است نه بر گفته منجمان ، و خلاصه اينكه براى كسى كه ديندار و پيرو خاندان عصمت است و خود را شيعه آنها داند شايد كه از آثار آنها پيروى كند ، و بدين امور رو نياورد مگر اندكى كه راجع بشناخت اوقات نماز و عبادات و سمت قبله و مانند آنها است ، و اگر در اين علوم و اعمال دخالتى در صلاح دين بود هر آينه ائمه عليه السّلام ما را بدان فرمان ميدادند و تشويق ميكردند ، و قواعدشان را بما مىآموختند .\r\nو شيوهء اهل بيت عليه السّلام نبوده كه رجوع بساعات تقويم كنند يا آنها را براى شيعه بيان كنند و از ساعات بدنجومى بر كنار دارند ، بلكه براى دفع بلا دستور صدقه و دعاء و زارى و توسل بخداى سبحان داده‌اند ، و در اين زمانه همه آنها را\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nترك كرده و بتقويم و منجمان پرداخته و بدان اعتماد دارند ، و چون از گزارش منجمين گرفتن خورشيد و ماه را ميدانند از آن ترسى ندارند ، و در رفع شرّش به خدا ننالند ، با اينكه خودش در بيشتر مردم عقيده بتأثير نجوم و زندگى و جهان پرورى آنها را تقويت مىكند ، خدا ما را و همه مؤمنان را از آن در پناه خود گيرد ، و ما اندكى سخن را در اينجا بدرازا كشيديم براى اينكه مردم شيفته اين علم و عمل بدانند و بوسيله آن مقرب پادشاهان و بدين جهت مردم را در هلاكت اندازند ، خدا نگهدار است از فتنه‌هاى بدعت‌گذاران ، و رهنما است به حق و يقين .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nباب يازدهم در نهى از باران‌جوئى بستاره‌ها و نهى از فال بد و واگيرهء بيمارى\r\n\r\nآيات :\r\n1 - النمل ( 37 ) گفتند ما به تو و همراهانت فال بد مىزنيم گفت بد فالى شما نزد خدا است ، بلكه شما مردمى فتنه گرفته‌ايد .\r\n2 - يس ( 18 و 19 ) : گفتند ما بشما فال بد مىزنيم اگر باز نايستيد البته شما را سنگسار كنيم و عذابى سخت بشما برسانيم ، گفتند : فال بد شما بهمراه خود شما است اگر يادآور شويد بلكه شما مردمى اسراف‌كاريد .\r\n3 - الواقعه ( 82 ) : و بسازيد روزى خود را كه شما دروغ شماريد .\r\n\r\nتفسير :\r\n« به تو و همراهانت فال بد زنم » از اينكه سختى و قحطى پياپى بما رو آورده‌اند ، و بدين كيش شما ميان ماها جدائى افتاده ، گفت : سبب بدى شما قضا و قدر خدا است يا كارهاى بد خود شما « بلكه شما فتنه گرفته‌ايد » و در معرض آزمايش ميباشيد كه خوشى و بدى بدنبال هم داريد و اين دلالت دارد كه بدفالى اصلى ندارد ، و خوبى و بدى بتقدير خدا و بدنبال كارهاى نيك و بد است چنانچه\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nخدا فرموده « و آنچه بدى بشما رسد بسزاى آنست كه بدست خود كنيد ، 30 - الشورى » در كشاف گفته : چون مردى به سفر ميرفت و بپرنده‌اى گذر ميكرد بدان فال ميگرفت ، و اگر آهو از سمت راستش ميگذشت خوب ميدانست ، و اگر سمت چپش بد ميدانست و چون خوبى و بدى را به پرنده وابستند آن را تعبير از خوبى و بدى آوردند ، و آن قسمت و تقدير خدا است « راستى ما به تو فال بد زنيم » بيضاوى در ( ج 2 ص 309 ) تفسيرش گفته : براى اينكه دعوى او را ناشناس شمردند و زشت شمردند و نفرت بار « اگر باز نايستيد » از اين گفتار خود « بدفالى شما با خود شما است » كه پندار بد و كردار شما است . . .\r\n«  وَ تَجْعَلُونَ رِزْقَكُمْ  » طبرسى در ( ج 9 ص 226 ) تفسيرش گفته : يعنى بهره خود را كه چون روزى شما است دروغ شمردن قرآن ميسازيد ، و گفته‌اند يعنى شكر روزى خود را تكذيب قرآن مينمائيد ، و از ابن عباس است كه گفت : در يك سفرى مردم را تشنگى سختى رسيد و پيغمبر صلى اللَّه عليه و إله دعا كرد و سيراب شدند بباران ، و شنيد مردى گويد بباران بخشى فلان ستاره باران آمد ، و اين آيه نازل شد ، و حسن گفته : يعنى بهره خود را از قرآن تكذيبش ميسازيد ، و از على عليه السّلام و از ابن عباس و از پيغمبر صلى اللَّه عليه و إله روايت شده كه « تجعلون شكركم » يعنى بجاى شكر و قدر دانى كه بايدتان ، تكذيب مينمائيد ، يا اينكه شكر روزى خود را تكذيب مينمائيد . . .\r\n\r\n[ روايات 
  ]\r\n1 - در تفسير على بن ابراهيم ( 263 ) بسندى از أبى عبد الرحمن سلمى كه على عليه السّلام سوره واقعه براى آنها خواند « و تجعلون شكركم أنكم تكذبون » و چون تمام كرد فرمود : من ميدانم يكى خواهد گفت چرا چنين خواند راستش من از پيغمبر صلى اللَّه عليه و إله شنيدم چنين ميخواند ، و چون باران مىآمد ميگفتند اثر فلان ستاره است و خدا فرو فرستاد « شكر شما اينست كه دروغ ميشماريد » 2 - بسندى از امام ششم است كه در  وَ تَجْعَلُونَ رِزْقَكُمْ أَنَّكُمْ تُكَذِّبُونَ  فرمود\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nبلكه آن و تجعلون شكركم أنكم تكذبون‌است .\r\nبيان : جزرى در نهايه ( ج 2 - ص 178 ) گفته : در حديث است كه 3 كار از جاهليت است ، طعن در نسب ، نوحه‌گرى و أنواء ، ذكر نوء و أنواء در حديث مكرر شده ، و از آنست « ما باران يافتيم به نوء چنانى » و انواء 28 منزل ماه است كه هر شبى در يكى از آنها است ، و خدا فرموده : « براى ماه منازلى مقدر كرديم » در هر 13 شب يك منزلى هنگام طلوع فجر غروب مىكند و ديگرى در برابرش از مشرق برميآيد ، و در يك دوره سال همه گردش ميكنند ، و عرب ميپنداشتند كه با غروب يك منزل و طلوع رقيبش يك بارانيست و آن را بدان وامىبستند و ميگفتند باران ما به برآمدن فلان ستاره است از منازل ماه ، و همانا نوءش خواندند براى آنكه ستاره ديگر از مشرق برآيد و برپا خيزد يا آنكه آن يكى فرو رود و أبو عبيده گفته نوء را بمعنى سقوط جز در اينجا نيافتيم .\r\nو پيغمبر انواء را سخت غدقن كرد براى آنكه عرب آن را باران ده ميدانستند و كسى كه باران را از خدا شناسد و نوء را نشانه آن داند جائز است ، يعنى گويد خدا در اين اوقات باران ميدهد ( پايان ) و ابن العربى هم اين معنا را تأييد كرده ، نووى گفته نشانه دانستن آن هم مكروه است زيرا شعار كفر و نمونه آنست .\r\n3 - در معانى الاخبار ( 326 ) بسند خود از امام باقر عليه السّلام روايت كرده كه سه چيز از عادات جاهليت است فخر بنسب ، طعن در حسب ، و باران خواستن بانواء .\r\nصدوق - ره - گفته : بسندى كه جمعى دانشمندان گفته‌اند انواء 28 ستاره‌اند كه مطالع آنها در دوره سال از چهار فصل معروف است در هر 13 شب يكى غروب كند و ديگرى در برابرش طلوع كند ، و هر دو معلوم و نامدارند و در يك سال بگردند و باز ستاره نخست با سال نو برآيد ، و عرب ميگفتند چون ستاره از آنها غروب كند و ديگرى برآيد ناچار باران و بادى بيايد ، و هر بارانى را وابسته بدان ستاره دانستند كه غروب كرده و ميگفتند ما بنوء ثريا ، و يا دبران ، و يا سماك باران\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nداريم ، و همچنين سائر ستاره‌ها ، و آن را نوء گفتند ، چون بسقوط يكى در مغرب ديگرى در مشرق برآيد ، و نائى هر چيزيست كه بسنگينى برخيزد و خدا فرمود « سنگين بار ميكرد شتران نيرومند را » 76 - القصص » .\r\n4 - و از همان : بسندى كه به پيغمبر رسيده ، كه غدقن كرد از ذبائح پرى ، و ذبائح پرى اينست كه خانه بخرد ، يا چشمه درآورد و مانند آن و براى دفع فال بد ، حيوانى ذبح كند .\r\nأبو عبيده گفته : مقصود اينست كه نگران بودند و فال بد ميزدند كه اگر ذبحى نكنند و قربانى نگذرانند جن به آنها آفت رساند ، و پيغمبر اين نگرانى را ابطال كرده .\r\n5 - و فرمود صلى اللَّه عليه و إله در نياورند معيوب را بر تندرست يعنى كسى كه شترش گر شده يا دردمند گرديده آن را داخل شترهاى تندرست نكند ، أبو عبيده گفته : براى آنكه - و اللَّه أعلم - ترس دارد خدا شتران تندرست را هم دردمند كند و صاحبش گمان برد كه دردمندها به دو سرايت كرده ، و گنه‌كار شود .\r\n6 - در خصال ( 105 ) : بسندش از على عليه السّلام كه رسول خدا صلى اللَّه عليه و إله فرمود :\r\nچهار چيز پيوسته در امّتم باشند تا روز قيامت ، فخر بخاندان ، و طعن در نژاد ، و باران‌جوئى بستاره‌ها ، و نوحه‌گرى ( الخبر ) .\r\n7 - در الخرائج : روايت است كه در جنگ تبوك مردم تشنه شدند ، و گفتند يا رسول اللَّه كاش دعا ميكردى خدا ما را سيراب ميكرد ، دعا كرد ، و رودخانه‌ها روان شدند ، و ناگاه مردمى كه لب رود ايستاده بودند ميگفتند : ما بنوء ذراع يا نوء چنانى باران يافتيم ، رسول خدا صلى اللَّه عليه و إله فرمود : بنگريد تا چه ميگويند ؟ خالد گفت : گردنهاشان را بزنم ؟ رسول خدا صلى اللَّه عليه و إله فرمود : چنين ميگويند و ميدانند كه خدا باران فرود آورده .\r\nبيان : دلالت دارد كه اين گفته حرام يا مكروه است و سبب كفر نيست\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبا بىاعتقادى بأثر بخشى آنها ، و بر اينكه اين اعتقاد كفر است و موجب ارتداد و استحقاق قتل .\r\n8 - عياشى : از يعقوب بن شعيب گفت پرسيدم امام ششم عليه السّلام را از قول خدا تعالى « و ايمان نيارند بيشترشان به خدا جز با اينكه مشركند ، 106 - يوسف » فرمود :\r\nميگفتند بنوء كذا و نوء كذا باران داريم ، ديگر آنكه به پيشگويان مراجعه ميكردند و آنچه ميگفتند باور ميكردند .\r\nبيان : طبرسى در ( ج 5 ص 267 ) تفسيرش گفته : « و ايمان نياورند بيشترشان به خدا جز اينكه مشركند » در معنى آن چند قول است .\r\n1 - از ابن عباس كه منظور مشركين قريشند معترف بودند كه خدا آفريننده و زندگى بخش و جانگير است با اين حال بت ميپرستيدند و آنها را معبودان ميخواندند .\r\n2 - در مشركان عرب است كه چون از آنها پرسش ميشد چه كس آسمانها و زمين را آفريده و باران فرومىبارد ؟ گفتند خدا ، و آنگه مشرك بودند كه در تلبيه حج خود ميگفتند : لبيك لا شريك لك الا شريك هو لك ، تملكه و مالك ، تو شريكى ندارى جز آن شريكى كه او را مالكى و تو را مالك نيست .\r\n3 - مشركان اهل كتابند كه به خدا و روز جزا و تورات و انجيل ايمان دارند و بانكار قرآن و نبوّت پيغمبر ما مشركند و اين قول را با آنكه گذشت دارم بن قبيصه از امام رضا عليه السّلام از جدش امام ششم عليه السّلام روايت كرده .\r\n4 - منظور منافقانند كه اظهار ايمان كنند و كفر در دل دارند .\r\n5 - مشبهه باشند كه خدا را يكى دانند و در شرح آن بشرك گرايند ، از ابن عباس است نيز .\r\n6 - منظور شرك در طاعت است نه شرك در عبادت يعنى اطاعت شيطان كنند در گناهان و او را شريك در طاعت خدا سازند گرچه با خدا ديگرى را نپرستند از امام پنجم است ، و از امام ششم عليه السّلام روايت است كه گفتهء كسى ، اگر فلانى نبود\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nهلاك ميشدم ، و اگر فلان نبود عالم از دست ميرفت ، شرك به خدا است در ملك و روزى بخشى او و در نگهدارى او ، به او گفته شد : اگر گفت اگر خدا بر من بوجود فلانى منت ننهاده بود هلاك ميشدم ؟ فرمود : اين عيب ندارد ، و در روايتى است از دو امام كه مقصود شرك نعمتها است و در روايتى از امام رضا عليه السّلام كه اين شركى است كه به حد كفر نرسد ( پايان ) .\r\nگويم : آنچه در اين خبر است نزديك بوجه آخريست ، و دلالت دارد بر حرمت اعتقاد بنجوم و كهانت .\r\n9 - در كافى ( 196 - روضه ) : بسندش از نصر بن قرواش جمّال كه پرسيد از امام ششم عليه السّلام كه شترى گر مىشود و از شتران ديگرم جداش ميكنم از ترس سرايت به ديگران ، و بسا سوت ميزنم تا آب بنوشد امام ششم عليه السّلام فرمود : يك اعرابى نزد رسول خدا صلى اللَّه عليه و آله و سلم آمد و گفت گوسفند و گاو و شتر گر با بهاى كم بدسترسم آيند و از خريدشان خوشم نيايد براى ترس از اينكه گرى آنها بشتر و گوسفندم سرايت كند ، رسول خدا صلى اللَّه عليه و إله فرمود : اى اعرابى پس از كجا باوّلى سرايت كرده ؟ سپس رسول خدا صلى اللَّه عليه و إله فرمود : نه عدوا است ، نه بدفالى ، نه جيغ مرده ، نه شؤم ، نه صفر نه رضاع پس از شير بريدن ، و نه تعرب پس از هجرت ، و روزهء خموشى تا شب ، و نه طلاق پيش از زناشوئى ، و نه آزاد كردن پيش از مالك شدن بنده ، و نه يتيمى پس از بلوغ .\r\nايضاح : در نهايه ( ج 3 ص 73 ) گويد : در حديث است كه « نه عدوى هست و نه صفر » عدوى واگير بيماريست چنانچه شترى گر است و از آن دورى كنند تا بشتر ديگر سرايت نكند و اسلام آن را ابطال كرده چون پنداشتند بيمارى خودش واگير دارد و پيغمبر فرمود : چنين نيست و اثر قدرت خدا است ، و از اين رو در حديثى فرمود : اول بيمارى از كجا آمده ؟\r\nو من گويم : بسا مقصود اينست كه تا خدا نخواهد واگير ندارد ، و با پناه به خدا جلوش گرفته شود پس منافات ندارد با اخبارى كه گويند بگريزيد از خوره‌دار\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nو امثال آن نسبت بعموم مردم كه سست عقيده‌اند و پناه به خدا نبرند ، و بد دلى كنند و روايت شده كه امام چهارم با خوره داران همخوراكى كرد ، و آنها را مهمان كرد و با آنها در سفره شركت كرد ، با اينكه ممكن است اين از خصائص ائمه باشد زيرا خدايشان از بيماريهاى نفرت‌آور مصون ساخته ، برخى گفته‌اند ، خوره از اين قاعده « لا عدوى » استثناء شده طيبى در شرح مشكاة گفته : واگيره در هفت بيماريست خوره ، گرى ، آبله ، حصبه ، گند بينى و دهن ، چشم درد و بيماريهاى وبائى ، و شرع آن را ابطال كرده كه واگير ندارند .\r\nو گفته‌اند مقصود اينست كه واگير بىخواست خدا نيست ، و از اين رو منع شده از نزديك شدن ببلا مانند ديوار شكسته ، و كشتى معيوب ، و بر قول اول گويند نهى براى نگرانى از اعتقاد به آنست در صورت بروز بيمارى ، و من اين قول دوم را بهتر ميدانم كه جمع ميان احاديث و اصول طيّبه است كه شرع آن را بوجهى كه منافى با توحيد نباشد معتبر دانسته ( پايان ) .\r\n« لا طيرة » نهى از فال بد زدنست در كارها كه رسم عوام است يا مقصود بيان اينست كه يا هيچ اثرى ندارد يا آنكه به تنهائى اثر ندارد و با قوت نفس و توكل بر خدا اثرش رفع مىشود ، و مؤيد معنى اخير است آنچه بيايد و آنچه در برخى اخبار است كه في الجمله اثر دارد ، و آنچه در دعاء آمده از پناه به خدا از آن ، در نهايه : ( ج 2 ص 51 ) گويد : طيرة بد بينى بچيزيست ، عرب بواسطه پريدن پرنده و دويدن آهو از سمت چپ و يار است فال ميگرفت و چون بد بود بنظرش دنبال كار نميرفت ، و شرع از آن نهى كرد و آن را بىاثر دانست و در حديث است كه فرمود :\r\nهيچ كس از سه چيز بر كنار نماند ، بدفالى ، و حسد و بدگمانى ، گفته شد : پس چه كنيم ؟ فرمود : در فال بد دنبال كار برو ، حسد كه بردى ستم مكن ، و گمان بد را مسلم مدار .\r\nو در ( ج 4 - ص 258 ) گويد : هامة بمعنى سر است و نام پرنده‌ايست ، و مقصود حديث همين است زيرا بدان فال بد ميزدند ، از پرنده‌هاى شب است و گفته‌اند\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nهمان جغد است ، و گفته‌اند هامه بزعم عرب روح كشته‌ايست كه خونخواهى او نشده و پرنده‌اى شود و فرياد كشد مرا سيراب كنيد ، مرا سيراب كنيد ، و چون خونخواهى شد پرواز كند ، و گفته‌اند استخوانهاى مرده هامه ميشوند و آن را « صدى » نامند و اسلام آن را نفى كرد ( پايان ) .\r\nو گفته‌اند : جغد است كه بر بام كسى نشيند و خبر مرگ او يا كسانش را بدهد ميم آن بىتشديد است و بعضى با تشديد دانند « شؤم » نهايه در ( ج 2 ص 241 ) گويد : شومى اگر باشد در سه چيز است ، زن ، خانه و اسب ، يعنى نگرانى از سرانجام اين سه است ، و اختصاص به اين سه براى آنست كه چون بد فالى با پرنده و آهو را نفى كرد فرمود : اگر كسى خانه‌اى دارد كه بدان خوشدل نيست يا زنى كه دوست ندارد يا اسبى كه از آن نگرانست ، آنها را رها كند و عوض بگيرد ، و گفته‌اند شومى خانه اينست كه تنگ باشد و بدهمسايه ، و شومى زن اينست كه نزايد و شومى اسب اينست كه آن را بجهاد نبرند ، شومى ضد ميمنت است ( پايان ) ، و گفته‌اند شومى زن گرانى مهر و بدخلقى او است ، خطابى گفته آن از بدفالى جدا شده و مقصود اينست كه بد فالى نيست جز در اين سه كه از آنها جدا شود و طيبى آن را بد فالى ندانسته و ارشاد دانسته باينكه هر كه از اين سه دارد و بد دارد از آن جدا شود ( پايان ) .\r\nمن گويم : معنى اخير اظهر است و در اخبار ما نيز به اين مضمون وارد است چنانچه در كتاب نكاح بيايد ان شاء اللَّه « و لا صفر » نهايه ( ج 2 ص 266 ) گويد :\r\nعرب پنداشتى كه در دل ماريست بنام صفر كه در گرسنگى آزار مىرساند ، و واگير دارد ، و اسلام آن را باطل دانست ، و گفته‌اند مقصود پس انداختن حرمت محرم است به ماه صفر كه در جاهليت ميكردند و آن را نسىء ميگفتند و شرع آن را باطل كرد ( پايان ) و گفته‌اند مقصود نفى ماه صفر است كه عرب آن را ماه گرفتارى و فتنه ميدانست و ميفرمايد چنين نيست ، و محتمل است مقصود از سوت زدن باشد بقرينه اينكه\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nامام جواب آن را نگفته ولى بعيد است ، و ظاهر اينست كه راوى جواب آن را ساقط كرده و از بعض اخبار برآيد كه مكروه است .\r\n( لا رضاع بعد فصال ) يا ( بعد فطام ) چنانچه در روايات ديگر است و مقصود اينست كه پس از زمانى كه بايد بچه را از شير گرفت يعنى از دو سال ، موجب نشر حرمت نيست ، ( لا تعرب بعد الهجرة ) يعنى روا نيست از شهر برگشت و بعربهاى بيابانى پيوست و بسيارى از اخبار آن را از گناهان كبيره شمرده‌اند « و لا صمت يوماً الى الليل » يعنى روزه خموشى كه در امم گذشته بوده در اسلام نيست و نسخ شده و بدعت است ، « و لا طلاق قبل نكاح » كه گويد چون فلانه را ازدواج كردم طالق است و همچنين در آزاد كردن بنده .\r\n« لا يتم بعد ادراك » يعنى احكام يتيم پس از بلوغش مرتفع ميشوند مانند حجر او و ولايت ولى بر او و حرمت اكل مال او بىاجازه ولى او ، و تفصيل اين احكام در محل خود بيايد ان شاء اللَّه تعالى .\r\n10 - در كافى ( 198 - روضه ) بسندى تا رسول خدا صلى اللَّه عليه و إله كه فرمود : كفاره بدفالى توكل است .\r\nبيان : يعنى توكل بر خدا گناه بدفالى را كه از آن نهى شده بر طرف مىكند يا اينكه اثر آن را ميبرد چنانچه كفاره اثر گناه را ، جزرى در نهايه ( ج 3 ص 52 ) گفته و از آنست حديث « بد فالى شرك است و از ما كس نباشد جز . . . ولى بتوكل آن را ببرد ، حديث چنين رسيده و مستثنى در آن نيست يعنى ( جز بدفالى در دلش آيد ) و براى اختصار و اعتماد بفهم شنونده حذف شده ، و بدفالى را شرك شمرده چون معتقد بودند كه با موافقت آن سود برند و زيان نبينند و گويا آن را همكار خدا دانستند ، و فرمود : خدا بتوكل آن را ببرد يعنى چون بدفالى بد افتد ولى به خدا توكل كند و كار خود به دو واگذارد ، و بدنبال آن نرود خدايش بيامرزد و از او مؤاخذه نكند .\r\n11 - در كافى ( 197 - روضه ) بسندش از امام ششم عليه السّلام فرمود : فال چنان\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nباشد كه صاحبش بدل نهد ، اگر آسانش گيرى آسانست و اگر سختش گيرى سخت است ، و اگرش چيزى نگيرى چيزى نيست .\r\n12 - و در ( 108 - روضه ) بسندش از امام ششم عليه السّلام فرمود : سه چيز است كه كس از آنها رها نيست ، از پيغمبر و فروتر ، انديشهء وسوسه آور در آفرينش فال زدن و حسد بردن جز اينكه مؤمن حسد خود را به كار نگيرد .\r\n13 - در خصال : بسندى كه به امام ششم عليه السّلام رسانده فرمود : سه‌اند كه از آنها كسى بر كنار نيست از پيغمبر تا فروتر از او ، فال زدن ، حسد بردن ، انديشهء وسوسه آور در آفرينش .\r\nصدوق - ره - گفته : مقصود از فال بد در اينجا اينست كه قوم انبياء بدانها فال بد ميزدند نه خود آنها كه از آن بركنارند چنانچه قوم صالح به دو گفتند « ما به تو و همراهانت فال بد زنيم ، گفت فال بد شما نزد خدا است ، 47 - النمل » و همچنان ديگران به پيغمبرانشان گفتند « راستى كه ما بشما فال بد زنيم تا آخر آيه ، 18 - يس » .\r\nو اما حسد در اينجا اينست كه حسد برده شوند نه اينكه به ديگرى حسد برند چنانچه خدا فرموده « يا بلكه حسد برند بمردم بدان چه خدا از فضلش بدانها داده البته داديم بخاندان ابراهيم كتاب و حكمت و داديم به آنها ملكى عظيم ، 53 - النساء » و اما انديشهء وسوسه آور در خلق گرفتارى آنها است باهل وسوسه نه جز آن و اين چنانست كه خداوند از وليد بن مغيرهء مخزومى حكايت كرده است « راستى او انديشيد و اندازه گرفت ، كشته باد كه چگونه اندازه گرفت ، 18 و 19 - المدثّر » يعنى به قرآن گفت : كه اين نيست مگر جادوئى كه واگير شده و نيست مگر گفته آدمى » .\r\nبيان : توجيه صدوق براى خبر خصال بجا است ولى در اخبار ديگرى كه خاصه و عامه روايت كردند و شامل مطالب ديگر هم هست روا نيست مگر به زور بسيار و ظاهر اينست كه منظور از طيره در آنها بدل گرفتن بدى است يا بد آوردن آنها در واقع و نخست در معصومين اظهر است كه در خاطر شريفشان درآيد و با توكل\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nآن را دفع كنند و اين با عصمت منافات ندارد ، و اما در حسد ظاهر اينست كه اگر در دل باشد و اظهار نشود گناهى نيست و دور هم نيست زيرا در بيشتر مردم اختيارى نيست و شايد مقصود از آن رشك را هم شامل باشد كه در معصومين هست .\r\nو اما تفكر در وسوسه در آفرينش دو معنا را محتمل است .\r\n1 - آنچه در انديشه آيد راجع به خالق و كيفيت خلق و از آن جمله ربط حادث بقديم ، و خلق اعمال بنده‌ها ، و مسأله قضا و قدر ، و انديشه در حكمت خلق بديها در عالم بىآنكه در دل بماند و شكى آرد چنانچه كلينى ( ج 2 ص 324 كافى ) بسندش از محمّد بن حمران روايت كرده كه پرسيدم امام ششم عليه السّلام را از وسوسه ، فرمود :\r\nچيزى نيست ، ميگوئى : لا إله الّا اللَّه ، و بسندش از جميل بن دراج كه به امام ششم عليه السّلام گفتم : در دلم چيزى بزرگ مىآيد ، فرمود : بگو : لا إله الّا اللَّه ، جميل گويد : هر وقت در دلم خاطره‌اى افتاد گفتم : لا إله الّا اللَّه و دفع شد .\r\nو در ( ج 2 ص 425 - كافى ) بسندش از امام ششم عليه السّلام كه مردى نزد پيغمبر صلى اللَّه عليه و إله آمد و گفت : يا رسول اللَّه هلاك شدم ، فرمود : شيطان بدلت آمد و گفت : كى تو را آفريده ؟ گفتى : خدا ، به تو گفت : خدا را كه آفريده ؟ آن مرد گفت : آرى بخدائى كه تو را به حق فرستاده همچنين بود ، فرمود : به خدا اين محض ايمانست ، ابن ابى عمير گويد : اين را براى عبد الرحمن بن حجاج باز گفتم و او گفت : امام ششم به من فرمود رسول خدا صلى اللَّه عليه و إله همانا مقصودش از اينكه « اين محض ايمانست » براى رفع نگرانى هلاكت او بوده از اين كه در دلش افتاده .\r\nو عامّه در صحاح خود روايت كردند كه از رسول خدا صلى اللَّه عليه و إله پرسش شد از وسوسه ؟ فرمود « آن محض ايمانست » و در روايت ديگريست كه شيطان در بر يكى از شما آيد و گويد : چه كسى چنين و چنان را آفريده تا آنجا كه گويد چه كسى پروردگار ترا آفريده ، و چون باينجا رسد بايد به خدا پناه برد و باز ايستاد .\r\n2 - مقصود از خلق مخلوق باشد و تفكر در وسوسه در دل گذراندن عيوب\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nآنها باشد و بررسى احوالشان و مؤيد اين وجه است آنچه جزرى در نهايه آورده و ما آن را در اين نزديكى از او نقل كرديم .\r\n14 - در خصال ( 45 ) بسندش از امام ششم كه رسول خدا فرمود : از امتم نه چيز را برداشته است : خطا ، فراموشى ، و آنچه بر آن وادار شوند ، آنچه ندانند آنچه نتوانند ، آنچه بدان ناچارند ، و حسد ، و فال بد ، و انديشهء وسوسه آور در آفرينش تا به زبان نيايد .\r\nدر فقيه : بىسند از پيغمبر صلى اللَّه عليه و إله مانندش آورده .\r\nبيان : شايد اينكه فرمود ( تا به زبان نيايد ) بهر سه تاى آخرى برگردد ، و شرح تمام خبر در كتاب عدل گذشته .\r\n15 - در كافى ( 314 - روضه ) بسندش از امام هفتم كه شوم مسافر در راهش رنج است ، كلاغى كه از سمت راستش بانگ زند ، و يادم پهن كند ، و گرگى كه به روى او عوعو كندو بر سر دم نشسته باشد و تا سه بار برآورد و فرو كشد و آهو كه از سوى راست پديد شود و بسوى چپ رود ، و جغد جيغ كش ، و زن مو جو گندمى كه روبروى او درآيد ، و ماده الاغ گوش بريده ، و هر كس از آنها بددل شود بايد بگويد : به تو پناهم پروردگارا از شرّ آنچه در دل خود يابم ، و نگهدارى شود از آن .\r\nو در خصال : بسند ديگر مانندش آورده تا فرموده : « از شر آنچه در دل يابم مرا از آن نگهدار » .\r\nبيان : شومى مسافر ، بد دلى او است و بسا كه با توكل و دعاء در اين خبر و جز آن دفع شود چنانچه در طيره گذشت « پنج است » در خصال و محاسن و بيشتر نسخه‌هاى فقيه چنين است و در برخى نسخه‌ها « هفت » و در برخى « شش » ، در فقيه است كه « سگ دم پهن كرده » و در خصال مانند كافى « و دم پهن كرده » كه خود نوعى ديگر از شومى كلاغ است ، و در محاسن بىواو است وصف ديگر است براى كلاغ ، و روشن مىشود كه هفت است يا شش و پنج شمردن آنها از تصحيف نسخه\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nبردارانست يا سه‌تاى بانك زن را يكى شمرده ، يا سگ و گرگ را يكى شمرده چون هر دو درنده‌اند ، و كلاغ و جغد را هم يكى چون هر دو پرنده‌اند .\r\nو ممكن است المرأه بنا بر نسخه‌اى و يا « الاتان » بنا بر نسخه ديگر عطف به مجموع خمسه باشد ، و جدا آوردن آن پنج براى شهرت يا فزونى شوم آنها است « بر سردم نشسته و آن را برآورد و فرو نهد » گفته‌اند ، هر گاه بآدمى برخورد همين روش دارد براى آنكه گرد به روى بپاشد ، و گفته‌اند اين دو وصف بآواز يا دمش هر دو برگردد و آن بعيد است « آهوى سانح » .\r\nدر ( ج 1 ص 71 ) نهايه است كه بارح ضد سانح است ، سانح پرنده يا دام وحشى است كه از سمت چپت به سمت راست برابرت نمودار شود ، و عرب آن را بفال نيك گيرد چون تيررس و آماده شكارشدنست و بارح به عكس آنست و بدان فال بد زنند چون نتوانى بدان تير زنى مگر آنكه بگردى ، و جوهرى هم همان را گفته و جز او ، و سانح در اينجا به همان معنوى لغوى است يعنى رخ دهنده .\r\nو كفعمى گفته : برخى بارح را ميمون دانند و سانح را شوم مانند مردم حجاز و اهل نجد برعكس گويند « مرأة شمطاء » يعنى سرش جو گندمى است و سياه و سپيد است « تلقى بفرجها » به نظر من كنايه از روبروشدنست و فاضل استرآبادى گفته :\r\nيعنى روسرى گشاده تا بدانى كه شمطاء است ، و ديگرى كه ديدم به من گفته : بسا مقصود اينست كه روى زمين خوابيده ، يا كنايه از زانيه است ، و معنى ركيك ديگرى هم گفته‌اند . . .\r\n16 - در در منثور ( ج 6 ص 162 ) از ابن عباس : كه در عهد رسول خدا صلى اللَّه عليه و آله و سلم بمردم باريد و پيغمبر صلى اللَّه عليه و آله فرمود : برخى مردم شكرگزارند ، و برخى ناسپاس ، گفتند : اين رحمتى است خدا داده و ديگران گفتند نوء فلانيست و اين آيه آمد ،  فَلا أُقْسِمُ بِمَواقِعِ النُّجُومِ  تا رسيد به  وَ تَجْعَلُونَ رِزْقَكُمْ أَنَّكُمْ تُكَذِّبُونَ  17 - و از ابن عباس است كه ميخواند « و تجعلون شكركم أنّكم تكذبون »\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمقصود اينست كه أنواء را سبب باران دانند و قدرت خدا را دروغ شمارند ، و باران بمردمى نيايد جز اينكه برخى ناسپاسى كنند و گويند باران ما بواسطه نوء فلانيست و خدا فرو فرستاد « مينهيد روزى خود را در اينكه دروغ شماريد » ( . . . ) 18 - از أبى خدرة كه اين آيه در باره يك مرد انصارى فرود آمد در غزوه تبوك ، در حجر منزل كردند و پيغمبر فرمود : چيزى از آب آن برنگيرند و در منزل ديگر آب نداشتند ، و به پيغمبر شكايت بردند و آن حضرت دو ركعت نماز خواند و دعا كرد ، و خدا يك ابرى فرستاد و بر آنها باريد تا سيراب شدند ، و مردى انصارى به ديگرى كه متهم بنفاق بود گفت : واى بر تو ديدى پيغمبر صلى اللَّه عليه و إله دعا كرد و خدا باران داد بما ، در پاسخش گفت باران ما بسبب نوء چنانى بود و خدا فرو فرستاد  وَ تَجْعَلُونَ رِزْقَكُمْ أَنَّكُمْ تُكَذِّبُونَ  ( . . ص 162 ) 19 - و از على عليه السّلام در تفسير اين آيه فرمود : يعنى « شكر شما اينست كه تكذيب ميكنيد » و ميگوئيد باران ما به نوء چنانيست .\r\n20 - و از أبى عبد الرحمن سلمى گفت : على عليه السّلام در نماز بامداد سوره واقعه را خواند و گفت : و تجعلون شكركم أنكم تكذبون و چون تمام كرد فرمود : من ميدانم يكى خواهد گفت : چرا چنين خواند ؟ من شنيدم رسول خدا صلى اللَّه عليه و إله آن را چنين ميخواند ، وقتى بارانشان مىآمد ميگفتند : باران ما از نوء چنانيست ، و خدا فرو فرستاد « شما شكر خود را در برابر باران اين ميسازيد كه بدان تكذيب مينمايند » ( . . . ج 6 ص 163 ) 21 - و از قتاده در  وَ تَجْعَلُونَ رِزْقَكُمْ أَنَّكُمْ تُكَذِّبُونَ  كه حسن ميگفت :\r\nچه بد پيش گرفتند آن مردم براى خود ، بهره نبردند از قرآن خدا جز تكذيب بدان گفت : براى ما حكايت شده كه مردم در عهد پيغمبر بقحطى افتادند و گفتند يا نبى اللَّه كاش براى ما باران ميخواستى ، فرمود : بسا كه مردمى باران يابند و گويند از نوء چنانيست ، و پيغمبر صلى اللَّه عليه و إله استسقاء كرد و باران آمد ، مردى گفت : از انواء چنان و چنان مانده بود ، و خدا فرو فرستاد  وَ تَجْعَلُونَ رِزْقَكُمْ أَنَّكُمْ تُكَذِّبُونَ  / ( . . .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nج 3 - ص 163 ) .\r\n22 - و از أبى سعيد خدرى كه پيغمبر صلى اللَّه عليه و إله فرمود : اگر خدا هفت سال باران را بر مردم ببندد و آنگه بفرستد جمعى ناسپاس گويند اين بنوء دبران بود ( . . . ) 23 - از زيد بن خالد جهنى گفت رسول خدا دنبال بارانى نماز بامداد را در حديبيه براى ما خواند ، و چون سلام داد رو بما كرد و فرمود : آيا نشنويد آنچه پروردگار شما در اين آيه گفته ؟ من هيچ نعمت ببنده‌هاى خود ندهم جز آنكه گروهيشان ناسپاسى كنند بر آن ، امّا كسى كه به من ايمان آرد و سپاسم گويد بر بارانم او است كه به من ايمان دارد و بكوكب كافر است ، و هر كه گويد : باران ما بنوء كذا و كذا است او است كه بستاره ايمان دارد و به من كافر است ( . . ج 6 ص 164 ) .\r\n24 - و از ابن عباس است كه پيغمبر صلى اللَّه عليه و إله روزى باصحابش فرمود : ميدانيد پروردگار شما چه فرمايد ؟ گفتند : خدا و رسولش داناترند ، فرمود : ميفرمايد :\r\nآنان كه ميگويند باران ما از ستاره چنين و چنين است ، كافر به خدا و مؤمن بستاره‌اند و آنان كه گويند : خدا بما باران داده به خدا مؤمنند و بدان ستاره كافر ( . . . .\r\nص 163 ) 25 - و از عبد اللَّه بن سخير كه سليمان بن عبد الملك او را خواست و گفت :\r\nكاش علم نجوم مىآموختى تا دانشت ميافزود ، گفتم : رسول خدا صلى اللَّه عليه و إله فرموده : بدترين ترس من بر امّتم ، تصديق بنجوم است ، و تكذيب به قدر ، و ستم بر امّت ( . . . .\r\nص 164 ) 26 - از جابر كه شنيدم از پيغمبر صلى اللَّه عليه و إله بر امّتم از سه چيز ميترسم ، باران جستن از انواء ، ستم پادشاه ، تكذيب به قدر .\r\n27 - و از معاويه ليثى گفت : رسول خدا صلى اللَّه عليه و إله فرمود : مردم بخشكسالى افتند پس خدا از رزق خود باران بدانها فرستد و مشرك شوند ، گفتند چگونه يا\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nرسول اللَّه ؟ فرمود : ميگويند از ستاره بما باران رسيد ( . . . ) 28 - و از أبى هريره كه رسول خدا صلى اللَّه عليه و إله فرمود : خدا بامداد يا شام نعمتى بمردم دهد و گروهى بدان كافر شوند ، ميگويند ، باران ما بنوء كذا و كذا بوده ( . . . . ) 29 - و از ابن عباس كه هيچ مردمى باران نديدند جز آنكه برخيشان كافر شدند ، ميگويند : باران ما بنوء كذا و كذا بوده و قرائت كرد ابن عباس « و تجعلون شكركم أنّكم تكذّبون » ( . . . )\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nباب دوازدهم آنچه مناسب نجوم و احكام نجوم است از كتاب دانيال عليه السّلام و جز آن\r\n\r\n[ روايات 
  ]\r\n\r\n[ كتاب دانيال 
  ]\r\n\r\n[ در روز اول ماه چه نشانه‌هايى است 
  ]\r\n1 - در قصص راوندى : بسندش از امام صادق عليه السّلام كه فرمود : در كتاب دانيال عليه السّلام است كه : چون يكم محرم شنبه باشد ، سرما سخت است و باد بسيار و يخ فراوان ، گندم بالا است ، و وباء و مرگ كودكان و تب در آن سال فزون عسل اندك و سماروغ بيش ، زرع بىآفت و برخى درختها و تاكها دچار آفت ، سال فراوانى است ، مرگ بر روم گيرد و عرب بر آنها بتازند ، و اسير و غنيمت فراوان بدست آرند و در همه جا بخواست خدا سلطان پيروز است .\r\nو چون يك شنبه باشد زمستان خوش باشد و باران فراوان ، برخى درختان و زرع دچار آفت ، دردهاى چندى باشد و مرگ و مير سختى تا عسل اندك ، و وباء و مرگ در هوا بسيار و در آخر سال تا اندازه گندم گران شود ، و در آخرش پيروزى با سلطانست .\r\nو چون دوشنبه باشد ، زمستان خوش است ، و تابستان پرگرم پر باران ، گاو و گوسفند بيش ، و عسل فراوان ، گندم و نرخها در كوهستان ارزان\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nو ميوه در آنجا بسيار ، مرگ زنانست و در پايان سال يك شورشى در نواحى مشرق بر پادشاه بشورد ، و ببرخى بلاد فارس غمى رخ دهد و زكام در سرزمين جبل بسيار باشد .\r\nو چون سه شنبه بود ، زمستان سخت شود ، برف و يخ در سرزمين جبل و ناحيه مشرق بسيار و گوسفند و عسل فراوان ، و برخى درختان و تاكها را آفت رسد ، و يك آفت آسمانى در ناحيه مغرب و شام درگيرد كه خلقى بميرد ، و يك شورشى نيرومند بر سلطان درآيد و پيروزى با سلطانست ، و پاره غلات در پارس آفت گيرد ، و پايان سال در آنجا نرخها بالا روند .\r\nو چون روز چهار شنبه باشد ، زمستان ميانه بود ، و باران در گرما خوب و سودمند و مبارك ، و ميوه‌ها و غلات در همه كوهپايه‌ها و همه ناحيه مشرق بسيار جز اينكه آخر سال مردن دامنگير رجال شود و مردم بابل و جبل را آفت رسد و نرخها ارزان گردد و مملكت عرب آرام باشد و غلبه پادشاه را بود .\r\nو چون روز پنجشنبه باشد زمستان ملايم است و گندم و ميوه‌ها و عسل در همهء نواحى مشرق فراوان ، و در آغاز و انجام سال تب بسيار در زمين بابل ، و روم بر مسلمين پيروز گردند ، سپس عرب بر آنها غلبه كنند در ناحيه مغرب ، در سرزمين سند جنگها شود و ظفر با ملوك عرب باشد .\r\nو چون روز جمعه باشد ، زمستان سرد نشود و باران و نهرها و آبها كم باشند ، و در 100 * 100 فرسخ ناحيه كوهستان غلّات كم باشند ، و مرگ در همهء مردم بيش گردد ، نرخها در ناحيه مغرب گران شوند ، و ببرخى درختان آفت رسد ، و روم بر پارس به سختى بتازند .\r\n\r\nگرفتن خورشيد در 12 ماه چه نشانه‌ايست\r\nدر محرم ، سال فراوانيست جز اينكه در پايانش درد و بيمارى بمردم رسد سلطان پيروز گردد ، و زمين لرزه‌اى شود كه دنبالش سلامتى است .\r\nدر صفر : هراس و گرسنگى در ناحيه مغرب ، و هم جنگ بسيار در آن\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nناحيه كه در ربيع به صلح انجامد و پيروزى سلطان را باشد .\r\nدر ربيع الاول : ميان مردم سازش باشد ، اختلاف كم شود ، پيروزى از آن سلطانست در مغرب ، كار و گوسفند كمياب شوند و در پايان سال فراوان شوند و در شترهاى بيابانى و با افتد در ربيع الآخر : اختلاف ميان مردم بيش گردد ، جمع بزرگى از آنها كشته شوند ، بر پادشاه شورش شود هراس و نبرد باشد ، مردم پر بميرند .\r\nدر جمادى الاولى : همه مردم در وسعت افتند ، و پادشاه بمردم نظر كند و باهل كشورش نيكى كند و جانبدارى نمايد .\r\nدر جمادى الآخرة : يكى از بزرگان مغرب بميرد ، در بلاد مصر جنگ سخت باشد ، و آخر سال در مغرب گرانى شود .\r\nدر رجب : زمين آباد گردد ، باران در كوهستان و ناحيه مشرق بسيار باشد ، ملخى در ناحيه فارس پديد آيد كه زيانى ندارد در شعبان : همه مردم از پادشاه بسلامت باشند و او در مغرب بدشمنانش پيروز گردد ، آخر سال در جبال وباء پديد گردد و دنبالش سلامت باشد .\r\nدر ماه رمضان : همه مردم فرمانبر بزرگ پارس شوند ، روم بر عرب سخت بتازند ، و بر روم بچرخد و اسير و غنيمت بدهند .\r\nدر شوال : در زمين هند و زنگبار جنگ سخت باشد ، و در مشرق گياه فراوان باشد .\r\nدر ذى قعده : باران بسيار و پياپى ، ويرانى در ناحيه پارس .\r\nدر ذيحجه : باد بسيار باشد ، اشجار كم شوند ، در زمين مغرب درنده پديد آيد و ويرانى ، گندم آنها كم شود و گران ، بر پادشاه شورش سختى رخ دهد ، گندم در پارس كم شود و در سال آينده ارزان شود .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nماه گرفتن در طول سال نشان چيست ؟\r\nدر محرم : بزرگى در مغرب بميرد ، ميوه در كوهپايه كم شود ، خارش در مردم پديد آيد ، در زمين بابل چشم درد بسيار شود ، مرگ آيد ، نرخها گران شوند ، شورشى بر سلطان رخ دهد و او پيروز گردد و آنان را بكشد .\r\nدر صفر : گرسنگى و بيمارى در كشور بابل تا مردمش مورد نگرانى شوند سپس باران فراوان گردد ، و حال مردم به شود ، و در كوهپايه ميوه فراوان باشد .\r\nدر ربيع الاول : در مغرب جنگ شود ، مردم دچار يرقان گردند ، در ناحيه ( ماه ) ميوه بيش باشد در سبزيجات جبال كرم افتد ، در ماه ويرانى بسيار شود .\r\nدر ربيع الآخر : باران در كوهستان فراوان شود ، فراوانى و آب بسيار باشد سال مباركى است و سلطان در مغرب پيروز گردد .\r\nدر جمادى الاولى : خون بسيار در عشائر ريخته شود ، بزرگ شام بلاء سختى گيرد ، و يك خارجى بر سلطان بشورد و پيروزى سلطان را باشد .\r\nدر جمادى الآخرة : باران و آب در نينوا كم شوند ، جزع شديد و گرانى در آن رخ دهند ، پادشاه بابل را در مغرب بلاى بزرگى رسد .\r\nدر رجب : در مغرب مرگ و گرسنگى باشد ، در زمين بابل باران بسيار ، درد بينى و چشم در شهرها بيش .\r\nدر شعبان : پادشاه كشته شود يا بميرد ، و پسرش بجايش نشيند ، نرخها گران شوند ، بيش مردم گرسنه مانند .\r\nدر ماه رمضان : در جبل سرماى سخت و برف و باران باشد و آب زياد شود\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nدر زمين فارس درنده‌ها بسيار شوند ، در زمين ماه كودك و زن بسيار ميرند .\r\nدر شوال : پادشاه بر دشمنانش چيره گردد ، ميان مردم شرّ و بلا باشد در ذى قعده : دژهاى سخت گشوده شوند ، و گنجها در برخى زمينها و كوهها پديدار گردند .\r\nدر ذيحجه : مرد بزرگى در مغرب بميرد ، يك هرزه بدعوى پادشاهى برخيزد .\r\nراوندى گفته : اگر اين حديث از دانيال درست باشد ، اينها پيشگوئى حوادث دنيا است ، پيغمبر صلى اللَّه عليه و إله فرمود : چون خدا خير مردمى را خواهد شب بارانشان دهد و روز خورشيد ، فرمود : چون خدا بر امتى خشم گيرد و عذاب بدانها نازل نكند نرخهاشان گران و عمرشان كوتاه گردد ، سود از تجارت نبرند ، ميوه‌هاشان خوب نشود ، و آب نهرهاشان نجوشد ، باران را بر آنها مسلّط كند ، فرمود : چون زكات دريغ شود حيوانات بميرند ، چون حكام ستم كنند باران نبارد ، چون عهد را بشكنند مشركان بر مسلمين پيروز گردند ، و مانند آنها بسيار است و خدا بحقيقت آن آگاه است .\r\nبيان : در قاموس ( ج 3 ص 324 ) گويد بلاد جبل ، شهرهائيست ميان آذربايجان و عراق عرب و خوزستان و فارس ، ماه قصبه شهر است ، ماهان دينور است و نهاوند .\r\nگويم : من در كتابى كهنه اخبارى طولانى در ملاحم و احكام يافتم و آن را نياوردم چون اعتمادى بسند آن نبود گرچه بعضى از امام صادق عليه السّلام روايت شده بود و بعضى از دانيال .\r\n\r\n[ كتاب الاختصاص 
  ]\r\n2 - در اختصاص است ، چون زهره و مريخ در يك برج باشند پادشاه روم بميرد يا در روم مصيبت و بلاهاى بزرگ رخ دهند ، و چون با زحل مقارن شود عموم مردم در سختى و تنگى افتند ، چون زهره مقارن مشترى گردد مردم را زندگانى خوش شود ، چون زهره قرين عطارد شود ، خونريزى و فتح بزرگى باشد\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nچون بهرام و زحل در يك برج شوند پادشاهى تازه در سرزمين آن برج با ديد آيد ، چون بهرام و مشترى قران كنند پادشاهى عظيم الشأن بميرد ، چون زحل و عطارد قران كنند ، در تجار و ادباء ترس و اندوه رخ دهند .\r\nچون زحل و مشترى در يك برج شوند دنيا و احوال مردم دگرگون گردند و شورشيان از هر سو بر پا خيزند بويژه از گيلان و ديلم و اكراد . و مردم را سخت بكشند ، و ترس و اندوه بيش گردد ، و اوباش شوكت يابند و طبع همه مردم برگردد و شرم و آدميت بروند ، و فساد بويژه در زمان فزودن شود ، و زنازاده‌ها زاده شوند و خونها ريخته شود و گرسنگى باشد ، چون مشترى و عطارد با هم شوند طاعون رخ دهد و ميان مردم دشمنى و كينه باشد .\r\nچون ماه بر زحل برآيد يك پادشاهى برود ، چون بهرام و عطارد در عقرب گرد آيند دليل كشته شدن پادشاه بابل باشد ، چون مشترى و زهره در عقرب با هم شوند نشانه هراس و بيمارى در سرزمين بابل است ، چون خورشيد و زحل در دم عقرب با هم شوند ، نشانه اختلاف روميان و قتل پادشاه آنها است ، چون مريخ و عطارد در دم عقرب با هم شوند ، ويرانى خاندان پادشاه بابل است .\r\nچون خورشيد و ماه در دم عقرب شوند و بهرام در سرطان اگر توانى راهى زير زمين بدست آرى و در آن درآئى بكن چون زهره و مشترى با هم شوند زنان از دشمنى شوهران خود بترسند ، چون كيوان به طرفه يا دبران فرود آيد طاعون در عراق رخ دهد و بيش مردم بميرند ، و چون در آخر طرفه فرود آيد در زمين عراق جنگ و آشوب شود ، و چون به نثره فرود آيد ، عمال عراق عوض شوند و بلا و سختى بينند ، چون كيوان به غفر فرود آيد در عراق جنگ و آشوب باشد چون به جبهه فرود آيد ، مرگ گاو و درنده‌ها و وحوش باشد .\r\nو چون كيوان و مشترى در اكليل و قلب و شوله فرود آيند ، در مشرق و مغرب طاعون سختى رخ دهد و مردم بسيارى بميرند ، و در سراسر زمين فساد و بلاها باشد ، و همه بلاها بر مردم ريزند ، و پادشاهان و علماء كشته شوند و اوباش\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nبلند شوند .\r\nو بدان كه با خورشيد ستاره‌هاى دنباله دارند خرد و درشت و چون يكى از آنها در يك برجى عيان گردد در سرزمين وابسته بدان برج شر و بلا و آشوب باشد و پادشاهان خلع شوند ، چون ستاره‌اى بينى سرخ ناشناس بر خلاف ستاره‌ها مانند عمودى جابجا مىشود در آسمان نشانه جنگ و بلا باشد و كشتن بزرگان و شر و اندوه و آشوب فراوان در مردم ( 160 - 162 - اختصاص ) .\r\nگويم : در اصل كتاب چنين است و از خط ابن الحسن بن شاذان رحمه اللَّه نسخه بردارى شده .\r\nبيان : چون شيخ مفيد - ره - در اختصاص اين احكام را ذكر كرده من آنها را آوردم و او بروايتى استناد نكرده و بعيد است كه از منجمان گرفته باشد .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nأبواب ازمنه ، انواع آن ، سعد و نحس آن احوال ديگر آن\r\n\r\nباب سيزدهم سالها ، ماهها ، انواع آنها ، چهار فصل ، احوال آنها\r\n\r\nآيات قرآن :\r\n1 - التوبه : ( 36 - 37 ) راستى شماره ماهها نزد خدا 12 ماه است در كتاب خدا روزى كه آسمانها و زمين را آفريد از آنها چهار تا حرامست ، اينست كيش پايدار ، ستم نكنيد بر خود در آنها - تا فرمايد - همانا نسىء فزودن بكفر است ، گمراه كنند بدان آنان كه كافرند ، حلالش شمارند يك سال و حرامش شمارند يك سال تا برابر كنند شماره آنچه را خدا حرام كرده پس حلال سازند آنچه را خدا حرام كرده ، خوش نما شده در برشان بدكاريهاشان و خدا رهنمائى نكند مردم كافر را .\r\n\r\nتفسير :\r\nرازى در ( ج 4 ص 633 ) تفسيرش گفته : سال عرب 12 ماه قمريست\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nو دليلش اين آيه است و نيز قول خدا « و او است كه خورشيد را تابان و ماه را روشن ساخت ، و منازلش را معين كرد تا بدانيد شماره سال و حساب را ، 5 - يونس » اندازه‌گيرى ماه را بمنازل سبب سالها شمرد ، و اين وابستگى سال است بگردش ماه و نيز قول خدا « ميپرسندت از ماه‌هاى نو بگو اوقات مردمند و حج ، 189 - البقره » و سال ديگر مردم يك دوره كامل خورشيد است ، سال قمرى به اندازه مشخصى كمتر از سال خورشيديست و از آنرو ماه‌هاى قمرى فصل بفصل ميگردند ، و حج يك بار در زمستانست و بار ديگر در تابستان ، و حج تابستان سخت بود و بازار تجارت آنها كاسته ميشد ، و از اين رو كبيسه مقرر در زيجها را پيش كشيدند ، و سال شمسى را منظور داشتند و موقع حج را در آن تثبيت كردند تا موافق مصالح آنها باشد ، و تجارتشان رونق يابد ، و اين معنى نسىء است يعنى تأخير حج از ماه ذيحجه .\r\nو اين گرچه با مصالح دنياشان هم آهنگ بود ولى سبب تغيير حكم خدا بود كه حج را در ماه قمرى مخصوص مقرر داشته ، و بسبب نسىء بماههاى ديگر مىافتاد بر خلاف حكم خدا ، و خلاصه براى دنيا حكم خدا را تغيير دادند و سزاشان مذمتى شد كه در اين آيه است .\r\nنيشابورى گفته : عرب را جنگ و غارت عادت بود و 3 ماه پى در پى تاب ترك آن را نداشت ، و چون در يكى از ماه‌هاى حرام جنگ و غارتى ميبرد ماه ديگرى را بجاى آن حرام مينمود ، واحدى و بيشتر علماء گفتند كه اين تأخير از محرم بصفر بود و در كنانه رخ داد ، زيرا پريشان بودند و نيازمند بغارت و جنادة بن عوف كنانى مطاع آنها در موسم حج بر شترى سوار ميشد و فرياد ميكشيد معبودان شما محرم را بشما حلال كردند آن را حلال شماريد و سال آينده جار ميزد محرم بر شما حرام شد آن را حرام شماريد .\r\nبيشتر برآنند كه از سال همان چهار ماه را حرام ميكردند تا شماره اربعة حرام را نگهدارند ، و ندانستند كه آنچه را خدا بر آنها حرام كرده از جنگ و\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nتعيين ماه حلال شمردند ، ابن عباس هم حفظ شماره چهار حرام را نقل كرده است .\r\nآيه را تفسير ديگريست و آن اينست كه :\r\nمقصود از نسىء كبيسه است و عرب براى اينكه ماه حج را هميشه در هواى معتدل پائيزى نگهدارند تا تجارتشان رونق داشته باشد 19 سال قمرى را بهفت ماه فزونى ميدادند تا با سال شمسى موافق شود يك ماه بسال دوم ميافزودند و يك ماه بسال پنجم يك ماه بسال هفتم ، يك ماه بسال دهم ، و باز به 13 ، 16 ، 18 ، اين ماه افزوده كبيسه بود و همان را نسىء ميخواندند ، اين كبيسه را از يهود و نصارى ياد گرفته بودند كه براى عيدهاى خود معمول ميداشتند .\r\nاين تفسير مطابق است با آنچه در خطبه حجة الوداع از پيغمبر صلى اللَّه عليه و إله روايت شده كه فرمود « هلا ، راستى زمان چرخيد بدان روزى كه خدا آسمانها و زمين را آفريد ، سال 12 ماه است و چهار از آن ماه حرام است 3 دنبال هم ، ذو القعده ، ذو الحجة و محرم ، و رجب مضر ميان جمادى و شعبان » و مقصود اينست كه ماه بنظم خود بر گرديده ، و حج در همان ذيحجه است و پيغمبر نسىء زمان جاهليت را ملغى كرد و حجة الوداع در همان ذيحجه انجام شد ، و حج ابى بكر در سال پيش در ذى القعده بود كه آن را ذيحجه ناميده بودند .\r\nسرزنش آنها از اين بود كه چون برخى سالها را 13 ماه ميگرفتند مخالف حكم خدا بود كه سال 12 ماه است ، نه بيش و نه كم كه بدان اشاره شد و گفته « اينست دين استوار » با اينكه بنا بر كبيسه تغيير ماه‌هاى حرام هم لازم آيد بر آنها ( پايان ) .\r\nطبرسى در ( ج 5 ص 27 - 28 ) تفسير خود گويد : « راستى شماره ماهها نزد خدا » يعنى ماه‌هاى سال در حكم خدا و تقدير او « 12 ماه است » و خدا بنده‌هايش را واداشت سال را 12 ماه گيرند تا با شماره ماه‌هاى نو و منازل ماه برابر باشد ، نه با آنچه اهل كتاب به حساب گيرند ، ماه را شهر گفته‌اند چون ميان مردم براى معامله\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nو بدهكارى و حج و روزه و مصالح ديگر شهرت دارد ، كتاب اللَّه : يعنى لوح محفوظ و كتب الهى و گفته‌اند مقصود قرآنست ، و گفته‌اند حكم و قضاى او است از أبى مسلم .\r\nفرمود : « روزى كه خدا آسمانها و زمين را آفريد و از آن روز نظم ماه و سال بوجود آمد « چهار تا حرام است » 3 دنبال هم ، ذو القعده ، ذو الحجه و محرم ، يكى تك و آن رجب است ، و مقصود از حرام بودن اينست كه ارتكاب محرمات در آنها از ماه‌هاى ديگر ممنوعتر است ، عرب آنها را محترم ميشمرد تا آنجا كه اگر قاتل پدر خود را در آنها ميديدند باحترام ماه به او تعرضى نميكردند ، و خدا هم احترام آنها را تأييد كرد چه بسا ترك ظلم در آنها سبب دفع كلى ظلم شود ، چون در اين مدت آتش كينه خاموش مىشود .\r\nماه‌هاى سال 1 - محرم ، چون جنگ در آن حرام بود . 2 - صفر ، چون در آن مكّه از حاجيان خالى ميشد و گفته‌اند چون در آن وبائى رخ داد و چهره‌ها زرد شد ، ابو عبيده گفته براى آنكه مشكهاى دوغ آنها تهى شده در آن 3 و 4 ماه ربيع ، چون زمين در آنها گياه آورده ، و يا چون مردم در آن اقامت كرده‌اند ، 5 و 6 : جمادى ، چون آب در آنها يخ بسته ، 7 : رجب چون آن را محترم ميداشتند و يا اينكه در آن جنگ را وامينهادند ، چون أرجب مرد دست و پا بريده است .\r\nو از پيغمبر صلى اللَّه عليه و إله روايت است كه در بهشت نهريست بنام رجب آبش از برف سفيدتر و از عسل شيرين‌تر و هر كه يك روز از رجب روزه دارد از آن بياشامد 8 : شعبان ، براى آنكه قبائل در آن دسته دسته شدند ، از أبى عمرو است .\r\nو زياد بن ميمون از پيغمبر صلى اللَّه عليه و إله روايت كرده كه براى آن شعبانش گفتند كه خير بسيارى براى ماه رمضان دارد 9 - ماه رمضان ، براى آنكه گناهان را بريزد يا آنكه گرما در آن سخت بوده ، و يا آنكه رمضان نام خدا است ، 10 - شوال ، چون قبائل در آن جابجا شدند ، يا آنكه ماده شتران در آن دم برافراشتند ، 11 :\r\nذو القعده ، چون دست از جنگ برميداشتند ، 12 - ذو الحجه ، چون در آن حج ميگذاشتند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n« اينست دستور استوار » نه نسىء عرب ، يا اينكه حساب درست ، يا مقصود اينست كه دينى است كه بدان خدا پرستش شود ، « در آنها به خود ستم نكنيد » يعنى در همه ماهها از ابن عباس است يا در خصوص ماه‌هاى حرام به ترك اوامر و ارتكاب مناهى و اگر مقصود همه ماهها باشد نهى از ظلم است در همه عمر ، و اگر خصوص ماه‌هاى حرام باشد فائده تخصيص اينست كه ثواب طاعت در آنها بيشتر است و كيفر گناه بزرگتر ، اينست حكم خدا در هر زمان شريف و در هر جاى مقدس ( پايان ) .\r\nميگويم : بسا مقصود اينست كه بهتك احترام آنها به خود ستم نكنيد ، طبرسى رحمة اللَّه عليه در ( ج 5 ص 29 ) تفسيرش گفته از قول مجاهد : مشركين دو سال در هر ماهى حج ميكردند ، در ذيحجه دو سال ، در محرم دو سال ، در صفر دو سال ، و به همين ترتيب تا آنكه حج پيش از حجة الوداع در ذى قعده واقع ميشد و پيغمبر صلى اللَّه عليه و إله سال آينده كه حجة الوداع بود در ذيحجه حج نمود ، و از اين رو در خطبه‌اش فرمود :\r\nروزگار چرخيد تا بآغازش آفرينش آسمانها و زمين رسيد ( الخبر ) يعنى ماه‌هاى حرام بجاى خود آمدند ، و حج به ذى الحجه افتاد ، و نسىء باطل شد .\r\n«  يُضَلُّ بِهِ الَّذِينَ كَفَرُوا  » بيضاوى در ( ج 1 ص 500 ) تفسيرش گفته : يعنى بيشتر گمراه ميكنند ، و بقرائت حمزه و كسائى و حفص يعنى بيشتر گمراه ميشوند « يك سال حلالش كنند » يعنى شهر حرام را پس اندازند و ماه ديگرى بجاى آن حرام سازند ، « و يك سال آن را حرام دانند » بجاى خودش تا « چهار ماه حرام را برابر كنند » ( پايان )\r\n\r\n[ توضيح 
  ]\r\nگويم : چون فهميدن اخبار مذكوره و جز آن موقوف بر فهم ماهها و سالها و مصطلحات آنها است اندكى از آن را پيش داريم و گوئيم : چون اندازه‌گيرى حوادث نياز بتركيب روزها داشته ، و چشمگيرترين اجرام آسمانى خورشيد است و سپس ماه ، و دوره هر كدام چند روز است براى اندازه‌گيرى معين شدند طبعا ، مهتاب پايه براى ماه است و خورشيد براى سال ، در مهتاب تنها دوره‌اش منظور نيست بلكه اختلاف اشكال روشن آن نيز منظور است كه ماه از آن گرفته شده .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nاين اشكال مختلفه به نسبت او است با خورشيد ، و يك دوره كامل مهتاب باعتبار فزونى حركت آنست بر خورشيد در يك چرخش ، و دانستن آن نشدنيست زيرا چون هر دو بهم رسند و ماه بگردد تا باز به محل اجتماع سابق رسد خورشيد يك قوس جلو رفته و چون ماه آن را دور زند باز يك قوس جلوتر رفته ، بعلاوه دو حركت خورشيد و ماه محركى دارند كه با هم اختلاف دارند و مضبوط نيستند ، و كسانى كه به ظاهر ماه قمرى را در نظر گيرند بر سه دسته‌اند .\r\n( ) 1 - هنگام اجتماع هر دو را آغاز ماه گيرند مانند يهود و ترك .\r\n( ) 2 - شب ديد ماه نو را آغاز ماه گيرند تا ماه نو ديگر مانند مسلمانان .\r\n( ) 3 - وضع ديگرى را منظور دارند مانند شب چهارده كه بدر كامل است يا جز آن بر حسب قرارداد خود تا بازگشت آن و رؤيت ماه نو بهتر است زيرا وضع روشن‌تريست ميان ماه و خورشيد و بهتر درك مىشود و ماه در آن پديده تازه‌ايست و زاده از تاريكى است ولى چون ديد ماه نو باعتبار آفاق و قوت ديده‌ها اختلاف دارد تنها راجع به احكام شرعى متعلق به آن معتبر است ، ولى اهل حساب آن را فضل حركت ماه بر حركت خورشيد دانسته‌اند و 2 / 1 29 و يك دقيقه و پنجاه ثانيه گرفته‌اند در صورتى كه يك شبانه روز 60 دقيقه حساب شود و هر دقيقه 60 ثانيه ، و اين ماه قمرى نجومى است باعتبار سير ميانه هر دو .\r\nو چون ضرب شود در 12 كه شماره ماه‌هاى سال است مىشود 354 روز و 5 / 1 و 6 / 1 روز كه ده روز و بيست ساعت و نيم تقريباً كمتر از سال خورشيديست و يك ماه را 30 روز و ديگرى را 29 روز گيرند چون كسر زائد بر 2 / 1 تمام شمارند ، و محرم كه نخست ماه سال قمريست 30 روز است و صفر 29 روز زيرا ما زاد آن جزء محرم شده ، و باقيمانده كه 3 دقيقه و 40 ثانيه است منظور نشده و ربيع الاول 30 روز مىشود و دومى 29 روز و به همين ترتيب تا آخر سال كه ذيحجه 29 روز و 22 دقيقه مىشود .\r\nو چون سال دوم به همين حساب گرفته شود ذيحجه 44 دقيقه بيش دارد و چون\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nبالاى نصف است آن را سى روز حساب كنند ، و از سال سوم 6 دقيقه ميماند و با اضافه همان سال 28 دقيقه مىشود كه از 2 / 1 كمتر است ولى با اضافه سال پنجم مىشود 50 دقيقه و باز ذو الحجه اين سال 30 روز مىشود ، و از كسر سال ششم 10 دقيقه ميگيرد و 12 دقيقه ميماند و با كسر هفتم 34 دقيقه مىشود ، و باز ذو الحجه آن 30 روز مىشود ، و به همين روش ذيحجه سال دهم باز 30 روز است و هم سال 13 ، و 16 و 18 و 21 ، 24 ، 26 ، 29 ، و اگر همان نصف را هم تمام حساب كنيم سال 15 ، بجاى 16 ذى حجه‌اش 30 روز است .\r\nو بهر تقدير سال 29 كه 30 روز باشد 22 دقيقه كم دارد كه از سال 30 جبران مىشود ، و در هر دوره 30 ساله شماره روزهاى ماه مرتب ميشوند و كسرى نميماند سپس دوره از سر گرفته مىشود .\r\nو سببش آنست كه كسر يك سال 22 دقيقه است چنانچه گذشت و آن 5 / 1 و 6 / 1 60 است و اين دو كسر از عدد 30 در مىآيند كه 5 / 1 برابر 6 است و 6 / 1 برابر 5 كه رويهم ميشوند 11 و اين روزها را كبيسه نامند ، و كبيسه به ترتيب بهز يجهج كادوط يا نهر يجوح كادوط است « 1 » بنا بر دو قول گذشته ، اينست مشهور در كبيسه و شارحان تذكرة دو روش كبيسه ديگر نقل كرده‌اند 1 - روش يهود و ترك كه سالهاى قمرى را بسالهاى شمسى برگردانند ، در هر سه سال باضافه يك ماه .\r\n2 - نسىء عرب جاهليت است كه ماهها را برؤيت ماه نو ميگرفتند و حجشان در 10 ذيحجه بود چنانچه ابراهيم عليه السّلام مقرر كرده بود و در فصول سال ميگرديد مانند زمان ما و خواستند موسم حج ثابت باشد و هنگام رسيدن ميوه‌جات و اعتدال هوا\r\n\r\n\r\n","description":"","footnote":"\r\n( 1 ) ب سال دوم ه سال پنجم ، ز هفتم ، يا سال دهم ، ج 13 و ه 15 ، ح 18 ، كا 21 ، و همچنين تا آخر و اختلاف دو كلمه در هاء دوم است كه بقولى كبيسه در 15 است و بقولى در 16 و ها بدل بواو مىشود ( پاورقى ص 361 ) .\r\n","page_name":" 291 ","page_number":291},
  {"content":"\r\n\r\nباشد يعنى اوائل پائيز ، تا مسافرت و انجام حج بر آنها آسان باشد ، و در موسم خطيب حمد و ستايش خدا ميكرد و ميگفت : من يك ماه به اين سال شما افزودم و هر 3 سال چنين كنم تا كار حج و سفر بر شما آسان گردد و با او موافقت ميكردند ، و محرم را كبيسه ميكرد و نامش را بصفر ميداد ، و نام صفر را بربيع الاول ميداد و همچنين تا آخر سال ، و حج آينده در دهم محرم واقع ميشد كه نزد آنها ذيحجه به حساب مىآمد ، زيرا چون صفر را محرم كرده بودند و آغاز 12 ماه سال محرم آينده ذيحجه ميشد و آخر سال ، و در يك سال دو محرم بود يكى آغاز سال و يكى كبيسه در آخر و آن سال 13 ماه ميشد .\r\nبنا بر اين 3 سال پياپى حج در محرم بود و سپس بصفر مىافتاد و سه سال در آن ميماند و به همين ترتيب در هر ماهى و در هر 36 سال دوازده ماه كبيسه داشتند ، و اين كبيسه مشهور زمان جاهليت است و گفته‌اند در هر 24 سال 12 ماه كبيسه داشتند و اين كبيسه مشهور جاهليت بوده گرچه نخست بمقصودشان نزديكتر است ، خلاصه چون دو يا سه سال ميگذشت ، خطيب آن را اعلام ميكرد و چون نسىء را در همه ماهها بنوبت ميفزودند ، در سالى دو محرم داشتند و در سال ديگر دو صفر و چون در سالى ماه حرام مكرر ميشد ، خطيب آن را اعلام ميكرد ، و يكى از آن دو را بصلاح ديدشان حرام مينمود .\r\nو چون در زمان پيغمبر سال دهم هجرت نوبت بذيحجه رسيد ، پيغمبر حج را در آن انجام داد و فرمود : « هلا زمانه بروزگارى گرديد كه خدا آسمانها و زمين را آفريد » يعنى حج و نام ماهها به وضع نخست برگشت سپس فرموده خدا را خواند « راستى شماره ماهها نزد خدا 12 ماه است تا آخر آيه » ( پايان ) سال شمسى برگشت خورشيد است در گردش ساليانه خود بنقطه آغاز آن در مدت 4 / 1 365 جز كسرى چنانچه در تذكره گفته است و آن كسر بعقيده بطلميوس 300 / 1 روز است و بحسب ماه‌هاى قمرى 12 ماه و 11 روز جز هفت دقيقه و 12 ثانيه است ، و اين 12 ماه قمرى وسطى را سال قمرى اصطلاحى گويند .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nو سال شمسى چند روش دارد 1 - روش منجمان قديم كه سال را از رسيدن خورشيد به نقطه اعتدال ربيعى دانند تا به همان روز ، و ماه‌هاى شمسى را از همان نقطه آغاز كنند از بروج 12 و اگر آغاز ماه سال اول برج باشد چون اول حمل ماه‌هاى ديگر از اول برجهاى ديگر آغاز شوند و اگر دهم برج باشد آغاز ماه‌هاى ديگر از دهم برجها است .\r\n2 - روش فرس قديم است كه نه كسر دارند و نه كبيسه ، سالشان 365 روز است ، هر ماهى 30 روز ، و پنج روز را به آخر سال فزايند و آن را ( خمسه مسترقه ) گويند و ماههاشان بدين نام است فروردين ماه ، ارديبهشت ماه ، خرداد ماه ، تير ماه ، مرداد ماه ، شهريور ماه ، مهر ماه ، آبان ماه ، آذر ماه ، ديماه ، بهمن ماه ، اسفندارمذماه .\r\nدر زمان قديم در 130 سال 4 / 1 زائد را كبيسه ميكردند و يك ماه بسال 121 ميافزودند و آن سال 13 ماه ميشد ، و تفصيلى در دوره كبيسه و جز آن دارند كه ما از بيانش صرف نظر كرديم ، آغاز اين تاريخ از زمان جمشيد يا كيومرث است ، و تا زمان يزدجرد بر جا بود و چون سلطنت آنها سقوط كرد ، كبيسه را ترك كردند برخى منجمان پنج روز زائد را به آخر آبان ميافزودند و برخى به آخر اسفند ، و در هر 4 - 5 سال يك روز از سال شمسى حقيقى جلو مىافتد .\r\n3 - تاريخ جلالى است كه هشت دانشمند بهمراهى خيام آن را وضع كردند كه نزول خورشيد در نصف النهار اول حمل آغاز سال باشد و نوروز سلطانيش ناميدند و سال خورشيدى حقيقى است و هر ماهش با حلول خورشيد در اول هر برجى است چنانچه منجمان كردند ، و چون هر ماه را 30 روز گيرند و 5 كسر را به آخر سال افزايند و كسر را در هر 4 - 5 سال كبيسه كنند هميشه نزول خورشيد در اول حمل آغاز سال باشد و ماههايش بنام فرس قديم است كه گذشت 4 - تاريخ رومى كه آغازش 12 سال پس از مرگ اسكندر رومى است و سالهايش شمسى نجومى است و ماههايش بدين نام و شمار است : 1 - تشرين اول 31 2 - تشرين آخر 30 - 3 - كانون اول : 31 - 4 كانون آخر 31 - 5 شباط 28 -\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n6 - آذر 31 - 7 نيسان 30 - 8 - ايار 31 - 9 حزيران 30 - 10 - تموز 31 - 11 - آب 31 - 12 ايلول 30 .\r\nبه كار زنان اين تاريخ 4 ماه را 30 روز گيرند كه : تشرين الآخر ، نيسان حزيران و ايلول است و 7 را كه جز شباط است 31 روز و شباط در سه سال بىدرهم 28 روز و سال چهارم كه كبيسه است 29 روز و سال نزد آنها 4 / 1 365 كامل است با اينكه اندكى از ربع كسر دارد چنانچه گفتيم ، و اين كسر در رصدها مورد اختلاف است در رصد تبانى 5 / 3 13 دقيقه است ، در رصد بطلميوس 5 / 4 4 دقيقه ، ولى فرس و روم موافق رصد ابرخس آن را 4 / 1 كامل گرفته‌اند و ماه‌هاى رومى بر پايه آن رصد است و بنا بر رصدهاى ديگر سال رومى هر 30 سال يك روز از سال شمسى حقيقى پس مىافتد و در ماهها ميگردد ، و در اين زمانه آغاز سالشان كه تشرين الاول است موافق 19 ميزانست و اول نيسان 23 حمل .\r\nو بدان كه بسيارى از امور شرعيه به همين ماه‌هاى رومى تعلق دارند از احوال و اعمال و آداب مانند باران و آدابش در نيسان ، و معلوم نيست منظور شارع فصول است يا شهور است و شايد يكم اقرب است ، و اعتبار شهور اين زمان مورد اشكال است و راه احتياط اينست كه در كارهاى با وسعت وقت مشترك ميان فصل و ماه را بگيرند ، و در آنچه وقتش تنگ است در هر دو وقت بجا آرند و روز شمارى روميها براى ماهها هيچ دليلى ندارد و صرف قرارداديست و با سير خورشيد در بروج هم موافق نيست كه در حمل و ثور 31 روز و در جوزاء 32 روز ، و در سرطان و اسد و سنبله 31 و در ميزان و عقرب 30 روز و در قوس و جدى 29 روز و در حوت 30 روز است .\r\nو مبدأ تاريخ يك حادثه ملى يا دولتى يا جهانيست مانند طوفان يا زلزله عمومى يا جنگ عمومى براى شماره سالها در آينده ، بمبدأ تاريخ روم و فرس اشاره نموديم ، ولى تاريخ مورد عمل در زمان ما تاريخ هجريست و سبب وضع آن كه گفته‌اند :\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n1 - چكى بپرداخت ماه شعبان بعمر دادند ، گفت كدام شعبان ؟ اينكه در آنيم يا آنكه بعد خواهد آمد ؟\r\n2 - ابو موسى به عمر نوشت از تو نامه‌ها بما ميرسد كه در عمل بدان سرگردانيم چكى از شما خوانديم بپرداخت شعبان و نميدانيم كدام شعبان ؟ آنكه گذشته يا آنكه مىآيد ؟\r\nعمر شوراى صحابه را تشكيل داد و ضبط اوقات را مطرح كرد ، هرمزان پادشاه اهواز كه بدست او مسلمان شده بود گفت : عجم حساب ماه روز دارند كه از آن خسروان بوده و بيان كرد كه چگونه آن را به كار مىبرند ، و آن را به كلمه « مورّخ » معرب كردند و مصدرش را تاريخ نهادند ، عمر گفت : يك تاريخ براى مردم بسازيد كه اوقات آنها را ضبط كنيم .\r\nيك يهودى مسلمان گفت : ما تاريخ اسكندرى داريم و صحابه آن را نپسنديدند و توافق كردند كه مبدأ تاريخشان هجرت پيغمبر صلى اللَّه عليه و إله باشد كه وسيله ظهور دولت اسلام شد ، و آن روز سه شنبه 8 ماه ربيع الاول بود ، و غره محرم آن سال بقول اهل حديث پنجشنبه بود ، و بر حسب رؤيت روز جمعه كه در زيجها بدان عمل كردند مگر در زيج معتبر كه از پنجشنبه حساب كرده ، و اين توافق در سال 17 هجرت بود و آغاز ماه اين سال هجرى برؤيت است و گاهى 30 روز تمام است كه تا چهار دنبال هم ممكن است و گاهى 29 روز است كه بسا تا سه تا پى در هم مىآيند .\r\nو بدان كه در اختيار هجرت براى مبدأ تاريخ اسلام بر حوادث معروفه ديگر چون بعثت و ولادت پيغمبر صلى اللَّه عليه و إله وجوه سستى آورده‌اند ، چنانچه گويند سال بعثت معلوم نبوده و موقع ولادت هم مورد اختلاف است ، با اينكه اگر مقصود عدم اتفاق در روز آنها باشد از ماه معيّنى اين اختلاف در هجرت هم هست چنانچه در جاى آن بيان كرديم با اينكه دانستن روز و ماه در اين باره لازم نيست ، و اگر مقصود اختلاف در سال آنها است هرگز كه چنين نيست در زمان ما تا چه رسد بآغاز اسلام و همچنين\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nاست وجوه ديگرى كه گفته‌اند در اين باره .\r\nولى من خبرى يافتم كه مرجح هجرتست و كمتر هوشمندى بدان متوجه شده و آن در خبر صحيفه شريفه سجاديه است از امام صادق عليه السّلام بسندش از جدش على عليه السّلام كه رسول خدا صلى اللَّه عليه و إله را بر سر منبر چرتى گرفت و در خواب ديد مردانى چون بوزينه بر منبرش ميجهند ، و مردم را به عقب برميگردانند ، و درست نشست و اندوه در رخسارش نمايان بود ، و جبرئيل اين آيه را برايش آورد « و ما نساختيم خوابى كه به تو نموديم جز فتنه و آزمايش براى مردم ، و درخت ملعون در قرآن تا آخر آيه ، 60 - الاسراء » و مقصود بنى اميه‌اند .\r\nفرمود : اى جبرئيل در دوران منند ؟ گفت : نه ، ولى گردونه اسلام از هجرت تو تا ده سال ميچرخد ، سپس تا 35 از هجرتت ميچرخد ، و باز تا پنج سال ميماند ( الخبر ) و اين دلالت دارد كه مبدأ بودن هجرت براى تاريخ اسلام از جبرئيل عليه السّلام گرفته شده و مستندش وحى الهى است و منسوب بخبر نبويست ، و مؤيد آنست كه على عليه السّلام هنگام تحير آنان بدان اشارت فرمود .\r\nو سبب واقعى آن بسا اين باشد كه گفته‌اند كه هجرت آغاز غلبه اسلام و مسلمين ، و سرگشاى شرائع دين و خلاص مسلمين از اسارت مشركين است ، و جريانات ديگر از تأسيس قواعد دين مبين .\r\nو بايد در اينجا به چند فائده اشاره كنيم .\r\n1 - در چند خبر است كه سال 360 روز است مانند اخبار وارده در شماره طواف مستحب و جز اينكه شش روز آفرينش جهان از شماره سال كم شده و اخبار ديگر ، و اين شماره نه با سال شمسى موافق است و نه قمرى ، و ممكن است توجيهش به چند وجه .\r\nالف : مقصود از آن سال الهى است چنانچه در باب اول شرحش گذشت .\r\nب : مقصود سال يكم جهانست بانضمام شش روز دوره آفرينش بسال قمرى .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nج : اصطلاحى باشد از منجمان و مردم قديم : أبو ريحان بيرونى در تاريخش گفته : شنيدم ، پادشاهان پيشدادى فرس كه همه دنيا را سراسر مالك بودند سال را 306 روز ميدانستند و هر ماهى 30 روز بىكم و بيش و در هر شش سال يك ماه كبيسه بسال ميافزودند ، و در 120 سال دو ماه كبيسه يكى براى 5 روز زائد و ديگرى براى 4 / 1 روز كسر و آن سال را بزرگ ميداشتند و مبارك ميناميدند ، و در آن مشغول عبادت و كارهاى خوب ميشدند .\r\nسپس پس از نسىء عرب و كبيسه أهل كتاب و ديگران گفته : أبو محمّد تائب آملى در كتاب غرّه از يعقوب بن طارق آورده كه هند چهار نوع مدّت به كار دارند .\r\nيكم برگشت خورشيد از نقطه‌اى از فلك البروج به همان نقطه كه اين سال شمسى است .\r\nدوم 360 بار طلوع خورشيد روزانه كه آن را سال وسطى خوانند چون بيش از سال قمرى و كمتر از سال شمسى است .\r\nسوم برگشت ماه از شرطين كه بر سر حملند تا بهمانجا 12 بار كه آن سال قمرى معمولى است .\r\n2 - رازى در ( ج 5 ص 706 ) تفسيرش گفته : در تفسير « و ماندند در غارشان سيصد سال و فزودند نه سال » كه چرا نفرموده سيصد و نه سال و فائده تعبير به « فزودند نه سال » چيست ؟ گوئيم برخى گفته‌اند : مقصود سيصد سال شمسى است و 309 قمرى و اين مشكل است زيرا حساب اين دو درست در نميآيد و طبرسى - ره - در ( ج 6 ص 463 ) تفسيرش گفته و هم ديگران كه : يك يهودى از علىّ عليه السّلام مدّت ماندن آنها را پرسيد ، و آن حضرت از قرآن به او خبر داد و او گفت در كتاب ما 300 سال است فرمود : آن بسالهاى شمسى است و اين بسال قمرى .\r\nو اشكالى را كه در تفسير رازيست به دو وجه ميتوان تقرير كرد .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n1 - خارج قسمت 309 قمرى بر 300 سال شمسى برابر 3 / 1 364 و بيست ساعت و 50 دقيقه و 38 ثانيه و 24 ثانيه است و به اندازه يك سال شمسى رصدى نيست .\r\nتفاوت 300 سال شمسى بيش از 9 سال قمريست با هر رصدى حساب شود كه كمترش بنا بر رصد تبانى كه 10 روز و 20 ساعت و 40 دقيقه و 24 ثانيه است مىشود 74 روز و 4 ساعت و 48 دقيقه ، و بنا بر صد ابر خس كه در آن زمان معمول‌تر بوده از 77 روز هم بيش است .\r\nو جواب اينست كه كسرهاى اندك در برابر عدد صحيح مورد توجه نيست و 70 و چند روز در برابر سال ملحوظ نميشود و رسم حساب نجومى همچنين است و تعبيرات قرآن و حديث بر پايه آنست چنانچه در شرح حديث صباح بن سيابه خواهيم گفت .\r\nمىگويم : در مجلّد نهم در باب علم امير المؤمنين عليه السّلام سخنى در اين باره گذشت .\r\n3 - در بسيارى از اخبار پايه امور شرعيه زمانيه بر اينست كه يك ماه قمرى 30 روز محسوب شود و يك ماه 29 روز و در كتاب صوم شرح آن بيايد ان شاء اللَّه تعالى و بر اين مبنا است آنچه روايت شده كه روز عيد قربان موافق روزه اول ماه رمضانست و روز عاشوراء موافق روز افطار اول شوال ، ولى اين تنها در سال كبيسه درست است زيرا چون يكم ماه رمضان مثلا شنبه است يكم شوال دوشنبه است زيرا شوال از ماه‌هاى 30 روز است و يكم ذى قعده مىشود سه شنبه و يكى ذيحجه پنجشنبه و عيد قربان شنبه كه موافق يكم ماه روزه است و چون ذيحجه در غير سال كبيسه ناقصه است ، جمعه يكم محرم است و روز يك شنبه عاشوراء است و موافق روز افطار يكم شوال نيست ولى در كبيسه درست است كه مىشود دوشنبه .\r\nو ممكن است اين حديث مبنى بر غالب سالها باشد يا در مواقع ابرى بودن هوا باشد كه جمعى از اصحابش بدان مورد عمل ساخته‌اند ، يا مقصود اينست كه\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nروزهء يوم شك مستحب است كه بيشتر پيش از رؤيت واقع مىشود و اينكه برخى گفته‌اند معناى خبر آخرى اينست كه براى عارف هميشه روزه داشتن عيد است و روزه نداشتن عزا و ماتم است مايه خنده است ، و تحقيق آن در جاى مناسبترى بيايد .\r\nأبو ريحان گفته : آغاز ماه را از ديدن ماه نو ميدانستند ، و شرع اسلام هم همان را پذيرفته كه خدا فرموده « ميپرسندت از ماه‌هاى نو بگو آنها اوقات مردمند و حج ، 189 - البقره » سپس يك گروه جاهلى پديد شدند كم روش يهود و نصارى در پيش گرفتند كه جدول و حسابى بر تشخيص ماه و وقت روزه خود داشتند ، و مسلمانان ناچار از ديدن ماه نو بودند و دچار شك و اختلاف ميگرديدند و پس از بررسى جاى ماه از هم تقليد ميكردند تا رجوع باهل هيئت نمودند و زيج و تقويم ساختند و از روى حساب آغاز ماه عربى را شناختند به گمان اينكه وسيله رؤيت ماه نو است و آن را به امام جعفر صادق عليه السّلام منسوب كردند و از اسرار نبوت شمردند .\r\nاين حسابها بر پايه حركات خورشيد و ماه وسطى است نه حركات معدّله آنها و روى اين نظر است كه يك سال قمرى 354 روز و 5 / 1 و 6 / 1 باشد و 6 ماه سال تمام باشند و 6 ماه كم و هر كمى بدنبال تمام باشد چنانچه در زيجها معمول است ، و چون خواستند يكم ماه روزه و يكم شوال را براى فطر استخراج كنند يك روز در اغلب احوال پيش افتادند و اينكه پيغمبر صلى اللَّه عليه و آله و سلم فرموده : « روزه داريد بديدن ماه و افطار كنيد بديدن آن » را معنا كردند كه يعنى در شبى كه روزش را روزه داشتيد ماه را ببينيد ، چنانچه گويند آماده پيشوازش باشيد ، و آمادگى بر پيشواز مقدم مىشود ، و گفتند ماه رمضان از 30 روز كم نميشود .\r\nو اما از نظر علم هيئت و انديشمندان ديد ماه نو در همه جا و همه حال يكسان نيست زيرا دچار اختلاف است از نظر اينكه تند باشد يا كند ، نزديك به زمين باشد يا دور ، در شمال منطقة البروج باشد يا در جنوب ، بعلاوه قطعه‌هاى منطقة البروج\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nهم گاهى زودتر غروب كنند گاهى ديرتر و بعلاوه عرض بلاد و اختلاف هوا در صافى و تيره‌گى و در زمستان و تابستان در ديد ماه اثر دارد و هم تيز بينى و كند بينى و اختلافات ديگر در اول ماه رمضان و شوال مؤثر است .\r\nو ماه رمضان هم گاهى كم است و گاهى تمام ، و بسا يك ماه بخصوص در بلاد شمالى تمام باشد و در بلاد جنوبى كم باشد يا برعكس و بيك روش و يك حالت بخصوصى نيست چند بار پياپى يا مختلف و اگر عملشان بجدولهاى حساب و تقويم درست باشد و با رؤيت هلال موافق شود يا يك روز پيش از آن افتد چنانچه آن را قاعده خود ساختند بايد براى هر عرضى جدولى جدا بسازند و بعلاوه اختلاف بلاد در طول و نزديك و دور بودن آنها به مغرب تأثير بيشترى در اختلاف ديد ماه نو دارد ، و ممكن نيست هر ماه رمضانى تمام باشد و اول و آخرش در همه معموره زمين يكى باشد چنانچه در جدول حساب آنها استخراج شده .\r\nو امّا اينكه گفته‌اند معناى خبر وارد اينست كه روزه و افطار مقدم باشد بر رؤيت ماه نو باطل است ، زيرا حرف لام چنانچه بقول آنها براى آينده مىآيد ، براى گذشته هم آمده چنانچه گويند ، نوشته شد براى چنانى كه از ماه رفته بود و اينجا نوشتن پس از گذشت روزهاى كذائيست نه پيش از آن .\r\nو معناى خبر هم همين است كه اول ببين و پس روزه دار يا افطار كن بقرينه آنچه باز از پيغمبر صلى اللَّه عليه و إله روايت شده كه فرمود : ما مردمى هستيم امّى نه مينويسيم و نه حساب ميكنيم ، ماه رمضان چنين است ، چنين است ، چنين . و هر بار با ده انگشت خود اشاره كرد كه مىشود 30 روز تمام ، سپس باز گفت : چنين ، چنين چنين ، و دربار سوّم انگشت بزرگ را خواباند يعنى كه 29 روز و ناقص و اين تصريح است باينكه ماه رمضان يك بار تمام است و يك بار هم كم و باينكه روى ديد است نه تقويم و حساب چه كه فرمود : نه بنويسيم و نه حساب كنيم .\r\nو اگر گويند مقصود آن حضرت از اشاره دوم اينست كه يك ماه تمام است و\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nدنبالش كم است چنانچه در تقويم استخراج شود گوئيم اين خلاف عيانست و اشتباه كارى بر خرد و كلان ، بعلاوه دنباله خبر يكم كه فرمود « روزه داريد بديدش و افطار كنيد بديدش » گويا بمحال بودن دعوى آنها است .\r\nخصوص كه فرمود : « اگر ابر باشد شعبان را سى روز بگيريد و در روايت ديگر است كه اگر ابر يا غبار مانع ديد ماه شد سى روز را تمام كنيد » براى اينكه اگر از جدول يا حساب زيج معلوم شود كه روزه يا فطر پيش از ديد ماه است نيازى نباشد كه شعبان را 30 روز بگيرند و يا ماه رمضان را 30 روز بگيرند در صورتى كه ابر يا غبار همه آفاق را گرفته باشد ، و اگر ماه رمضان هميشه 30 روز باشد و روز يكمش معلوم شود ديگر ديد ماه شوّال لازم نباشد .\r\nبا اينكه در كتب شيعه زيديه روايت شده كه در دوران خلافت امير المؤمنين عليه السّلام مردم ماه رمضان را 28 روزه گرفتند و ماه شوّال ديده شد و فرمود يك روز را قضا بگيرند و اين براى آن بوده كه شعبان و ماه رمضان پى درهم كم بودند و رؤيت ماه رمضان ميسّر نشده و شعبان را 30 روز كامل گرفتند و در آخر ماه معلوم شده كه 29 روز بوده و از امام صادق عليه السّلام روايت شده كه به ماه رمضان ميرسد آنچه بماههاى ديگر رسد از بيش و كم ، و هم از او روايت است كه اگر يكم شعبان را دانستيد و آخرش ابر شد 30 روز بشماريد و روزه بداريد و از امام صادق عليه السّلام است كه پرسش شد از ماه‌هاى نو فرمود همانها ماههايند چون ماه نو را ديدى روزه دار ، و پس از آن چون او را ديدى افطار كن ، و اما روايت آن حضرت كه اگر هلال رجب را ديدى 59 روز شماره كن سپس روزه دار و آنچه از او روايت شده كه اگر ماه نو رمضان را ديدى 354 روز بشمار و ماه رمضان آينده را روزه دار زيرا خدا سال را 360 روز آفريد و شش روز دوران آفرينش آسمانها و زمين را از آن جدا كرد و در شمار سال نيست » اگر درست باشد خبريست از نظر وضع غالب در يك سرزمين نه اينكه در هر جا و هميشه باشد چنانچه ما گفتيم .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nو امّا علّتى كه در روايت براى كسر شش روز بيان شده زشت است و مايه دروغ بودن روايت و بطلان آن ، و من در ضمن اخبار خواندم كه محمّد بن سليمان حكمران كوفه از قبل منصور عبد الكريم بن أبى عوجاء دائى معن بن زائدهء مانوى را زندان كرده بود ، و در بغداد چند كس از او شفاعت كردند و اصرار نمودند تا منصور فرمان آزاديش را نوشت به محمّد ، و عبد الكريم انتظار رسيدن آن نامه را داشت .\r\nو عبد الكريم به أبى الجبّار كه دوستش بود گفت : اگر امير سه روز به من مهلت دهد 100 هزار درهم به او مىدهم و أبو الجبّار بحكمران گفت و او پاسخداد كه من فراموشش كرده بودم و تو او را به ياد من آوردى ، چون از نماز جمعه برگشتم به ياد منش آر ، و چون برگشت او را يادآور شد و او هم ويرا خواست و فرمان داد گردنش را بزنند .\r\nو چون يقين كرد كشته مىشود گفت : اگر مرا ميكشيد به خدا كه 4 هزار حديث ساختم و در ميان أحاديث شما انداختم حلال را حرام كردم و حرام را حلال در روزه شما را بافطار كشاندم و در فطر شما را به روزه واداشتم سپس گردنش را زدند و نامهء عفوش بعد از آن رسيد ، و چه سزاوار است كه سررشته اين جدول سازى ماهها و ريشه‌اش او باشد ( پايان ) و گفتار تمام اين موضوع در كتاب روزه است .\r\n( ) 4 - اينكه گفته‌اند مدت يك ماه قمرى 2 / 1 29 و 44 دقيقه است باعتبار اجتماع ماه است با خورشيد تا اجتماع ديگر هر دو كه يك دوره ماه است باضافه آنچه خورشيد در اين مدت جلو رفته و امّا مدّت يك دوره خود ماه 3 / 1 27 روز است و 2 روز و 4 ساعت و 44 دقيقه كمتر است ، و در اين مدار خودش منازلى دارد كه هر شبى در يكى از آنها است تا برگردد به نخست آنها و در حقيقت در هر سه دوره 82 منزل طى مىكند نظر بكسرى كه در ميانست ، ولى مردم مسامحه كردند و مردم هند هر دوره را 27 منزل گرفته‌اند و كسر را ساقط كردند و عرب آن را 28 منزل\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nدانسته‌اند و كسر را تمام حساب كردند و آن 28 منزل را با ستاره‌هاى نزديك بدان نشانه‌گذارى نموده‌اند كه نام آنها گذشت و در زبان فارسى آن را چنين نظم كرده‌اند به ترتيب .\r\n أسماء منازل قمر نزد عرب * شرطين و بطين است و ثريا دبران\r\nهقعه هنعه ، ذراع و نثره پس طرف * جبهه زبره صرفه و عواء پس از آن\r\nپس سماك و غفر و زبانا إكليل * قلب و شوله نعائم و بلده بدان\r\nسعد ذابح سعد بلع سعد سعود * باشد پس سعد اخبيه چارمشان\r\nاز فرع مقدم بمؤخّر چه رسيد * آنگه به رشاء شد كه باشد پايان \r\nو براى تفاوت اين دو دوره چون قمر در ماهى در منزل خاصى بدر باشد در ماه آينده در آن منزل هنوز بدر نشده و كمى دارد و در هر دوره آينده اين كمى بيش شود تا پس از 6 دوره در آن منزل ماه نو گردد و برعكس پس از شش دوره ديگر در همان جا باز بدر شود ، و خلاصه هر حالى در منزلى دارد پس از 6 دوره در همان منزل به وضع مقابل آن رسد و پس از 12 دوره به همان وضع برگردد و پيوسته چنين باشد .\r\nو پس از اين مقدمه گوئيم : دانستى آنچه مفسران در تفسير قول خدا « و ماه را برايش منزلها مقدر كرديم تا بازگشت بمانند شاخه خرماى قديم ، 39 - يس » گفته‌اند و حاصلش اينست كه ماه از نمود شبانه خود به صورت ماه نو تا پايان ديد او در بامدادها كه روشنى دارد همه منازل را طى مىكند و در پايان بمانند شاخه خرماى قديمى درمىآيد كه در گذشت زمان باريك و خم شده .\r\nطبرسى - ره - در جامع الجوامع گفته : معنايش اينست كه مقدر كرديم گردش او را در منازلى كه 28 باشند و هر شبى در يكى از آنها است نه پيش افتد از آن و نه پس ماند و اندازه درست است « تا برگردد بمانند شاخه خرماى خشكيده قديمى » كه آن شاخه‌ايست از دير زمانى تا خشكيده و كمان شده ، گفته‌اند : اين در مدّت شش ماه است و از انعراج است بمعنى انعطاف كه نازك مىشود و خم مىشود\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nو كوچك و از سه راه مانند ماه مىشود ( پايان ) زمخشرى پس از تفسير آيه مانند آنچه گذشت گفته .\r\nو گفته‌اند كمتر زمانى كه او را قديم خوانند يك سال است و اگر مردى بگويد يا وصيت كند : هر بنده قديم من آزاد است ، هر بنده كه يك سال يا پيش دارد آزاد مىشود ( پايان ) و على بن ابراهيم در ( 551 تفسير قمى ) و طبرسى در ( ج 8 ص 424 - 425 ) مجمع البيان ، رحمهما اللَّه و ديگران روايت كرده‌اند كه أبو سعيد مكارى نزد امام هشتم عليه السّلام آمد و پرسيد چه گوئى در باره مرديكه هنگام مرگش گفته : هر بنده قديم من آزاد است براى خدا ؟ امام فرمود : هر چه را از شش ماه در ملك دارد قديم است و آزاد . گفت : از كجا چنين شد ؟ فرمود : خدا فرمايد « ماه را منزلها مقدر داشتيم تا بازگشت بمانند شاخه خرماى قديم » خدا آن را قديم ناميد و چنين باز گردد در مدت شش ماه ( الخبر ) و در كافى ( ج 6 ص 195 ط دار الكتب ) چنين است فرمود : آرى ، خدا در كتابش ميفرمايد  حَتَّى عادَ كَالْعُرْجُونِ الْقَدِيمِ  هر بنده‌اى كه شش ماه بر او گذشته آزاد است ، از سياق آنچه از تفسير و حديث آورديم روشن شد كه آزادى بنده او ميان خاصّه و عامّه مورد اتفاق است و اين حكم از آيه نامبرده استنباط شده و خلاف در اينست كه قديم بچه مدتيست ؟ و عامّه آن را يك سال گمان برده‌اند و طبق آن حكم كرده‌اند و خاصه به پيروى امام خود آن را شش ماه دانسته‌اند و حق و موافق آيه شناخته‌اند و به همان اكتفاء كرده و نيازى بوجه استخراج آن ندارند ، زيرا ائمه را روشها است در استخراج احكام از قرآن مجيد كه ما را راهى بدان نيست .\r\nولى يكى از محققان در اينجا وجه دقيقى گفته و ما آن را در اينجا بياوريم و آن اينست كه « تا باز گردد مانند عرجون قديم » چند لفظ دارد .\r\nيكم : آنچه دليل گويا است بر پايان تصويرى كه خدا براى گردش ماه نموده چون « عاد » كه خود دليل است بر اينكه آغازى دارد و هم بر اينكه هر دو\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nيكجاى معين هستند و چون در پايان آن را ماه نو خوانده بايد در آغاز بدر باشد كه برابر آنست .\r\nدوم : بايد لفظ « قمر » به معناى بدر باشد چنانچه مفهوم روشن آنست خصوص با ملاحظهء اينكه در دو طرفش لفظ شمس آمده و اظهر من الشمس است كه اين ترتيب از شروع است تا برگشت به صورت ماه نو نه برعكس .\r\nسوم : مشبّه به را قديم وصف كرده و اين دليل است كه آن روشنترين وجه شباهت اعتبار شده كه آن را نام برده و وجوه ديگر پيرو آنند مانند اينكه چون بدر تابانست يا شير خشمناك كه تابنده‌گى و خشم وجه شباهتند نه اوصاف ديگر و خلاصه مقصود اينست كه ماه چون شاخه خرماى قديم است در منزل مخصوصى پس از آنكه در همان جا بدر كامل بوده و از اين جهت قديم است و اين بدنبال شش دوره منظم صورت پذير است كه شش ماه مىشود و گذشت شش ماه را قديم شمرده است و مطلوب همين است .\r\nاگر گويند شش دوره خود ماه از شش ماه كمتر است .\r\nگوئيم : در عرف أهل حساب زائد بر نصف را تمام بگيرند ، و نقصان در اينجا كمتر از نصف است و منظور همان شش ماه تمام مىشود و بسا مؤيد اين توجيه است خبر على بن ابراهيم كه قديم را وصف خود ماه آورده نه وصف عرجون و فرمود كه : « ناميد آن را » يعنى ماه را قديم « و بر ميگردد چنين » گويم : اين توجيه لطيفى است و نكات بلندى دارد ، ولى بسيار دور از فهم است ، و خدا حقائق كلام خود را داند و كسانى كه مخصوص مزيد فضل اويند .\r\n5 - بدان كه علماى شيعه اتفاق دارند بر اينكه ولادت پيغمبر صلى اللَّه عليه و إله ما در ماه ربيع الاوّل است در 17 چنانچه مشهور است يا 12 چنانچه كلينى - ره - گفته و مشهور ميان مخالفين است ، و كلينى و ديگران گفته‌اند آغاز حمل او در ايّام تشريق بوده ( 11 - 13 ذيحجه ) و لازم آيد كه دوران حمل آن حضرت 3 ماه باشد\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nيا يك سال و 3 ماه با اينكه شيعه متّفقند بر اينكه دوران حمل كمتر از شش ماه و بيش از يك سال نمىشود ، و كسى نگفته كه اين حمل غير عادى از خصائص آن حضرتست .\r\nو جواب اينست كه اين بر پايه نسىء بوده كه در آغاز باب در باره آن تحقيق كرديم و آن را سه معنا است كه ببرخى اشاره شد .\r\nيك : كبيسه در يك دوره 19 ساله كامل قمرى كه آن را با افزودن 7 ماه كامل قمرى با 19 سال كامل شمسى برابر مىكردند و ماه افزوده سال كبيسه را نسىء ميناميدند براى آنكه از جاى خود پس مىافتاد زيرا چون محرم ذيحجه ميشد صفر محرم ميگرديد و محرم از جاى خود پس مىافتاد و همچنين ماه‌هاى دنبال آن .\r\n2 - افزودن يك ماه در هر سه سال كه دوره آن مىشود 36 سال كامل قمرى با 12 ماه كبيسه قمرى 3 - فزودن يك ماه بهر دو سال قمرى كه دوره آن مىشود 24 سال با فزودن 12 ماه قمرى و اين روش مشهورتر است و موافق است با آنچه طبرسى و ديگران گفته‌اند ، و خلاصه در برخى سالها يك ماه ميافزودند و برخى را به حال خود وامينهادند و بعضى از سالهاشان 13 ماه ميشد و اين ماه افزوده هميشه در آخر سال بود كه حج پس از آن از ماهى به ماه ديگر مىافتاد و ماه به ماه جابجا ميشد ( و در ضمن حساب مفصلى از سنجش مواقع ولادت آن حضرت كه ميان 12 تا 17 ربيع الاوّل است با سال وفات آن حضرت كه از 28 صفر تا 12 ربيع الاوّل است نتيجه ميگيرد كه « 1 » حمل آن حضرت در ايام تشريق حجّى بوده كه در جمادى الاولى انجام شده و مدّت حمل آن حضرت ده ماه بوده بكم و بيش يك روز طبق قول كلينى كه ولادت را 12 دانسته يا چند روز طبق قول مشهور كه ولادت را در 17 دانسته‌اند و در مجلد ششم در باب ولادت آن حضرت كلامى در اين باره گذشت و در اينجا هم بمناسبت\r\n\r\n\r\n","description":"","footnote":"\r\n( 1 ) از ترجمه محاسبه دقيق صرف نظر شد براى اينكه جز اهل حساب و تقويم آن را نميفهمند و براى عموم سودمند نيست ( از مترجم )\r\n","page_name":" 306 ","page_number":306},
  {"content":"\r\n\r\nسخنى ميگوئيم .\r\nبدان كه خلافى ندارد كه روز ولادت شريفه در ربيع الاوّل عام الفيل 53 سال پيش از هجرت بوده و خلاف در روز آنست و باتفاق علماء اماميّه از 12 - 17 ربيع الاوّل است و از آن بيرون نيست ولى مشهور 17 است شيخ مفيد رحمة اللَّه عليه در مقنعه فرمود : روز جمعه 17 ربيع الاوّل سال عام الفيل در مكّه متولّد شد و روز 27 رجب كه چهل سال داشت فرمان رسالت خود را ابلاغ كرد ( پايان ) .\r\nو شيخ الطائفة و علماء و محدّثان ديگر هم همين را گفته‌اند جز ثقة الاسلام كلينى - ره - در كافى ( ج 1 ص 439 ) كه گفته‌اند متولّد شد پيغمبر صلى اللَّه عليه و إله در 12 ماه ربيع الاوّل عام الفيل در زوال روز جمعه و نيز روايت است كه در سپيده‌دم بيش از 40 سال از بعثت ، و آن موافق مشهور ميان عامّه در مكّه و مدينه است و بلاد ديگر مخالفان و اين قول كه ميان ما شيعه نادر است به چند وجه مورد تأييد است .\r\nاول : اينكه مسلّم است روز وفات آن حضرت دوشنبه بوده يا 28 صفر نزد شيعه و يا 12 ربيع الاوّل نزد مخالفان و كلينى ( ره ) در كافى ، و بهر حال غره ربيع الاوّل سال 11 هجرى كه سال وفات است روز پنجشنبه مىشود ، و با برهانى حسابى بايد غره ربيع الاوّل سال ولادتش روز دوشنبه يا سه شنبه باشد ، زيرا فاصله ميان اين دو غره 63 سال قمريست بىكم و بيش چون مدّت عمر آن حضرت مورد اتفاق است و 23 - 24 سال اين 63 كبيسه دارد و باقيمانده بىكبيسه است و با حساب طرح هفت هفت ثابت مىشود كه غره ماه ولادت روز دوشنبه بوده و با ولادت آن حضرت در 12 تطبيق مىكند كه در روز جمعه بوده باشد نه با 17 روز كه روز جمعه نميشود .\r\nدوم : با موافقت كلينى ( ج 1 ص 503 كافى ) و شيخ مفيد ( 325 - ارشاد ) وفات امام عسكرى و امامت صاحب الزمان عليه السّلام روز جمعه 8 ربيع الاوّل سال 260 هجرى بوده و غره ماه هم جمعه مىشود ، و فاصله غره اين ربيع و غره ربيع\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nالمولود 312 سال تمام است و با حساب طرح هفت باقيمانده 4 يا 5 روز است پس بايد غره ربيع المولود 4 يا 5 روز پيش از جمعه باشد كه روز دو شنبه يا يك شنبه مىشود و دومى مخالف اجماع است و اولى مطلوب ما را ثابت مىكند .\r\nسوم : غره محرّم سال هجرت نزد علماء هيئت و حساب روز پنجشنبه ضبط شده و رؤيت هلال روز جمعه بوده چنانچه در تحفه و زيج جديد است ، و همچنان غره رجب سال بعثت دوشنبه بوده ، چون شيخ در مصباح گفته : بعثت در روز شنبه است و ناچار چون شنبه 27 است دوشنبه غره ماه است و مخالفى هم در دست نيست و از اين دو تاريخ هم دو دليل ديگر براى اثبات مطلوب بدست مىآيد .\r\n4 - يكى از افاضل - ره - گفته : غره ربيع الاوّل كنونى ما كه سال 1088 هجريست بىترديد سه شنبه است و اكنون از غره ربيع مولد پيغمبر صلى اللَّه عليه و إله 1140 سال است و به حساب مقرّر نزد أهل خبره كه در هر 210 سال ايام هفته و ماه‌هاى عربى به وضع سابق برميگردند و از سر گرفته ميشوند و در 1050 سال پنج دوره بر ميگردد و باقى مانده 90 سال است كه 33 سالش كبيسه دارد و با طرح هفت هفت از آنها 5 ميمانده و از جز آنها 4 و اين بقايا روى هم 393 روز ميشوند و باز با طرح هفت هفت يكى ميماند ، و معلوم مىشود كه غره ربيع ولادت يك روز پيش از غره ربيع الاوّل سال ما است و چون اين سه شنبه است آن دوشنبه مىشود و مطلوب ما ثابت ميگردد .\r\nسپس - ره - گفته است اگر گويند شيخ در مصباح روايتى آورده كه روز ولادت را 17 بيان كرده گوئيم چون با اين دلائل حسابى مخالف است كه ترديد ندارند و بعلاوه با آنچه در خود مصباح آورده كه مبعث روز شنبه بوده معارض است زيرا نميشود ولادت 17 باشد و مبعث شنبه 27 رجب بايد اين بيان را از كلام امام ندانست بلكه راوى براى توضيح آن را افزوده بر حسب عقيده خودش و مانند آن در روايات ناياب نيست .\r\nو با اين روش حسابى ميتوان بسيارى از اختلافات تاريخى را حل كرد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n1 - امّت اتفاق دارند كه هجرت پيغمبر صلى اللَّه عليه و إله از مكّه بمدينه سال 14 بعثت است ولى در روز هفته و ماه و در چه ماهى بوده اختلاف است قول يكم دوشنبه 28 صفر ، دوم شب دوشنبه 27 صفر سوم : پنجشنبه غزه ربيع الاوّل چهارم سه شنبه هشتم آن ، پنجم دوشنبه بىذكر ماه ششم يكم ربيع الاوّل ، هفتم چهارم آن ، هشتم :\r\nدهم آن .\r\nولى چون ميدانيم غره محرم سال هجرت پنجشنبه و يا جمعه بوده و غره ربيع ولادت دوشنبه و با غره ربيع هجرت 53 سال فاصله دارد و هفته‌هاى اين مدت كسر ندارد بايد غره هر دو يك روز از هفته باشد اين نتائج بدست مىآيند كه :\r\nدو قول اول نادرستند براى آنكه 26 و 27 صفر نميتوانند دوشنبه باشند و همچنين قول سوم و چهارم زيرا يكم ربيع الاول نميشود پنجشنبه باشد و نه هشتم آن سه شنبه و احتمال سه شنبه و پنجشنبه منتفى است ميماند همان دوشنبه موافق قول پنجم كه از ابن عباس بلكه از رسول خدا صلى اللَّه عليه و إله روايت شده ، و چون دوشنبه ثابت شد دو قول آخر هم با آن منافى است و باطل‌اند و ميماند همان قول ششم كه از شيخ مفيد - ره - نقل شده و روشن مىشود كه هجرت پيغمبر صلى اللَّه عليه و إله روز دوشنبه يكم ربيع الاول بوده و الحمد للَّه .\r\n2 - در تاريخ رسيدن پيغمبر هم بمدينه اختلاف است قول اول يكم ربيع الاول دوم : دو روز از آن گذشته ، سوم 12 روز از آن گذشته ، و چون دو قول اول بر حسب عادت باطل است ميماند همان قول سوم كه شيخ مفيد - ره - در حدائق الرياض اختيار كرده ، و ابن جوزى در تلقيح خود از ابن سعد روايت كرده كه مورد اتفاق است و چون آن مشخص شد آنچه ابن جوزى و ديگران از ابن عباس نقل كردند و صاحب روضة الصفا آن را مورد اتفاق اخبار دانسته كه ورود پيغمبر صلى اللَّه عليه و إله بمدينه روز دوشنبه بوده است مردود است زيرا نميشود يكم و 12 يك ماه يك روز از هفته باشد پس روز او روز جمعه بوده است .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nو آنچه هم از عروه نقل شده كه آن حضرت سه شب در قبا ماند و روز جمعه قصد مدينه كرد باز درست نيست بلكه آنچه از زهرى نقل شده درست است كه آن حضرت در قبا به خانه عمرو بن عوف فرود آمد و ده و اندى شب در آنجا ماند .\r\nو هم موافق است با روايت كلينى در روضه ( 339 ) بسندش از امام چهارم عليه السّلام كه در ضمن حديث اسلام على عليه السّلام فرموده : تا اينكه پيغمبر صلى اللَّه عليه و إله بمدينه كوچيد و على عليه السّلام را براى انجام امورى كه جز او نميتوانست بجاى خود گذاشت ، و كوچ آن حضرت از مكه روز يكم ربيع الاول بود ، روز پنجشنبه سال 13 بعثت و 12 ماه ربيع الاول هنگام ظهر بقباء رسيد ، و ظهر و عصر را دو ركعت ميخواند ، و پيوسته در آنجا بانتظار آمدن على عليه السّلام پنج وقت نماز را دو ركعت دو ركعت ميخواند و در خانه عمرو بن عوف بود و ده روز و اندى نزد آنها ماند ، و ميگفتند : اگر نزد ما بمانى برايت منزلى و مسجدى بسازيم ، ميفرمود : نه ، چشم به راه على بن ابى طالبم ، و ان شاء اللَّه تعالى زود زود ميرسد ، و على عليه السّلام آمد و باز پيغمبر در خانه عمرو بن عوف بود و با او نزول كرد .\r\nو چون على عليه السّلام آمد پيغمبر بهمراه على از خانه عمرو بن عوف در قبا نقل مكان كرد به خانه بنى سالم بن عوف در هنگام برآمدن خورشيد روز جمعه ، و مسجدى براى آنها نقشه كشيد و قبله آن را نصب كرد ، و با آنها نماز جمعه را خواند دو ركعت و دو خطبه ، و همان روز بر شترى كه با آن آمده بود بمدينه كوچيد و على گام بگام با آن حضرت بود و از او جدا نميشد ( الحديث ) و در اين روايت دو اعتراض است :\r\n1 - اينكه فرمود : و آن روز پنجشنبه بود ، چون دانستى كه يكم ربيع الاول سال هجرت دوشنبه بوده است .\r\n2 - اينكه فرمود : در سال 13 بعثت بود با اينكه دانستى اتفاق دارند در سال 14 بعثت بوده است و ممكن است از اولى جواب داد كه كلمه ( ذلك ) اشاره\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nبه اول روز ماه يا اول روز خروج آن حضرت نيست چنانچه متبادر بذهن است بلكه اشاره بجانشين ساختن على است كه پيش از آنها ذكر شده و با كلمه ذلك كه اشاره بدور است مناسبتر است از نظر لفظ و هم از نظر معنا چون نقل شده كه پيغمبر صلى اللَّه عليه و إله پس از آنكه از شهر مكه بيرون آمده سه روز در غار ثور توقف داشته و على عليه السّلام محرمانه با او تماس داشته ، و ظاهر اينست كه استخلاف او در امور هنگام كوچ آن حضرت بوده از غار ثور فتدبر .\r\nو ممكن است جواب از دومى باينكه بعثت در رجب بوده ولى آغاز سال را محرم ميدانند و چون از رجب حساب شود سال 13 است و چون از محرم حساب شود سال 14 مىشود .\r\n3 - مسلمانان اتفاق دارند كه نص غدير 18 ذيحجه سال دهم هجرتست ولى در روز هفته‌اش اختلاف شده ، بروايت ابن مردويه و اخطب خوارزم از ابى سعيد خدرى روز پنجشنبه است و برخى شيعه روز جمعه دانند ، ولى حبيب السير گويد مورّخين اتفاق دارند كه روز عرفه حجة الوداع جمعه بوده و لازمش آنست كه 18 آن يك شنبه باشد چنانچه از روايت كتاب حجت كافى ( ج 1 ص 290 ) هم توهم شده چون امام پنجم عليه السّلام در آن پس از بيان نزول نماز و زكات و روزه و حج فرموده سپس ولايت نازل شد و همانا روز جمعه بود و در عرفه ، خدا نازل فرمود « امروز دين را براى شما كامل كردم » ( الحديث ) و براى آن توهم است كه نميشود مقصود از لفظ عرفه در اين حديث روز عرفه باشد ، چون با لفظ باء منافى است و نه موقف عرفه نه براى آنكه نام آن عرفات است و اطلاق عرفه بر آن نو درآمد است چنانچه در صحاح و قاموس گفته‌اند .\r\nزيرا در بسيارى از روايات كتاب حج كافى و فقيه عرفه بر آن اطلاق شده بلكه براى ظاهر روايات اهل بيت عليه السّلام كه اين آيه ميان مكه و مدينه در برگشت از حجة الوداع نازل شده طبق روايتى كه در مجمع البيان از ربيع بن انس روايت كرده\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nيا پيش از رسيدن آن حضرت بغدير خم چنانچه در روايت تفسير على بن ابراهيم است از امام پنجم عليه السّلام و يا بعد از آن چنانچه در روايت مجمع البيانست از امام پنجم و ششم عليه السّلام موافق روايت مخالفان از أبى سعيد خدرى و جمع ميان آنها بر دو وجه است .\r\n1 - حمل نزول اول بر مقدمه چينى و آگاهى براى آمادگى آن .\r\n2 - حمل نزول دوم بر تبليغ و اعلام آن بمردم ، و اگر لفظ ( عرفه ) در اينجا از كلام امام باشد ممكن است بضم عين باشد كه در قاموس گفته نام 13 جا است و بسا كه يكى از آنها نزديك غدير خم باشد .\r\nولى تحقيق اينست كه هيچ كدام از اين سه روز ( پنجشنبه و جمعه و يك شنبه ) موافق با تواريخ مضبوطه و معلومه نشوند چون نزديكتر تاريخ به آن زمان غره صفر سال 11 هجريست كه چنانچه روشن شد روز سه شنبه بوده و بايد غره محرمش يك شنبه باشد و غره ذيحجه پيش از آن جمعه يا شنبه يا يك شنبه است و 18 آن دوشنبه يا سه شنبه يا چهارشنبه است ، و دورترين تاريخ از آن غره ذيحجه سال 1087 است سال گذشته ما در اين زمان كه طبق حساب و رؤيت هر دو بىترديد روز پنجشنبه بوده و بطريقه محاسبه‌اى كه گذشت 18 ذيحجه سال 10 هجرى روز دوشنبه مىشود و اين دو تاريخ معلوم مخالف هر سه قول است و دليل آنكه روز دوشنبه بوده است .\r\nو مطابق است با آنچه ابن جوزى در تلقيح ضبط كرده كه قتل عثمان روز جمعه 18 ذيحجه سال 35 بوده زيرا فاصله اين دو 25 سال تمام است و با طرح 7 و 7 ميماند 4 و اگر اين روز جمعه بوده آن 4 روز بيشتر بوده و مىشود روز دوشنبه و موافق مىشود با آنچه طبرى در تاريخش آورده كه اول نماز جمعه كه پس از قتل عثمان على براى مردم خواند و خطبه برايشان خواند 25 ذيحجه بود .\r\nاگر گوئى : صدوق - ره - در فقيه ( 113 ) روايت كرده كه خورشيد در روزى برنيامده بهتر از روز جمعه ، و آن روزيست كه رسول خدا صلى اللَّه عليه و إله امير المؤمنين عليه السّلام را\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nدر غدير خم بخلاف واداشت ( الحديث ) .\r\nگوئيم : اولا روش او در اين كتاب نقل اخباريست بدين سياق گرچه مورد اعتماد او نباشد .\r\nثانياً : ممكن است كه « روزى بوده » تا آخرش عبارت راوى باشد نه امام يا عبارت خود او باشد چنانچه روش او در اين كتابست كه در بسيارى موارد سخن خود را در روايت درج مىكند بىنشانه و مؤيد آنست كه در تهذيب و كافى ( ج 3 ص 413 ) صدر اين روايت را از امام ششم عليه السّلام نقل كرده و اين دنباله را ندارد و در كافى ( ج 3 ص 415 ) از يكى از دو امام نقل كرده با دنباله ديگرى .\r\nثالثا : ممكن است منظور از نسب على عليه السّلام در روز جمعه نزول فرمان نصب باشد يا تقدير آن باشد در روز ميثاق يا آنكه اين معنا را امام بلفظ ديگرى بيان كرده و راوى بتوهم خودش بچنين تعبيرى درآورده ، و روايت أبى الجارود مطابق توجيه يكم است و مؤيد دوم است روايت كافى و تهذيب از أبى حمزه كه مردى به امام پنجم عليه السّلام گفت : چگونه جمعه ناميده شد ؟ فرمود : براى آنكه خدا عزّ و جلّ همه خلق خود را در آن جمع كرد تا پيمان بگيرد بر ولايت محمّد صلى اللَّه عليه و إله و وصى او در ميثاق و آن را جمعه ناميد كه خلقش را در آن جمع كرد ( الحديث ) تامل كن .\r\n4 - اتفاق دارند كه واقعه بزرگ كربلا روز دهم محرم سال 61 هجرى بوده ولى در كدام روز هفته ؟ مورد اختلاف است قولى است روز جمعه بوده و بعضى شنبه گفته‌اند و برخى دوشنبه ، و حساب تاريخ معلوم با هيچ كدام موافق نيست زيرا نزديكتر تاريخ بدان همان روز غدير سال 10 است كه دوشنبه بوده و بنا بر آن غره محرم سال 11 شنبه است يا يك شنبه و ميان اين دو محرم 50 سال تمام است و پس از طرح هفته‌ها يكى ميماند يا دو بفرض كبيسه و لازم آيد كه غره محرم سال 61 پس از ايام روز از شنبه يا يك شنبه باشد ، و موافق شنبه يا دوشنبه يا سه‌شنبه مىشود ، و 10 آن سه شنبه يا چهارشنبه يا پنج شنبه است .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nو دورترين تاريخ از روز عاشورا غره محرم سال ما است كه 1088 است و طبق حساب و رؤيت بىترديد روز جمعه بوده ، و ميان اين دو محرم 1027 سال است و با محاسبه گذشته غره محرم سال 61 يك شنبه يا دوشنبه مىشود و 10 آن سه‌شنبه يا چهارشنبه ، و تواريخ معلومه ديگر هم مؤيد آنست و اقوال نامبرده با آنها موافق نيستند ، اگر گوئى قول دوشنبه در كافى ضبط شده و روز شنبه در ارشاد مفيد و هر سه در مقنعه بر وجه ترديد و قدر مشترك ميان آنها مورد اتفاق دو شيخ بزرگوار است .\r\nگوئيم : اتفاق هر دو و بلكه نقل هر يك مقبول است تا خلاف آن معلوم نشود ولى پس از علم بخلاف بايد معذرت خواست و بدنبال تأويل رفت و خدا بحقائق امور داناتر است .\r\n5 - ابن ادريس - ره - در سرائرش پس از ذكر فضيلت ايام ذيحجه و اعمالش گفته : در 26 آن سال 23 از هجرت بعمر بن خطاب خنجر زدند ، و شايسته است كه آدمى در اين روزها روزه دارد كه فضل بسيار و ثواب شايان دارند و روز درگذشت عمر بر برخى اصحاب ما مشتبه شده و گمان كرده 9 ربيع الاول است ، و اين قول باجماع اهل تواريخ و سير خطاء است و شيخ ما مفيد در كتاب تواريخ آن را تحقيق كرده و بدان چه گفتيم معتقد شده ( پايان ) .\r\nو مؤلف كتاب انيس العابدين مانند كفعمى در ذكر اعمال ايام ربيع الاول گفته 9 بروايت مؤلف مسار الشيعه هر كه چيزى اتفاق كند آمرزش دارد ، و اطعام برادران و خوشبو كردن آنان در آن مستحب است و همچنان توسعه در نفقه و نو پوشيدن و شكرگزارى ، و عبادت و آن [ روز 
  ] بىاندوهى است ، و روايت شده كه روزه ندارد .\r\nو جمهور شيعه پندارند كه عمر در آن كشته شده و درست نيست ، و مضمون سرائر و كتاب تواريخ را نقل كرده و گفته : همانا عمر در دوشنبه 26 ذيحجه سال 23 هجرت كشته شد ، صاحب غره ، و صاحب معجم و هم طبقات و مؤلف كتاب\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nمسار الشيعه و ابن طاوس بدان تصريح كردند ، بلكه مورد اتفاق شيعه و سنّى است ( پايان ) .\r\nو اعتراض بر آن مىشود كه روز 26 ذيحجه سال 23 نميشود دوشنبه باشد زيرا ضابطه محاسبه گذشته دلالت دارد كه سه‌شنبه يا چهارشنبه است و اين گفته تناقض دارد .\r\nمن گويم : بيشتر اينها را برخى افاضل دقت شعار معاصر - ره - گفته ، دقتى كرده و خوب گفته ولى برخى مقدمات آن بر پايه گفتار برخى دانشمندانست كه از برخى مورّخان دست بدست گرفته شده و آن را اجماعى شمردند ، و هيچ اجماعى در ميان نيست و نميشود آن را قادح اخبار معتبره دانست ، و برخى مقدمات آن هم فرع نمود ارصاديست كه در كسور و كبائس با هم اختلاف دارند با اينكه حساب آنها روى حركت وسطى ماه است كه گاهى دو روز از رؤيت پيش و پس است زيرا گذشت كه بسا 4 ماه تمام دنبال هم است و يا 3 ماه كم بدنبال هم با اينكه ممكن است اول ماه بواسطه ابر يا مانع ديگر بيش از اينها پيش و پس افتد .\r\nو بسا آنچه در اخبار است روى ظاهر شرع باشد نه روى قوانين علم هيئت و با اين حال ممكن است مرجع برخى اقوال گردد و يا اخبار مختلفه ، و از اين رو ما سخن را با ذكر آن دراز كرديم و در باره هر كدام در باب خود باز سخن گوئيم ان شاء اللَّه تعالى و سخن در باره برخى هم گذشته ، و اللّه الموفق للحق و الصواب .\r\n\r\n[ روايات 
  ]\r\n1 - در مهج الدعوات بسندى گويد نزد امام ششم عليه السّلام نام حزيران را بردند فرمود : آن ماهى است كه موسى در آن بر بنى اسرائيل نفرين كرد و در يك شب و روز 300 هزار كس از آنها مردند .\r\n2 - در حديث ديگر است از آن كتاب و از آن امام كه خدا ماهها را آفريد و حزيران را و در آن مرگها را بهم نزديك كرد .\r\nبيان : نزديكى مرگها كنايه از مرگ بسيار است ، و در قاموس است كه « چون زمانه بهم نزديك گردد بسا كه خواب مؤمن دروغ نباشد » مقصود آخر الزمانست\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nو نزديك شدن قيامت چون هر چه كم باشد اطرافش كوتاه ميشوند ( ج 1 ص 115 قاموس ) .\r\n3 - در خصال ( 84 ) بسندش از امام پنجم عليه السّلام كه چون خدا ماهها را آفريد 360 روز بودند و شش روز دوران آفرينش آسمانها و زمين را از آنها كم كرد و از اين رو كوتاه شدند .\r\nدر علل ( ج 2 ص 244 ) بسندش از حماد مانند آن را آورده .\r\nعياشى از صباح مانندش آورده .\r\n4 - در فقيه : بسندش از پدر شعيب كه به امام ششم عليه السّلام گفتم : مردم روايت كنند كه رسول خدا صلى اللَّه عليه و إله ماه رمضان را 29 روز بيشتر روزه گرفته از 30 روز ، فرمود :\r\nدروغ گويند ، رسول خدا صلى اللَّه عليه و إله روزه نداشته جز ماه رمضان تمام ، فرائض كاستى ندارند ، خدا سال را 360 روز آفريده و آسمانها و زمين را در شش روز ، و آن را از 360 كم كرده ، و سال 354 روز شده ، و ماه رمضان 30 روز است كه خدا فرموده « تا كامل كنيد شماره را ، 185 - البقره » و كامل ماه تمام است ، شوال 29 روز است و ذو القعده 30 روز كه خدا فرموده است « وعده نهاديم با موسى سى شب ، 132 - الاعراف » ماه همچنين است ، پس همچنين ، يعنى يك ماه تمام است و يك ماه كم ، و ماه رمضان هرگز كم نباشد و ماه شعبان هرگز تمام نباشد ( 196 - فقيه ) .\r\nتوضيح : پيش دانستى كه سال قمرى طبق ارصاد 8 ساعت و 48 دقيقه بيش از 354 روز است ، و آنچه در خبر آمده است مبنى بر متعارف اهل حسابست كه كسر ناقص از نصف را سهل گيرند و به حساب نيارند و اگر 360 هم بىكسر باشد آن شش روز كه كم شده به همان اندازه كاستى دارند ، و شايد هم تمام باشند .\r\n5 - در تهذيب : كه پرسش شد امام ششم عليه السّلام از اهلّه تا فرمود : مقصود ماه‌هاى نو است ، چون ماه نو را ديدى روزه بدار ، و چون آن را ديدى افطار كن .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nو در همان بسندش از آن امام مانندش را آورده است .\r\nدر المقنعه هم از امام صادق عليه السّلام مانندش را آورده .\r\nبيان : مقصود از اهلّه همانست كه در قول خدا تعالى است « ميپرسندت از اهلّه » و امام آن را دليل آورده كه مدار احكام شرع رؤيت ماه است ، چنانچه شيخ - ره - در تهذيب گفته : معتبر در شناخت آغاز ماهها همان ديدن ماه نو است نه شماره كه برخى از مسلمانان اندك بدان معتقدند و دليل آن قول خدا تعالى عزّ و جلّ است « ميپرسند از ماه‌هاى نو بگو آنها اوقات مردم و حج ميباشند ، 189 - البقره » و خدا بيان كرده كه مناط وقت‌شناسى همان ديد ماه نو است ، و اگر شماره مناط بود ديد ماه نو در شناخت اوقات مناط نبود ، زيرا به شماره رجوع ميكردند نه جز آن و اين خلاف قرآنست .\r\nو ماه نو را هلال گفتند براى آنكه با ديد آن آواز بلند كنند و تكبير و تهليل گويند ، و آواز گريه نوزاد را هنگام زادن او استهلال گويند ، و ماهها را شهر گفتند چون با ديد ماه مشهور مىشود ، و كسى كه پندارد شماره براى روزها و حساب براى ماهها و سالها كافى است نيازى بنشانه‌گذارى ماهها با ديدن ماه نو ندارد و هلال و شهر در زبان عرب بىمعنا مىشود چنانچه گفتيم ( پايان ) .\r\nميگويم : در برخى از سخن او راه اعتراض باز است و ما آن را در جاى خودش ياد كنيم ان شاء اللَّه .\r\n6 - در تهذيب : از محمّد بن عيسى كه ابو عمر به آن حضرت نوشت اى آقايم به من بفرما كه بسا ماه نو شهر رمضان بر ما مشكل مىشود و آن را نبينيم ، و در آسمان هم مانعى نيست ، مردم افطار كنند و ما هم با آنها افطار كنيم ؟ و مردمى حساب‌دان نزد ما هستند كه گويند در همين شب ماه در مصر و آفريقا و اندلس ديده مىشود ، آيا گفته اهل حساب در اين باب معتبر است و فريضه مردم در شهرهاى مختلف مختلف مىشود ، و روزه آنها جز روزه ما مىشود و افطار آنها جز افطار ما ؟ پس نگارش كرد ، با شك روزه مدار ، با ديد ماه افطار كن و با ديد آن روزه دار .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nبيان : از كلام امام روشن مىشود كه مدار در تكليف ديدن ماه است ، و اختلاف فرض با اختلاف در ديد ماه زيانى ندارد .\r\n7 - در اقبال ( 4 ) : بسندى از امام ششم عليه السّلام كه ماه رمضان آغاز سال است .\r\n8 - در فقيه : ( 175 ) : از امام هفتم عليه السّلام كه اين دعا را در پيشواز آمدن سال بخوان كه هر كه آن را براى خدا و از روى اخلاص بخواند در آن سال از فتنه و آفت بر كنار ماند ، و دعا را ذكر كرده .\r\n9 - در كافى ( ج 2 ص 65 - فروع ) و در تهذيب بسندى از امام ششم عليه السّلام كه شماره ماهها نزد خدا 12 ماه است در كتاب خدا روزى كه آسمانها و زمين را آفريده پس غرّه ماهها ماه خدا ماه رمضانست و قلب ماه رمضان شب قدر است ، و قرآن در شب يكم ماه رمضان فرود آمده و اين ماه را با خواندن قرآن پيشواز كن .\r\nتبيين : « غره شهور » يعنى آغاز آنها ، در نهايه گفته : غره هر چيزى آغاز آنست ، در اخبار هم آمده كه آغاز سال ماه رمضانست ، يا مقصود اينست كه افضل و اكمل ماهها است ، در نهايه گفته : هر چه بهايش بالا رود غره باشد ، و بمعنى سپيدى هم است ، يعنى انوار معنويه دارد و معنى يكم روشنتر است ، و مشهور ميان عرب اينست كه آغاز سالشان محرّم است ، و اين امور از نظرها مختلف ميشوند و ممكن است آغاز سال شرعى ماه رمضان باشد و از اين رو شيخ در هر دو مصباح خود از آن آغاز كرده .\r\nآغاز سال عرفى محرم است ، و آغاز سال مقدرات شب قدر است ، آغاز سال جواز خوردن و نوشيدن ماه شوّال است چنانچه صدوق در علل ( ج 1 ص 256 ) بسندش از فضل بن شاذان در علّت نماز عيد روايت كرده ، چون آغاز سال است كه در آن خوردن و نوشيدن حلال است ، زيرا نخست ماه سال نزد أهل حق ماه رمضانست .\r\nو در ( ج 1 ص 257 علل ) گفته : علّت اختصاص ماه رمضان به روزه اينست كه\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nدر آن شب قدر است و آن شب بهتر از هزار ماه است ، و در آن هر امر محكمى حل و فصل مىشود ، و آن ماه آغاز سال است ، و در آن شب تقدير مىشود هر نيك و بد ، و هر زيان و سود ، يا روزى و مرگ تا يك سال آينده و از اين رو شب قدر نام گرفته .\r\nو سيّد بن طاوس - ره - در كتاب اقبال گفته : بدان كه روايات را در آغاز سال مختلف يافتم كه آيا محرم است يا ماه رمضان ، ولى عمل هر كدام از علماء معتبر خودمان را ديدم و بسيارى از كتب علماء گذشته را خصوص ماه رمضان را آغاز سال دانند ، و شايد ماه روزه آغاز سال عبادت است و ماه محرم آغاز سال براى امور ديگر از تاريخ و مقاصد مردم زيرا خدا جلّ جلاله ماه رمضان را بزرگداشت و فرمود : « ماه رمضانى كه نازل شده در آن قرآن رهنماى مردم و روشنيها براى رهنمائى و جدائى حق از باطل ، 185 - البقره » زبان حال اين تعظيم اينست كه ماه رمضان بر ماهها پيش است .\r\nو ديگر اينكه هيچ كدام از ماهها در قرآن نام برده نشدند ، و بزرگداشت ندارند مگر اين ماه كه ماه روزه است ، و گويا اين اختصاص بنام بردارى آگهى است - و خدا داناتر است - بر اينكه آن بيشتر از ماه‌هاى ديگر است ، و ديگر براى آنكه اگر ماه رمضان آغاز سال باشد كه مخصوص بعباداتيست كه در جز آن نيست ، سال را با اين آمادگى و كوشش پيشواز كرده ، و اميد ميرود كه باقى سال را بر اين روش درست و مقصد نيك بپايان برد ، و ظاهر دلائل عقلى و بسيارى از دلائل نقلى اينست كه سرآغاز دخول در كارها زمينه و آمادگى و كمك هستند براى ميانه آنها و پايان آنها در هر حال ، و براى آنكه در آنست شب قدر و اندازه عمرها و برآورد آرزوها در آن نوشته شوند ، و اين هم خود يك آگهى است بر اينكه ماه روزه آغاز سال است .\r\nو گويا گشايشى است براى بنده‌هاى خدا در آغاز سال كه طولانىترين عمرها و رسيدن بآرزوها را درخواست كنند تا در آخرش بدان رسند ، و ورود و خروج\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nدر آن را بپسندند و سپاس نهند .\r\nو محمّد بن يعقوب ( ج 1 ص 160 فروع - كافى ) و ابن بابويه در كتابهاى خود بدين لفظ كه از ابن يعقوبست از امام ششم عليه السّلام روايت كردند كه فرمود : شب قدر آغاز سال است و همان پايان آنست و ديگر آنكه اخبار ناطقه باينكه ماه رمضان آغاز سال است از تقيه دورترند و به مقصود خاندان نبويه نزديكتر ، و بس است تو را گواه و آگهى و تأكيد آنچه در ضمن دعاهاى منقول است براى اول ماه رمضان كه آن آغاز سال است بطور مشخص و مقرون ببيان ( 4 - الاقبال ) 10 - در خصال ( 85 ) بسندش از امام ششم عليه السّلام در تفسير قول خدا عزّ و جلّ « راستى شماره ماهها نزد خدا 12 ماه باشند در كتاب خدا روزى كه آفريد آسمانها و زمين را » فرمود : محرم است ، صفر ، ربيع اول ، ربيع آخر ، جمادى الاولى ، جمادى الآخرة ، رجب ، شعبان ، شهر رمضان ، شوال ، ذو القعده ، ذو الحجه ، چهار آنها حرام است : بيست روز ذى الحجه با محرم و صفر و ماه ربيع الاول و ده روز از ربيع الآخر .\r\nبيان : ماهها كه در اين خبر بعنوان حرام ذكر شده‌اند ماه‌هاى گردش و آزادى مشركانست كه خدا فرمود : « پس بگرديد در زمين چهار ماه ، 2 - برائه » و مشهور اينست كه آغاز آنها روز عيد قربان بوده تا دهم ربيع الآخر ، و گفته‌اند : از اول شوال بوده تا آخر محرم ، زيرا اين آيه در ماه شوّال نازل شده ، و گفته‌اند : از دهم ذى قعده است تا دهم ربيع الاوّل ، زيرا حج در آن سال در ماه ذى قعده بوده ، و بهر تقدير اين چهار ماه جز ماه‌هاى حرام ثابتند ، و مخصوص به همان سال بودند و اين اصطلاح ديگريست براى ماه‌هاى حرام جز آنچه مشهور است ، يا اينكه از خبر چيزى افتاده است و شايد اين روشنتر است 11 - در خصال ( 85 ) در خطبه پيغمبر صلى اللَّه عليه و إله در ايام تشريق : أيا مردم راستى كه زمان بگردش خود افتاده ، و آن امروز بشكلى است كه در روز آفريدن خدا آسمانها را و زمين را بود ، و راستى كه شمارهء ماه‌هاى سال نزد خدا 12 ماه\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nاست در كتاب خدا روزى كه آفريد آسمانها و زمين را ، چهار از آنها ماه حرامند : رجب مضر كه ميان جمادى و شعبان است ، و ذو القعده ، و ذو الحجه ، و محرّم . خود را در بارهء آنها ستم نكنيد « زيرا نسىء فزودن بكفر است گمراه ميشوند بدان آنان كه كافر بودند حلالش شمارند در سالى و حرامش شمارند در سالى تا برابر سازند شماره آنچه را خدا حرام كرده » و محرم را در سالى حرام ميشمردند و صفر را حلال ، و صفر را در سالى حرام ميشمردند و محرم را حرام .\r\nبيان : در نهايه گفته : ترجيب بمعنى بزرگداشت است ، و از اينجا است كه ماه را رجب گفته‌اند ، زيرا آن را بزرگ ميداشتند ، و از اينجا است حديثى كه گويد « رجب مضر ميان جمادى و شعبان » و رجب را بمضر وابسته زيرا آنها آن را بزرگ ميداشتند نه ديگران و گويا مخصوص آنان شده و تصريح باينكه ميان جمادى و شعبانست در برابر نسىء است كه برخى سالها آن را جابجا ميكردند و بيان كرد كه شهر ديگر بجاى آن مقصود نيست .\r\n12 - در خصال ( 151 ) بسندش از على بن عبد العزيز كه پرسيدم امام ششم را كه سال چند روز است ؟ فرمود : 360 روز كه خدا در شش روزش جهان را آفريد و از اصل سال بر كنار شدند و سال 354 روز شد و مستحب است هر كسى به حج ميرود در ايامى كه در مكّه ميماند 360 طواف كند به شماره روزهاى سال و اگر بر آن قادر نيست 360 شوط بجا آرد ( كه در حدود 52 دور طواف مىشود ) 13 - و از همان ( 151 ) بسندش از امام ششم عليه السّلام فرمود : مستحب است 360 شصت طواف هفتائى بكنى و اگر نتوانى هر چه توانى طواف كنى .\r\n14 - در علل ( ج 1 ص 235 ) بسندش از أبى هريره كه رسول خدا صلى اللَّه عليه و إله فرمود : چون گرما سخت شود نماز خود را خنك كنيد زيرا گرما از وزش دوزخ بپروردگارش شكايت برد و خدا به او اجازه داد دو نفس بكشد ، يكى در زمستان و ديگرى در تابستان و گرماى سخت كه دريابيد از وزش حرارت آنست و آنچه از سرما دريابيد از زمهرير آنست .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nبيان : اين حديث از عامّه است و ضعيف است ، در نهايه گفته : در حديث است كه « سختى گرما از وزش دوزخ است » و وزش ديگ وقتى است كه جوش مىآيد و اين نمونه‌ايست كه آورده يعنى گويا در گرما چون آتش دوزخ است ( پايان ) طيبى گفته « دو نفس دارد » بيان كرده كه بر وجه حقيقت است نه مجاز ، كرمانى در شرح بخارى گفته : اين علت مشروع بودن تأخير نماز است تا وقت خنك شدن هوا زيرا سختى گرما خشوع را ميبرد ، يا براى اينكه هنگام خشم خدا است و مناجات و دعا در آن باجابت نرسد مگر براى كسى كه خدا به او اجازه داده ( پايان ) و ميگويم تمام سخن در باره آن در كتاب صلاة است ان شاء اللَّه .\r\n15 - عياشى : بسندى از امام ششم عليه السّلام كه فرمود : خدا آسمانها و زمين را در شش روز آفريد و آن شش روز از روزهاى سال كاسته شدند .\r\nمىگويم : به زودى فضائل ماهها و خواص آنها در بابهاى مناسب هر كدام در ضمن كتاب مىآيند ان شاء اللَّه تعالى فائده : أبو ريحان گفته : ماه‌هاى عرب 12 اند كه از محرم آغاز شوند ، و در وجه نامگذارى آنها گفته‌ها است ، يكى آنكه محرم ناميده شده چون از ماه‌هاى حرام است ، و صفر براى آنكه از گروهى بنام صفريه جدا شدند ، و دو ماه ربيع ، براى گل و سبزه ، و بارانهاى پياپى كه در آنها بوده ، و آن نسبت بطبع فصلى است كه ما آن را پائيز ناميم ، و آنها ربيعش خواندند ، و دو ماه جمادى براى آنكه آب در آنها يخ بسته ، و رجب براى آنكه در آن جنگ نبود و با اطمينان سفر ميكردند ، و رجبه بمعنى اعتماد است ، و از اينجا است كه گفته‌اند : عذق مرجّب شاخه محكم .\r\nشعبان براى آنكه قبيله‌ها در آن دسته بندى شدند ، ماه رمضان چون از گرما سنگ در آن تافته ميشد ، شوّال براى آنكه حرارت رفته و برداشته شده ، ذو القعده براى آنكه در منزلهاشان ميماندند ، ذو الحجه براى آنكه در آن حج ميكردند .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nبراى ماه‌هاى عرب نامهاى ديگر هم بوده كه عربهاى نخست بدانها نامشان را ميبردند و آنها چنين است مؤتمر ، ناجر ، خوّان ، صوّان ، حنتم ، زبّاء ، اصمّ ، عادل نافق ، واغل ، هواع ، برك ، و بسا نامها با اختلافى در تلفظ و ترتيبى كه ما گفتيم يافت شوند چنانچه يكى از شعراء آنها را چنين سروده .\r\n بمؤتره و ناجره آغاز كرديم * و به خوان كه دنبالش صوان است\r\nو زبّاء كه دنبالش بائده است * و اصمّ باز گردد كه دشمنى بدان سخت شود\r\nو واغله و نائله با همديگر * و عادله كه سه درخشان و زيبايند\r\nو رنّه كه پس از آن برك است * و ماه‌هاى سال كامل شوند و انگشت شمار \r\nمعانى اين نامها چنانچه در كتب لغت آمده :\r\nمؤتمر : يعنى براى هر چه در سال آيد مشورت و پيش بينى گردد .\r\nناجر : از نجر است بمعنى سخت شدن گرما .\r\nخوّان : از خيانت و صوّان : از صيانت و نگهداريست .\r\nو در هنگام نامگذارى اين چيزها پيشامد كرده و آن را وجه نامگذارى نمودند .\r\nزباء : گرفتارى بزرگ و ژرف است و بدان ناميده شده براى آنكه جنگ بسيار و درهم در آن بوده .\r\nبائده : نابودكننده براى آنكه جنگ در آن بسيار بوده و مردم بسيار در آن نابود ميشدند ، و اين مثل هم از آن جارى شده كه « العجب كل العجب بين جمادى و رجب شگفتيها ميان ماه جمادى و رجب است » در آن شتابزده بودند خونخواهى و غارت پيش از رسيدن ماه رجب و آتش بس در آنكه ماه حرام بوده .\r\nاصمّ : براى آنكه در آن دست از جنگ ميكشيدند و آواز سلاح در آن شنيده نميشد .\r\nواغل : براى آنكه بر مجلس ميخوارى هجوم ميكردند و آن را وانميگذاردند\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nچون به شهر رمضان يورش ميبرد و در ماه رمضان بسيار ميخوارى ميكردند زيرا بدنبالش ماه‌هاى حج بود .\r\nناتل : نام پيمانه مى است و بدانش ناميدند براى آنكه بسيار اين پيمانه را در آن به كار ميزدند .\r\nعادل : براى آنكه از ماه‌هاى حج بود و در آن دادگسترى مينمودند و از باطل دست ميكشيدند .\r\nزباء : چون چهارپايان كه آماده قربانى ميشدند در آن بسيار ناله ميكردند .\r\nبرك : براى آنكه شترها در قربانگاه براى نحر در آن زانو ميزدند .\r\nو بهتر از اين شعرى كه ذكر كرديم در اين باره شعر صاحب بن عباد است كه سروده .\r\n خواهى كه بدانى ماه‌هاى عرب را در جاهليت * برگير آنها را به ترتيب محرّم تا آخر\r\nمؤتمر است و پس از آن ناجر مىآيد * خوّانست با صوّان كه در يك رشته‌اند\r\nحنين ، زبّاء اصم و عادل باشند * با نافق ، واغل ، رنّه بهمراه برك \r\n( پايان ) من گويم : در قاموس گفته : ناجر رجب است يا صفر و هر كدام از ماه‌هاى فصل تابستان و گفته : خوّان بر وزن شدّاد و عمّال - ماه ربيع الاول است ، و گفته :\r\nزبّى چون ربّى بىلام جمادى الآخرة است ، و گفته : حنين چون أمير و سكّيت با لام در هر دو نام جمادى الاولى و آخره .\r\nسپس أبو ريحان گفته : محمّد بن دريد در كتاب و شاح نامهاى ديگرى براى ماه‌هاى عربى از ثمود ياد كرده و آن اينست : نام محرّم موجب سپس موجر ، مولد\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nملزم ، مصدر ، هوبر ، هوبل ، موها ، ديمر ، دابر ، حيفل ، مسبل ، گفته : آغاز سال را ديمر ميگرفتند كه ماه رمضانست .\r\nو عرب همهء روزهاى ماه را بيك نام نميخواندند مانند عجم بلكه براى هر سه شب از ماه خود نامى بمناسبت حال ماه برآورده بودند ، 3 شب اول را « غرر » ميناميدند كه بمعنى نخست هر چيز است و يا اينكه شكل ماه چون پيشانى سفيد اسب است ، و سه ديگر را « نفل » ميناميدند از بخشش بىلزوم و برخى 3 دوم را « شهب » ميگفتند ، سه ديگر را « تسع » چون بنهم ختم ميشدند ، و برخى اين سه را « بهر » ميگفتند كه روشنى آن تاريكى شب را خيره مينمود ، و سه ديگرى « عشر » كه به دهم آغاز ميشدند .\r\nسه ديگر را « بيض » كه همه شب با ماه روشن است سه ديگر را « درع » كه آغاز آنها تاريك است بمانند گوسفند سر سياه و تن سفيد ، و اصل تشبيه آنها به زره است كه سر كسى كه پوشيده و رنگى جز باقى تن او دارد ، سه ديگر را « ظلم » كه بيش آنها سياه است ، سه ديگر را « حنادس » و نيز « دهم » چون سياهند ، سه ديگر را « دآدى » نامند چون مانده از ماهند : و گفتند اين واژه از راه رفتن شتر است كه يك پا را جلو ميگذارد و يك پا را بدنبال آن مينهد شتابانه ، سپس سه ديگر « محاق » است چون مهتاب و ماه بتاريكى فرو ميروند .\r\nو باز هم تك شبهاى ماه را نامهاى تكى داده‌اند و شب آخر را « سرار » ناميدند كه ماه در آن نهانست ، و « فحمه » نيز كه روشنى ندارد ، و « براء » براى آنكه خورشيد از آن بيزار است ، و مانند آخر روز ماه كه آن را « نحيره » گويند زيرا ماه در آن نحر مىشود ، و مانند شب 13 كه آن را « سواء » نامند ، و شب 14 كه آن را « بدر » نامند چون مهتاب در آن پر مىشود و روشنيش كامل ميگردد ، و بدر بمعنى كامل است چنانچه به 10 هزار درهم بدره گويند ، زيرا آن شماره كامل است به وضع حسابگران نه بحسب طبع .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n* * * پايان جزء دوم مجلد 14 كتاب بحار الأنوار كه جزء 58 طبع زيباى ما است .\r\nو ما آن را با نسخه‌اى كه فاضل خبير شيخ محمّد تقى يزدى تصحيح كرده مقابله نموديم و با آنچه حاشيه و ريزه‌كارى دارد و اللَّه ولى التوفيق .\r\nپايان ترجمه در 13 فروردين ماه 1351 خورشيدى برابر 27 محرم سال 1392 هجرى قمرى در ورآباد خمين نگارش محمّد باقر - كمره‌اى .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nفهرست جزء دوم آسمان و جهان\r\nمقدمة مصحح نسخهء عربى : 2\r\nمدارك تصحيح نسخهء عربى 4\r\n( باب چهارم ) عرش و كرسى و حاملان آنها 7\r\nباب پنجم حجب و استار و سرادقات 41\r\nباب ششم سدرة المنتهى و معنى عليين و سجين 48\r\nباب هفتم بيت المعمور 55\r\nباب هشتم آسمانها ، چگونگى و شماره آنها ، اختران و شماره‌شان ، و وصفشان و وصف كهكشان 61\r\nباب نهم در خورشيد و ماه و احوال و صفات آنها و در شب و روز و آنچه بدانها وابسته است 108\r\nباب دهم در علم نجوم و عمل بدان و حال منجمان 185\r\nباب يازدهم در نهى از باران‌جوئى بستاره‌ها و نهى از فال بد و واگيرهء بيمارى 262\r\nباب دوازدهم آنچه مناسب نجوم و احكام نجوم است از كتاب دانيال عليه السّلام و جز آن 278\r\nأبواب ازمنه ، انواع آن ، سعد و نحس آن احوال ديگر آن\r\nباب سيزدهم سالها ، ماهها ، انواع آنها ، چهار فصل ، احوال آنها 285\r\n\r\n","description":"","footnote":"","page_name":" 327 ","page_number":327},
  {"content":"\r\n . \r\n\r\n","description":"","footnote":"","page_name":" 328 ","page_number":328}
  ]