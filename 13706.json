[
  {"content":"\r\n\r\n\r\nجلد پنجم\r\n\r\n[ تتمهء كتاب نكاح 
  ]\r\n\r\n23 / 8 / 1378 يكشنبه درس شمارهء ( 152 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه بررسى مسأله 7 ( حرمت نزديكى نكردن بيش از چهار ماه ) آغاز مىگردد ، نخست به دو توضيح دربارهء عبارت متن پرداخته ، مراد از « اشكال » در عبارت توضيح داده مىشود ، و سپس چند وجه در توجيه حكم به جواز ترك وطى در فرض عدم قدرت بر آن ذكر كرده ، در ضمن به بحث نسبتاً مبسوطى در كيفيت تكليف كفّار به فروع و خصوص عبادات و بالاخص قضاء عبادات پرداخته ، با عنايت به آن ، حكم به جواز ترك را بر فرض عدم قدرت ، تصحيح مىكنيم . در ادامه به بررسى اجماع در مسأله پرداخته با عنايت به عدم طرح مسأله در كلام فقهاء قبل از شيخ طوسى و برخى فقهاء پس از وى تا زمان محقّق حلّى و نيز كلام ابن حمزه در وسيله ، صغراى اجماع را غير ثابت مىدانيم .\r\n* * * \r\nالف ) بررسى مسأله 7 ( حلّ مشكلات عبارتى ) :\r\n\r\n1 ) متن مسأله\r\n« لا يجوز ترك وطئ الزوجة اكثر من اربعة اشهر ، من غير فرق بين الدائمة و المتمتّع بها و لا الشّابة و الشائبة على الاظهر ، و الأمة و الحرّة لاطلاق الخبر ، كما أنّ مقتضاه عدم الفرق بين الحاضر و المسافر ، فى غير السفر « 1 » الواجب ، و فى كفاية الوطي من الدبر اشكال - كما مرّ - و كذا فى الادخال بدون الانزال لانصراف الخبر الى الوطي المتعارف و هو مع الانزال ، و الظاهر\r\n\r\n\r\n","description":"","footnote":"\r\n( 1 ) كلمهء « سفر » در بسيارى از نسخ عروه همچون نسخه مبانى العروة و نسخه متن مستمسك العروة ، بدون الف و لام ذكر شده كه اشتباه است و در نسخه اصل مصنف ، با الف و لام آمده است .\r\n","page_name":" 1388 ","page_number":1},
  {"content":"\r\n\r\nعدم توقف الوجوب على مطالبتها ذلك و يجوز تركه [ 1 
  ] « 1 » مع رضاها أو [ 2 
  ] اشتراط ذلك حين العقد عليها ، و [ 3 
  ] مع عدم التمكن منه لعدم انتشار العضو و [ 4 
  ] مع خوف الضرر عليه أو [ 5 
  ] عليها و [ 6 
  ] مع غيبتها باختيارها و [ 7 
  ] مع نشوزها و لا يجب ازيد من الادخال و الانزال ، فلا بأس به ترك سائر المقدّمات من الاستمتاعات و لا يجرى الحكم فى المملوكة غير الزوجة ، فيجوز ترك وطئها مطلقاً » .\r\nدربارهء اين مسأله نخست چند تذكر عبارتى را ذكر كرده و سپس به بررسى اصل حكم مسأله مىپردازيم دربارهء عبارت فوق ، نكته نخست ، نكته‌اى است كه ديروز ذكر كرديم كه بين اين مسأله و مسأله قبل ( جواز عزل در وطى لازم در چهار ماه ) تنافى نيست ، زيرا عزل به معناى انزال است در خارج رحم ، و آنچه در اين مسأله مورد اشكال است اصل انزال است نه انزال در فرج .\r\n\r\n2 ) توضيحى دربارهء كلمهء « اشكال » در متن\r\nكلمهء اشكال در لسان فقهاء در جايى به كار مىرود كه فتوايى در مسأله وجود ندارد ، البته در فارسى كلمه « اشكال دارد » به معناى حرام است ، به كار مىرود ، ولى در لسان فقهاء عبارت « فيه اشكال » به معناى بدون فتوا بودن است ، در اينجا ايرادى به عبارت مصنف به ذهن مىآيد كه مقتضاى تعليل متن « لانصراف الخبر الى الوطي المتعارف و هو مع الانزال » فتواى به عدم كفايت است نه ترديد در مسأله و عدم فتوا .\r\nنظير اين ايراد در مسأله چهارم هم مطرح است كه در اينجا بدان اشاره شده است زيرا مصنف مىگويد : « نعم فى كفايته فى حصول تحليل المطلقة ثلاثاً اشكال كما أنّ فى كفاية الوطي فى القبل فيه بدون الانزال أيضا كذلك لما ورد فى الاخبار من اعتبار ذوق عسيلته و عسيلتها فيه ، و كذا فى كفايته فى الوطي الواجب فى اربعة اشهر . . . » در اينجا نيز ممكن است از تعليل عبارت [ لما ورد . . . 
  ] فتواى به عدم كفايت استفاده شود ولى از كلمه اشكال ، عدم الفتوى بدست مىآيد .\r\n\r\n\r\n","description":"","footnote":"\r\n( 1 ) اين ارقام را ما براى روشن تر شدن فروع مسأله افزوده‌ايم .\r\n","page_name":" 1389 ","page_number":2},
  {"content":"\r\n\r\nدر پاسخ اين ايراد به نظر مىآيد كه مراد از اشكال همان معناى ظاهرى آن ( عدم الفتوى ) باشد ، ولى سبب عدم فتوا با وجود انصراف روايت به وطئ متعارف يكى از دو جهت زير مىتواند باشد :\r\nجهت اول : انصراف مراتبى دارد ، و تمام مراتب انصراف معتبر نيست بلكه انصراف چه بسا بدوى باشد و سبب تغيير ظهور نگردد ، مرحوم سيد در اينجا ، در درجهء انصراف تأمل دارد كه آيا بگونه‌اى است كه منشأ ظهور عرفى گردد يا خير ؟\r\n( دربارهء انصراف و نحوه تأثير تعارف در آن در جلسات بعد توضيح خواهيم داد . )\r\nجهت دوم : اگر مراد از انصراف ، انصراف حجت باشد ، باز مصنّف با توجه به اطلاق كلمات فقهاء و يا تصريح آنها به كفايت مطلق وطى ، از فتوا دادن خوددارى كرده و به اشكال اكتفا كرده است . زيرا بر طبق مشى بسيارى از فقها استنباط مشهور علما در تعيين مفاد روايات نيز مؤثر بوده ، لااقل منشأ ترديد در مسأله مىگردد .\r\nدر مسألهء چهارم نيز چون نقل مشتمل بر « تذوق عسيلته » از جهت سندى اعتبار ندارد ، ولى جهاتى همچون ادعاى اجماع شيخ يا عمل مشهور يا گروهى از علما بر طبق آن يا تكرّر نقل آن در روايات غير معتبر احتمال اعتبار روايت را پديد آورده ، نسبت به مضمون آن با ترديد برخورد شده است و كلمهء اشكال به كار رفته است .\r\n\r\n3 ) طرح اشكالى درباره مورد سوم جواز ترك وطى\r\nمرحوم سيد هفت مورد ذكر كرده‌اند كه در آنها شوهر مىتواند نزديكى با همسر خود را ترك كند ، مورد سوم جايى است كه به جهت عدم انتشار عضو ، شوهر قادر به نزديكى نيست در اينجا اين اشكال به ذهن مىرسد كه تمام احكام تكليفى - خواه الزامى و خواه ترخيصى - مشروط به قدرت هستند « 1 » ، همچنانكه نمىتوان گفت كه\r\n\r\n\r\n","description":"","footnote":"\r\n( 1 ) البته برخى از علماء همچون مرحوم آقاى خمينى قدس سرّه شرط قدرت را در خطابات قانونى و كلى منكر شده‌اند ، ولى غالب علماء كلام ايشان را نپذيرفته‌اند و به عقيده ما نيز اين كلام قابل مناقشه است چنانچه در بحثهاى گذشته به تفصيل ذكر كرديم .\r\n","page_name":" 1390 ","page_number":3},
  {"content":"\r\n\r\nبايد به هوا بپريد ، يا نبايد به هوا بپريد ، نمىتوان گفت كه شما مجاز به پريدن هوا يا نپريدن هوا هستيد ، زيرا اصلًا پريدن به هوا براى مكلف مقدور نيست تا شارع با اجازه دادن به مكلف ، زمينه شرعى انجام عمل را فراهم كند ، بنابراين كلام مصنف كه « ترك وطئ زوجه در صورت عدم تمكن از آن جايز است » با اشكال روبرو مىشود .\r\nالبته اين مطلب همچون ساير فروع مسأله برگرفته از جواهر است ، ولى در جواهر حكم وجوب وطى در چهار ماه را مقيّد به تمكن زوجه قرار داده است « 1 » ، اين عبارت خالى از اشكال است ، زيرا مانعى ندارد كه گفته شود كه موضوع وجوب وطى ، انسانِ قادر است ، مفهوم جمله هم بىاشكال است ، چون مفهوم جمله اين است كه بر عاجز ، وطى واجب نيست ، و اين مطلب صحيح است چون عاجز وجوب ندارد ، ولى نفى تكليف غير از تكليف نفيى و حكم ترخيصى است ، در كلام ، مصنف حكم ترخيصى را براى شخص عاجز اثبات كرده و اين امر به حسب ظاهر صحيح نيست .\r\n\r\n4 ) پاسخ مورد سومِ جواز ترك وطى ، توسط استاد مدّ ظلّه\r\nما با سه وجه اين ايراد را پاسخ گفته كلام مصنّف را تصحيح مىكنيم :\r\nوجه اول : مراد از عدم تمكن ، عدم تمكن عرفى است نه عدم تمكن عقلى ، كسى كه قادر به انجام فعلى باشد ولى اين كار براى وى حرجى باشد اين شخص ، شرط عقلى صحت خطاب يعنى قدرت را داراست ولى عرفاً در استعمالات به او غير قادر اطلاق مىگردد ، در اين موارد تجويز شرعى معقول است ، زيرا الزام شرعى با توجه به قدرت عقلى وى معقول بوده است .\r\n\r\n\r\n","description":"","footnote":"\r\n( 1 ) عبارت جواهر چنين است : نعم فى كشف اللثام و غيره تقييد الحكم بالزوج [ 1 
  ] الحاضر [ 2 
  ] المتمكن من الوطء و لا بأس به بالنسبة الى الثانى [ اى التمكن 
  ] مع فرض عدم التمكن الّذى يسقط به الوجوب و امّا الاول [ اى الحضور 
  ] . . . .\r\n","page_name":" 1391 ","page_number":4},
  {"content":"\r\n\r\nدر اينجا هم ممكن است شخصى نزديكى براى وى مقدور باشد و لو به اين نحو كه با حرج خود را معالجه نموده تا قادر به انتشار عضو و سپس نزديكى گردد ، در نتيجه الزام شرعى به نزديكى معقول است ، و قهراً تجويز ترك نزديكى هم معقول خواهد بود ، و محصّل حكم شرعى در اين مورد اين مىگردد كه لازم نيست مكلّف خود را به حرج انداخته و بدين وسيله وطى را انجام دهد .\r\nوجه دوم : مبغوض شارع ، مطلقِ ترك وطى نيست تا غير مقدور باشد ، بلكه حصهء خاصى از ترك وطى است و آن ترك وطى بدون رضايت زوجه در حال زوجيت زوجه مىباشد زيرا گفتيم كه ترك وطى با اجازه زوجه هيچ محذورى ندارد ( مورد اول از موارد جواز ) ، حصهء خاصه‌اى از ترك كه مبغوض شارع است ، مقدور مكلف است ، زيرا مىتواند با جلب رضايت زوجه يا با طلاق زوجه و از بين بردن قيد زوجيت ، از تحقق اين حصّهء خاص جلوگيرى كند ، وقتى تحقق مبغوض شارع در تحت قدرت مكلف بود ، تجويز شرعى آن ايرادى ندارد و مفاد آن اين مىباشد كه كسى كه قادر به وطى نيست ، لازم نيست رضايت زوجه را جلب كرده يا وى را طلاق دهد . حال اگر فرض كنيم كه جلب رضايت زوجه يا طلاق وى نيز از قدرت مرد خارج باشد ، آيا باز مىتوان تجويز ترك وطى را توجيه نمود ، به نظر مىآيد كه بتوان با تقريبى اين امر را نيز تصحيح نمود ولى اين تقريب متوقف بر مقدمه‌اى است كه نخست آن را ذكر و سپس اين تقريب را مىآوريم كه سوّمين پاسخ به اشكال فوق خواهد بود .\r\n\r\n5 ) مقدمه‌اى در تبيين وجه سوم پاسخ ايراد فوق [ تكليف كفّار به فروع 
  ]\r\nدر بحث مكلف بودن كفار به فروع ، برخى گفته‌اند كه اگر ما اصل اين مسأله را بپذيريم در خصوص عبادات اشكالى پيش مىآيد كه كفّار قادر به انجام آنها نيستند ، چون عبادت در حال كفر باطل است پس تكليف كفّار بدانها تكليف به غير مقدور بوده و صحيح نيست .\r\n\r\n","description":"","footnote":"","page_name":" 1392 ","page_number":5},
  {"content":"\r\n\r\nدر پاسخ اين اشكال گفته‌اند كه كفّار به انجام عبادتى كه در حال كفر صورت گيرد قادر نيستند ، ولى مىتوانند مسلمان شوند و عبادت را انجام دهند ، اسلام شرط واجب است نه شرط وجوب ، در شرايط واجبات مطلق ، مكلف با قدرت بر تحقق شرط ، قدرت بر مشروط هم پيدا كرده ، در نتيجه تكليف مطلق صحيح است ، اگر نماز بر كسى واجب شده ، و نماز شرايطى از جمله تحصيل طهارت با وضو دارد ، همين كه مكلف قادر به وضو گرفتن و تحصيل ساير شرايط است ، باعث مىشود كه بر نماز هم قادر باشد ، قدرتى كه شرط صحت خطاب است اعم از قدرت بلاواسطه و قدرت مع الواسطه است ، اگر به كسى بگويند : بر پشت بام برو ، هر چند انسان بلافاصله پس از امر قادر به امتثال اين امر نيست ، بلكه بايد نردبانى بگذرد و به بالاى پشت بام برود ، ولى اگر قادر به گذاشتن نردبان باشد تكليف به بالاى پشت بام رفتن صحيح خواهد بود ، در تكليف كفار به عبادات نيز كفار قدرت مع الواسطه بر امتثال دارند ، چون مىتوانند مسلمان شوند و نماز - مثلًا - بخوانند ، در روز قيامت از آنها سؤال مىشود : چرا نماز نخوانديد ؟ اگر بگويند : نمىتوانستيم ، به آنها گفته مىشود : مىتوانستيد مسلمان شويد و نماز بخوانيد ، پس عقاب آنها بر ترك نماز نيز صحيح است .\r\nاز تصحيح تكليف كفار به عبادات كه بگذريم مرحله جديدى از اشكال نسبت به تكليف آنها به خصوص قضاى عبادات پيش مىآيد ، كه اشكالى خاص دارد ، كه كفار قدرت مع الواسطه هم به قضا ندارند ، زيرا در حال كفر كه بنابر فرض ، عبادت آنها باطل است ، پس قدرت بىواسطه ندارند ، در فرض اسلام هم تكليف به قضاء ساقط است پس قدرت مع الواسطه هم ندارند ، بنابراين چطور مىتوانند امر به قضا داشته باشند .\r\nدر پاسخ اين اشكال هم گفته‌اند كه براى صحت خطاب لازم نيست كه در ظرف مأمور به ، انسان قادر به عمل باشد ، بلكه چه بسا در ظرف عمل ، آن عمل يا\r\n\r\n","description":"","footnote":"","page_name":" 1393 ","page_number":6},
  {"content":"\r\n\r\nضرورى الثبوت بوده يا ضرورى العدم ، در نتيجه از قدرت انسان بيرون است ، مثلًا اگر امر شود كه در فلان لحظه در نقطه خاصى باش ، انسان در آن لحظه يا بالضروره در آن نقطه است يا بالضروره در آن نقطه نيست و در هر دو حال ، ديگر قادر به بودن در آن مكان نيست ، ولى قبل از آن لحظه قادر بوده كه در آن لحظه در آن مكان باشد و همين مقدار براى صحت تكليف كافى است .\r\nمثال ديگر : اگر گفته شود خودكشى حرام است ، كسى كه خود را از بالاى بام به پايين مىافكند در فاصله افتادن و مردن ديگر قدرت از وى سلب شده و در ظرف عمل قادر به امتثال تكليف نيست ، ولى همين كه قبل از پرتاب از پشت بام قادر به جلوگيرى از خودكشى بوده در صحت تحريم خودكشى كافى است .\r\nمثال سوم : كسى كه با خوردن زهر اقدام به خودكشى مىكند ، پس از خوردن زهر ديگر قادر به جلوگيرى از مرگ نيست ، ولى همين‌كه قبلًا قادر به امتثال نهى از خودكشى بوده در صحت خطاب كافى است .\r\nالبته پس از سلب قدرت ، تكليف ساقط مىشود ولى عقاب مكلف صحيح است به تعبير مرحوم آخوند : « يعاقب بالنهى السابق الساقط » ، در صحت تكليف و عقاب ، وجود قدرت فى الجمله در فاصله خطاب تا ظرف عمل كافى است .\r\nدر تكليف كفار به قضا هر چند پس از زمان ادا ديگر تكليف به قضا صحيح نيست چون كافر قادر به عمل - و لو مع الواسطه - نيست ، ولى در زمان ادا مىتوان هم تكليف فعلى به ادا و هم تكليف مشروط به قضا ( بر فرض ترك عمل در وقت ) با هم وجود داشته باشد ، زيرا كافر مىتواند در وقت مسلمان شود در نتيجه در فرض ترك واجب در وقت ، قضاى آن را در خارج وقت انجام دهد ، و همين خطاب به قضاى در وقت ، در صحت عقاب كفايت مىكند ، البته پس از گذشتن وقت ، امر به قضا - همچون امر به ادا - ساقط مىگردد ، ولى در صحت عقاب ، بقاى امر تا زمان عمل شرط نيست ، پس كافرى كه با حال كفر از دنيا برود ، صحيح است هم به جهت\r\n\r\n","description":"","footnote":"","page_name":" 1394 ","page_number":7},
  {"content":"\r\n\r\nترك اداى عبادات عقاب گردد ، هم به جهت قضاى آنها چون مىتوانسته در وقت مسلمان شود و نماز ادا بجا آورد و بر فرض عصيان آن يا ترك سهوى آن ، عبادات را در خارج وقت قضا كند .\r\n\r\n6 ) توضيح وجه سوم پاسخ از اشكال عدم صحت تجويز در مورد سوم\r\nاگر ما فرض كنيم كه مكلّف در زمان زوجيت قادر به وطى نيست و معالجه هم نتواند بكند ، استرضاى زن و طلاق هم در قدرت وى نباشد و كاملًا عاجز باشد ، چون در هنگام ازدواج مىتوانسته شرط كند و حق ترك وطى را براى خود قرار دهد ، ولى چون اين شرط را نكرده حال عاجز شده ، در اينجا با توجه به قدرت سابق مىتوان حكم الزامى به وطى تصوير كرد ، و در نتيجه حكم ترخيصى هم به جواز ترك وطى معقول مىگردد كه محصّل آن اين مىگردد كه لازم است چنين شخصى در حين ازدواج براى خود شرط حق ترك وطى قرار دهد .\r\nبنابراين كلام مصنف بدون اشكال خواهد بود ، حال به بررسى اصل مسأله مىپردازيم .\r\n\r\nب ) بررسى حكم مسأله 7 :\r\n\r\n1 ) ادعاى اجماع در مسأله\r\nدر حرمت ترك وطى تا چهار ماه گروهى ادعاى اجماع كرده‌اند ، صاحب مسالك آن را « موضع وفاق » دانسته و فيض در مفاتيح « اجماعى » و نيز وحيد بهبهانى در شرح مفاتيح ( به نقل مستند نراقى ) صاحب مدارك در نهايه المرام مىگويد : « هذا هو المعروف من مذهب الاصحاب » ، از اين جهت برخى براى اثبات حكم به اجماع تمسك كرده‌اند .\r\nدر اينجا دو مرحله بايد بحث شود : مرحله اول : آيا اجماعى در مسأله وجود دارد ؟ ( بحث صغروى ) مرحله دوم : آيا اجماع حجت است ( بحث كبروى )\r\n\r\n","description":"","footnote":"","page_name":" 1395 ","page_number":8},
  {"content":"\r\n\r\n\r\n2 ) مناقشه در ثبوت اجماع\r\nما كه به كتب فقها مراجعه كرديم ، اجماع را نتوانستيم تحصيل نماييم ، زيرا اين مسأله قبل از شيخ طوسى در كلام هيچ فقيهى نيامده ، تنها صدوق روايت صفوان را نقل كرده كه درباره مضمون آن بحث خواهيم كرد ولى كلينى روايتى در اين باب نياورده و اين مسأله در مقنع و هدايهء صدوق و مقنعه شيخ مفيد و كتب سيد مرتضى و كافى أبو الصلاح حلبى و مراسم سلّار ديده نمىشود ، از ساير قدما همچون على بن بابويه و جعفى هم فتوايى در اين زمينه نقل نشده است ، اولين كسى كه صريحاً اين مطلب را آورده شيخ طوسى در نهايه و سپس شاگردش ابن برّاج در مهذب و سپس ابن ادريس در سرائر و قطب الدين كيدرى در اصباح و محقق در شرايع و نافع آن را ذكر كرده است ، در فاصله زمان شيخ طوسى تا ابن ادريس هم تنها ابن برّاج را كه شاگرد و از اتباع شيخ است ، يافتيم كه اين مسأله را عنوان كرده باشد ، بلكه ظاهر عبارت ابن حمزه شايد بر عدم وجوب باشد ، چون اقسام وطى محرم و مكروه و مستحب را ذكر كرده ولى وطى واجب را ذكر نكرده است . ابن زهره - معاصر ابن ادريس - هم در غنيه و نيز يحيى بن سعيد - شاگرد محقق حلى - در جامع مسأله را عنوان نكرده‌اند ، ولى پس از محقق قائل صريحى بر خلاف نيافتيم .\r\nبنابراين نمىتوان اجماعى از قدما و از هنگام تأسيس فقه اثبات كرد و آن را حجيت در اين موضوع دانست .\r\nآرى در كشف اللثام آن را به اكثر الاصحاب نسبت داده كه تعبير صحيحى است ، آن هم اكثر الاصحاب پس از ابن ادريس ، ولى قبل از وى شهرت هم ثابت نيست و به احتمال قوى ابن حمزه هم مخالف در مسأله است .\r\nبحث كبروى در حجيت اجماع را در جلسه بعد خواهيم آورد . ان شاء الله .\r\n« * و السلام * »\r\n\r\n","description":"","footnote":"","page_name":" 1396 ","page_number":9},
  {"content":"\r\n\r\n\r\n24 / 8 / 1378 دوشنبه درس شمارهء ( 153 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء پيش تمسك برخى به اجماع براى « حرمت ترك وطى زوجه به مدت چهار ماه » مطرح شد و مورد بررسى قرار گرفت . گفتيم كه تحصيل چنين اجماعى مشكل است و تحقّق اجماع را ، با توجه به عدم تعرّض فقهاى متقدم نسبت به اين مسأله ، نمىتوان احراز نمود . در اين جلسه ابتدا توضيحى كوتاه پيرامون اشتباهى كه در كتاب مستند مرحوم نراقى ( ره ) رخ داده ، خواهيم داد . سپس به اين بحث مىپردازيم كه بر فرض پذيرش حصول اجماع ( صغرى ) آيا مىتوان كبروياً چنين اجماعى را حجت دانست يا نه ؟ و در اين باره مناقشهء مرحوم آقاى خوئى ره را دربارهء شرط حجيت اجماع مورد نقد و بررسى قرار مىدهيم . در خاتمه ادعاى انصراف و مفهوم آن را دربارهء اعتبار انزال در وطى - كه در متن عروه مطرح شده - بررسى خواهيم نمود .\r\n* * * \r\nالف ) بحثى دربارهء ادعاى اجماع در مسألهء مورد بحث ( حرمت ترك وطى زوجه بيش از چهار ماه ) :\r\n\r\n1 ) استناد به اجماع در كلمات فقهاء\r\nبحث در اين بود كه « لا يجوز ترك وطى الزوجة اكثر من اربعة اشهر » گفتيم گروهى از فقها مانند صاحب مسالك و فيض ادعاى اجماع كرده‌اند و وحيد بهبهانى و صاحب مدارك و رياض ، لزوم مباشرت را « المعروف من مذهب الاصحاب » دانسته‌اند .\r\nو گفتيم در دو مرحله بايد بحث شود :\r\n\r\n","description":"","footnote":"","page_name":" 1397 ","page_number":10},
  {"content":"\r\n\r\n1 - آيا چنين اجماعى هست ؟ 2 - آيا اين اجماع حجت است ؟\r\n\r\n2 ) وقوع اشتباه در مستند مرحوم نراقى ( ره )\r\nمرحوم نراقى ( ره ) در مستند پس از آن كه اجماع را از مفاتيح فيض ( ره ) و شرح مفاتيح نقل مىكند ، مىفرمايد كه برخى تعبير به « معروف » كرده‌اند : « المعروف بين الاصحاب كما فى الكفاية و غيره » . ولى ما چنين تعبيرى را در كفاية الاحكام سبزوارى ( ره ) نمىبينيم و در آنجا تنها فتواى خود مصنّف ذكر شده است . بر اين اساس ، به نظر مىرسد كه در اينجا سبق القلم صورت گرفته و واژهء « الكفاية » در واقع « النهاية » بوده كه اشاره به « نهاية المرام » مىباشد . يعنى عبارت صحيح چنين است : « المعروف بين الاصحاب كما فى النهاية و غيره » مراد از غير نهايه ظاهراً رياض مىباشد كه در آن نيز قول به حرمت ترك وطى را معروف بين اماميه دانسته است .\r\n\r\n3 ) نظر استاد - مدّ ظلّه - دربارهء اجماع مورد ادّعا\r\nهمچنانكه قبلًا گفته شد ، با توجه به عدم تعرّض قدما نسبت به اين مسأله ، نمىتوان اجماع مزبور را احراز نمود و حد اكثر مىتوان قائل به شهرت ، آن هم پس از ابن ادريس شد ، همچنانكه نراقى ( ره ) در مستند چنين تعبير فرموده و در كشف اللّثام نيز فتوا را به اكثر اصحاب نسبت داده است . خلاصه آنكه اولًا با نقل اجماع ، اجماع اثبات نمىشود ، ثانياً قطعاً چنين اجماعى در كار نيست .\r\n\r\nب ) بررسى مناقشهء مرحوم آقاى خوئى ره در حجيت اجماع مذكور :\r\n\r\n1 ) تقريب استدلال مرحوم آقاى خوئى ( ره )\r\nايشان نسبت به اجماع مزبور اشكال صغروى نكرده‌اند ، يعنى ثبوت اجماعِ ادعا شده را مورد بحث قرار نداده‌اند ، ولى دربارهء آن بحث كبروى نموده حجيت آن را مورد مناقشه قرار داده‌اند . ايشان مىفرمايند كه شرط حجيت اجماع آن است كه اجماع قطعى المدركية و محتمل المدركية نباشد ، و گرنه چنين اجماعى حجّيتى\r\n\r\n","description":"","footnote":"","page_name":" 1398 ","page_number":11},
  {"content":"\r\n\r\nندارد . در مسأله مورد بحث ، با توجه به اين كه ادلهء ديگرى به جز اجماع ( از جمله روايات ) وجود دارد ، و اين احتمال وجود دارد كه آن ادله مستند مجمعين باشد ، چنين اجماعى مدركى خواهد بود و قابليت استناد نخواهد داشت ، يا از آن جهت كه در آن ادلّه مناقشه كنيم و يا از آن رو كه - بر فرض پذيرش آن دلائل - ديگر نمىتوان چنين اجماعى را دليل مستقل به شمار آورده ارزش مستقلى براى آن قائل شويم . پس اجماع مزبور كاشف از نظر معصوم ( ع ) نبوده حجيّت ندارد .\r\n\r\n2 ) پاسخ استاد - مدّ ظلّه - به تقريب مذكور\r\nاين مسأله كه شرط حجيت اجماع مدركى نبودن باشد ، نظريه‌اى است كه در ميان فقهاى متأخر و معاصر مطرح شده و نزد فقهاى پيشين و متقدّم مطرح نبوده است ، اين قيد كه براى حجيت اجماع بيان شده از ديدگاه ما قابل مناقشه و ناتمام است ، هم پاسخ نقضى دارد و هم حلّى كه ذيلًا آورده مىشود .\r\n\r\n3 ) اشكال نقضى استاد - مدّ ظلّه -\r\nمقدّمتاً بايد گفت كه به دليل قاعدهء لطف يا قواعد ديگر اگر اجماع بما هو اجماع حجت باشد چنانچه عامه مىگويند يا بنابر قاعدهء لطف يا حدس ، اجماع را كاشف قطعى يا اطمينانى از رأى شارع مقدس بدانيم و بگوييم اطمينان داريم كه مجمعين بر اساس رأى شارع يا وجود مدركى ، اجماع كرده‌اند و در اين استنباط خطا نمىكنند پس كشف از رأى معصوم يا وجود دليل معتبر شرعى مىكند . فرقى بين مدركى و غير مدركى نيست چون اگر بنا شد كه مجمعين در استنباطشان خطا نكنند اجماع قطعى المدرك هم بايد حجت باشد چه رسد به محتمل المدرك و نفس استناد مجمعين كشف مىكند كه مدرك موجود قابل استناد است .\r\nولى اگر چنين مبنائى را نپذيريم و فقهاى متأخر هم اين مبنا را قبول ندارند و لذا چه بسا نظرى در دوره‌اى اتفاقى است و فقهاى دورهء بعد ، همه از آن رأى عدول كرده‌اند و از زمان ائمه معصومين هم ، آراء مختلف نبوده است بلكه نظرات مختلف\r\n\r\n","description":"","footnote":"","page_name":" 1399 ","page_number":12},
  {"content":"\r\n\r\nدر طى قرون و اعصار بعدى پديد آمده است ، علوم ديگر مانند رياضيات ، منطق و هيئت مىبينيم كه مسائلى كه صدها سال مورد قبول بوده ، در يك عصر مردود شمرده شده و نظريات و مبانى آنها تغييرات عمده‌اى يافته‌اند . بنابراين نمىتوان نفس اجماع و اتّفاق نظر را كاشف قطعى يا اطمينانى از رأى شارع مقدس دانست .\r\nبر اين اساس ، هرگاه اجماع بنفسه حجّت نباشد ( كما هو الحق ) ، اگر بتوان با مناقشه در مدرك احتمالى يك مورد اجماع ، آن را كنار گذاشت ، در اجماعاتى كه مدرك آنها به دست ما نرسيده نيز مىتوان همين استدلال را نمود و فارقى ميان آن دو وجود ندارد . زيرا فقهايى كه به حكم مجمع عليه فتوا داده‌اند ، بدون دليل فتوا نداده‌اند ، بلكه فتواى آنان مسلّماً به استناد دليل و مدركى بوده است ، نهايت اين كه آن دليل و مدرك به دست ما نرسيده و چه بسا اگر به دست ما مىرسيد ، در حجيّت آن مناقشه مىكرديم . چگونه مىتوان گفت كه اگر مستند آن اجماعاتى كه مدرك آنها در اختيار ما نيست ، به دست ما مىرسيد ، حتماً آن را مىپذيرفتيم ؟ در حالى كه اجماعاتى كه مدارك آن به دست ما رسيده ، در آن مدارك مناقشه مىكنيم چه فارقى ميان اين اجماعات و اجماعهايى كه محتمل المدركيه مىباشند ، وجود دارد ؟ و چگونه مىتوانيم بگوئيم مداركى كه به دست ما رسيده ، قابل مناقشه است ولى همهء مداركى كه از دست ما رفته قابل استناد است ؟ بلكه شايد بتوان گفت منشأ آنكه برخى از ادله به دست ما نرسيده اين بوده كه چون چندان ارزش نداشته و از اعتبار برخوردار نبوده ، اهتمامى براى حفظ آنها نبوده و لذا به ما نرسيده پس ادله‌اى كه « خفى عنا » نه تنها از ادله موجود معتبرتر نيست كه ضعيف‌تر است . ولى ، همچنانكه توضيح خواهيم داد ، حق آن است كه مناقشهء بالا را دربارهء هيچ‌يك از دو نوع اجماع مذكور نمىتوان درست دانست و اعتبار مدرك و مستند يك حكم مجمع عليه از ديدگاه ما ، دخالتى در حجيت آن حكم ندارد .\r\n\r\n","description":"","footnote":"","page_name":" 1400 ","page_number":13},
  {"content":"\r\n\r\n\r\n4 ) پاسخ حَلّى استاد مدّ ظلّه ( شرط حجيت اجماع )\r\nبه نظر ما اين كه اجماع احتمالًا مستند به دليل خاص باشد يا نباشد ، تأثيرى در حجيت آن ندارد . بلكه تنها بايد اتّصال فتوا به زمان معصوم ( ع ) احراز شود . بنابراين ، اگر ما از سؤالات راويان و آراء و انظار اصحاب امامان ( ع ) بفهميم كه آنان به استناد فلان آيه يا روايت فتوايى داده‌اند ، هر چند ما خود در سند يا دلالت آن مناقشه داشته باشيم ، بايد آن اجماع را قابل استناد و حجّت بدانيم ، زيرا از آنجا كه حسب فرض ردعى از ائمّه نسبت به استناد مذكور نرسيده ، مىتوان گفت كه از تقرير معصوم استفاده مىشود كه اصل آن نظريه و فتوا به نظر امام ( ع ) صحيح بوده است ، حتى اگر يقين داشته باشيم كه فتواى اصحاب به استناد دليلى خاص بوده ، مناقشهء ما در دليليت دليل آن فتوا ، در حجيت آن خللى ايجاد نمىكند ، تا چه رسد به اين كه احتمال استناد آن فتوا به دليل مزبور مطرح باشد .\r\nبراى توضيح مطلب مىتوان مثالى زد و آن اين است كه اگر برخى از مقلّدان و پيروان يك مرجع تقليد نافذ الكلمه ، در حضور وى مسأله‌اى عملى را مطرح كرده به رسالهء عملى او مستند سازند ، اگر عبارت رساله دال بر چنين فتوايى هم نباشد ولى مرجع تقليد آن را ردع نكند ، اين امر بيانگر آن است كه اصل فتوا صحيح مىباشد ، هر چند ، آن چه از نظر مقلدين مستند فتوا به شمار مىرود ، در واقع درست نباشد .\r\nزيرا بحث دربارهء مدرك و مستند فتوا بحثى علمى است كه در مقام بيان مسأله و فتواى عملى لزومى ندارد كه مرجع وارد آن شود . ولى اگر اصل فتوا نادرست باشد ، بايستى آن را ردع نمايد و عدم ردع او در اين زمينه دليل بر صحت اصل فتوا است .\r\nدر اينجا هم با عدم ردع امام ( ع ) نسبت به استناد فتوا به دليلى خاص ، هر چند صحت استناد ثابت نمىشود ولى صحت و درستى اصل فتوا ثابت مىگردد .\r\nبنابراين آنچه براى حجيت اجماع مهم و اساسى به نظر مىرسد ، آن است كه اتّصال فتوا و حكم مجمع عليه به زمان معصوم ( ع ) احراز شود و از اتّفاق و عدم نقل\r\n\r\n","description":"","footnote":"","page_name":" 1401 ","page_number":14},
  {"content":"\r\n\r\nخلاف از سوى فقها و منابع متقدّم فقهى چنين استفاده شود كه در زمان معصوم ( ع ) فتوا و نظر فقهاى اماميه اين چنين بوده است تا با تقرير معصوم حجيت آن را اثبات كنيم و اگر چنين اتّصالى احراز نشود ، اجماع مزبور حجيّت نخواهد داشت ، چه مدرك داشته باشد و چه نداشته باشد . بنابراين استنباط و فهم فقها از مدرك و مستند اجماع در حجيّت آن ، نفياً و اثباتاً تأثيرى ندارد و رابطهء مصاديق دو مسأله با يكديگر عموم و خصوص من وجه است .\r\n\r\n5 ) تفصيل ميان مسائل اصلى و فرعى ( ضابطهء احراز اتّصال فتوا به زمان معصوم ( ع ) )\r\nدر مسائل و موضوعات اصلى كه نوعاً مورد ابتلا مىباشد ، احراز اتّصال و اطمينان نسبت به صدور حكم مُجمَع عليه در زمان معصوم ( ع ) به آسانى ممكن است ، ولى در مسائل فرعى و جزئى چنين نيست . زيرا در مسأله‌اى كه محل ابتلاى عموم مردم باشد ، اين احتمال كه در مورد اين مسأله عام البلوى ، فقهاى پيشين رأيى نداشته‌اند يا رأى مخالفى داشته‌اند و رأى مخالف به ما نرسيده ، بسيار بعيد است - و لو كان لبان - بنابراين بسيار بعيد است كه در دوران متأخر يك باره يك فتوايى پيدا شده باشد ولى نسبت به مسائل قليل الابتلاء و فرعى جزئى چنين احتمالى بعيد نيست . زيرا اين احتمال وجود دارد كه مسأله‌اى مستحدث بوده و در يك زمان نسبت به آن اتّفاق نظر حاصل شده و پس از آن دوره ، مسأله اجماعى شده است ، با آن كه به هيچ وجه اتّصالى به دوران معصومين ( ع ) ندارد .\r\nبر اين اساس ، مىتوان نتيجه گرفت كه اگر فتوايى در زمان معصوم ( ع ) اجماعى باشد و ما از دليلى فهميديم كه اصحاب امام چنين نظرى داشته‌اند ، با عدم ردع امام مىتوان چنين اجماعى را حجّت دانست ، چه موضوع از مسائل اصلى باشد و يا فرعى و چه ما در مستند حكم مناقشه داشته باشيم يا نداشته باشيم . اما اگر چنين دليلى موجود نباشد و اتّصال فتوا به زمان معصوم از اين راه ثابت نشده باشد ، در\r\n\r\n","description":"","footnote":"","page_name":" 1402 ","page_number":15},
  {"content":"\r\n\r\nمقام احراز اتّصال بايد ميان مسائل اصولى و كثير الابتلاء از يك سو و مسائل تفريعى و نادر الابتلاء از سوى ديگر تفاوت گذارد و در مسائل نوع اول اگر هيچ گونه نقل خلافى از فقهاى متقدّم مثل صدوق ( ره ) و مفيد ( ره ) و شيخ ( ره ) و ديگران نشده باشد ، به آسانى مىتوان اتّصال فتوا را به زمان معصوم احراز نمود . زيرا از آنجا كه مسأله ، كثرت ابتلاء و شيوع دارد ، اگر فتواى مقبول ائمه با اين مخالف بود ، حتماً بيان مىگرديد ( لو كان لبان ) و عدم ردع يا حتى عدم ثبوت ردع دال بر تقرير معصوم و حجيت اجماع مىباشد . ولى در مسائل نوع دوم وضعيت به گونه‌اى ديگر است ، زيرا اين احتمال وجود دارد كه مسأله مستحدث باشد يا فتواى امام ( ع ) به ما نرسيده باشد و . . . بنابراين احراز اتصال اجماع به زمان معصوم در چنين مسائلى بسيار مشكل است و چنين اجماعى را نمىتوان حجت دانست .\r\n\r\nج ) بررسى چگونگى استناد به انصراف براى اعتبار انزال در وطى :\r\n\r\n1 ) مناقشه در تمسك به « انصراف » براى اعتبار انزال در وطى\r\nمرحوم مصنّف ( ره ) در مسأله مورد بحث ( مسألهء 7 ) درباهء اين كه در وطى ادخال بدون انزال كافى باشد ، اشكال فرموده و دليل آن را انصراف دانسته است :\r\n« لانصراف الخبر الى الوطء المتعارف و هو مع الانزال »\r\nاستناد به انصراف در اين مسأله و فروع مشابه آن در فقه به دليل تعارف ، معمولًا از سوى فقها مورد مناقشه قرار گرفته و گفته‌اند به طور كلى در مطلقات ، تعارف منشأ انصراف نيست و غالب متأخران اين اشكال را پذيرفته‌اند .\r\n\r\n2 ) پاسخ استاد - مدّ ظلّه - به مناقشهء مزبور\r\nاگر گفته شود كه مطلقات همواره از فرد نادر منصرف است ، در اين صورت اين اشكال پيش مىآيد كه همهء افراد و مصاديق موضوع فرد نادر شمرده مىشود مثلًا زيد ، عمرو ، بكر و . . . هر يك داراى مشخصات و خصوصيات ويژهء خود از قبيل قد ،\r\n\r\n","description":"","footnote":"","page_name":" 1403 ","page_number":16},
  {"content":"\r\n\r\nشكل ، فاميل و خانواده ، تواناييها و استعداد و . . . مىباشد . بنابراين از آنجا كه ويژگيهاى هر فرد ، موضوع منحصر به خود اوست ، مىتوان هر فرد يك موضوع را فرد نادر آن به شمار آورد . بر اين اساس ، بايد مطلق ، از تمام افرادِ موضوع منصرف باشد . در حالى كه اين تالى فاسد را نمىتوان پذيرفت و گفت كه هر مطلقى از تمامى افراد منصرف است .\r\nبنابراين بايد بر اين نظر بود كه تنها ندرت و غلبه نمىتواند ملاك و منشأ انصراف يا عدم انصراف باشد ، بلكه - علاوه بر اين - تناسبات حكم و موضوع نيز در اين مطلب دخيل است . توضيح آن كه تناسب حكم و موضوع گاه موجب مىشود كه ذهن انسان به برخى از افراد متوجه شود و برخى از افراد موضوع را در نظر نياورد و از اين جهت افراد نوع اول را فرد متعارف آن موضوع بشمارند . مثلًا اگر گفته شود « مريض نبايد روزه بگيرد » مراد از مريض - به اقتضاى تناسب حكم و موضوع - بيمارى است كه روزه براى او مضر باشد . حال چرا اين قيد در موضوع حكم اخذ نشده و نگفته‌اند كه مريضى كه روزه برايش مضر است ، نبايد روزه بگيرد ؟ براى اين كه در تعبير مذكور به متعارف بودن آن مصاديق اكتفا شده و به سبب اقتضاى تناسب حكم و موضوع ، به قيد ياد شده در آن تعبير ، تصريح نشده است . مصحّح اين تعبير آن است كه به طور متعارف براى بيشتر بيماران روزه ضرر دارد . بنابراين تعبير بالا بايد حمل بر متعارف شود . اما اگر فرضاً چنين بود كه براى متعارف بيماران روزه ضرر نداشت ، در آن صورت ديگر تعبير مطلق دست نبود و فاقد مصحّح بود « 1 » .\r\nمثال ديگر : اگر گفته شود كه بايد سخن علما را پذيرفت يا از علما بايد تقليد نمود ، در اين صورت اگر ثبوتاً قيد « عدالت » معتبر باشد ، هنگامى عدم تصريح به اين قيد درست است كه متعارف علما عادل باشند و علماى غير عدول شاذ و نادر باشند ،\r\n\r\n\r\n","description":"","footnote":"\r\n( 1 ) به عبارت ديگر هر چند لفظى كه در موضوع دليل اخذ شده مطلق است لكن مراد خصوص افراد متعارفهء آن است و قرينهء اين تقييد ، نكتهء معنوى تناسب حكم و موضوع است كه لفظ مطلق آورده شده ولى خصوص افراد متعارف اراده شده است ولى اين استعمال نسبت به افراد غير متعارف صحيح نيست .\r\n","page_name":" 1404 ","page_number":17},
  {"content":"\r\n\r\nولى اگر چنين غلبه‌اى موجود نباشد و اكثر علما عادل نباشند ، بايد قيد عدالت در موضوع تصريح شود و تعبير علما بدون قيد صحيح نخواهد بود . از اين رو ، تعبير « جرياً على الغالب » كه در تعابير فقها متداول است ، شايد كاملًا گويا و درست نباشد .\r\nزيرا همچنانكه گفتيم غلبه در صورتى مىتواند منشأ انصراف باشد كه تناسب عرفى ميان حكم و موضوع نيز در افراد غالبه باشد و اگر چنين نباشد ، صرف تناسب حكم و موضوع و صرف غلبه يا ندرت موجب انصراف يا عدم انصراف نمىشود « 1 » .\r\n\r\n3 ) نتيجه‌گيرى استاد - مدّ ظلّه - در ما نحن فيه\r\nبر اين اساس ، دربارهء مسألهء مورد بحث مىتوان گفت كه تناسب حكم و موضوع اقتضا مىكند كه مراد از وطى مباشرتى كه فقط دخول و خروج است ، نباشد ، بلكه مباشرتى مراد است كه متعارف مىباشد . از اين رو مىتوان گفت كه ، همچنانكه برخى گفته‌اند ، انزال معتبر است و عدم تصريح به اين قيد در ادله و تعابير روايات و منابع ، بدين سبب است كه به طور متعارف وطى همراه با انزال و تناسب حكم هم آن را اقتضا مىكند .\r\n\r\n4 ) اشكالى در فتاواى برخى فقها در اين باره\r\nدر برخى منابع فقهى ، از جمله جواهر ، با آن كه در ما نحن فيه با استناد به تعارف يا جرياً على الغالب ، انزال را معتبر دانسته‌اند ، ولى گفته‌اند كه حدّ وطى واجب به مقدارى است كه وجوب غسل بياورد اما به نظر مىرسد كه اين دو فرع با هم ناسازگار است . زيرا اگر بنا باشد كه وطى به خاطر تناسب حكم و موضوع ، از جمله\r\n\r\n\r\n","description":"","footnote":"\r\n( 1 ) به بيان ديگر ، تعابيرى مانند آن كه « كثرت استعمال موجب انصراف مىشود » ، آنچنان كه در كلام مرحوم آخوند ( ره ) ديده مىشود ، يا آن كه « جرياً على الغالب اين معنا مراد است » ، در مواردى صحيح است كه تناسب حكم و موضوع در غالب موارد جارى باشد و در واقع كثرت استعمال در صورتى محقق مىشود كه آن استعمالات صحيح باشد و فقط در مورد افراد متعارف ( آن هم به شرطى كه تناسب حكم و موضوع در آن افراد باشد ) استعمال لفظ مطلق بدون قيد صحيح است و خلاصه : تناسب حكم و موضوع اگر در افراد متعارفه باشد باعث انصراف به افراد متعارفه مىشود . ( لازم به ذكر است كه بحث انصراف در چند جلسه به طور مبسوط خواهد آمد . )\r\n","page_name":" 1405 ","page_number":18},
  {"content":"\r\n\r\nمسألهء ارفاق به زوجه ، حمل بر وطى متعارف و با انزال شود ، نسبت به فرع دوم هم بايد همينطور باشد ، يعنى به استناد غلبه به ضميمهء تناسب حكم و موضوع ، حدّ آن نيز بايد حمل بر متعارف شود و نبايد حدّ وطى واجب را تنها به مقدارى دانست كه موجب وجوب غسل گردد . بله ، اگر در اين باره مانند باب وجوب غسل ، كه بنابر روايت دائر مدار التقاء ختانين مىباشد ، روايتى خاص موجود بود كه حدّ آن را مشخص نموده بود ، بدان اخذ مىكرديم ، ولى از آنجا كه مستند فقها دربارهء اين مطلب روايات نيست ، بلكه اين حكم ( حدّ وطى واجب ) را از مطلقات با استفاده از تناسب حكم و موضوع و غلبه استفاده كرده‌اند ، بايد قائل به وجوب نوع متعارف از وطى گرديد و حدّ آن را هم به اندازهء متعارف و معمول دانست . بنابراين بايد مطلقات را با توجه به تناسب حكم و موضوع ( از قبيل ارفاق به زوجه و برآوردن نيازهاى او و . . . ) حمل بر افراد شايع و متعارف آن نمود .\r\n« * و السلام * »\r\n\r\n","description":"","footnote":"","page_name":" 1406 ","page_number":19},
  {"content":"\r\n\r\n\r\n25 / 8 / 1378 سه‌شنبه درس شمارهء ( 154 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث پيرامون عدم جواز ترك وطى زوجه بيش از چهار ماه بود ، پيشتر اجماعِ مطرح شده در مسأله را مورد بررسى قرار داده ، وجود آن را صرفاً منكر شديم . در جلسهء پيش نيز مبناى مرحوم آقاى خوئى را دربارهء اجماع مدركى نقل كرده ، آن را مخدوش دانستيم و عرض كرديم كه حجيّت اجماع ، چه مدركى و چه غير مدركى به مناط احراز اتصال به زمان معصوم است . سپس اين مبنا را كه « نفس ندرت را منشأ انصراف به فرد متعارف بدانيم » مورد نقد و بررسى قرار داده ، به اين نتيجه رسيديم كه : در صورت اطلاق موضوع حكم ، چنانچه تناسبات حكم و موضوع ، فارق بين افراد متعارف و نادر باشد ، در اين صورت ، ندرت به ضميمه اقتضاى تناسب حكم و موضوع مىتواند منشأ انصراف باشد .\r\nدر اين جلسه ابتدا مطالبى را از رسالهء احكام النساء مرحوم شيخ مفيد در تأييد نفى وجود اجماع نقل كرده ، آنگاه به بحث پيرامون ادلهء ديگرى كه جهت اثبات حكم عدم جواز ترك وطى زوجه بيش از چهار ماه توسط مرحوم صاحب جواهر مطرح شده ، مىپردازيم و خدشهء مرحوم آقاى خوئى را در اين باره مورد نقد و بررسى قرار مىدهيم . سپس با تحقيقى دربارهء مستند چهار ماه در مسألهء مورد بحث ، به بررسى عمده‌ترين دليل اثبات حكم ، يعنى روايات خواهيم پرداخت .\r\n* * * \r\nالف ) : بررسى فرمايش مرحوم شيخ مفيد « ره »\r\n\r\n1 ) نقل عبارت رسالهء احكام النساء :\r\n\r\n","description":"","footnote":"","page_name":" 1407 ","page_number":20},
  {"content":"\r\n\r\nمرحوم شيخ مفيد غير از مقنعه ، رساله‌هاى متعدّدى دارد كه به مناسبت برگزارى كنگرهء مفيد چاپ شده است . در جلد نهم اين رساله‌ها كه به احكام النساء اختصاص يافته در صفحه 37 اين عبارت را دارد « و للمرأة على زوجها النفقه بالمعروف و السكوة و السكنى و ليس لها الاقتراح بأكثر من ذلك » زن بيش از نفقه و لباس و مسكن ، حق مطالبه از شوهرش را ندارد .\r\n\r\n2 ) نظر استاد - مدّ ظلّه\r\nبا اينكه در اين رساله در مقام بيان تمام احكام زن و حقوق او بر شوهر است ، و يكى از مسائل اصولى و درجه اوّل و يكى از اهداف اساسى ازدواج ، تأمين غريزهء جنسى است ، اصولًا اشاره‌اى به مسأله مورد بحث ندارد و اين بدان معنى است كه ايشان ، وطى در هر چهار ماه را از حقوق زن نمىدانند .\r\n* ان قلت : ممكن است لزوم وطى در هر چهار ماه تنها يك حكم تكليفى بر عهدهء مرد باشد مرحوم شيخ مفيد در مقام بيان تمامى حقوق زن است به شوهر نه تكاليف شوهر\r\n* قلت : آنطور كه از روايات استفاده مىشود ، اين حكم از احكام تكليفيّه صرف نيست ، بلكه اگر باشد به عنوان حقّى است كه زن بر ذمّه شوهر دارد و لذا با اشتراط در ضمن عقد يا اذن بعدى ساقط مىشود و با ظهور قوى اين روايات بايد از برخى از روايات كه ظاهرش متناسب با حكم تكليفى بودن است رفع يد كنيم .\r\nان قلت / شايد مراد شيخ مفيد از عبارت « ليس لها الاقتراح باكثر من ذلك » اين باشد كه در مورد نفقه و كسوة زن حق مطالبه بيش از متعارف را ندارد .\r\nقلت : اگر بعد از « النفقه بالمعروف » مىفرمودند بيش از اين حق ندارد كلام شما درست بود ولى بعد از شمردن حقوق مىگويد بيش از اين حقى ندارد ظاهراً ذلك اشاره به مجموعه حقوق ذكر شده است .\r\nبنابراين همانگونه كه در جلسهء قبل عرض شد اجماع در مسأله ، صغروياً نيز\r\n\r\n","description":"","footnote":"","page_name":" 1408 ","page_number":21},
  {"content":"\r\n\r\nمخدوش است و نمىتوان به عنوان يكى از ادلّه به آن تمسك كرد .\r\n\r\nب ) : دليل دوّم قاعدهء لا ضرر و قاعدهء لا حرج\r\n\r\n1 ) نقل فرمايش مرحوم صاحب جواهر\r\nپس از طرح ادله‌اى كه براى اثبات عدم جواز ترك وطى زوجه بيش از چهار ماه ذكر شده ، مىفرمايد : « مؤيداً ينفى الحرج و الاضرار » « 1 » و اين دو قاعده را به عنوان تأييد ادلّه ، مطرح فرموده است .\r\n\r\n2 ) خدشهء آقاى خوئى در تمسك به لا ضرر و لا حرج\r\nمرحوم آقاى خوئى بعد از تأييد گرفتن صاحب جواهر به نفى ضرر تعجب مىكند ، مىفرمايد : اولًا ؛ نفى ضرر و حرج به ملاحظه ضرر و حرج براى غالب و نوع افراد نيست ، بلكه آنچه منفى است ، ضرر و حرج شخصى است ، بنابراين تقييد حكم به چهار ماه ، وجهى ندارد زيرا زنها متفاوت هستند ، بسا بانويى كه فقط پس از يك ماه به حرج و ضرر مىافتد در حالى كه ممكن است اين ضرر يا حرج بعد از يك سال يا بيشتر در مورد ديگرى محقق گردد ، پس معيار چهار ماه روى حرج و ضررهاى شخصى قابل انطباق نيست .\r\nثانياً : دليل نفى ضرر و حرج تنها متكفل نفى احكام ضررى ، و حرجى است و اصلًا نظر به اثبات حكم جهت رفع يا دفع ضرر و حرج از ديگرى ندارد ، بنابراين دفع ضرر يا حرج از زوجه بر زوج واجب نيست .\r\nو به عبارت ديگر ، حكمى منفى است كه منشأ ضرر به ديگرى شود ، امّا نفى حرج و ضرر به اين معنا نيست كه مكلفينش موظّف به انجام كارى باشند كه با آن كار از ديگرى ، حرج و ضرر را رفع يا دفع كنند ، اگر رفع ضرر يا حرج از زوجه بر زوج واجب باشد لازمه‌اش اين است كه تزويج زنان بىشوهر كه در حرج يا ضرر هستند نيز بر او واجب باشد و اين چيزى است كه نمىتوان به آن قائل شد .\r\n\r\n\r\n","description":"","footnote":"\r\n( 1 ) جواهر 29 : 115 .\r\n","page_name":" 1409 ","page_number":22},
  {"content":"\r\n\r\n\r\n3 ) نظر استاد - مدّ ظلّه\r\n* اولًا : گرچه معمولًا اختيار تطبيق احكام و قوانين بر مصاديق آنها بر عهدهء مكلفين است همانگونه كه روش متعارف در تدوين قوانين دنيائى است و نظم و نظام جامعه نيز مقتضى آن است ، در مواردى كه لازمه چنين اختيارى ، اين باشد كه سوء استفاده يا اشتباه در مورد آنها زياد گردد ، رعايت حال اكثريت مكلفين را معيار قرار داده و بر آن اساس ، قانون مىگذرانند تا حتى المقدور از اين پىآمدها پيشگيرى شود . لذا در بسيارى از قوانين كه در آنها به ضرر و حرج تعليل مىآورند ، در واقع آن علت ، علتِ عام نيست بلكه علت اكثر موارد است كه اصطلاحاً از آن به حكمت تعبير مىكنند .\r\nدر مسأله مورد بحث ، روى فرض شخصى بودن حرج ، اگر قانون و ضابطه‌اى قرار ندهند كه مثلًا هر چهار ماه ، چنين حقى براى زن هست ، نظر به اينكه حرج داراى مراتب زيادى است و تطبيق بر مصاديق واقعى آن و تشخيص صغرياتش كار مشكلى است و هر كس نيز ممكن است بر حسب نياز خودش ، ادعاى حرج كند ، هر روز بين خانواده و زن و شوهرها دعوا و درگيرى بوجود آمده ، منجر به هرج و مرج و اختلال جامعه مىگردد .\r\n* ثانياً : اينكه ايشان فرمودند - و ديگران نيز گفته‌اند و مطلب درستى هم هست - روى فرض نوعى بودن حرج ، دليل لا ضرر و لا حرج ، ناظر به اثبات حكم جهت رفع يا دفع ضرر و حرج از ديگران نيست ، و آن را به عدم لزوم تزويج زنان بىشوهر كه در هر چند نقض كردند ، لكن به نظر مىرسد كه ملزم كردن زوج - كه اضرار ، مستند به خود اوست - مصداقى براى اين كبرى نيست ، زيرا وضعيت و شرائط زوجه انسان ، با زنان ديگرى كه نياز به شوهر دارند بسيار متفاوت است . در مورد زوجه ، اختيار طلاق به دست شوهر است ، ازدواج با ديگرى براى او ممكن نيست ، شرعاً هيچ راهى براى رفع نياز جنسى او وجود ندارد ، با وجود اين محدوديتها ، خوددارى زوج از رفع\r\n\r\n","description":"","footnote":"","page_name":" 1410 ","page_number":23},
  {"content":"\r\n\r\nاين نياز حياتى ، اضرار به زوجه است . كسى كه تشنه و گرسنه است ، اگر جلوى او را براى تهيه آب و نان بگيرند و او را از خوردن و آشاميدن منع كنند ، اين كار اضرار و ايجاد حرج دربارهء اوست .\r\nاگر شوهر ملزم به ارضاء زوجه نباشد واقعاً اضرار به اوست ، درحالىكه عدم اقدام جهت تزويج زنهاى ديگر ملازم با اضرار به آنها نيست ، آنها مىتوانند خودشان براى رفع ضرر و حرج از خود ، ازدواج كنند ، زيرا اختيار آنها در دست اين فرد نيست .\r\nبه عبارت ديگر روشن است كه حقوقى كه شارع مقدس براى زن يا شوهر قرار داده تعبد محض نيست كه مناط آن دور از فهم بشر باشد بلكه براى حفظ كيان خانواده قوانينى كه بر اساس عدالت استوار است وضع كرده است و مقتضاى عدالت دينى و اسلامى كه ملاهب حق بر آن استوار است اينست كه همچنانكه شارع مقدس درباره نفقه و لباس و مسكن حقوقى قرار داده بايد براى تأمين نياز جنسى كه امرى حياتى و مهم براى بشر و يكى از اهداف اساسى ازدواج آنهاست حقوقى را براى بانوان در نظر بگيرد و تأمين نياز جنسى نه تنها از اهداف شخصى زوجين در ازدواج است بلكه يكى از اغراض اصلى شارع مقدس در ترغيب به ازدواج است تا زوجين تأمين گردند به فحشاء و منكرات كشيده نشوند و همانطوريكه محققين دنيا نيز چنين حقوقى را قائلند . و اينكه بگوئيم « مرد در تأمين نياز جنسى تام الاختيار است و زن هيچ گونه حقى از اين ناحيه ندارد » با مذاق شارع حكيم كه بر اساس عدالت قوانين جعل كرده و به انسانها اجازه نمىدهد كه به ديگران ضرر بزنند يا ديگران را در حرج قرار بدهند ، سازگار نيست ، بنابراين بايد شارع مقدس قانونى وضع كرده باشد تا از ايجاد ضرر و حرج توسط زوج پيشگيرى نمايد .\r\nان قلت / منشأ ضرر و حرج زن اينست كه از طرفى راه طلاق و جدائى برايش بسته است و از طرف ديگر اختيار مباشرت با همسر اوست و خود او نه اختيار طلاق دارد نه تأمين نياز جنسى و با ثبوت يكى از اين دو حق ، ضرر و حرج مرتفع\r\n\r\n","description":"","footnote":"","page_name":" 1411 ","page_number":24},
  {"content":"\r\n\r\nمىگردد ( يا حق طلاق يا حق مباشرت ) پس با « لا ضرر » و « لا حرج » حق مباشرت اثبات نمىگردد .\r\nقلت : روشن است كه اگر هر تخلفى از ناحيهء شوهر باعث شود كه زن حق طلاق پيدا كند نظام خانواده مختل مىگردد بنابراين احتمال اينكه لا ضرر مصحح حق طلاق گردد در كار نيست و با « لا ضرر » حق مباشرت بالخصوص اثبات مىگردد .\r\nالبته لا حرج و لا ضرر بيش از اين چيزى را اثبات نمىكند ، بنابراين بايد بررسى شود كه حدّ چهار ماه بر اساس چه معيارى مطرح شده است .\r\n\r\nج ) : بررسى مستند چهار ماه در مسأله\r\n\r\n1 ) مستند اول - فعل عمر\r\nبطورى كه در جامع المقاصد و جواهر و بعضى كتب ديگر آمده ، زمانى عمر از يكى از بانوان مدينه كه شوهرانشان به جهاد رفته بودند ، اين شعر را شنيد كه مىگفت :\r\n فوالله لو لا الله لا شىء غيره * لزلزل من هذا السرير جوانبه \r\n- كه حاكى از شدت ناراحتى و دشوارى تحمل آنان از سفر شوهرانشان و طبعاً عدم برخوردارى از حفظ جماع بود - از آنان درباره بيشترين مدتى كه يك زن مىتواند از جماع خوددارى كند ، سؤال نمود ، از جوابهاى مختلفى كه دادند ، بيشترين مدت كه چهار ماه بود را يك قانون درج نمود كه : مردان بيش از چهار ماه حق دور ماندن از محل زندگى و خانواده خود را ندارد و در صورت سفر موظف هستند براى اداء تكليف خود نسبت به زنان مراجعت نمايند .\r\n\r\n2 ) نظر استاد - مدّ ظلّه العالى\r\n* اولًا اين مطلبى است كه در بعضى از كتب تاريخى نوشته‌اند ولى اصل وقوع چنين قضيه‌اى براى ما روشن و ثابت نيست . « 1 »\r\n\r\n\r\n","description":"","footnote":"\r\n( 1 ) بعلاوه در برخى از منابع تاريخى اين قضيه مختلف نقل شده و بيشترين مدت 6 ماه بيان شده است ( كنز العمال ) .\r\n","page_name":" 1412 ","page_number":25},
  {"content":"\r\n\r\n* ثانياً اشكال ابتدائى كه از اين استدلال به نظر مىرسد اين است كه فعل نمىتواند حجيت داشته باشد\r\n- / البته ممكن است براى دفع اين اشكال ، استدلال را با بيانى ديگر تقرير كرد ، به اين شكل كه گفته شود : از اينكه هيچ يك از صحابه به اين قانون اعتراضى نكرده‌اند استفاده مىشود كه فعل عمر مورد تسلّم - كه حاكى از تقرير امام عليه السلام نيز هست - حجيت مىيابد .\r\n- لكن با آن طبيعت خشن عمر و به تعبير امير المؤمنين صلوات الله عليه حوزة خشناء « 1 » ، كه شدت خشونت او را حتّى در مورد فرزندانش كه از آنها عصبانى مىشده تا آنجا كه نوشته‌اند : بدون گاز گرفتن و جارى شدن خون ، ارضا نمىشده و ظاهراً عامه نيز نقل كرده‌اند ، با اين سختگيرىها اگر فرضاً صحابه اعتراضى هم داشته‌اند نمىتوانسته‌اند ابراز نمايند ، بنابراين سكوت آنان علامت امضاء و رضايت آنها نيست .\r\n\r\n3 ) نظر مرحوم آقاى خوئى دربارهء اجنبى بودن اين استدلال از بحث\r\nمرحوم آقاى خوئى اشكال كرده‌اند كه با صرف نظر از عدم ثبوت و عدم حجيت ، اين استدلال از بحث ما بيگانه است ، زيرا مبدأ چهار ماه در قانون عمر ، زمان خروج است درحالىكه مبدأ در بحث ما تاريخ آخرين وطى است ، و اين دو كاملًا متفاوت هستند . و به عبارت ديگر : چهار ماه بودنِ مدت خروج ، غير از اين است كه فاصله بين دو وطى چهار ماه باشد ، زيرا چه بسا مثلًا پس از دو يا سه ماه كه از وطى گذشته خارج شوند و از وقت خروج طبق قانون عمر ، چهار ماه وقت خواهد داشت . بنابراين استدلال مذكور هيچ ارتباطى به بحث ما پيدا نمىكند .\r\n\r\n4 ) نظر استاد - مدّ ظلّه\r\nفقهاى بزرگى كه اين استدلال را مطرح كرده‌اند قطعاً فعل عمر را حجت\r\n\r\n\r\n","description":"","footnote":"\r\n( 1 ) « فصيرها فى حوزة خشناء ، يغلظ كلمها و يخش مسّها نهج البلاغه - خطبه شقشقيه ( خطبه سوم ) .\r\n","page_name":" 1413 ","page_number":26},
  {"content":"\r\n\r\nنمىدانسته‌اند ، بنابراين بايد ديد چرا براى اثبات حكم فقهى به اين دليل متمسك شده‌اند . ؟\r\nپاسخ اين مسأله - كه ضمناً ارتباط استدلال را به بحث جارى ما روشن مىسازد - اين است كه آنان به فعل عمر متمسك نشده‌اند ، بلكه در واقع عمر با برگزارى يك رفراندوم و همه پرسى ، نظر زنان را در مورد حدّ نهائى تحمل آنان نسبت به محروميت از حظّ جماع جويا شده است و آنان حد اكثر بردبارى خود را - كه اختصاص به زنان مدينه نداشته بلكه حاكى از نياز طبيعى و توان نوعى بانوان بوده - چهار ماه ابراز كرده‌اند .\r\nآنگاه بزرگان ما با توجه به اينكه رعايت حق زنان ، نيازمند يك قانون قابل اجرا است به گونه‌اى كه براى آنان قابل تحمل بوده و آنها به حسب نوع ، در حرج قرار نگيرند ، نتيجه آن رفراندوم را براى تعيين صغرى اخذ نموده‌اند .\r\nبنابراين صرف نظر از عدم ثبوت تاريخى ، خدشهء مرحوم آقاى خوئى به استدلال وارد نيست .\r\n\r\n5 ) مستند دوم - فرمايش مرحوم مجلسى ( ره ) در روضة المتقين\r\nمرحوم مجلسى اول در كتاب روضة المتقين مطلبى دارند كه ماحصل آن اين است : در رواياتى كه از معصومين عليهم السلام وارد شده ، عدّهء وفات چهار ماه و ده روز تعيين شده ، از اينجا مىتوان حدّ و مرز توان و تحمل را به دست آورد ، چون در اين روايات تعليل شده كه تعيين مقدار عده به جهت اين نيست كه اين حدّ مقدار تحمل و صبر زنان است . زيرا معمولًا پس از مرگ شوهر ، حدوداً ده روز اول ، ايام عزا سوگوارى است و طبعاً توجه به اين مسائل ( نيازهاى جنسى ) نيست . اما همين‌كه اين ايام خاص سپرى شد ، مجدداً انسان به خود آمده و غرائز او حالت طبيعى خود را بازمىيابد و توجه به اين نياز غريزى نيز پيدا مىشود ، و از اينكه پس از آن ده روز ، فقط چهار ماه ديگر بايد عده نگهدارد ، معلوم مىشود كه نظر امام اين است كه زن\r\n\r\n","description":"","footnote":"","page_name":" 1414 ","page_number":27},
  {"content":"\r\n\r\nبيش از اين مدت ، نمىتواند صبر كند « 1 » . بنابراين به ضميمه نكات و مراتبى كه در روايات ديگر وارد شده ، انسان اجمالًا مطمئن مىشود كه معيار ، همين چهار ماه مىباشد و نظر معصوم نيز همين است .\r\n\r\n6 ) نظر استاد - مدّ ظلّه\r\nعمده وجهى كه براى اثبات حكم عدم جواز ترك وطى زوجه بيش از چهار ماه وجود دارد ، استدلال به روايات ديگرى است كه بخصوص در اين مورد واردشده ، كه بايد به بررسى آنها بپردازيم . اما وجوه مذكوره ديگر تنها براى تأييد مناسب است .\r\n\r\nد ) : دليل سوم ، روايات خاصه\r\nيكى از اين روايات صحيحه صفوان است :\r\n\r\n1 ) متن روايت :\r\nأحمد بن محمد عيسى عن على بن أحمد بن أشيَم عن صفوان بن يحيى قال :\r\nسألت الرضا عليه السلام عن الرجل يكون عنده المرأة الشابّة فيمسك عنها الأشهر و السنة لا يقربها ، ليس يريد الإضرار بها ، يكون لهم مصيبة ، يكون فى ذلك آثماً ؟ قال :\r\nاذا تركها أربعة اشهر كان آثماً بعد ذلك ، الا أن يكون باذنها « 2 »\r\n\r\n2 ) بررسى سند\r\nسند اين روايت صحيح است لكن مرحوم شهيد ثانى در مسالك از آن به سند ضعيف تعبير فرموده ، كه البته اين اشتباهى است از آن فقيه بزرگ .\r\n* اولًا اين روايت در فقيه ( جلد 3 باب 123 ح 1 ) ورد شده است و در باب 36 تهذيب نيز كه تحت عنوان « السنة فى عقود النكاح و زفاف النساء و آداب الخلوة و الجماع » است در دو جا نقل گرديده ، يكى حديث 19 - كه مطابق روايتى است كه در\r\n\r\n\r\n","description":"","footnote":"\r\n( 1 ) البته روايتى كه در باب عده هست بيان روايت « محمد سليمان عن الى جعفر الثانى » است كه مقدار عدهء وفات و مدت تعيين شده در باب ايلاء به هر دو مسأله در آن روايت آمده است و روايت مستقلى نيست ، و از اينكه آيا روايت ديگرى در مورد عده هست نيازمند به فحص بيشتر است .\r\n( 2 ) تهذيب ج 7 ص 419 باب 36 ح 50 شماره 1678\r\n","page_name":" 1415 ","page_number":28},
  {"content":"\r\n\r\nفقيه وارد شده است - و سند آن را نقل نمىكند و ديگرى حديث 50 همين باب است كه با سند فوق آورده و مرحوم شهيد ثانى آن را ملاحظه فرموده‌اند ، و چون شيخ در رجال خود ، على بن احمد بن اشيم را مجهول دانسته ، ايشان اين سند را ضعيف شمرده‌اند ، و ظاهراً روايت فقيه و نيز حديث 19 تهذيب را - كه به احتمال قوى شيخ از فقيه اخذ نموده - نديده است . در حالى كه سند فقيه معتبر است ، زيرا طريق صدوق به صفوان بن يحيى صحيح است و شيخ نيز در روايت 19 تهذيب هر چند سندش را ذكر نكرده لكن به احتمال قوى به صدوق اعتماد كرده و از فقيه اخذ كرده و اگر هم شيخ از فقيه نگرفته باشد در روايت 19 تهذيب چنين آورده است :\r\n« و سأل صفوان بن يحيى أبا الحسن الرضا عليه السلام » و سند شيخ به صفوان به يحيى معتبر است .\r\n* ثانياً سند روايت 50 تهذيب نيز قابل اعتماد است زيرا تنها اشكال سند از ناحيه على بن احمد بن اشيم است و او نيز ثقه است . مرحوم آقاى خوئى كه احاديث كتب اربعه را فهرست مىكند نقل مىكنند كه احمد بن محمد بن عيسى حدود شصت حديث از او نقل كرده است . در موردى هم كه على بن مهزيار از او نقل حديث كرده ، ما موارد ديگر را بررسى نكرده‌ايم ، امّا همينها برى وثاقت او كافى است . فرد بزرگى مثل احمد با آن جلالت ، اينهمه حديث از او نقل كند دليل بر اعتماد اوست . معلوم مىشود كه على بن احمد بن اشيم ، شيخ او بوده است .\r\nچون كتب حديثى و رجالى اماميه به نقل احمد بن محمد بن عيسى خيلى تكيه شده است در رجال نجاشى در شرح حال حسين بن سعيد دو طريق براى كتب وى نقل شده ، يكى به احمد بن ابى عبد الله برقى منتهى مىشود و ديگرى به احمد بن محمد بن عيسى و در آنجا مىفرمايد : آنكه نزد اصحاب ما معول است ، نقل احمد بن محمد بن عيسى است . « 1 »\r\n\r\n\r\n","description":"","footnote":"\r\n( 1 ) نجاشى مىنويسد : « . . . اخذنا بهذه الكتاب غير واحده من احى بنا من طرق مختلفه كثيرة فمنها ما كتب الىّ به\r\n","page_name":" 1416 ","page_number":29},
  {"content":"\r\n\r\nهمچنين در مقدمه كتاب كمال الدين يكى از منسوبين شخصى را كه با صدوق ملاقات داشته ، به نام عبد الله بن صلت اشعرى نام مىبرد و براى اثبات جلالت او مىفرمايد : « كان احمد بن محمد بن عيسى فى فضله و جلالته يروى عن أبى طالب عبد الله بن الصلت القمى » صدوق كه در نقل احاديث اهل مسامحه نيست تنها روايت احمد بن محمد بن عيسى را علامت توثيق ( مروى عنه ) دانسته است با اين حال چگونه مىتوان كسى را كه شيخ احمد بن محمد بن عيسى است و بيش از پنجاه روايت از او نقل كرده ، ضعيف شمرد ؟\r\nعلى اىّ تقدير ، روايت صفوان از نظر سند معتبر است .\r\n\r\n3 ) توضيحى درباره معنا و متن حديث\r\n* اين قسمت از روايت را كه دارد « يكون لهم مصيبة » به دو صورت مىتوان خواند : يكى اينكه بخوانيم يكون لهم مصيبة كه در اين صورت مرجع ضمير مقدر مىشود يعنى در خانواده‌اى كه اين شخص نيز يكى از آنها است مصيبتى واقع شده است . احتمال ديگر اين است كه عبارت يكون لِهَّمِ مصيبةٍ بخوانيم ، و اين قرائت بعيد هم نيست و تقدير مرجع ضمير نيز لازم ندارد ، يعنى حزن مصيبت منشأ شده كه وطى با زوجه را ترك كند .\r\n* عبارت « الّا أن يكون باذنها » در حديث 19 تهذيب نيامده است . امّا نسخه‌هاى فقيه مختلف است ، به حسب نقل روضة المتقين ، اكثر نسخه‌ها اين عبارت را دارد ، امّا در نسخهء تصحيح‌شدهء آقاى غفارى اين عبارت نيست و مظنون ما نيز اين است كه نسخهء اصلى ، خالى از اين ذيل بوده است و اين عبارت توسط\r\n\r\n\r\n","description":"","footnote":"\r\nأبو العباس احمد بن نوح السيرافى ( ره ) فى جواب كتابى اليه : ( و الذى سألت تعريفه من الطرق الى كتب الحسين بن سعيد الاهوازى رضى الله عنه ، فقد روى عنه أبو جعفر احمد بن محمد بن عيسى الاشعرى القمي و أبو جعفر احمد بن محمد بن خالد البرقى ، و الحسين بن الحسين بن ابان ، و احمد بن محمد بن الحسن بن البسكن القرشي الردعي ، و ابو العباس احمد بن محمد الدينورى ، فامّا ما عليه اصحابنا و المعوّل عليه ما رواه عنهما ( اى الحسن و الحسين ) احمد بن محمد بن عيسى . . . » رجال نجاشى ص 58 ترجمه حسين بن سعيد رقم 136 و 137 .\r\n","page_name":" 1417 ","page_number":30},
  {"content":"\r\n\r\nبعضى از محشّين افزوده شده است . زيرا همانطور كه عرض شد به احتمال قوى مرحوم شيخ ، حديث 19 را از فقيه اخذ كرده و در هيچ يك از نسخ مختلف تهذيب اين عبارت نيامده است .\r\nادامهء بحث در مورد دلالت حديث را انشاء الله در جلسهء آينده پى مىگيريم .\r\n« * و السلام * »\r\n\r\n","description":"","footnote":"","page_name":" 1418 ","page_number":31},
  {"content":"\r\n\r\n\r\n26 / 8 / 1378 چهارشنبه درس شمارهء ( 155 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء مطالب اين جلسه :\r\nبحث جلسات گذشته در اين بود كه ترك وطى زوجه دائمه بيش از چهار ماه جايز نيست ، اجماع و برخى از ادله و روايات مسأله را در جلسات گذشته بررسى كرديم ، در اين جلسه تمسك به دليل لا ضرر و لا حرج و روايات باب ايلاء و برخى از روايات خاصه مسأله را مورد بحث و بررسى قرار مىدهيم ان شاء اللَّه تعالى\r\n* * * \r\n1 ) تكمله‌اى بر بحث گذشته - / استدلال به لا ضرر و لا حرج ( دليل اول ) :\r\nبحث در عدم جواز ترك وطى زوجه بيش از چهار ماه بود ، از مؤيداتى كه در جواهر براى حرمت بيان شده بود « لا ضرر » و « و ما جعل عليكم فى الدين من حرج » بود ، مرحوم آقاى خويى به دو جهت در اين تأييد مناقشه كرده ، و آن را عجيب دانسته‌اند و مناقشه دوم ايشان اين بود ، كه شوهر با ترك وطى ضررى به همسر خود نزده است و او را در حرج قرار نداده است . بلكه فقط مىتوانسته با وطى خود مانع تحقق ضرر و حرج گردد و لا ضرر و لا حرج ، دليل لزوم دفع ضرر و حرج از غير نيست . بلكه دليل داريم كه دفع ضرر و حرج از غير لازم نيست . زيرا اگر واجب بود ، بر مردها لازم مىشد كه با زنانى كه شوهر ندارند و از اين جهت به ضرر يا حرج مىافتند ، ازدواج كنند و حرج يا ضرر را از آنها مرتفع سازند . در حالى كه ، قطعاً چنين حكمى نداريم .\r\n\r\n","description":"","footnote":"","page_name":" 1419 ","page_number":32},
  {"content":"\r\n\r\n\r\nمناقشه فرمايش آقاى خويى « ره » :\r\nدر جلسه گذشته گفته شد ؛ همسرى كه اختيار طلاق ندارد و غير از مباشرت شوهر خود ، راهى براى رفع نياز جنسى ندارد ، اگر شوهر او ، از مباشرت خوددارى كند و او را طلاق هم ندهد ، همين كار عرفاً اضرار و در حرج قرار دادن زوجه است .\r\nاين مطلب از صحيحهء صفوان بن يحيى نيز استفاده مىشود « 1 » چون سؤال شده است كه شخصى ، چندين ماه مباشرت را ترك كرده است . البته قصد اضرار هم ندارد . معلوم مىشود كه ترك مباشرت ، عرفاً اضرار است . لكن اضرار ، گاهى با قصد اضرار نيز همراه است . و در روايت راوى مىپرسد ؛ البته شوهر قصد ضرر زدن ندارد ، و بخاطر مصيبتى از جماع خوددارى كرده است .\r\nخلاصه مطلب اينكه ، به اين روايت براى صغراى ضرر مىتوانيم استدلال كنيم .\r\nان قلت : اين روايت مخصوص مرأة شابة است .\r\nقلت : هر چند مورد روايت مرأة شابة است ، لكن معلوم مىشود كه اگر بخاطر ترك جماع ، ضررى را زن تحمل كند ، اين ضرر از ناحيه شوهر به حساب مىآيد . خواه در مورد مرأة شابة باشد يا غير او ، پس ترك وطى اضرار است نه ترك دفع ضرر .\r\n\r\n2 ) ادامهء ادله حرمت ترك وطى ( دليل دوم ) :\r\nروايت ديگرى كه بر حرمت ترك وطى ، استدلال شده بود ، صحيحهء صفوان بن يحيى است كه گفته شد ، از نظر سند تمام است . ولى از نظر دلالت ، برخى اشكالات در استدلال به روايت هست .\r\n\r\nالف ) اشكال اخص بودن دليل از مدعى ،\r\nمورد اين روايت مرأة شابة است . پس اين روايت در مورد مرأة غير شابة ، دليل حرمت نيست .\r\nبررسى اشكال : قدمايى از فقهاء ، بين شابة و غير شابة تفصيل قائل شده‌اند و\r\n\r\n\r\n","description":"","footnote":"\r\n( 1 ) - « صفوان بن يحيى عن ابى الحسن الرضا عليه السلام انه سأله عن الرجل يكون عنده المرأة الشابة فيمسك عنها الاشهر و السنة لا يقربها ، ليس يريد الاضرار بها ، يكون لهم مصيبة ، يكون فى ذلك آثما ؟ . . . » وسايل 20 / 140 باب 71 ابواب مقدمات نكاح حديث اول .\r\n","page_name":" 1420 ","page_number":33},
  {"content":"\r\n\r\nاختصاص حكم به شابة تا زمان مرحوم فيض ( م 1091 ) و محقق سبزوارى ( م 1090 ) مطرح نبوده است . هر چند در « رياض » ادعاى اجماع بر تعميم كرده است ، محقق سبزوارى در شمول حكم ، نسبت به غير شابة تأمل كرده است و فرموده « فيه اشكال » مرحوم فيض مىفرمايد ؛ از شابة به غير شابه مىتوان تعدى كرد « الا ان يكون هناك اجماع » « 1 » صاحب وسائل در بداية الهداية نيز قائل به اختصاص حكم ، به شابة شده است « 2 » و در وسائل عنوان باب را به شابه اختصاص داده است « 3 » و متأخرين نيز مانند صاحب حدائق « 4 » و محقق نراقى « 5 » و مرحوم آقاى حكيم و مرحوم آقاى خويى اين تفصيل را قائل شده‌اند ، عده‌اى نيز چون شيخ انصارى « 6 » مسأله را با ترديد گذارانده‌اند . ولى صاحب جواهر قائل به تعميم حرمت شده و فرموده : « و اختصاص السؤال فى الصحيح بالشابة بعد نفى الحرج و اطلاق الفتوى و معقد الاجماع ، بل فى الرياض لا اختصاص بها اجماعاً ، لا ينافى التعميم و ان توهّمه بعض القاصرين من متأخرى المتأخرين على ما حكى عنه ، فجوّز ترك الوطى فى غير الشابة تمام العمر ، لكنه كما ترى لا يستأهل أن يسطر » « 7 » البته اين تعبيرات نبايد مانع فكر مستقل انسان شود و بايد ديد كه مقتضاى ادله چيست ؟\r\nمرحوم فيض « ره » در مفاتيح الشرايع مىگويند : هر چند مورد روايت صفوان « مرأة شابة » است ولى از اين امر اختصاص حكم به شابة استفاده نمىشود ، البته از اينكه دليلى بر تعميم تحريم - در مورد شابة و غير شابة - نداريم . بايد تحريم را به شابة اختصاص بدهيم ، مگر آنكه اجماعى بر عموم باشد .\r\n« و ذكر الشابة فى السؤال و ان لم يصلح للتخصيص الا أن عدم النص على العموم يقتضيه ، الا أن يكون للعموم اجماع » .\r\n\r\n\r\n","description":"","footnote":"\r\n( 1 ) - مفاتيح الشرايع 2 / 290 .\r\n( 2 ) - بداية الهداية 2 / 198 .\r\n( 3 ) - وسائل الشيعة 20 / 140\r\n( 4 ) - الحدائق الناظرة 23 / 90\r\n( 5 ) - مستند 16 / 80\r\n( 6 ) - نكاح شيخ 75\r\n( 7 ) - جواهر الكلام 29 / 116\r\n","page_name":" 1421 ","page_number":34},
  {"content":"\r\n\r\nمرحوم صاحب حدائق « ره » به ايشان اشكال مىكند : چرا مىگويند از اين روايت اختصاص حكم استفاده نمىشود ؟ ! يقيناً مورد روايت و مرجع ضماير آن ، خصوص مرأة شابة است پس حكم حرمت كه روايت بيان كرده است ، مخصوص مرأة مىباشد . ففيه ، ( اشكال ) أن الضمير فى قوله عليه السلام « اذا تركها » لا مرجع له ، الا الشابة المسؤول عنها ، و كذا جملة الضمائر المذكورة ، انما ترجع الى الشابة المذكورة و الجواب لا يقع مطلقاً كما توهمه حتى انه يعتذر عن عدم تقييد السؤال بما ذكره بل الجواب وقع عن خصوص الشابة كما لا يخفى » « 1 »\r\n\r\nدفاع استاد « مدّ ظلّه » از مرحوم فيض « ره » :\r\nمرحوم فيض نمىخواهد بگويد موضوع قضيه لفظيه مردد است بين مرأة شابة و مطلق مرأة ، بسيار روشن است كه مورد صحيحهء صفوان و مرجع ضمائر موجود در آن ، خصوص مرأة شابة است ، ايشان مىگويند هر چند مورد قضيه لفظيه ، خاص است . لكن از اثبات حكم در موردى خاص ، نفى حكم در سائر موارد استفاده نمىشود و دليل آن نيست كه موضوع ثبوتى حرمت ، خصوص مرأة شابة است و نسبت به غير او ، ترك مباشرت بيش از چهار ماه مانعى ندارد . پس ممكن است موضوع ثبوتى حكم اعم باشد و بايد سراغ ادله ديگر رفت كه آيا دليلى بر تعميم حرمت داريم يا خير ؟\r\nو چون چنين دليلى نداريم ( اگر اجماع ادعى شده تمام نباشد ) مقتضاى قاعده اين است كه ، ترك مباشرت مرأة غير شابة حرام نيست .\r\n\r\n* نتيجهء بررسى اقوال فقهاء :\r\nبنابراين ، با بررسى اقوال فقهاء ، به اين نتيجه مىرسيم كه از نظر فتاوا اجماعى بر حرمت ترك مباشرت نسبت به مرأة غير شابه در كار نيست ، پس بايد با توجه به ادله ديگر اصل مطلب را تنقيح كرد .\r\n\r\n\r\n","description":"","footnote":"\r\n( 1 ) - الحدائق الناضرة 23 / 90\r\n","page_name":" 1422 ","page_number":35},
  {"content":"\r\n\r\nسؤال : آيا مىتوانيم از مورد روايت الغاء خصوصيت كنيم ، و با كمك قرائنى مثل تناسبات حكم و موضوع ، در مورد مرأة غير شابة هم قائل به حرمت شويم ؟\r\nپاسخ : الغاء خصوصيت صحيح به نظر نمىرسد براى اينكه :\r\nاولًا : خواسته‌ها و تمايلات شهوى در دوران جوانى شديدتر است و اگر روايت در جهت ارضاء شهوت مرأة شابه حقى براى او قائل شود ، حكم و موضوع اقتضاء نمىكند كه در سنين بالاتر نيز كه اين قوا ضعيف مىشود چنين حقى موجود باشد .\r\nبه بيانى ديگر ، ترك مباشرت با مرأة شابه عرفاً يك نوع ظلم در حق او به حساب مىآيد و اين نكته در مرأة غير شابة نيست و عرفاً نمىتوانيم الغاء خصوصيت كنيم ، بخصوص كه به سن عجوزگى كه برسد ، اصلًا ، نهى از مباشرت هم شده است ، « قال الصادق عليه السلام ثلاثة يهدمن البدن و ربما قتلن . . . و نكاح العجائز » « 1 »\r\nثانياً : در اين مسأله ، حقوق مرد نيز بايد ملاحظه شود ، چون قواى جسمانى مرد جوان بيشتر است . اگر تكليفى براى شوهر مرأة شابه كه متعارفاً نيز جوان است قائل شديم ، نمىتوانيم از اين استفاده كنيم كه در مورد شوهر مرأة غير شابة كه متعارفاً مسن است نيز چنين تكليفى هست . در حالى كه موانع طبيعى در مورد آنها بيشتر از مرد جوان است و گاهى مباشرت براى آنها زيان‌آور هم هست .\r\nخلاصه ، با الغاء خصوصيت نمىتوانيم از تكليفى كه بر شوهر جوان هست بر غير آنها نيز ، اثبات تكليف كنيم .\r\n\r\nب ) استدلال به ادلهء رافع ضرر و حرج\r\nمىتوانيم بگوييم ، هر چند روايت صفوان در مورد مرأة شابة است ، لكن دليل بر آن نيست كه ، حكم ثبوتى مخصوص شابة باشد و در مورد مرأة ميان سال مىتوانيم به لا ضرر و لا حرج استدلال كنيم . چون زن يا شابه است يا عجوزه يا ميانسال . اما نسبت به بانوانى كه نه جوان هستند و نه عجوزه ، چون تمايلات جنسى\r\n\r\n\r\n","description":"","footnote":"\r\n( 1 ) - وسائل الشيعة ج 20 ص 255 - / باب 152 ابواب مقدمات النكاح - / ح اول\r\n","page_name":" 1423 ","page_number":36},
  {"content":"\r\n\r\nدر مورد آنها باقى است ، بسيارى از اوقات ، ترك مباشرت ، اضرار به آنها به حساب مىآيد . يا آنها را به حرج مىاندازد ، حديث لا ضرر و آيه شريفه  « ما جَعَلَ عَلَيْكُمْ فِي الدِّينِ مِنْ حَرَجٍ »  دلالت مىكند كه ترك مباشرت در مواردى كه آنها را به ضرر يا حرج مىاندازد جايز نيست « 1 »\r\nان قلت : اگر در مورد غير شابة هم حكم ثابت است ، پس چرا روايت خصوص شابه را متعرض شده است ؟ قلت : در روايت ، سائل يك مورد استثنايى را سؤال مىكند ، مورد جوانى است كه به طور متعارف در مدت طولانى از مباشرت امتناع نمىكند و قصد اضرار به همسرش را هم نداشته ، بلكه به جهت مصيبتى ، ترك مباشرت كرده است . حكم مسأله چيست ؟\r\nاما در زن عجوزه ، نمىتوانيم چنين حقى را قائل شويم ، زيرا عجائز به سنى رسيده‌اند كه تمايلات جنسى در مورد غالب آنها فروكش كرده است و مصداق  « لا يَرْجُونَ نِكاحاً »  مىباشند . پس حرج نوعى در مورد آنها مصداق ندارد .\r\nثانياً : نكاح و جماع براى آنها زيان‌آور است . پس نه تنها رعايت مصلحت و حق آنها اقتضاء نمىكند كه مرد موظف به مباشرت باشد ، بلكه رعايت حقوق آنها ، مقتضى آن است كه مرد موظف به ترك مباشرت باشد .\r\nثالثاً : متعارفاً ، شوهر زن عجوزه ، پيرمرد فرتوت است و اگر زن تمايلى هم داشته باشد ، و لا ضرر و لا حرج در مورد زن ذاتاً جارى گردد ، جريان لا ضرر و لا حرج در مورد زن با لا ضرر و لا حرج مرد تعارض دارد .\r\nان قلت : آيا از جريان حكم ايلاء در مورد عجائز نمىتوانيم استفاده كنيم كه در مورد عجائز نيز حق چهار ماه هست ؟ !\r\nقلت ، اولًا : ايلاء احكام خاصه‌اى دارد كه حكم ما نحن فيه را از ايلاء نمىتوانيم\r\n\r\n\r\n","description":"","footnote":"\r\n( 1 ) - البته اين دليل به خودى خود خصوص چهار ماه را اثبات نمىكند و بايد با ضميمه كردن مقدمه ديگرى بر آن استدلال و تكميل كنيم .\r\n","page_name":" 1424 ","page_number":37},
  {"content":"\r\n\r\nاستفاده كنيم . مگر به تقريبى كه بعداً خواهيم گفت .\r\nثانياً در مورد پيرمردى كه مباشرت بر او و همچنين براى زن عجوزه‌اش ضرر دارد معلوم نيست حكم ايلاء هم ثابت باشد .\r\n\r\n3 - بررسى روايت حفص ( دليل سوم )\r\n« محمد بن يعقوب عن على بن ابراهيم عن أبيه عن ابن ابى عمير عن حفص بن البخترى عن ابى عبد الله عليه السلام قال : اذا غاصب الرجل امرأة فلم يقربها من غير يمين اربعة اشهر استعدت ( فاستعدت ) عليه ، فامّا أن يفيء و اما ان يطلق ، فان تركها من غير مغاضبة أو يمين فليس بمؤل ) « 1 »\r\n\r\nسند روايت :\r\nاز اين روايت در كفاية سبزوارى و جواهر به حسنه تعبير شده به جهت « ابراهيم بن هاشم » كه به نظر ما صحيحه است .\r\n\r\nدلالت روايت :\r\nمحقق سبزوارى در كفايه ، اين روايت را ضمن ادله مسأله آورده است . ولى در استدلال به اين روايت تأمل داشته و فرموده : « و الرواية مختصة بصورة المغاضبة »\r\nصاحب جواهر « ره » نيز پس از نقل روايت مىفرمايد : « و ان كان فيه أنه ظاهر فى الحاق المغاصبة بالايلاء و هو غير ما نحن فيه ، » « 2 » مرحوم آقاى حكيم « ره » نيز اين اشكال را پذيرفته‌اند « 3 »\r\nتوضيح اشكال : اگر مرد عصبانى بشود و به قصد اضرار به همسرش قسم بخورد كه مدتى بيش از چهار ماه مباشرت با او را ترك كند ، اين مورد مسلم ايلاء است و احكام خاصه آن را دارد ، نسبت به مورد ديگرى بحث است كه آيا ملحق به ايلاء مىشود يا خير ؟ و آن موردى است كه يمينى در كار نيست و فقط به جهت آنكه از\r\n\r\n\r\n","description":"","footnote":"\r\n( 1 ) - وسائل الشيعة 22 / 341 ، كتاب الايلاء و الكفارات ، باب اول حديث دوم\r\n( 2 ) - جواهر الكلام 29 / 116\r\n( 3 ) - مستمسك العروة 14 / 754\r\n","page_name":" 1425 ","page_number":38},
  {"content":"\r\n\r\nدست همسرش خشمگين شده است تصميم مىگيرد كه چهار ماه يا بيشتر مباشرت با او را ترك كند ، اين روايت مىفرمايد ، اين مورد هم ايلاء به حساب مىآيد و اگر نه غضب باشد و نه يمين ، ايلاء نيست ، در هر حال اين روايت مورد مغاضبه را به ايلاء ملحق مىكند و اينكه در چه مواردى ايلاء صدق مىكند هيچ ربطى به مسأله مورد بحث ما ندارد .\r\n\r\nتقريب استدلال به روايت :\r\nممكن است بگوييم ، هر چند روايت در مقام بيان مطلب ديگرى است ولى ضمناً تعبير فرموده كه مىتوان به آن استدلال كرد روايت مىفرمايد ، « اذا غاضب الرجل امرأة فلم يقربها من غير يمين اربعة اشهر ، فاستعدت عليه . . . » اگر مرد از روى غضب چهار ماه ، ترك مباشرت كند ، زن عليه او به حاكم شرع شكايت مىكند كه شوهر به من ظلم كرده است ، روشن است كه اگر در مرحلهء سابق حقى براى زن قائل نباشيم ، ظلمى به حق او نشده است ، تا حق شكايت داشته باشد . خوب ظلمش چيست ؟\r\nمتفاهم عرفى در اين است كه ، همين كه بدون عذر عرفى ، عامداً ، چهار ماه مباشرت را ترك كرده باشد ، ظلم تحقق يافته است ، خواه عدم مباشرت از روى غضب صورت گرفته باشد يا غير غضب . پس يكى از حقوق زن اين است كه ، مباشرت شوهرش از چهار ماه به تأخير نيفتد . به بيانى ديگر ؛ هر چند در مورد روايت ، مرد خشمگين شده و چنين اقدامى كرده است . ولى متفاهم عرفى از اينكه زن حق شكايت دارد اين است كه ، حقى از او ضايع شده ، و در اين تفويت حق ، خشم مرد دخالتى ندارد و اگر بدون آنكه خشمگين شود ، بدون عذر عرفى ، مدتى طولانى مباشرت را ترك كند ، در حق زوجه ظلم كرده است .\r\n\r\nمناقشه استاد در استدلال به روايت :\r\nبه نظر مىرسد كه دليل اخص از مدعى است . چون اگر ترك مباشرت از روى خشم بوده و با قصد اضرار همراه باشد ، عرفاً يك نوع توهين به زن و هتك حرمت\r\n\r\n","description":"","footnote":"","page_name":" 1426 ","page_number":39},
  {"content":"\r\n\r\nاوست و ثبوت حق شكايت در چنين شرايطى اثبات نمىكند اگر ترك مباشرت با خشم و غضب همراه هم نباشد ، حقى از زن تفويت شده و مىتواند شكايت كند و گويا به همين جهت ، محقق سبزوارى فرموده : « و الرواية مختصة بصورة المغاضبة » پس اگر ترك مباشرت با خشم همراه باشد از روايات استفاده مىشود كه جايز نيست .\r\nولى اگر به جهات ديگرى ( مثلًا بخاطر اشتغال زياد ، يا پيش آمدن مصيبتى ) مباشرت را ترك كرده باشد ، از اين روايت حكم آن استفاده نمىشود .\r\n\r\n4 - بررسى روايت محمد بن جعفر ( دليل چهارم )\r\n« محمد بن يعقوب عن عدّة من اصحابنا عن احمد بن محمد عن ابى العباس الكوفى عن جعفر بن محمد ( محمد بن جعفر : فى المصدر ) عن بعض رجاله عن ابى عبد الله عليه السلام قال : من جمع من النساء ما لا ينكح فزنى منهن شىء فالاثم عليه « 1 » »\r\n\r\nاولين تقريب استدلال :\r\nاز اين روايت استفاده مىشود كه ، از آنجا كه ، ترك مباشرت زمينه‌ساز وقوع در زنا است ، لذا جايز نيست .\r\n\r\nنقد استدلال :\r\nاين روايت اخص از مدعى است . چون اين روايت ، كسى را كه زن عفيفه‌اى دارد و مطمئن است كه با ترك مباشرت ، همسرش به زنا نمىافتد ، شامل نمىشود .\r\n\r\nتقريب دوم استدلال :\r\nاطلاق روايت صورتى را كه مرد قطع دارد همسرش با ترك مباشرت به زنا نمىافتد ولى قطع او اشتباه است و بر اثر ترك مباشرت ، همسرش مبتلى به زنا مىشود ، شامل مىگردد و اثبات مىكند كه اگر زن بر اثر ترك مباشرت شوهرش به زنا گرفتار شود در نامهء عمل شوهرش ، گناه زنا نوشته مىشود و اگر ترك مباشرت ذاتاً حرام نباشد ، وجهى ندارد كه گناه داشته باشد . چون از نظر تسبيب به حرام كه\r\n\r\n\r\n","description":"","footnote":"\r\n( 1 ) - وسائل الشيعة : 20 / 141 ، باب 71 از ابواب مقومات نكاح - / حديث دوم\r\n","page_name":" 1427 ","page_number":40},
  {"content":"\r\n\r\nشوهر يقين داشته چنين امرى رخ نمىدهد پس از اين جهت گناهى ندارد . بنابراين اگر گناه داشته باشد بايد به جهت حرمت ذاتى آن باشد .\r\nان قلت : مرد كه يقين داشت ، زن به زنا نمىافتد ، پس چگونه گناه زنا در نامهء عملى نوشته مىشود ؟\r\nقلت : براى تنجز محرمات و استحقاق عقاب بر آنها ، وصول اصل حكم كافى است و لازم نيست ، شخصى كه مرتكب مىشود ، مرتبه عقاب نيز به او و اصل شده باشد . همين كه بداند اين كار حرام است مع ذلك مرتكب شود ، مستحق عقاب آن خواهد بود و لو اطلاعى از شدت عقاب نداشته باشد . هر چند اگر اطلاع از شدت عقاب داشت ، مرتكب نمىشد . و در ما نحن فيه نيز ، اگر اصل ترك مباشرت حرام باشد و خبر آن به مرد برسد ، براى تنجيز حكم و استحقاق عقاب كافى است ، پس هر چند نداند كه اين ترك مباشرت ، مفاسد زيادى را به دنبال خود دارد و سبب وقوع در زنا مىگردد ، وصول اصل حكم مصحح عقاب شديد است . و لذا به حسب اين روايت ، در نامه اعمال مرد ، گناه زناى همسرش نوشته مىشود . در حالى كه يقين داشته ، كه همسرش به چنين منجلابى گرفتار نمىشود . و به همين جهت است كه « من سن سنة سيئة كان عليه وزرها و وزر من عمل بها » « 1 » هر چند اصلًا متوجه نبوده كه ممكن است ديگران دنبال اين كار زشت را بگيرند و با اين كار جامعه‌اى به فساد كشيده شود . پس اگر سنت سيئه‌اى را پىريزى كرد ، وزر كامل پيروان و مرتكبين بعدى ، در نامه عمل پيشوا و بنيانگذار سنت سيئه نوشته مىشود . هر چند بدعت‌گذار نداند و حتى احتمال ندهد كه چنين عواقب وخيمى در پيش است .\r\nخلاصه صرف منجز شدن حرام اول براى صحت عقاب شديد كافى است . در روز قيامت مىتوانند به او بگويند ؛ چرا گوش به حرف من ندادى و نهى من رادع تو نشد ؟ ! اگر اين عمل را ترك مىكردى ، هيچ يك از اين مفاسد عظيم بوجود نمىآمد .\r\n\r\n\r\n","description":"","footnote":"\r\n( 1 ) - بحار الانوار 2 / 24\r\n","page_name":" 1428 ","page_number":41},
  {"content":"\r\n\r\nو در ما نحن فيه ، بسيارى از اوقات شوهر همسرش را عفيف مىداند و اصلًا احتمال مبتلى شدن به زنا درحق او نمىدهد . ولى توجه ندارد ، گاهى در ابتلاءات سخت ، فريب شيطان را بخورد و پايش بلغزد ، در عين حال اگر مرتكب زنا شد در نامه اعمال شوهرش مىنويسند . و تنها نكته‌اى كه مىتواند مصحح عقاب باشد اين است كه ترك مباشرت ذاتاً حرام باشد .\r\n\r\nنقد استدلال به روايت :\r\nاولًا : اين روايت از نظر سندى ضعيف است و مرسله است .\r\nثانياً : در اين روايت اسمى از چهار ماه برده نشده است . بلكه ظاهر « من جمع من النساء ما لا ينكح » اين است كه ازدواج كرده ، ولى براى هميشه مباشرت را ترك كرده يا مدتى ترك كرده كه در حكم ترك دائم و شبيه ترك دائمى است .\r\n\r\n5 - بررسى روايات باب ايلاء ( دليل پنجم )\r\nيكى از ادله‌اى كه در كشف اللثام و رياض و جواهر استدلال شده است ، ادلهء باب ايلاء است . و محقق نراقى نيز در مستند ، آن را به عنوان مؤيد ذكر كرده است . گفته شده كه از ادله باب ايلاء استفاده مىشود كه ، مرد حق دارد تا چهار ماه مباشرت را به تأخير بيندازد و بيش از آن ، حق ترك مباشرت ندارد .\r\n\r\nنقد استدلال :\r\nاولًا : احكام ايلاء استثنائى و خارج از ضوابط عام است . لذا از احكام باب ايلاء نمىتوانيم حكم ما نحن فيه را استفاده كنيم و ضابطه عمومى باب قسم اين است كه يمين به مرجوح منعقد نمىشود و مخالفت با آن كفاره ندارد . در حالى كه اگر كسى ايلاء كند و قسم بخورد بر ترك وطى زوجه ، اين قسم منعقد مىشود .\r\nدرحالىكه ترك وطى اگر حرام نباشد ، مسلماً مرجوح است . ولى در عين حال قسم منعقد مىشود و مخالفت با آن كفاره دارد .\r\nثانياً : ايلاء احكام خاصه‌اى دارد كه در مطلق ترك وطى نيست لذا از احكام ايلاء ،\r\n\r\n","description":"","footnote":"","page_name":" 1429 ","page_number":42},
  {"content":"\r\n\r\nنمىتوانيم حكم وطى را استفاده كنيم . مثلًا در ايلاء ، اگر زن شكايت كند ، حاكم ضرب الاجلى تعيين مىكند كه در اين مدت يا بايد مرد وقاع كند و كفاره آن را هم بدهد يا زن را طلاق داده و او را رها كند و اگر شوهر زير بار نرفت در صورت تمايل زن حاكم او را طلاق مىدهد و اين حكم در مطلق ترك وطى نيست .\r\nثالثاً : اگر حكم ايلاء را در ما نحن فيه نيز جارى بدانيم ، مدعاى ما اثبات نمىگردد چون مبدأ چهار ماهى كه در باب ايلاء هست ، از زمان مباشرت قبلى محاسبه نمىشود . بلكه مبدأ چهار ماه ، يا زمان شكايت به حاكم شرع است - / كما هو المشهور - / و يا زمان قسم خوردن و ايلاء است - / على قول - / و على اى حال از زمان مباشرت بيش از چهار ماه مىگذرد پس اثبات نمىكند كه ترك مباشرت بيش از چهار ماه حرام است .\r\nبلكه مىتوان گفت كه حكم ثابت در باب ايلاء خلاف مدعاى ما را اثبات مىكند زيرا اگر كسى سه ماه ترك مباشرت كرد ، بعد از سه ماه قسم بخورد كه مدتى ( بيش از چهار ماه ) مباشرت نكند ، زن شكايت كرده و حاكم شرع ضرب الاجل چهار ماه قرار داد ، اگر مبدأ ضرب الاجل را از زمان ايلاء هم بدانيم ، فاصلهء مباشرت قبلى تا پايان ضرب الاجل ، هفت ماه مىشود و معنى اين ضرب الاجل اين است كه تا هفت ماه ( از مباشرت قبلى ) مىتوانى مباشرت را به تأخير بيندازى . در واقع حاكم شرع اجازه داده است كه سه ماه بيشتر نيز مىتوانى ترك مباشرت كنى و اين خلاف مدعاى ما را اثبات مىكند .\r\nبه بيانى ديگر ؛ اگر هر چهار ماه يك بار حق مباشرت قائل باشيم . معنى آن در مورد كسى كه پس از ترك سه ماه مباشرت ، ايلاء كرده و حاكم شرع ضرب الاجلى چهارماهه قرار داده اين است كه ، اگر ايلاء نمىكردى ، بيش از يك ماه ديگر حق ترك وقاع نداشتى ، حالا كه قسم خوردى ، شكايتى شده و پاى حاكم شرع به ميان آمده ، حق دارى سه ماه بيشتر مباشرت را ترك كنى ، يعنى اينكه شارع فرموده در فرض\r\n\r\n","description":"","footnote":"","page_name":" 1430 ","page_number":43},
  {"content":"\r\n\r\nايلاء حق دارى چندين ماه اضافه بر چهار ماه ترك مباشرت كنى ، دليل بر آن است كه بدون ايلاء بيش از چهار ماه حق ترك مباشرت ندارى ؟ ! ! و هذا واضح البطلان\r\n\r\nتقريب كاملتر استدلال :\r\nاگر مرد بلافاصله پس از مباشرت ، قسم خورد كه 4 ماه ديگر مباشرت نكند ، آيا زن حق شكايت دارد يا خير ؟ بىترديد حق دارد و مىتواند به حاكم شرع شكايت كند كه شوهرم در حق من ظلم كرده است و چنين قسمى خورده است . آيا قسم خوردن مرد اين حق را براى زن آورده است ؟ و ترك مباشرت را ظلمى در حق زن قرار داده است ؟ يا چون ترك مباشرت ظلم است ، قسم به ترك مباشرت قسم به كار ظالمانه‌اى است و لذا زن حق شكايت دارد ؟ روشن است كه نفس قسم خوردن متعلق قسم را مصداق ظلم قرار نمىدهد بلكه چون در مرحله سابق اين امر تفويت حق زن است و مرد بر تفويت حق زن قسم خورده است ، لذا ، زن حق شكايت دارد .\r\nخلاصه از اثبات حق شكايت و استعداء در چنين فرضى استفاده مىشود كه يكى از حقوق زن اين است كه مرد مباشرت با او را از چهار ماه به تأخير نياندازد .\r\nاين تقريب صحيح به نظر مىرسد . هر چند برخى اشكالاتى دارد كه در جلسهء بعد بررسى مىشود .\r\n« * و السلام * »\r\n\r\n","description":"","footnote":"","page_name":" 1431 ","page_number":44},
  {"content":"\r\n\r\n\r\n29 / 08 / 1378 شنبه درس شمارهء ( 156 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء مطالب اين جلسه :\r\n* * * گفته شد كه انصراف به متعارف ، در مواردى كه افراد متعارف نزد عرف به تناسب حكم و موضوع امتيازى داشته باشد مطلب درستى است . البته در مواردى كه عرف روى تناسب حكم و موضوع غير متعارف را خارج نداند انصراف هم نيست ، مثلًا در « اكرم العالم » يكى از افراد نادر اعلم است ، به خاطر اينكه اعلم يك مصداق بيشتر ندارد ولى نمىتوان گفت جمله اكرم العالم از اعلم انصراف دارد چون تناسب حكم و موضوع اين فرد نادر را خارج نمىكند . همچنين تمام افراد از جهتى فرد نادر است ولى تناسب حكم و موضوع ميان اين افراد نادر فرقى نمىگذارد و لذا منشأ انصراف « 1 » نيست . همچنين انصرافات به وى هم ملاك نيست ، مثلًا گفته‌اند كه اگر امر شد به اينكه به زيد پول بدهيد ، ذهن انسان ابتدائاً مىرود روى پولى كه در كيف يا جيب خود دارد و خلاصه ذهن انسان روى محسوسات خودش مىرود ، مثل پول ايرانى نه دلار و امثال آن ، ولى اينها انصرافات بدوى است و لذا با اندك تنبّهى زايل مىشود و فرقى ميان افراد نمىگذارد ، گرچه ذهن ابتدائاً متوجه آن فرد گردد امّا در بعضى از موارد به جهت تناسب حكم و موضوع عرف يك نحوه فرق و امتيازى مىبيند و لذا در اين موارد اگر متكلّم بخواهد به همين مقدار از تعارف اكتفا كند و\r\n\r\n\r\n","description":"","footnote":"\r\n( 1 ) - انصراف وضعى نيست بلكه اطلاقى است يعنى وقتى گفته مىشود شير به معنى شير متعارف نيست بلكه قيد تعارف از تناسب حكم و موضوع كشف مىشود و انتقال ذهن به قيد تعارف اطلاقى است نه وضعى .\r\n","page_name":" 1432 ","page_number":45},
  {"content":"\r\n\r\nقيد نزند قباحت عرفى ندارد ، بر خلاف مواردى كه ممكن است فى الجمله امتيازى باشد ولى به حدّ متعارف نرسد ، در آنجا بايد حتماً قيد بزند ، مگر اينكه خيلى واضح باشد و از باب « حذف ما يعلم جائز » بتواند اكتفا به وضوح آن قيد بنمايد . مثلًا در مورد حدّ جستجوى آب براى جواز تيمم كه گفته‌اند سهم يا سهمين ، همه فقها گفته‌اند مراد ، سهم تيرانداز متعارف است . همچنين كمان متعارف ، سهم متعارف ، فشار متعارف و . . . كه در تمام آن موارد ، قيد تعارف را آورده‌اند . همچنين در ميزان كر ، سه وجب و نيم مذكور را به وجب متعارف حمل نموده‌اند با اينكه قيد تعارف ذكر نشده است و يا در حد ترخّص ، صداى اذان متعارف و گوش متعارف ميزان است درحالىكه قيد در ادله ذكر نشده است و اين امر رايجى است كه جرياً على الغالب اكتفا مىكنند و قيد متعارف را ذكر نمىكنند و در مواردى كه قيد متعارف ذكر شده است از باب تأكيد مطلب است و الّا به حد اقل ميزان گرچه مصداق لفظ است ولى عرف آن را خارج مىداند .\r\nبنابراين ، اگر گفته شد از حقوق زن يكى آن است كه در چهار ماه مباشرتى شود ، اينجا هم مثل كسوه و نفقه ، منزّل به متعارف است ، لذا ، همان گونه كه وقاع قُبُلًا معيار است چون متعارف آن است و ارفاق به زن هم آن را اقتضا مىكند ، همين طور از جهت خود وقاع هم مسمّى كافى نيست ، چنانچه در مسالك آمده است ، ايشان در محل وقاع دُبُر را كافى نمىدانند ولى در اصل آن ، مسمّى را و لو بدون انزال كافى مىدانند ، در حالى كه متعارف هم در محل و هم در اصل وقاع لازم است و لذا به مقدار التقاء ختانين كه غير متعارف است كفايت نمىكند . امّا اينكه آيا انزال هم معتبر است يا نه « 1 » چندان روشن نيست چون همان‌طورى كه گفته شد ، معيار\r\n\r\n\r\n","description":"","footnote":"\r\n( 1 ) - قبلًا بحث كرديم كه مرحوم آقاى خويى و مرحوم آقاى گلپايگانى در كلام سيد تناقض ديده‌اند درحالىكه گفتيم اين اشكال وارد نيست زيرا جايى كه انزال را معتبر دانسته اصل انزال مراد است و آنجا كه عزل را جايز دانسته ، انزال در فرج مراد است و مىگويد انزال در فرج مراد نيست . انزال معتبر است ولى لازم نيست در فرج باشد و با عزل هم جايز است و خلاصه گفتيم كه بسيار بعيد است كه سيد در دو مسأله متصل\r\n","page_name":" 1433 ","page_number":46},
  {"content":"\r\n\r\nمتعارف است ، لذا همان طورى كه مقدار التقاء ختانين كه موجب غسل است كفايت نمىكند ، همين طور ادخال و اخراج فورى بدون اينكه هيچ التذاذى براى زن حاصل شود نيز كفايت كمى مىكند و از طرف ديگر اگر گفته شود انزال شرط است در مورد افراد بطىّ الانزال كه ممكن است چند ساعت وقاع آنها طول بكشد و انزال صورت نگيرد ، گفته شود كه اين هم كفايت نمىكند ، اين را هم نمىتوان قائل شد .\r\nخلاصه ميزان تعارف است و انزال هم اگر در حد متعارف باشد ممكن است مورد نظر باشد و الّا نه . خلاصه ، متعارف نيز امر تشكيكى است و در مصاديق تمام مفاهيم ترديد هست و به نظر ما ، نه ادخال و اخراج آنى لازم است ، نه چندين ساعت تا انزال صورت گيرد و البته همانند همه مفاهيم در بعضى از مصاديق ترديد و شك مرتفع نمىشود .\r\n\r\nكلام صاحب جواهر در مسأله :\r\nصاحب جواهر در اينجا پس از نقل كلام مسالك مىفرمايد : همان طورى كه صاحب مسالك از نظر محل وقاع مىگويد منساق از ادله محل وقاع متعارف است ، همچنين از جهت خود مباشرت هم منساق از ادله ، مباشرت متعارف است و لذا به ميزان التقاء ختانين « 1 » كه حد غسل است چون متعارف نيست كفايت نمىكند و اين همان مطلبى است كه ما نيز اختيار نموديم .\r\n\r\n\r\n","description":"","footnote":"\r\nبه هم متناقض سخن گفته باشد ، لذا مراد چنين خواهد بود .\r\n( 1 ) - استاد فرمودند ما بعد از مراجعه به كتب در اين مسأله ملاحظه نموديم كه اصلًا اينكه به مقدار التقاء ختانين كافى باشد تا زمان شهيد ثانى اصلًا مطرح نبوده است و بسيارى از چيزهايى كه در حوزه‌هاى علميّه مسلمات فقه دانسته مىشود از تفردات شهيد ثانى است چون شرح لمعه كتاب درسى حوزه‌ها بوده است و اين مطلب هم قبل از شهيد ثانى اصلًا مطرح نبوده است و پس از او هم كسى با وى موافقت نكرده است خلاصه ما بايد خود را در زمان قبل از شهيد ثانى قرار دهيم و ببينيم بسيارى از اين ظرائف از ذهن شهيد ثانى خارج شده و قبلًا اثرى از آن نيست و لذا مخالفت با اين گونه تفردات انحراف فقهى نيست چون شهرت اين گونه مسائل در حوزه‌ها موجب شده كسى نتواند بر خلاف آن سخنى بگويد .\r\n","page_name":" 1434 ","page_number":47},
  {"content":"\r\n\r\nسپس صاحب جواهر با اينكه تصديق كرده‌اند كه منساق از ادله اين است كه قُبُلًا معيار باشد ، استدراك نموده و خواسته‌اند با ادله منفصل حكم را مختص به قُبُل ندانند و كفايت هر كدام از مخرجين را نتيجه بگيرند ، چون در روايت فرموده است أحد المَأتيين و لذا هر كدام از اين دو محل اتيان را وقاع نمايد ، گويى كه به دستور عمل نموده است .\r\n\r\nنقد استدراك صاحب جواهر :\r\nبه نظر ما اين استدراك صاحب جواهر براى كفايت دُبُر و قُبُل تمام نباشد و همان طورى كه منساق از ادله قُبُل است دليل منفصل هم بر خلاف اين منساق نيست . در باب غسل دليل داريم كه التقاء ختانين ميزان است ولى اينجا دليل نداريم چون در روايت مورد استناد ايشان تعبير نموده است أحد المأتيين فيه الغسل . و قَبلًا بحث نموديم كه در سند اين روايت ابن ابى عمير عن حفص بن سوقه عن من اخبره آمده است و اين اسانيد را مشهور معتبر مىدانند ولى ما معتبر نمىدانيم و بعلاوه حتى اگر اشكال سندى هم رفع شود ، اشكال دلالتى دارد . زيرا در اين تعبير أحد المأتيين فيه الغسل روشن است كه تنزيل توطئه‌اى است براى وجوب غسل . يعنى گويى در وجوب غسل اتيان‌المراة معيار است ، چه اتيان دبراً باشد و چه قُبُلًا ، ولى از اين تنزيل نمىتوان استفاده كرد كه هر جا لغت مأتى فيه ذكر شد در تمام احكام مساوى هستند و اين عبارت مىگويد در غسل اتيان معيار است و اختصاص به محل متعارف ندارد و از اين نمىتوان احكام غير غسل را نيز استفاده نمود .\r\nدر محل بحث ما نيز كه در مورد حقوق زن است و براى ارفاق به او است و براى رفع نياز زن ، شارع اين حق را جعل نموده ، نمىشود گفت با وقاع غير متعارف كه غالباً موجب ايذاء زن نيز هست اين حق ادا شده است و با اين روايت بخواهيم بر ادا اين حق در فرض غير متعارف آزار دهنده نيز استدلال كنيم درست نيست . يعنى روايت ناظر به اين باشد كه خواه زن راضى باشد يا نباشد و حتى كه آزار هم ببيند ادا حق او صورت گرفته است . روشن است كه روايت ناظر به اين مورد نيست .\r\n\r\n","description":"","footnote":"","page_name":" 1435 ","page_number":48},
  {"content":"\r\n\r\n\r\nحق وقاع در چهار ماه در عقد متعه :\r\nبرخى از مطالب مورد بحث اين است كه آيا اين حق در مورد متعه و عقد انقطاعى هم وجود دارد يا نه ؟ قبلًا لازم است اقوال فقهاء در اين مسأله و سابقه آن را در ميان قدما بررسى كنيم . مرحوم آقا جمال در حاشيه شرح لمعه در بحث نكاح مىفرمايد :\r\nاكثر فقها گفته‌اند كه در متعه حقى نيست و سپس احاله مىكند كه توضيح بيشتر را ضمن بحث ايلاء خواهيم آورد و در بحث ايلاء به جاى كلمه اكثر مىفرمايد : مشهور ما بين اصحابنا اين است كه در متعه چنين حقى وجود ندارد . ايشان ضمن اينكه حكم ايلاء را ذاتاً بر متعه بار نمىدانند ، ضمناً عدم وجود اين حق را ( وقاع در حد 4 ماه ) به مشهور نسبت داده‌اند . مرحوم نراقى در مستند نيز نسبت به مشهور داده كه در متعه چنين حقى قائل نيستند و البته نظر خودش اين است كه اظهر تعميم است و متعه همچنين حقى دارد عبارت رياض هم در اين مسأله مجمل است ، چون در رياض مسأله را با مجموعه‌اى از قيود ذكر نموده كه يكى هم دوام است و سپس نسبت به مشهور داده است كه چنين حقى در مورد شخص وجود ندارد كه از چهار ماه به تأخير بيندازد ، با اين قيود ، و لذا معلوم نيست شهرت به قيد دوام هم مىخورد يا نه ؟ و لذا مجمل است .\r\nما براى بررسى اين شهرت به فتاواى فقها مراجعه نموديم ، چون كثيرى از اين ادعاى شهرت‌ها اصلى ندارد . اين مسأله تا زمان شهيد ثانى اصلًا مطرح نبوده است ، نه در بحث از حقوق زنها اين مسأله تمايز بين دائم و انقطاعى مطرح است ( همچون بحث عزل و ترك وقاع در 4 ماه ) كه مناسب بود ضمن تحديد اين حقوق مورد بحث قرار گيرد و نه حتى در مباحثى كه فروق بين زوجه دائم و انقطاعى را ذكر كرده‌اند همچون وجوب كسوه و نفقه و ارث در دائم و عدم آن در متعه نيز مطرح نشده است و فقط يك تعبير ايذاء هست كه خواهيم ديد به جاى ديگرى ناظر است و خلاصه در هيچ جا ، قبل از شهيد ثانى مسأله مطرح نيست ، حتى شيخ مفيد\r\n\r\n","description":"","footnote":"","page_name":" 1436 ","page_number":49},
  {"content":"\r\n\r\nرساله‌اى در متعه دارد كه در آن هم اثرى از اين بحث نيست . شهيد ثانى در شرح لمعه نيز قائل به تفصيل نشده و زوجة تعبير كرده است . در حاشيه ارشاد كه در حال طبع است ، آنجا تصريح نموده كه منقطع و دائم حكم واحد را دارند و خود شهيد ثانى در اول جايى كه طرح مسأله كرده مسالك است و مىگويد « ففيه وجهان » كه فرق دارند يا ندارند و پس از او ، ديگران هم اين ترديد در وجهين را ذكر نمودند و خلاصه بعضى همه را حكم واحد دانسته‌اند و بعضى قائل به اين شدند كه بين دائم و متعه فرق است و حكم واحدى ندارند ، خلاصه شهرت هيچ پايه و اساسى ندارد و قبل از مسالك سابقه نداشته است .\r\nحال ، حكم مسأله را بررسى كنيم و ببينيم كه بايد قائل به تفصيل شويم يا نه ؟ يكى از راههاى بررسى حكم اين مسأله ، همانطورى كه در جواهر هم آمده است ، آن است كه حكم مسأله را از باب ايلاء استفاده كنيم . از كلمات بسيارى از فقها استفاده مىشود كه بين باب ايلاء و بحث فعلى ارتباط هست . مسالك و كشف اللثام در باب ايلاء مىگويند كه ما اين مسأله را در نكاح بحث كرده‌ايم و سپس گفته‌اند هر حكمى كه در باب ايلاء هست در اينجا نيز هست . جواهر مىگويد در باب ايلاء بين دوام و انقطاع تفصيلى هست و لذا اينجا هم اين تفصيل قدر متيقن است . در باب ايلاء هم تفصيل به مشهور نسبت داده شده است ، لذا ما اين شهرت را نيز در كلمات فقها بررسى مىكنيم كه گفته‌اند مشهور در عقد انقطاعى ايلاء و قسم خوردن ترك وقاع چند ماه را نپذيرفته‌اند . در شرايع ترديد نموده و سپس فرمود اظهر اين است كه در متعه ، ايلاء نيست . در نافع مىگويد « قولان » ولى خود اختيار نموده كه در متعه نيست . كشف الرموز فاضل آبى مىگويد كه ، مشهور قائل شده كه در متعه ، ايلاء نيست و بعد مخالف مشهور را أبي الصلاح حلبى ذكر مىكند . تنقيح فاضل مقداد ، مهذب البارع ، مختصر ابن فهد ، مسالك ، رياض ، حاشيه آقا جمال و ديگر كتب معروف ، عدم ايلاء در متعه را به مشهور نسبت داده‌اند . حال ببينيم مخالف مشهور\r\n\r\n","description":"","footnote":"","page_name":" 1437 ","page_number":50},
  {"content":"\r\n\r\nچه كسى است ؟ مخالف در كتب مختلف متفاوت ذكر شده است . به نظر مىرسد اين مسأله اجماعى است و ما پس از مراجعه ، حتى يك مخالف هم پيدا نكرديم و هر كسى متعرض مسأله شده ، گفته كه در تمتع ايلاء نيست و گرچه محقق و كشف الرموز و عده‌اى ديگر نسبت به مشهور داده و قائل به خلاف را در مسأله ادعا نموده‌اند ، ما يك نفر را هم به عنوان مخالف پيدا نكرديم و كسانى كه مخالف را نامبرده‌اند پس از مراجعه ، بر خلاف آن ملاحظه گرديد و نسبت مخالفت به آنها صحيح نبود . مثلًا كشف الرموز مخالف را أبي الصلاح حلبى ذكر مىكند و فاضل مقدار در تنقيح و ابن فهد در هر دو كتابش مهذب البارع و مختصر مىگويد : تقى مخالف است كه مراد تقى بن نجم همان أبو الصلاح حلبى است ، در حالى كه ، پس از مراجعه به كافى أبو الصلاح ديديم كه وى تصريح دارد كه ايلاء در متعه واقع نمىشود همانند مشهور در كشف الرموز يكى از مخالفين را شيخ مفيد در بعضى از مسائلش مىداند و ابن فهد در دو كتابش از كشف الرموز تبعيت نموده و شيخ مفيد را مخالف ذكر كرده است . عده‌اى ديگر از كتب هم ، سيد مرتضى را مخالف ذكر كرده‌اند ، همچون مسالك ، مفاتيح فيض كه احتمالًا از مسالك اخذ نموده باشد ، كفايه سبزوارى و حاشيه آقا جمال كه نسبت داده‌اند سيد مرتضى ايلاء را در متعه صحيح مىداند .\r\nما پس از مراجعه ديديم كه سيد مرتضى اين مسأله را در انتصار ، صريحاً طرح نموده و در جواب آن سنّى كه مىگويد : احكام زوجيّت بر متعه ، بار نمىشود چون زوجيّت چند حكم دارد كه در متعه نيست يكى هم ايلاء است مىفرمايد : ايلاء از احكام مطلق الزوجية نيست كه اگر ايلاء نشد زوجيّت هم منتفى باشد ، از لوازم مساوى زوجيّت نيست . خلاصه سيد مرتضى عدم ايلاء در متعه را گويى جزء مسلمات اماميه مىداند و لذا آن طرف كه مىخواهد نقض كند ايشان مىفرمايد كه اين نقض وارد نيست ، چون گرچه ايلاء واقع نمىشود ولى اين از لوازم مساوى\r\n\r\n","description":"","footnote":"","page_name":" 1438 ","page_number":51},
  {"content":"\r\n\r\nزوجيّت نيست كه اگر ايلاء نشد زوجيت هم نباشد و اين مانند بسيارى از شرايط ديگر است كه خود شما هم قبول داريد ، ايلاء واقع نمىشود ولى زوجيّت باقى است و مثال هم مىزند . خلاصه ، سيد مرتضى مخالف كه نيست بلكه مطابق مشهور است و در كتب ديگر او هم ، مسأله مطرح نيست . شيخ مفيد هم در دو كتابى كه مراجعه شد يكى مسائل صاغانيه در جواب همان سنى است كه سيد مرتضى هم جواب داده و ديگرى خلاصة الايجاز كه راجع به متعه است ، در هر دو تصريح كرده است كه در متعه واقع نمىشود و خلاصه شيخ مفيد \" در بعضى از مسائله \" چنين مطلبى بر خلاف مشهور ندارد . در رياض ، مخالف را قاضى ابن براج ذكر كرده كه ظاهراً اشتباه است و تقى را كه همان أبو الصلاح است ايشان قاضى خيال نموده ، در حالى كه چنانچه گذشت ، اصل اين نسبت به تقى اشتباه است و ايشان تقى را هم اشتباهاً قاضى تصور نموده و عبد العزيز بن براج را با أبي الصلاح مخلوط نموده ، در حالى كه هم أبو الصلاح و هم ابن براج مطابق مشهور گفته‌اند كه ايلاء ، در متعه واقع نمىشود . اما نسبت به بعضى مسائل شيخ مفيد فقط ممكن است منشأ توهم اين باشد كه مفيد در احكام النساء ضمن عنوان مسأله در باب ايلاء ، تعبير به زوجه نموده است ، نه الزوجة الدائمة و شايد اين تعبير منشأ شده باشد نظر مفيد را اعم از دوام و غير دوام تصور كرده باشند در حالى كه اين توهم باطل است چون حكمى كه بعداً بر آن مترتب نموده است طلاق است كه خود قرينه‌اى است كه موضوع دائمه است . خلاصه معلوم نشد كه محقق حلى رحمه الله از كجا اين نسبت را بدست آورده كه پس از او كشف الرموز كه شاگرد او بوده از وى تبعيّت نموده و خلاصه به شيخ مفيد و سيد مرتضى نسبت مخالف داده‌اند در حالى كه در كلام اين دو بزرگوار عدم ايلاء در متعه ظاهراً جزء مسلمات اماميه است . خلاصه ايلاء ، اجماعاً و نصّاً در متعه واقع نمىشود .\r\nاما در مورد ارتباط بحث ايلاء با بحث فعلى كه آقاى خويى منكر بودند ما گفتيم كه\r\n\r\n","description":"","footnote":"","page_name":" 1439 ","page_number":52},
  {"content":"\r\n\r\nممكن است مرتبط نمود و حكم مسأله فعلى را از باب ايلاء بدست آورد كه چون در باب ايلاء مسلّم است كه در متعه نيست و در ايلاء هم بحث تفويت حقوق زن است در اينجا نيز در متعه اين حق نباشد و با دائم از اين جهت تفاوت داشته باشد . اين تقريبى است كه مىتوان نمود .\r\nاما به نظر مىرسد كه اين تقريب درست نباشد . چون ما اگر چه قائل به ارتباط ميان اين دو بحث هستيم ولى اين ارتباط مسأله فعلى ما را كه اختصاص حق به دائم باشد حل نمىكند . چون ، گفتيم كه آنچه در مطلق ايلاء وجود دارد حتى ايلاء كه چهار ماه باشد و رجوع به محكمه در رأس همان چهار ماه صورت گرفته باشد ، اين است كه تفويت حق در آن مسلّم است .\r\nاما غير از تفويت حق شرايط ديگرى هم براى ايلاء وجود دارد و اثبات تفويت حق موجب نفى شرايط ديگر نمىشود و لذا منافات ندارد كه يكى از شرايط هم دوام باشد همانطورى كه ايلاء احكام اختصاصى ديگرى همچون كفاره و . . . نيز دارد و لذا از عدم وقوع ايلاء كشف نمىتوان نمود كه دوام هم نيست ، همانطورى كه نفى ديگر احكام خاصه هم بدست نمىآيد و فقط تفويت حق را مىتوان استفاده نمود ، اما نمىتوان گفت هر جايى كه تفويت حق باشد ، ديگر احكام ايلاء همچون كفاره و رجوع به محكمه و . . . نيز ثابت است و لذا اختصاص آن به دائم نيز قابل استفاده نيست و لذا مطابق اطلاق كلمات قوم در اين مسأله بايد قائل به تعميم حكم به متعه نيز بشويم .\r\n\r\nنظر نهايى استاد مد ظله العالى\r\nاما به نظر مىرسد كه تمسك به اطلاق كلمات فقهاء در اين مسأله مشكل باشد چون همان طورى كه گفته شد انصراف الفاظ به متعارف به تناسب حكم و موضوع امرى عرفى و معمول است ، مسأله تمتع در عصر معصومين عليهم السلام امرى قاچاق و به شدت مخفى بوده است و لذا اگر سائل منظورش تمتع باشد ، حتماً تصريح به آن\r\n\r\n","description":"","footnote":"","page_name":" 1440 ","page_number":53},
  {"content":"\r\n\r\nمىكند و نمىتوان به اطلاق كلمات ائمه در مورد متعه تمسك نمود ، مگر آنكه تصريح شود و خلاصه اگر ، انصراف به مورد متعارف كه دائم است و كسوه و نفقه و ارث دارد را نپذيريم ، حد اقل همچون صاحب جواهر دائم را قدر متقين از اطلاق مىدانيم ، گرچه به نظر ما انصراف دارد و اينكه مرحوم آقاى خويى گفته‌اند كه قدر متقين مانع از اطلاق نيست ، سخن درستى نمىباشد چون قدر متقين يعنى جايى كه عرف آن را روشن مىفهمد و در بقيه موارد در توسعه مفهوم به مشكل برمىخورد و نزد عرف ابهام دارد ، كما اينكه در كثيرى از فروع ، عرف تكليف خود را در آن موضوع به وضوح و روشنى نمىفهمد و خلاصه وجود اين قدر متقين نزد عرف مانع از تمسك به اطلاق مىشود .\r\n« و السلام »\r\n\r\n","description":"","footnote":"","page_name":" 1441 ","page_number":54},
  {"content":"\r\n\r\n\r\n30 / 8 / 1378 شنبه درس شمارهء ( 157 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل درباره لزوم مباشرت لااقل در چهار ماه سخن گفته شد ، بحث به اينجا رسيد كه آيا اين حكم در تمتع هم جارى است ، در اين جلسه در ادله ثبوت حكم در متعه بويژه در صحيح صفوان بن يحيى مناقشه شد و به تناسب به تفصيل به بحث نقش قدر متقين در اطلاق و تأثير آن در ايجاد اجمال الفاظ سخن گفته و نيز درباره بحث انصراف و اقسام آن و ملاك آن توضيحى خواهيم آورد . در ادامه درباره حكم لزوم مباشرت در سفر بحث كرده ، معانى محتمل درباره « عنده » را در صحيح صفوان ذكر كرده با عنايت به قاعده نفى حرج و نفى ضرر شرطيت حضر را در لزوم انكار كرده و در غير مواردى كه متعارفاً نزديكى صورت نمىگيرد همچون جائى كه دختر در خانه پدر خود مىباشد لزوم مباشرت را اثبات مىكنيم .\r\nدر ادامه جواز ترك وطى را در سفر واجب بيان نموده و اين كه مسأله از باب تزاحم نيست و نبايد اهم و مهم را ملاك قرار دهد ، بلكه از باب ورود بوده پرداخته فرق اين دو باب را روشن خواهيم ساخت .\r\n* * * \r\nالف ) : بررسى حكم لزوم مباشرت در عقد ازدواج موقّت\r\n\r\n1 ) تقويت دليل لزوم در متعه\r\nلزوم مباشرت در چهار ماه در عقد دائم عمدة بر سه دليل استوار بود ، دليل اول :\r\nصحيح صفوان بن يحيى . دليل دوم : قاعده نفى حرج و نفى ضرر . دليل سوم : ثبوت حكم ايلاء زيرا ايلاء بالاجماع در متعه ثابت نيست . دليل سوم در متعه جارى نيست ولى اطلاق دو دليل ديگر متعه را هم شامل مىگردد .\r\n\r\n","description":"","footnote":"","page_name":" 1442 ","page_number":55},
  {"content":"\r\n\r\n\r\n2 ) نقد دلالت صحيح صفوان بن يحيى بر حكم متعه\r\nبه نظر ما صحيح صفوان بن يحيى از صورت ازدواج موقت منصرف است ، زيرا در زمان صدور روايت با توجه به جو تحريم متعه در ميان عامه متعه جنبه غير قانونى داشته و بسيار كم اتفاق مىافتاده است ، از سوئى ديگر حقوق مشتهر زن در ازدواج كه كسوه ، نفقه ، ميراث باشد در ازدواج موقت وجود ندارد ، ندرت وجود ازدواج موقت و عدم ترتب اين احكام مشهور در آن سبب انصراف دليل از صورت ازدواج موقت مىشود ، و چنانچه بارها اشاره كرده‌ايم تناسب حكم و موضوع در توسعه و تضيق مفاهيم الفاظ مؤثر است و همين امر به ضميمه ندرت وجود منشأ انصراف مسأله مىگردد ، سؤالاتى كه نوعاً از سوى راويان صورت مىگيرد ناظر به صورتهاى متعارف است و فروض نادر در بحثهاى تخصّصى فلسفى و اصولى و علمى در حوزه‌هاى علميه طرح مىگردد . تبيين احكام فروع علم اجمالى در محافل علمى عنوان مىشود نه در سؤالات راويان عادى ، و اگر احياناً حالت ويژه‌اى محل ابتلاء گرديد بالخصوص سؤال مىگردد و به پرسش از آن در ضمن سؤال عام اكتفا نمىگردد . « 1 »\r\nحال اگر انصراف دليل را نپذيريم ، كلام صاحب جواهر كه قدر متيقن صورت عقد دائم است ( المتقين هو الدائم ، فلا يجب ذلك فى المنقطع الساقط فيه الايلاء و احكام الزوجية من النفقة و غيرها ، لانّهن مستأجرات ) « 2 » كلام صحيحى است ، و اين كه وجود قدر متيقن مانع از اطلاق نمىگردد كلام ناتمامى است .\r\n\r\n\r\n","description":"","footnote":"\r\n( 1 ) مرحوم آية الله والد از مرحوم آخوند ملا قربانعلى قدس سرّه هما نقل مىكردند كه در جواب استفتاء بايد سؤال را بر متعارف حمل كرد و پاسخ داد و تشقيق شقوق نكرد و گرنه سائل گيج شده و پاسخ را نمىفهمد ، زيرا اگر مراد سائل صورت غير متعارف باشد بالخصوص سؤال مىكند ، مرحوم آية الله والد خود به اين توصيه پايبند بوده و پاسخ استفتائات را كوتاه و گويا و ناظر به متعارف مىنگاشتند .\r\n( 2 ) ( توضيح بيشتر ) شايد كلام صاحب جواهر ناظر به دليل ويژه‌اى باشد كه از تعليل عدم ثبوت نفقه در متعه \" لانّهن مستأجرات \" برمىآيد كه ساير احكام زوجيت همچون لزوم وطى در چهار ماه هم جريان ندارد ، اين دليل نياز به تبيين داشته و از مناقشه هم بر كنار نيست و از اين رو از تبيين و بيان مناقشه آن خوددارى مىكنيم .\r\n","page_name":" 1443 ","page_number":56},
  {"content":"\r\n\r\n\r\n3 ) بررسى نقش وجود قدر متيقن در اطلاق\r\nبرخى از بزرگان تأثير قدر متيقن را در مانعيت از اطلاق انكار كرده‌اند ، به نظر مىرسد كه ريشه اصلى اين تفكر ، در اين امر نهفته است كه اجمال را در ادله مطلق خلاف متعارف دانسته و از اين جهت تصور كرده‌اند كه حتماً بايد مطلقات ادله مبيّن بوده ، در حالى كه اين مبنا از جهات گوناگون ديگر محلّ اشكال است .\r\nجهت اول : انسان گاه در مراد خود ترديد مىكند و نسبت به شمول نذر و يا قسم و ساير تعهدات خود نسبته به برخى فروض به شك مىافتد ، تا چه برسد به مراد ديگران .\r\nدر توضيح اين جهت اشاره به اين نكته مفيد است كه به عقيده ما مجرد تصور يك عنوان مطلق در هنگام نذر - مثلًا - كاشف از اطلاق اراده انسان نيست ، بلكه بايد فروض مختلف حكم - و لو بالاجمال - در لحاظ انسان آمده باشد . ممكن است صورتهايى براى عنوان متصوّر پيدا كرد كه از تصور اجمالى انسان هم بر كنار بوده به گونه‌اى كه اگر از او سؤال كنند كه آيا اين صورت را هم اراده كرده‌اى ؟ مىگويد : نه يا در آن به شك مىافتد ، اين صورتها در تحت اراده انسان نيست .\r\nگفتنى است كه اطلاق لحاظى در مقام ثبوت شرط است تا چه رسد به مقام اثبات ، و از اين رو اين مبناى مشهورى كه اهمال در مقام ثبوت متصور نيست در نتيجه انسان نمىتواند در مراد خود ترديد كند ، مطلب ناتمامى است .\r\nجهت دوم : اگر انسان در مراد خود هم شك نكند ، چه بسا در مراد متكلم ترديد كرده چون كلام اثباتى وى نمىتواند محدوده مراد ثبوتى وى را به خوبى روشن سازد . « 1 »\r\nجهت سوم : اگر فرض كنيم كه مخاطبان كلام ائمه معصومين ، مرادات آن بزرگواران را از خطاب فهميده‌اند ، اين دليل بر آن نيست كه دليل براى ما اجمال\r\n\r\n\r\n","description":"","footnote":"\r\n( 1 ) استاد - مدّ ظلّه - اشاره مىفرمودند كه در بسيارى از بحثها همچون بحث تداخل و عدم تداخل در شروط در باب مفاهيم يك احتمال قوى آن است كه دليل اجمال داشته و اين كلام كه در كلمات بسيارى از قدماء به عنوان قول به توقف در بسيارى ابحاث مطرح مىشده مىتواند به همين كلام ما و اجمال ذاتى دليل ناظر باشد .\r\n","page_name":" 1444 ","page_number":57},
  {"content":"\r\n\r\nنداشته باشد و مراد - با تمام حدود و ثغور آن - براى ما هم آشكار باشد .\r\nان قلت : اگر مخاطبان معناى مقيدى فهميده باشند بىشك وابسته به قرائن ديگرى - غير از لفظ مطلق - مىباشد و اين قرائن را راويان مىبايد به ما مىرسانده‌اند و گرنه با وثاقت آنها ناسازگار است ، پس از عدم نقل راويان ثقه كشف مىكنيم كه مخاطبان معناى مطلق از لفظ فهميده‌اند و همين امر براى ما كافى است .\r\nقلت : قرائنى كه مراد را مضيّق مىسازد چه بسا قرائن حاليه محفوفه به كلام و فضاى كلى حاكم در آن دوران است كه با وجود تأثير بر مفاد متن ، راويان از آن بىخبر بوده و اصلًا تصور نمىكنند كه ممكن است در زمانى اين الفاظ معنايى غير از معناى مضيّقى كه آنها مىفهمند داشته باشد .\r\nبه عنوان نمونه يكى از مباحثى كه عناوين مطلقه در اسناد روايات اين است كه در زمان به كار بردن اين عناوين مراد روشن بوده و ابهام و ترديد در اثر از بين رفتن قرائن محفوفه به كلام ايجاد شده است و گاه در زمان به كار بردن عنوان ، تنها به يك شخص اطلاق مىگرديده ، مثلًا عنوان \" شيخ \" يا پيش از زمان شيخ انصارى ، تنها به شيخ طوسى اطلاق مىشده ، ولى پس از زمان شيخ انصارى با اطلاق اين عنوان به ايشان چه بسا انسان به ترديد مىافتد كه مراد از شيخ كيست ؟\r\nپاره‌اى از الفاظ در زمان يك معصوم مفهومى يافته و در زمان معصوم ديگر مفهومى ديگر و در اعصار متأخر براى ما اجمال پديد مىآيد كه مراد چيست ؟ در مسأله مورد بحث نيز امكان دارد كه عدم شيوع اين مسأله تا بدانجا باشد كه از همان آغازى كه الفاظ القاء مىشده ، ذهن مخاطب از اين صورت منصرف بوده و اكنون كه متعه شايع گرديده و ازدواج انقطاعى قانونى شده ما در مراد از اطلاق به ترديد مىافتيم .\r\nشاهد واضح بر وجود اجمال در بسيارى از مطلقات اين است كه عرف در شمول آن نسبت به برخى افراد به ترديد مىافتد ، شما خود به وجدان خويش مراجعه كنيد ، انسان گاه عباراتى را مىبيند ، در شمول آن نسبت به برخى فروع به ترديد\r\n\r\n","description":"","footnote":"","page_name":" 1445 ","page_number":58},
  {"content":"\r\n\r\nمىافتد اين ترديد در متعارف انسانها وجود دارد ، از اين جهت پرسش مىكند پرسش دليل واضحى بر اجمال لفظ و روشن نبودن مفاد آن مىباشد ، از اين جهت از علما نسبت به عبائر فقهى رساله‌ها استفتا مىشود كه آيا فلان صورت را شامل مىشود يا خير ؟ اين سؤالات كج‌سليقگى و انحراف از عرف رائج نيست ؛ و بدين معنا نيست كه سائل با داشتن حجتى كه مراد را معين مىسازد باز استفتا مىكند ، بلكه اين گونه سؤالات از ابهام و اجمال الفاظ ناشى شده است .\r\nبه نظر ما در مسأله مورد بحث اگر قائل به انصراف صحيح صفوان از صورت متعه هم نباشيم لااقل وجود قدر متيقن را كه مانع ظهور مطلق در اطلاق مىباشد نمىتوان ، انكار كرد ، بنابراين شمول صحيح صفوان نسبت به لزوم مباشرت در متعه صحيح نيست .\r\nاصل اولى هم اقتضاء برائت و عدم لزوم مىكند ، پس كلام كسانى كه متعه را به عقد دائم در اين مسأله ملحق ندانسته‌اند يا لااقل در اين مسأله ترديد كرده‌اند ، كلام بعيدى نيست .\r\n\r\n4 ) تفصيل بيشتر در مسأله قدر متيقن\r\nمرحوم آخوند در ضمن بحث از مقدمات حكمه در بحث مطلق و مقيد ، يكى از اين مقدمات را عدم وجود قدر متيقن در تمام تخاطب دانسته‌اند ، و گفته‌اند كه با وجود قدر متيقن در مقام تخاطب ، نمىتوان از اطلاق اثباتى ، اطلاق ثبوتى را كشف كرد ولى قدر متيقن خارجى مانع از جريان مقدمات حكمت نيست .\r\nبرخى از بزرگان همچون آقاى خوئى اين قيد را نپذيرفته‌اند و فرموده‌اند روشنترين مثال براى قدر متيقن در مقام تخاطب ، مورد سؤال است و روشن است كه مورد سؤال مخصّص يا مقيد اطلاق نيست ، آيا اگر در پاسخ \" هل اكرم زيد العالم \" گفته شود : اكرم العالم ، كسى مىتواند حكم را مختص زيد بداند ؟ بىشك چنين نيست .\r\nدر اينجا تذكر سه نكته لازم است .\r\n\r\n","description":"","footnote":"","page_name":" 1446 ","page_number":59},
  {"content":"\r\n\r\nنكته اول : مثال مذكور در كلام مرحوم آقاى خوئى مثال صحيحى براى قدر متيقن نيست ، چه هيچ كس ترديد نمىكند كه جمله \" اكرم العالم \" « 1 » اختصاص به مورد سؤال ندارد و همين تغيير اسلوب كلام دليل واضحى است بر اين امر كه حكم اختصاص به زيد ندارد ، مراد از قدر متيقن آن است كه مطلقات كه به عرف القاء مىگردد ، در اثر قرائن لفظى يا مقامى و تناسبات حكم و موضوع و احكام ديگر و . . . نسبت به شمول حكم به برخى افراد يقين كرده و در توسعه حكم نسبت به برخى افراد ترديد مىگردد . اگر نكات منشأ ترديد ، قرائن متصل همچون قرائن لفظى يا ارتكازات عقلى محفوف به كلام باشد ، قدر متيقن در مقام تخاطب است و سبب مىشود كه به محض شنيدن مطلق در شمول نسبت به برخى افراد ترديد پديد آيد و اگر نكات منشأ ترديد ، قرائن منفصل همچون ملاحظه احكام مشابه باشد قدر متيقن خارجى مىباشد .\r\nمثال روشن قدر متيقن در مقام تخاطب ، صحيح زراره در باب قاعده تجاوز است « قال قلت لأبي عبد الله عليه السلام : رجل شك فى الاذان و قد دخل فى الاقامة ؟\r\nقال يمعضي ، قلت : رجل شك فى الاذان و الاقامة و قد كبر ؟ قال يمضى . . . قلت :\r\nشك فى التكبير و قد قرأ ؟ قال : يمضى ، قلت : شك فى القراءة و قد ركع ؟ قال يمضى ، قلت شك فى الركوع و قد سجد قال يمضى على صلاته ، ثم قال يا زرارة اذا خرجت من شىء ثم دخلت فى غيره فشكك ليس بشىء » « 2 » .\r\nدر ذيل اين روايت قاعده كلى در مورد تجاوز از عمل ذكر شده ولى اين كه تمام سؤال و پاسخها در خصوص باب صلاة است چه بسا منشأ ترديد عرف گردد كه\r\n\r\n\r\n","description":"","footnote":"\r\n( 1 ) ( توضيح بيشتر ) قدر متيقن در جائى صدق مىكند كه بتوان جمله مورد نظر را در آن - و لو به تعدد دال و مدلول - استعمال كرد ، و اين شرط مهم آشكارا در مثال بالا مفقود است بلكه ارادهء خصوص زيد از عالم حمل مطلق بر فرد نادر تلقى مىگردد .\r\n( 2 ) ( توضيح بيشتر ) هيچ كس ذيل را تنها اختصاص به چند مثال مذكور در سؤال سائل نمىدهد ، بلكه آن را گسترده‌تر از آن مىدانند ولى ترديد در اين است كه محدوده اين قاعده تا چه اندازه گسترش مىيابد و آيا از باب صلاة به ساير ابواب هم تعميم مىيابد .\r\n","page_name":" 1447 ","page_number":60},
  {"content":"\r\n\r\nقاعده ذيل ، قاعده كلى در خصوص باب صلاة است و يا در ساير ابواب هم جريان دارد « 1 » .\r\nنكته دوم : به عقيده ما بين قدر متيقن در مقام تخاطب و قدر متيقن خارجى فرقى نيست ، زيرا در جاى خود گفته‌ايم كه قرينه منفصله و قرينه متصله هر دو شفيت لفظ را از اراده جدى از بين برده ، بنابراين با وجود قرينه منفصله كلام ظهور در اراده واقعى ( نه ارادهء استعمالى ) باقى نمىماند و اين كلام كه قرينه منفصله مانع از ظهور نيست ، بلكه لفظ را از حجيت مىاندازد كلام ناتمامى است ، از اين رو فرقى بين دو نوع قدر متيقن نيست .\r\nان قلت : لازمهء اين مبنا ، عدم صحت تمسك به اطلاق با شك در قرينه منفصله است و قطعاً نمىتوان بدين امر ملتزم شد ، چون بعد از فحص از مخصص منفصل و نيافتن آن ، بازهم احتمال وجود چنين قرينه‌اى و از دست رفتن آن موجود است ، پس نمىتوان به هيچ مطلقى تمسك جست .\r\nقلت : اگر شك ما ، شك در قرينيت موجود و در محدوده لفظ قرينه باشد ، نمىتوان به مطلق تمسك كرد ، از اين جهت در نظر ما اجمال مخصّص يا مقيد منفصل و دوران آن بين أقل و اكثر هم به عام يا مطلق سرايت مىكند ، ولى اگر شك ما ، در وجود قرينه باشد ، بناء عقلاء بر عدم اعتناء به اين مشكوك است ، اين بناء عقلاء هم در شك در قرينه متصله وهم در شك در قرينه منفصله مىتواند به مناط كاشفيت نباشد ، بلكه بمثابه اصل عملى نظام تفهيم و تفاهم را شكل مىدهد و بدون آن سنگ بند نمىشود .\r\nنكته سوم : وجود هر نوع قدر متيقن ظهور مطلق را در اراده اطلاق از بين مىبرد ولى لازم نيست آن را ظاهر در اراده مقيد نمايد ، بلكه چه بسا منشأ اجمال لفظ مىگردد البته گاه جهاتى كه با كلام همراه است منشأ انصراف و ظهور مطلق در مقيد\r\n\r\n\r\n","description":"","footnote":"\r\n( 1 ) وسايل باب 23 از ابواب خلل از كتاب الصلاة ، ح 1 .\r\n","page_name":" 1448 ","page_number":61},
  {"content":"\r\n\r\nمىگردد .\r\n\r\n5 ) تفصيل بيشتر در بحث انصراف\r\nمرحوم آخوند در كفايه انصراف را بر سه قسم دانسته‌اند ، قسم اول : انصراف بدوى كه با تأمل از بين مىرود ، قسم دوم : انصراف كامل كه منشأ ظهور لفظ مطلق در مقيّد مىگردد ، قسم سوم : ما بين دو قسم قبل كه هر چند به حد ظهور لفظ مطلق در مقيد نرسيده ، ولى ظهور مطلق در اطلاق را نيز از بين برده است ، و در واقع لفظ مجمل مردّد بين اقل و اكثر مىباشد .\r\nمرحوم آقاى خوئى با اين كه قدر متيقن را مضر به اطلاق نمىدانند ، ولى اين تقسيم سه‌گانه را پذيرفته‌اند ، هر چند مىتوان بحث انصراف را مرتبط با مدلول تصورى يا مدلول استعمالى دانست و از اين جهت با بحث قدر متيقن كه مرتبط به تعيين مراد جدى است فرق گذاشت ولى تحقيق اين است كه انصراف معتبر از نكاتى همچون تناسب حكم و موضوع و در ارتباط با مراد جدى است و بنابراين مناط اين بحث با بحث قدر متيقن يكى است و نبايد بين آنها تفرقه قائل شد .\r\n\r\n6 ) نقد جريان قاعده حرج و نفى ضرر در متعه\r\nبا توجه به قلت تحقق متعه آن هم متعه درازمدت به خصوص در زمان صدور روايات ، حرج و ضرر نوعى كه ملاك قاعده حرج و ضرر است در موارد متعه احراز نشده بنابراين نمىتوان با اين قواعد از مقتضاى اصل اولى كه برائت است رفع يد نمود .\r\nدر توضيح بيشتر اين امر مىگوييم كه قوانين معمولًا ناظر به حل مشكل افراد متعارف مىباشد ، همين قانون لزوم مباشرت در چهار ماه نياز همه زنها را كه مرتفع نمىسازد ، بلكه ممكن است در برخى از موارد نادر مباشرت در هر شب نياز باشد ولى قانون چهار ماه ناظر به افراد متعارف بوده ، و لازم نيست افراد نادر هم تحت پوشش قانون باشد ، اين كمبودها در دنياى آخرت و جهان ديگر جبران\r\n\r\n","description":"","footnote":"","page_name":" 1449 ","page_number":62},
  {"content":"\r\n\r\nمىشود قانون اكثر نيازهاى افراد را بر طرف مىسازد ، و نيازهاى اندك باقيمانده با مسأله معاد حل مىگردد . « 1 »\r\n\r\nب ) : بررسى حكم لزوم مباشرت در برخى فروع مسأله\r\n\r\n1 ) لزوم مباشرت در غير زن جوان\r\nمرحوم سيد در اينجا مىفرمايد : من غير فرق بين الدائمة و المتمتع بها و لا الشابة و لا الشائبه على الاظهر ، بحث ثبوت حكم در متعه گذشت ، اما در مورد سن زن در اينجا سه صورت متصور است ، صورت اول : زن جوان ، حكم اين مورد از صحيحه صفوان بن يحيى استفاده مىشود و در لزوم مباشرت در اين صورت بحثى نيست .\r\nصورت دوم : قواعد النساء كه \" لا يرجون نكاحاً \" و عجايز\r\nصورت سوم : زنى كه نه شابه است و نه عجوزه ، اين صورت اخير از مدلول صحيحه صفوان بن يحيى خارج است ، ولى از جهاتى همچون قاعده نفى حرج و ضرر - با عنايت به حرج و ضرر نوعى در ترك مباشرت - و نيز وجود حقوق عرفى كه ردعى از جانب شارع نشده و نيز از مسأله ايلاء مىتوان حكم اين صورت را هم بدست آورد و به لزوم مباشرت فتوا داد .\r\nولى در صورت دوم ( عجائز و قواعد النساء ) حكم لزوم ثابت نيست ، چون از مدلول\r\n\r\n\r\n","description":"","footnote":"\r\n( 1 ) ( توضيح بيشتر ) استاد - مدّ ظلّه - در خارج درس در حكم جزمى به جواز ترك مباشرت در عقد تمتع درازمدت ترديد كرده ، بويژه با عنايت به اين نكته كه مسأله بهره‌گيرى جنسى مهمترين ركن ازدواج موقت بوده و مسائل ديگر ازدواج همچون كسوه و نفقه و ميراث‌برى در اين نوع ازدواج نيست و اساساً نام اين نوع ازدواج ( استمتاع ، تمتع ، متعه ) برگرفته از همين ركن است مشكل است حكم به عدم لزوم مباشرت به طور مطلق نموده ، استاد - مدّ ظلّه - اشاره مىفرمودند كه از رواياتى كه در آن آمده \" لو لا ما سبقنى به ابن الخطاب ما زنى الّا شقى \" به روشنى استفاده مىشود كه مسأله تمتع و جلوگيرى از افتادن انسانها در زنا غرض اصلى در تشريع ازدواج موقت است .\r\nبهر حال با عنايت به اين نكته استاد شايد بتوان در قدر متيقن بودن ازدواج دائم در صحيحه صفوان بن يحيى هم ترديد كرد ، زيرا چنانچه گفته شد قدر متيقن تابع تناسب حكم و موضوع بوده و در احكام مختلف ، مختلف مىباشد ، بنابراين در اين روايت كه مربوط به استمتاع و مباشرت است ، شايد ازدواج موقت درازمدت را بتوان از مدلول آن بيرون دانست بهر حال مسأله نيازمند تأمل بيشترى است .\r\n","page_name":" 1450 ","page_number":63},
  {"content":"\r\n\r\nصحيحه صفوان خارج بوده و جهات خارجى هم بر الحاق آن وجود ندارد زيرا حرج يا ضرر نوعى در ترك مباشرت در اين صورت نيست ، و بر فرض كه حرج يا ضرر نوعى براى عجايز در ترك مباشرت وجود داشته باشد ، با عنايت به ضرر و حرج نوعى كه در مباشرت براى مرد وجود دارد ( ثلاث يهدمن البدن نكاح العجائز ) مقام از مصاديق تعارض الضررين يا تعارض الحرجين بوده نمىتوان به قاعده نفى حرج يا نفى ضرر استناد جست بلكه قواعد اوليه همچون اصالة البراءه محكم است .\r\nحقوق عرفى در مباشرت در اين صورت ثابت نيست ، و ثبوت حكم ايلاء هم در اين موارد كه ضرر نوعى براى مرد دارد معلوم نيست بلكه ايلاء در جائى است كه حقوق عرفى براى زن وجود داشته و مرد بخواهد با قسم خود اين حقوق را تقويت كند .\r\nمرحوم سيد پس از تسويه بين دائم و موقت و جوان و پير مىگويد : [ لا فرق بين . . . 
  ] و الأمة و الحرة لاطلاق الخبر\r\nكلمه \" لاطلاق الخبر \" مربوط به خصوص مسأله امه و حره است ، زيرا تسويه بين جوان و پير از اطلاق خبر ( صحيحه صفوان ) كه اختصاص به شابه دارد استفاده نمىگردد . و از اين جهت در مسأله شابه و شائبه كلمه \" على الاظهر \" ذكر شده است .\r\n\r\n2 ) حكم ترك وطى در سفر غير واجب\r\nمرحوم سيد در ادامه كلام گذشته مىگويد « كما انّ مقتضاه عدم الفرق بين الحاضر و المسافر فى غير الواجب » .\r\nمرحوم سيد در لزوم مباشرت بين حاضر و مسافر فرقى نمىگذارد ، برخى همچون نراقى در مستند بين اين دو فرق گذاشته ، و برخى ديگر همچون شيخ انصارى مسأله را با ترديد گذرانده‌اند .\r\nنراقى در مستند مىگويد كه تعبير روايت چنين است : « الرجل عنده المرأة الشابة » از كلمه \" عنده \" فهميده مىشود كه موضوع حكم درباره حاضر است و اين عنوان\r\n\r\n","description":"","footnote":"","page_name":" 1451 ","page_number":64},
  {"content":"\r\n\r\nدر مورد زن مسافر صدق نمىكند ، اصل اولى هم كه برائت است ، بنابراين در مسافر لازم نيست ، با توجه به اختصاص روايت به حاضر ، برخى همچون صاحب رياض موضوع حكم به لزوم را متضيق قرار داده ، \" حضور \" را در موضوع قيد كرده‌اند ، ولى مرحوم سيد به تعميم قائلى شده ، حال ببينيم حق با كيست ؟\r\n\r\n3 ) تحقيق استاد - مدّ ظلّه - در مفاد \" عنده \" در صحيح صفوان\r\nكلمه \" عند \" سه گونه اطلاق دارد كه به ترتيب هر يكى از ديگرى مضيقتر و دايره معناى سوم از هر دو معناى ديگر تنگتر است . معناى اول : مجرد زوجيت ( عنديت اعتبارى ) ، معناى دوم : علاوه بر زوجيت همراه بودن زن هم معتبر است ولى همراه بودن ( عنديت تكوينى ) - حدوثاً - در ثبوت حكم به نحو مطلق كفايت مىكند معناى سوم : معناى قبلى با اين قيد كه عنديت تكوينى حدوثاً و بقاءً شرط است .\r\nتوضيح اين معانى بدين شرح است .\r\nمعناى اول : عنديت اعتبارى ؛ تعبير \" الرجل كان عنده المرأة الشابة \" مىتواند به اين معنا باشد كه مردى با زن جوانى ازدواج كرده است ، نظير اين عبارت در حديث مشهور \" لا تبع ما ليس عندك \" آمده معناى اين روايت اين است كه انسان چيزى را كه هنوز مالك نشده و از نظر اعتبارى هم در تحت اختيارش نيامده نمىتواند آن را بفروشد ، بنابراين معنا تمام صورتهاى ازدواج داخل در حكم مسأله مىگردند و بين مسافر و حاضر فرقى نخواهد بود .\r\nمعناى دوم : اين است كه علاوه بر ازدواج در دسترس تكوينى وى هم باشد به گونه‌اى كه اگر بخواهد از وى تمتع ببرد بتواند ( عنديت تكوينى ) ، بنابراين معنا اگر در هنگام ازدواج زن و مرد در دو مكان مختلف باشند و ازدواج - مثلًا - با وكالت صورت گرفته باشد ، لزوم مباشرت ثابت نمىگردد ، ولى اگر زن و مرد به هم برسند و عنديت تكوينى تحقق يابد ، ديگر مرد نمىتواند با مسافرت رفتن بيش از\r\n\r\n","description":"","footnote":"","page_name":" 1452 ","page_number":65},
  {"content":"\r\n\r\nچهار ماه مباشرت با زن را در اين مدت ترك كند ، چنانچه پس از تحقق عنديت مسافرت هم بكند حكم لزوم مباشرت ثابت است ، يعنى عنديت تكوينى حدوثى در ثبوت حكم مطلق به لزوم كفايت مىكند .\r\nمعناى سوم : مضيقتر از معناى قبل كه ثبوت لزوم در هر زمان مشروط به تحقق عنديت تكوين درهمان زمان است ، بنابراين اگر مرد در حضر باشد نمىتواند مباشرت را ترك كند ، ولى اگر مرد تمام چهار ماه يا زمان اخير آن را در سفر باشد و بدين جهت مباشرت را ترك كند اشكالى ندارد .\r\n\r\n4 ) تقويت وجه لزوم قيد \" حضر \" در حكم به وجوب مباشرت و نقد آن\r\nممكن است براى اثبات عدم لزوم مباشرت در فرض سفر ، و اشتراط قيد \" حاضر بودن \" اين گونه استدلال كرد كه چون محتملات كلمه \" عنده \" مختلف است و اين واژه ظهورى در يكى از اين معانى ندارد ، قدر متيقن از لزوم مباشرت ، در جائى است كه زن حدوثاً و بقاء نزد شوهر باشد ، در غير اين صورت بايد به اصل اول ( اصالة البراءة ) تمسك نموده حكم به عدم لزوم كرد .\r\nولى به نظر مىرسد كه اگر مراد سائل از كلمه \" عنده \" خصوص معناى سوم هم باشد ، با عنايت به ادله نفى ضرر نوعى و نفى حرج نوعى مىتواند حكم به وجوب مباشرت كرد و همچنانكه با عنايت به اين ادله ما قيد \" شابه بودن \" زن را ملغى دانستيم و حكم را به غير شابه هم سرايت داديم ، مىتوان حكم را توسعه داده بگوئيم كه كسى كه زن گرفته نمىتواند بدون ضرورت او را رها كند و مثلًا يك سال به مسافرت رود زيرا اين امر بالاترين حرج نوعى را همراه داشته و ادله نفى حرج آن را نفى مىكند .\r\nالبته برخى فروض مسأله از اين حكم خارج هستند ، و آن جائى است كه طرفين عقد به حسب نوع توطين نفس بر ترك مباشرت كرده‌اند و آن در جائى است كه زن عقد بسته است و هنوز به خانه شوهر نرفته كه چون نوعاً مباشرت در اين ايام صورت\r\n\r\n","description":"","footnote":"","page_name":" 1453 ","page_number":66},
  {"content":"\r\n\r\nنمىگيرد ، زن خود را براى ترك مباشرت آماده كرده در نتيجه اين كلام براى وى حرج نوعى ندارد و نمىتواند مرد را كه زن عقد بسته دارد امكانات آوردن زن خود را هم ندارد ملزم دانست كه به خانه پدر زن رفته و با همسرش مباشرت كند ، البته مىتوان در اين موارد هم قائل به نوعى شرط ارتكازى بر عدم لزوم مباشرت گرديد ، ولى صرف نظر از اين شرط ، اصل دليل بر لزوم كه مبتنى بر قاعده نفى حرج بود ( با عنايت به عدم تحقق حرج نوعى در موارد توطين نفس ) قاصر است ، ولى پس از عروسى ، مرد نمىتواند بدون جهت ملزمه با اختيار خود ، و مثلًا به جهت تفريح يا به جهت مسافرت مستحب همچون سفر زيارت مستحب زن خود را رها كرده و بيش از چهار ماه با او مباشرت نكند ، ولى اگر سفر واجب باشد موضوع بحث آينده است .\r\n\r\n5 ) بررسى حكم ترك مباشرت به جهت سفر واجب\r\nمرحوم سيد ترك مباشرت را بخاطر سفر واجب ، جائز مىدانند ، ولى مرحوم آقاى خوئى مىفرمايند كه مسأله از صغريات باب تزاحم است و بايد ملاحظه اهم و مهم را نمود و دقت كرد كه آيا حق زن كه با مسافرت تفويت مىشود اهم است يا امر واجبى كه منشأ سفر گرديده است ، بنابراين نمىتوان به طور مطلق سفر واجب را از حكم لزوم نزديكى استثناء كرد بلكه بايد قيد كرد كه وجوبى كه اهميتى آن از حق زن كمتر نباشد مجوز ترك مباشرت مىگردد .\r\nولى به نظر ما مسأله از باب تزاحم نيست ، بلكه از باب ورود است و هر واجب الهى - هر چند كم اهميت ترين واجب - ملاك حق زن را از بين نمىبرد ، همچنانكه در باب استطاعت بنابراين كه قدرت شرعى ملاك باشد و قدرت عقلى كفايت نكند هر چند حج از اهم واجبات است ، ولى اين اهميت مشروط به تحقق موضوع آن مىباشد و با مزاحمت كوچك‌ترين واجب با حج ، ملاك لزومى آن از ميان مىرود ، آرى پس از تحقق موضوع حج و توجه امر الزامى ، عصيان آن از اعظم معاصى و گناهان كبيره است . به هرحال با توجه به موارد مختلفى كه در روايات وارد شده كه \" لا طاعة\r\n\r\n","description":"","footnote":"","page_name":" 1454 ","page_number":67},
  {"content":"\r\n\r\nلمخلوق فى معصية الخالق \" و نيز در لزوم عمل به شرط استثناء شده \" الا شرطاً خالف كتاب الله \" يا الا شرطاً احلّ حراماً و حرّم حلالًا \" ، يا در لزوم عمل به نذر و قسم نيز همين استثناءات ذكر شده كه ملاك حقوق انسانها تا جايى است كه با احكام الزامى الهى در تضاد نباشد ولى اگر حكمى الزامى در بين باشد ، ديگر انسانها نسبت به هم حق ندارند « 1 » بنابراين اگر مباشرت با زن در چهار ماه به ترك واجبى از واجبات الهى يا انجام محرمى از محرمات الهى بيانجامد لازم نخواهد بود .\r\n\r\n6 ) توضيحى درباره فرق باب تزاحم و باب ورود\r\nگاه دو واجب داراى ملاك تام الزامى بوده كه يكى اهم و ديگرى مهم يا هر دو مساوى بوده و در اثر عدم قدرت مكلف ، استيفاء هر دو ملاك ميسر نشده در نتيجه واجب اهم ، يا يكى از دو واجب ( در فرض تساوى ) به فعليت مىرسد و واجب ديگر فعلى نمىشود ولى ملاك ملزم آن زمين مىماند ، و از همين جهت است كه انسان مىتواند خود را اختياراً داخل باب تزاحم كند ، مثلًا انسان نمىتواند جائى برود كه او را مجبور مىكنند كه يا بايد شراب بخورى يا تو را مىكشيم ، در اين فرض هر چند انسان به جهت اهم بودن وجوب حفظ نفس مىبايد شراب بخورد ، ولى نبايد با علم و اختيار و بدون عذر خود را داخل موضوع باب تزاحم نمايد ، البته به جهت واجب اهم ممكن است وارد شدن در چنين جايى مجاز و در نتيجه شراب خوردن هم جائز گردد ، ولى بدون عذر شرعى ، به حكم عقل انسان نمىتواند خود را در زمينه اضطرار و تزاحم ملاكات قرار دهد ، چون تفويت مصلحت ملزمه بدون جهت به حكم عقل قبيح است .\r\n\r\n\r\n","description":"","footnote":"\r\n( 1 ) ( توضيح بيشتر ) استاد - مدّ ظلّه - در خارج درس فرمودند كه اطلاق اين قاعده نياز به تأمل بيشتر دارد كه آيا از اين روايات مشروط بودن تمام حقوق انسانى به عدم تزاحم با واجب الهى استفاده مىشود يا تنها در دائره حقوق كه توسط خود انسانها به شرط يا قسم يا نذر يا امر انسان واجب الاطاعة همچون پدر ، شوهر ، مولا جعل مىگردد جريان دارد و بحثهاى ديگرى در اين زمينه وجود دارد كه ممكن است در حكم مسأله تأثير گذارد و اگر فرصتى در آينده پيش آمد در اين مورد تحقيق و بحث خواهد شد .\r\n","page_name":" 1455 ","page_number":68},
  {"content":"\r\n\r\nولى گاه ملاك حكم محدود به حد خاصى است و اگر واجبى در مقابل وجود داشته باشد ملاك حكم وجود ندارد و در نتيجه وارد كردن خود در موضوع ورود هيچ منعى ندارد چون هيچ مصلحت ملزمه فوت نمىگردد .\r\nدر باب مشروط مسأله ورود در كار است و اگر انسان ترك كوچكترين واجب يا انجام گناه صغيره را شرط كند نافذ نيست با اين كه پايمال كردن حقوق مردم از معاصى كبيره است در اينجا مسأله تزاحم در كار نيست بلكه وفاء به عقد تنها در جايى مصلحت ملزمه كبيره دارد كه با واجبى از واجبات الهى هر چند كوچكترين واجب تزاحم نداشته باشد شاهد بر اين كه مسأله شرط از باب تزاحم نيست ( علاوه بر اين كه مسلم است كوچكترين واجبى بر لزوم به وفاء شرط مقدم است ) اين است كه اگر از باب تزاحم باشد ، شرط مخالف كتاب و سنت بايد حرمت تكليفه داشته باشد و صرفا لغو و بىاثر نباشد زيرا كسى كه شرط مخالف كتاب سنت مىكند به فرض خود را داخل موضوع تزاحم نموده كه مصلحت لزوم وفاى به عقد با مفسده حرمت شرط با هم تزاحم كرده بايد يكى فداى ديگرى شود و اين امر اختياراً مجاز نيست در نظر بحث ما نيز روشن است كه زن مىتواند بدون اجازه شوهر به جهت حج واجب مسافرت كند هر چند با اين سفر شوهر نتواند از زن تمتع ببرد در اينجا حق شوهر از بين نرفته و مصلحت ملزمه اى فوت نشده و گرنه بايد زنها ازدواج نكنند چون مىدانند كه مستطيع مىشوند و اگر شوهر اجازه ندهد تزاحم پيش مىآيد ازدواج كه مستحب است و واجب نيست و به جهت يك امر مستحبى انسان نمىتواند با ورود در باب تزاحم مصلحت ملزمه را تقويت كند بنابراين از اين كه زنها مىتوانند ازدواج كنند فهميده مىشود كه حقوق شوهر محدود به عدم تزاحم با حج واجب است همچنين مرد نمىتواند به خاطر تمتع جنسى زن را از انجام نماز واجب و روزه واجب و سائر فرائض الهى بازدارد حق زن هم همينطور است و در صورت تزاحم با واجبات الهى زن حق ندارد . « * و السلام * »\r\n\r\n","description":"","footnote":"","page_name":" 1456 ","page_number":69},
  {"content":"\r\n\r\n\r\n1 / 9 / 1378 دوشنبه درس شمارهء ( 158 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه پيش در ادامهء بحث پيرامون مسأله ( 7 ) اشكال مرحوم آقاى خوئى به مرحوم سيّد ( ره ) را مبنى بر اينكه مسأله ناسازگارى ميان سفر واجب و وجوب وطى از باب تزاحم است مورد نقد و بررسى قرار گرفت و گفته شد كه مسأله مزبور از باب وارد و مورد است نه تزاحم در اين جلسه اين مطلب با بحثى تكميلى مجدداً بررسى مىشود در ادامهء بحث ، دنباله مسأله ( 7 ) باب و مباحث مربوط به آن مطرح خواهد شد .\r\n* * * \r\nالف ) : چگونگى رابطهء حق استمتاع با سفر واجب :\r\n\r\n1 ) پاسخ استاد - مدّ ظلّه - به استدلال مرحوم آقاى خوئى « ره » ( يادآورى و تكميل )\r\nمرحوم آقاى خوئى - قدس سرّه - در تقريرات رابطهء اين دو را از باب تزاحم مىشمارد و مىفرمايد كه در اين صورت بايد اهم را بر مهم مقدّم داشت و بدان عمل نمود . بنابراين اطلاق كلام مرحوم سيّد را مبتنى بر استثنا سفر واجب نمىتوان پذيرفت .\r\nپاسخ ما در جلسهء پيش به اين استدلال در دفاع از مرحوم سيّد - قدس سرّه - / آن بود كه ناسازگارى ميان واجبات و حقوق ناشى از نكاح از باب تزاحم نيست ، بلكه از تعابير ادله و روايات ، از جمله عدم نفوذ شروط مخالف كتاب و سنت يا شروط\r\n\r\n","description":"","footnote":"","page_name":" 1457 ","page_number":70},
  {"content":"\r\n\r\nمحلّل حرام و محرّم حلال يا \" لا طاعة لمخلوق فى معصية الخالق \" « 1 » و تعابير ديگر ، مىتوان دريافت كرد كه در اين گونه موارد با فعليت وجوب الهى ، حق استمتاع اصلًا فاقد ملاك است ، نه آن كه ملاك آن موجود باشد و بر اثر تزاحم فعليت نيابد از سوى ديگر اگر مسألهء حج و حق زوج در استمتاع از باب تزاحم بود ، بايد براى كسى كه مىداند مستطيع خواهد شد و شوهرش اجازهء سفر به حج - خصوصاً در زمانهاى سابق كه سفر احياناً چند ماه طول مىكشيد - را نمىدهد ، ازدواج كردن حرام باشد چون ازدواج مستحب است و انسان عقلًا نمىتواند به جهت امر مستحب خود را داخل موضوع تزاحم كند . بنابراين در اينجا دو موضوع از قبيل وارد و مورودند و نه متزاحمين . پس اگر براى منكوحه كردن سفر حج واجب شود ، در اين صورت اصولًا حق استمتاع براى زوج ملاك پيدا نمىكند تا تزاحم پديد آيد بنابراين زوجه بدون استيذان از زوج مىتواند به مكّه برود و هيچ ملاكى هم فوت نمىشود .\r\n\r\n2 ) استدراكى بر پاسخ پيشين استاد - مدّ ظلّه\r\nبرخى از حضّار درس اشكال كردند كه قابل توجه به نظر مىرسد و آن اين است كه گاه منشأ وجوب سفر ، وجود حقى از حقوق بشرى است نه حكم الهى ، مانند آن كه والدين شخص كه دستور آنها واجب الاتباع مىباشد ، او را امر به سفر نمايند يا آن كه براى اداى دينى كه به عهدهء اوست ، مسافرتى لازم باشد . در اين گونه سفرها كه\r\n\r\n\r\n","description":"","footnote":"\r\n( 1 ) ( توضيح بيشتر ) استاد مد ظلّه در خارج درس اشاره فرمودند كه مفاد اين حديث شريف نياز به وقت بيشترى داشته كه آيا از آن تقدم حق الله بر حق الناس استفاده مىشود ، يا اين كه برخى از حق الناسها را شامل مىگردد ، توضيح اين كه برخى از حق الناسها تنها به جعل اولى شرعى است همچون حق فقراء در باب زكات ولى برخى به توسط اراده شخص خاصى فعليت مىيابد همچون اوامر پدر و مادر كه بوسيله آن فعلى از افعال وجوب مىيابد و همينطور كه شرط ضمن عقد يا نفس معاهدات و عقود حق آفرين است ، قدر متيقن از حيث تقسيم فوق تقديم حق الله بر دو قسم است ولى تقديم آن بر قسم اول حق الناس نياز به تأمل دارد .\r\n","page_name":" 1458 ","page_number":71},
  {"content":"\r\n\r\nوجوب آنها ناشى از لزوم حفظ حقوق اشخاص مىباشد ، ديگر نمىتوان قائل شد كه رابطهء سفر واجب با حقوق زوج يا زوجه از نوع رابطهء حكم وارد و مورود است بلكه ما با دو حق‌الناس سروكار داريم و بايد به استناد دليلى موجّه يكى از آن دو را بر ديگرى ترجيح دهيم .\r\n\r\n3 ) نظر نهائى استاد - مدّ ظلّه\r\nاين اشكال به كلام مرحوم مصنّف ( ره ) وارد است ، زيرا ايشان على الاطلاق سفر واجب را موجب اسقاط حق استمتاع دانسته‌اند و مىتوان اشكال كرد كه ممكن است برخى از سفرهاى واجب موجب اسقاط آن حق نشود ، مانند فرضى كه سفر براى اداى دين ، واجب شده باشد . امّا از سوى ديگر اين اشكال موجب آن نمىشود كه ما مطلقاً مبناى مرحوم آقاى خوئى ( ره ) را پذيرفته بگوئيم كه رابطهء آن دو همواره از باب تزاحم است ، بلكه بايد گفت : گاه ناسازگارى ميان دو حق از باب تزاحم است كه در اين صورت حق مهم فداى اهمّ مىشود . امّا گاهى رابطهء آن دو از قبيل تزاحم نيست ، بلكه از قبيل وارد و مورود است . مثلًا اگر در باب اداى دين به استناد ادلّه‌اى ، از آيهء شريفهء  « فَنَظِرَةٌ إِلى مَيْسَرَةٍ »  « 1 » قائل به فوريت وجوب ادا براى نشويم ، در اين صورت در ظرف فعلى بودن حقّ ، ديگر ملاكى براى اين امر وجود ندارد و تزاحم حاصل نمىشود ، بلكه حكم ناشى از حق استمتاع وارد بر حكم مزبور خواهد بود و اساساً موضوع آن را منتفى مىسازد . حال در اينجا اين نكته قابل ذكر است كه گاه هر دو دليل مىتوانند با فعليت خود موضوع دليل ديگر را از بين برده بر آن وارد گردند . در اين موارد سابقاً گفتيم كه يكى از مرجحات كه دليل فعلى را تعيين مىكند تقدم زمانى است يعنى اگر زمان تحقق موضوع يك حكم مقدم بر حكمى ديگر باشد ، عرفاً آن را مقدّم مىدارند . « 2 » در اينجا هم مىتوان گفت ، همچنانكه مرحوم آقاى حكيم هم فرموده‌اند ، كه هرگاه موضوع يك حق در زمان متقدم بر\r\n\r\n\r\n","description":"","footnote":"\r\n( 1 ) آيه 280 سوره بقره .\r\n( 2 ) ( توضيح بيشتر ) : گاه در موضوع دو دليل ، قدرت شرعى و عدم مزاحمت با واجب ديگر اخذ مىگردد ، در اينجا هر كدام يك از دو واجب كه فعلى شود واجب ديگر بلاموضع و مردن ملاك مىگردد . در اينجا تقدّم زمان تحقق موضوع هر دليل ( با قطع نظر از دليل ديگر ) تعيين كنندهء واجب فعلى است كه طبيعتاً بر واجب متأخر وارد مىگردد . گفتنى است كه با توجه به مبناى استاد - مدّ ظلّه - كه ادله احكام واقعى را ناظر به فرض تزاحم با واجب ديگر نمىدانند ، مسأله فوق از باب تعارض خارج مىگردد و خود باب مستقلى خواهد بود .\r\n","page_name":" 1459 ","page_number":72},
  {"content":"\r\n\r\nموضوع حق ديگر تحقق يابد ديگر تزاحمى حاصل نخواهد شد : مثلًا اگر زن نذر كند كه روز جمعه را روزه را بگيرد و بعد ازدواج كند ، در اين صورت با توجه به تقدم زمانى موضوع لزوم وقاء به نذر - يعنى تحقق نذر - بر موضوع حق زوج - يعنى ازدواج - نذر منعقد و فعلى مىگردد و ديگر حقى براى زوج وجود نخواهد داشت امّا اگر ازدواج قبلًا صورت گرفته باشد ، ديگر نذر مزبور اصلًا انعقاد نخواهد يافت زيرا متعلق آن رجحانى ندارد . در اين موارد هر حكمى كه تحقق موضوع آن زماناً متقدّم بر ديگرى باشد ، عرفاً حكم به فعليت آن و عدم فعليت حكم دوم مىكند و موضوع حكم دوم را منتفى مىدانند . اين گونه موارد را مىتوان از مصاديق بارز عدم حصول تزاحم و از موارد ورود به شمار آورد . به طور كلى مىتوان گفت كه براى تشخيص موارد تزاحم از ورود بايد استظهارات از ادله را مورد توجه قرار داد و ديد كه آيا هر دو حكم على الوجه الاطلاق داراى ملاك مىباشند يا آن ملاك كه يك دليل ( يا هر دو دليل ) از ابتدا اطلاق ندارد ، همچنانكه در باب لزوم فورى اداى ديون از ادلّه چنين استظهار مىشود . تذكر دو نكته در اينجا لازم است .\r\nنكته اول : مراد از استبصار از ادله براى تعيين ويژگى مسأله ، ادله نفس احكام اوليه نيست ، چون ما بارها گفته‌ايم كه ادله وجوب افعال ، ابتدا ناظر به فرض تزاحم نيستند ، مثلًا اگر نماز و زكات با يكديگر تزاحم داشتند نمىتوانند با توجه به اطلاق دليل « صلّ » و اطلاق دليل « زكّ » در فعليت مطلقه صلاة و زكات ، مسأله را از باب تعارض دانست ، زيرا هيچ‌گاه دليل وجوب يك فعل نمىخواهد آن فعل را اهم واجبات قرار داده و مثلًا ادله « صل » ، « زك » ، « صم » ، « صدق » ، « لا تكذب » ، « لا تزن » ، . . .\r\nهمه ورعى اهميت مطلقه خود نيستند ، بلكه اين ادله ناظر به لزوم ذاتى اين افعال بوده و اما در فرض تزاحم چه بايد كرد بايد از خارج استفاده شود : يعنى بايد به ادله‌اى كه مستقيماً ناظر به تعيين اهميت واجبات بوده مراجعه كرد ، مثلًا مرجح نماز ، دليل اوليه \" أقيموا الصلاة \" نيست ، بلكه ادله‌اى كه نماز را ركن دين دانسته و بر\r\n\r\n","description":"","footnote":"","page_name":" 1460 ","page_number":73},
  {"content":"\r\n\r\nتارك صلاة تشديد شديد ثابت گردانيده و دليل \" ان قبلت قبل ما سواها و إن ردت رد ما سواها . . . \" بر اهميت زائد الوصف نماز دلالت دارد و در نتيجه در فرض تزاحم مقدم خواهد بود .\r\nنكته دوم : در بحث اداء دين ممكن است بين كسى كه از ابتدا متمكن بر اداء دين نبوده و كسى كه اول متمكن بوده و بعداً به جهت تأخير اختيارى ، عجز جارى گشته تفصيل قائل شد بدين صورت كه در صورت نخست تحقق ملاك لزوم ، تنها در صورت عدم تزاحم با واجب ديگر است ولى در صورت دوم اصل ملاك لزوم محقق است ولى فعليت آن تابع عدم مزاحمت با واجب اهم مىباشد ، يعنى صورت نخست در باب وارد و مورود داخل مىگردد و صورت دوم در باب تزاحم .\r\nنظير اين تفصيل را در باب استطاعت « 1 » مىتوان قائل شد كه اگر كسى قادر به انجام حج نبوده مستطيع نيست ، هر چند عدم قدرت به جهت مزاحمت با واجب ديگر ( هر چند واجب بسيار نازل و در كمترين مرتبه وجوب باشد ) حاصل مىشود ولى اگر بعد عجز مكلف به جهت تزاحم با واجب ديگر پديد آيد از باب تزاحم خواهد بود و اهم و مهم لحاظ مىگردد .\r\n\r\nب ) : بحث دربارهء ساير فقرات مسأله 7\r\n\r\n1 ) ادامهء متن مسأله 7 :\r\n\" . . . و فى كفاية الوطى فى الدبر اشكال كما مر و كذا فى الادخال بدون الانزال لانصراف الخبر الى الوطى المتعارف و هو مع الانزال . و الظاهر عدم توقّف الوجوب على مطالبتها ذلك و يجوز ترك مع رضاها او اشتراط ذلك حين العقد عليها و مع عدم التمكن منه لعدم انتشار العضو و مع الضرر عليه او عليها و مع غيبتها باختيارها و مع نشوزها \" .\r\n\r\n\r\n","description":"","footnote":"\r\n( 1 ) البته ما قدرت شرعى را در اصل وجوب حج معتبر نمىدانيم ، بلكه در فوريت وجوب حج عدم قدرت شرعى را مانع از تحقق ملاك وجوب مىدانيم و در اصل وجوب حج ، تحقق واجب اهم را مانع از فعليت وجوب حج مىدانيم ، تفصيل اين بحث در حوصلهء اين نوشتار نيست .\r\n","page_name":" 1461 ","page_number":74},
  {"content":"\r\n\r\nبحث دربارهء صدق ايفاى حق استمتاع با وطى در دبر و ادخال و بدون انزال يا عدم صدق آن در جلسات پيش به تفصيل مطرح شد بنابراين در اين جلسه ساير فقرات مسأله را مورد بحث قرار مىدهيم .\r\n\r\n2 ) عدم توقف وجوب وطى بر مطالبهء زوجه :\r\nدر ديون از آنجا كه حق الناس است ، مادامىكه رضايت صاحب حق احراز نشده ، تأخير دين جايز نيست . ما نحن فيه نيز از اين قبيل است و اين حق براى زن وجود دارد و تنها با احراز رضايت او قابل اسقاط مىباشد ، بنابراين با توجه به اين كه چه بسا عدم مطالبهء زن به خاطر شرم و حيا باشد ، نمىتوان عدم مطالبهء زن را دليل بر رضايت او نسبت به سقوط حق يا تأخير در اداى آن دانست همچنانكه در ديون مالى نيز گاه چنين وضعيتى وجود دارد ، يعنى عدم مطالبهء دائن دليل بر رضايت او نسبت به تأخير در اداى دين و دال بر اسقاط دين نيست .\r\n\r\n3 ) جواز ترك وطى با رضايت زوجه يا اشتراط در هنگام عقد :\r\nهرگاه زوجه نسبت به ترك وطى رضايت داشته باشد يا در هنگام عقد چنين شرطى مقرر شده باشد هر چند بعداً زوجه راضى نباشد ، در اين دو فرض ترك وطى براى زوج جائز است مبناى اين فتوا آن است كه وطى مزبور از حقوق زوجه مىباشد و از اين رو قابل اسقاط است . زيرا به دليل \" المؤمنون عند شروطهم \" و ادله مشابه صاحب حق مىتواند اسقاط حق خود را در ضمن عقد نكاح قرارداد يا بعداً به طور مستقل اسقاط نمايد و ما نحن فيه نيز از همين قبيل است .\r\nبحثى كه در اينجا وجود دارد ، آن است كه حق بدون وطى را چگونه مىتوان اثبات كرد ممكن است به تعبير \" إلّا ان يكون باذنها \" در روايت صفوان كه به نقل على بن احمد بن اشيم اين زياده در آن وجود دارد « 1 » ، استناد شود ولى اين زيادى در نقل\r\n\r\n\r\n","description":"","footnote":"\r\n( 1 ) رجوع شود به : وسائل الشيعة ، كتاب النكاح ، باب 71 از ابواب مقدمات النكاح طبع آل البيت ، ج 20 ، ص 140 - / 141 ، ح 1 .\r\n","page_name":" 1462 ","page_number":75},
  {"content":"\r\n\r\nتهذيب و فقيه وجود ندارند ، بنابراين استناد به اين عبارت مشكل است ، زيرا هرچند اين احتمال وجود دارد كه اين جمله از قلم ناسخ سقط شده باشد ، ولى اين احتمال هم هست كه اين تعبير حاشيه‌اى بوده كه داخل متن گرديده باشد و ورود حاشيه در متن در احاديث بسيار ديده مىشود . بنابراين اثبات سقط بسيار مشكل است . ولى براى حق بودن وطى مىتوان به تناسبات حكم و موضوع استناد كرده حق بودن آن را از ادله استظهار نمود زيرا عرف از ادله چنين مىفهمد كه وضع احكامى مانند وجوب نفقه و كسوه و امثال آن براى ارفاق به زن و از باب حقوق است نه احكام و به طور كلى عرف امتيازاتى را كه به جهت رعايت حال زنان وضع شده به بخاطر مصالحى ديگر ، براى زنان به عنوان حق تلقى مىكند ، بنابراين دربارهء حق بدون وطى هم نبايد ترديد نمود « 1 »\r\n\r\n4 ) جواز ترك وطئ در فرض ضرر مرد يا زن :\r\nمرحوم سيّد در مسأله مىفرمايد كه اگر خوف ضرر براى زوج يا زوجه باشد مرد مىتواند وطى را ترك كند ، اگر مخالف ضرر بر زوج باشد ، قاعده لا ضرر وجوب مباشرت را بر مىدارد ، و اگر با مباشرت مرد به ضرر و با ترك مباشرت زن به ضرر بيفتد مسأله از مصاديق بحثى است كه در قاعده لا ضرر به عنوان تعارض ضررين مطرح مىگردد كه البته به نظر ما از مصاديق باب تزاحم است و بايد ملاكات اين باب ( اهم و مهم ) مطرح گردد ، بنابراين بايد اين كلام مصنف قدس سرّه را كه مطلق ضرر بر زوج را در رفع وجوب كافى دانسته‌اند مقيد به صورتى نمود كه از ترك\r\n\r\n\r\n","description":"","footnote":"\r\n( 1 ) سؤال : آيا اگر زن با ترك مباشرت زوج به ضرر مىافتد ، يا به گناه مبتلا مىشود ، آيا بازهم اذن زن در جواز ترك مباشرت مؤثر است ، يا اذن زن تنها در صورتهاى ديگر فائده دارد\r\nجواب : مسأله به گناه مبتلا شدن زن عنوان ديگرى است كه پس از اين خواهيم آورد و اذن زن در اين مورد اثر ندارد در مسأله ضرر هم اگر به نحوى باشد كه مكلف بتواند به خود ضرر بزند ( همانند ضرر مالى و نيز ضرر جانى غير مهم كه به فساد ابدان و نقص عضو غير قابل زوال نيانجامد ) مىتواند به ديگرى اجازه بدهد كه اين ضرر را بر او وارد كند ، ولى در ضررهاى مالى شديد انسان خود حقى نسبت به اين مراتب ضرر ندارد در نتيجه نمىتواند با اذن ديگرى را هم در اين كارها مجاز و ذى حق بگرداند .\r\n","page_name":" 1463 ","page_number":76},
  {"content":"\r\n\r\nمباشرت ضرر شديدترى بر زوجه همچون نقص عضو شديد و يا بيمارى روانى حاد پديد نيايد ، مسأله تا اينجا در جايى است كه خوف ضرر بر زوج باشد .\r\nو اما اگر خوف ضرر بر زوجه باشد ، اگر به حدى باشد كه تحمل آن بر زن حرام باشد ، قهراً حتى اگر او اجازه هم بدهد ، بر مرد جائز نيست كه چنين ضررى را بر زن وارد كند بنابراين مباشرت نه تنها واجب نيست بلكه حرام هم مىباشد ، ولى اگر ضرر در اين حد نباشد ، چنانچه زن راضى به ترك مباشرت باشد ، چون مباشرت از حقوق زن است قهراً مباشرت واجب نخواهد بود ، ولى اگر زن حاضر به تحمل ضرر اندك بوده و به ترك مباشرت راضى نباشد ، وجوب مباشرت بر زوج ساقط نمىگردد چون فرض ما تعارض ضررين هم نيست كه احتمال سقوط وجوب مباشرت هم در كار باشد .\r\nبنابراين كلام سيّد - رحمه الله - را كه صورت ضرر به زوجه را به عنوان صورتى مستقل در قبال مسأله رضايت زن به ترك مباشرت مطرح ساخته بايد مقيد به ضرر محرّم كرد و در اين صورت هم مباشرت را حرام دانست نه فقط غير واجب .\r\n« * و السلام * »\r\n\r\n","description":"","footnote":"","page_name":" 1464 ","page_number":77},
  {"content":"\r\n\r\n\r\n2 / 9 / 1378 سه شنبه درس شمارهء ( 159 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات پيش درباره برخى از مواردى كه شوهر مىتواند نزديكى با همسر خود را در طول چهار ماه نيز ترك كند سخن گفته شد .\r\nدر اين جلسه ضمن بيان موارد ديگرى از سقوط حق وطى زوجه در چهار ماه ، به مقدار واجب از وطى كه همان مقدار متعارف از ادخال و انزال است اشاره كرده و سپس فرع بعد كه لزوم وطى قبل از چهار ماه در زنان شهوى و شبقه پرداخته و ضمن بررسى ادلّهء نفى حرج مقدار حكومت اين ادله بر ادلهء احكام اوليه مورد بحث قرار مىگيرد .\r\n* * * \r\nالف ) : موارد سقوط حق زوجه در وطى أربعة اشهر\r\n\r\n1 ) متن عروه : ادامه مسأله ( 7 ) : . . .\r\nو مع غيبتها باختيارها ، و مع نشوزها ، و لا يجب ازيد من الإدخال و الإنزال ، فلا بأس به ترك سائر المقدمات من الاستمتاعات ، و لا يجرى الحكم فى المملوكة غير المزوّجة فيجوز ترك وطئها مطلقاً .\r\n\r\n2 ) كلمات اعلام دربارهء غيبت اختيارى زوجة\r\nصاحب عروة ( ره ) در ادامهء مسأله مىفرمايند : در صورتى كه زن با اختيار خويش غايب شود حق او ساقط مىگردد . مرحوم آقاى حكيم و سيّد اشكال كرده‌اند كه در روايت « الرجل المرأة الشابة » اگر مراد از « عنده » همانند « لا تبع ما\r\n\r\n","description":"","footnote":"","page_name":" 1465 ","page_number":78},
  {"content":"\r\n\r\nليس عندك » باشد و به معناى در اختيار بودن و كفايه از ازدواج باشد ، غيبت و حضور فرقى ندارند و مردى كه با زن شابه ازدواج كرده عنده المرأة الشابة به او صدق مىكند و غياب مرد يا زن باعث از بين رفتن اين حق نخواهد شد و لازم است كه اين حق استيفاء شده و به تأخير نيافتد . و اگر مراد از « عنده » در روايت حاضر بودن زن نزد مرد باشد بين غيبت زن و مرد فرقى نخواهد بود ؛ زيرا چه مرد غايب باشد يا زن ديگر « الرجل عنده المرأة الشابة » صدق نمىكند و اين حق از بين رفته و در هر حال تفضيل بين غيبت مرد و زن وجهى نخواهد داشت .\r\nمرحوم آقاى خوئى مىفرمايند بين غيبت مرد و زن فرق است ، زيرا اگر مراد از « عنده » در روايت ازدواج باشد اين حق براى زوجه ثابت است و اگر مرد غايب شد بايد و لو به مسافرت هم برود اين حق را ادا كند ، ولى اگر خود زن غايب شود اين به معناى اسقاط حق از طرف زوجه خواهد بود .\r\nاين فرمايش آقاى خوئى با ظاهر كلام سيّد يك نحوه مخالفتى دارد ؛ زيرا سيّد مىخواهد رضايت و اشتراط حين العقد و غيبت زوجه را در مقابل هم قرار دهد نه آنكه غيبت زن نشانهء رضايت و انصراف از حق خودش باشد ، مگر آنكه بگوييم مسافرت و غيبت اختيارى زن سقط حق او بوده و اگر چه بعداً راضى به اين اسقاط حق نباشد ديگر حق او بر نمىگردد همانند اشتراط حين العقد كه اگر در حين عقد چنين شرطى شد بعداً رضايت زن شرط نخواهد بود .\r\n\r\n3 ) كلام استاد - مدّ ظله - در مسأله\r\nحال بايد ببينيم كه در خارج چنين مسأله‌اى غيبت اختيارى و اسقاط حق هست كه اگر زن با اجازهء مرد يا بدون اجازه به مسافرت رفت ملازمه داشته باشيم يا اينكه از حق خود منصرف شده و آن را اسقاط كرده باشد يا خير .\r\nبه نظر مىرسد كه هيچ ملازمه‌اى بين مسافرت اختيارى زن و اسقاط حق خود نيست ، خواه مسافرت با اجازه شوهر صورت گرفته باشد ، يا زن از سر عصيان به\r\n\r\n","description":"","footnote":"","page_name":" 1466 ","page_number":79},
  {"content":"\r\n\r\nمسافرت رفته باشد و نمىتوان گفت كه سفر زن نشانهء رضايت به سقوط حق تمتع است زيرا ممكن است زن مايل باشد كه شوهرش در سفر همراه او باشد ، و شوهرش به جهت كارى مايل به همراهى با زن نيست ، در اينجا زن هيچ‌گاه ابراز رضايت به ترك حق خود در استمتاع نكرده است . البته در برخى صورتهاى مسأله جهاتى در كار است كه حق زن را اسقاط مىكند ، مثلًا اگر زن بدون اجازه شوهر سفر كند ، ناشزه بوده و چنانچه خواهد آمد خود نشوز مىتواند حق زن را ساقط كند صورت ديگرى كه حق زن در كار نيست ، جايى است كه براى مرد ضرورتى در كار است كه نمىتواند به مسافرت برود . بحث ما در غير اين گونه حالات بوده و سخن در اين است كه آيا دليل عامى در كار هست كه حق زن را با سفر اختيارى خود ساقط گرداند ؟ چند دليل در اينجا مىتوان ذكر كرد :\r\nدليل اول : ( اطلاق مقامى پاره‌اى روايات ) در روايات باب حج آمده است كه در وجوب حج بر زن همراه بودن محرم شرط نيست ، در مسافرتهاى استحبابى هم اذن شوهر شرط مىباشد ، با اين كه بويژه در زمانهاى سابق گاه مسافرت زن بدون محرم بسيار بر آنها دشوار بوده است ، در هيچ يك از رواياتى كه اجازه سفر زن را با اجازه شوهر يا بدون اجازه وى ( همانند سفر حج واجب ) داده از لزوم همراه بودن شوهر يا اجازه شوهر از زن در ترك همراهى سخنى به ميان نيامده است ، كه از اين سكوت و اطلاق مقامى بر مىآيد كه براى زن چنين حقى ثابت نيست .\r\nدليل دوم : ( سيره عقلاء و متشرعه ) ، هيچ‌گاه متشرعه مرد را ملزم نمىدانستند كه همراه زن براى مسافرت برود تا حق استمتاع او را استيفاء كند ، البته گاه در سفر زن مشكلات ناموسى براى وى در كار بوده و به طور طبيعى مرد بدين جهت ( نه به جهت استيفاء حق مواقعه ) همراه او مىرفته است ، ولى اگر امنيت برقرار باشد ( مثلًا زن به اختيار خود با برادران خويش سفر رفته باشد ) اگر شوهر همراه زن به سفر نرفت عقلاء او را مؤاخذه نمىكنند كه چرا همراه زن نرفتى ؟ پس معلوم مىشود كه\r\n\r\n","description":"","footnote":"","page_name":" 1467 ","page_number":80},
  {"content":"\r\n\r\nچنين حقى براى زن قائل نيستند .\r\nدليل سوم : ( قصور دليل وجوب ) ، ما گفتيم روايت خاصّ مسأله مجمل است و نمىتوان از آن حكم لزوم مباشرت در مورد مرد غايب را استفاده كرد ، و ما با استفاده از قاعده حرج نوعى حكم مىكرديم كه مرد نمىتواند زن جوان يا ميانسال خود را كه به حد قواعد نرسيده رها كند و با سفر خود مانع تمتع وى گردد ، اين دليل در جايى صحيح است كه مرد بخواهد به سفر برود ، يا زن به اجبار به مسافرت برده شود ، ولى اگر زن به اختيار خود به سفر رود ديگر قاعده حرج در كار نيست ، چون مىتوانسته سفر نرود ، و اگر پس از سفر هم ، براى زن حرجى پيش آيد ، اين امر به اختيار زن صورت گرفته ، و به تعبير بزرگان قاعده حرج ، حرج مقدَم عليه را نمىگيرد ، بنابراين مىتوان بين سفر مرد و سفر اختيارى زن فرق قائل شد و با عنايت به قاعده حرج حق زن را در صورت اول ثابت دانست ولى در صورت دوم اصل برائت حكم به عدم ثبوت حق زن مىكند . بنابراين متن عروه صحيح به نظر مىرسد .\r\n\r\n4 ) ناشزه شدن زوجه :\r\nسيّد مىفرمايد از موارد سقوط حق زوجه ناشزه شدن اوست .\r\nدليل اين امر فهم عرف از ادله جعل چنين حقى براى زن مىباشد و همانطور كه كسوه و نفقه كه از حقوق زن است در صورت نشوز و عدم تمكين ساقط مىشود همچنين اين امر واجب هم ( كه حق است نه حكم ) در حال نشوز ساقط شده و لازم الوفاء نخواهد بود زيرا به نظر عرف شارع يك نحو مبادله بين تمكين زن و بين اداء حقوق زن از سوى زوج قرار داده است و با عدم رعايت حقوق مرد از سوى زن ، مرد را ملزم به مراعات حق زن نمىدانند .\r\n\r\nب ) : چگونگى و مقدار وطى واجب\r\nگفتيم كه آنچه در وطى واجب لازم الاجرا است نزديكى به نحو متعارف ( نه به\r\n\r\n","description":"","footnote":"","page_name":" 1468 ","page_number":81},
  {"content":"\r\n\r\nمجرّد ادخال و اخراج ) است و بيشتر از آن لازم نيست و سائر تمتعاتى همانند تقبيل و ملاعبه واجب نمىباشد هر چند معمولًا همراه وطى باشد ، زيرا لزوم آن نياز به تصريح داشته و مجرد شيوع همراهى آنها با وطى براى حكم به لزوم كافى نيست ، بلى آن مقدار از ملامسه كه ملازم با وطى و لا ينفك از مباشرت است وجوب آن بالملازمه فهميده مىشود .\r\n\r\nج ) : اختصاصى وجوب وطى به زوجه\r\n\r\n1 ) سپس سيّد مىفرمايد كه اين حكم شامل مملوكه غير زوجه نمىشود\r\nو طرف ملكيت چنين حقى را براى مملوكه ثابت نمىكند دليل اين مطلب اين است كه در روايت صفوان \" الرجل عنده المرأة الشابه . . . \" ذكر شده كه ظاهر كلمه المرأة زوجيت زن است نه مملوكيت ، و ادله‌اى كه به عنوان حرج نوعى و امثال آن آمده - چنانچه گفتيم - در مملوكه جارى نيست زيرا مملوكه دست به دست مىگردد و در مواردى تحليل به غير مىشود و امثال آن ، بخلاف زوجه دائمه كه فقط از طريق زوج متمتع مىگردد البته اين حكم در مورد مملوكهء زوجه همانطور كه سابقاً گفته شد جارى است و فرقى بين امة و حرّة در اين جهت نمىباشد ، اين حكم در مملوكه محلّله هم جارى نيست كه مصنف آن را ذكر نكرده است .\r\n\r\nد ) :\r\nوجوب طلاق يا وطى زودتر از چهار ماه در زمان شبقه ( مسأله 9 ) .\r\n\r\n1 ) متن عروة\r\nاذا كانت الزوجة من جهة كثرة ميلها و شبقها لا تقدر على الصبر الى اربعة أشهر بحيث تقع فى المعصية إذا لم يواقعها فالأحوط المبادرة الى مواقعتها قبل تمام الأربعة ، أو طلاقها و تخلية سبيلها .\r\nمرحوم سيّد در اين مسأله مىفرمايد اگر زنى به علت كثرت ميل به تمتعات نمىتواند تا چهار ماه صبر كند احتياط آن است كه با زوج قبل از چهار ماه اقدام به مباشرت كرده و يا او را طلاق دهد تا زن در معصيت واقع نشود .\r\n\r\n","description":"","footnote":"","page_name":" 1469 ","page_number":82},
  {"content":"\r\n\r\nدر اينجا چند مطلب قابل بحث است كه در ادامه بررسى مىگردد .\r\n\r\n2 ) مراد از عدم قدرت در مفروض مسأله\r\nدر ظاهر عبارت سيّد يك نحوه تناقضى بدواً به نظر مىآيد و آن اينكه چگونه عدم قدرت با تكليف جمع مىشود كه سيّد فرموده : « لا تقدر . . . بحيث تقع فى المعصية » اين صدر و ذيل با هم سازگار نيست ، زيرا اگر قدرت بر صبر نداشته باشد ، تكليفى هم نخواهد داشت و عجز با معصيت سازگار نيست .\r\nجواب اين شبهه آن است كه مراد از عدم قدرت ، عدم قدرت عقلى نيست ، بلكه منظور عدم قدرت عرفى مىباشد كه با تكليف قابل جمع است و محذور عقلى ندارد .\r\nولى يك نكته‌اى كه در اينجا هست آن است كه هر چند كه اگر قدرت عرفى نداشته باشد و تكليف حرجى باشد محذور عقلى ندارد ولى أدلهء نفى حرج آن را نفى كرده و در صورت وجود حرج هم شرعاً تكليفى نخواهد بود و باز اشكال باقى خواهد ماند .\r\n\r\n3 ) چگونگى و مقدار حكومت ادلّه نفى حرج بر احكام اوليه\r\nسابقاً در مباحث گذشته گفتيم كه اشكال فوق را به دو طريق مىتوان جواب داد .\r\nراه اوّل بيانى است كه از مرحوم آقاى حاج سيّد احمد خوانسارى ( ره ) نقل شده « 1 » كه ادله لا حرج حكومت بر واجبات داشته ولى بر محرمات اصلًا حكومت ندارد .\r\n\r\n\r\n","description":"","footnote":"\r\n( 1 ) ( توضيح بيشتر ) البته ظاهراً اين نقل صحيح نيست زيرا ايشان در جامع الدارك 3 : 63 مىفرمايد : « يمكن ان يقال لا نسلّم حكومة دليل نفى الضرر و دليل نفى الحرج على ادلة جميع المحرمات و ادله الواجبات ، أ لا ترى انّه لو اكره على فعل الزنا بالمحارم او بالمرأة ذات زوج بحيث لو لم يفعل المكره توجه اليه ضرر مالى او اكره على اعطاء شىء من ماله بلا عوض اذا اراد الحج هل يلتزم بجواز الفعل فى الصورة الاولى و الترك فى الثانية و يلتزم بسقوط الحج عن غالب الناس فى هذه الاعصار ، و الظاهر انّه من باب المزاحمة . . . » .\r\nاستاد - مدّ ظلّه - مىفرمودند اين كلام كه باب نفى حرج از مصاديق باب مزاحمه است نه وارد و مورود ، با رخصت بودن نفى حرج سازگار نيست و مطلب ناتمامى است ولى ربطى به بحث ما ندارد ، البته بحث نفى حرج غير از بحث اكراه است و نبايد با هم واحد انگاشته شود .\r\n","page_name":" 1470 ","page_number":83},
  {"content":"\r\n\r\nالبته ناقل اين بيان وجه عدم حكومت لا حرج به محرمات را براى ما نقل نكرده است ولى مىتوان به دو صورت براى اين عدم حكومت استدلال كرد .\r\nوجه اوّل براى اثبات عدم حكومت لا حرج بر محرمات\r\nدر استعمالات قرآنى و روايى متعلّق « جعل عليه » ، « كتب عليه » ، « وضع عليه » و أمثال آنها افعال قرار مىگيرد نه احكام و به معناى الزام به فعل است همانند  « كُتِبَ عَلَيْكُمُ الصِّيامُ »  و تعبير كتب عليكم وجوب الصيام كه متعلق كتب حكم باشد - هر چند در كلام علماء به كار مىرود - يك تعبير و استعمال قرآنى و روايى نيست .\r\nاز سوى ديگر متعلّق الزام ، در استعمالات عرفى امور وجودى مىباشد نه اعدام ، با توجه به دو مقدمه بالا مىگوييم در آيه شريفه  « ما جَعَلَ عَلَيْكُمْ فِي الدِّينِ مِنْ حَرَجٍ »  متعلق جعل حكم نيست تا شامل تمامى احكام اعم از واجبات و محرمات شود ( چون حكم به هر حال امر وجودى است ) بلكه متعلق آن فعل است و اسناد الزام به تروك و اعدام عرفى نيست ، مگر بعضى از تروكى كه مانند صوم ضمائم وجودى همانند نيت و امثال آن در آنها لحاظ شده باشد . بنابراين با اين تقريب متعلق ما جعل عليكم فى الدين من حرج فقط واجبات است كه افعال وجوديه‌اند خواهد بود نه محرمات كه تروك و أعدامند .\r\nوجه دوم عدم حكومت لا حرج بر محرمات\r\nخلاصه اين وجه اين است كه ترك مطلق اكثر محرّمات براى معمول انسانها حرجى است و اگر لا حرج را بر محرمات حاكم بدانيم ، تقريباً ادله محرمات لغو مىگردد .\r\nدر توضيح اين وجه مىگوييم كه عامل محرك انسان به سوى محرمات طغيان شهوت يا طغيان غضب است ، و جلوگيرى از شهوت و غضب در هنگام طغيان آنها بسيار دشوار بوده و نياز به مجاهده نفس دارد ، آيا ترك مطلق غيبت ، ترك مطلق ايذا مردم آسان است ، آيا كسى كه غضب كرده ، فحش و ناسزا مىدهد و هرگونه عمل خلافى مرتكب مىشود كنترل غضب او بسيار دشوار نيست ؟ آيا جوان عذبى\r\n\r\n","description":"","footnote":"","page_name":" 1471 ","page_number":84},
  {"content":"\r\n\r\nكه با زن زيبا مواجه مىشود و از نگاه كردن به او خودارى مىكند كار آسانى انجام مىدهد ؟ و بر خلاف واجبات كه واجبات حرجى بسيار اندك است ، محرمات غالباً حرجى مىباشند و اساساً انبياء براى كنترل قواى غضب و شهوت انسانها برگزيده شده‌اند و اگر بخواهيم با تمسك به لا حرج ، تحريم اشياء را در زمان سختى برداريم نظم اجتماع بر هم مىخورد .\r\nحال اگر به طور مطلق قائل به عدم حكومت لا حرج بر محرمات نباشيم در برخى محرمات قطعاً حكومت لا حرج صحيح نيست و اين امر راه دومى است كه فرض مسأله سيد رحمه الله را تصحيح مىكند .\r\nمحرماتى كه مربوط به امور شهوانى است از سيره و مجموع روايات به روشنى فهميده مىشود كه با حرج تجويز نمىشود شاهد حرجى بودن به امورى همچون زنا و منكرات و جنايات اين است كه برخى انسانها با اين كه خود واقف به خطرات و مجازاتهاى شديد مىباشند ، گاه چنان شهوت و غضب بر وجود آنها حاكم شده كه به اين گونه خطرات اعتنا نمىكنند و دست به اعمال خلاف مىزنند ، با اين كه نه زنا بوسيله سختى اجتناب جائز مىشود و نه لواط و نه نظر به نامحرم و نه قتل و غارت و جنايت ، و اجراى حدود در اين گناهان نيز با سختى عمل متوقف نمىگردد ، از اين جهت مصنف قدس سرّه مىفرمايد كه زن \" لا تقدر على الصبر \" ، و با دشوارى عمل ، معصيت بودن آن باقى خواهد بود پس اشكالى در تصوير مسأله نيست ، اما حكم مسأله را در جلسه آينده بررسى خواهيم كرد .\r\n« * و السلام * »\r\n\r\n","description":"","footnote":"","page_name":" 1472 ","page_number":85},
  {"content":"\r\n\r\n\r\n6 / 9 / 1378 چهارشنبه درس شمارهء ( 160 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به بررسى مسأله 8 مىپردازيم و ضمن توضيح اشكالاتى در عبارت عروه ، به وجوهى كه ممكن است احتياط در مسأله توجيه گردد ، اشاره مىنماييم .\r\n* * * \r\nالف ) بررسى مسأله 8 عروه :\r\nمتن عروه : اذا كانت الزوجه من جهة كثرة ميلها و شبقها لا تقدر على الصبر على اربعة اشهر بحيث تقع فى المعصية اذا لم يواقعها فالاحوط المبادرة الى مواقعتها قبل تمام الاربعة او طلاقها و تخلية سبيلها .\r\nدر اين مسأله فروض مختلفى قابل تصوير است كه در متن فقط يك صورت را متذكر شده است . اين فروض عبارتند از : « 1 »\r\n\r\n1 ) كثرت شهوت به حدى است كه براى زن حرجى است زن نمىتواند خود را حفظ نموده به معصيت مىافتد . « 2 »\r\n\r\n\r\n","description":"","footnote":"\r\n( 1 ) يك فرض كه البته از مقسم عبارت مرحوم سيد خارج است اين است كه كثرت شهوت باعث شود زن در حرج بيفتد هر چند بتواند خودش را حفظ كند و به حرام نيفتد .\r\n( 2 ) استاد مد ظله در مباحث قبلى گفته بودند كه ادله لا حرج فقط به ادله واجبات حكومت دارد و لا حرج بر ادله محرمات حاكم نيست و لذا كسى كه در شرايط حرجى مرتكب حرامى شود معصيت كرده است . در مباحث گذشته استاد مد ظله وجوهى براى اين تفصيل ذكر نمودند كه جهت تلخيص به يكى از آنها اشاره مىكنيم و آن اين كه منشأ اكثر محرمات شهوت و غضب است ( همچون زنا و قتل نفس و . . . ) و در اغلب موارد حين ارتكاب عمل حرام غلبه شهوت و غضب در حدى است كه كف نفس و جلوگيرى از ارتكاب عمل ، حرجى مىباشد ، حال اگر لا حرج بر ادله محرمات هم حكومت داشته باشد لازم مىآيد جعل كثير بل اكثر محرمات لغو گردد .\r\n","page_name":" 1473 ","page_number":86},
  {"content":"\r\n\r\n\r\n2 ) كثرت شهوت موجب اضطرار به ارتكاب زنا مىگردد و زن در انجام مباشرت غير مجاز مضطر است .\r\nدر اين فرض بر خلاف فرض اول زن معصيت نكرده است چون ضرورت موجب تجويز محرمات اوليه است ، مثل شخصى كه اگر استمنا نكند مىميرد . در اينجا دوران امر بين استمنا و قتل نفس است و لذا مجوز استمنا مىباشد . در اينجا هم شوهر به مباشرت در هر چهار ماه موجب اضطرار زن است و به حكم ضرورت ( نه حرج ) و از باب دفع افسد به فاسد ، امرى كه به عنوان اولى مبغوض شارع است ، تجويز مىگردد .\r\n\r\n3 ) فرض سوم آن است كه اصلًا اختيارى در كار نباشد .\r\nدو فرض اول اختيار بود ، منتهى يكى حرجى و معصيت و ديگرى ضرورى و جايز .\r\nاما در اين فرض كه خارج از اختيار است ، فعل از مقسم احكام خمسه خارج بوده و اصلًا متصف به تكليف نيست . براى وضوح مطلب در اين فرض ، توضيح زير ضرورى است .\r\nبعضى از علما ، مناط اختيارى بودن يك فعل را مسبوق بودن آن به اراده دانسته‌اند كه با مشيت محقق مىشود ، يعنى مناط اختيارى بودن را « ان شاء فعل و ان لم يشأ لم يفعل » دانسته‌اند كه اراده و مشيت وجوداً و عدماً در تحقق فعل اختيارى دخيل باشد .\r\nمرحوم آقاى بروجردى رحمه الله به تناسب بحث خود در اصول كه به مبحث جبر و اختيار رسيدند ، مىفرمودند كه اين معيار صحيحى براى فعل اختيارى نيست ، زيرا فعل اختيارى اخص از فعل ارادى است . حيوانات همه متحرك بالاراده هستند ولى مختار نيستند . افعالشان ارادى است نه اختيارى . چون انسان نيز همانند حيوان داراى قوايى غريزى است كه در او تمايلاتى متخالف نسبت به انجام افعالى پديد مىآورد ، اما انسان داراى قوه عاقله نيز هست كه اين قوه ، فوق آن قواى غريزى و كنترل‌كننده آن است ولى مىتوان ميان اين تمايلات با عقل خود كسر و انكسار\r\n\r\n","description":"","footnote":"","page_name":" 1474 ","page_number":87},
  {"content":"\r\n\r\nنموده ، مصالح و مفاسد را در نظر گرفته و نهايتاً يك طرف را ترجيح دهد . اما حيوان به جهت تمايلى كه به يك امرى پيدا كند ، بدون اين كه توانايى اين محاسبات را داشته باشد همان طرف را ترجيح داده و اراده مىنمايد ، در حالى كه انسان با عقل خود اين نوع افعال و تمايلات ارادى را مورد بررسى قرار مىدهد و با سبك و سنگين كردن ، تصميم نهايى را اتخاذ مىنمايد و اين چنين فعلى ، فعل اختيارى است . « 1 »\r\nپس فعل غير اختيارى دو قسم دارد ، يك قسم آن ، همانند حركت يد مرتعش يا حركت جمادات غير ارادى است و يك قسم آن ارادى است همانند افعال حيوانات و بعضى از افعال انسان همچون افعالى كه يك انسان عاشق انجام مىدهد انسان عاشق كارهايى كه از روى عشق انجام مىدهد ، عمدى و ارادى است و بالوجدان همچون حركت يد مرتعش نيست . اما چون در اين افعال ملاحظه جهات حسن و قبح و مصالح و مفاسد را نمىكند و در واقع فكرش از كار افتاده و عقلايى تصميم نمىگيرد ، فعلش اختيارى نيست . « 2 »\r\nاكنون در فرض سوم هم ، در اثر كثرت شهوت و شبق ، زن همچون عاشق ، فكر و قواى عقلانى او از كار مىافتد و همچون حيوان كه تابع اميال خود است عمل مىكند اين فعل او ارادى است اما اختيارى نيست ، كثرت شهوت وى را مسلوب الاختيار كرده است .\r\nدر اين فرض ، اين فعل چون اختيارى نيست خارج از دايره تكليف و غير متصف و به احكام تكليفى مىباشد .\r\n\r\n\r\n","description":"","footnote":"\r\n( 1 ) ايشان به آيه قرآن نيز تمسك مىنموده‌اند كه انا خلقنا الانسان من نطفة امشاج نبتليه فجعلناه سميعاً بصيرا امشاج به معناى مخلوط است يعنى داراى قوا و تمايلاتى مختلط و متفاوت انسان آفريده شد و سپس در مرحله بعد قوه عقل به او عطا گرديد كه بتواند اين تمايلات و قوا را تحت سلطه و بررسى خود قرار دهد و مسيع و بصير گردد .\r\n( 2 ) استاد مد ظله اين مثال را از حركت ارادى غير اختيارى انسان به ظن قوى از مرحوم داماد رحمه الله دانستند\r\n","page_name":" 1475 ","page_number":88},
  {"content":"\r\n\r\nدر نتيجه ، سه فرض قابل بحث در مورد زن در اين مسأله هست ، يكى حرجى و حرام و دومى ضرورى و جايز و سومى غير متصف به وجوب و حرمت و ديگر احكام تكليفى .\r\nحال در قبال اين سه فرض مىخواهيم ببينيم وظيفه شوهر چيست ؟\r\n\r\nحل اشكال عبارتى در كلام سيد رحمه الله :\r\nقبلًا لازم است اشكالى كه در عبارت سيد در عروه هست مطرح و بحث كنيم . سيد مىفرمايد : « بحيث تقع فى المعصية » اما قبلًا مىفرمايد لا تقدر على الصبر . اشكال در اين است كه اگر زن قادر نباشد پس وقوع در معصيت چگونه قابل تصوير است ؟ چون معصيت فرع بر تكليف و تكليف هم فرع بر قدرت است . مسلوب القدرة نه مكلف است و نه معصيت كار .\r\nدر پاسخ اين اشكال چند وجه مىتوان بيان نمود :\r\nوجه اول : مراد از عدم قدرت ، حرجى بودن باشد يعنى عدم قدرت بمعنى عجز عرفى باشد . و همانگونه كه اشاره كرديم حرج در اين گونه موارد ( محرمات ) رافع تكليف نيست و تعبير وقوع در معصيت صحيح خواهد بود .\r\nوجه دوم : آنكه مراد از معصيت را معصيت شانى بگيريم نه فعلى ، به عبارت ديگر فعلى كه ذاتاً جزء محرمات است و شارع خواسته است جلوى آن گرفته شود ، براى زن روى عنوان ضرورت جايز و گاه در صورت تزاحم با ملاك اهم واجب هم مىگردد . لذا مختار ما همانگونه كه بعداً خواهد آمد ، اين است كه گرچه انجام اين فعل براى زن جايز بلكه واجب باشد ، شوهر هم وظيفه دارد نگذارد زن آن كار را انجام دهد . پس به حكم ضرورت معصيتى فعلًا نيست منتهى معصيت شانى هست .\r\nحال اگر مراد از عبارت معصيت شانى يا اعم از شأنى و فعلى باشد طبعاً اشكالى را كه جمع ميان عجز و معصيت را نادرست مىدانست ، رفع مىگردد .\r\n\r\n","description":"","footnote":"","page_name":" 1476 ","page_number":89},
  {"content":"\r\n\r\n\r\nب بررسى وجه احتياط در اين مسأله :\r\nبحث در اين است كه در عبارت مسأله آمده است « فالاحوط المبادرة الى . . . » چه دليلى براى اين احتياط مىتوان اقامه نمود ؟\r\n\r\n1 ) كلام مرحوم آقاى حكيم رحمه الله در وجه احتياط :\r\nايشان مىفرمايند : ممكن است سيد احتياط را به استناد اين مرسله آورده با شد .\r\nعن الصادق عليه السلام من جمع من النساء ما لا ينكح فزنى منهن شيء فالاثم عليه « 1 » كه از اين استفاده كنيم گناه اين امر بر شوهر است . وجه ديگرى كه مرحوم آقاى حكيم براى احتياط ذكر كرده‌اند ، از باب نهى از منكر است .\r\n\r\n2 ) بررسى كلام مرحوم آقاى حيكم رحمه الله\r\nاشكال وجه فوق روشن است و بسيار مستبعد است كه نظر سيد به احتياط به جهت اين مرسله باشد . چون با تتبع و تفحصى كه در اين مسأله كرديم ، روشن شد كه اين مسأله در بين قدما اصلًا عنوان نشده است . « 2 » حال در چنين مسأله‌اى استناد به روايتى مرسل كه از نظر سند قابل اعتماد نيست و عمل مشهورى را نيز سراغ نداريم كه جبران ضعف سند نمايد ( بر مبناى كسانى كه عمل مشهور را جابر ضعف سند مىدانند ) بسيار مستبعد است ، لذا به نظر نمىرسد سيد به استناد اين مرسله و بر خلاف اصل ، قائل به احتياط شده با شد .\r\nالبته مرحوم آقاى حكيم گرچه منشأ احتياط سيد را اين مرسله دانسته‌اند ولى خودش به آن اشكال سندى مىنمايند .\r\nولى اين روايت علاوه بر اشكال سندى اشكال دلالتى هم دارد . زيرا ظهور آن در\r\n\r\n\r\n","description":"","footnote":"\r\n( 1 ) وسائل ، ج 14 ، باب 17 من ابواب مقدمات النكاح ، ج 2\r\n( 2 ) مرحوم آقاى خويى رحمه الله نيز مىفرمايد من نديده‌ام كه كسى مسأله را عنوان كرده باشد . تقريرات مبانى العروه ، ص 149 ، ج 1 كتاب النكاح\r\n","page_name":" 1477 ","page_number":90},
  {"content":"\r\n\r\nكسى است كه عده‌اى از زنان را جمع نموده است بدون اين كه مباشرتى انجام دهد و اصلًا مرادش عدم نكاح در چهار ماه نيست زيرا بوده‌اند مردانى كه زنان زيادى گرفته‌اند كه هيچ به حقوق شرعى آنها نرسيده‌اند در اينجا آن زنها اگر زنا بدهند به عهده مرد است و عدم نكاح تا چهار ماه اصلًا مورد روايت نيست . محتمل هم هست مراد « لا ينكح » الى الابد باشد « 1 » كه باز به درد ما نحن فى نمىخورد و يا مراد اين باشد كه حقوق شرعى نكاحى را كه شرع تعيين كرده انجام نمىدهد چون شرع چها رماه را تعيين كرده است نمىتوان در مورد بحث كه لزوم مواقعه قبل از چهار ماه است اين روايت را مورد استناد قرار داد معناى ديگرى هم شده است كه البته ظهورى ندارد و آن اين كه ، به مقدار رفع احتياج زن نكاح نمىكند كه ممكن است زنى هر شب نياز داشته باشد و اين هم خلاف ظاهر است . پس در مجموع ، مىتوان فهميد كه مراد آن است كه چون مردى كه زياد جمع بين نساء مىكند طبعاً به حقوق آنها نمىرسد و لذا يا اصلًا با بعضى از آنها نكاح نمىكند و يا اگر مىكند بقدرى كم است كه در حكم كالعدم است و خلاصه مراد از روايت ، زن زياد گرفتن است كه نمىتواند به حقوق آنها برسد و بيش از اين استفاده نمىشود و البته اگر حقوق زن چهار ماه باشد نسبت به كمتر از چهار ماه نمىتوانيم بگوييم كه مرد وظيفه دارد كه با او نكاح كند .\r\nپس اين روايت سنداً و دلالتاً قابل استناد نيست و لذا بعيد است كه سيد رحمه الله با استناد به آن احتياط كرده باشد . اما وجه دومى كه مرحوم آقاى حكيم احتمال داده‌اند ممكن است منشأ احتياط سيد باشد ، نهى از منكر است . ايشان در اين وجه نيز اشكال مىنمايد كه لازم نيست شخص ناهى از منكر يا آمر به معروف كارى انجام دهد كه مقتضى منكر از بين برود يا مقتضى معروف را ايجاد نمايد . مثلًا اگر زنى ببيند كه مردى مجرد است و به گناه مىافتد ( و يا به عكس ) بر او لازم نيست كه برود با وى\r\n\r\n\r\n","description":"","footnote":"\r\n( 1 ) همانگونه كه مرحوم آقاى خويى استظهار كرده‌اند مبانى العروه ، ج 1 ، ص 143\r\n","page_name":" 1478 ","page_number":91},
  {"content":"\r\n\r\nازدواج نمايد تا از فحشاء جلوگيرى كند ، ايجاد مقتضى در امر به معروف يا از بين بردن مقتضى در نهى از منكر لازم نيست . « 1 » لذا چون مرحوم آقاى حكيم در هر دو وجهى كه براى احتياط بيان نموده‌اند اشكال مىنمايند ، نتيجه مىگيرند كه اين احتياط لازم نيست .\r\n\r\n3 ) كلام مرحوم آقاى خويى در وجه احتياط :\r\nمرحوم آقاى خويى رحمه الله مىفرمايند كه اين مسأله قبل از سيد اصلًا معنون نبوده است و سپس همچون مرحوم آقاى حكيم رحمه الله وظيفه ناهى از منكر را ايجاد مقتضى براى حل مشكل شخص عاصى يا در شرف عصيان نمىدانند اما به طريق ديگرى و با استدلال به آيه قرآن خواسته‌اند وجه احتياط را تصحيح نمايند . آيه قرآن مىفرمايد :\r\n « يا أَيُّهَا الَّذِينَ آمَنُوا قُوا أَنْفُسَكُمْ وَ أَهْلِيكُمْ ناراً وَقُودُهَا النَّاسُ وَ الْحِجارَةُ »  « 2 »\r\nيعنى هر مؤمنى وظيفه دارد خودش و هم اهل خود و كسانى كه تحت ولايت او هستند ، مانع از دخول به جهنم شود . و زنى كه اهل اوست ، اگر كثرت شهوت موجب زنا و عصيان و در نتيجه جهنم گردد شوهرش وظيفه دارد كه جلوگيرى نمايد .\r\nدر مورد شخص اجنبى البته چنين وظيفه‌اى ندارد كه مثلًا براى جلوگيرى از ارتكاب حرام ، با اجنبى ازدواج نمايد ، گفتيم ايجاد مقتضى لازم نيست و در خصوص خودش و اهل و عيالش آيه ، تعيين تكليف نموده و فرق نهاده است ميان اجنبى و عيال يك شخص ، سپس مرحوم آقاى خويى مىفرمايند كه ، رواياتى كه ذيل اين آيه شريفه نقل شده است و مفسر معناى آيه است ، ميزان و حد و حدود اين جلوگيرى را امر به معروف و نهى از منكر دانسته‌اند كه چه بسا كسانى چنين نفهمند كه بيش از ارشاد و هدايت لفظى براى عيال لازم نيست . اما مرحوم آقاى خويى پاسخ مىدهند\r\n\r\n\r\n","description":"","footnote":"\r\n( 1 ) مشابه همين بيان در مورد نهى از منكر در كلام مرحوم آقاى خويى رحمه الله نيز هست مبانى ج 2 ص 149\r\n( 2 ) سوره تحريم ، آيه 6\r\n","page_name":" 1479 ","page_number":92},
  {"content":"\r\n\r\nكه آنچه در اين روايات آمده است بيانگر حد اقل مراتب نهى از منكر و جلوگيرى است و به تعبير ديگر ، روايات ساده‌ترين و عملى ترين راه را براى جلوگيرى كه همان نهى قولى باشد بيان كرده‌اند و قصد منحصر كردن راه جلوگيرى را به همين حد نهى قولى باشد بيان نكرده‌اند و قصد منحصر كردن راه جلوگيرى قولى لازم نيست . روشن است كه قطعاً مراد از اين روايات اين معنى و تعيين حد نيست ، بعلاوه اگر چنين باشد لازم مىآيد كه آيه نهى از منكر را در مورد اهل ، منحصر به نهى لفظى نموده و در غير اهل و اجنبى كه از انسان دور تر است همه مىدانيم كه امر به معروف و نهى از منكر مراتبى دارد كه منحصر به لفظ نيست و اگر لفظ نشد به ضرب و مراتب بالاتر هم مىرسد اما در مورد اهل كه تحت اختيار و ولايت شخص است منحصر به نهى لفظى باشد . اينجا انسان تقريباً مطمئن مىشود كه چنين نيست و روايات مفسره ذيل آيه بيان اقل مراتب جلوگيرى و ساده‌ترين و عملى ترين آنهاست .\r\nسپس مرحوم آقاى خويى رحمه الله مىفرمايند ، حتى اگر به فرض استدلال به آيه به دليل همان روايت مفسره در ذيلش ناتمام باشد بازهم مىتوان استدلال را به صورت ديگرى بيان كرد و آن اين كه ، ما همه مىدانيم بعضى از امور منكرات نزد شارع مبغوضيت شديد دارد و مبغضيت نفس آن فعل نزد شارع امرى ثابت و مسلم است حتى اگر آن فعل از شخص غير مختار سر بزند . مثلًا قتل نفس ، نزد شارع امرى شديداً مبغوض است ، حال اگر شخص ديوانه با بچه‌اى كه هيچ تكليفى ندارد مىخواهد كسى را به قتل رساند هر چند آن بچه يا ديوانه مرتكب حرام و گناهى نمىشود اما هر شخص وظيفه دارد از آن جلوگيرى نمايد تا مبغوض شارع متحقق نشود و لو از فاعل غير مختار . لذا نهايتاً مىفرمايند در اين مسأله حد اقل احتياط بايد بشود همانگونه كه سيد نيز فرموده است .\r\n\r\nتكمله فرمايش مرحوم آقاى خويى :\r\n\r\n","description":"","footnote":"","page_name":" 1480 ","page_number":93},
  {"content":"\r\n\r\nتقريب اول مرحوم آقاى خويى با استدلال به آيه قرآن مخصوص به معصيت فعلى است و معصيت شأنى را شامل نمىشود اما تقريب دوم ايشان كه مبتنى بر جلوگيرى از مبغوض شارع است اوسع از تقريب اول است و معصيت شأنى را هم شامل مىشود چون حتى اگر در اثر اضطرار او اجبار هم شخصى بخواهد مبغوض شارع را مرتكب شود و يا مانند عاشق مسلوب الاختيار بوده مىخواهد فعل منكرى انجام دهد ، شوهر وظيفه دارد جلوگيرى كرده و نگذارد مبغوض شارع متحقق شود .\r\n\r\n4 ) بررسى كلام مرحوم آقاى خويى رحمه الله :\r\nبه نظر مىرسد كه اگر تقريب دوم ايشان را بپذيريم ، بين عيال و افراد خارج از خانواده فرقى نخواهد بود و با تقريب اول تفاوت مىنمايد ، چون اگر امرى مبغوض شارع باشد مثل قتل نفس ، چه عيال و چه افرد خارج بخواهند اين مبغوض را متحقق كنند ، وظيفه اقتضا مىكند كه انسان جلوگيرى نمايد . خصوصاً كه بين مختار و غير مختار هم فرقى نگذاشته‌اند و امر مبغوض از غير مختار هم نبايد سر بزند و شخص وظيفه در جلوگيرى دارد . لذا اين كه مرحوم آقاى خويى بين عيال و غير آنها فرق گذاشته با تقريب دوم منافات دارد ، گرچه آيه قرآن ممكن است فرق گذاشته باشد ( قوا اهليكم . . . ) بعلاوه تقريب دوم ، نظر سيد رحمه الله را تأمين نمىكند ، چون بايد امرى مختص به عيال باشد . « 1 » اما در مورد تقريب اول كه به آيه تمسك نموده‌اند در اينجا روايات متعددى هست كه تعبيرى در آنها وارد شده به اين مضمون كه اگر ما به شخصى از اهل خودمان كه مىخواهد مرتكب گناهى شود تذكر داديم و او قبول نكرد وظيفه چيست ؟ مىفرمايد وظيفه همين مقدار است و شما عمل به وظيفه\r\n\r\n\r\n","description":"","footnote":"\r\n( 1 ) و الا هم مرحوم آقاى خويى و هم سيد و همچنين همه فقها گفته‌اند كه ايجاد مقتضى براى معروف و يا رفع مقتضى منكر واجب نيست و سيره هم بر خلاف آن است و لذا بر هيچ زنى واجب نيست كه نكاح با مرد جوانى عزبى كه لو لا النكاح به گناه مىافتد ، لازم نيست . و حال آنكه بنابر تقريب دوم آقاى خويى لازم است و فرقى هم بين عيال و غيره از اين جهت نيست .\r\n","page_name":" 1481 ","page_number":94},
  {"content":"\r\n\r\nكرده‌ايد و بيش از اين لازم نيست و مرحوم آقاى خويى از اين مطلب جوابى نداده‌اند ولى به نظر ما در اينجا چون مراتب ديگر امر به معروف و نهى از منكر همچون كتك زدن و . . . تالى فاسدهايى در اكثر موارد دارد و لذا مواردى كه وظيفه به زدن هم برسد استثناء است چون گاهى خود زدن منكر بيشترى ايجاد مىكند لذا آيه شريفه ساده‌ترين و عملى ترين راه را كه هيچ تالى فاسدى هم به دنبال نداشته باشد بيان نموده كه همان ارشاد و موعظه باشد و لذا از اين آيه نمىتوان استفاده نمود كه اگر زن بيش از حد متعارف كه زايد بر حق اوست نياز به مباشرت داشته باشد وظيفه شوهر انجام آن است . خلاصه ، ظاهر آيه شريفه به ضميمه روايات مفسره بيش از اين نيست كه در امر به معروف و نهى از منكر بعضى از افراد براى انسان اولويت دارند چون انسان نمىتواند تمام وقت خود را براى تمام مردم بگذارد لذا عيال و نزديكان در درجهء اول اهميت هستند همانطورى كه پيامبر هم اول مأمور به انذار اقرباء خود بود و از اين آيه بيش از همان تكليف عام امر به معروف و نهى از منكر استفاده نمىشود .\r\n\r\n5 ) نظر استاد رحمه الله :\r\nبه نظر مىرسد آن چهار ماهى كه در روايت ذكر شده است ، مفهوم ندارد چون موضوع آن در مورد شخص مصيبت زده‌اى است كه قصد اضرار به زن هم نداشته ولى چون اين مشكل را داشت ، حضرت مىفرمايند ، اين شخص حد اكثر تأخيرى كه مىتواند در مباشرت بيندازد ، چهار ماه است ولى از اين استفاده نمىشود كه همه افراد مىتوانند تا چهار ماه ضرر به زن بزنند و تأخير بيندازند بدون هيچ دليل موجهى و به زن نيازمند ضرر وارد كنند ( در روايت كلمه اضرار آمده است ) چون شارع مصالح و مفاسد را بر روى هم ملاحظه نموده است از طرفى حيثيت مرد و مشكلات او و در فرض سؤال وارد شدن مصيبت به او و از طرف ديگر ، نياز زن ملاحظه شده ، لذا گفته است حد اكثر تا 4 ماه مىتوان تأخير بيندازد . ولى از اين استفاده نمىشود كه شخص ديگرى كه تأخيرش بدون دليلى موجب اضرار است و\r\n\r\n","description":"","footnote":"","page_name":" 1482 ","page_number":95},
  {"content":"\r\n\r\nاز ادله ضرر هم استفاده مىشود كه جايز نيست . معصيت ديگران به شوهر ربطى ندارد و اضرار به آنها نيست اما در مورد زنى كه او را حبس نموده و طلاق هم نمىدهد تا از جاى ديگر تأمين شود ، اين اضرار به زن است و چهار ماه را شارع از باب ضرر نوعى ملاحظه و تشريع نموده است ، ولى ضرر شخص را هم ملاحظه مىنمايد همانطورى كه ، شارع در مورد كسوه و نفقه گفته بايد به ميزان متعارف باشد ، در اينجا هم بايد بگونه‌اى باشد كه حرج زن رفع شود ، حتى لازم نيست كه زن به زنا و معصيت بيفتد تا وظيفه مرد مباشرت باشد ، بلكه حتى بدون معصيت ، فقط براى زن سخت است بازهم مرد نبايد بگذارد به او سخت بگذرد و بعيد نيست كه فرض عسرت و سختى هم وظيفه مرد تأمين آن باشد ، خلاصه ، سيد خصوص در مورد معصيت افتادن زن را احتياط كرده‌اند ولى ما بيشتر از آن را احتياط مىكنيم ، چون روايت هم دلالت ندارد و مورد فتوى در كلمات قوم نيست ، لذا مىتوان در مورد سختى و حرج زن نيز احتياط نمود كه وظيفه مرد تأمين باشد ( ادله ايلاء هم به نظر ما دلالتى ندارد چون شارع ملاحظه احترام قسم را نموده است كه قسم كالعدم نشود و الّا ضرر زدن مورد رضايت شارع نيست . )\r\n« * و السلام * »\r\n\r\n","description":"","footnote":"","page_name":" 1483 ","page_number":96},
  {"content":"\r\n\r\n\r\n7 / 9 / 1378 يكشنبه درس شمارهء ( 161 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل اين فرع مطرح شد كه اگر زن به جهتى نتواند چهار ماه بر ترك مباشرت صبر كند ، آيا بر شوهر لازم است كه قبل از چهار ماه نزديكى كند ، در جلسه قبل با عنايت بر قاعده لا ضرر ، لزوم عدم اضرار مرد به زن را در مسأله نزديكى به اثبات رسانديم . در اين جلسه ضمن توضيح اين مسأله ، دليلى ديگر بر لزوم ذكر مىكنيم ، در ادامه به بررسى مسأله 9 پرداخته كه اگر مباشرت چهار ماه ترك شد ، قضاء لازم نيست و خواهيم ديد كه عدم لزوم قضاء از باب سالبه به انتفاء موضوع است ، در ادامه درباره لزوم ارضاء زن و صحت تمسك به ادله توبه در نفى لزوم سخن خواهيم گفت .\r\n* * * \r\nالف ) ادامه بررسى مسأله 8 :\r\n\r\n1 ) تذكرى در توضيح بحث سابق ( مسأله 8 ) :\r\nگفتيم كه روايتى كه ترك مباشره زوجه را پس از چهار ماه گناه دانسته مفهوم ندارد ، و از آن استفاده نمىشود كه هر مردى مىتواند تا چهار ماه مباشرت را به تأخير بيندازد ، مراد ما از انكار مفهوم ، انكار مفهوم على وجه الاطلاق است و گرنه در موضوع سؤال روايت ، ثبوت مفهوم مسلم است ، در جايى كه مرد به جهت مصيبت وارده مباشرت را ترك مىكند ، اين كار تا چهار ماه مجاز و پس از آن معصيت است ، در اينجا ، در چهار ماه هر چند زن از ترك مباشرت متضرّر شود ، ولى با توجه به عذر\r\n\r\n","description":"","footnote":"","page_name":" 1484 ","page_number":97},
  {"content":"\r\n\r\nعرفى كه شوهر دارد ، اجازه تأخير داده شده است ، مىتوان به طور كلى گفت كه اگر در جايى عذر شرعى يا عرفى يا تكوينى ( به جهت ناتوانى مزاجى - / مثلًا - / ) وجود داشته باشد ، تأخير تا چهار ماه مجاز است ، در اين موارد گاه از باب تزاحم ضررين بوده و مباشرت در طول چهار ماه براى مرد ضررى و ترك آن براى زن ضررى است ، يا تزاحم حرج مرد با ضرر يا حرج زن مىباشد و به هر حال در اين گونه موارد دليلى بر وجوب مباشرت وجود ندارد .\r\nبحث ما در اين بود كه بدون عذر مرد نمىتواند با ترك مباشرت ، زن را به ضرر بيندازد . و چون مرد زن را گرفته و او را هم طلاق نمىدهد ، ضرر به او منتسب مىگردد ، در اين موارد هم عرفاً اضرار شمرده مىشود و روايت مورد بحث هم بر وجود صغراى اضرار شهادت مىدهد ، و دليلى بر تخصيص لا ضرر در اين موارد نداريم .\r\n\r\n2 ) دليل ديگرى بر حرمت ترك مباشرت در صورت ضرر :\r\nآيه شريفه  « لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ »  دليلى ديگرى در اين بحث است زيرا بنابر روايات معتبر ، مراد از نهى از مضارة ، نهى از ترك جماع است ، در صحيحه أبو الصباح الكنانى « 1 » ( و نيز حلبى ) عن ابى عبد الله عليه السلام مىخوانيم : قال سألته عن قول الله عزّ و جلّ  « لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ »  فقال كانت المراضع ممّا تدفع احداهنّ الرجل اذا اراد الجماع تقول : لا ادعك انّى اخاف ان أحبل فاقتل ولدى هذا الّذى ارضعه ، و كان الرجل تدعوه المرأة فيقول : انّى اخاف ان اجامعك فاقتل ولدى فيدفعها فلا يجامعها ، فنهى الله\r\n\r\n\r\n","description":"","footnote":"\r\n( 1 ) در نقل ابو الصباح كنانى ، محمد بن الفضيل راوى از وى مىباشد كه مراد از آن محمد بن الفضيل بن غزوان بصرى است كه به عقيده استاد - مد ظلّه - ثقه مىباشد ، نقل حلبى نيز بدون ترديد صحيحه است ، و ابراهيم بن هاشم در سند آن بنابر تحقيق متأخران از اجلّاء ثقات است ، لفظ روايت از نقل أبو الصباح بوده و در ذيل آن به سند حلبى اشاره رفته است ( وسائل ، ج 21 : 457 / 27573 ، باب 72 از ابواب احكام الاولاد از كتاب النكاح ، ج 20 : 189 / 25392 ، باب 102 از ابواب مقدمات النكاح ، ح 1 ) .\r\n","page_name":" 1485 ","page_number":98},
  {"content":"\r\n\r\nعزّ و جلّ عن ذلك ان يضارّ الرجل المرأة و المرأة الرجل .\r\nدر اين روايت شريف با وجود جهتى كه ممكن است عذر تلقى گردد ( مراعات فرزند شير خوار ) از ترك نكاح و مضاره مرد نسبت به زن و بالعكس نهى شده و جهت فوق عذر شمرده نشده ، به طريق اولى در جايى كه اصلًا عذرى وجود نداشته باشد يا اصلًا به قصد اضرار مباشرت ترك شود ، اين كار محرّم خواهد بود . اين آيه شريفه هم صغراى اضرار را ثابت كرده و در نتيجه به عمومات لا ضرر مىتوان تمسك جست ، و هم خود دليل مستقلى بر حرمت مضاره با ترك مباشرت مىباشد .\r\nالبته چون ما فتواى صريحى در اين مسأله نيافتيم احتياط واجب مىكنيم .\r\n\r\nب ) بررسى مسأله 9 :\r\n\r\n1 ) متن مسأله :\r\nاذا ترك مواقعتها عند تمام اربعة اشهر لمانع من حيض او نحوه او عصيانا ، لا يجب عليه القضاء ، نعم الاحوط إرضاؤها بوجه من الوجوه ، لانّ الظاهر ان ذلك حق لها عليه و قد فوّته عليها ، ثم اللازم عدم التأخير من وطئ الى وطئ ازيد من الاربع فمبدأ اعتبار الاربعة اللاحقة انّما هو الوطى المتقدّم لا حين انقضاء الاربعة المتقدّمه .\r\n\r\n2 ) توضيح مسأله :\r\nاگر كسى چهار ماه به جهتى مباشرت را ترك كرد اگر خلاف شرع هم در اين تأخير مرتكب شده باشد ، اين خلاف شرع منشأ سقوط وجوب مباشرت نمىگردد ، بلكه « فوراً ففوراً » بايد اين كار انجام شود ، بحث در اين مسأله در اين است كه آيا غير از امر اداء فورى به مباشرت ، امر قضايى ( فورى يا غير فورى ) هم در كار است يا خير ؟\r\nمرحوم سيد مىفرمايند : ما دليلى بر لزوم قضا نداريم و مقتضاى اصل هم برائت است .\r\n\r\n","description":"","footnote":"","page_name":" 1486 ","page_number":99},
  {"content":"\r\n\r\nعبارت مصنف در اينجا موهم اين معنا است كه صغراى قضاء در مقام وجود دارد ولى چون دليلى عام كبروى بر لزوم قضاء نداريم قضاء واجب نخواهد بود ، شبيه اين مطلب را علماء در بسيارى از مسائل مطرح مىكنند كه قضاء به امر جديد است و نيازى به دليل جداگانه دارد ، دليل عام « اقض ما فات كما فات » هم ثابت نيست ، پس با توجه به اصالة البراءة حكم به عدم لزوم قضاء مىگردد ، عبارت مصنف در مقام هم موهم همين معنا است .\r\nولى بنا بر تحقيق ، در واجبات فوريه كه « فوراً ففوراً » لازم الاتيان است اگر به فوريت عمل نشد ، دستور قضايى وجود ندارد ، اين گونه نيست كه اگر در آن اوّل ترك شود ، يك امر « اقض » مىآيد و در آن دوم امر دوم به وجوب قضاء و همينطور اوامر عديده غير متناهى به قضاء ثابت مىگردد ، در واجبات فوريه فقط يك امر وجود دارد و همانند واجبات موقته و زمان‌دار نيست كه در آن موضوع قضاء وجود دارد ، و ممكن است حكم وجوب قضا نباشد ، در واجبات فوريه قضاء موضوع ندارد ، ممكن است كلام سيد را هم « لا يجب عليه القضاء » را به سالبه به انتفاء موضوع حمل كنيم ، بنابراين موضوعى براى قضاء وجود ندارد نه اينكه با فرض وجود موضوع ، حكم آن ثابت نباشد .\r\nان قلت : مباشرت واجب موقت است و زمان آن چهار ماه تعيين شده و با ترك مباشرت در اين مدت قهراً قضاء ، موضوع پيدا مىكند .\r\nقلت : ما دليلى نداريم كه قبل از چهار ماه تكليفى متوجه مرد باشد ، بلكه در روايت آمده كه پس از چهار ماه مرد معصيت كار مىگردد ، پس حق زن همانند دين مؤجّل است كه هر چند اگر قبل از رسيدن اجل پرداخت شود ذمه شخص فارغ مىگردد ولى قبل از رسيدن اجل ، وجوب پرداخت دين بر مديون نيامده و دائن حقى در اين زمينه ندارد .\r\n\r\n3 ) بررسى لزوم و عدم لزوم ارضاء زن :\r\nمسأله ديگرى كه در اينجا مطرح مىگردد اين است كه اگر كسى به جهت مانعى\r\n\r\n","description":"","footnote":"","page_name":" 1487 ","page_number":100},
  {"content":"\r\n\r\nمباشرت با زن خود را بيش از چهار ماه ترك كند ، بنابر احوط بايد از زن حلاليت بطلبد ، چون از ادله ، استظهار مىشود كه اين امر از حقوق زن است نه صرفاً از احكام زوجيت ، از سوى ديگر از روايتى كه شيخ انصارى در بحث غيبت نقل كرده استفاده مىشود در حقوق يا بايد حق را اداء كرد و در غير اين صورت استحلال لازم است .\r\nشايد علت احوط ذكر كردن ايشان تأمّل در اعتبار روايت از جهت سند يا متن بوده ، مثلًا اين اشكال مطرح بوده كه روايت به جهت اشتمال بر مستحبات ظهور آن در لزوم محل تأمل بوده ، لذا مصنف فتوا نداده ، بلكه احتياط كرده‌اند . درباره اين روايت در جلسه آينده سخن خواهيم گفت .\r\n\r\n4 ) بررسى كلام مرحوم آقاى حكيم :\r\nمرحوم آقاى حكيم با اشكال در روايت فوق ، به دليلى ديگر در مسأله اشاره مىكند و آن اينكه : چون ما احتمال مىدهيم استحلال در رفع عقاب دخالت داشته باشد بر طبق قانون عقلى لزوم دفع ضرر محتمل ، استحلال لازم خواهد بود ، ولى ايشان اين دليل را رد مىكند كه اطلاقات روايات توبه ( التائب من الذنب كمن لا ذنب له ) اين احتمال را مرتفع مىسازد چون در اين روايات از شرايط توبه در حق الناس ، لزوم استحلال از ذى حق ذكر شده ، پس با اطلاق ادله ، تأمين از عقاب حاصل شده و موضوعى براى دفع ضرر محتمل باقى نخواهد ماند .\r\nولى اين دليل و پاسخ در تمام صور مسأله جارى نيست ، چون مسأله توبه در حصول ترك مباشرت از سر عصيان مىباشد ، و موضوع بحث ما اعم از ترك با عذر و ترك بدون عذر مىباشد .\r\nحال صرف نظر از اين نكته مىتوان به اصل پاسخ ايشان اشكال كرد كه مسأله از باب احتمال تكليف منجّز است ، و در جايى كه تكليف منجّز محتمل باشد ، اطلاقات كه قطع‌آور نيست كفايت نمىكند ، به ديگر بيان اطلاقات در شبهات\r\n\r\n","description":"","footnote":"","page_name":" 1488 ","page_number":101},
  {"content":"\r\n\r\nتكاليف واقعى به درد مىخورد نه در شك در ارتفاع عقاب ، به عنوان مقدمه براى توضيح اين اشكال ذكر يك خاطره علمى مفيد است .\r\n\r\n5 ) خاطره‌اى علمى از مرحوم آقا سيد احمد خوانسارى قدس سرّه :\r\nزمانى خدمت مرحوم آقاى خوانسارى رسيدم ، ايشان حاشيه‌اى بر عروه داشتند اشكالى به نظر مىرسيد عرض كرديم ، ايشان به تناسب مطلبى را نقل كردند كه وقتى ما در نجف بوديم مرحوم آقاى نائينى فتوايى درباره شك در تعداد فوائت داشتند و احتياط را لازم دانسته ، بنابراين اگر ما ندانيم - / مثلًا - / دو روز نماز قضا داريم يا پنج روز ، بايد پنج روز را قضاء كرد ، درباره اين فتوا اشكال شده بود كه در اقلّ و اكثر استقلالى همه علماء قائل به برائت هستند ( حتى اخباريان هم در شبهه وجوبية برائتى هستند ) پس چرا در اينجا شما قائل به احتياط شده‌ايد ؟\r\nايشان فرموده بودند : برائت در شبهه مصداقيه حكم واقعى جارى است ، و با جريان برائت هم احتمال عقاب مرتفع مىگردد ، ولى در شبهه مصداقيه حكم منجّز برائت جارى نيست ، بنابراين اگر ما احتمال دهيم كه حكمى باشد كه بر فرض وجود ، استحقاق عقوبت را هم به دنبال دارد قاعده دفع ضرر جارى مىگردد نه قاعده قبح عقاب بلا بيان ، مثلًا در شبهه قبل از فحص ، چون احتمال مىدهيم كه تكليف در معرض وصول در واقع وجود داشته باشد احتمال حكم منجّز مىرود و بايد احتياط كرد ، در قضاء فوائت هم چون موقع قضا مكلف به عدد آن علم داشته و علم هم تنجيز آورده ، پس شبهه مصداقيه حكم منجز است . من خدمت مرحوم آقاى خوانسارى عرض كردم كه از اين جواب هم جواب داده‌اند كه تنجيز علم حدوثاً و بقاء دائر مدار علم است ، و علم مكلف در حين قضاء براى تنجيز تكليف پس از زوال علم كافى نيست ، بلكه با زوال علم ، تنجيز هم از ميان مىرود ، پس اكنون كه مكلّف شك در عدد فوائت دارد ، شبهه مصداقيه حكم واقعى است نه\r\n\r\n","description":"","footnote":"","page_name":" 1489 ","page_number":102},
  {"content":"\r\n\r\nشبهه مصداقى حكم منجّز ، تقريرات مرحوم آقاى خويى هم كه چاپ شد اين اشكال را به مرحوم آقاى نائينى در آن ديديم .\r\n\r\n6 ) توضيح اشكال به مرحوم آقاى حكيم :\r\nدر بحث ما مفروض است كه مرد از سر عصيان حق زن را ضايع كرده ، توبه استحقاق عقوبت را از بين نمىبرد ، و از اين جهت متكلمين گفته‌اند كه لزوم قبول توبه بر پروردگار از جهت عادل بودن خداوند نيست ، بلكه چون ذات بارى از سر تفضّل وعده به قبول توبه داده ما مىدانيم كه خلف وعده نمىكند و عقابى در كار نيست ، وقتى استحقاق عقوبت مسلم گشت و با عفو الهى عقاب زائل مىشود ، عفو بايد يقينى باشد و ظن هر چند معتبر چون يقين‌آور نيست براى از بين بردن موضوع رفع ضرر محتمل كفايت نمىكند ، اطلاقات همانند تمام احكام ظاهريه يقين‌آور نيست ، پس عفو شارع را يقينى نمىكند چون ممكن است اراده جدى بر طبق اطلاق نباشد و در مقام ثبوت عفوى در كار نباشد ، خلاصه تمسك به اطلاق در نفى اصل استحقاق و منشأ استحقاق كه تكليف واقعى است مؤثر است ، ولى پس از مسلم بودن استحقاق ، بايد عفو قطعى گردد .\r\nبنابراين ممكن است بگوييم اگر ترك مباشرت به جهت عصيان باشد ، چون احتمال مىرود كه تا استحلال نشود عقوبت از بين نرود به حكم عقل استحلال لازم خواهد بود ولى اگر ترك مباشرت به جهت عذرى باشد چون دليلى بر اصل استحقاق نداريم و بر فرض كبراى كلى كه « هر كس حقى را تفويت كند بايد از صاحب حق حلاليت بگيرد » ثابت نيست بنابراين با توجه به اصل برائت ، حكم به عدم لزوم استحلال مىگردد .\r\nتذكر اين مطلب مفيد است كه موضوع كلام ما در جايى است كه تدارك حق ممكن نباشد و گرنه بايد حق تدارك گردد ، باب ضمان از اين جهت مىباشد ، ولى در\r\n\r\n","description":"","footnote":"","page_name":" 1490 ","page_number":103},
  {"content":"\r\n\r\nجايى كه تدارك ممكن نيست بحث در اين است كه دليلى بر لزوم استحلال وجود دارد يا خير ؟ بررسى بيشتر اشكال فوق را در جلسه آينده خواهيم آورد .\r\nبه هر حال مرحوم سيد در ادامه مسأله مىفرمايند : فاصله دو نزديكى نبايد بيش از چهار ماه باشد ، بنابراين مبدأ چهار ماه دوم از نزديكى اول حساب مىگردد نه از مبدأ چهار ماه اول . بنابراين اگر مرد در اول چهار ماه اوّل نزديكى كند نمىتواند نزديكى را به حدود هشت ماه بعد به تأخير بيندازد با اين استدلال كه در هر چهار ماه يك نزديكى صورت گرفته است ، بلكه به حسب ظاهر ادله بايد فاصله دو نزديكى بيش از چهار ماه نباشد .\r\nادامه بحث از لزوم ارضاء را در جلسه آينده خواهيم آورد .\r\n« * و السلام * »\r\n\r\n","description":"","footnote":"","page_name":" 1491 ","page_number":104},
  {"content":"\r\n\r\n\r\n8 / 9 / 1378 دوشنبه درس شمارهء ( 162 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته ، مسأله 9 بررسى گرديد و برخى ادله نقلى و عقلى وجوب استحلال از زوجه ، در صورت ترك مباشرت مورد بحث قرار گرفت . از جمله ادله روايى ، روايت كراجكى در كنز الفوائد است كه در اين جلسه ، از حيث متن و سند ، بررسى خواهد شد . همچنين در پاسخ به فرمايش مرحوم آقاى حكيم « ره » دربارهء استناد به دليل عقلى وجوب دفع ضرر محتمل به خاطر دفع عقاب محتمل ، مطالبى عرض خواهيم كرد . سپس ، از نظر مرحوم حكيم دفاع خواهيم نمود . و در خاتمه ، بحث دربارهء حرمت ابد مباشرت با صغيره آغاز مىشود و مسأله 1 را توضيح خواهيم داد .\r\n* * * \r\nالف ) : بررسى متن و سند روايت كراجكى در كنز الفوائد : « 1 »\r\n\r\n1 ) عدم امكان استناد به متن حديث :\r\nبا توجه به اينكه اين حديث مشتمل بر برخى حقوق است كه صرفاً جنبهء اخلاقى دارد و مستحبّ مىباشد ( يا ترك آنها كراهت دارد ) و جنبهء الزامى ( وجوب يا حرمت ) ندارد ، پس مىتوان گفت كه متن حديث شامل مسائل حقوقى است كه اعم از حق لازم الرعايه و حقوقى كه مراعات كردن آنها توصيه شده ، هر چند جنبه\r\n\r\n\r\n","description":"","footnote":"\r\n( 1 ) رجوع شود به وسائل الشيعه ، كتاب الحج باب 122 از ابواب احكام العترة ، طبع آل البيت ، ج 12 ، ص 212 ، ح 24\r\n","page_name":" 1492 ","page_number":105},
  {"content":"\r\n\r\nالزامى ندارد مىباشد . بنابراين ، براى وجوب استحلال در ما نحن فيه نمىتوان به اين روايت استناد كرد ، همچنانكه پيشتر ، اين نكته را بيان كرديم ، اما اين احتمال كه حديث اختصاص به مواردى داشته باشد كه امكان تأديه موجود باشد ( و ما قبلًا آن را احتمال مىداديم ) منتفى است ، زيرا مواردى در حديث وجود دارد كه امكان تأديه حق وجود ندارد ، مانند غيبت ، ولى به هر حال ، به دليل اشكال بالا ، استناد به حديث در ما نحن فيه امكان ندارد .\r\n\r\n2 ) اشكالات موجود در سند روايت :\r\nبسيارى از رواة اين روايت يا ضعيف هستند و يا مجهول الهويّه ، و به احتمال قوى سقطى در سند روايت صورت گرفته است كه توضيح مىدهيم :\r\n\r\n1 ) حسين بن محمد بن على الصيرفى :\r\nدر كتب تراجم و رجال ، ما فردى به اين عنوان نداريم . ولى در كتب عامه ، از جمله تاريخ بغداد ( از خطيب بغدادى ) ، الانساب ( سمعانى ) ، اللّباب ( ابن اثير ) ، ميزان الاعتدال ( ذهبى ) ، لسان الميزان ( ابن حجر ) و به احتمال قوى در المنتظم ( ابن جوزى ) اين شخص تحت عنوان \" ابن البزرى \" مطرح شده است . هيچ‌يك از اين منابع ، اشاره به تشيّع او نكرده‌اند . ولى همگى گفته‌اند كه وى فردى ، جعّال و وضّاع بوده و قابل اعتماد نيست . البته شايد مدرك اصلى همه آنها ، قول خطيب در تاريخ بغداد بوده كه ، با اشاره به ضعف و جعّال بودن او ، تاريخ فوتش را سال چهار صد و بيست و سه ذكر كرده ، مىگويد كه وى گوشش بسيار سنگين و در واقع ناشنوا بود . اگر وى شيعه بود ، اين نسبتها دربارهء وى هيچ اعتبارى نداشت ، زيرا به نظر شرح‌حال‌نگاران و رجاليّون عامه ، شيعه بودن يك راوى و به اصطلاح آنان ، رافضى بودن ، مجوزى كافى براى نسبت ضعف و جعل دادن به شمار مىرود . اما با توجه به اينكه هيچ‌يك از منابع اهل سنّت به شيعه بودن او اشاره نكرده‌اند و در كتب\r\n\r\n","description":"","footnote":"","page_name":" 1493 ","page_number":106},
  {"content":"\r\n\r\nتراجم شيعه هم عنوان نشده ، چنين فرضى درباره او منتفى است . بنابراين مىتوان نتيجه گرفت كه او يك راوى سنّى است كه خود اهل سنّت هم وى را قبول ندارند و به ضعف و جعّال بودن او تصريح كرده‌اند .\r\n\r\n2 ) محمد بن على جعابى :\r\nما تا آنجا كه تفحّص كرديم ، به چنين نامى ( نه در كتب تراجم خاصه و نه در منابع عامه ) برخورد نكرديم . نام حافظ جعابى معروف ، محمد بن عمر جعابى است كه تصحيف آن به على غير محتمل مىباشد ، زيرا نه در معنى و نه در كتابت ، تشابهى ميان آن وجود ندارد . اگر نام وى محمد بن عثمان درج شده بود ، امكان تصحيف عمر به آن قابل طرح بود ، زيرا تشابه معنوى و كتابتى ميان آن دو وجود دارد ، ولى دربارهء نام « على » احتمال تصحيف منتفى است . بنابراين ، راوى مذكور ، در سند حديث مجهول مىباشد .\r\n\r\n3 ) قاسم بن محمد بن جعفر علوى :\r\nظاهراً مراد از محمد بن جعفر ، محمد بن ديباج فرزند امام صادق عليه السلام است كه نسخه‌اى داشته كه در آن ، عن أبيه عن آبائه و . . . نقل حديث كرده است . مراد از قاسم ، فرزند اوست كه در كتب انساب ، نام وى مطرح شده ، ولى در كتب رجالى ما نام او نيامده و هيچ توثيقى از او ديده نمىشود . خود محمد ديباج نه تنها توثيق نشده ، حتى جرح هم شده است . زيرا وى دعواى امامت و خلافت مىكرده و سخنان نادرستى از او نقل شده ، از جمله اينكه ، به هارون گفته بود ؛ ما تاكنون نديده بوديم كه دو خليفه حاكم باشند ، ولى اكنون دو تا خليفه وجود دارد ، يكى تو و ديگرى موسى بن جعفر عليه السلام به هر حال ، هيچ‌يك از پدر و پسر توثيق نشده‌اند .\r\n\r\n4 ) احتمال سقط واسطه در حديث :\r\nعلاوه بر اين اشكالات ، اشكال مهم ديگرى كه در سند حديث ديده مىشود احتمال جدّى سقط و ارسال واسطه است . زيرا ، سال فوت ابن البذرى چهار صد و\r\n\r\n","description":"","footnote":"","page_name":" 1494 ","page_number":107},
  {"content":"\r\n\r\nبيست و سه ، و سال فوت محمد ديباج دويست و سه ( يا دويست بنابر نقل \" عمدة التاريخ \" ) ذكر شده است . بنابراين ، ميان فوت آن دو ، لااقل دويست سال فاصله وجود داشته و لذا ، بسيار بعيد است كه وسائط ميان آن دو ، تنها دو نفر باشند ، همچنانكه مثلًا ، واسطه‌هاى ميان حضرت صادق عليه السلام و ابن قولويه كه دويست و بيست سال پس از وفات آن حضرت فوت كرده ، همواره بيش از دو نفر است .\r\nبنابراين به نظر مىرسد كه در اين سند سقطى صورت گرفته است .\r\nنتيجه : با توجه به اشكالات موجود در متن و سند روايت كراجكى ، نمىتوان به مضمون آن استدلال كرد و آن را مستند حكم وجوب استحلال قرار داد .\r\n\r\nب ) استدلال مرحوم آقاى حكيم « ره » به اطلاق ادله براى عدم وجوب استحلال :\r\n\r\n1 ) مناقشه استاد « مدّ ظلّه » به استدلال مرحوم حكيم « ره » :\r\nدر جلسه گذشته ، استدلال مرحوم آقاى حكيم را براى وجوب استحلال به وجوب عقلى رفع عقوبت ( به استناد قاعده عقلى وجوب دفع ضرر محتمل ) مورد مناقشه قرار داده و گفتيم كه ، اگر شبههء مصداقى ، شبههء حكم منجّز باشد ، موضوع حكم عقلى وجوب دفع ضرر محتمل حاصل مىشود . اما اگر شبههء مزبور ، شبههء مصداقى حكم واقعى باشد ، موضوع براى حكم عقلى مزبور پيش نمىآيد . بنابراين دليل ايشان اخصّ از مدعى است .\r\nدر توضيح و تكميل آن بحث بايد گفت كه ، اوّلًا ؛ اينكه آيا قاعده وجوب دفع ضرر محتمل از احكام عقلى است يا نه ، مورد بحث مىباشد . زيرا هر چند موضوع اضرار نسبت به ديگران از خصائص انسان مىباشد ، ضرورت اجتناب از اضرار به شخص خود ، در حيوانات هم وجود دارد و آنها هم نمىخواهند كه به خودشان ضررى وارد شود . پس اين امكان وجود دارد كه قاعده مزبور ، نه از احكام عقليه ،\r\n\r\n","description":"","footnote":"","page_name":" 1495 ","page_number":108},
  {"content":"\r\n\r\nبلكه از جهات مشتركه محسوب شود .\r\nو ثانياً بر فرض كه قاعده مزبور حكمى عقلى باشد ، آن حكم كه بتواند مستند وجوب رفع استحقاق عقوبت باشد ، منحصر به اين قاعده نيست ، بلكه بدين منظور مىتوان به قواعد و احكام ديگر عقلى تمسّك كرد ( مثل قاعده حسن و قبح عقلى ) مثلًا اگر مولى دستورى به عبد بدهد و عبد ، چون يقين دارد كه مولى توانايى عقوبت كردن ندارد ، يا وى را قطعاً عفو خواهد كرد ، مرتكب مخالفت با مولى شود ، در اين صورت ، اگر مولى عبد مزبور را عقاب كند ، هيچ‌گونه ظلمى به عبد روا نداشته و اين عمل مولى ، ظلم به عبد تلقى نمىشود و فطرت انسانى آن را قبيح نمىداند .\r\nبر اين اساس ، اگر مولى سخنى بگويد كه صريح يا ظاهر در ترخيص باشد ( تفضلًا منه ) و عبد بدين استناد يقين به اجازه و ترخيص مولى پيدا كرده مرتكب عمل شود ، اين كار او طغيان و تعدّى نسبت به مولى محسوب نمىشود و نمىتواند وى را عقاب كند . اما اگر مولى اجازه كارى نداده باشد ولى شخص با علم به عدم ترخيص ، از روى عصيان و طغيان كار را انجام دهد ، ولى يقين داشته باشد كه وى را عفو خواهد كرد ، در اين صورت اگر مولى وى را عفو نكند ، اين كار ظلم به عبد نيست ، حتى اگر وعدهء قطعى به عفو داده باشد . زيرا با توجه به ظهور لفظ در حرمت عمل ، عقاب مولى مصحح دارد و موضوع حكم عقلى دفع ضرر محتمل نيز حاصل گشته ؛ چون احتمال عدم عفو مولى هم وجود داشته است . بنابراين بر خلاف فرمودهء مرحوم آقاى حكيم ، حتى با ظهور ادلهء توبه در عفو ، اگر مولى بخواهد عفو نكند ، هيچ اشكالى به وجود نخواهد آمد و عقوبت مولى ظلم نخواهد بود .\r\n\r\n2 ) پاسخ استاد « مدّ ظلّه » به تقريب مذكور :\r\nاما مىتوان از جانب مرحوم آقاى حكيم « ره » اشكال گذشته را چنين پاسخ گفت\r\n\r\n","description":"","footnote":"","page_name":" 1496 ","page_number":109},
  {"content":"\r\n\r\nكه ؛ همچنانكه اگر گفته مولى و وعدهء او ، منشأ يك اقدام از سوى عبد شود و عبد بر اثر اين وعده مرتكب عمل گردد ، وى نمىتواند عبد را عقاب كند ، زيرا با وجود لفظ صريح يا ظاهر در ترخيص ، عبد داراى حجت است ، همينطور در صورتى هم كه عبد عملى را انجام داده ، اگر مولى بگويد كه با توبه كردن عقاب بر طرف مىشود و نيازى به استحلال از صاحب حق نيست ، ديگر حق عقاب براى مولى ، وجود نخواهد داشت . زيرا هنگامى كه مثلًا مولى مىفرمايد : « التائب من الذنب كمن لا ذنب له » اطلاق اين جمله در انسان ، اين تأثير را مىگذارد كه اگر استحلال نكرده ، به دنبال طلب رضايت از صاحب حق نرود . بنابراين اگر مولى بخواهد او را عقاب كند ، اين كار ، ظلم نسبت به عبد تلقى خواهد شد . زيرا با وجود وعدهء صريح يا ظاهر ، عبد براى ترك استحلال ، حجت كافى داشته است . مثلًا اگر كسى به گوش فردى سيلى زده باشد ، ضارب مىتواند از مضروب رضايت بطلبد تا وى را به محكمه نبرد . حال اگر شخصى به ضارب بگويد كه شما اين كار را نكنيد و من مسأله را حل خواهم كرد ، ولى اقدامى ننمايد ، در اين صورت شخص مزبور نسبت به طرف ، ظلم نموده است . زيرا وعدهء او موجب شده كه ضارب در وقت مقتضى اقدام مناسب ( استحلال ) را انجام ندهد . در ما نحن فيه ، اگر شارع چنين وعده‌اى داده باشد ( كه ادله توبه چنين دلالتى دارند ) ، عقوبت وى ، نسبت به بنده‌اى كه به استناد اين وعده مولى ، اقدام به استحلال و استرضاء نكرده ، ظلم خواهد بود .\r\n\r\nنتيجه :\r\nفرمايش مرحوم آقاى حكيم ، يعنى تمسك به اطلاق ادله‌اى كه توبه را محو كنندهء گناهان شمرده ، درست و تمام است و مىتوان آن را پذيرفت . بنابراين در مسأله مورد بحث نيازى به استحلال نيست ، هر چند طلب رضايت با احتياط سازگارتر است .\r\n\r\nج ) توضيح مسأله 1 ( عدم جواز وطى صغيره ) :\r\n\r\n","description":"","footnote":"","page_name":" 1497 ","page_number":110},
  {"content":"\r\n\r\n\r\n1 ) متن مسأله 1 :\r\nمسأله 1 : « لا يجوز وطئ الزوجة قبل اكمال تسع سنين ، حرّة كانت او امة ، دواماً كان النكاح او متعة . بل لا يجوز وطئ المملوكة و المحلّلة كذلك . و اما الاستمتاع بما عدا الوطى من النظر و اللمس بشهوة و الضم و التفخيذ ، فجائز فى الجميع ، و لو فى الرضيعه » .\r\n\r\n2 ) توضيحاتى پيرامون مسأله :\r\n1 ) اصل اين مسأله اجماعى است ، كه وطى زوجه و مملوكه قبل از نه سالگى جايز نيست و تا آنجا كه ما جستجو كرديم ، مخالفى در مسأله وجود ندارد ، با آنكه اكثريت قريب به اتفاق فقهاء ، مسأله را عنوان كرده‌اند ، همچنانكه صاحب جواهر « ره » نيز مسأله را اجماعى دانسته است ، هر چند ايشان مراجعه به چند منبع معدود را براى اجماع كافى مىداند .\r\n2 ) در حرمت مذكور تفاوتى ميان اينكه زوجه امه باشد يا حره و نيز اينكه عقد دائم باشد يا متعه وجود ندارد و حكم مزبور اطلاق و شمول دارد . بسيارى از احكام عقد دائم نسبت به عقد متعه شمول ندارد ، ولى در اين مورد تناسب حكم و موضوع اقتضاء مىكند كه شامل زوجه منكوحه به عقد متعه نيز بشود ، هر چند برخى از احكام مانند كسوه و نفقه در متعه وجود ندارد . زيرا مباشرت با دختر كمتر از نه سال موجب آزار او مىشود . چه زوجه دائمى باشد و چه متعه ، از اينرو به حسب تفاهم عرفى از روايات مسأله ، حكم مزبور نسبت به متعه نيز اطلاق يا عموم دارد ، زيرا ما از تناسب حكم و موضوع مىفهميم كه مسأله مانند ركعات نماز تعبّد محض نيست بلكه مبتنى بر مرتكزات عرف است . به علاوه ، بر فرض كه الفاظ ادلّه اختصاص به عقد دائم داشته باشد ، عرف در اينجا مىتواند با الغاء خصوصيت و اين كه مباشرت با صغيره مطلقاً موجب ضرر و اذيت و آزار مىشود ، حكم را شامل متعه هم بداند .\r\n\r\n","description":"","footnote":"","page_name":" 1498 ","page_number":111},
  {"content":"\r\n\r\n3 ) حرمت ياد شده حتى اختصاص به زوجه ندارد ، بلكه شامل مملوكه و محلّله هم مىشود ، زيرا روايات اين باب - كه بعداً آنها را خواهيم خواند - مختص زوجه نبوده و موضوعش عام است . مثلًا تعبير كرده كه ، مباشرت مرأة زير نه سال ، جايز نيست . به علاوه از ارتكازات عرفى و اين كه حكم مزبور تعبّد محض نيست ، مىتوان چنين دريافت ، كه عرف با الغاء خصوصيت از زوجه ، مملوكه محلله را به وى ملحق مىكند . علاوه بر اينها ، شايد بتوان از ادله عام و وجوب دفع ضرر نوعى چنين استفاده كرد كه ، در مملوكه و محلّله نيز مباشرت جايز نيست .\r\n4 ) ساير استمتاعاتى كه منشأ ضرر به صغيره نيست ، مانند نظر و لمس با شهوت و ضم و تفخيذ ، جايز است و حتى در رضيعه . البته اگر اينها هم موجب ضرر شود ، نبايد آنها را هم جايز دانست .\r\n« * و السلام * »\r\n\r\n","description":"","footnote":"","page_name":" 1499 ","page_number":112},
  {"content":"\r\n\r\n\r\n9 / 9 / 1378 سه‌شنبه درس شمارهء ( 163 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه : « 1 »\r\nدر جلسهء پيش ، ضمن بحث پيرامون روايت كراجكى كه يكى از مستندات قاعدهء « مَن فوّت حقّ غيره وجب عليه استحلاله » است ، سند آن را ضعيف دانسته و دلالت آن را نيز به جهت شمول آن نسبت به آداب و مسائل الزامى ، غير قابل استناد دانستيم ، همچنين اطلاق « التائب من الذنب كمن لا ذنب له » را تقويت كرده و خدشه بر نظر مرحوم آقاى حكيم مبنى بر عدم وجوب استحلال را تضعيف نموديم . آنگاه ضمن طرح مسأله عدم جواز مباشرت با مرأة قبل از اتمام نُه سال عرض كرديم كه ظاهراً اجماعى است و از آنجا كه اين مطلب ، تعبد محض نيست و مباشرت در كمتر از نه سال نوعاً موجب ضرر و اذيت مىباشد و مرتكزات نيز با اين معنا موافق است ، فرقى بين زوجه كبيره و كنيز و محلّله و دائم و متعه نمىباشد در اين جلسه نيز ابتدا ضمن توصيه و تأكيد بر فرمايش كاشف اللثام مبنى بر مراجعه به مآخذ اصلى در تحقيقات و خصوصاً در نقل احاديث ، و پرهيز از رجوع به منقولات بعدى ، با بررسى مجددى در سند حديث كراجكى و نقل كلامى از مرحوم همدانى احتياط مرحوم سيد را در لزوم استرضاء مىپذيريم . آنگاه ضمن طرح مجدد دليل اولويت عرفيه در تسرى حكم حرمت از جاريه به زوجه ، روايت مسأله را مورد بررسى قرار داده ، و به بحث و بررسى احتمالات مطرح شده از سوى قوم در حلّ تنافى بين نه يا ده سال در روايت پرداخته ، و با افزودن احتمال جديدى به احتمالات مذكوره ، مختصرى دربارهء حكم امه بحث خواهيم نمود ، و با مخدوش نمودن بعضى از مرتكزات حوزوى مثل اين مطلب كه « قيود ظاهر در احترازند » بحث را به پايان مىبريم .\r\n* * *\r\n\r\n\r\n","description":"","footnote":"\r\n( 1 ) اين جلسه آخرين جلسهء درس پيش از ماه مبارك رمضان 1420 مىباشد .\r\n","page_name":" 1500 ","page_number":113},
  {"content":"\r\n\r\n\r\nالف ) : بررسى مجدد سند حديث كراجكى\r\n\r\n1 ) توصيه و تأكيد استاد - مدّ ظلّه - بر رجوع به مآخذ اصلى\r\nهمانطور كه كاشف اللثام توصيه فرموده ، و ما نيز مكرراً عرض كرده‌ايم تا امكان داشته باشد خصوصاً در نقل احاديث بايد به مآخذ اصلى مراجعه كرد ، نه به منقولات بعدى .\r\n\r\n2 ) تأكيد سنّى بودن ابن الصيرفى\r\nحديثى كه روز گذشته از كنز الفوائد نقل شد ، به لحاظ اينكه كتاب مذكور در دسترس ما نبود بر اساس نقل وسائل ، آن را مورد بررسى قرار داديم لكن با مراجعه به اصل كتاب ، بعضى از بحث‌هاى سندى روز گذشته تأييد و برخى ردّ مىشود .\r\nما از ظواهر كلمات عامه كه حسين بن محمد بن على صيرفى را به عنوان تشيع مورد قدح قرار نداده‌اند ، حدس مىزديم كه وى بايد سنى باشد . با مراجعه به اين كتاب مىبينيم كه احاديث متعددى را از وى نقل كرده و در يكى از آنها به اين مطلب تصريح شده است : حدثنى الحسين بن محمد بن على الصيرفى البغدادى و كان مشتهراً بالعناد لآل محمد عليهم السلام و المخالفة لهم قال حدثنا القاضى أبو بكر محمد بن عمر بن محمد التميمى المعروف بالجعابى سنة ثلاثمائة و خمسين\r\n\r\n3 ) رد مجهول بودن جعابى ارسال روايت كراجكى\r\nهمچنين درباره محمد بن على جعابى عرض كرديم كه وى ابن جعابى معروف نيست و به جهت ناشناخته بودن وى ، روايت از جهت او نيز غير قابل اعتماد است ، لكن در كنز الفوائد كنيه او را كه أبو بكر است آورده است ، أبو بكر جعابى همان ابن جعابى معروف است ، در سائر موارد در كنز الفوائد نيز حسين بن محمد صيرفى از ابن جعابى معروف روايت مىكند ، نام وى محمد بن عمر است . و تصحيف عمر به على هر چند به شيوع تصحيف عمر به عثمان نيست ، ولى بهر حال گاه عمر به على نيز تصحيف شده است و مىتوان اين دو اسم را به گونه‌اى نوشت كه مشابه هم\r\n\r\n","description":"","footnote":"","page_name":" 1501 ","page_number":114},
  {"content":"\r\n\r\nباشند در باره ابن جعابى اهل تسنن گفته‌اند : و مذهبه فى التشيع معروف ، شيخ طوسى و نجاشى نيز او را در كتابهاى فهرست خود كه فهرست مصنفين از \" اصحابنا \" است ذكر كرده‌اند ، وى از حافظان معتبر و مورد عنايت اماميه و عامه بوده و با وجود گرايش شيعى او عامه او را ستوده و قدحى درباره او نكرده‌اند كه معلوم مىشود اندك نقطه ضعف هم نداشته و گرنه رجال‌نويسان عامه او را با عنايت به گرايشش شديداً قدح مىكرده‌اند . پس روايت از ناحيه جعابى مشكلى ندارد .\r\nدر روايت ما أبو محمد القاسم به محمد بن جعفر علوى واقع شده است كه از آباء خود روايت مىكند ، او را از فرزندان محمد ديباج مىدانسته و ما به تصوّر اينكه مراد از محمد بن على جعابى غير از ابن جعابى معروف است ، روايت خود را مرسل خوانده بوديم ولى وى فرزند محمد ديباج نيست بلكه نسب كامل وى أبو محمد القاسم بن محمد بن جعفر الملك « 1 » بن محمد بن عبد الله بن محمد بن عمر الاطراف بن على بن ابى طالب است ديده مىشود ، برخى القاسم را فرزند جعفر الملك دانسته ، در تاريخ بغداد هم وى را به همين عنوان ترجمه كرده ، ولى مىگويد كه أبو بكر جعابى از او به عنوان قاسم بن محمد بن جعفر ياد مىكند « 2 » كه\r\n\r\n\r\n","description":"","footnote":"\r\n( 1 ) جعفر ملك از سادات معروفى است كه اولاد بسيار زياد داشته و شايد در كثرت اولاد بىنظير باشد ، وى دو فرزند به نام محمد داشته : محمد اكبر و محمد اصغر ، و نيز فرزندى به نام قاسم : جعفر ملك ( به همراه 13 پسر خود ) از حجاز فرار كرده و به ملتان هند رفته در آنجا به قدرت رسيده جمعى به وى گرويده و او حكومت يافته و از اين رو به عنوان جعفر ملك مشهور شده است .\r\n( 2 ) ( توضيح بيشتر ) خطيب بغدادى در تاريخ بغداد 12 : 443 مىگويد : القاسم بن جعفر بن محمد بن عبد الله بن محمد بن عمر بن ابى طالب أبو محمد العلوى الحجازى قدم بغداد ، و حدث بها عن أبيه عن جدّه عن آبائه نسخة ، روى عنه ابى الجعابى و ابو حفص بن المتيم . . . الّا ان ابن الجعابى قال حدثنا القاسم بن محمد بن جعفر بن عبد الله . . . وى سپس روايتى را از طريق وى از پدرانش از حضرت على بن ابى طالب نقل مىكند ، نام قاسم بن جعفر ملك در كتب نسب همچون شجرة مباركه : 195 ، 200 و نام محمد بن جعفر ملك در تهذيب الانساب : 300 ، مجدى : 266 ، فخرى : 177 ، شجره مباركه 195 ديده مىشود .\r\nدر حلية الأولياء 1 : 76 ، زين الفتى 605 روايت حافظ أبو بكر محمد بن عمر بن سلم الجعافى از ابو محمد القاسم بن محمد بن جعفر بن محمد بن عبد الله بن محمد بن عمر بن على بن ابى طالب از طريق آبا خود از حضرت امير صلوات الله عليه ديده مىشود و نيز نظير آن در شواهد التنزيل 2 : 363 / 1009 در سلسله سند واقع شده است ، نجاشى جد القاسم بن محمد يعنى محمد بن عبد الله بن محمد بن عمر بن على بن ابى طالب را در رجال خود\r\n","page_name":" 1502 ","page_number":115},
  {"content":"\r\n\r\nگويا اين عنوان صحيح است و به علت اشتهار جعفر بن الملك گاه در نسب وى اختصار روا مىداشته‌اند \" محمد \" را از عنوان وى ساقط مىكرده‌اند .\r\nبهر حال هرچند روايت مرسل نيست ولى وثاقت وى و آباء او ثابت نشده و روايت علاوه بر حسين بن محمد صيرفى از جهت اشتمال بر أبو محمد بن قاسم علوى و آباء وى نيز از درجه اعتبار برخى روا نيست ، حسين بن محمد صيرفى هم علاوه بر معاند بودن در كتب اهل سنت به عنوان جعال بودن تضعيف شده است ، بنابراين روايت از جهت سند به هيچ وجه قابل اعتماد نيست .\r\n\r\nب ) : لزوم احتياط در استرضاء و استحلال\r\nدر جلسهء قبل ما لزوم استحلال را در حقوق غير قابل استيفاء همچون حق مواقعه ، با توجه به اطلاق ادله توبه انكار كرديم ، ولى به نظر مىرسد كه از نظر بناء عمومى عقلاء ، لزوم استرضاء را از شئون حقوق اشخاص مىدانند ، و با توجه به اين بناى عقلا مشكل است بتوان به اطلاق ادله توبه تمسك كردو در حقوق ناس غير قابل استيفاء استرضاء را لازم بدانيم .\r\nمرحوم حاج آقا رضا فرموده ، با ظاهر الفاظ و اطلاقات نمىتوان از مرتكزات قوى عقلاء رفع يد نمود بلكه براى ردع از بناء عقلاء بايد الفاظ صريح و روشن به كار برد و گرنه اطلاق با توجه به بناء عقلاء كافى نيست ، چون ذهن انسان منصرف به غير مورد بناء عقلاء مىگردد ، بر اين اساس احتياط مرحوم سيد را در مورد لزوم استحلال از زوجه مىپذيريم\r\n\r\nج ) : عدم جواز وطى زوجه قبل از اتمام نُه سال\r\n\r\n1 ) دليل اجماع\r\nظاهراً در مسأله اختلافى وجود ندارد و خلافى هم نقل نشده و مباشرت قبل از\r\n\r\n\r\n","description":"","footnote":"\r\n: 358 / 962 ترجمه دارد و راوى از وى را محمد بن عمر الجعافى قال حدثنا أبو محمد القاسم بن جعفر « كذا » عن أبيه عن محمد بن عبد الله قرار داده است به گفته نجاشى همچنين روايات عيسى بن عبد الله بن محمد بن عمر بن على بن ابى طالب از آبائش توسط أبو بكر محمد بن سالم جعابى جمع‌آورى شده است ( : 295 / 799 ) .\r\n","page_name":" 1503 ","page_number":116},
  {"content":"\r\n\r\nتمام شدن نُه سال را همه فقهاء حرام دانسته‌اند .\r\n\r\n2 ) دليل اولويت عرفيه در تسرى حكم از جاريه به زوجه حرّة\r\nگرچه مسأله اجماعى است لكن در بيشتر روايات مربوطه كه ذيلًا خواهد آمد تعبير به جاريه شده و جاريه لفظ مشترك بين دختر كم سن و كنيز است و معناى رايج و شايع جاريه همان كنيز است بلكه مصباح المنير غير از معناى كنيز براى آن معنائى ننوشته است . با اين حال حرمت در مورد زوجه را نيز مىتوان به اولويت عرفيه از جاريه استفاده كرد به اين بيان :\r\nوقتى در مورد مملوكى كه لا يقدر على شىء و هيچ گونه اختيارى از خود ندارد و عين او از آن مالكش مىباشد ، وطى قبل از نه سال جايز نباشد ، انسان مطمئن مىشود كه مباشرت با زوجه نيز قبل از نه سال به طريق اولى جايز نمىباشد و شايد همين اولويت و مرتكز عرفى منشأ اجماع شده باشد\r\n\r\n3 ) بررسى روايات\r\n\r\n1 - مرسله يعقوب بن يزيد\r\nمتن روايت : محمد بن يعقوب عن عدة من اصحابنا عن سهل بن زياد ، عن يعقوب بن يزيد عن بعض اصحابنا عن ابى عبد الله عليه اسلام قال : اذا خطب الرجل المرأة فدخل بها قبل ان تبلغ تسع سنين ، فرق بينهما و لم تحلّ له ابداً . « 1 »\r\nگرچه در اين روايت اشاره‌اى به مسأله حرمت نشده ، لكن با توجه به آثار وضعى شديدى كه بر اين عمل مترتب نموده ، كه اگر اين كار صورت پذيرد ، و لو منجر به افضاء هم نشود ، نتيجه‌اش حرمت ابدى و براى هميشه بايد از او جدا شود ، عرفاً مرتكب چنين عملى شود مورد مؤاخذه واقع خواهد شد كه چرا به اين كار اقدام نمودى ! بنابراين حكم حرمت نيز از آن استفاده مىشود\r\n\r\n2 - روايت زراره\r\n\r\n\r\n","description":"","footnote":"\r\n( 1 ) وسائل ج 20 ص 494 ح 2 باب 34 از ابواب ما يحرم بالمصاهرة و نحوها .\r\n","page_name":" 1504 ","page_number":117},
  {"content":"\r\n\r\nمتن روايت : ( به چند طريق كه برخى از آنها صحيحه و برخى موثقه است ) عن صفوان بن يحيى عن موسى بن بكر عن زراره عن ابى جعفر عليه السلام قال : لا يدخل بالجارية حتى يأتى لها تسع سنين او عشر سنين . « 1 »\r\n\r\n3 - روايت ابى بصير\r\nمتن روايت : . . . عن سهل بن زياد عن احمد بن محمد بن ابى نصر عن عبد لكريم بن عمرو عن ابى بصير عن ابى جعفر عليه السلام قال : لا يدخل بالجارية حتى يأتى لها تسع سنين او عشر سنين . « 2 »\r\n\r\n4 - صحيحه حلبى\r\nمتن روايت : محمد بن يعقوب عن على بن ابراهيم عن أبيه و عن محمد بن يحيى عن أحمد بن محمد جميعاً عن ابن ابى عمير عن حمّاد عن الحلبى عن أبي عبد الله عليه السلام قال اذا تزوج الرجل الجارية و هى صغيرة فلا يدخل بها حتى يأتى لها تسع سنين « 3 »\r\n\r\n5 - روايت دعائم\r\nمتن روايت : عن دعائم الاسلام عن جعفر بن محمد عليه السلام انه قال : من تزوج جارية صغيرة فلا يطأها حتى تبلغ تسع سنين « 4 » .\r\nموضوع چهار روايت اخير جاريه بود ، و قيد \" تزوّج \" هم دليل بر حرمت زن نيست چون ممكن است كنيزى را تزويج كرده باشد .\r\n\r\n6 - روايت عمار سجستانى\r\nمتن روايت : و عن حميد بن زياد عن زكريا المؤمن أو بينه و بينه رجل لا أعلمه الا حدثنى عن عمار السجستانى قال : سمعت أبا عبد الله عليه السلام يقول لمولى له : انطلق\r\n\r\n\r\n","description":"","footnote":"\r\n( 1 ) وسائل ج 20 ص 101 باب 45 از ابواب مقدمات نكاح ح 2 ، رقم 25143\r\n( 2 ) وسائل ج 20 ص 102 ح 4 از باب سابق ، رقم 25145 .\r\n( 3 ) وسائل ج 20 ، ص 101 ، ح 1 ، از باب سابق ، رقم 25142 ، البته كلمهء واو ، قبل از \" عن محمد بن يحيى \" از نسخهء چاپى افتاده است كه اشتباه واضحى است .\r\n( 4 ) مستدرك ج 14 ص 214 ح 4\r\n","page_name":" 1505 ","page_number":118},
  {"content":"\r\n\r\nفعل للقاضى : قال رسول الله صلى الله عليه و آله : حدّ المرأة ان يدخل بها على زوجها ابنة تسع سنين . « 1 »\r\nگرچه موضوع اين روايت مرأة است لكن سندش - و لو احتمالًا - ارسال دارد .\r\n\r\n7 - روايت حلبى\r\nمتن روايت : . . . محمد بن خالد عن ابن ابى عمر عن حمّار عن الحلبى عن ابى عبد الله قال : من وطئ امرأة قبل تسع سنين فأصابها عيب فهو ضامن . « 2 »\r\nكه تنها اثبات ضمان نموده است .\r\n\r\n8 - روايت طلحة بن زيد\r\nمتن روايت : عن محمد بن يحيى عن طلحة بن زيد عن جعفر عن أبيه عن على عليه السلام قال : من تزوج بكراً فدخل بها فى اقل من تسع سنين فعيبت فقد ضمن « 3 » .\r\nموضوع دو روايت فوق نيز مرأة است ولى دلالت بر خلاف شرع بودن آن ندارد .\r\n\r\n9 - روايت غياث بن ابراهيم\r\nمتن روايت : عن محمد بن يحيى عن غياث بن ابراهيم عن أبيه عن على عليه السلام قال : لا توطا جارية لاقل من عشر سنين فان فعل فعيب فقد ضمن « 4 » .\r\n\r\n10 - روايت حمران\r\nمتن روايت : . . . الحسن بن محبوب عن ابى ايّوب عن حمران عن ابى عبد الله عليه السلام قال : سئل عن رجل تزوّج جارية بكراً لم تدرك فلمّا دخل بها اقتضها فأفضاها ، فقال : ان كان دخل بها حين دخل بها و لها تسع سنين فلا شىء عليه ، و ان كانت لم تبلغ تسع سنين او كان لها اقل من ذلك بقليل حين اقتضها فإنه قد أفسدها و عطلها على الأزواج فعلى الامام أن يغرمه ديتها ، و ان امسكها و لم يطلقها حتى تموت فلا شىء عليه . « 5 »\r\n\r\n\r\n","description":"","footnote":"\r\n( 1 ) وسائل ج 20 ص 102 ح 3 ، رقم 25144 .\r\n( 2 ) وسائل ج 20 ص 103 ح 5 ، رقم 25146 .\r\n( 3 ) وسائل ج 20 ص 103 ح 6 ، رقم 25147 .\r\n( 4 ) وسائل ج 20 ص 103 ح 7 ، رقم 25148 .\r\n( 5 ) وسائل ج 20 ص 493 باب 34 از ابواب ما يحرم المصاهرة ، ح 1 ، رقم 26180 .\r\n","page_name":" 1506 ","page_number":119},
  {"content":"\r\n\r\nموضوع اين روايت نيز جاريه است و علاوه بر آن تنها حكم وضعى را اثبات نموده است تعبير \" او كان لها اقل من ذلك بقليل \" ناظر به جايى است كه بالمسامحة نه سال زن تكميل شده ولى چون با نظر وقتى نه سال تمام نشده دخول مىتواند ضمان‌آور باشد . و\r\n\r\n11 - روايت حلبى\r\nمتن روايت : عن ابن ابى عمير عن حماد عن الحلبى عن ابى عبد الله عليه السلام قال : سألته عن رجل تزوج جارية فوقع بها فأفضاها ؟ قال عليه الاجراء عليها ما دامت حية « 1 » .\r\nيعنى بايد نفقه او را بدهد .\r\n\r\nد ) : رفع تنافى از ظاهر روايات در مورد نه يا ده سال\r\n\r\n1 ) موارد اختلاف مطرح شده در روايات\r\nروايات مسأله از جهت ميزان سن مرأة در عدم جواز مباشرت به سه گروه تقسيم مىشوند :\r\n* روايات زراره و أبو بصير كه ميزان را نه يا ده سال مطرح كرده‌اند .\r\n* روايت غياث كه عدم جواز را مشروط به اقل از ده سال دانسته .\r\n* بيشتر روايات كه ملاك را نه سال قرار داده‌اند .\r\n\r\n2 ) احتمالات مطرح شده در توجيه ترديد روايت زراره و ابو بصير\r\nسه توجيه در كلمات قوم راجع به اين ترديد وجود دارد :\r\nتوجيه اول : بيان مرحوم فيض كه حدائق بعنوان بعض المحدثين نقل مىكند ( و مىگويد : و هو جيد ) و همچنين مجلسى اول در روضة المتقين و مجلسى ثانى در مرآة العقول نيز آورده اين است كه : ذكر اختلاف سن در مقام تنويع است نه\r\n\r\n\r\n","description":"","footnote":"\r\n( 1 ) وسائل ج 20 ص 494 ح 4\r\n","page_name":" 1507 ","page_number":120},
  {"content":"\r\n\r\nترديد ، يعنى بعضى دخترها زودتر آمادگى دارند كه ملاك در آنها نه سال است و بعضى ديرتر .\r\nنقد استاد - مدّ ظلّه - بعضى دخترها در ده سالگى هم آمادگى ندارند ، بلكه اكثريت هم همين جور هستند . چرا اين ترديد فقط بين 9 و 10 آمده است ؟\r\nبلى اگر آمادگى در سن نه و ده سال شايع و در سنين ديگر شاذ بود اين انحصار و تنويع وجهى پيدا مىكرد .\r\nان قلت : در اماكن گرم همچون حجاز ، آمادگى تا ده سال معمولًا حاصل مىشود و روايت را مىتوان بدان حمل كرد .\r\nقلت : اين امر كافى نيست زيرا اكثر سائلين ، عراقى و بيشتر آنها كوفى هستند ، بعلاوه امام ضابط كلى را مطرح مىفرمايند بويژه سائل شخص مثل زراره است كه فقيه كوفه مىباشد و سؤالات علمى او در استصحاب و . . . مشهور است كه از آنها قاعده كليّه اصطياد مىشود .\r\nالبته اگر گفته شود اين جمع تبرعى است و شاهد جمع مىخواهد صحيح نيست چون يكى از معانى « او » تنويع است و شاهد جمع در جائى لازم است كه خلاف ظاهر باشد ، امّا حمل كلمه به يكى از معانى مشترك به قرينه ساير روايات اشكال ندارد . در عين حال همانگونه كه عرض كرديم به نظر ما حمل به تنويع محل اشكال است .\r\nتوجيه دوم : ترديد از راوى باشد\r\nاينهم بعيد است چون تنها زراره نيست أبو بصير هم ترديد كرده است . بعلاوه لسان ترديد در جائى است كه مثلًا « أو قال » گفته باشد و قاعده‌اش اين بود كه بگويد :\r\n« قال كذا أو قال كذا » ، بلكه روايت زراره بنابر نقل شيخ در تهذيب و صدوق در خصال زيادتى دارد كه صريح است در اين كه ترديد از امام عليه السلام بوده ، در اين دو كتاب پس از نقل روايت اين زيادتى را افزوده \" قال انى سمعته يقول : تسع سنين او عشر سنين \" ، ذكر اين زياده از سوى راوى به جهت دفع احتمال ترديد از سوى راوى است .\r\nتوجيه سوم : حدّ اخلاقى استحبابى ده سال است و اين در استعمالات شايع است كه به دو اعتبار و نظر به صورت ترديد ذكر مىشود ، يعنى خوبش را بخواهى ده سال و\r\n\r\n","description":"","footnote":"","page_name":" 1508 ","page_number":121},
  {"content":"\r\n\r\nالا نه سال رسيدن شرط است ، اين توجيه عرفى است و بعيد نمىباشد .\r\n\r\n3 ) جمع روايت غياث با روايات نه سال\r\nاما جمع بين روايت غياث كه وطى در اقل از ده سال را حرام مىداند با روايات نه سال صاحب وسائل و ديگران مىفرمايند : « اقل از ده سال به معناى ورود در ده سال است نه تماميت ده سال » ، اين جمع خلاف ظاهر است ، از اين رو ما هم معناى خلاف ظاهر ديگرى را مىگوئيم كه معلوم نيست خلاف ظاهر بودنش بيشتر از توجيه وسائل و ديگران باشد ، براى توجيه اين وجه به روايتى كه دعائم وارد شده توجه فرماييد كه حضرت فرموده‌اند : « من تزوج جارية صغيرة فلا يطأها حتى تبلغ تسع سنين من يوم ولادتها . احتمال هست مراد از قيد « من يوم ولادتها » « 1 » اين باشد كه شما اين مسأله را كه كودك در شكم مادر هم مدارجى را طى كرده ، به حساب نياوريد .\r\nبنابراين معنا \" اقل من عشر سنين \" يعنى با حساب كردن ايام حملش كمتر از ده سال باشد ، كه تقريباً با همان نه سال از روز ولادت يكى مىگردد .\r\n\r\nه ) : مختصرى درباره حكم امة\r\n\r\n1 ) نظر صاحب وسائل\r\nمرحوم سيد در عروة مىنويسد : حرة كانت او امةً ، و لكن وسائل بابى منعقد كرده تحت عنوان ( باب سقوط الاستبراء عمن اشترى جارية صغيرة لم تبلغ و جواز وطئه اياها ) و رواياتى ذكر نموده و مدعىاند كه در مورد امه اشكالى ندارد .\r\n\r\n2 ) نظر مرحوم آقاى خوئى\r\nايشان مىفرمايند : عمده روايت دال بر مدعاى ايشان صحيحه حلبى است :\r\nمتن روايت : . . . عن الحلبى عن الى عبد الله عليه السلام انه قال فى رجل ابتاع جارية و لم تطمث ، قال ان كانت صغيرة لا يتخوف عليها الحبل فليس له عليها عدة و ليطأها ان\r\n\r\n\r\n","description":"","footnote":"\r\n( 1 ) البته احتمال ديگرى در مورد قيد \" من يوم ولادتها \" اين است كه مبدأ محاسبه يوم ولادت است نه وقت از شير گرفتن .\r\n","page_name":" 1509 ","page_number":122},
  {"content":"\r\n\r\nشاء ، و ان كانت قد بلغت و لم تطمث فان عليها العدّة . « 1 »\r\nدر اين حديث صغيره در مقابل بالغ قرار گرفته كه اگر كمتر از 9 سال داشت عده ندارد و وطى او هم جايز است .\r\n\r\n3 ) اشكال مرحوم آقاى خوئى\r\nايشان مىفرمايند : لا يتخوف عليها الحبل قيد براى صغيره است و ظاهر قيد احترازى بودن است و اين قرينه است كه مراد صغير عرفى است يعنى كم سال و كوچك ، و به عبارت ديگر : كم‌سن‌ها دو قسمند يك قسم يتخوف عليها الحبل ، مثل 14 ساله و بيشتر كه آنها بايد عده نگهدارند و استبراء لازم است .\r\nو يك قسم صغيره كه در معرض حمل نيست ولى ده سال دارد كه وطى او هم جايز و استبراء ندارد أما صغيره به معناى كمتر از نه سال فقط يك قسم است ، چون قابليت حمل ندارد تا تقسيم شود .\r\n\r\n4 ) توضيح كلام ايشان توسط استاد - مدّ ظلّه\r\nمىفرمايند : در صغيره‌اى كه يتخوف عليه الحبل استبراء لازم است و در آنكه لا يتخوف . . . لازم نيست پس ممكن است اطلاق نداشته باشد يعنى وطى با مراعات شرائط ديگر جايز است كه يكى از آن شرائط بلوغ 9 سال است .\r\nمنتهى اين تفصيل در مسأله هست : اگر مراد از بلوغ در ذيل روايت \" ان كانت قد بلغت \" بلوغ شرعى بود مىگفتيد : جواز وطى را در مادون تسع اثبات مىكرد ، و لكن بلوغ در اينجا حد حبل است يعنى حدّى كه متعارف زنها در معرض حبل مىباشند ، تقيد كلمه صغيره به يتخوف و لا يتخوف مىرساند كه مراد از بلوغ ، بلوغ حبل است نه بلوغ شرعى ( رسيدن به 9 سال ) و مراد از صغيره ، مفهوم عرفى آن است و روايت در مقام اطلاق از جهت جميع شرائط نيست .\r\n\r\n5 ) نقد استاد - مدّ ظلّه\r\n\r\n\r\n","description":"","footnote":"\r\n( 1 ) وسائل ج 21 ص 83 باب 3 از نكاح عبيد و اماء ح 1 .\r\n","page_name":" 1510 ","page_number":123},
  {"content":"\r\n\r\nاينكه در ما نحن فيه مراد از صغيره مفهوم عرفى آن باشد ، در مقابل كسى كه قابليت حمل دارد ، را انكار نمىكنيم ، ولى ذكر اين نكته بجاست : اينكه ايشان احترازى بودن قيود را اصل مسلّم گرفته‌اند جاى تأمل است . بعضى چيزها در حوزه مطرح است و انسان از اول طلبگى مىشنود و تلقى به قبول كرده و در ارتكاز او باقى مىماند و بدون فكر جزء اصول مسلّم مىشود .\r\nولى اگر كسى قبلًا اين را نشنيده بود آيا ظهور قابل ملاحظه‌اى براى احترازى بودن قيود و اوصاف مىديد ؟\r\nمثلًا مىگويند : \" امام معصوم واجب الاتباع چنين فرموده پس شما بدان عمل كنيد \" ، آيا معنايش اين است كه دو قسم معصوم داريم ، يكى معصوم واجب الاتباع و ديگرى غير واجب الاتباع ؟\r\nآيا اگر ذكر قيد در مقام ذكر علت باشد در نتيجه تمام معصوم‌ها واجب الاتباع باشند خلاف ظاهر است .\r\nمثال ديگر : دختر چهار ساله‌اى كه خطر تحريك در او نيست مىتواند چادر سر نكند . آيا معنايش اين است كه دو قسم دختر چهارساله داريم ؟\r\nو اگر مثلًا گفته شود : « دختر كمتر از نه سالى كه خطر حامله شدن ندارد . . . » حال آيا چون كمتر از نه‌ساله دو قسم نيستند ، خلاف ظاهر گفته شده است ؟\r\nهمچنين اينكه مىگوييم : بسم الله الرحمن الرحيم آيا معنايش اين است كه دو الله داريم ؛ يكى رحمان و رحيم و ديگر غير آن ؟ !\r\nبلى اينها را شنيده‌ايم و بدون تأمل اصل مسلّم گرفته و در وجدانيت خودمان و اشباه و نظائرش تأمل نكرده‌ايم .\r\nنتيجه اين بحث اين است كه قاعده‌اى به عنوان \" احترازى بودن قيود \" به عنوان يك اصل كلى بىاساس است ، بلكه قيود توضيحى هم در كلام بسيار بوده و خلاف ظاهر هم نيستند . « * و السلام * »\r\n\r\n","description":"","footnote":"","page_name":" 1511 ","page_number":124},
  {"content":"\r\n\r\n\r\n26 / 10 / 1378 يكشنبه درس شمارهء ( 164 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل « 1 » در بارهء تحريم دخول به همسر قبل از سن بلوغ سخن گفتيم ، از اين جلسه در اين باره سخن مىگوييم كه اگر اين گناه انجام شود ، آيا زن محرّم ابدى مىگردد ؟ ( با قيد افضاء زن يا بدون اين قيد ) ، در جلسهء كنونى اقوال علماى قرون مختلف را بر اصل تحريم زن نقل كرده ، در بارهء برخى عبارتهاى مبهم بحث كرده ، ادعاهاى اجماع در مسأله را حكايت كرده و نتيجه مىگيريم كه فتواى صريحى قبل از صاحب جواهر بر عدم تحريم نيافتيم .\r\n* * * \r\nالف ) : بررسى مسألهء 2\r\n\r\n1 ) متن مسأله\r\nاذا تزوج صغيرة دواماً او متعة و دخل بها قبل اكمالها تسع سنين فافضاها حرمت عليه ابداً على المشهور و هو الأحوط و ان لم تخرج عن زوجيته ، و قيل بخروجها عن الزوجية ايضاً ، بل الأحوط حرمتها عليه بمجرّد الدخول و ان لم يفضها ، و لكن الأقوى بقاؤها على الزوجية و ان كانت مفضاة و عدم حرمتها عليه أيضاً . . .\r\n\r\n2 ) توضيح مسأله\r\nدر مسألهء نخست گفتيم كه نزديكى با همسر قبل از اكمال نُه سال حرام است ، حال اگر كسى اين كارِ خلاف شرع را انجام داد ، بنا به گفتهء مصنّف ، مشهور قائل به\r\n\r\n\r\n","description":"","footnote":"\r\n( 1 ) اين جلسات قبل از ماه مبارك رمضان برگزار شده و درس كنونى اولين جلسهء پس از تعطيلات ماه مبارك مىباشد .\r\n","page_name":" 1512 ","page_number":125},
  {"content":"\r\n\r\nاين مبنا هستند كه زن بر شوهر حرام ابدى مىگردد . در اينجا نخست چند بحث اصلى مطرح است و سپس فروعى فقهى .\r\nامّا مسائل اصلى :\r\n1 آيا اصلًا حرمتى ( فى الجمله ) در كار هست يا خير ؟\r\n2 آيا شرط حرمت ابد ، افضاى صغيره است يا نفس دخول كفايت مىكند ؟\r\n3 در هر حال آيا با حرمت ابدى ، زن از حباله زوجيت شوهر خارج مىشود يا خير ؟\r\nما در اينجا نخست به مسأله اول كه اصل حرمت فى الجمله است مىپردازيم .\r\nدر اينجا مصنف اين قول را به مشهور نسبت داده‌اند ، ولى جماعتى چند ادعاى اجماع نموده‌اند ، حال با بررسى اقوال فقهاء ، ادعاى اجماع را بررسى مىكنيم :\r\n\r\n3 ) اقوال فقهاى تا عصر صاحب جواهر ( ره )\r\nما تا عصر صاحب جواهر ( ره ) كسى را نيافتيم كه صريحاً فتوا به عدم ثبوت اصل حرمت ابد داده باشد ( مگر كاشف اللثام در يك جاى كتاب خود ) ، ولى قائلان به اصل حرمت ابد در تمام قرون گذشته فراوان هستند ، از قرن چهارم كه فتاواى فقهاى آن معمولًا به دست ما رسيده ، آغاز نموده و فقهاى هر قرن را كه فتوا به تحريم ابد داده‌اند ، نقل مىكنيم :\r\n* قرن چهارم : كلينى ( م 328 329 ) از فقهاى نيمه اوّل اين قرن ، قائل به تحريم ابد است ، زيرا در كافى « 1 » بابى را عنوان كرده است با عنوان \" باب المرأة الّتى تحرم على الرجل فلا تحل ابداً \" ، در ذيل اين عنوان ، محرّم شدن ابد زن به سبب لعان ، ازدواج در عده ، نُه بار طلاق دادن ، ازدواج در حال احرام ، ازدواج زن شوهر دار را\r\n\r\n\r\n","description":"","footnote":"\r\n( 1 ) كافى 5 : 426 .\r\n","page_name":" 1513 ","page_number":126},
  {"content":"\r\n\r\nذكر كرده و در كنار اين موارد ، مرسلهء يعقوب بن يزيد در محل بحث ما را كه دلالت بر حرمت ابد در دخول به صغيره مىكند ، ذكر مىكند ، نقل روايت بر طبق عنوان باب در كافى ، دليل بر فتواى كلينى به مضمون آن مىباشد بويژه در اين روايت به قرينه سياق و ذكر سائر موارد تحريم ابد .\r\nبه مفيد ( 336 413 ) كه بيشتر از رجال قرن چهارم بوده و اوائل قرن پنجم را هم درك كرده اين قول نسبت داده شده كه درباره آن پس از اين بحث خواهيم كرد .\r\n* قرن پنجم : شيخ طوسى ( 385 460 ) در تهذيب و استبصار و نهاية « 1 » و ابن برّاج در مهذّب « 2 » در باره فتواى وى در جواهر الفقه پس از اين سخن خواهيم گفت .\r\n* قرن ششم : ابن حمزه در وسيله « 3 » ابن ادريس ( م 598 ) در سرائر « 4 »\r\n* قرن هفتم : محقق حلّى ( 602 676 ) در شرائع و مختصر نافع و نكت نهايه « 5 » ، و شاگرد وى فاضل آبى در كشف الرموز « 6 » و پسر عموى او يحيى بن سعيد ( 601 489 ) در جامع « 7 » ، درباره نزهة الناظر پس از اين بحث خواهيم كرد .\r\n* قرن هشتم : علامه حلّى ( 648 726 ) كه در اواخر قرن هفتم هم دانشمند مهمى بوده ولى شخصيت مهمترش مربوط به اين قرن است در قواعد و تحرير و تبصره و ارشاد و تلخيص المرام « 8 » ، البته برخى كتب ديگر وى همچون تذكره و منتهى ناقص مانده و كتاب النكاح را در بر ندارد .\r\n\r\n\r\n","description":"","footnote":"\r\n( 1 ) تهذيب 7 : 311 ، استبصار 4 : 294 ، نهاية 2 : 292 ، 352 ( ينابيع 18 : 99 . )\r\n( 2 ) مهذب 2 : 222 ( ينابيع 18 : 181 . )\r\n( 3 ) وسيله : 292 ( ينابيع 18 : 293 . )\r\n( 4 ) سرائر 2 : 530 ، 604 ( ينابيع 18 : 365 . )\r\n( 5 ) شرائع : 270 ( ينابيع 19 : 469 ، 519 ، 529 ) ، نافع : 172 ، نكت نهاية 2 : 292 .\r\n( 6 ) كشف الرموز 2 : 108 .\r\n( 7 ) جامع : 428 ( ينابيع : 552 . )\r\n( 8 ) قواعد 3 : 33 ، 50 ، 682 ( ينابيع 19 : 606 و 620 و 662 و 666 ) ، تحرير 2 : 14 ، تبصره : 136 ( ينابيع 38 : 422 ) ارشاد 2 : 5 ( ينابيع 38 : 434 ، تلخيص المرام ( ينابيع 38 : 466 )\r\n","page_name":" 1514 ","page_number":127},
  {"content":"\r\n\r\nفخر المحققين فرزند علّامه ( 682 771 ) در ايضاح « 1 » ، و سيد عميد الدين خواهر زاده علّامه ( 681 754 ) در كنز الفوائد « 2 » ، شهيد اوّل در لمعه « 3 »\r\n* قرن نهم : فاضل مقداد ( 926 ) در تنقيح « 4 » ، و ابن فهد حلى ( 758 941 ) در مهذب بارع و المقتصر « 5 » ( به فتح صاد ) و شيخ مفلح صميرى در غاية المرام « 6 »\r\n* قرن دهم : محقق كركى ( 940 ) در جامع المقاصد « 7 » ، شهيد ثانى ( 911 965 ) در مسالك و روضه « 8 » .\r\n* قرن يازدهم : سبزوارى ( 1017 1090 ) در كفايه « 9 » و فيض ( 1007 1091 ) در وافى « 10 » و نيز در مفاتيح عبارت دشوارى دارد كه در بارهء آن بحث خواهيم كرد و نيز فاضل اصفهانى ( م حدود 1134 ) در دو جاى كشف اللثام بر خلاف جاى ديگر كه عبارت آن را ذكر خواهيم كرد .\r\n* قرن دوازدهم : صاحب وسائل ( 1032 - 1104 ) در وسائل « 11 » و صاحب حدائق ( 1186 ) در حدائق « 12 » .\r\n* قرن سيزدهم : صاحب رياض ( 1161 1231 ) در رياض « 13 » ، و ملا احمد نراقى ( 1185 1245 ) در مستند « 14 » ، ولى صاحب جواهر قول به عدم تحريم را با عبارت لا يخلو من قوة تقويت كرده است . « 15 »\r\n\r\n\r\n","description":"","footnote":"\r\n( 1 ) ايضاح 3 : 76 ، 4 : 701 و 702 .\r\n( 2 ) كنز الفوائد 2 : 367 .\r\n( 3 ) لمعه ( ينابيع : 678 و 690 . )\r\n( 4 ) تنقيح 3 : 25 .\r\n( 5 ) مهذب بارع 3 : 210 ، 5 : 348 ، مقتصر : 227 .\r\n( 6 ) غاية المرام 3 : 60 .\r\n( 7 ) جامع المقاصد 12 : آخر 330 .\r\n( 8 ) مسالك 1 : 439 ( چاپ قديمى ) ، 7 : 67 ( چاپ محقّق ) ، روضه در شرح لمعه ( چاپ سنگى ) 2 : آخر 55 و 411 .\r\n( 9 ) كفايه : 154 .\r\n( 10 ) وافى 22 : 757 .\r\n( 11 ) وسائل 20 : 493 ( باب ان من دخل بامرأة قبل ان تبلغ تسعاً فافضاها حرمت عليه مؤبداً . . . )\r\n( 12 ) حدائق 23 : 91 .\r\n( 13 ) رياض 2 : 76 ( چاپ سنگى ) .\r\n( 14 ) مستند 16 : 81 .\r\n( 15 ) جواهر 29 : 417 .\r\n","page_name":" 1515 ","page_number":128},
  {"content":"\r\n\r\nتنها كسى كه در اين مسأله صريحاً فتوا به عدم تحريم داده ، كاشف اللثام است ، وى در سه مورد كشف اللثام مسأله را مطرح كرده ، در دو مورد فتوا به تحريم و در يك مورد فتوا به عدم تحريم داده است كه عبارت وى چنين است : لا يحل وطئ الزوجة الصغيرة اجماعاً و هى قبل ان تبلغ تسعاً فان دخل لم تحرم على الاصح الّا مع الافضاء . . . فتحرم مؤبداً ، و ان اندمل الموضع ، - كما يفهم من التحرير و قيل تحلّ حينئذ و يأتى الترديد فيه فى الجنايات . هذا هو المشهور بين الأصحاب . . . ( سپس در ادله ابد در صورت افضاء هم مناقشه كرده مىگويد : ) فالأقوى وفاقاً للنزهة الحلّ .\r\nدرباره كلام نزهة الناظر پس از اين بحث خواهيم كرد ولى از قدما كسى بالصراحه قائل به تحريم نشده تنها از عبارت ابن برّاج در جواهر و برخى ديگر عدم تحريم در صورت اندمال استفاده مىشود كه بر فرض صحت نسبت به ابن برّاج ( كه پس از اين در اين باره بحث خواهيم كرد ) به عنوان مخالف در اصل مسأله به شمار نمىآيد .\r\n\r\n4 ) ادعاى اجماع در مسأله بر تحريم ابد\r\nدر دو جاى ديگر ايضاح يكى در كتاب النكاح و ديگرى در كتاب الديات ادعاى اجماع بر تحريم ابد شده ، عميدى در كنز الفوائد دعواى وفاق كرده ، ظاهر كلام ابن فهد در مهذب بارع و مقتصر هم ادعاى وفاق مىباشد ، در مسالك نخست \" لا خلاف \" ادعا كرده كه ظهور در اجماع داشته سپس صريحاً دعواى وفاق نموده كه اين نقل دوم را از مسالك نقل نكرده‌اند ، صاحب حدائق هم دعواى نفى خلاف كرده است .\r\nپس مدعيان اجماع صريحاً يا ظاهراً بسيارند ، ولى آيا در مسأله مخالفى از قدماء ( كه ملاك در اعتبار و عدم اعتبار اجماع اقوال آنهاست ) ، وجود دارد . ما شخص مخالف صريحى نيافتيم ، ولى پاره‌اى عبارات مشكل در كتب فقهاء وجود دارد كه دربارهء آنها بايد بحث شود . .\r\n\r\n","description":"","footnote":"","page_name":" 1516 ","page_number":129},
  {"content":"\r\n\r\n\r\nب ) : عبارات قابل مناقشه فقهاء\r\n\r\n1 ) عبارت نزهة الناظر\r\nدر نزهه الناظر منسوب به يحيى بن سعيد آمده : و الحقوا ايضاً انّه اذا وطئ من لها دون تسع سنين فافضاها انّها يحرم عليه بعد ذلك وطئها ابداً و اليه ذهب الشيخ ابو جعفر فى الاستبصار مع جواز امساكها ( اين جمله اشاره دارد كه هر چند وطيش حرام است ولى از زوجية بيرون نرفته است ) و ذهب النهاية فى باب ما يستحب فعله لمن اراد العقد او الزفاف - الى انّه يفرق بينهما و لا تحل له ابداً ( سپس مستند قول نهايه را كه مرسله يعقوب بن زياد است ، نقل كرده در آن اشكال كرده مىگويد : ) و الصحيح انّها لا تحرم ( و سپس روايت بريد را به عنوان دليل خود ذكر مىكند . )\r\nدر عبارت نزهه آمده است \" الصحيح انها لا تحرم \" يعنى صحيح اين است كه خود زن حرام نيست ، بنابراين ايشان تنها قول نهايه را نپذيرفته ، ولى در اصل حرمت وطى زن مخالفتى ندارد ، علمايى همچون شيخ طوسى در استبصار كه عدم خروج زن از زوجيت مرد را اختيار كرده‌اند ، به همين روايت بريد تمسك كرده‌اند كه در آن اختيار طلاق را به زوج داده كه معلوم مىگردد قهراً از زوجيت مرد خارج نشده است ، بنابراين در اين عبارت فتوا به بطلان هر دو قول مسأله داده نشده ، بلكه حكم به حرام شدن زن شده كه كنايه از خروج زن از زوجيت مرد مىباشد « 1 » ، بنابراين از عبارت نزهه ، برنمىآيد كه يحيى بن سعيد در اصل مسأله حرمت وطئ مخالف است بويژه با توجه به اين كه در كتاب جامع هم صريحاً فتوا به حرمت داده و عبارت نزهه هم با آن سازگار است .\r\n\r\n2 ) عبارت فيض در مفاتيح الشرائع\r\nاز عبارت فيض در مفاتيح ممكن است به نظر رسد كه او يا خود از مخالفان است\r\n\r\n\r\n","description":"","footnote":"\r\n( 1 ) در آيه شريفه \" حرمت عليكم امهاتكم و . . . . \" هم كه حرمت به خود زن نسبت داده شده اشاره به عدم صحت تزويج امّ و در نتيجه حرمت استمتاعات مرتب بر آن .\r\n","page_name":" 1517 ","page_number":130},
  {"content":"\r\n\r\nيا لااقل مخالفى سراغ داشته و مسأله اجماعى نيست ، عبارت ايشان چنين آغاز مىشود : \" اذا دخل بصبيّة لم تبلغ تسعاً فافضاها حرم عليه وطئها على المشهور \" ، تعبير \" على المشهور \" نشان مىدهد كه قول غير مشهورى در كار است كه اصلًا وطئ را حرام نمىداند .\r\nولى قرائنى در ادامهء كلام ايشان وجود دارد كه مىرساند كه معناى عبارت فوق بدين نحو نيست ، ايشان در ادامه مىگويد : و فى الخبر اذا خطب مرأة فدخل بها قبل ان تبلغ تسع سنين فرق بينهما ، و لم تحلّ له ابداً و ليس فيه قيد الافضاء و لهذا لم يقيد الشيخ به فى النهاية و لكن الباقين قيدوه و صرّحوا بعدم التحريم مع عدمه ( از كلمه \" الباقين \" ممكن است استفاده شود كه تنها دو قول در مسأله هست تحريم بدون قيد افضاء كه نظر شيخ در نهايه است و تحريم با قيد افضاء كه نظر ديگران - الباقين - است ولى ممكن است مراد از الباقين ، بقيه علماء نباشد ، بلكه بقيه علماى قائل به قول مشهور باشد ، يعنى مقسم ، قول مشهور علماء است نه قول تمام علماء ، پس اين كلمه باقين با وجود قول غير مشهورى كه اصل حرمت وطى را منكر است ، منافات ندارد . ) و هذا الخبر نص فى خروجها عن حبالته ( در باره نصوصيت اين خبر كه مرسله يعقوب بن يزيد است ، در آينده بحث خواهيم كرد . ) خلافاً للاشهر لقطع الخبر ( قطع به معناى ارسال است مقابل اتّصال خبر ) و تمسكاً بالاستصحاب ( يعنى استصحاب بقاى نكاح در هنگام شك در آن ، در نسخه چاپى \" بالاستحباب \" آمده كه غلط چاپى است ) و عدم منافاة التحريم لذلك و للخبر ( سپس دو خبر نقل مىكند كه صريح در جواز نگهدارى و ترك طلاق است كه از آن عدم خروج از حباله نكاح استفاده مىشود . )\r\nدر اين عبارت اين اشكال مطرح است كه ايشان با اين كه مرسله را نص در خروج زن از حباله مرد مىداند ، چگونه در ذيل مىگويد : و عدم منافاة التحريم لذلك ، اگر خبر صريح در خروج از حباله نكاح است ، چگونه منافات با بقاى عقد ندارد .\r\n\r\n","description":"","footnote":"","page_name":" 1518 ","page_number":131},
  {"content":"\r\n\r\nدر پاسخ اين اشكال مىگوييم مراد از كلمه تحريم ، مستفاد از روايت يعقوب بن يزيد نيست ، بلكه تحريمى است كه جزء مسلّمات بوده و همه آن را قبول دارند ، در ص 290 هم خود ايشان قائل به تحريم شده‌اند و به قبل ارجاع داده‌اند « 1 » ، در وافى هم كه فتوا به تحريم داده ، با توجه به مجموع اين مطالب چنين به نظر مىرسد كه قيد \" على المشهور \" در كلام مفاتيح ناظر به اصل مسأله تحريم ابد نيست ، بلكه ناظر به شرطيت افضاى براى تحريم ابد است و قول غير مشهور تحريم ابد بدون اشتراط افضاء و به نحو مطلق است ، پس نه خود ايشان در اصل مسأله تحريم مخالف است و نه به قول مخالف در مسأله اشاره دارد .\r\n\r\n3 ) عبارت صاحب مدارك در نهاية المرام\r\nصاحب مدارك در نهاية المرام « 2 » عبارتى دارد كه خلاصه آن و از جمله عبارت مورد نظر ما را علامه مجلسى در مرآة العقول « 3 » نقل كرده و گويا مضمون آن را پذيرفته چون نقدى بر آن ذكر نكرده‌اند . عبارت نهاية المرام چنين است : و لو دخل بها قبل التسع لم تحرم الّا مع الافضاء ، فانها تحرم مؤبّداً امّا التحريم مع الافضاء قال فى المسالك انّه لا خلاف فيه « 4 » و سيجىء الكلام فيه ( مراد از كلمه سيجىء چيست ؟ در هيچ بحثى مطلبى در اين باره ندارد ، تنها در چند سطر بعد عبارتى دارد كه به نظر مىرسد كه عبارت به همان ناظر است و حرف سين كه بر سر سيجىء آمده و به معناى آينده نزديك است اشاره به همين جهت مىباشد . ) و امّا انّها لا تحرم بدون الافضاء فيدلّ عليه التمسك بمقتضى الاصل السالم عمّا يصلح للمعارضة و ذهب الشيخان الى انّها تحرم مؤبّدا بذلك و استدل عليه فى التهذيب بما رواه يعقوب بن يزيد . . . و هذه الرواية ضعيفة مرسلة فلا يمكن التعلّق بها فى اثبات حكم مخالف للاصل .\r\n\r\n\r\n","description":"","footnote":"\r\n( 1 ) البته اين عبارت در برخى نسخ كتاب نيامده ولى از ملاحظه متن كتاب معلوم مىگردد كه اين عبارت از خود مؤلف است .\r\n( 2 ) نهايه المرام 1 : 61 .\r\n( 3 ) مرآة العقول .\r\n( 4 ) گفتيم كه در مسالك علاوه بر \" لا خلاف \" ، تصريح به وفاق هم نموده كه صريح در دعواى اجماع است .\r\n","page_name":" 1519 ","page_number":132},
  {"content":"\r\n\r\nممكن است گفته شود كه كلمه \" سيجىء \" بدين جا اشاره دارد ، با اين تقريب كه هر چند عبارت درباره تحريم بدون افضاء است ، ولى مناقشه ايشان در روايت است « 1 » ، و فرض اين است كه تحريم در فرض افضاء هم مخالف اصل است ، پس تحريم در فرض افضاء هم نادرست خواهد بود و بايد با توجه به اصل قائل به جواز شد .\r\nاين نهايت تقريبى است كه براى قائل بودن صاحب مدارك به جواز در اصل مسأله مىتوان ذكر كرد ، ولى صاحب مدارك خوش قلم و روشن نويس است و بعيد است با اين عبارت مبهم بخواهد اصل قول به تحريم را ردّ كند ، بلكه وعده‌اى كه در عبارت \" سيجىء الكلام فيه \" داده شده يا از نسخ موجود كتاب افتاده يا ايشان فراموش كرده كه به اين وعده عمل كند ، و بعيد است كه اشاره به متن چند سطر بعد باشد كه توجيه آن به تكلف و تمسك به عموم تعليل آن نيازمند است ، بويژه با عنايت به اين كه به گفته مسالك در مسأله مخالفى وجود نداشته ، مسأله اجماعى است ، بنابراين اگر مدرك روايتى مسأله هم ناتمام باشد اجماع صاحب مسالك بنابر مبناى صاحب مدارك كه اجماع را حجت مىداند در اثبات تحريم كفايت مىكند و اگر صاحب مدارك بخواهد تحريم را انكار كند ، بايد در اجماع مناقشه كرد ، مخالفى را در مسأله ذكر كند و مجرد ردّ مدرك روايتى مسأله كفايت نمىكند .\r\nبنابراين صاحب مدارك را هم نمىتوان از منكرين تحريم ابد دانست .\r\n\r\n* نتيجه بحث\r\nاين است كه قبل از صاحب جواهر تنها مخالف صريح ، صاحب كشف اللثام ( در يك مورد كتاب خود ) بوده كه در دو مورد ديگر هم اصل تحريم را پذيرفته است .\r\nبا اين همه آيا اين اقوال در اثبات اجماع به عنوان يك مدرك مستقل در مسأله كافى است ؟ در جلسه آينده بررسى خواهيم كرد . « * و السلام * »\r\n\r\n\r\n","description":"","footnote":"\r\n( 1 ) قائلين به اشتراط افضاء در تحريم و منكرين آن ، همگى براى اثبات اصل تحريم به همين روايت تمسك مىكنند ، البته شرط كنندگان افضاء اطلاق روايت را به جهت معارضه با روايات ديگر تقييد مىكنند ولى منكرين به اطلاق روايت اخذ مىكنند و بهر حال مدرك تحريم همين روايت است .\r\n","page_name":" 1520 ","page_number":133},
  {"content":"\r\n\r\n\r\n27 / 10 / 1378 دوشنبه درس شمارهء ( 165 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل بحث از حكم دخول به همسر نابالغ آغاز شد . اقوال فقهاى قرون متوالى را ذكر كرديم كه قائل به حرمت ابد همسر شده‌اند و ادعاهاى اجماع را در مسأله نقل كرديم ، در اين جلسه نخست مخالف نبودن ابن زهره در جواهر الفقه را توضيح داده ولى در ادامه اجماعى نبودن مسأله و عدم صحت دعواى اجماع را ذكر مىكنيم ، در خاتمه بحث از مدرك روايى مسأله را آغاز كرده ، اشكال نامربوط بودن روايت را به محل بحث ( تزويج صغيره ) و ارتباط آن را با خواستگارى صغيره طرح مىكنيم .\r\n* * * \r\nالف ) : ادامه نقل اقوال و بررسى اجماع در مسأله\r\n\r\n1 ) كلام ابن برّاج در جواهر الفقه\r\nابن برّاج در جواهر مىگويد : \" مسألة : اذا وطئ الرجل زوجته فافضاها ، ثم اراد جماعها بعد ذلك هل يجوز له جماعها ام لا ؟ الجواب : اذا كان الموضع قد اندمل بعد افضاء و برأ كان له جماعها و ان لم يكن اندمل لم يجز له جماعها و كان لها منعه الى ان تندمل و تبرء « 1 » ، \" استدلال به اين عبارت در محل بحث كه دخول به صغيره است ، مبتنى بر اطلاق عبارت است ، ولى ظاهراً عبارت اطلاق ندارد بلكه عبارت ناظر به موردى است كه نزديكى ذاتاً جايز بوده و در اثر افضاء حرمت پيدا كرده ، ايشان مىگويد كه اين حرمت عرضى تا وقتى است كه اندمال ( از بين رفتن اثر افضاء و بازگشت موضع\r\n\r\n\r\n","description":"","footnote":"\r\n( 1 ) جواهر الفقه : 174 : م 619 ( ينابيع 18 : 143 . )\r\n","page_name":" 1521 ","page_number":134},
  {"content":"\r\n\r\nبه حالت سابق ) حاصل نشده باشد و اين امر ناظر به صورت دخول به صغيره كه نزديكى با وى ذاتاً جايز نيست ، نمىباشد ، اين عبارت نظير آن است كه گفته شود نزديكى در حال حيض حرام و پس از آن حلال مىگردد ، اين عبارت ناظر به جايى است كه نزديكى ذاتاً حلال بوده و در اثر حيض حرام شده است و به محرّمات ابدى نظرى ندارد ، بنابراين عبارت جواهر علاوه بر اين كه در فروع مسأله است نه در اصل حرمت نزديكى ، ربطى به بحث دخول به صغيره ندارد بويژه با توجه به اين كه ابن برّاج خود در مهذب فتوا به حرمت ابد داده است و استاد او شيخ طوسى هم كه چنين نظرى دارد و اگر با استادش مخالف باشد ، بايد با عبارت صريحى اين مخالفت را بيان كند ؛ مثلًا بگويد \" و لو بالصغيرة \" ، بنابراين ابن برّاج را نمىتوان مخالف در مسأله حتى در فرض اندمال دانست .\r\nالبته متأخران اين فرض را عنوان كرده‌اند ، علامه حلّى در قواعد « 1 » نخستين كسى است كه در حرمت ابد در صورت اندمال ترديد كرده ، شرّاح قواعد هم وجه آن را بيان كرده و طرفى را ترجيح نداده‌اند « 2 » و برخى فقهاء همچون فاضل مقداد و شيخ مفلح صيمرى « 3 » هم گفته‌اند كه فرقى بين صورت اندمال و صورت عدم اندمال نيست ، ولى قبل از علامه حلّى ما كسى را نيافتيم كه مسأله اندمال را طرح كرده و لو به نحو ترديد بين دو صورت فرق بگذارد .\r\n\r\n2 ) بررسى ثبوت اجماع در مسأله\r\nحال ممكن است بگوييم كه وقتى تا زمان صاحب جواهر ( بجز فاضل هندى در برخى اقوال خود ) همه قائل به حرمت ابد شده‌اند ، مسأله اجماعى بوده و اجماع مدرك مستقل در مسأله است .\r\nولى با فحص و دقت بيشتر مىفهميم كه مسأله اجماعى نيست ، بلكه شهرت\r\n\r\n\r\n","description":"","footnote":"\r\n( 1 ) قواعد 3 : 791 .\r\n( 2 ) مثلًا ايضاح 3 : 704 .\r\n( 3 ) تنقيح 3 : 27 ، غاية المرام 3 : 60 .\r\n","page_name":" 1522 ","page_number":135},
  {"content":"\r\n\r\nمسأله در بين قدماء نيز ثابت نيست ، چون اوّل كسى كه صريحاً حكم به تحريم كرده شيخ طوسى در تهذيب و استبصار و نهايه است ، و از ظاهر عبارت كلينى و نه صريح آن هم اين امر استفاده مىگردد ( ر اين باره پس از اين نيز سخن خواهيم گفت ) ولى ابن جنيد « 1 » ، شيخ صدوق « 2 » ، شيخ مفيد « 3 » ، سيد مرتضى ، أبو الصلاح حلبى « 4 » ، سلّار « 5 » ، ابن زهره ، كيدرى ، كه همه از متقدمين بشمار مىروند ، هيچ يك قائل به تحريم نيستند ، البته به برخى از اين فقهاء همچون شيخ مفيد و سيد مرتضى فتواى به تحريم نسبت داده شده كه صحيح نيست ، چنانچه خواهد آمد .\r\nبلكه تعابير بسيارى از اين فقها ظهور بر خلاف دارد ، مثلًا شيخ مفيد بابى را به عنوان محرمات بالاسباب گشوده و در آن باب حدود بيست عنوان محرِّم ابد ذكر كرده ولى اين مسأله را ذكر نكرده ، در جايى ديگر هم كه موضوع مسأله ما را عنوان كرده مىگويد : \" و الرجل اذا جامع الصبية و لها دون تسع سنين فافضاها كان عليه دية نفسها و القيام بها حتى يفرق الموت بينهما \" ، در اينجا تنها متعرض دو حكم ديه و لزوم نفقه شده و حرمت ابد را ذكر نكرده است .\r\nشيخ صدوق هم روايات بسيار درباره محرّمات ابد ذكر كرده و روايتى همچون مرسله يعقوب بن يزيد كه از آن تحريم ابد در دخول به صبية استفاده مىشود ، را نياورده بلكه روايت مخالف همانند حديث حمران را كه صريح در عدم انفساخ است ، ذكر كرده است ، در مقنع هم تنها در مسأله دخول به صبية حكم ضامن بودن مرد را نسبت به عيبِ وارد آورده ، ذكر كرده است و سخنى درباره حرمت ابد ذكر نكرده است . بنابراين مسأله اجماعى نيست .\r\n\r\n3 ) نسبتهاى نادرست قول به تحريم ابد به فقهاى متقدم\r\nدر رياض قول به تحريم را به صريح انتصار نسبت داده ، ولى اين نسبت ناتمام\r\n\r\n\r\n","description":"","footnote":"\r\n( 1 ) مختلف 7 : 44 .\r\n( 2 ) مقنع 309 ( ينابيع 18 : 13 . ) .\r\n( 3 ) مقنعه : 500 .\r\n( 4 ) كافى 294 ( ينابيع 18 : 86 ) .\r\n( 5 ) ر . ك مراسم .\r\n","page_name":" 1523 ","page_number":136},
  {"content":"\r\n\r\nاست ، سيد مرتضى نه در انتصار و نه در ناصريات و نه در هيچ يك از كتب و رسائل خود كه در دسترس است ، اين مسأله را عنوان نكرده تا فتوا به تحريم دهد .\r\nعلّامه حلّى در تحرير « 1 » و فرزند وى فخر المحققين در ايضاح « 2 » و نيز ابن فهد در مهذب بارع « 3 » شيخ مفيد را از قائلين به تحريم دانسته‌اند ، بلكه تحرير و ايضاح ، انفساخ عقد زن را هم نسبت داده‌اند ولى اين نسبت اشتباه است در سرتاسر مقنعه كه ما مراجعه كرديم ، چنين فتوايى نيست ، علامه خود در مختلف كه عبائر فقها را نقل مىكند و نيز ساير فقها چنين فتوايى را از مفيد نقل نمىكنند ، منشأ اشتباه همچنانكه در جواهر اشاره شده اين است كه در تهذيب كه شرح مقنعه است عبارتى وجود دارد كه \" من تزوج بصبية فدخل بها قبل ان تبلغ تسع سنين فرّق بينهما و لم تحل له ابداً . \" صاحب جواهر مىفرمايد كه در برخى عبارات روى اين عبارت خط كشيده شده ، بنابراين گمان برده‌اند كه عبارت مربوط به مقنعه است ، ولى در هيچ نسخه مستقل مقنعه اين عبارت ديده نشده است ، بنابراين اين جمله از شيخ مفيد نيست .\r\nاين كلام صاحب جواهر ، كلام درستى است و با مراجعه به تهذيب به روشنى معلوم مىگردد كه اين عبارت از خود شيخ است نه از شيخ مفيد ، زيرا رسم شيخ طوسى در تهذيب اين است كه عبارت مقنعه را با كلمه \" قال الشيخ . . . \" نقل مىكند و سپس وجه آن را بيان مىكند ، در تمام كتاب النكاح عبارتهاى مربوط به مقنعه با كلمه \" قال الشيخ \" آغاز مىگردد « 4 » ، ولى در لابلاى مطالب ، شيخ طوسى عبارتهاى زيادى از خود آورده و دليل آن را ذكر مىكند « 5 » كه با كلمه قال الشيخ همراه نيست ،\r\n\r\n\r\n","description":"","footnote":"\r\n( 1 ) تحرير 2 : 14 .\r\n( 2 ) ايضاح 3 : 77 .\r\n( 3 ) مهذب بارع 3 : 211 و هو ( أى عدم البينونة ) ظاهر المفيد .\r\n( 4 ) تهذيب 7 : 240 ، 248 ، 296 ، 302 ، 305 ، 309 ، 310 ، 311 ، 312 . . . .\r\n( 5 ) تهذيب 7 : 244 ، 245 ، 246 ، 251 ، 252 ، 253 ، 254 ، 255 ، 256 ، 257 ، 258 ، 260 ، 261 ، 262 ، 263 ، 264 ، 266 ، 267 ، 268 ، 269 ، 270 ، 271 ، 277 ، 279 ، 280 ، 281 ، 282 ، 283 ، 284 ، 285 ، 286 ، 287 ، و . . . ص 311 . ( مورد بحث )\r\n","page_name":" 1524 ","page_number":137},
  {"content":"\r\n\r\nعبارت مورد بحث هم به همين شكل است ، پس علاوه بر عدم وجود عبارت در مقنعه و عدم نقل علامه در مختلف ، از وضع خود تهذيب هم بر مىآيد كه اين عبارت قطعاً از شيخ مفيد نيست .\r\n\r\n4 ) علت ادعاى اجماع در مسأله\r\nنتيجه‌اى كه ما گرفتيم اين بود كه مسأله اجماعى نيست ، ولى گفتيم كه جماعتى ادعاى اجماع در مسأله كرده‌اند ، ما با فحص در موارد مختلف بدست آورده‌ايم كه منشأ بسيارى از ادعاهاى اجماع ، كلام فخر المحققين در ايضاح است ( البته قبل از ايضاح در غنيه در هر مسأله ادعاى اجماع مىكند و از اين رو اين كتاب منشأ ادعاهاى اجماع متأخرين نيست ) ، فخر المحققين ، فحلى از فحول طراز اول بوده و به تبع او محقق ثانى ( كه از فقهاى طراز اوّل شيعى است ) اين گونه ادعايى را تكرار مىكند « 1 » ، فقهاى متأخر همچون شهيد ثانى ( كه بسيار تحت تأثير محقق ثانى است ) تبعيت مىكرده‌اند ، بنابراين اصل اين اجماعات ادعا شده از فخر المحققين است ، ايشان هم كه از متفكران درجه اوّل مىباشد ، در بحثهاى تتبعى همچون ديگر متفكران فحص كافى نمىكنند ، بلكه بيشتر به فكر كردن مىپردازند ، همچون شيخ انصارى كه در اوج قله فكر و تحقيق قرار دارد ، ولى اشتباهات بسيار در نقل از وى ديده مىگردد . « 2 »\r\nبهر حال به نظر مىرسد كه فخر المحققين با اندك فحصى در پاره‌اى كتب و\r\n\r\n\r\n","description":"","footnote":"\r\n( 1 ) جامع المقاصد 12 : آخر 330 : و الأصح الاوّل ( اى لا تحرم الّا مع الافضاء ) اقتصاراً فى التحريم على موضع الوفاق و الرواية مرسلة فلا تنهض حجة على الاطلاق ، امّا مع الافضاء فلا بحث فى التحريم .\r\n( 2 ) از جمله در همين بحث مرحوم آقاى خوئى ( ره ) فرموده‌اند كه از ابن ادريس و . . . قول به انفساح فقط حكايت شده ، بعد مىفرمايد : ( على تأمل فى النسبة ) ، گويا ايشان با عجله به مستمسك رجوع نموده ( به جهت كثرت مشاغل دينى ) و اشتباهاً به جاى مسأله عدم شرطيت افضاى در تحريم ، مسأله انفساخ به عقد را به ابن ادريس نسبت داده با اين كه ابن ادريس در اينجا شديداً با قول انفساخ مخالفت ورزيده و به تندى كلام ابن حمزه را رد كرده و بطلان آن را از مقطوعات دانسته و گفته كه ما رساله اى در بطلان آن نوشته‌ايم ، بهر حال كثرت مشاغل ، سبب شده كه اين بزرگان به جهت تزاحم اهم و مهم بيشتر به فكر كردن بپردازند تا دقت در نقل ، بدين جهت بسيار اشتباه در نقل ايشان ديده مىشود .\r\n","page_name":" 1525 ","page_number":138},
  {"content":"\r\n\r\nمخالف نيافتن ، ادعاى اجماع كرده و همين ادعا به تبع پيروى محقق كركى ، به كلام متأخران راه يافته است . قبل از ايضاح تنها در سؤال سائلى از ابن ادريس كلمه \" لا خلاف \" در تحريم ذكر شده ، و ابن ادريس هم متعرض اين جهت نشده ، به جهات ديگر بحث پرداخته درصدد اثبات عدم تلازم بين حرمت ابد و انفساخ ابد و انفساخ عقد بر آمده ، حال اين مدّعى لا خلاف چه كسى است ؟ بر ما روشن نيست .\r\nبنابراين مسأله اجماعى نيست بلكه شهرت مسأله در نزد قدما هم معلوم نيست پس بايد به مدرك روايتى مسأله توجه كرد .\r\n\r\nب ) : بررسى دليل روايى مسأله\r\nدليل روايى مسأله عبارت است از مرسله يعقوب بن يزيد : عن بعض اصحابنا عن ابى عبد الله عليه السلام قال اذا خطب الرجل المرأة فدخل بها قبل ان تبلغ تسع سنين فرق بينهما و لم تحل له ابداً .\r\nدر اين عبارت اشكالى به نظر مىرسد كه در كلمات علما مورد توجه قرار نگرفته ، ظاهراً سؤال در اين روايت صورت خطبه و خواستگارى است و ربطى به بحث ما كه صورت تزويج صغيره است ، ندارد ، و ممكن است بگوييم كه همين جهت منشأ شده كه كلينى اين روايت را در اينجا بياورد كه ظاهر آن فتواى اوست و روايتهاى ديگر را همچون روايت بريد كه صريح در عدم انفساخ است ، در جاى ديگر نقل كند ، بنابراين شايد كلينى هم به تحريم ابد كه ظاهر آن انفساخ عقد است همچنان كه از عبارت شيخ در نهايه و تهذيب بر مىآيد ، قائل باشد ولى آن را مربوط به صورت خطبه بداند و در صورت تزويج به هيچ حكمى از جهت حرمت ابد قائل نباشد .\r\nدر جلسهء آينده درباره وجه ارتباط روايت به مورد بحث ما ، سخن خواهيم گفت .\r\nان شاء الله « * و السلام * »\r\n\r\n","description":"","footnote":"","page_name":" 1526 ","page_number":139},
  {"content":"\r\n\r\n\r\n28 / 10 / 1378 سه شنبه درس شمارهء ( 166 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل اين مسأله عنوان شد كه آيا افضاء زوجه صغيره سبب حرمت ابدى مىگردد ؟ در جلسهء قبل ضمن نفى اجماع در مسأله به بررسى دليل روايى مسأله ( مرسله يعقوب بن يزيد ) پرداخته اشكالى در ارتباط اين روايت به موضوع بحث ما كه ازدواج با صغيره است مطرح گرديد ، در اين جلسه پاسخ اين اشكال ذكر مىگردد ، ولى به علت ارسال روايت عدم صلاحيت استناد بدان را نتيجه مىگيريم ، در ادامه به بررسى اين سخن كه روايت فوق بر خلاف اجماع بوده ( چون به حرمت ابد به مجرد دخول ناظر بوده و امكان تقييد آن به صورت علم وجود ندارد ) پرداخته ، با بررسى عبائر شيخ در تهذيب ، استبصار ، نهايه و نيز ابن ادريس در سرائر وجود قائل به حرمت ابد به مجرد دخول به همسر صغيره ( هر چند افضاء نشده ) را ثابت مىكنيم ، در ادامهء بحث درباره امكان تقييد مرسلهء يعقوب بن يزيد به صورت افضاء را آغاز مىكنيم .\r\n* * * \r\nالف ) : ادامهء بررسى مرسلهء يعقوب بن يزيد\r\n\r\n1 ) اشكال به ارتباط مرسله با محل بحث ( ازدواج با صغيره ) و پاسخ آن\r\nدر جلسه قبل اشكالى را طرح كرديم كه در مرسله يعقوب بن يزيد سخنى از ازدواج به ميان نيامده بلكه تنها صورت خطبه و خواستگارى ( اذا خطب الرجل المرأة . . . ) در سؤال درج شده پس ربطى به محل بحث ما ندارد ، و ممكن است\r\n\r\n","description":"","footnote":"","page_name":" 1527 ","page_number":140},
  {"content":"\r\n\r\nكلينى بدين جهت اين روايت را در باب محرّمات ابدى و در كنار مواردى كه عقد با زن حرمت ابدى دارد نياورده كه آن را مربوط به خواستگارى مىدانسته ، بنابراين با ذكر روايت بريد صريح در عدم انفساخ عقد در باب ديگرى از كافى منافاتى ندارد ، بنابراين حتى كلينى نيز قائل به حرمت ابد نبوده قبل از شيخ طوسى مفتى به اين فتوا نيافتيم .\r\nولى با تأمل در پاسخ امام عليه السلام در اين روايت به نظر مىرسد كه روايت ناظر به صورت ازدواج است ، زيرا در جواب عبارت \" فرق بينهما \" به كار رفته است ، البته اين تعبير دلالت بر اين كه ازدواج شرعى قبلًا تحقق يافته و به جهتى همچون انفساخ عقد ، ازدواج باطل شده ندارد زيرا اين عبارت در تزويج زن در حال عده يا زن شوهردار هم به كار رفته است « 1 » كه اصلًا علقه زوجيت حاصل نشده است ، ولى از اين جمله استفاده مىشود كه زن و مرد ( به جهت اشتباه يا از سر عصيان يا . . . ) آثار زوجيت را در خارج بار كرده ، تكويناً در كنار هم هستند « 2 » و شارع امر به جدا كردن آنها داده تا زمينه تماس آنها از ميان برود ، اين معنا در بحث ما مفيد است ، زيرا در زمانهاى سابق به مجرّد خطبه و خواستگارى خصوصاً در زوجه صغيره هيچ‌گاه زن را به خانه مرد نمىبرده‌اند و زن همراه مرد نبوده است ، پس از تعبير \" فرق بينهما \" در پاسخ امام عليه السلام مىفهميم كه در مفروض روايت زن در خانه شوهر بوده و با عنايت به رسم آن زمانها مجرّد خطبه نبوده بلكه اولياء زن او را همسر مرد مىپنداشته‌اند ، پس مربوط به صورت ازدواج به صغيره است .\r\nان قلت : اگر سؤال از صورت ازدواج است ، ذكر قيد \" خطب \" لغو است ، چون خواستگارى در اين حكم بىتأثير است .\r\n\r\n\r\n","description":"","footnote":"\r\n( 1 ) وسائل 20 : 446 / باب 16 و 17 از ابواب ما يحرم با مصاهرة .\r\n( 2 ) بلكه اگر علقه زوجيت شرعاً حاصل شده باشد ولى تكويناً زن و شوهر از هم جدا باشند ، تعبير \" فرق بينهما \" به كار نمىرود ، بلكه اين تعبير تنها در صورتى كه زن و مرد ، در خارج همانند زن و شوهر شرعى در كنار هم باشند به كار گرفته مىشود .\r\n","page_name":" 1528 ","page_number":141},
  {"content":"\r\n\r\nقلت : در ازدواج با دختر باكره ، اجازه اولياء به نظر بسيارى از علماء شرط بوده ، بلكه به نظر بسيارى از اهل سنت در مطلق ازدواج ، حضور ولى شرط است ، در نتيجه سائل با اخذ قيد \" خطب \" مىفهماند كه در اين مورد شرائط صحت ازدواج فراهم بوده است .\r\nبنابراين همچنان كه مشهور از روايت فهميده‌اند ( بلكه شايد مخالفى در مسأله نباشد ) روايت فوق مربوط به فرض ازدواج با صغيره است .\r\nذكر اين روايت از سوى كلينى همراه با ذكر روايت بريد در باب ديگر ، هم مىتواند به جهت غفلت از تعارض بين آنها باشد ، يا كلينى همچون شيخ طوسى بين اين دو روايت جمع دلالى كرده و از مرسله يعقوب بن يزيد انفساخ عقد را استفاده نكرده هر چند اين معنا بر خلاف ظاهر عنوان باب كلينى و سياق ( ذكر ساير موارد محرّمات ابد ) مىباشد .\r\nبهر حال روايت از جهت ايراد اجنبى بودن از محل كلام ، بىاشكال است ولى آيا از جهات ديگر شرائط اعتبار خبر فراهم است .\r\n\r\n2 ) بررسى اعتبار روايت و بررسى كلام مرحوم آقاى حكيم ( ره )\r\nدر سند روايت دو اشكال مطرح است ، نخست : ضعف يا عدم ثبوت وثاقت سهل بن زياد ، دوّم : ارسال . در اشكال اوّل هر چند وثاقت سهل محل اختلاف است ولى ما او را ثقه مىدانيم ولى اشكال ارسال روايت بجا است .\r\nبرخى با استناد به عمل مشهور به روايت خواسته‌اند كه ضعف سند روايت را جبران شده بدانند ولى در مقابل در مستمسك عبارتى ديده مىشود كه از آن بر مىآيد كه اجماع بر خلاف اين روايت است ( نتيجه كلام ايشان اين است كه اگر روايت صحيح السند هم بود ، آن را كنار مىگذاشتيم ) ، زيرا اجماعى است كه مجرد دخول به صغيره بدون افضاء سبب حرمت ابد نمىگردد و در روايت نفس دخول را سبب حرمت دانسته‌اند و تقييد روايت به صورت افضاء ممكن نيست ( با\r\n\r\n","description":"","footnote":"","page_name":" 1529 ","page_number":142},
  {"content":"\r\n\r\nبيانى كه بعداً نقل خواهد شد ) مضمون روايت بر خلاف اجماع است و غير قابل استناد .\r\nدر اينجا دو بحث بايد طرح شود نخست : آيا اجماع بر اين قرار گرفته كه مجرد دخول سبب حرمت ابد نيست ؟ دوّم : اگر اجماعى را بپذيريم آيا تقييد روايت فوق به صورت افضاء غير ممكن است .\r\n\r\nب ) : بررسى اجماع بر عدم حرمت ابد به مجرّد دخول ( بحث اوّل )\r\nمرحوم آقاى حكيم « 1 » به تبع صاحب جواهر ادعاء اجماع كرده‌اند صاحب جواهر برخى عبائرى را كه از آن بر خلاف اين امر استفاده مىگردد و فتوا به حرمت مطلق ( هر چند افضاء نشود ) فهميده مىشود پاسخ داده و مسأله را اجماعى دانسته است .\r\nولى ما با مراجعه كتب چندى را يافته‌ايم كه به حرمت ابد با نفس دخول قائل شده‌اند ( البته انفساخ عقد و عدم انفساخ آن بحث ديگرى است ) .\r\n\r\n1 ) كلام شيخ طوسى ( ره ) در تهذيب و استبصار\r\nعبارت تهذيب شيخ طوسى چنين است : \" من تزوج بصبية فدخل بها قبل ان تبلغ تسع سنين فرق بينهما \" نه در اين عبارت ، نه در مرسله يعقوب بن يزيد كه پس از آن به عنوان دليل فتوا ذكر شده قيد افضاء آورده نشده است البته برخى همچون ابن فهد در مهذب بارع به استبصار شيخ نسبت داده‌اند كه ايشان افضاء را شرط حرمت ابد مىدانند ، كه ممكن است كسى آن را قرينه تصرف در تهذيب بگيرد ، ولى صرف نظر از صلاحيت عبارت استبصار براى تقييد عبارت تهذيب ، اصل نسبت شرط دانستن افضاء به استبصار به نظر ما صحيح نيست ، وجه نسبت به شيخ گويا اين است كه شيخ در استبصار روايت بريد عجلى را كه در صورت افضاء حكم به عدم\r\n\r\n\r\n","description":"","footnote":"\r\n( 1 ) و نيز آقاى خوئى ادعاء اجماع بر خلاف مضمون روايت كرده‌اند ( هو لا قائل به على ما سيأتى ) ولى درباره آن پس از اين عبارت چيزى ذكر نكرده‌اند .\r\n","page_name":" 1530 ","page_number":143},
  {"content":"\r\n\r\nانفساخ و امكان طلاق كرده آورده آن را با روايت مرسله يعقوب بن يزيد جمع كرده « 1 » كه از آن استفاده مىشود كه مرسله يعقوب بن يزيد را هم در صورت افضاء دانسته است بويژه با توجه به ذكر اين دو روايت در باب \" من وطئ جارية فافضاها \" ، ولى چنين استفاده‌اى از استبصار صحيح نيست ، زيرا اگر به مجرد دخول عقد منفسخ گردد . قهراً نمىتوان در صورت افضاء كه پس از دخول اتفاق مىافتد بقاء عقد و امكان طلاق را تصوير كرد ، پس براى ثبوت تعارض بين مرسله يعقوب بن يزيد با روايت بريد لازم نيست كه مرسله را مخصوص به صورت افضاء بدانيم ، و مجرد ذكر در ذيل عنوان باب مربوط به افضاء دليل آن نيست كه تمام روايات مربوط به افضاء مىباشد بلكه همين كه برخى از آنها با روايات مربوط به افضاء متعارض باشد « 2 » در ذكر آن در اين باب استبصار كافى است . بنابراين از عبارت شيخ طوسى در استبصار مطلبى بر خلاف فتواى ايشان در تهذيب استفاده نمىشود .\r\n\r\n2 ) بحث صاحب جواهر ( ره ) درباره مخالفين در مسأله و نقد آن\r\nدر جواهر اصلًا درباره عبارت تهذيب بحث نكرده ، بلكه به عنوان مخالف ، از نهايه شيخ و مقنعه مفيد و سرائر ابن ادريس ياد كرده ، درباره مقنعه مفيد فرموده كه عبارت منسوب به ايشان الحاقى است ، اين قسمت از كلام صاحب جواهر چنانچه پيشتر گفتيم مطلبى صحيح است ، ايشان در مورد نهايه و سرائر هم مىگويند ، كه هر چند در اينجا قيد افضاء را نياورده‌اند ، ولى هر دو در جاى ديگر اين قيد را آورده ، و به جهت حمل مطلق بر مقيد بايد كلام اول را هم مربوط به خصوص صورت افضاء بدانيم .\r\nولى با دقت در كلام شيخ طوسى در نهايه و ابن ادريس در سرائر معلوم مىگردد كه\r\n\r\n\r\n","description":"","footnote":"\r\n( 1 ) جمع شيخ طوسى بدين نحو است كه روايت مرسله يعقوب بن يزيد را مربوط به حرمت ابدى وطى دانسته بنابراين منافاتى با بقاء عقد كه از روايت بريد استفاده مىگردد نخواهد داشت .\r\n( 2 ) بايد توجه داشت كه استبصار اختصاص به اخبار متعارضه داشته و به جهت حلّ مشكله تعارض بين آنها نگارش يافته است .\r\n","page_name":" 1531 ","page_number":144},
  {"content":"\r\n\r\nدليلى نداريم كه فتواى ايشان به حرمت ابد را مخصوص صورت افضاء بدانيم بخصوص درباره ابن ادريس كه استدلالى در مقام ذكر كرده كه تنها در صورتى صحيح است كه حرمت ابد در مطلق دخول ثابت باشد ، دو عبارت ديگر نهايه و سرائر هم كه صاحب جواهر به عنوان شاهد بر مقيد بودن حرمت ابد در نزد مفيد و ابن ادريس به صورت افضاء ذكر كرده شاهد بر اين امر نيست .\r\n\r\n3 ) تفصيل بحث درباره عبارات سرائر و نهاية\r\nدر سرائر مىگويد : \" اذا تزوّج الرجل بصبية لم تبلغ تسع سنين فوطأها قبل التسع لم يحلّ له وطؤها ابداً \" « 1 » ، ايشان سپس به كلام برخى كه قائل به انفساخ عقد شده‌اند اشاره كرده « 2 » ، به تفصيل در رد آن بحث كرده و گفته مراد از \" فرق بينهما \" در كلام شيخ در نهايه و در مرسله يعقوب بن يزيد ، تفريق در وطى است نه در زوجيت ، و تفريق در زوجيت خلاف اجماع است زيرا كه اجماعى است كه سه طائفه از مطلّقات عدّه ندارند : صغيره ، يائسه ، غير مدخوله ، از مقابل قرار دادن صغيره با غير مدخوله معلوم مىگردد كه صغيره چنانچه مدخوله هم باشد اگر طلاق داده شود عده ندارد ، از اين امر معلوم مىگردد كه دخول به صغيره عقد را باطل نمىكند و گرنه زمينه‌اى براى طلاق باقى نمىماند تا عده‌دار بودن يا نبودن صغيره مطرح گردد .\r\nاز اين استدلال كه استدلال متينى است فهميده مىشود كه محلّ بحث ابن ادريس بطلان عقد به مجرد دخول است و نمىتوان آن را مقيد به صورت افضاء دانست و گرنه استدلال ايشان ناتمام خواهد بود ، چون اگر در خصوص صغيره مدخوله افضاء شده ، قائل به انفساخ عقد شويم با عده نداشتن صغيره منافاتى ندارد چون\r\n\r\n\r\n","description":"","footnote":"\r\n( 1 ) سرائر 2 : 53 .\r\n( 2 ) اين عبارت ناظر به كلام ابن حمزه در وسيله است ، ابن ادريس بسيار طولانى در ردّ وى سخن گفته و كمتر مسأله‌اى بدين تفصيل در سرائر ديده مىشود ، وى رسالهء مفصلى هم در رد قول به انفساح عقد نوشته كه در سرائر بدان اشاره مىكند .\r\n","page_name":" 1532 ","page_number":145},
  {"content":"\r\n\r\nمىتوان مراد از آن را شامل صغيره مدخوله‌اى كه افضاء نشده دانست و تقابل بين صغيره و غير مدخوله هم محفوظ خواهد بود .\r\nحال بايد ديد كه آيا كلام ديگر ابن ادريس شاهد بر تقييد حرمت ابد به صورت افضاء مىباشد ، متن كلام ايشان چنين است : \" لا يجوز للرجل ان يطأ امرأته قبل ان يأتى لها تسع سنين فان دخل بها قبل ذلك فعابت كان ضامناً لعيبها و لا يحل له وطؤها ابداً \" ، صاحب جواهر بدين عبارت بر تقييد عبارت متقدّم به صورت افضاء استناد جسته چون گفته‌اند كه عيبى كه با دخول حاصل مىگردد همان افضاء است ، ولى در ادامه عبارت قبل آمده : \" فان افضاها وجب عليه ديتها و مهرها و نفقتها ما داما حيين فان مات احدهما سقطت النفقة \" .\r\nولى از عبارت فوق استفاده نمىشود كه افضاء هم در ديه و هم در مهر و هم در نفقه مؤثر بوده به گونه‌اى كه بدون افضاء اين احكام ثابت نيست ، زيرا روشن است كه مهر اختصاصى به فرض افضاء ندارد به مجرّد دخول تمام مهر مستقر مىگردد ، پس مفاد عبارت فوق اين است كه در افضاء اين سه حكم ثابت مىگردد ، هر چند برخى از آنها به ملاك عام بوده ( مهر ) و برخى ديگر به ملاك خاص ( ديه و نفقهء مادام الحياة ) .\r\nبنابراين اگر بپذيريم كه مراد از عيب در \" فعابت \" خصوص افضاء است كه چندان روشن نيست ، عبارت فوق دليل بر نفى حرمت ابد در فرض عدم افضاء نمىكند چون مىتوان گفت كه در فرض افضاء دو حكم ثابت مىگردد يكى به ملاك خاص ( ضمان عيب ) و ديگرى به ملاك عام ( حرمت ابد ) ، همانند عبارت ذيل سرائر .\r\nهمين كلام را در عبارت نهايه هم مىتوان گفت : \" و لا يجوز للرجل ان يدخل بامرأته قبل ان يأتى لها تسع سنين ، فان دخل بها قبل ان يأتى لها تسع سنين فعابت كان ضامناً لعيبها و يفرق بينهما و لا تحل له ابداً \" .\r\nپس از ابن ادريس نيز علامه از اين مسأله در تحرير با اشكال عبور كرده و صاحب\r\n\r\n","description":"","footnote":"","page_name":" 1533 ","page_number":146},
  {"content":"\r\n\r\nحدائق و صاحب مستند هم بطور مطلق نفس دخول را منشأ حرمت ابد دانسته‌اند ، پس مسأله اجماعى نيست كه اگر روايت مرسله صحيح السند هم بود به جهت مخالفت با اجماع كنار گذاشته شود .\r\n\r\n4 ) توضيح كلام صاحب جواهر ( بحث دوّم )\r\nآقاى حكيم تقييد مرسله را به صورت افضاء غير ممكن دانسته ، كلام صاحب جواهر را هم ناظر به اين معنا دانسته‌اند ، ولى به نظر مىرسد كه صاحب جواهر مطلبى ديگر را متعرض هستند ، ايشان پس از ذكر اجماع بر عدم حرمت ابد به مجرد دخول به گونه مطلق ، لزوم طرح مرسلهء يعقوب بن يزيد را مطرح كرده دربارهء مسأله تقييد اطلاق روايت به صورت افضاء مىگويد : \" و دعوى التمسك به فيما لا تنافيه الأدلّة بعد جبر سنده بالشهرة ممكنة موافقة لصناعة الفقه الّا انهّا لا تورث للفقيه ظنّاً \" مراد ايشان از اين عبارت چيست كه با وجود موافق بودن تقييد اطلاق با صناعت فقه آن را به جهت ظن نياوردن براى فقيه رد مىكند ؟\r\nبه نظر مىرسد كه ايشان مىفرمايد كه هر چند تقييد اطلاق ذاتاً امرى است شائع خواه مقيّد دليل لفظى باشد ، يا دليل لبى همچون اجماع ، ولى تقييد اطلاق در خصوص مقام به جهت نكات ويژه‌اى مستبعد است و براى فقيه ظن « 1 » كه ملاك عمل است نمىآورد .\r\nنكات خاص مقام را صاحب جواهر كمى قبل از عبارت فوق ذكر كرده است كه توضيح آن اين است كه ما دو روايت صريح داريم كه از آن استفاده مىشود كه عقد ازدواج منفسخ نمىشود حال اگر مباشرت با اين زن محرّم ابدى باشد اين امر با ذوق فقهى نمىسازد ، چون زن چه گناهى كرده كه بويژه پس از اندمال بايد از شوهر « 2 »\r\n\r\n\r\n","description":"","footnote":"\r\n( 1 ) ( توضيح بيشتر ) مراد از اين ظن ، ظن نوعى در خصوص مورد است يعنى نوع فقهاء در اين گونه موارد ظن بر ايشان حاصل نمىشود .\r\n( 2 ) عبارت جواهر چنين است : مضافاً الى ما فى تعطيل هذا الفرج و عدم استنمائه المنافي لغرض الشارع . . . ، مصحّح كتاب استظهار كرده كه عبارت صحيح : \" عدم استمتاعه \" باشد ، ولى عبارت موجود هم صحيح است ، و\r\n","page_name":" 1534 ","page_number":147},
  {"content":"\r\n\r\nمحروم باشد و فرض اين است كه عقد زن فسخ نشده تا بتواند ازدواج كند و از فرزند و تمتعات جنسى بهره‌مند شود و بخصوص با توجه به آيهء شريفهء \" فامساك بمعروف او تسريح باحسان \" مىفهميم كه مذاق شرع اين گونه نيست كه بخواهد زن را در تنگنا قرار دهد ، بنا بر اين روايت مرسله يعقوب بن يزيد قابل استناد نيست و بايد آن را كنار گذاشت .\r\nحال بررسى اين كلام و بررسى تقييد مرسله يعقوب بن يزيد را به صورت افضاء به جلسه آينده وامىنهيم .\r\n« * و السلام * »\r\n\r\n\r\n","description":"","footnote":"\r\nناظر به غرض شارع در استيلاد مىباشد ، استنماء از ماده نموّ به معناى بارورسازى است .\r\n","page_name":" 1535 ","page_number":148},
  {"content":"\r\n\r\n\r\n29 / 10 / 1378 چهارشنبه درس شمارهء ( 167 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء گذشته چگونگى دلالت مرسلهء يعقوب بن يزيد مورد بررسى قرار گرفت و اجماع بر عدم حرمت ابد به مجرد دخول مورد مناقشه واقع شد در اين جلسه ، ضمن توضيحى دربارهء مناقشهء مزبور كلام مرحوم صاحب جواهر و نيز سخن آقاى حكيم رحمه الله دربارهء عدم امكان اخذ به ظاهر اين مرسله نقد و بررسى مىشود و سپس دلايل عدم امكان استناد به مرسلهء مذكور را بيان مىكنيم .\r\n* * * \r\nالف ) بررسى كلام مرحوم صاحب جواهر و آقاى حكيم قدس سرهم دربارهء دلالت مرسلهء يعقوب بن يزيد :\r\n\r\n1 ) كلام مرحوم صاحب جواهر رحمه الله ( يادآورى و تكميل ) :\r\nايشان مىفرمايد كه : ما اجماع داريم كه مجرّد دخول به صغيره موجب حرمت ابد نمىشود . بر اين اساس ، با توجه به اطلاق روايت مرسلهء يعقوب بن يزيد ، صناعة فقه و قانون حمل مطلق بر مقيّد اقتضا دارد كه اطلاق مزبور را با مفاد اجماع ياد شده تقييد نماييم . ولى در پاره‌اى موارد ، از جمله ، دربارهء خصوص اين روايت ، قرائنى وجود دارد كه مانع اخذ فقيه به اين قانون مىگردد و خصوصياتى در مقام موجود است كه مانع حصول ظن براى فقيه از ظهور مطلق و مقيّد مىشود . خصوصيت موجود در مقام ، وجود دو روايت صحيحهء بريد و حمران است كه از آنها به خوبى استفاده مىشود كه عقد نكاح فاسد يا منفسخ نمىگردد و زن نمىتواند با شخص ديگرى ازدواج نمايد . از سوى ديگر ، اگر با اخذ به روايت مرسله بگوييم كه مباشرت با چنين زنى به صرف دخول ( يا با افضاء ) تا ابد حرام است ، اين با مذاق شرع و\r\n\r\n","description":"","footnote":"","page_name":" 1536 ","page_number":149},
  {"content":"\r\n\r\nادله‌اى مانند آيهء شريفهء  « فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ »  سازگار نخواهد بود . اين بر خلاف مذاق شرع است كه چنين زنى تا ابد از امكان تمتّع جنسى محروم باشد و امكان تزويج با ديگرى هم براى او نباشد . بنابراين نمىتوان به ظاهر روايت مرسلهء يعقوب بن يزيد اخذ كرد و بايد آن را كنار گذاشت .\r\n\r\n2 ) نقد استاد - مدّ ظلّه - از كلام جواهر :\r\nدو فقره از كلام مرحوم صاحب جواهر رحمه الله قابل مناقشه به نظر مىرسد : يكى ادعاى اجماع بر عدم حرمت ابد با نفس دخول به صغيره ، كه مرحوم آقاى حكيم هم اين ادعا را پذيرفته‌اند و ديگر رفع يد از حكم حرمت ابد به استناد مخالفت آن با ذوق فقهى و مذاق شارع .\r\n\r\nالف ) ادعاى اجماع نسبت به عدم حرمت ابد به صرف دخول :\r\nدر جلسهء پيش توضيح داده شد كه چنين اجماعى وجود ندارد . مرحوم سبزوارى رحمه الله هم در كفايه فرموده كه جماعتى به اين قائل شده‌اند كه حرمت ابد به نفس دخول به صغيره حاصل مىشود . ما تنها قائلى كه براى اين قول يافتيم ، يكى شيخ طوسى قدس سرّه در سه كتابش ( تهذيب ، نهايه و - على الاظهر - استبصار ) است و ديگرى ابن ادريس در سرائر . تنها مصاديقى كه براى تعبير « جماعت » ( در كلام صاحب كفايه ) يافته شد ، همين دو تا هستند . البته بعد از صاحب كفايه افرادى از جمله صاحب حدائق رحمه الله و صاحب مستند رحمه الله قائل به آن شده‌اند . همچنين بايد اشاره كرد كه مرحوم علامه قدس سرّه در تحرير اظهار ترديد و استشكال نموده است .\r\nمرحوم وحيد بهبهانى در شرح مفاتيح تمايل به عدم اشتراط افضاء ( براى حرمت ابد ) را از سخن فيض فهميده است . « 1 » ولى از عبارت خود مفاتيح چنين استنباط نمىشود . زيرا وى پس از نقل مرسله ، رواياتى را در مقابل آن آورده و مخالفت\r\n\r\n\r\n","description":"","footnote":"\r\n( 1 ) بر طبق آنچه مرحوم نراقى رحمه الله در مستند از شرح مذكور نقل كرده است ، زيرا ما به نسخ خطى اين كتاب - كه چاپ نشده - دسترسى نيافتيم .\r\n","page_name":" 1537 ","page_number":150},
  {"content":"\r\n\r\nمشهور با مرسله و تمسك آنان به استصحاب ( استصحاب زوجيت پس از دخول به صغيره ) را يادآور شده است . خلاصه از لحن عبارات وى چنين فهميده مىشود كه وى مطابق با مشهور ، افضاء را شرط حصول حرمت ابد مىداند . به هر حال ، از فقهاى سابق تنها قائل به قول خلاف مشهور يكى شيخ قدس سرّه است و ديگرى ابن ادريس رحمه الله .\r\nحال چرا فاضل سبزوارى رحمه الله در كفايه اين قول را به جماعت نسبت داده است ، با آنكه دو تن بيشتر قائل ندارد ؟ در پاسخ اين سؤال بايد گفت كه مرحوم آقاى والد قدس سرّه مىفرمودند كه ميان علما اين سخن رايج است كه مطالبى كه محقق اردبيلى رحمه الله نسبت به آنها شك كرده ، صاحب مدارك رحمه الله به آنها ظن پيدا كرده و صاحب ذخيره به آنها قطع يافته است . مرحوم صاحب جواهر هم از آنان به اتباع الاردبيلى تعبير مىكند . در موضوع مورد بحث نيز مطلب همين طور است . مرحوم محقّق اردبيلى رحمه الله مسأله را به صورت احتمال مطرح كرده و صاحب مدارك قول به عدم اشتراط افضاء را در نهاية المرام به شيخ مفيد رحمه الله نسبت داده است . صاحب جواهر هم مراد صاحب ذخيره را از جماعت ، شيخ مفيد و شيخ طوسى و ابن ادريس قدس سرهم مىداند كه قبلًا توضيح داديم كه انتساب اين قول به مفيد رحمه الله اشتباه است . بنابراين ، جماعت قابل توجهى قائل به عدم اشتراط افضاء براى حرمت ابد نبوده‌اند ، هر چند ادعاى اجماع مزبور را هم به آسانى نمىتوان پذيرفت .\r\n\r\nب ) ادعاى مخالفت قول به حرمت ابد با مذاق شارع :\r\nبر فرض كه بپذيريم كه اين مقدار مخالفت ( مخالفت دو يا سه نفر ) به اجماع ادعا شده ضرر نمىزند و بگوييم كه در مسأله اجماع وجود دارد كه با صرف دخول حرمت ابد حاصل نمىشود ، آيا مىتوان گفت كه ( بر فرض صحّت روايت و پذيرش حجيت ذاتى آن ) با تقريب صاحب جواهر رحمه الله حمل اين روايت مطلق بر مفهوم مقيّد ممكن نيست ؟\r\n\r\n","description":"","footnote":"","page_name":" 1538 ","page_number":151},
  {"content":"\r\n\r\nدر نقد كلام صاحب جواهر رحمه الله بايد دو صورت را از هم متمايز نمود :\r\nصورت اوّل : اگر وضعيت چنين باشد كه براى دختر افضاء شده هيچ‌گاه بهبودى و اندمال حاصل نشود و اين عيب و نقص تا زمانى طولانى باقى بماند ، در اين فرض اصولًا چنين زنى مورد رغبت و استمتاع واقع نخواهد شد . در برخى احاديث كه بيانگر ديهء افضاء مىباشد ، تعبير « عطّلها على الازواج » آمده كه اشاره به همين موضوع است كه امكان مباشرت با چنين زنى تا زمان طولانى وجود نخواهد داشت . به بيان ديگر ، بر اثر حصول افضاء اين زن از قابليت استمتاع خارج شده و از اين رو تكويناً قابليت تزوّج ندارد . در اين صورت ، چه حرمت ابد وجود داشته باشد و چه نباشد ، چه عقد منفسخ بشود و چه نشود ، اصولًا امكان استمتاع براى زن افضاء شده منتفى است . بنابراين ، تحريم شارع نه تنها با غرض وى مخالفتى ندارد ، بلكه با واقعيت و تكوين سازگار و مطابق است .\r\nصورت دوّم : اگر احتمال قابل توجهى وجود داشته باشد كه براى زن افضاء شده اندمال حاصل شود و در موارد كثير چنين زنى بهبودى و قابليت استمتاع يابد ، در اين فرض هم امكان استمتاع وى موجب آن نمىشود كه ما از حكم حرمت ابد رفع يد كنيم . زيرا هر چند جلوگيرى از تمتّع چنين زنى با غرض شارع مخالف باشد ، ولى ممكن است حكم حرمت ابد براى شوهر وجود داشته باشد و در عين حال وى مكلّف باشد كه او را طلاق دهد ، همچنانكه در بسيارى موارد از جمله در موارد حرج حاكم مىتواند زن را طلاق دهد . در واقع جمع بين تحريم ابدى و غرض شارع ( كه از آيهء  « فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ »  استفاده مىشود ) اين است كه شوهر مكلف باشد كه او را طلاق بدهد تا راه براى تمتع وى و ازدواج با مردى ديگر بازشود . به هر حال نمىتوان از استدلال مرحوم صاحب جواهر نتيجه گرفت كه بايد روايت را كه متضمن حكم حرمت ابد است ، كنار گذاشت زيرا حكم مذكور در روايت با غرض شارع قابل جمع است .\r\n\r\n","description":"","footnote":"","page_name":" 1539 ","page_number":152},
  {"content":"\r\n\r\n\r\n3 ) تقريب مرحوم آقاى حكيم دربارهء كلام صاحب جواهر رحمه الله :\r\nآقاى حكيم قدس سرّه فرموده‌اند كه بر طبق قواعد عام در اينجا امكان حمل مطلق بر مقيّد وجود ندارد . زيرا افضاء از مقارنات دخول است نه از حالات آن و تقييد در جايى ممكن است كه قيد از حالات مقيد باشد . پس در اينجا امكان تقييد وجود ندارد و ظاهراً صاحب جواهر رحمه الله هم به همين سبب تقييد روايت را به اجماع نپذيرفته است .\r\n\r\n4 ) نقد استاد - مدّ ظلّه - :\r\nما مراد ايشان را در اينجا متوجه نمىشويم . ايشان در جاهاى ديگر مطلبى را فرموده‌اند و آن اين است كه عنوان مأخوذ در لسان دليل بايد در مقام ثبوت يا تمام موضوع باشد و يا جزء موضوع . اگر در حمل مطلق بر مقيّد به طور كلى ذات مقيّد اسقاط شود ، چنين جمعى عرفى نيست و اين تقييد قابل قبول نمىباشد . مثلًا اگر گفته شود « اعتق رقبة » و بعد دليلى ديگر در آن شرط ايمان را مطرح كند يا مثلًا گفته شود كه از مجتهد تقليد كن و بعد براى مجتهد شرايطى مثل عدالت ذكر شود ، حمل مطلق بر مقيّد اشكالى ندارد . ولى اگر قيد به گونه‌اى باشد كه خودش تمام موضوع باشد و ذات مقيّد به كلى از اعتبار بيفتد ( هم كاملًا و هم جزءاً ) ، ديگر چنين جمعى عرفى نيست . مانند آنكه ابتدا گفته شود : « اكرم العالم » و سپس با دليلى ديگر اين امر مقيد شود به هاشمى بودن و فرض كنيم كه هاشمى تمام موضوع باشد ( يعنى براى اكرام هاشمى علم نقشى نداشته باشد ) ، در اين صورت حمل مطلق بر مقيد موجب اسقاط ذات مقيّد مىشود و در نتيجه چنين حملى صحيح نيست . خلاصه اگر در مقام ثبوت ارتباط دو عنوان عموم و خصوص من وجه باشد ، حمل مطلق بر مقيد امكان ندارد . ولى بايد گفت كه :\r\nاوّلًا : به صرف اينكه دو عنوان از قبيل عامين من وجه باشند ، نمىتوان تقييد را ناممكن دانست . مثلًا اگر گفته شود كه سهم امام را به طلبه‌ها بدهيد ، اين اشكالى\r\n\r\n","description":"","footnote":"","page_name":" 1540 ","page_number":153},
  {"content":"\r\n\r\nندارد . با آنكه مصرف سهم امام خدمهء شرع است و خدمهء شرع اعم از طلبه و غير طلبه مىباشد . ولى از آنجا كه متعارف طلّاب از خدمتگزاران شرع به شمار مىروند ، مىتوان چنين قيدى زد . خلاصه در مواردى كه وجود قيد در ذات مقيّد غالب باشد ( هر چند نسبت آن دو ، عموم و خصوص من وجه باشد ) ، تقييد و حمل مطلق بر مقيّد اشكالى ندارد . در مثال مورد بحث هم وقاع با صغيره غالباً منجر به افضا مىشود و غلبه وجود دارد .\r\nثانياً : كلام ايشان از نظر صغروى نيز قابل استشكال است . زيرا در مورد ما نحن فيه افضاء تمام موضوع نيست تا تقييد ممكن نباشد . خود آقاى حكيم هم پذيرفته‌اند ( و مرحوم مصنف هم آورده ) كه اگر افضاء يا دخول نباشد و مثلًا با اصبع صورت گيرد ، حرمت ابد نمىآورد . به عبارت ديگر ، دخول در موضوع حكم حرمت ابد نقش دارد و جزء موضوع است .\r\nخلاصه ، هم كبراى مسأله قابل مناقشه است و هم صغراى آن . ما نمىفهميم كه چگونه افضاء از حالات دخول نيست ، بلكه از مقارنات است . چرا افضاء جزء حالات دخول نباشد ، با آن كه دخول داراى اقسام و كيفيات مختلفى است كه به خصوصيات و ويژگيهاى شخص بستگى دارد . به علاوه ، چرا تقارن خارجى قيد نتواند موجب تقييد مقيّد شود . مثلًا اگر گفته شود كه هبهء يك مال موجب انتقال مالكيت آن است و موهوب له مىتواند فلان تصرف را در آن بكند ، هيچ‌گاه به اين تعبير اشكال نمىكنيم كه چرا فى المثل قبض ، كه از مقارنات الزامى آن عقد است ، تقييد شده ، با آن كه قبض خارجى از مقارنات انشاء عقد است نه از حالات آن . به عبارت ديگر ، قيد به مقارنات مقيد مىخورد ، همچنانكه به خود مقيد مىخورد . در ما نحن فيه هم اشكالى وجود ندارد كه دخول همراه با افضاء موضوع حكم حرمت ابد واقع شود ، هر چند افضاء را از مقارنات دخول بدانيم .\r\n\r\nب ) دلايل طرد مرسلهء يعقوب بن يزيد :\r\nمرسلهء يعقوب بن يزيد علاوه بر اشكال سندى ، اشكالاتى دارد كه موجب عدم\r\n\r\n","description":"","footnote":"","page_name":" 1541 ","page_number":154},
  {"content":"\r\n\r\nپذيرش آن شده است :\r\n\r\n1 ) مخالفت با اجماع :\r\nبا وجود رد روايت مزبور از سوى مشهور ، قول به حرمت ابد را اجماعى دانسته‌اند : در سرائر تعبير « بلا خلاف » نموده و در جامع المقاصد و ايضاح دعواى اجماع شده است . گفتيم كه مسأله در ميان قدما به ويژه قبل از شيخ اصلًا مطرح نبوده و معاصرين شيخ و حتى فقهاى بعدى هم تصريح به اين مطلب كه ادعاى اجماع بر آن شده ، نكرده‌اند و حتى ظاهر اين روايت بر خلاف اجماع است ، البته نه به تقريبى كه صاحب جواهر رحمه الله و برخى ديگر گفته‌اند . زيرا گفتيم كه تحقّق چنين اجماعى قابل ترديد است . ولى از جهتى ديگر مىتوان روايت را مخالف با اجماع قلمداد نمود .\r\nزيرا ظاهر اين مرسله آن است كه با دخول عقد منفسخ مىشود و افضاء شرط آن نيست . از سوى ديگر ، اين مسأله در ميان فقها مورد اتفاق است كه صغيرهء مدخوله طلاق دارد و اين مطلب در صغيره مطلقه مورد بحث است كه آيا عده دارد يا نه ؟ و مشهور گفته‌اند كه عده ندارد . ولى اگر ظاهر روايت را بپذيريم ، ديگر هيچ موردى براى طلاق صغيره باقى نمىماند زيرا روايت مزبور مطلق دخول به صغيره را موجب بينونت دانسته است پس ظاهر روايت از اين جهت مخالف با اجماع است .\r\n\r\n2 ) مخالفت با ظاهر روايات معتبر :\r\nبه علاوه ، ظاهر مرسله با ظاهر دو روايت صحيحه ، كه در واقع نص به شمار مىروند ، مخالف است . زيرا در مرسله تعبير شده « فرّق بينهما و لا تحل له ابداً » كه مفهومش ( با توجه به موارد كاربرد اين تعبير در احاديث ) انفساخ عقد است نه صرف حرمت وطى ، كه ابن ادريس رحمه الله فرموده ، به همين سبب صاحب مفاتيح تعبير كرده كه اين روايت نص در خروج زن از حبالهء نكاح او است و به نظر ما هم مرسله چنين نصوصيتى دارد . ولى ظاهر صريح كالنصِ دو روايت ديگر مىگويد كه دخول با افضاء ديه دارد و شوهر مىتواند وى را طلاق دهد يا نگه دارد . پس مرسله با اين دو\r\n\r\n","description":"","footnote":"","page_name":" 1542 ","page_number":155},
  {"content":"\r\n\r\nروايت نمىسازد .\r\nروايت حمران را صحيحه دانسته‌اند و همينطور هم هست ولى برخى روايت بريد را خبر تعبير كرده‌اند . به نظر ما اين روايت هم صحيحه است . زيرا در سند اين روايت تنها حارث بن محمد بن نعمان پسر مؤمن طاق مورد تأمّل و بحث است كه توثيق صريحى ندارد . ولى به نظر ما بايد معتبر باشد . زيرا نجاشى گفته كه كتابش را جماعتى نقل مىكنند كه از جملهء آنها حسن بن محبوب است و راوى همين روايت هم حسن بن محبوب است . كثرت نقل راويانى چون حسن بن محبوب ( حتى اگر نقل اصحاب اجماع را از وى دليل اعتبار ندانيم ) و جماعتى ديگر از او را مىتوان دليل وثاقت وى به شمار آورد . مرحوم وحيد بهبهانى نقل ابن ابى عمير را هم ضميمه كرده كه به نظر ما چون وى بلا واسطه در جايى از او نقل نكرده و نقل با واسطه هم كافى نيست ، اين را نمىتوان پذيرفت . ولى به هر حال روايت به نظر ما صحيحه است .\r\n\r\nاشكال مرحوم آقاى حكيم در دلالت دو روايت :\r\nمرحوم آقاى حكيم اشكال كرده‌اند كه در روايت آمده كه اگر زن را نگه‌دارى نمايد ، پرداخت ديه لازم نيست . در حالى كه كسى به اين قايل نشده و از اين جهت دو روايت قابل طرد است .\r\nولى بايد گفت كه اولًا : ممكن است گفته شود كه اگر قطعه‌اى از يك روايت اشكال داشته باشد ، بقيهء آن را از حجيت ساقط نمىكند و بقيهء قسمتها قابل تمسك است و ثانياً : شيخ طوسى و صاحب جواهر اين قسمت روايت را چنين معنا كرده‌اند كه در واقع مصالحه‌اى ميان زن و شوهر شده و زن با گذشتن از ديه مصالحه كرده كه در زوجيت وى باقى بماند . با توجه به ادلهء ديگر بايد روايت را چنين تحليل كرد .\r\nبنابراين ، مرسلهء يعقوب بن يزيد بايد كنار گذاشته شود و حق با مرحوم صاحب عروة رحمه الله است كه بر خلاف مشهور متأخرين قائل به حرمت ابد نيستند و قدما هم ظاهراً قائل به آن نبوده‌اند . « * و السلام * »\r\n\r\n","description":"","footnote":"","page_name":" 1543 ","page_number":156},
  {"content":"\r\n\r\n\r\n2 / 11 / 1378 شنبه درس شمارهء ( 168 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات گذشته بخش نخست مسأله 2 ، درباره حرمت ابدى يافتن زوجه صغيره در صورت تحقق افضاء با وطى ، به تفصيل بررسى شد و به نتيجهء مقبول مصنف رسيديم در اين جلسه ، بحث درباره موارد صور خاص مسأله ، كه عدم ترتب حرمت در آنها اظهر و اقوى مىباشد ، آغاز مىشود و به ويژه تفصيل مرحوم صاحب جواهر ميان جهل به موضوع و جهل به حكم و نيز استدلال مرحوم آقاى خوئى ره درباره مسأله مورد بحث نقد و بررسى خواهد شد .\r\n* * * \r\nالف ) : توضيح متن مورد بحث از مسأله 3 باب :\r\n\r\n1 ) متن مسأله 2 :\r\n\" اذا تزوّج صغيرة دواماً او متعته ، و دخل بها قبل اكمالها تسع سنين فافضاها حرمت عليه ابداً على المشهور و هو الاحوط و إن لم تخرج عن زوجيته . و قيل بخروجها عن الزوجيّة ايضاً بل الاحوط حرمتها عليه به مجرد الدخول و ان لم يفضها . و لكنّ الاقوى بقاؤها على الزوجيّة و ان كانت مفضاة و عدم حرمتها عليه ايضاً \" .\r\nاين قسمت مسأله در دروس پيشين به تفصيل مورد بحث قرار گرفت و همانند مرحوم مصنف « ره » و مختار ما نيز چنين شد كه با افضاء نه عقد نكاح منفسخ مىشود و نه زوجه حرمت ابد دارد . اينك بحث درباره ادامه مسأله است : \" . . .\r\nخصوصاً اذا كان جاهلًا بالموضوع او الحكم او كان صغيراً او مجنوناً او كان بعد اندمال جرحها او طلّقها ثم عقد عليها جديداً . . . \"\r\n\r\n","description":"","footnote":"","page_name":" 1544 ","page_number":157},
  {"content":"\r\n\r\n\r\n2 ) توضيح متن مورد بحث :\r\nمرحوم سيد « ره » پس از افتاء به بقاء زوجيت و عدم حرمت زوجه به طور كلى ، برخى فروض مسأله را از مصاديق بارز آن مىشمارد و مىگويد كه در اين فروض حكم مذكور بسيار روشن تر است ، گويا ايشان بر اين باور است كه اگر بر فرض ما به طور كلى به حرمت ابد قائل بشويم ، در فروض مزبور وجهى وجود دارد كه بر مبناى آن نبايد قائل به حرمت شد يا مىتوان درباره اين فروض قائل به تفصيل گرديد . فروض ياد شده عبارتند از : اول : جهل به موضوع ، يعنى آن كه فرد نداند كه اين زوجه صغيره است . دوم : جهل به حكم ، يعنى جهل زوج نسبت به حكم حرمت وقاع صغيره . سوم : صغر زوج يا جنون وى . چهارم : اندمال و بهبودى يافتن جراحت و نكاح مجدد با زوجه پس از طلاق دادن او . از ديدگاه مصنّف ، در اين فروض عدم حرمت ابد زوجه واضح است و بلااشكال مىتوان قائل بدان شد ، حتى اگر در ساير موارد آن را نپذيريم ، بحث آينده ما در وجه خصوصيت اين فروض است .\r\n\r\nب ) : بررسى تفصيل مرحوم صاحب جواهر ميان جهل به موضوع و جهل به حكم\r\n\r\n1 ) تفصيل صاحب جواهر 1 ميان جهل به حكم و جهل به موضوع :\r\nايشان مىفرمايد كه منساق از نص و فتوا آن است كه براى زوج جاهل به موضوع حرمت ابد وجود ندارد . به بيان ديگر ادله مذكور ناظر به صورت علم به موضوع است چون از تعابير فقهاء در منابع فقهى استفاده مىشود كه حرمت ابد متفرع بر حرمت دخول است و اگر در موردى دخول حرام نبود ، حرمت ابد هم نمىآيد برخى فقهاء هم تعبير كرده‌اند كه حكم وضعى حرمت ابد در واقع عقوبتى براى فعل حرام زوج ( وقاع ) بشمار مىرود . از سوى ديگر گفته مىشود كه هر كس به عالمى توهين كند ، جزايش اين است ، منساق از اين تعبير آن است كه مرتكب اهانت متوجّه عالم بودن فرد باشد تا حكم مزبور بر آن مترتّب شود ، هر چند عالم به خود حكم نباشد ، زيرا ظاهر از دليل مزبور آن است كه فعلى را كه واجد حكم\r\n\r\n","description":"","footnote":"","page_name":" 1545 ","page_number":158},
  {"content":"\r\n\r\nتكليفى است ، به گونه اختيارى و با اختيار انجام دهد . بنابراين بايد زوج جاهل به موضوع نباشد و نسبت به صغر زوجه علم داشته باشد تا حكم حرمت ( بنابر آنكه قائل به آن شويم ) بر آن مترتّب شود . ولى اگر وى نسبت به موضوع جاهل نباشد ، ولى جاهل به حكم باشد ، اطلاق ادلّه شامل آن مىشود و حكم حرمت وجود دارد .\r\nدر تنظير مبناى ايشان مىتوان گفت كه اگر مثلًا كسى را بر وقاع با صغيره اكراه نمايند و با تهديد و ارعاب وى را به اين كار وادارند ، در اين فرض وى قطعاً كار حرامى مرتكب نشده است و اگر بگوييم كه از ادله بر مىآيد كه حكم وضعى حرمت ابد مترتّب بر عمل وطى حرام مىباشد ، در اين صورت در فرض مزبور ديگر حكم حرمت ابدى مترتّب نخواهد بود ، به عقيده صاحب جواهر جهل به موضوع هم همانند اكراه رافع حرمت دخول و به تبع رافع حرمت ابد خواهد بود .\r\n\r\n2 ) تقريب كلام صاحب جواهر توسط استاد - مدّ ظلّه -\r\nمقدمه : اين بحث در علم اصول مطرح شده كه آيا مىتوان موضوعات احكام را با ادله موضوعات مقيد به صورت علم نمود يا نه . مثلًا بگوييم كه معلوم الخمريه حرام است ، هر چند اين قيد موضوع از دليل منفصل ( مانند حديث رفع ) فهميده شود ؛ يا مثلًا ( در ما نحن فيه ) گفته شود كه معلوم الصغر حرمت وطى دارد و بگوييم كه حكم واقعى روى موضوع معلوم رفته است . اين نظر كه علم به موضوع در حكم اخذ شده باشد ، در اصول تصوّر شده است و در برخى موارد قائل هم دارد و شايد كلى آن هم قائل داشته باشد . از جمله اين كه صاحب حدائق بر آن است كه معلوم البوليه وجوب اجتناب دارد ، مرحوم شيخ انصارى « ره » هم در ابتداى رسائل ( در مبحث قطع ) فرموده كه علم به بول بودن در حكم وجوب اجتناب جزء موضوع است ( و لو به دليل منفصل و روايات خاص ) . ما هم در خصوص باب نجاسات ( به حكم وجوب اجتناب ) اين را بعيد نمىدانيم كه علم جزء موضوع باشد ، زيرا از اين نكته كه ائمه عليه السلام در اين باره احتياط نمىكرده‌اند بلكه از آن نهى\r\n\r\n","description":"","footnote":"","page_name":" 1546 ","page_number":159},
  {"content":"\r\n\r\nهم مىكرده‌اند ، با اين كه حسن احتياط امرى عقلى و غير قابل تخصيص است پس مىتوان دريافت كه چنين كارى مصداق احتياط نيست و در نتيجه حسن ندارد .\r\nبنابراين معلوم مىشود كه علم جزء موضوع حكم واقعى وجوب اجتناب است .\r\nحال با توجه به مقدمه گذشته قائلان به تفصيل ميان جهل به موضوع و جهل به حكم در بحث ما استدلال مىكنند كه اخذ علم در موضوع هيچ محذورى ندارد ، ولى از تعليق حكم به علم به حكم مانند آن كه گفته شد : \" آنچه وجوب اجتناب آن معلوم است ، وجوب اجتناب دارد \" دور لازم مىآيد « 1 » ولى اگر علم جزء موضوع باشد ، چنين دورى پيش نمىآيد لذا بايد قائل به تفصيل شد و گفت كه مكلف با جهل به موضوع به استناد حديث رفع يا ادله ديگر حكم فعلى ندارد « 2 » ، ولى در جهل به حكم چنين نيست ، زيرا تعليق حكم به صورت علم مستلزم دور است و از اين جهت است كه دعواى اتفاق شده كه احكام مشترك بين جاهل و عالم است بر اين اساس ، ممكن است كسى قائل به تفصيل شده بگويد كه جاهل به موضوع ( صغر ) مكلف به حكم تكليفى ( حرمت وقاع ) نيست ، ولى جاهل به حكم مكلف به آن است .\r\nو از سوى ديگر چنين امرى هم مفروض گرفته شده كه حرمت ابد متفرع بر حرمت وقاع است ، قهراً حرمت ابد هم در فرض جهل موضوعى تحقق نخواهد داشت .\r\n\r\n3 ) پاسخ استاد - مدّ ظلّه - به تقريب مذكور :\r\nهمچنانكه مرحوم آخوند « ره » و ديگران گفته‌اند ، اشتراط و تقييد حكم به علم را مىتوان به گونه‌اى تصوير نمود كه مستلزم دور و مانند آن نباشد ، بلكه با عنايت به\r\n\r\n\r\n","description":"","footnote":"\r\n( 1 ) ( توضيح بيشتر ) استاد - مدّ ظلّه - در اينجا در مقام تفصيل كلام در اين زمينه نيستند كه آيا لازمه اخذ علم به به حكم در موضوع حكم ، دور به مفهوم حقيقى آن است يا ملاك دور كه \" تقدم شىء على نفسه \" باشد ، بهر حال آنچه مسلم است اگر علم به شىء اگر در موضوع آن اخذ شود ، دور يا ملاك دور از ديدگاه عالم پيش مىآيد و در نتيجه تحقق چنين علمى محال است .\r\n( 2 ) بنابر تحقيق حديث رفع نه تنها تنجيز حكم بلكه فعليت حكم را مرتفع مىسازد كه قهراً اين در صورتى است كه ارتفاع فعليت حكم معقول باشد ، بنابر مفروضات كلام فوق ، در جهل به موضوع اين امر معقول است به خلاف جهل به حكم .\r\n","page_name":" 1547 ","page_number":160},
  {"content":"\r\n\r\nاين كه خطابات جهت تحريك عباد و به منظور جعل داعى براى مكلفين صادر مىگردد ، قهراً بايد كسى را مكلف بدانيم كه و لو با خطاب امكان تحريك داشته باشد و علم به حكم براى وى حاصل شود .\r\nدر توضيح اين امر مىگوييم كه در صحت خطاب ، قدرت مكلف بر عمل شرط مىباشد و لو اين قدرت با نفس خطاب حاصل شود ولى كسى كه عمل با خطاب هم براى وى مقدور نيست ، نمىتواند مخاطب به خطاب باشد ، به ديگر بيان آيا مىتوان كسانى را كه كر هستند و خطاب شارع را ملتفت نمىشوند و قهراً امكان امتثال براى آنها نيست مكلّف به خطاب بدانيم . بنابراين خطاب تنها براى كسانى است كه و لو بانفس خطاب براى وى علم حاصل شده در نتيجه قادر به امتثال باشد « 1 » ، يعنى اشخاصى كه اگر آدم مطيعى باشند خطاب شارع آنها را به عمل و امتثال بكشاند ، و به تعبير مرحوم حاج شيخ محمد حسين اصفهانى ره خطاب براى جعل داعى در مكلف است و شرط صحت خطاب امكان وصول آن به عبد است نه فعليت آن ، بنابراين تقييد حكم به صورت علم مستلزم دور نخواهد بود ، زيرا صحت خطاب متوقف بر علم فعلى مكلف نيست بلكه متوقف بر علم تعليقى وى مىباشد ، يعنى متوقف بر صدق اين قضيه است \" لو تحقق الخطاب لصار المكلّف عالماً \" و اين قضيه تعليقيه قبل از وجود شرط و جزاء هم صادق هست و صدق آن متوقف بر تحقق شرط و جزاء نيست ، پس خطاب متوقف بر قضيه تعليقيه است ، و علم فعلى هم متوقف بر خطاب است نتيجه اين دو امر اين است كه علم فعلى متوقف بر علم شأنى و تعليقى است و اين امر محذورى ندارد و مشكله دور يا تقدم الشىء على نفسه و مانند آن در آن نيست .\r\nحاصل كلام اين است كه شرط توجه خطاب به شخص امكان وصول است ( نه\r\n\r\n\r\n","description":"","footnote":"\r\n( 1 ) ( توضيح بيشتر ) البته در امكان امتثال و قدرت به عمل ، جهل مركب عبد و غفلت وى ضرر مىرساند ولى جهل بسيط و شك در صورت امكان احتياط مانع صلاحيت باعثيت عبد نمىباشد .\r\n","page_name":" 1548 ","page_number":161},
  {"content":"\r\n\r\nفعليت وصول كه محال باشد ) البته امكان وصولى كه با نفس خطاب به مرحله فعليت برسد و حالت منتظره نداشته باشد . بنابراين بايد جاهل به موضوع و جاهل به حكم هر دو مشمول حكم به حرمت نبوده و اگر حرمت ابد متفرع بر حرمت وقاع باشد در هيچ يك حرمت ابد تحقق نخواهد داشت و تفصيل بين اين دو بىوجه است .\r\nولى اصل اين مبنا كه حرمت ابد از فروع حرمت وقاع است هرچند در كلام برخى علماء ديده مىشود كلامى بىدليل است ، چون اين امر در مرسله يعقوب بن يزيد كه مدرك روايى حرمت ابد است ديده نمىشود . و اين كه صاحب جواهر مىفرمايد منساق از ادله اين است كه علم به موضوع در تحقق حكم شرط است ولى علم به حكم شرط نيست ، براى ما روشن نيست ، البته در برخى موارد ممكن است با تناسب حكم و موضوع بفهميم كه علم به موضوع يا علم به حكم يا هر دو در موضوع حكم اخذ شده است مثلًا اگر در جايى قرينه‌اى باشد كه حكم از باب عقوبت است و قهراً اين امر موجب تضييق موضوع مىگردد ، ولى در مقام ما مسأله چنين نيست ، آيا اگر بگويند \" من اتلف مال الغير فهو له ضامن \" ، حتماً بايد ضمان به مناط عقوبت بوده و در جايى كه متلف تعمد نداشته باشد و در اتلاف خود معذور است و گناهى در اين كار ندارد ضمان هم مرتفع مىگردد ، بهر حال اطلاق روايت مرسله يعقوب بن يزيد اقتضاء مىكند كه حرمت ابد در تمام صورتها وجود داشته باشد و جهل به موضوع و جهل به حكم در اين امر تأثيرى نداشته باشد .\r\nالبته اگر ما روايت را قابل استناد ندانيم و بخواهيم با اجماع مسأله را تمام كنيم ، قهراً بايد قدر متيقن از مورد اتفاق تمام مجمعين را در نظر گرفت و با توجه به تعابير مختلف آنان و اين كه برخى حكم حرمت ابد را مناط عقوبت مىدانند ، در نتيجه بيش از مورد علم به موضوع و علم به حكم مورد اتفاق و اجماع نيست .\r\nبنابراين در مسأله بايد فرق گذاشت بين اين كه مدرك ما روايت باشد در نتيجه مطلقاً\r\n\r\n","description":"","footnote":"","page_name":" 1549 ","page_number":162},
  {"content":"\r\n\r\nحرمت ابد ثابت است يا اين كه مدرك ما اجماع باشد در نتيجه در صورت جهل به حكم يا جهل به موضوع حكم حرمت ابد ثابت نيست همچنان كه مرحوم سيد اشاره كرده‌اند و در هر دو حال تفصيل صاحب جواهر بين جهل به حكم و جهل به موضوع ناتمام است .\r\n\r\nج ) : نقل نظر بزرگان معاصر و نتيجه‌گيرى بحث\r\n\r\n1 ) نظر مرحوم آقاى حكيم « ره »\r\nايشان فرموده‌اند كه جهل به موضوع با جهل به حكم فرقى با هم ندارند . در هر دو صورت بايد قائل به حرمت شد . ايشان وجهى براى نظر مصنف « ره » ذكر كرده و بعد آن را مورد مناقشه قرار داده‌اند . وجه مزبور اين است كه قدر متيقن از ادله صورت علم به موضوع و حكم مىباشد و صورت جهل خارج از آن است . مناقشه ايشان آن است كه در اينجا لفظ روايت اطلاق داشته و شامل صورت علم و جهل مىگردد و لفظ آن مجمل نيست تا قدر متيقن مطرح شود . بنابراين اگر قول به حرمت را پذيرفتيم ، بايد على وجه الاطلاق قائل بدان شويم .\r\n\r\n2 ) نظر مرحوم آقاى خويى « ره »\r\nمرحوم آقاى خويى با مرحوم مصنف « ره » موافق‌اند و مىگويند كه تفصيلى در كار نيست . ايشان درباره حديث رفع بر آنند كه اين حديث نه تنها استحقاق مؤاخذه را رفع مىكند ، بلكه هر عملى كه واجد يك حكم تضييقى باشد ، چه وضعى چه تكليفى ، با اين حديث مرفوع است حرمت ابد هم در فرض افضاء حكمى تضييقى است و قهراً مخصوص صورت علم مىباشد . البته اگر حكمى مربوط به فعل اختيارى انسان نباشد ، مانند آنكه خواب بىاختيار انسان موجب بطلان وضو گردد ، با اين حديث برداشته نمىشود ولى اگر موضوع حكم فعل اختيارى انسان باشد و يكى از عناوين تسعهء آن حديث بر آن منطبق باشد ، مرفوع خواهد بود . بر اين اساس ، مبناى مرحوم مصنف « ره » درست است و در صورت جهل به موضوع و\r\n\r\n","description":"","footnote":"","page_name":" 1550 ","page_number":163},
  {"content":"\r\n\r\nجهل به حكم ( بدليل حديث رفع و ادله مشابه ) حرمت ابد مترتّب نخواهد شد .\r\n\r\n3 ) نقد استاد - مدّ ظلّه -\r\nهمچنانكه ما در بحث مربوط به حديث رفع و احاديث مشابه گفته‌ايم ، به عقيده ما ، در حديث رفع بيش از استحقاق مؤاخذه چيزى مرفوع نيست و نمىتوان عموم آثار را مرفوع دانست و گفت كه حتى احكام وضعى مترتّب بر افعال با اين حديث برداشته مىشود .\r\nنكته ديگر اين است كه مرحوم آقاى خويى « ره » در برخى مواضع دربارهء حديث مذكور موضعى اتخاذ نموده‌اند كه با مبناى ياد شده از ايشان تفاوت و تعارض دارد .\r\nايشان در آن مواضع گفته‌اند كه با حديث رفع جميع آثار مرفوع است ، حتى اگر مربوط به فعل نباشد . مثلًا ايشان فرموده‌اند كه منفعتى كه به دست صبى مىرسد ، به دليل حديث رفع ، خمس ندارد . در اينجا با آنكه چه بسا ممكن است حصول منفعت ناشى از فعل او هم نباشد ، مشمول حديث رفع قلمداد شده است . پس اين مبنا با مبناى ديگر ايشان كه در بالا اشاره شد ، تنافى دارد . در هر حال ما نه مبناى اخير ايشان را مىپذيريم ، و نه مبناى پيشين و تنها استحقاق مؤاخذه را مرفوع مىدانيم .\r\n\r\n4 ) نتيجه بحث :\r\nمىتوان نتيجه گرفت كه كلام مرحوم سيد « ره » از متن مسأله قابل قبول است و در واقع در فروض مزبور خصوصيتى وجود دارد كه به موجب آن عدم ترتب حكم حرمت بر آنها واضح تر از ساير فروض مىباشد ، هر چند اين خصوصيت بنابر برخى مبانى يا مبانى مورد قبول مصنف « ره » نباشد حال اين خصوصيت ممكن است مبتنى بر آن باشد كه بگوييم كه حديث رفع احكام وضعى مترتب بر افعال را بر مىدارد ( نظر مرحوم آقاى خوئى « ره » ) يا اينكه گفته شود كه مدرك مسأله اجماع است و بايد به قدر متيقن اخذ نمود ، يا اينكه بگوييم منساق از ادله صورت علم به موضوع است ، چون حكم وضعى مزبور جنبه عقوبت دارد در هر حال وجود خصوصيت در صورت جهل صحيح است . « * و السلام * »\r\n\r\n","description":"","footnote":"","page_name":" 1551 ","page_number":164},
  {"content":"\r\n\r\n\r\n3 / 11 / 1378 شنبه درس شمارهء ( 169 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث ما در مسأله 2 و حكم افضاء صغيره بود و احكام مرتبت بر آن ، در مورد حكم حرمت ابد به تفصيل بحث نموديم مرحوم سيد پس از طرح مسأله به بقاء زن بر زوجيت و عدم حرمت وطى زن فتوا داده مىگويد :\r\n( ادامه مسأله 2 : . . . لكن الاقوى بقائها على الزوجية و ان كانت مفضاة و عدم حرمتها عليه ايضاً خصوصاً اذا كان جاهلًا بالموضوع او الحكم او كان صغيراً او مجنوناً او كان بعد اندمال جرحها او طلقها ثم عقد عليها جديداً )\r\nدر ادامهء اين مسأله مواردى را كه عدم حرمت ابد در آنها روشن تر و واضح تر است متعرض مىشوند . ما هر مورد را با توجه با ادلّه بررسى مىكنيم .\r\n* * * \r\nالف ) : جاهل به حكم يا موضوع\r\nحكم حرمت ابد در مورد جاهل به حكم يا موضوع جارى نيست . قبل از بررسى دليل اين مطلب لازم است مراد از جاهل را روشن سازيم .\r\n\r\n1 ) مراد از جاهل\r\nمراد از جاهل در اين موارد ، جاهل بسيط را شامل نمىشود مثل شاكى كه نمىداند اين زن صغيره است يا كبيره و يا حكم دخول به صغيره چيست و ادلّه‌اى كه جاهل را معذور دانسته است شامل اين جاهل نمىگردد و خصوصاً در اين مسأله مراد سيد قطعاً جاهل بسيط و شاك نيست چون بعداً در مسأله مستقلى اين جاهل\r\n\r\n","description":"","footnote":"","page_name":" 1552 ","page_number":165},
  {"content":"\r\n\r\nرا مورد بحث قرار داده است . بدين ترتيب مراد از جاهل در اينجا يا غافل محض است و يا جاهل به جهل مركب .\r\nبعلاوه در همين غفلت و جهل مركب نيز بعيد نيست كه ميان قاصر و مقصر فرق باشد و ميان جهل عن قصور و جهل عن تقصير تفصيل قائل شويم .\r\nتوضيح مطلب اينكه مرحوم آخوند خراسانى در كفايه ضمن بحث از آثار و احكام مترتب بر قطع در مورد استحقاق عقوبت و معذريت تفصيلى قائل شده‌اند ، چون طبق حكم عقل هر قطعى منشأ تنجز واقع است حال اگر قطع موافق با واقع بود و شخص قاطع مخالفت نمود چون هم حكم واقعى است و هم علم و قطع بدان ، لذا مخالفت كردن با آن استحقاق عقوبت مىآورد و در اينجا ميان اقسام قطع فرقى نيست . امّا اگر كسى قطع پيدا كرد ولى قطع او بر خلاف واقع بود و در اثر اين قطع حكم الزامى از دست رفت چون قطع به غير الزامى بودن پيدا كرده بود آن را ترك نمود در اينجا ميان اقسام قطع تفصيل قائل شده‌اند و فرموده‌اند اگر قطع حاصل ، عن قصور باشد حكم عقل در معذريت است ولى اگر قطع عن تقصير حاصل شده باشد مثلًا اول ترديد داشته ولى در اثر مسامحه و دنبال كردن مسأله كم كم بر او قطع حاصل شده باشد در اينجا حكم عقل به معذريت نيست چون حكم اولى عقل اين بود كه بايد به دنبال يافتن واقع باشى و تكليف خود را بدانى ولى در اثر مسامحه و مرور زمان كم كم غفلت بر او حاصل شده و يا فراموش كرده و قطع به خلاف پيدا كرده است و همچنين مواردى كه اين حكم اولى عقل را عمل نكرده و بىتوجهى نموده باشد و سپس قطع از روى تقصير بر او حاصل گردد معذور نخواهد بود .\r\nبا توجه به نكته فوق ، ما بايد جملهء اذا كان جاهلًا بالموضوع او الحكم را قيد بزنيم و بگوئيم جهلًا يعذر فى مخالفته كه جهلى باشد كه عقابى نداشته باشد و غفلت يا جهل مركب عن تقصير نباشد و الّا شك بسيط يا غفلت و جهل مركب عن\r\n\r\n","description":"","footnote":"","page_name":" 1553 ","page_number":166},
  {"content":"\r\n\r\nتقصير با علم فرق ندارد و معذر نيست و هم اطلاق روايات و هم اطلاق كلمات فقها شامل اين موارد همانند عالم مىشود و عقوبت هم خواهد داشت بنابراين ، حكم حرمت ابد كه به نظر برخى علماء به جهت عقوبت جعل شده اين مورد را هم شامل خواهد شد . البته شك بسيطى كه در آن برائت جارى باشد و لذا معذور باشد همانند جاهل مورد بحث ما كه از اين حكم مستثنى است مىشود .\r\n\r\n2 ) دليل استثناى جاهل\r\nدليل حرمت ابد را اگر اجماع دانستيم و اجماع اطلاق داشته باشد بايد اخذ به قدر متيقن نمود كه ميان همه مجمعين مورد اتفاق باشد . در اينجا نيز چون حرمت ابد جنبه عقلى دارد و قدر مسلم ميان فقهاء عقوبت در موردى است كه شخص عالم و عامد در انجام اين فعل باشد و لذا جاهل به حكم و يا موضوع از حكم به عقوبت خارج است . و اما اگر دليل حرمت ابد را روايت دانستيم در اينجا بر مبناى مرحوم آقاى خوئى كه حديث رفع را شامل احكام تكليفى و وضعى مىدانند مسأله روشن است و بين جهل به موضوع و حكم هم فرقى نيست اما صاحب جواهر ميان جاهل به حكم و جاهل به موضوع تفصيل داده است و قبلًا بدان اشاره كرديم كه ايشان مىفرمايند منساق از ادلّه اين است كه عملى كه مرتكب شده است حرام بوده باشد و در مورد جهل به موضوع مىگويند كه آن شيء حرمت ندارد ولى در مورد جهل به حكم چون احكام ميان جاهل و عالم مشترك است لذا حكم حرمت هست . در جلسهء قبل به تفصيل فوق اشاره كرديم .\r\n\r\nب ) : صغير و مجنون\r\nدر مورد صغير هم اگر اجماع ، مستند حكم باشد چون اجماع دليل لبى است و اطلاق ندارد پس شامل صغير نمىگردد اما اگر روايت مستند باشد چون با لفظ « جلى » تعبير نموده است لذا شامل صغير نمىشود . اگر ذَكَر گفته شده بود شامل صغير مىشد ولى متفاهم عرفى از كلمه مرد شامل بچه مذكر نمىشود مگر اينكه\r\n\r\n","description":"","footnote":"","page_name":" 1554 ","page_number":167},
  {"content":"\r\n\r\nقرينه‌اى در كار باشد كه بدانيم خصوصيتى در كلمه رجل نيست كه البته در اين صورت ممكن است حتى شامل زن نيز بشود . در مورد مجنون هم به اجماع چون اطلاقى هم ندارد نمىتوان تمسك نمود و امّا اگر روايت ، مستند باشد در اينجا مرحوم آقاى خوئى حديث رفع القلم را حاكم دانسته‌اند و چون اين حديث طبق مبناى مرحوم آقاى خوئى همانند حديث رفع شامل احكام وضعيه نيز مىگردد لذا اگر روايت مورد استناد اطلاق هم داشته باشد با حكومت حديث رفع قلم لذا اطلاق آن نسبت به مجنون رفع يد مىكنيم . البته اين مبنا به نظر ما تمام نيست ولى در اينجا به آن نمىپردازيم . در اينجا مرحوم آقاى خوئى اطلاق روايت نسبت به مجنون را پذيرفته‌اند و مىفرمايند : اذا كان المستند هو المرسل فاطلاقه لا بأس به و سپس با حكومت حديث رفع القلم از اطلاق آن رفع يد كرده‌اند اما به نظر مىرسد اطلاق روايت نسبت به مجنون مشكل باشد چون - علاوه بر اين كه صورتى كه دختر كم سن را نزد ديوانه گذاشته باشد تا وى نزديكى كند و او را افضاء نمايد بسيار نادر است - در روايت فرموده است : \" يفرق بينهما \" و اگر طرف ديوانه باشد احتياج به اين نيست كه ديگر ميان زن و مرد تفرقه اندازند بلكه خود زن هم نزد مرد ديوانه نمىماند و خصوصاً اينكه صغيره را پيش ديوانه‌اى كه مرتكب چنين عملى شده است بگذارند بسيار نادر است و نه اولياء او مىگذارند بماند و نه خود او مىماند ، لذا اين فرض خارج از موارد متعارفى است كه متفاهم عرفى از روايت در آن موارد است و لذا اطلاق آن نسبت به مجنون مشكل است .\r\n\r\nج ) : پس از اندمال جراحت\r\n\r\n1 ) بررسى حكم مسأله\r\nدر اين مورد نيز اگر مستند ، اجماع باشد بايد اقتصار به قدر متيقن نمود و آن در حال جراحت است زيرا شك داريم كه موضوع اجماع شامل زن پس از بهبود جراحت نير بشود . اما اگر روايت مستند باشد ممكن است گفته شود كه روى\r\n\r\n","description":"","footnote":"","page_name":" 1555 ","page_number":168},
  {"content":"\r\n\r\nتناسب حكم و موضوع مىتوان استفاده كرد كه مباشرت با زن مفضاتاً حرام است .\r\nمثلًا اگر گفته شود « عالم هميشه و دائم بايد احترام شود » در اينجا چه قيد دوام آمده باشد چه نباشد ظهور ندارد كه اگر علم زايل شد وجوب احترام باقى است يا نه و سكوت دارد نسبت به حكم ، لذا حتى اگر قيد دوام هم در حكم ذكر شده باشد ممكن است مراد مادام الوصف باشد و ممكن است مادام الذات و لذا خود قضيه ظهورى نسبت به مادام الذات ندارد كه پس از زوال وصف هم دلالت بر بقاى حكم داشته باشد . در اينجا هم گفته شده است \" مباشرت با زن مفضاة دائماً حرام است \" حال معلوم نيست كه اين قيد دوام مادام الوصف است كه پس از زوال حالت مفضاتى جايز باشد و يا مادام الذات است و خود قضيه نسبت به بعد از زوال وصف ساكت است و دلالتى ندارد . لذا انسان نسبت به حالت بهبود جراحت شك مىكند و نمىتواند از خود دليل ، حكم آن را بفهمد .\r\nالبته منطقىها تقسيم بسيار ابتدائى را در قضايا آورده‌اند كه مادام الوصف و مادام الذات است و برخى از افراد قسم اول را عرفيه عامه نام نهاده‌اند كه مىرساند مفاد عرفى قضايا را اين قسم دانسته‌اند اما اصولىها چون با مسائل عرفى بيشتر آشنا بوده دقت بهترى كرده‌اند ، در تقسيم قضايا گفته‌اند كه سه صورت در مورد وصف مذكور در موضوع قابل تصور است كه هر سه عرفى است :\r\nالف ) عنوان مأخوذ در موضوع فقط عنوان مشير است و هيچ دخالتى در ثبوت حكم ندارد مثل خذ عن هذا المجالس ( مشيراً الى زرارة ) كه با تناسب حكم و موضوع مىفهميم جلوس هيچ دخالتى ندارد ( در حجيت قول زراره ) .\r\nب ) عنوانى كه حدوثاً در ثبوت حكم دخالت دارد ولى بقاء دخالتى ندارد مثل عنوان قاتل\r\nج ) عنوانى كه هم حدوثاً دخالت دارد و هم بقاءً .\r\nتشخيص اين سه قسم در قضايا امرى عرفى است كه از تناسب حكم و موضوع\r\n\r\n","description":"","footnote":"","page_name":" 1556 ","page_number":169},
  {"content":"\r\n\r\nمىتوان آن را فهميد .\r\nحال در روايت تعبير نموده است و لا حكم له ابداً در اينجا ممكن است از دو جهت صورت اندمال جراحات را خارج دانست . جهت اول آنكه از بعضى ديگر از روايات اين مسأله استفاده مىشود كه اكثر موارد اندمال پيدا نمىكند مثلًا در روايتى كه در بحث ديه افضا خواهيم خواند تعبير مىنمايد كه عطّلها على الازواج يعنى اگر زنى افضا شد ديگر از استفاده زوجها خارج مىشود و غير قابل تمتع مىشود و با اين تعبير علت يا حكمت ديه را بيان مىفرمايد ، يعنى آن زن معطّله مىشود و ازدواج نمىتوانند از او شوند و همانگونه كه از متخصصين نيز تحقيق شد در گذشته كه امكان عمل جراحى و پيشرفتهاى پزشكى نبود ، چنين زمانى مجرايشان مسدود مىگرديد و لذا غير قابل تمتع مىگرديد . لذا ممكن است گفته شود كه روايات ناظر به فروض متعارفى است كه افضاء موجب مسدود شدن مجراى فرج مىگرديد و معطّله مىگرديد و لذا تا آخر التيام پيدا نمىكرد .\r\nجهت دوم آنكه بگوئيم اگر حكمى روى وصف و عنوان مفضاة برده شد ، اطلاقى نسبت به بعد از زوال عنوان كه مفضاة بودن است ندارد .\r\n\r\n2 ) بيان اشكال در استدلال به روايت\r\nممكن است در اينجا گفته شود كه در روايت ، عنوان مفضاة موضوع قرار داده نشده است تا گفته شود كه آيا اين عنوان حدوثاً دخالت دارد يا حدوثاً و بقاءً و دوام مذكور در روايت ( ابداً ) مادام الوصف است يا مادام الذات بلكه در روايات دخول ذكر شده و حكم مترتب بر آن است و دخول امرى غير قارّ است و نمىتوان دوامى در آن فرض نمود و همانند قتل نفس كه بقاء و دوام در آن تصوير ندارد .\r\n\r\n3 ) جواب از اشكال :\r\nدر اينجا ممكن است گفته شود كه به اعتبار اثر ثابتى كه دخول دارد ( يعنى غير قابل انتفاع بودن و به تعبير روايات ديگر : على الازواج ) حكم را روى مفضاة كه\r\n\r\n","description":"","footnote":"","page_name":" 1557 ","page_number":170},
  {"content":"\r\n\r\nنتيجه دخول و اثر آن است برده است .\r\nدر اين گونه موارد ما بايد بينيم كه عرف چگونه از امثال اين جملات مىفهمد .\r\nاينجا از مواردى است كه اگر به عرف القاء گردد از تعبير دخول ، همان اثر ثابت مترتب بر آن را نيز مىفهمد و فرقى ميان دخول و عنوان مفضاة از نظر عرف نيست .\r\nمرحوم شيخ انصارى امثال اين موارد را مىفرمايد ما بايد تابع فهم عرف باشيم نه تابع لسان دليل كه ملاحظه كنيم در قضيه لفظيه موضوع چيست لذا به عرف اگر القاء شود اين دقت را ميان دخول و عنوان مفضاة كه نتيجهء دخول است ، ملاحظه نمىكند و هر دو تعبير را يكى مىداند « 1 » . پس در اينجا هم مراد از دخول مترتب بر آن كه مفضاة بودن است مىباشد و معولًا در كلمات فقهاء هم همين تعبير آمده است .\r\n\r\n4 ) بررسى جريان استصحاب پس از بهبودى جراحات :\r\nبحث در جريان استصحاب در اينجاست چون احتمال مىدهيم كه شارع حكم تحريم را ما دام كونها مفضاة عجل نموده باشد ( حرمت مادام الوصف ) يا حرمت ذاتى باشد كه پس از اندمال هم تحريم باشد . آيا مىتوان استصحاب نمود ؟\r\n\r\nمبناى مرحوم آقاى داماد در مسأله\r\nمرحوم آقاى داماد در امثال مقام ، قائل به جريان استصحاب بودند . ايشان مىفرمودند مرحوم شيخ انصارى در بعضى از موارد استصحاب مىفرمايد كه بايد رجوع به عرف نمود تا ببينيم آيا عرف وحدت موضوع در قضيه متيقنه و مشكوكه مىبيند يا نه ؟ در مواردى ديگر شيخ مىفرمايد بايد به لسان دليل لفظى مراجعه\r\n\r\n\r\n","description":"","footnote":"\r\n( 1 ) مرحوم شيخ انصارى در استصحاب مثالهاى را كه بايد تابع عرف بود نه لسان دليل ذكر نموده‌اند . مثلًا اگر موضوع الماء المتغير باشد با تغير الماء اذا تغير تفاوت لفظى دارد و اگر ما تابع لسان دليل باشيم اين دو موضوع تفاوت دارند لذا اگر تعيير زايل شد در اولى زوال موضوع شده است ولى در تعبير دوم موضوع ذاتى است كه وقتى در آن تعبير حاصل شده بود و لذا در اين تعبير موضوع پس از زوال تعبى عنم باقى است . اما مرحوم شيخ مىفرمايد در اين گونه موارد ما تابع عرف هستيم نه لسان دليل و عرف فرقى نمىبيند كه گفته شود المستطيع يجب عليه الحج يا اذا المستطيع يجب عليه الحج و اين دو را يكسان مىفهمد و هر دو استصحاب را جارى مىداند .\r\n","page_name":" 1558 ","page_number":171},
  {"content":"\r\n\r\nكنيم و كارى به عرف ندارد . مثلًا در مورد الماء المتغير و الماء اذا تغير شيخ مىفرمايد بايد به عرف مراجعه كرد و چون عرف وحدت ميان اين دو تعبير مىبيند لذا استصحاب جارى مىشود و در اينجا كارى به لسان ندارد اما مثلًا در مورد صلاة فى الوقت مىفرمايد بايد به لسان دليل مراجعه كنيم و ببينيم كه قيد موضوع است كه با زوال آن موضوع باقى نباشد و استصحاب جارى نشود و يا ظرف موضوع است كه پس از زايل شدن وصف هم موضوع باقى باشد و استصحاب جارى شود . فارق ميان اين دو چيست ؟ و در چه مواردى بايد رجوع به عرف نمود و در چه مورد به لسان دليل لفظى ؟\r\nمرحوم آقاى داماد مىفرمودند كه فارق در اين است كه گاهى موضوع امرى است كه منطبق بر خارج مىشود و حكمى كه روى عنوان آمده بدليل تطبيق بر مصداق خارجى ، سرايت به خارج مىكند و حكم را مىتوان به موضوع نسبت داد مثلًا طهارت و نجاست روى اشياء خارجى مىرود ، وجوب اكرام روى افراد خارجى مىرود . عالم كه موضوع اكرام است بر زيد . . . تطبيق مىشود و او واجب الاكرام مىگردد ، حال در اين موارد پس از زوال علم يا هر عنوان ديگر اگر شك كنيم به شبهه موضوعه ( زيد ديروز عالم بود وجوب اكرام داشت و امروز علمش زايل شده پس استصحاب مىكنيم ) و يا شبهه حكميه ( علم حدوثاً و بقاء دخالت دارد و يا فقط حدوث آن دخيل است ) مىتوان استصحاب نمود و چون بايد موضوع را تطبيق به خارج نمود لذا در مواردى كه موضوع روشن نباشد بايد به عرف مراجعه نمود تا موارد وحدت موضوع يا تعدّد موضوع را تطبيق به خارج نمود لذا در مواردى كه موضوع روشن نباشد بايد به عرف مراجعه نمود تا موارد وحدت موضوع يا تعدّد موضوع را از جهت تطبيق به خارج از عرف فهميد . اما در بسيارى از مواد همچون احكام تكليفى حكم روى شيء خارجى نرفته است و نفس ماهيت موضوع است چون صلاة خارجى كه موجود شده باشد قابل بحث نيست و\r\n\r\n","description":"","footnote":"","page_name":" 1559 ","page_number":172},
  {"content":"\r\n\r\nوجودش مسقط تكليف نمىباشد و لذا ماهيت موضوع است و در اينجا اگر ماهيت مقيّد باشد پس از زوال قيد ، موضوع هم از بين مىرود و استصحاب جارى نمىشود ، چون اسراء حكم از موضوعى به موضوع ديگر است ولى اگر ماهيت غير مقيد موضوع بود و وصف جنبهء ظرفى داشت چون موضوع باقى است استصحاب هم جارى مىشود . در اين گونه موارد چون تطبيقى به خارج در كار نيست لذا جاى رجوع به عرف در تشخيص بقاء موضوع نيست بلكه بايد به لسان دليل مراجعه كرد .\r\nحال بر مبناى مرحوم آقاى داماد اگر در اينجا شبههء موضوعيه يا شبههء حكميه شك كنيم وقتى عنوان مفضاة بودن زايل شد حكم چيست مىتوان استصحاب جارى كرد . مثلًا در شبههء موضوعى اگر شك در اندمال جراحت داريم مىتوان گفت كه حرمت باقى است و يا در شبههء حكميه شك داريم كه آيا مفضاة بودن دخالت حدوثى دارد يا حدوثاً دخالت دارد استصحاب مىكنيم .\r\n\r\nمبناى مرحوم آقاى خوئى در مسأله\r\nمرحوم آقاى خوئى چون استصحاب در شبهات حكميه را جارى نمىدانند لذا در اينجا مىفرمايند كه پس از زوال عنوان مفضاة بودن حكم قبلى جارى نيست . ما نيز استصحاب را در شبهات حكميه جارى نمىدانيم گرچه دليل عدم جريان را غير از آنچه مرحوم آقاى خوئى گفته‌اند مىدانيم و محل بحث آن ، اينجا نيست . به هرحال چون اصل بحث در اينجا بحث شبههء حكميه است به نظر ما نيز استصحاب جارى نيست .\r\n\r\nشبههء بقاء موضوع در جريان استصحاب :\r\nحتى اگر استصحاب را در شبهات حكمى جارى بدانيم در اينجا اشكالى هست كه مانع از جريان استصحاب مىشود و آن شك در بقاء موضوع است و مرحوم آقاى خوئى متذكر شده‌اند . ايشان مىفرمايند در اينجا موضوع مرأة بما هى نيست كه افضاء فقط حيثيت تعليلى باشد بدين بيان كه گفته شود اين شىء عليتى داشته كه\r\n\r\n","description":"","footnote":"","page_name":" 1560 ","page_number":173},
  {"content":"\r\n\r\nدر آن حالتى ايجاد كرده است و موجب حكم روى آن شده است حال نمىدانيم كه آن علت حدوثاً دخالت دارد يا حدوثاً و بقاء پس استصحاب جارى مىكنيم . اما گاهى عنوان مأخوذ در ذيل به حسب متفاهم عرفى حيثيت تقييدى داشت . مرأة بما هى موضوع حكم نيست بلكه بما انها مفضاة موضوع است و عرف موضوع را مقيد مىبيند . لذا حكم بالذات به عنوان مقيّد نسبت داده مىشود و بالعرض به مرأة بما هى كه در خارج است . لذا اگر ما شك كنيم موضوعى كه همان عنوان است پس از زوال قيد هم همان حكم را داريم اينجا شك در بقاء موضوع است و نمىتوان استصحاب جارى نمود . لذا در اينجا اگر عرف به تناسب حكم و موضوع قيد مادام الوصف را فهميد كه جاى استصحاب نيست و حكم آن معلوم است كه پس از زوال وصف حكم هم زايل مىشود اما اگر در نظر عرف روشن نبود كه عنوان مفضاة حيث تعليلى است يا حيث تقيدى و يا بر مبناى كسانى كه مشتق را در ما انقضى نيز قابل اطلاق حقيقى مىدانند و عنوان را اعم مىگيرند و پس از زوال هم منطبق مىدانند روشن نيست كه اينجا از كدام موارد است و موضوع كدام عنوان است ، مقيّد يا اعمّ لذا استصحاب جارى نيست .\r\nما نيز با مرحوم آقاى خوئى موافقيم هم از جهت عدم جريان استصحاب در شبهات حكميه و هم از جهت شك در بقاء موضوع و لذا استصحاب جارى نيست و پس از اندمال با عنايت به اصل برائت حرمت هم زايل مىشود .\r\n\r\nد ) : پس از طلاق و عقد مجدد\r\n1 ) مرحوم آقاى خوئى در اينجا هم مىفرمايند آنچه در مورد اندمال جراحت گفتيم در اينجا نيز عيناً و حرفاً به حرف قابل استدلال است و همان بيان اينجا نيز مىآيد .\r\nدر اين مسأله هم اگر عرف در حيث تقييدى يا تعليلى بودن زوجيت شك كند استصحاب جارى نيست ، اما به نظر مىرسد كه شبههء بقاء موضوع كه در فرض قبلى مانع از جريان استصحاب بود در اينجا نيايد . چون ظاهراً عرف در مورد طلاق\r\n\r\n","description":"","footnote":"","page_name":" 1561 ","page_number":174},
  {"content":"\r\n\r\nموضوع را باقى نمىداند و لذا ما اگر در موردى ندانيم كه شخصى زوجه خود را طلاق داده است يا نه ؟ استصحاب عدم طلاق جارى مىكنيم و شبههء عدم بقاء موضوع نمىكنيم و يا اگر حكمى در حال زوجيت باشد بعد از زوال زوجيت شك در بقاء حكم كنيم استصحاب مىكنيم و شك در بقاء موضوع نمىكنيم و لذا از تناسب حكم و موضوع مىفهميم كه در نظر عرف اين مورد از مواردى است كه آن را حيث تعليلى مىبيند نه تقيدى درحالىكه عرف براى مفضاة بودن موضوعيتى مىديد . لذا در اينجا به نظر مىرسد شبههء بقاء موضوع نباشد ولى البته اشكال عدم جريان استصحاب در شبهات حكميه همچنان باقى است و لذا پس از زوال زوجيّت و عقد جديد حكم حرمت نيز زايل مىشود .\r\n« * و السلام * »\r\n\r\n","description":"","footnote":"","page_name":" 1562 ","page_number":175},
  {"content":"\r\n\r\n\r\n4 / 11 / 1378 دوشنبه درس شمارهء ( 170 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات گذشته آثار افضاء ، از جهت حرمت ابد مورد بررسى قرار گرفت .\r\nدر اين جلسه ، ثبوت ديه در صورت افضاء مورد بحث قرار گرفته و به روايات آن اشاره مىگردد . سپس قول نادرى مبنى بر تفصيل بين ثبوت ديه در صورت طلاق و عدم آن در صورت امساك ، مطرح مىشود .\r\nو همچنين مستند اين قول ( يعنى دو روايت صحيحهء بريد و حمران طرح شده و علت نظريه مشهور و كيفيت جمع عرفى ميان دو روايت مزبور ، با روايات اثبات كنندهء ضمان به صورت مطلق مطرح مىگردد و در پايان نظريه مشهور مورد تأييد قرار مىگيرد .\r\n* * * \r\nالف ) ثبوت ديه در صورت افضاء :\r\n\r\n1 ) قول مرحوم سيد در عروة به وجوب ديه در افضاء :\r\n« نعم يجب عليه دية الافضاء و هى دية النفس ، ففى الحرة نصف دية الرجل و فى الامة اقل الامرين من قيمتها و دية الحرة »\r\nمرحوم سيد پس از آنكه حرمت ابد را در مسأله افضاء قبول نكردند ، ديه را مطابق ديهء نفس ، لازم مىشمارند .\r\nدر اين مسأله به رواياتى استدلال گرديده است كه به بررسى پاره‌اى از روايات مىپردازيم :\r\n\r\n","description":"","footnote":"","page_name":" 1563 ","page_number":176},
  {"content":"\r\n\r\n\r\n2 ) استدلال به صحيحهء سليمان بن خالد « 1 » بر وجوب ديه در افضاء :\r\nمحمد بن يعقوب عن عدة من اصحابنا عن احمد بن محمد عن الحسين بن سعيد عن النضر بن سويد عن هشام بن سالم عن سليمان بن خالد قال : سألت أبا عبد اللَّه عليه السلام عن رجل كسر بعصوصه « 2 » فلم يملك استه ، ما فيه عن الديه ؟ فقال : الدية كاملة ، و سألته عن رجل وقع بجارية فأفضاها و كانت اذا نزلت بتلك المنزلة لم تلد ؟ فقال : الدية كاملة .\r\nامام صادق عليه السلام حكم به وجوب ديهء كامل فرموده‌اند .\r\nدر ذيل اين مسأله سؤال مىكند كه ، كسى با جاريه‌اى مواقعه كرده است و موجب افضاء گرديده است و به حدى رسيده كه جاريه عقيم شده است . مراد از جاريه در اين روايت ، زوجه است نه مملوكه ، چرا كه پرداخت ديه نسبت به مملوكه خود وجهى ندارد و مراد كنيز ديگرى هم نيست . زيرا حد اكثر ديه كنيز ( كه مال خودش نيست و متعلق به ديگرى است ) قيمت كنيز است نه ديه كامله و حال آنكه روايت ديه كامله را اثبات كرده است . پس معناى « جاريه » مرأة كم سن است نه مملوكه . بنابراين امام عليه السلام در افضاء زوجه حكم به ديه كامله نموده است .\r\n\r\n3 ) نقد استاد « مدّ ظلّه » بر استدلال به روايت :\r\nمضمون اين روايت اخص از مدعى است . چرا كه در روايت ، مطلق افضاء موجب ديه دانسته نشده است . بلكه افضاء در صورتى كه موجب عقيم شدن زن و سلب قدرت حمل از وى گرديده باشد ، موجب ديهء كامله مىباشد .\r\n\r\n4 ) استدلال به قضاوت امير المؤمنين عليه السلام بر وجوب ديه در افضاء :\r\nما رواه الصدوق « 3 » باسناده الى قضايا امير المؤمنين عليه السلام انه قضى فى امرأةٍ افضيت بالدية\r\n\r\n\r\n","description":"","footnote":"\r\n( 1 ) وسائل الشيعة ، ج 29 ص 370 أبواب ديات المنافع ، باب 9 ح 1 .\r\n( 2 ) بعصوص استخوانى است متصل به نشيمنگاه و در صورتى كه اين استخوان شكسته شده باشد و در نتيجه قدرت كنترل مدفوع از بين مىرود .\r\n( 3 ) وسائل ج 29 ص 330 از ابواب ديات الاعضاء ب 26 ح 1\r\n","page_name":" 1564 ","page_number":177},
  {"content":"\r\n\r\nاين روايت ، ظاهراً از همان روايات محمد بن قيس از امام باقر عليه السلام است كه در قضاوتهاى امير المؤمنين نقل گرديده است . و از آنجا كه به طرق معصومين عليه السلام اين قضايا نقل گرديده باشد ، مىتوان به اطلاق قضيه تمسك نمود و حكم وجوب ديه را در صورت افضاء از روايت استفاده كرد . ولى اگر از لسان معصومين نقل نشده باشد ، نمىتوانيم حكم مسأله را على الاطلاق به دست آوريم . چرا كه ، شايد خصوصياتى در قضيه وجود داشته كه حكم امام عليه السلام بر اساس خصوصيات مزبور بوده است و راوى كه غير معصوم مىباشد از خصوصيات خبر نداشته است .\r\nدر هر حال ، تمسك به روايت در صورتى صحيح است كه سند آن به يكى از معصومين برسد . در اين روايت ، مسائل قابل بحث ديگرى وجود دارد ، به عنوان مثال ، چرا اسمى از صغيره نيامده و وجه جمع آن با ساير ادله چيست ؟ كه در جلسات آينده مورد بررسى دقيق‌تر قرار خواهد گرفت .\r\nدر برخى از روايات ، در صورت افضاء ، اثبات ضمان نموده است ، و معلوم نيست كه آيا مراد از ضمان ، ديه است يا ارش و به جهت اجمال آن ، قابل استناد نمىباشد .\r\n\r\nب ) تتمه مسأله 2 عروه :\r\n« و ظاهر المشهور ؛ ثبوت الدية مطلقاً و ان امسكها و لم يطلقها الا ان مقتضى حسنة حمران و خبر بريد المثبتين لها عدم وجوبها عليه اذا لم يطلقها ، و الاحوط ما ذكره المشهور »\r\n\r\n1 ) بررسى اقوال فقهاء در مسأله :\r\nبنابر نظر مشهور ، در صورت افضاء زوجه ، مطلقاً ، ديه بر زوج ، واجب مىباشد .\r\nعده‌اى از فقهاء اين قول را اجماعى دانسته و گروهى ديگر نيز لا خلاف و يا مخالفى ديده نشده است ، تعبير كرده‌اند .\r\nولى ادعاى اجماع صحيح نيست . چرا كه در مقابل اين نظريه مشهور ، قول نادرى وجود دارد ، كه در وجوب ديه ، در صورت افضاء ، بين حالت امساك و طلاق تفصيل داده است . و در نتيجه در صورت طلاق ، ديه را لازم دانسته و در صورت\r\n\r\n","description":"","footnote":"","page_name":" 1565 ","page_number":178},
  {"content":"\r\n\r\nامساك و عدم طلاق ديه را لازم نمىدانند .\r\nبا فحص و بررسى انجام شده ، به نظر مىرسد ، ابن جنيد و فيض ( در وافى ) « 1 » اين قول را اختيار كرده‌اند . مجلسى اول و مرحوم سيد در عروة با ترديد مسأله را ذكر كرده‌اند و مرحوم آقاى خويى نيز مطابق اين قول فتوى داده است .\r\nمنشأ اين قول ، دو روايت صحيحه حمران و صحيحهء بريد است كه ذيلًا به بررسى آنها مىپردازيم .\r\n\r\n2 ) بررسى صحيحهء حمران :\r\n« صدوق باسناده عن الحسن بن محبوب عن ابى ايوب عن حمران عن ابى عبد الله عليه السلام ، قال : سئل عن رجل تزوّج جارية بكراً لم تدرك ، فلما دخل بها اقتضها فافضاها فقال : ان كان دخل بها حين دخل بها و لها تسع سنين فلا شيء عليه و ان كانت لم تبلغ تسع سنين او كان لها اقل من ذلك بقليل حين اقتضها فانه قد افسدها و عطلها على الازواج فعلى الامام ان يغرمه ديتها و ان امسكها و لم يطلقها حتى تموت فلا شيء عليه « 2 » »\r\nهمانگونه كه از ظاهر روايت استفاده مىشود ، امام عليه السلام در صورت افضاء صغيره بين امساك و طلاق تفصيل داده‌اند و پرداخت ديه را در صورت طلاق لازم دانسته‌اند .\r\nفقه الحديث : « او كان لها اقل من ذلك » .\r\nاگر عرفاً ، نُه سال نشده باشد . يا مقدار كمى به 9 سالگى مانده ، كه عرفاً ، 9 ساله به حساب مىآيد . در هر دو صورت ، ديه ثابت مىگردد . يعنى معيار 9 سال دقى است نه عرفى .\r\n\r\n\r\n","description":"","footnote":"\r\n( 1 ) مرحوم فيض بر خلاف مشهور مىگويد اگر زن مفضاة را طلاق بدهد نفقه ندارد ولى ديه دارد از تعليلى كه مىآورد نظر ايشان در قبل از طلاق بدست مىآيد ، خوب چرا ديه دارد ؟ به جهت اينكه تا زمانى كه طلاق نداده هر چند تمتعات حرام است ولى بايد نفقه بپردازد شارع مقدس پرداخت نفقه ( بلاتمتع ) را در مقابل سقوط ديه قرار داده است كأن شرعاً مصالحه‌اى صورت گرفته ولى اين نكته بعد از طلاق دادن نيست و نفقه لازم نيست پس ديه واجب مىشود . از اينجا معلوم مىشود فيض قبل از طلاق ديه را واجب نمىداند .\r\n( 2 ) وسائل ج 20 493 ابواب ما يحرم بالمصاهره ب 34 ح 1\r\n","page_name":" 1566 ","page_number":179},
  {"content":"\r\n\r\n\r\n3 ) بررسى مضمون صحيحهء بريد :\r\nكلينى عن محمد بن يحيى عن احمد بن محمد و عن على بن ابراهيم عن أبيه جميعاً عن ابن محبوب عن الحارث بن محمد بن النعمان صاحب الطاق عن بريد بن معاوية عن ابى جعفر عليه السلام\r\nفى رجل اقتض جارية يعنى : امرأته فافضاها ، قال عليه السلام عليه الديه ان كان دخل بها قبل ان تبلغ تسع سنين قال و ان امسكها و لم يطلقها فلا شيء عليه و ان كان دخل بها و لها تسع سنين فلا شيء عليه ، ان شاء امسك و ان شاء طلق « 1 »\r\n\r\n* سند روايت :\r\nمرحوم آقاى خويى ، اين روايت را به عنوان مؤيد ذكر نموده‌اند . چرا كه ، حارث بن محمد بن نعمان را كه در سند روايت قرار دارد ضعيف مىدانند . ولى به نظر مىرسد كه حارث بن محمد بن نعمان ثقه باشد ، براى اينكه كتاب او را مشايخ حديث همچون حسن بن محبوب نقل كرده‌اند و اين خود علامت اعتماد مىباشد .\r\nپس اين روايت صحيحه است .\r\n\r\n* متن روايت :\r\nظاهر روايت ، مطابق قول نادرى است كه مرحوم آقاى خويى نيز مطابق آن فتوا داده است . چرا كه اولًا ؛ مراد از جاريه در روايت زوجه است . براى اينكه در ذيل روايت مسأله طلاق مطرح شده است و به قرينه مقابل قرار دادن \" لا شيء عليه \" با \" عليه الديه \" اين است كه در صورت امساك و عدم طلاق \" لا دية عليه \" « 2 » .\r\n\r\n* جمع بين روايات :\r\nهمانگونه كه ذكر شد ، در عده‌اى از روايات در صورت افضاء ، به صورت مطلق\r\n\r\n\r\n","description":"","footnote":"\r\n( 1 ) وسائل ج 20 ص 494 ابواب ما يحرم بالمصاهره ب 34 ح 3\r\n( 2 ) ( توضيح كلام استاد ) در مقابل \" لا شيء عليه \" دو تفسير محتمل است ، 1 - / لا شيء عليه مطلقاً 2 لا شيء من الدية عليه البته تفسير دوم است و در هر صورت نفى ديه استفاده مىشود چون يا معناى حديث خصوص نفى ديه است يا قدر متيقن از معناى آن ، نفى ديه است .\r\n","page_name":" 1567 ","page_number":180},
  {"content":"\r\n\r\nحكم به ثبوت ديه نموده است و در پاره‌اى از روايات نيز در هنگام افضاء بطور مطلق ، حكم به ضمان كرده است . از سوى ديگر در 2 روايت صحيحهء حمران و بريد تفصيلى مبنى بر اثبات ديه در صورت طلاق و عدم ديه در صورت امساك وجود دارد . على الأصول بايد روايات مطلق را بر روايات مفصّله حمل كرده و حكم به تفصيل نمود . ولى مشهور ( بسيار قوى ) فقهاء ، قائل به ثبوت ديه بطور مطلق هستند . عدم تقييد فتوى توسط مشهور ، مىتواند از سه احتمال ناشى گرديده باشد :\r\nاحتمال اول : دو روايت بريد و حمران را بر تقيه حمل نموده‌اند .\r\nبررسى : اين احتمال صحيح نيست . چرا كه ، عامه مطابق اين قول فتوا نداده‌اند . كه روايت را حمل بر تقيه كرده و صدور روايت را به جهت تقيه بدانيم .\r\nاحتمال دوم : دو روايت بريد و حمران خلاف ارتكاز متشرعه و مذاق شرع است . چرا كه در هيچ جا سابقه نداشته ، كه نسبت به ديه يا ضمانى كه شوهر نسبت به زن پيدا مىكند ، ضمان و ديه را موكول به طلاق بدانيم و در صورت زوجيت ، آن را منتفى بشماريم .\r\nبه بيان ديگر ، بسيار خلاف ارتكاز است كه احكام ثابت بر زوج را در زمان زوجيت ، ثابت ندانيم . بلكه مخصوص زمانى بدانيم كه زوجيت منتفى شده و طلاق صورت گرفته است . و اين امرى بىسابقه است و در اشباه و نظائر فقهى آن ، هيچ سابقه ندارد ، كه براى شوهر ، حكمى مانند ضمان يا ديه را ثابت كرده باشد و بگوييم مخصوص فرض انتفاء زوجيت است . پس شايد فقهاء عظام به جهت عدم تطابق مضمون اين دو روايت با ارتكازات متشرعه و عرفيه ، آنها را كنار گذاشته و از آن اعراض كرده و علم آن را به اهلش واگذاشته‌اند . و مطابق روايات مطلق ، فتوى داده‌اند .\r\nاحتمال سوم : دو روايت حمران و بريد را با توجه به ساير روايات و جمعاً ، حمل بر معانى ديگرى كرده‌اند و در واقع ، هم به روايات اثبات كنندهء ديه به صورت مطلق\r\n\r\n","description":"","footnote":"","page_name":" 1568 ","page_number":181},
  {"content":"\r\n\r\nوهم به اين روايت عمل كرده‌اند . و به نظر مىرسد ، در صورتى كه بتوان معنى مناسبى از دو روايت ارائه كرد ، اين احتمال صحيح‌ترين احتمالات است .\r\nخلاصه آنكه ، ثابت نيست كه مشهور به جهت اشكال سندى و يا جهتى و مانند آن ، از روايت اعراض كرده باشند . پس از اين جهت خدشه‌اى به روايت وارد نمىشود .\r\n\r\n* تفسيرهاى مختلف از مفاد صحيحهء بريد و حمران :\r\n\r\nتفسير اول : نظريه محقق اردبيلى\r\nمرحوم محقق اردبيلى مىفرمايد : در ذيل روايت حمران ، كه در صورت امساك مىفرمايند : « و ان امسكها و لم يطلقها حتى تموت فلا شيء عليه » و همچنين در روايت بريد كه مىفرمايد : « و ان امسكها و لم يطلقها فلا شيء عليه » مسلم است كه از « لا شىء عليه » معنى عامى اراده نشده است و مراد از آن ، اين نمىباشد كه لا مهر عليه و لا نفقة عليه . پس مراد حصر اضافى است و ما به قرينهء ادله‌اى كه ديه را اثبات كرده مىگوييم ، مراد امام عليه السلام در روايت از « لا شىء عليه » يعنى به جز مهر و نفقه و ديه كه ثابت است ، تكليفى ديگر بر او نمىباشد و هيچ الزام ديگرى ندارد و بنابراين جمعاً بين الادله « لا شيء عليه » را تقييد زده و مىگوييم ، يعنى چيزى بجز مهريه و ديه بر او نيست و به روايات مثبت ديه عمل مىكنيم و مطلقاً ( حتى قبل از طلاق ) ديه را ثابت مىدانيم .\r\n\r\nتفسير دوم : نظريه كاشف اللثام\r\nدر كشف اللثام ذكر شده كه ، مراد از « لا شيء عليه » \" لا معصية عليه \" است . يعنى در امساك گناهى نيست و ربطى به ديه ندارد .\r\nبررسى دو تفسير ذكر شده :\r\nانصاف اين است كه ، حمل روايت بر دو معنى ذكر شده ، عملًا طرح روايت است . چرا كه ، دو روايت مزبور ظاهر كالصريح است كه ، اگر كسى با صغيره مباشرت كرده و او را افضاء كند ، در صورت طلاق ، بر او ديه لازم است و در صورت امساك\r\n\r\n","description":"","footnote":"","page_name":" 1569 ","page_number":182},
  {"content":"\r\n\r\nديه لازم نيست . بنابراين ، حمل دو روايت بر اين معانى بسيار خلاف ظاهر است و جمع عرفى به شمار نمىآيد و صحيح نيست .\r\n\r\nتفسير سوم : نظريه شيخ طوسى « 1 »\r\nشيخ طوسى از باب جمع بين ادله ، دو روايت فوق را بر مصالحه حمل كرده است . يعنى در صورت طلاق و عدم طلاق ديه ثابت است . ولى با اين وجود ، مىتوان به جهت مصالحه در صورت عدم طلاق و امساك ، ديه را ساقط نمود و به عبارت ديگر ، از آنجا كه در صورت طلاق ، كس ديگرى مايل به ازدواج با او نمىباشد و متعارفاً ، كسى نيز متكفل نفقه او نيست ، امام عليه السلام مىفرمايد ؛ اگر او را نگه داشته و طبيعتاً نفقه او را نيز مىپردازد ، اين امر را با اسقاط ديه مصالحه كرده‌اند و نوع بانوان به اين مصالحه رضايت دارند . چون مىدانند كه در صورت طلاق كس ديگرى مايل به ازدواج با آنها نيست .\r\nاين وجه نسبت به دو وجه ديگر اقرب است و چنانچه بخواهيم روايت را بر معنائى حمل نمائيم ، اين معنى انسب مىباشد .\r\n\r\nنتيجه :\r\nاگر روايت بريد و حمران را با تفسير شيخ طوسى بر مصالحه حمل كرديم قول مشهور ثابت است . و همچنين اگر چنين معنائى را نپذيرفتيم ، بايد ملتزم به قول مشهور شويم . و از آنجا كه ، تفصيل بين طلاق و امساك ، بدون مصالحه كردن ، به عنوان يك حكم تعبدى بسيار خلاف ظاهر است ، پس ذاتاً معلوم نيست كه ، اين دو روايت حجت باشند . بخصوص كه بخواهيم با اين دو روايت ، روايات مطلقه را به فرضى حمل كنيم كه هيچ مشابهى در قوانين عرفى و شرعى ندارد . پس تعارض ميان روايات باقى مىماند . اگر تعارضى ميان دو دسته روايات وجود داشت ، به اقتضاى خذ بما اشتهر بين اصحابك ، روايات مثبت ضمان على الاطلاق مبناى حكم قرار گرفته و قول مشهور ثابت مىگردد و علم روايات بريد و حمران را به اهلش واگذار مىكنيم . « * و السلام * »\r\n\r\n\r\n","description":"","footnote":"\r\n( 1 ) اين نظريه در جواهر ( 29 / 442 ) و وافى فيض نيز آمده است .\r\n","page_name":" 1570 ","page_number":183},
  {"content":"\r\n\r\n\r\n5 / 11 / 1378 چهارشنبه درس شمارهء ( 171 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء قبل وجوب ديه را براى كسى كه مرتكب افضاء شود مطرح كرده ، تفصيل آن را به جلسهء امروز واگذار كرده‌ايم . آنگاه نظر مشهور را كه قائل به ثبوت ديه على الاطلاق ( طلاق داده باشد يا نه ) شده‌اند تفصيلًا مورد بررسى ، و آن را ترجيح داده ، و نظر مرحوم آقاى خوئى را مخدوش دانستيم .\r\nو در اين جلسه روايات افضاء را نقل و به سه دسته تقسيم نموده ، و نظر فقهاء را در ثبوت ديه بررسى و در پايان روايت نوادر الحكمة را كه پرداخت ارش را در امة مفضاة واجب دانسته مطرح كرده ، فرمايش مرحوم مجلسى دربارهء اتحاد اين روايت با روايت سكونى را متعرض خواهيم شد .\r\n* * * روايات افضاء را به سه دسته مىتوان تقسيم نمود كه گروهى از آنها اثبات ضمان مىكنند و برخى ديه را واجب شمرده و دسته‌اى اثبات مهر نموده‌اند .\r\n\r\nالف ) : رواياتى كه در افضاء اثبات ضمان كرده است :\r\n\r\n1 ) روايت غياث بن ابراهيم\r\n. . . عن علىّ عليه السلام قال : لا توطأ جارية لا قل عشر سنين ، فان فعل فعيبت فقد ضمن « 1 »\r\nاگر با وقاع ، عيبى به زن رسيد ضامن است و بايد خسارت آن را بدهد .\r\n\r\n\r\n","description":"","footnote":"\r\n( 1 ) وسائل ج 20 ص 103 باب 45 از مقدمات نكاح ج 7 .\r\n","page_name":" 1571 ","page_number":184},
  {"content":"\r\n\r\n* رفع تنافى بين اين روايت و روايات نه سال :\r\nچون بيشتر روايات ملاك را نه سال قرار داده پيشتر براى اين روايت چند توجيه را متذكّر شديم از جمله :\r\nاقل از ده سال به معناى ورود در ده سال است نه تماميت آن . كه در نتيجه با روايات نه سال متحد مىشود .\r\nاينكه در بعضى روايات نه سال و در اين روايت ده سال آمده بدين جهت است كه بعضى دخترها ديرتر آمادگى و تحمل وقايع را دارند كه ملاك در آنها ده سال است و بعضى زودتر .\r\nو لكن چون به حسب شرع و عرف خصوصيتى در سال دهم نيست ، احتمال اوّل اقوى است .\r\n\r\n2 ) روايت حلبى :\r\n. . . عن ابى عبد الله عليه السلام قال : من وطئ امرأته قبل تسع سنين فاصابه عيب فهو ضامن « 1 » .\r\nاين روايت كه به طريق مختلف نقل شده نيز اثبات ضمان كرده است .\r\n\r\n3 ) روايت طلحة بن زيد :\r\n. . . عن جعفر عن أبيه على عليه السلام قال : من تزوّج بكراً بها فى أقل من تسع سنين فعيبت ضمن « 2 » .\r\nاين روايت ضمان را در خصوص بكر ثابت نموده است و اگر احياناً صغيره‌اى باكره نباشد با اين روايت اثبات ضمان نمىشود . البته مىتوان گفت روايت مفهوم ندارد چون بحسب متعارف در چنين سنينى صغيره باكره است\r\n\r\n4 ) روايت حلبى :\r\n. . . عن ابى عبد الله عليه السلام إن من دخل بامرأة قبل أن تبلغ تسع سنين فأصابها\r\n\r\n\r\n","description":"","footnote":"\r\n( 1 ) وسائل ج 20 ص 103 ح 5\r\n( 2 ) وسائل ج 20 ص 103 ح 6 .\r\n","page_name":" 1572 ","page_number":185},
  {"content":"\r\n\r\nعيب فهو ضامن « 1 » .\r\nاين همان روايت سابق حلبى است كه در فقه به طريق ديگر آمده است .\r\n\r\n5 ) روايت غياث :\r\nعن غياث عن اسحاق بن عمار عن جعفر عليه السلام ، ان علياً عليه السلام كان يقول : من وطئ ، امرأة من قبل أن يتمّ لها تسع سنين فأعنف ضمن « 2 » .\r\nبه قرينه ساير روايات ، معلوم نيست « أعنف » قيد احترازى باشد ، بلكه چون ذى حق نيست و با تحميل وقاع كرده ، تعبير به عنف نموده است .\r\nاينها روايات ضمان بود و همانطور كه مرحوم سيّد در مسأله هفتم باب متعرض مىشود ، عيب حاصل از وقاع منحصر به افضاء نيست .\r\nكلمه ضمان در روايات معناى كلى ( اعم از ديه و ارش ) دارد و مصاديق آن را بايد شرع تعيين كند . بنابراين مىتوان گفت : اين دسته از روايات اثبات ضمان اعم از ديه يا ارش ، در صورت افضاء يا عيوب ديگر مىكند .\r\n* نظر فقهاء\r\nفقهاء گرچه در مباشرت كمتر از نه سال اكثراً تصريح به ثبوت ديه كرده‌اند ، و ليكن مرحوم صدوق در مقنع مىنويسد : اگر عيبى پيدا كرد ضامن است .\r\nصاحب جواهر مراد از كلمه ضمان در عبارت مقنع را ديه دانسته و حمل به خصوص صورت افضاء كرده است .\r\nنقد استاد مدّ ظلّه : اين حمل وجهى ندارد ، چون مرحوم صدوق روايت حمران را كه در افضاء اثبات ديه مىكند بعداً نقل كرده ، و ممكن است مراد ايشان از مورد ضمان در اين عبارت معناى جامعى ( اعم از افضاء و غير آن ) باشد كه بعضى مصاديقش انطباق بر ديه و بعضى بر ارش داشته باشد .\r\n\r\n\r\n","description":"","footnote":"\r\n( 1 ) وسائل ج 20 ص 103 ح 8 .\r\n( 2 ) وسائل ج 29 ص 282 باب 44 از موجبات ضمان ح 4 .\r\n","page_name":" 1573 ","page_number":186},
  {"content":"\r\n\r\nاين اينرو داعى نداريم كلام مرحوم صدوق را حمل كنيم زيرا هر دو در جاى خودش ثابت است - ديه در خصوص افضاء و ضمان عيب در معناى جامع آن - تا شامل ارش هم باشد .\r\nالبته ابن حمزه نيز در اين مسأله ، اثبات ديه نموده ، و در جاى ديگر فرموده است : با افضاء دو حكم ثابت مىشود يكى انفاق و ديگرى ارش .\r\nصاحب جواهر مىنويسد « 1 » مراد ايشان از ارش ، ديه است نه ارش مصطلح ، چون در جاى ديگر تصريح به ثبوت ديه نموده است .\r\nنظر استاد مدّ ظلّه : به قرينه اينكه ابن حمزه جاى ديگر تصريح نموده بعيد نيست مراد ايشان ديه باشد . يعنى توجيه مرحوم صاحب جواهر را در عبارت ابن حمزه مىپذيريم ، بخلاف توجيه عبارت مرحوم صدوق كه عرض كرديم داعى بر حمل آن نداريم .\r\n\r\nب ) : رواياتى كه از آنها ثبوت ديه استفاده مىشود :\r\n\r\n1 ) روايت حمران :\r\n. . . عن ابى عبد الله عليه السلام قال : سئل عن رجل تزوّج جارية بكراً لم تدرك فلما دخل بها اقتضها فأفضاها ، فقال : . . . و ان كانت لم تبلغ تسع سنين أو كان لها اقل من ذلك بقليل حين اقتضها فإنه قد أفسدها و عطّلها على الازواج ، فعلى الامام أن يغرمه ديتها . . . « 2 » .\r\n\r\n2 ) روايت دعائم الاسلام :\r\nعن ابى عبد الله أنه قال فى الرجل يجامع امرأته فيفضيها ، فاذا نزلت بتلك المنزلة لم تمسك البول ، قال : ان كان مثلها لا يوطأ او عنف عليها فعليه الديه . « 3 »\r\nاگر وقاع با كبيره‌اى با عنف باشد همان حكم صغيره را دارد و ديه ثابت است كه\r\n\r\n\r\n","description":"","footnote":"\r\n( 1 ) فما عن الوسيلة فى فصل آداب الخلوة من كتاب النكاح من وجوب الارش به يمكن ارادة الدية منه كنا صرّح به فى مقام آخر منها ، كالضمان فى المقنع .\r\n( 2 ) وسائل ج 20 ص 493 باب 34 ح 1 .\r\n( 3 ) مستدرك ج 18 ص 331 باب 33 از موجبات ضمان .\r\n","page_name":" 1574 ","page_number":187},
  {"content":"\r\n\r\nعلامه هم به آن فتوى داده ، لكن موضوع حديث مطلق افضاء نيست بلكه افضاء خاصى است كه نتواند از بول جلوگيرى كند ، و لذا نمىتوان بطور كلى نتيجه گرفت .\r\n\r\n3 ) صحيحه سليمان بن خالد\r\n. . . و قال سألت ابا عبد الله عليه السلام عن رجل وقع بجارية فأفضاها و كانت اذا نزلت بتلك المنزلة لم تلد ؟ فقال : الدية الكاملة « 1 » .\r\nاين حديث اخص از مدعات زيرا اثبات ديه در خصوص زنى كه بواسطه افضاء نتواند فرزند بياورد كرده است .\r\n\r\n4 ) روايت قضاياء امير المؤمنين عليه السلام :\r\nانه قضى فى امرأة أفضيت بالدية . « 2 »\r\nراوى رواياتى كه قضاياى امير المؤمنين عليه السلام را نقل مىكند محمد بن قيس است كه هم خودش ثقه است و هم مرحوم صدوق به او طريق صحيح دارد .\r\nو به احتمال قوى مراد از قضيه همانست كه در روايت سكونى و جعفريات آمده است :\r\n* محمد بن الحسن الصفار عن ابراهيم بن هاشم عن النوفلى عن السكونى عن ابى عبد الله عليه السلام أن علياً عليه السلام رفع اليه جاريتان أدخلت الحمام ، فافتضت احدهما بالاخرى باصبعها ، فقضى على التى فعلت عقلها « 3 » .\r\n« عقل » به معناى ديه است يعنى ديه آن را بايد بپردازد .\r\n* همين روايت در جعفريات نيز آمده است و لكن بجاى كلمه « عقلها » عقرها دارد و در آخر اضافه دارد « و نالها بشىء من الضرب » .\r\nدر معناى عقر مىنويسند : عقر المرأة : دية فرجها اذا غصبت فرجها - العقر : المهر - و قال : العقر بالضم : ما تعطاه المرأة على وطى الشبهة ، و اصله أن واطى البكر يعقرها\r\n\r\n\r\n","description":"","footnote":"\r\n( 1 ) وسائل ج 29 ص 370 باب 9 از ديات المنافع ح 1 .\r\n( 2 ) وسائل ج 29 ص 230 باب 26 از ديات الاعضاء ح 1 .\r\n( 3 ) وسائل ج 29 ص 354 باب 45 از ديات الاعضاء .\r\n","page_name":" 1575 ","page_number":188},
  {"content":"\r\n\r\nاذا اقتضّها فسمى ما تعطاه للعقر عقراً ثم صار عاماً لها و للثيّب « 1 » .\r\nدر اينجا ظاهراً مهر مقصود است و لذا جزء رواياتى محسوب مىشود كه اثبات مهر نموده است .\r\nالبته موضوع حديث جائى است كه مرتكب آن عمل ، جاريه‌اى ديگر باشد نه شوهرش .\r\n\r\nج ) رواياتى كه اثبات مهر نموده است :\r\n1 ) روايت جعفريات كه اينك ذكر كرديم .\r\n2 ) روايت دعائم الاسلام :\r\nعن على عليه السلام انه قضى فى امرأة افتضّت جارية بيدها ، قال : عليها مهرها و توجع عقوبة .\r\nاين همان روايت جعفريات است چون دعائم كتاب عملى فقهى بوده ، لذا عبارات را عوض كرده تا روشن تر باشد و بجاى كلمه « عقر » مهر و بجاى « نالتها بشىء من الضرب » توجع عقوبة آورده است و يكى از مصادر دعائم الاسلام كتاب جعفريات است . « 2 »\r\n3 ) فى مقصد الراغب : قضى أمير المؤنين عليه السلام فى جاريتين دخلتا الحمام فاقتضّت واحدة الاخرى باصبعها ، فألزمها المهر وحدها . . . « 3 » .\r\n4 ) جعفريات عن على عليه السلام فى الرجل يغتصب البكر فيفتضّها و هى امة قال : عليه الحد و يغرم العقر ، فإن كانت حرّة فلها مهر مثلها .\r\nبه احتمال قوى روايت قضاوت امير المؤمنين عليه السلام همان روايت سكونى\r\n\r\n\r\n","description":"","footnote":"\r\n( 1 ) لسان العرب مادة عقر .\r\n( 2 ) صاحب دعائم كتاب بسيار مفصّلى بنام ايضاح داشته است كه نسخه‌اش در دست نيست اما عكس مختصرى از كتاب الصلاة آن كه در خارج از ايران يافت شده نزد ما مىباشد ، و از آنجا معلوم مىشود كه مؤلف دعائم از مآخذ متعددى - كه بسيارى از آنها از كتابهاى ماست - جمع‌آورى نموده ، از جمله كتاب جعفر است كه از آن به الكتب الجعفريه تعبير مىكند .\r\n( 3 ) بحار الأنوار ج 4 ص 422 طبع ايران .\r\n","page_name":" 1576 ","page_number":189},
  {"content":"\r\n\r\nمىباشد ، چون مقنع با همان متنِ سكونى آورده است .\r\nسكونى از روات عامه است كه اصحاب اماميه به روايات او عمل مىكنند ، ولى مورد روايت ، افضاء با اصبع است و استدلال به اين حديث براى افضاء با وقاع - با توجّه به جواز استمتاعات ديگر غير وقاع براى زوج - مشكل است ، چون نمىتوانيم از افضاء با اصبع القاء خصوصيت كنيم و بگوئيم هر خلاف شرعى منشأ عيب يا افضاء شود - و لو با وقاع زوج - ديه ثابت است ، ضمن آنكه در روايت سكونى جاريه‌اى مرتكب افضاء شده است نه زوج .\r\nبله همانطور كه روز گذشته عرض شد از روايت « قضى امير المؤمنين عليه السلام فى امرأة افضيت بالدية » چون خصوصيت ذكر نشده ، مىتوان استفاده كرد كه در مطلق افضاء ، ديه هست ، و لكن مرحوم صدوق روايت را در جاى ديگر به عبارت جاريه نقل مىكند ، و اين احتمال هست كه اين تعبير از مرحوم صدوق باشد كه تلخيص فرموده ، و لذا اطمينان پيدا نمىشود كه اين متن روايت باشد و امام اينطور فرموده باشند .\r\n\r\nد ) روايتى كه اثبات ارش نموده است :\r\nاحتمالًا اين روايت درباره امة است و لذا تعارضى با روايات مورد بحث ما كه افضاء صغيره حرّه است ندارد .\r\nمتن روايت : فى نوادر الحكمة أن الصادق عليه السلام قال فى رجل افتضّت امرأة جاريته بيدها فقضى أن تقوم الجارية قيمة و هى صحيحه و قيمة و هى مفضاة ، فتغرم ما بين الصّحة و العيب و اجبرها على امساكها لأنها لا تصلح للرجال . « 1 »\r\nروايت ديگرى به همين مضمون از سكونى نقل شده :\r\nعن السكونى عن جعفر عن أبيه عن على عليه السلام أن رجلًا افضى امرأة فقومها قيمة الامة الصحيحة و قيمتها مفضاة ، ثم نظر ما بين ذلك فجعل من ديتها و اجبر\r\n\r\n\r\n","description":"","footnote":"\r\n( 1 ) فقيه .\r\n","page_name":" 1577 ","page_number":190},
  {"content":"\r\n\r\nالزوج على امساكها « 1 » .\r\nمرحوم مجلسى اول ميفرمايد : اين دو روايت دربارهء يك قضيه است و در اصل روايت واحد بوده ، و اينكه در يك نقل اسمى از امير المؤمنين عليه السلام برده نشده ، سقط واقع شده ، و امام صادق عليه السلام قضاء امير المؤمنين را نقل فرمودند .\r\nصاحب روضة المتقين مىنويسد : ظاهر نقل فقيه از نوادر اين است كه زن را مجبور مىكند كه جاريه غير را كه افضاء كرده نگهدارى كند ، و امساك ملك غير مشكل است و لذا اظهر اين است كه تصحيفى از نساخ واقع شده و عبارت « و كان امرأة جارية » مىباشد . كما اينكه در ظاهر نقل سكونى در عبارت « افضى امرأة » سقطى مىباشد و افضى امرأة جارية لصغيره بوده ، در هر صورت اين حكم ارش براى امة مفضاة مىباشد . و لكن وقوع اين تصحيف بستگى به اطمينان شخصى دارد .\r\nعمده دليل براى اثبات ديه دو روايت حمران و بريد است كه ان شاء الله در جلسه آينده بررسى مىشود .\r\n« * و السلام * »\r\n\r\n\r\n","description":"","footnote":"\r\n( 1 ) وسائل ج 29 ص 282 باب 44 از موجبات ضمان ح 3 .\r\n","page_name":" 1578 ","page_number":191},
  {"content":"\r\n\r\n\r\n6 / 11 / 1378 چهارشنبه درس شمارهء ( 172 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل بحث حكم افضاء همسر صغيره آغاز شد ، در اين جلسه به بررسى يكى ديگر از احكام افضاء پرداخته و ثابت مىگردد كه با افضاء ، زن از حباله زوجيت خارج نمىگردد ، در ادامه درباره ثبوت ديه در صورت افضاء بحث نموده و ضمن بررسى روايات حمران و بريد كه ديه را در صورت عدم طلاق دادن همسر مفضاة تا هنگام مرگ او ساقط مىداند و احتمالات مختلفى كه در كلام بزرگان درباره اين روايت آمده ، ظهور روايت را در سقوط ديه با مرگ زوجه ( به نحو شرط مقارن ) مىدانيم ، ولى تعارض اين روايت را با روايات مطلقه‌اى كه به ضمان زوج در صورت عيب دار كردن زوجه حكم نموده ، بررسى نموده در نهايت قائل به سقوط ديه با مرگ زوجه و ثبوت ارش در اين فرض مىشويم .\r\n* * * \r\nالف ) : آيا به مجرد افضاء صغيره ، زن از حباله زوجيت خارج مىگردد ؟\r\n\r\n1 ) طرح مسأله\r\nدر اين مسأله دليل عمده بر عدم خروج زن از حباله زوجيت ، صحيحه حمران و روايت بريد ( كه به عقيده ما صحيحه است ) مىباشد .\r\nمتن صحيحه حمران چنين است : عن ابى عبد الله عليه السلام قال : سئل عن رجل تزوّج جارية بكراً لم تدرك ، فلمّا دخل بها اقتضّها فأفضاها ؟ فقال : ان كان\r\n\r\n","description":"","footnote":"","page_name":" 1579 ","page_number":192},
  {"content":"\r\n\r\nدخل بها حين دخل بها و لها تسع سنين فلا شىء عليه و ان كانت لم تبلغ تسع سنين او كان لها اقل من ذلك بقليل حين دخل بها فاقتضّها فانه قد افسدها و عطّلها على الازواج فعلى الامام ان يغرمه ديتها و ان امسكها و لم يطلقها حتى تموت فلا شىء عليه .\r\nمتن روايت بريد هم شبيه همين روايت است چنانچه اشاره خواهد شد .\r\nبزرگان درباره اين دو روايت فرموده‌اند : اين دو روايت صريح در عدم خروج زن از حباله زوجيه است زيرا از كلمه \" لم يطلقها \" معلوم مىگردد كه ممكن است مرد زن را طلاق بدهد و ممكن است كه او را طلاق ندهد پس از حباله زوجيت خارج نشده ، بنابراين بايد از ظاهر مرسله يعقوب بن يزيد ( فرق بينهما و لم تحل له ابداً ) در خروج از عقد ازدواج مرد ، رفع يد كرد .\r\n\r\n2 ) احتمال استاد مدّ ظلّه درباره روايت بريد\r\nما روايت را به تبع قوم \" لم يطلقها \" خوانده و به معناى عدم خروج از زوجيت مىگرفتيم ، ولى اكنون ترديدى در مسأله براى ما حاصل شده كه شايد روايت \" لم يُطْلِقْها \" ( از باب افعال ) باشد نه \" لم يطلقها \" ( از باب تفعيل ) و تشديد كلمه در كتب حديثى دليل بر تعيين احتمال دوم نيست ، چون صحّت آن مسلم نيست ، كلمه اطلاق در مقابل امساك به معناى رها كردن تكوينى در مقابل نگهدارى تكوينى است نه به مفهوم طلاق شرعى و ازالهء اعتبارى علقه نكاح .\r\nاز سوئى ديگر تعبير \" عطّلها على الازواج \" مشعر به خروج زن از حباله نكاح مرد مىباشد ، زيرا استعمال اين تعبير درباره زن شوهردار خالى از بُعد نيست ، بلكه به صورت قضيه شرطيه \" ان طلقها . . . \" به كار مىرود ، حال همين كه مرد زن را نگاهدارى كرده و نفقه او را مىپردازد و او را از خطرات و به گناه افتادن حفظ مىكند مىتواند منشأ شود كه شارع از سر ارفاق ديه را از گردن شوهر ساقط كند . البته در روايت بريد اين احتمال به اين شكل نمىرود ، زيرا در اين روايت گفته شده : \" و ان امسكها و لم\r\n\r\n","description":"","footnote":"","page_name":" 1580 ","page_number":193},
  {"content":"\r\n\r\nيطلقها فلا شيء عليه ، ان شاء امسك و ان شاء طلّق \" ، كلمه طلّق از باب افعال نمىتواند باشد ولى با صرف نظر از احتمال تصحيف « 1 » ، بايد مراجعه شود كه آيا تطليق به معناى لغوى خود كاربرد دارد يا خير ؟ و مجرد حقيقت شرعى بودن طلاق ، دليل بر مهجور شدن معناى لغوى طلاق كه آزادى است نمىباشد ، البته اين بحث بنا بر مبناى ما كه اين روايت را صحيحه مىدانيم ، پيش مىآيد ولى اگر روايت را از جهت سند غير معتبر دانستيم نيازى به چنين بررسى نخواهيم داشت .\r\n\r\n3 ) مناقشه استاد مدّ ظّله در احتمال فوق « 2 »\r\nاطلاق به معناى لغوى در مقابل اسير كردن مىباشد و در موارد آزاد كردن اسير يا پرنده به كار مىرود قهراً امساك در مقابل اطلاق به معناى زندانى كردن خواهد بود ولى در اين روايت اين عنايت براى نفى ديه ديده نمىشود ، زيرا اين تعبير صحيح نيست كه اگر مرد زن را اسير ساخته و او را آزاد نكرده ، ديگر ديه‌اى بر گردن او نيست ، اعتبار امساك براى نفى ديه به جهت حفظ و حراست مرد از زن است نه به جهت اسير ساختن مرد زن را ، پس اين كه تمامى فقهاء « يطلّقها » را از باب تفعيل گرفته‌اند و آن را صريح در عدم خروج زن از عقد ازدواج دانسته‌اند ، صحيح مىباشد .\r\n\r\nب ) : تأثير مرگ زن افضاء شده در مسأله ديه\r\n\r\n1 ) كلام صاحب جواهر - ره - در مفاد دو روايت حمران و بريد\r\nصاحب جواهر مىفرمايد كه در صدر روايت ديه را اثبات كرده ، و در ذيل در فرض \" ان امسكها و لم يطلقها حتى تموت \" ديه را نفى كرده است ، ولى آيا مىتوان مرگ زن را در مسأله ديه مؤثر دانست ؟\r\nايشان مىفرمايند ظاهر بدوى روايت با محتملاتى همراه است كه همگى بعيد\r\n\r\n\r\n","description":"","footnote":"\r\n( 1 ) در برخى از نسخ نهايه ، در نقل روايت بريد به جاى طلّق ، اطلق به كار رفته است .\r\n( 2 ) استاد اين بحث را در جلسه بعد مطرح فرمودند .\r\n","page_name":" 1581 ","page_number":194},
  {"content":"\r\n\r\nاست ، بنابراين بايد معناى ديگرى براى روايت كرد كه اين اشكال پيش نيايد :\r\nاحتمال اول يا بايد بگوييم كه ديه به شرط طلاق واجب مىشود كه مستبعد است زيرا ( توضيح اين احتمال از استاد مدّ ظلّه است ) اگر طلاق در ثبوت ديه مؤثر باشد جزء اخير علّت تامه مىباشد ، و بسيار مستبعد است كه در صدور روايت كه اثبات ديه نموده ، جزء اخير علّت تامه را رها كرده ، ديه را به جزء اوّل آن ( يعنى افضاء كه بين آن و تحقق معلول فصل زمانى رخ مىدهد ) نسبت دهد .\r\nاحتمال دوم براى سازگار ساختن صدور ذيل روايت اين است كه قصد نگهدارى دائمى زن منشأ سقوط ديه باشد كه به وسيله افضاء به ذمه شوهر آمده است .\r\nاحتمال سوم آن است كه قصد نگهدارى به نحو شرط متأخر منشأ عدم ثبوت ديه از ابتداء مىگردد . اين دو احتمال مستبعد است .\r\nاحتمال چهارم و پنجم آن است كه مرگ زوجه منشأ سقوط ديه گردد يا به نحو شرط متأخر كاشف از عدم سقوط ديه از ابتداء باشد ، اين دو احتمال نيز مستبعد است .\r\nبنابراين ما بايد احتمال ديگرى را مطرح كنيم كه ذيل روايت را ( كه ديه را نفى مىكند ) مقيّد به صورتى بسازيم كه مصالحه‌اى بين زن و شوهر واقع شده كه از يك طرف مرد متعهد مىگردد زن را طلاق ندهد و از او نگهدارى كند و از سوى ديگر زن از حق ديه خود صرف نظر مىكند كه با توجه به اين كه زن در اين صورت اگر مطلقه شود ، بىشوهر و سرپرست مىماند بسيار متعارف است كه به چنين مصالحه‌اى رضايت دهد .\r\n\r\n2 ) نقد كلام صاحب جواهر - ره - توسط استاد مدّ ظلّه\r\nولى از احتمالاتى كه صاحب جواهر ذكر كرده احتمال چهارم ( مسقط بودن مرگ زن به نحو شرط مقارن ) مطابق ظاهر روايت است و چندان مستبعد هم نيست چون نظير آن در فقه ديده شده است كه مرگ در اسقاط ديه تأثير كند ، زيرا به عقيده تمام\r\n\r\n","description":"","footnote":"","page_name":" 1582 ","page_number":195},
  {"content":"\r\n\r\nعلما تمام مهر با عقد ازدواج به عهده شوهر مىآيد ولى اگر پيش از دخول ، زوجه وفات كند بنابر نظر مشهور نصف مهر ساقط مىشود ، پس مرگ زوجه مىتواند حق ثابتى را بقاءً از بين ببرد ، بنابراين مانعى ندارد كه در مسأله ما نيز مرگ زوجه ( كه با عدم طلاق او همراه است ) تمام ديه را كه زوجه قبلًا مالك بوده از ذمه زوج ساقط كرده ديگر ورثه حق مطالبه نداشته باشند .\r\nالبته اين مفاد روايت آيا با روايات بسيار و فتاواى فقهاء سازگار مىباشد يا خير ؟\r\nو در صورت تعارض چگونه بايد آن را حل كرد ، بحثهاى ديگرى است كه خواهد آمد ، ولى عمل به ظاهر روايت اگر معارضى نداشته باشد ، مانعى ندارد و وجهى براى كلام صاحب جواهر ( با قطع نظر از ساير موارد ) به نظر نمىآيد .\r\nالبته روايات زيادى داريم كه در عيب زن ، ضمان ثابت كرده كه سكوت آنها در مقام بيان مىرساند كه با مرگ زوجه ضمان ساقط نمىشود و بسيار مستبعد است كه اين روايات بسيار را به ضمان موقّت حمل كرد . پس ظهور اين روايت در عدم سقوط ديه با موت زوجه بسيار قوى بوده بنابراين نمىتوان قائل به ثبوت ديه شد بويژه با توجه به اين كه سقوط حق با مرگ زوجه هر چند مشابه دارد ولى مشابه آن بسيار اندك است .\r\nبهر حال بايد ديد كه آيا مىتوان روايت حمران يا بريد را بگونه‌اى معنا كرد كه تعارضى بين آنها و روايات ديگر در ميان نباشد و نيازى به طرح اين دو روايت نباشد .\r\n\r\n3 ) كلام محقق اردبيلى - ره - در مفاد روايت حمران و بريد\r\nمحقق اردبيلى مىفرمايد كه در دو قسمت روايت « لا شىء عليه » به كار رفته يكى در صدر روايت \" ان كان دخل بها حين دخل بها و لها تسع سنين فلا شيء عليه . \" و ديگرى در ذيل روايت \" و ان امسكها و لم يطلقها حتى تموت فلا شيء عليه \" ، هر چند \" شىء \" نكره در سياق نفى است و افاده عموم مىكند ولى در اينجا قطعاً عموم مراد نيست ، چون كسى كه پس از نُه سال شدن زن ، به وى دخول مىكند قطعاً مهر و\r\n\r\n","description":"","footnote":"","page_name":" 1583 ","page_number":196},
  {"content":"\r\n\r\nنفقه از گردن او ساقط نمىشود ، در ذيل هم قطعاً مهر و نفقه براى زنى كه طلاق داده نشده ثابت است ، پس مراد از نفى در صدر و ذيل نمىتواند معناى سلب كلى باشد ، بنابراين مىتوان صدر را ناظر به نفى خصوص ديه و ساير اشياء ( غير از نفقه و مهر ) و ذيل را به قرينه ساير روايات كه ضمان ثابت كرده ناظر به نفى ساير اشياء ( غير از نفقه و مهر و ديه ) دانست بنابراين تعارض بين اين روايت و ساير روايات بر طرف مىگردد .\r\n\r\n4 ) نقد كلام محقق اردبيلى - ره -\r\nولى اين گونه تفسير كردن روايت ، بسيار خلاف ظاهر است ،\r\nاولًا : در اينجا ابتداء ديه را در افضاى صغيره ثابت كرده و بعد در صورت امساك و عدم طلاق او فرموده \" فلا شيء عليه \" روشن است كه \" لا شىء \" به نفى ديه ناظر بوده و بسيار مستبعد است كه ديه را از تحت شمول اين ذيل خارج بدانيم .\r\nثانياً : اگر ذيل حتى در مقام نفى ديه هم نباشد ، در مقام نفى چه چيزى است ؟\r\nآنچه اين روايات ناظر بدان است امورى است كه در بين مسلمين مطرح بوده و توهم ثبوت آن مىرفته ، احتمال ثبوت چيزى غير از مهر و نفقه و ديه نبوده تا اين روايات آن احتمال را نفى كند .\r\nثالثاً : جمله ذيل مفهوم دارد كه اگر مرد زن را طلاق دهد \" شىء \" بر او ثابت است اگر مراد از شىء غير از مهر و نفقه و ديه باشد ، چه چيز ديگرى در اينجا محتمل است كه در فرض طلاق بر گردن شوهر ثابت مىگردد ؟\r\nبنابراين اين گونه تقييد در ذيل روايت بسيار مستبعد است .\r\n\r\n5 ) كلام كاشف اللثام در مفاد روايت حمران و بريد و نقد صاحب جواهر بر آن\r\nكاشف اللثام درباره « فلا شيء عليه » در ذيل روايت فرموده مراد نفى اثم است ، چون زن افضاء شده حرمت ابد دارد ، حال يا از حباله زوجيت خارج شده يا لااقل\r\n\r\n","description":"","footnote":"","page_name":" 1584 ","page_number":197},
  {"content":"\r\n\r\nوطى او حرام ابد است . اينجا توهم اين معناست كه امساك و نگهدارى چنين زنى حرام باشد ، روايت براى رفع شبهه تحريم فرموده : « لا شىء عليه اى لا اثم عليه » .\r\nولى همچنان كه صاحب جواهر فرموده ، اولًا در صدر روايت لا شىء عليه ، نفى ديه مىكند و اينكه ما مفاد « لا شىء عليه » را در دو قسمت روايت ، مختلف بدانيم ، بعيد است ، از سوى ديگر قبل از لا شىء عليه كه در ذيل ذكر شده ، اثبات ديه نموده « فعلى الامام ان يغرمه ديتها » جمله ذيل با اقتران به اين جمله كالصريح است كه نفى ديه را قطعاً شامل مىگردد .\r\nصاحب جواهر پس از نفى كلام كشف اللثام ذيل روايت را به تبع شيخ طوسى - ره - به صورت مصالحه بين زن و شوهر حمل كرده كه نقل آن گذشت .\r\n\r\n* خلاصه و نتيجه بحث\r\nظاهر روايت حمران ، سقوط ديه با مرگ زوجه است ، اخذ به اين ظاهر به خودى خود مانعى ندارد ، ولى اين روايت با روايات بسيار زيادى كه بدون هيچ قيدى ضمان را در فرض عيب ( كه فرد ظاهر يا منحصر آن افضاء است ) ثابت كرده و ظهور قوى در عدم سقوط آن با مرگ زوجه دارد ، در تعارض بوده و جمع عرفى بين آنها ديده نمىشود ، پس بايد با توجه به شهرت قريب به اتفاق بر عدم سقوط ديه با فوت زوجه از روايت حمران و بريد دست كشيده و به ثبوت ديه فتوا داد .\r\n\r\n* نظر نهايى استاد مدّ ظلّه در مسأله « 1 »\r\nبه نظر مىرسد كه قدر متيقن از روايت حمران و بريد نفى ديه در صورت عدم طلاق زوجه تا هنگام مرگ مىباشد و ظهور قوى در نفى ارش ندارد ، روايات مثبته ضمان ، هم خصوص ديه را ثابت نمىكند ، پس مىتوان اين روايات را چنين جمع كرد كه اگر مرد زن صغيره مفضاة را طلاق ندهد و تا هنگام مرگ همسر ، او را نگاه دارد ، ديه ساقط مىگردد ولى ارش ثابت است . « * و السلام * »\r\n\r\n\r\n","description":"","footnote":"\r\n( 1 ) اين قطعه از درسهاى آينده افزوده شد .\r\n","page_name":" 1585 ","page_number":198},
  {"content":"\r\n\r\n\r\n9 / 11 / 1378 شنبه درس شمارهء ( 173 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه ، ابتدا ديهء زن افضاء شده دنبال مىشود و نظر استاد - مدّ ظلّه - در مورد جمع بين روايت بريد و روايت حمران با ادله مثبت ضمان بيان ميگردد ، سپس حكم وجوب نفقه اين زن بر شوهر و در نهايت ، مراد از افضاء كه در موضوع روايات واقع شده ، مورد بحث قرار مىگيرد .\r\n* * * \r\nالف ) : ادامه بحث از ديه افضاء شده :\r\n\r\n1 ) جمع بين روايات حمران و بريد با روايات ضمان ( يادآورى و تكميل )\r\nوجه جمعى كه به نظر ما مىرسد - و در كلمات ديگران نديديم كه متعرض شده باشند - اين است كه « لا شىء عليه » در اين روايت را حمل بر نفى ديه كنيم و روايات مثبت ضمان را حمل بر ثبوت ارش كنيم .\r\nتوضيح مطلب اين است كه اگر زن افضاء شده را طلاق داد ، چون اين زن به درد اشخاص ديگر نمىخورد و اين شخص هم او را رها كرده ، اين به منزله نابود شدن زن و از بين رفتن موجوديت اوست ، لذا بايد ديه او را بپردازد . اما اگر طلاق نداد و از او نگهدارى كرد ، ديه بر او نيست ولى منافات ندارد كه مثل ساير عيوب اين هم كه عيب بزرگى است ارش داشته باشد . روايات ضمان هم بر ضمان ارش حمل مىشوند چون در فصل عيب اثبات ضمان كرده‌اند و فرد ظاهر عيب ، همين افضاء است .\r\n\r\n","description":"","footnote":"","page_name":" 1586 ","page_number":199},
  {"content":"\r\n\r\nبنابراين « لا شىء عليه » جمعاً بين الادله حمل بر نفى ديه مىشود . بلكه اين احتمال هم است كه بگوييم اين تعبير فى حد نفسه هم فقط بر نفى ديه دلالت دارد و ناظر به جهات ديگر نيست ، همانطور كه ناظر به نفى نفقه و نفى مهر و امثال اينها نيست .\r\nمشكل موثقه سكونى « 1 » كه آقايان آن را معارض روايات ديگر دانسته‌اند و بعضى آن را حمل بر تقيه كرده‌اند ، با همين بيان بالا حل مىشود . بر طبق اين روايت امير المؤمنين عليه السلام در مورد كسى كه زوجه خودش را افضاء كرده بود ، فرمود بايد به مقدار ما بين قيمت امه صحيحه و قيمت امه معيبه به زن بپردازد و او را مجبور به امساك و نگهدارى زن كرد . پس در فرض امساك الى الابد ، ارش اثبات شده و اين با نفى ديه در روايت بريد و روايت حمران منافات ندارد و با ادله ضمان هم كاملًا سازگار است .\r\n\r\n2 ) متن عروة\r\n« و ظاهر المشهور ثبوت الديه مطلقاً و ان امسكها و لم يطلقها ، الّا انّ مقتضى حسنة حمران و خبر بريد المثبتين لها عدم وجوبها عليه اذا لم يطلقها ، و الاحوط ما ذكره المشهور » و ان كان الاقوى خلافه .\r\n\r\n3 ) تسامح در عبارت عروة\r\nدر اين عبارت از دو جهت تسامح هست . يكى اين كه ما از آن دو روايت اينطور استفاده كرديم كه ديه به نفس افضاء ثابت مىشود ، چه طلاق بدهد و چه طلاق ندهد ، اما اگر تا زمان مرگ در حباله نكاح او باقى ماند ، عند الموت ديه ساقط مىشود ، نه اينكه از اول ثابت نبوده است . پس طلاق شرط ثبوت ديه نيست ، نه شرط مقارن و نه شرط متأخر ( بر خلاف آقاى خوئى « ره » كه طلاق را شرط متأخر دانسته‌اند . ) دومين تسامح اين است كه تعبير « اذا لم يطلقها » ظاهرش اين است كه عدم طلاق تمام الموضوع است ، درحالىكه اگر طلاق نداده باشد اما به يكى از\r\n\r\n\r\n","description":"","footnote":"\r\n( 1 ) وسائل الشيعة ج 29 باب 44 از موجبات ضمان ح 3\r\n","page_name":" 1587 ","page_number":200},
  {"content":"\r\n\r\nاسباب منفسخ شده باشد يا فسخ كرده باشد از روايت استفاده مىشود كه ديه واجب است و فقط در صورتى ديه واجب نيست كه تا زمان مرگ او را امساك كند و طلاق و فسخ و انفساخ در كار نباشد . ظاهراً مرحوم سيد التفات به اين جهت نداشته نه اينكه التفات داشته و به طلاق اكتفا كرده باشد .\r\n\r\n4 ) نظر استاد - مدّ ظلّه - در مسأله\r\nبه نظر مىرسد كه اقوى همين تفصيل باشد . اگر طلاق نداد ديه ثابت نمىشود اما ضمان ثابت است و بايد ارش بدهد .\r\n\r\nب ) : وجوب نفقه زن افضاء شده\r\n\r\n1 ) متن عروة\r\n« و يجب عليه ايضاً نفقتها ما دامت حيّه و ان طلقها بل و ان تزوجت بعد الطلاق على الاحوط »\r\n\r\n2 ) استدلال بر مطلب\r\nدليل مطلب ، صحيحه حلبى است كه به اطلاقش شامل همه فروض ذكر شده مىشود : « قال سألته عن رجل تزوج جارية فوقع بها فافضاها ، قال عليه السلام : عليه الاجراء عليها ما دامت حية « 1 » » به اين ترتيب ، در فرض ازدواج مجدد زن هم حكم وجوب نفقه « على الاقوى » خواهد بود نه على الأحوط ، چون تمام وجوهى كه ذكر شده براى فرق گذاشتن بين ازدواج و عدم ازدواج مجدد ، وجوه ضعيفى است .\r\nآقايان ديگر على الاقوى فرموده‌اند .\r\n\r\n3 ) اشاره به يكى از ادله فرق بين ازدواج و پاسخ به آن :\r\nتنها وجهى كه نسبت به ساير وجوه ، قدرى قابل ملاحظه است اين است كه بوسيله تعليلى كه در روايات آمده ( لانها عطلها على الازواج ) از اطلاق صحيحه حلبى رفع يد كنيم . با توجه به اينكه « العلة تخصّص » پس در صورتى كه ازدواج\r\n\r\n\r\n","description":"","footnote":"\r\n( 1 ) وسائل الشيعة ج\r\n","page_name":" 1588 ","page_number":201},
  {"content":"\r\n\r\nمجدد كند ، حكم وجوب نفقه ثابت نخواهد بود .\r\nمرحوم صاحب جواهر پاسخ مناسبى به اين اشكال نداده است . راه حلى كه به نظر ما رسيد و مرحوم آقاى حكيم هم متعرض شده‌اند ، اين است كه اين تعليل راجع به وجوب نفقه نيست تا در نتيجه ، صحيحه حلبى را تقييد بزنيم ، بلكه راجع به وجوب ديه نفس است همانطور كه ظاهر روايت حمران است چون ديه را بر تعطيل على الازواج مترتب كرده ( قد افسدها و عطلها على الازواج فعلى الامام ان يغرمه ديتها ) « 1 » لذا به اين مطلب مىتوان ملتزم شد كه اگر تعطيل بر ازدواج در كار نباشد مثل زمان حاضر كه با جراحيهاى ساده ، افضاء را معالجه مىكنند ( بلكه بسيارى از اوقات در هنگام زايمان به طور طبيعى به خاطر بزرگى سر بچه افضاء صورت گرفته و با جراحى ساده جبران مىشود ) ديه نفس ثابت نخواهد شد ، اما وجوب نفقه مطلقاً ثابت است .\r\nان قلت : اگر زن ازدواج كند و شوهر نفقه او را هم بدهد ، آيا بازهم بر شوهر سابق ( افضاءكننده ) واجب است كه نفقه ديگرى بپردازد ؟\r\nقلت : مانعى ندارد كه ما در اينجا به اين امر گرديم ، زيرا نفقه زوجه به جهت نيازمندى فعلى زن به نفقه نيست ، بلكه اگر همسرانشان بسيار ثروتمند باشد بازهم نفقه وى بر شوهر لازم است و اگر زن بدون قصد تبرّع و كمك به شوهر ، از مال خود خرج كند ، مىتواند هزينه زندگى را از شوهر خود مطالبه كند ، در مسأله نفقه افضاء هم مىتواند مطلب همين گونه باشد .\r\nلكن انصاف « 2 » اين است كه اصل ثبوت مستمر نفقه در زمان كنونى كه افضاء به\r\n\r\n\r\n","description":"","footnote":"\r\n( 1 ) وسائل ج 20 ص 493 باب 34 ح 1 .\r\n( 2 ) ( توضيح بيشتر ) اين نكته را استاد - مدّ ظلّه - در خارج بحث و مدتها پس از آن مطرح فرمودند ، بنابراين بحثهاى آينده نيز كه ثبوت نفقه در آن مفروض گرفته مىشود ناظر به زمان صدور روايت مىباشد نه زمان كنونى ، بهر حال مسائل مختلفى نسبت به زمان حاظر مطرح است كه نياز به دقت نظر و بحث دارد ، از جمله : آيا مجرد سهولت درمان در زمان كنونى حكم وجوب نفقه را ساقط مىكند يا شرط سقوط تحقق خارجى درمان است ؟\r\n- آيا اگر زوجه افضاء شده بدون هيچ جهتى صرفاً به خاطر دريافت نفقه از درمان ساده افضاء خوددارى كند باز\r\n","page_name":" 1589 ","page_number":202},
  {"content":"\r\n\r\nراحتى قابل درمان است مشكل است ، چون لحن روايات اين است كه در زمينه‌اى اين حكم صادر شده كه به طور طبيعى و در نوع موارد مشكله \" لانه عطلها على الازواج \" در افضاء وجود داشته باشد ، و اين موضوع در زمان حاظر منتفى است .\r\n\r\nج ) : بيان مراد از افضاء در موضوع روايات :\r\n\r\n1 ) متن عروة\r\n« لا فرق فى الدخول الموجب للافضاء بين ان يكون فى القبل او الدبر و الافضاء اعم من ان يكون باتحاد مسلكى البول و الحيض او مسلكى الحيض و الغائط او اتحاد الجميع و ان كان ظاهر المشهور الاختصاص بالاول »\r\n\r\n2 ) اقوال در معناى افضاء\r\nدر معناى افضاء بين اماميه و غير اماميه و بين فقها و لغويين اختلاف واقع شده است . بعضى آن را اتحاد مسلك بول و حيض معنا كرده‌اند و بعضى اتحاد مسلك حيض و غائط و بعضى هم اتحاد بول و غائط ، كه بنابراين احتمال سوم براى تحقق افضاء بايد دو حاجز از بين برود . در اينجا به مهمترين اقوال اشاره مىكنيم :\r\n\r\n1 - 2 - شيخ طوسى كه مشهور با او موافقت كرده‌اند معيار افضاء را اتحاد بول و حيض دانسته\r\nو تعبير مىكند « غلط كثير من الناس » « 1 » در گفتن اين مطلب كه افضاء به معناى اتحاد مسلك حيض و غائط است چون بين مسلك حيض و مسلك غائط ،\r\n\r\n\r\n","description":"","footnote":"\r\nهم نفقه ثابت است ؟\r\n( 1 ) صاحب جواهر مىفرمايد : شايد شيخ « ره » و ابن ادريس كه شبيه اين تعبير دارد ، اشاره داشته باشند به صحاح جوهرى و قاموس كه تفسيرشان از افضاء با احتمال دوم يعنى اتحاد مسلك حيض و غائط انطباق دارد ولى اين كلام از صاحب جواهر خيلى عجيب است . البته نسبت به جوهرى كه وفاتش در سال 392 بوده اشكالى نيست چون شيخ در زمان وفات او دوازده‌ساله بوده ، اما نسبت به فيروزآبادى صاحب قاموس كه متوفاى 816 يا 817 است معنى ندارد كه شيخ طوسى متوفاى 460 و ابن ادريس متوفاى 598 به كلام او ناظر باشند . يكى از حقوقى كه مرحوم آقاى بروجردى بر حوزه‌هاى علميه دارد همين است كه مراجعه به كتب رجال و تراجم و ساير اطلاعات مورد نياز را كه در حوزه‌هاى متروك شده بود ، مجدداً رواج داد .\r\n","page_name":" 1590 ","page_number":203},
  {"content":"\r\n\r\nحاجزى بسيار قوى وجود دارد كه با مواقعه و امثال آن از بين نمىرود مگر در فروض خيلى نادر . بنابراين بايد روايات را حمل بر فروض متعارف كنيم كه همان اتحاد مسلك بول و مسلك حيض است و مشهور هم به تبع همين تعليل را ذكر كرده‌اند .\r\n\r\n2 - 2 - علامه حلى « ره » در چند كتاب خود و به تبع ايشان ، عده‌اى از علما ، احتمال اول و دوم هر دو را كافى دانسته‌اند\r\nيعنى هم اتحاد مسلك بول و حيض و هم اتحاد مسلك حيض و غائط هر دو افضاء است اما احتمال سوم يعنى اتحاد مسلك بول و غائط را مطرح نكرده است . البته در مورد كلام علامه اين بحث وجود دارد كه آيا ايشان افضاء را موضوعاً شامل احتمال اول و دوم مىداند . آنطورى كه فخر المحققين « ره » و بعضى عبارت ايشان را معنا كرده‌اند يا فقط حكماً شامل مىداند آنطورى كه ما از عبارت ايشان مىفهميم .\r\n\r\n3 - 2 - مرحوم صاحب جواهر نظر مشهور را تقويت كرده\r\nو مىفرمايد : معناى لغوى افضاء ، توسعه دادن است و چون اين معناى عام در روايات اراده نشده بايد افضاء را حمل بر يك معناى بكنيم كه معمولًا اتفاق مىافتد نه چيزى كه فقط در عالم فرض ، مصداق دارد و وجود خارجى آن كالعدم است . پس با توجه به اينكه اتحاد مسلك حيض و غائط بندرت اتفاق مىافتد ، افضاء را بايد به معناى اتحاد مسلك بول و حيض بگيريم كه وقوع آن مخصوصاً در مورد صغيره ، معمول است .\r\nدليل دوم ايشان شهرت فتوائى است ، چون مشهور قائل به اختصاص افضاء به اتحاد مسلك بول و حيض شده‌اند حتى ابن فهد در مهذب البارع تصريح كرده كه علاوه بر اختصاص موضوعى ، حكم هم مختص به همين احتمال مىباشد . صاحب جواهر به اجماع منقول هم استناد مىكند و در آخر مىفرمايد : « و غيرها » يعنى قول مشهور از دليل يا ادله ديگرى نيز برخوردار است كه البته ايشان آن را بيان نكرده و احتمالًا اشاره دارد به وجهى كه شيخ طوسى « ره » مطرح كرده است كه البته اينكه بسيارى از فقها ( ظاهراً فقهاى عامه ) اين مسأله را عنوان كرده‌اند كه اگر در اثر افضاء ،\r\n\r\n","description":"","footnote":"","page_name":" 1591 ","page_number":204},
  {"content":"\r\n\r\nاختيار بول از دست زن خارج شود چه حكمى دارد « 1 » ، خود همين مسأله كاشف از اين است كه افضاء را اتحاد مسلك بول و حيض مىدانند نه اتحاد مسلك حيض و غائط و الّا بايد امساك و عدم امساك غائط را مطرح مىكردند ، نه امساك و عدم امساك بول\r\n\r\n4 - 2 - مرحوم آقاى حكيم هم با صاحب جواهر موافق است\r\nو مىفرمايد : جامع بين احتمالات سه‌گانه وجود ندارد لذا بايد يكى را اخذ كرد و آن همان اتحاد مسلك بول و حيض است كه مشهور گفته‌اند چون غلبه وقوعى دارد .\r\n\r\n5 - 2 - بعضى از اهل لغت مثل صاحب مجمع البحرين و نيز برخى از فقها قائل به احتمال سوم شده‌اند ،\r\nيعنى افضاء را اتحاد مسلك بول و غائط دانسته‌اند .\r\n\r\n6 - 2 - نظر استاد - مدّ ظلّه - در معناى افضاء\r\nآنطورى كه مرحوم آقاى شعرانى در حاشيه وافى فرموده و ما هم از اهل اطلاع سؤال كرديم و تأييد نمودند ، آن كه شيوع زياد دارد ، اتحاد مسلك حيض و غائط است ، نه اتحاد مسلك بول و حيض آنگونه كه شيخ « ره » و مشهور قائل شده‌اند اينها با مسائل جراحى آشنا نبوده‌اند و بقول فخر المحققين « ره » اين مسأله از مسائل فقه نيست بلكه معناى لغوى آن مربوط به علم لغت و كيفيت تحقق خارجى آن مربوط به فن تشريح ( و جراحى ) است .\r\nآقاى شعرانى دو دليل بر اين مطلب ذكر مىكنند : 1 - مخرج بول در اعلاى فرج است و مخرج حيض در اسفل فرج است و فاصله بين اين دو بيشتر از فاصله بين مخرج حيض و مخرج غائط است . 2 - مخرج بول يك استخوانى است كه وسط آن سوراخ است و بول از آن سوراخ خارج مىشود . بنابراين اگر افضاء اتحاد مسلك بول و حيض باشد ناگزير بايد اين استخوان بشكند تا افضاء حاصل شود . اما بين\r\n\r\n\r\n","description":"","footnote":"\r\n( 1 ) افضاء گاه سبب مىشود كه زن اختيار بول را از دست دهد ( مسترسل است ) و گاه سبب چنين اشكالى نمىگردد .\r\n","page_name":" 1592 ","page_number":205},
  {"content":"\r\n\r\nمخرج حيض و مخرج غائط استخوانى وجود ندارد بلكه فقط حاجز لحمى در بين است .\r\nدليل عمده همين دليل دوم است و اينك جزو مسلمات شده و ديگر از مسائل نظرى نيست . و اينطور شنيده‌ايم كه اتحاد مسلك بول و حيض بندرت اتفاق مىافتد و اتحاد مسلك بول و غائط بسيار نادرتر است چون تقريباً محال است كه حاجزها دفعتاً از بين برود ، بلكه بايد بتدريج يكى از حاجزها و بعد ديگرى برداشته شود . در اين جهت ، فرقى بين صغيره و كبيره وجود ندارد .\r\nادامه بررسى موضوع افضاء و نيز بحث از حكم افضاء و اينكه آيا موضوع افضاء احكام مذكور فقط در يك قسم از اقسام فوق جارى است يا در تمام اقسام آن و يا اگر بيان ديگرى در مسأله باشد . به جلسه بعد موكول مىشود .\r\n« * و السلام * »\r\n\r\n","description":"","footnote":"","page_name":" 1593 ","page_number":206},
  {"content":"\r\n\r\n\r\n10 / 11 / 1378 يكشنبه درس شمارهء ( 174 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه در مورد مفهوم افضا بحث شده و حكم آن در اقسام مختلف افضاء هم از جهت عموم تعليل و هم از جهت خود مفهوم افضا اثبات مىگردد . سپس مسأله افضا زوجه غير صغيره را از متن عروه طرح نموده و ضمن توضيح احتمالات موجود در معناى عبارت سيد ، به بحث و بررسى آن مسأله پرداخته مىشود .\r\n* * * \r\nالف ) مفهوم و حكم افضا در روايات مربوطه :\r\n\r\n1 ) نظر صاحب عروه رحمه الله :\r\nبحث ما در تفسير كلمه افضا بود ، مرحوم سيد تمام اقسام مختلفى را كه در اينجا تصوير شده است ، داخل در موضوع افضاء و مشمول حكم ديه نفس مىداند ، حتى در موردى كه منشأ افضاء دخول از دبر باشد . خلاصه افضا چه دبراً باشد و چه قبلًا ، كه سه جور تصوير شده است ( اتحاد مسلك بول و حيض ، حيض و غايط يا هر سه مسلك ) ، داخل در موضوع روايت است .\r\n\r\n2 ) نظر و استدلال مرحوم آقاى خويى رحمه الله\r\nمرحوم آقاى خويى مطابق سيد در متن ، قائل به توسعهء مفهوم افضاء شده است .\r\nايشان چنين استدلال كرده‌اند كه ما در روايات هيچ كجا برخورد نكرده‌ايم كه متعرض مفهوم افضاء شده باشد و كسى هم از ائمه در اين مورد سؤالى نكرده و ايشان نيز توضيحى در تحديد اين كلمه نفرموده‌اند ، لذا معلوم مىگردد كه اين مفهوم مصطلح خاصى در بين ائمه عليهم السلام نداشته و مطابق با معناى عرفى خودش استعمال\r\n\r\n","description":"","footnote":"","page_name":" 1594 ","page_number":207},
  {"content":"\r\n\r\nشده است . پس بايد با مراجعه به عرف معنا را به دست آوريم و ما با مراجعه به متخصصين از اهل لغت همچون زمخشرى مىتوانيم آن معناى عرفى را كشف كنيم .\r\nزمخشرى مىگويد : افضاء به معنى فضوة و وسعت ايجاد كردن است و اين معنايى است كه شامل اقسام مختلف افضاء مىگردد ، سپس مىفرمايند كه : صرف نظر از بيان فوق ، حتى اگر افضاء را همانند مشهور تفسير كنيم و كلمه را مختص صورت خاصى بدانيم ، در اين ترديد وجود ندارد كه تمامى صور افضاء عيب مىباشد و لذا ادلهء مثبته ضمان كه براى عيوب اثبات ضمان كرده و روايات آن متعدد است ، شامل آن مىشود .\r\n\r\n3 ) نقد كلام مرحوم آقاى خويى رحمه الله :\r\nاستدلال فوق قابل مناقشه است . اولًا : غير از زمخشرى ديگر لغويين هم افضاء را چنين معنا كرده‌اند ، اما همانطورى كه صاحب جواهر فرموده است اين واژه در اينجا قطعاً به معناى وسيع خود به كار نرفته است تا مثلًا شامل پاره كردن گوش ، دهان ، دماغ و . . . نيز بشود . لذا تعبير « اذا افضى امرأة » قطعاً به معناى ايجاد توسعه در عضوى از اعضاى بدن زن نيست بلكه معناى خاصى مراد است و بعلاوه از لحاظ استعمالات لغوى هم اطلاق افضاء المرأة به اين معنا اصلًا صحيح نيست . همچنين صاحب جواهر احتمالى داده‌اند كه به نظر ما مورد اطمينان است و آن اين كه لفظ افضاء مشترك ميان دو معنا است : معناى وسيعش كه اختصاص به زن ندارد و توسعه دادن هر چيزى را شامل است و اطلاق آن بدين معناى وسيع اصلًا در مورد زن و اسناد آن به زن نادرست است و معناى خاصى كه اختصاص به زن دارد و وسعت دادن به محل خاصى مراد است يعنى مراد از آن وسعت دادن به خود متعلق نيست بلكه وسعت دادن به عضوى از اعضاى متعلق است . بر اين اساس ، با توجه به عدم صحت اسناد « افضاء » به مفهوم عام خود به زن ، استدلال مرحوم آقاى خويى به اين معنا براى مختار خودشان صحيح نيست و بايد مفهوم آن را در اين تركيب\r\n\r\n","description":"","footnote":"","page_name":" 1595 ","page_number":208},
  {"content":"\r\n\r\n( افضى المرأة ) معناى خاصى دانست .\r\nثانياً : اما استدلال ايشان به روايات مثبته ضمان براى اثبات حكم افضاء ( دية النفس ) در تمام اقسام متصور در افضاء نيز تمام نيست زيرا همانطورى كه مرحوم سيد فرموده و مرحوم آقاى خويى هم قبول كرده‌اند ، اگر عيب ديگرى غير از افضاء حادث شود با ادله مثبته ضمان ارش ثابت مىشود نه ديه . چون در روايات ، ديه اختصاص به يك عيب خاص يعنى افضاء دارد و هرگاه اثبات شد كه عيب افضاء است ، ديه هم ثابت مىشود . اما با رواياتى كه اثبات ضمان در عيوب كرده است نمىتوانيم اثبات كنيم كه همه اين اقسام داخل در مفهوم افضاء است ، زيرا در صورت شك در اينكه آيا همه اين اقسام افضاء است يا برخى از آنها ؟ با روايات مثبته ضمان نمىتوان اين جهت موضوع را روشن كرد ، مگر اين كه عيب را منحصر در افضاء بدانيم ، همچنانكه بعضى از فقها گفته‌اند كه مراد از عيب صرفاً افضاء بوده و رواياتى كه اثبات ضمان در عيب كرده ، تنها ديه را اثبات مىكند نه ارش را . يعنى موضوع اين احاديث كشف مىشود . اما مرحوم آقاى خويى پذيرفته‌اند كه عيوبى هست كه افضاء نيست و استحقاق ارش را دارد به عبارت ديگر ، ايشان عيوب زن را منحصر در افضاء نمىدانند ، بر اين اساس ، نمىتوانيم در ظرف شك در مصاديق افضاء به روايات مثبته ضمان تمسك كنيم . چون خود روايت تعيين كنندهء موضوع خود نيست و دليلى وجود ندارد كه تمام اقسام ، حكم واحد داشته باشند و نتيجةً ديه بر آنها بار شود نه ارش .\r\n\r\n4 ) نظر صاحب جواهر و مرحوم آقاى حكيم رحمه الله :\r\nصاحب جواهر مطابق نظر مشهور ميزان را در صدق افضاء از بين رفتن حاجز بين الحيض و البول دانسته‌اند و آقاى حكيم نيز با ايشان موافقند و مىگويند كه يقيناً معناى واسع مراد نيست و رجحان با همان مفهومى است كه مشهور انتخاب كرده‌اند .\r\n\r\n","description":"","footnote":"","page_name":" 1596 ","page_number":209},
  {"content":"\r\n\r\n\r\n5 ) نقد كلام مرحوم آقاى حكيم رحمه الله :\r\nكلام ايشان تمام نيست زيرا همانطورى كه گفته شد آن معناى وسيع براى افضاء در اينجا يقيناً مراد نيست و متعلق آن اگر زن باشد ، اصلًا غلط است و همچنين اگر به متعلق اطلاق شود و عضوى از اعضاى آن مراد باشد ، نيز درست نيست . ولى چه مانعى دارد كه مراد از آن توسعه محل وقاع باشد . توضيح اين نكته در ادامهء درس خواهد آمد .\r\n\r\n6 ) نظر استاد مد ظله دربارهء مفهوم افضاء و حكم آن :\r\nبه نظر ما بعيد نيست كه مراد از « افضى المرأة » توسعه دادن محل وقاع باشد ، حال به هر نحوى كه اين توسعه صورت گرفته باشد ، بعضى از حاجزها از بين رفته باشد يا تمام آنها ، افضاء همه اين موارد را شامل مىشود . چه بسا مراد كسانى همچون فخر المحققين كه مىگويند متفاهم عرفى آن است كه تمام اين اقسام افضا مىباشد همين مطلب مورد نظر باشد . به طورى كه عده‌اى بين البول و الحيض به ذهنشان متبادر مىشود و عده‌اى بين الحيض و الغائط و عده‌اى بين الثلاثة تا گفته شود كه پس متفاهم عرفى همه اقسام است . اين اصلًا متفاهم عرفى نيست . عرف تنها از اين كلمه توسعه محل وقاع را مىفهمد و اينكه خارجاً اين توسعه چگونه صورت مىگيرد و خصوصيات آن ، ديگر داخل در حد مفهومى عرفى نيست . حتى كسانى كه بين بول و غايط را گفته‌اند ، اشتباه در مصداق خارجى كرده‌اند . اختلاف تعابير فقها هم به سبب اختلاف در تشخيص مصاديق خارجى است نه اختلاف در مفهوم عرفى ؛ لذا فخر المحققين با اينكه كلمهء افضاء را مطابق مشهور معنا مىكند ولى تمام اقسام را افضاء مىداند اين به اين دليل است كه وى ما هو الخارج را تفسير كرده است . يعنى افضاء مفهوماً اختصاص به حد خاصى ندارد هر چند در خارج ، اختصاص به رفع حاجز مسلك بول با حيض دارد يا غالباً مصداقش اين است چون صور ديگر بسيار كم اتفاق مىافتد .\r\n\r\n","description":"","footnote":"","page_name":" 1597 ","page_number":210},
  {"content":"\r\n\r\nخلاصه تفاهم عرفى از كلمه افضا اتساع محل وقاع است و مصاديق آن را علم تشريح معين مىكند و عرف كه علم تشريح نخوانده ، نمىتواند در حد مفهومى افضاء معلومات تشريحى را اخذ نمايد . پس هر چند معناى جامع افضاء قطعاً مراد نيست و اصلًا اطلاق آن بر زن حتى به نحو تعدد دال و مدلول هم صحيح نيست ، ولى معناى خاص به معناى توسعه در محل وقاع درست است . اين مفهوم شامل تمام اقسام مىگردد و طبعاً حكم آن در تمامى صور ، به استناد روايت حمران كه تعليل « عطلها على الازواج » را در بر دارد ، ديه مىباشد . تعبير برخى اهل لغت كه در معناى آن گفته‌اند : « مسلكين را مسلك واحد گرداندن » ، اشاره به همين حد مفهومى دارد .\r\n\r\nب ) بحث دربارهء افضاء در غير زوجهء صغيره :\r\n\r\n1 ) عبارت عروة :\r\n« لا يحلق بالزوجه فى الحرمة الابدية على القول بها و وجوب النفقة المملوكة و المحللة و الموطوءة بشبهة او زناً و لا الزوجة الكبيره ، نعم تثبت الديه فى الجميع عدى الزوجة الكبيره اذا افضاها بالدخول بها حتى فى الزنا و ان كانت عالمة مطاوعة و كانت كبيره و كذا لا يلحق بالدخول الافضاء بالاصبع و نحوه فلا تحرم عليه مؤبدا نعم تثبت فيه الديه »\r\nمسأله قبلى در مورد صغيره افضاء شده بود كه بنا بر مشهور سه حكم براى آن ثابت بود كه يكى حرمت ابدى و دوم وجوب نفقه تا پايان حيات وى و سوم ديه . ايشان مىفرمايند : كه موارد مذكور كه همگى غير صغيره هستند ، در دو حكم اول به صغيره ملحق نيستند ولى از جهت ديه همانند زوجه صغيره هستند ، به غير از زوجه كبيره كه در مورد او ديه هم وجود ندارد و هر سه حكم در مورد زوجه كبيره منتفى است .\r\n\r\n2 ) تسامحى در عبارت عروه :\r\nدر اين عبارت عروه تسامحى وجود دارد ، چون زوجه مذكور در صدر ( لا يلحق بالزوجه ) الف و لام آن عهد است و زوجه مذكور در عبارت و لا الزوجة الكبيرة الف\r\n\r\n","description":"","footnote":"","page_name":" 1598 ","page_number":211},
  {"content":"\r\n\r\nو لام آن جنس است چون در صدر مراد زوجه‌اى است كه قبلًا ذكر شده است يعنى الزوجة الصغيرة ، زيرا اگر الف و لام مذكور در زوجهء در صدر را جنس قرار دهيم عبارت غلط مىشود زيرا زوجه كبيره نمىتواند به زوجه ( جنس زوجه ) ملحق نباشد چون يكى از اقسام آن بوده و مباين نيستند . لذا الف و لام صدر بايد حتماً عهد باشد لذا لازم بود كه به جاى الف و لام عهد كلمه صغيره هم درج شود و چنين مىگفتند :\r\n« لا يلحق بالزوجه الصغيره فى الحرمة الابدية فلان و فلان و لا الزوجة الكبيرة . . . »\r\n\r\n3 ) كلام مرحوم آقاى حكيم در معناى عبارت عروه :\r\nمرحوم آقاى حكيم مىفرمايند : اين عبارت « اذا افضاها بالدخول بها حتى فى الزنا » به مستثنى كه زوجه كبيره است نمىخورد چون در زوجهء كبيره زنا تصور نمىشود ، بلكه به مستثنى منه كه « تثبت الديه فى الجميع » باشد مىخورد . پس به غير از زوجه كبيره ، در تمام اقسام حتى در زنا حتى اگر زن مطاوعت هم كرده باشد وجوب ديه هست چون آن چيزى كه در باب زنا نيست مهر و اجرة المثل است زيرا « لا مهر للبغى » اما در مورد افضا ، زن زناكار باغيه راضى به آن نبوده و آنچه بدان رضايت داده ، اصل وقاع است و مهر هم ساقط است ، ولى ديه افضا ساقط نيست ، ادله ديه هم فرقى ميان اقسام نمىگذارد .\r\n\r\n4 ) نقد كلام مرحوم آقاى حكيم رحمه الله :\r\nبه نظر ما اين معنا در مورد عبارت تمام نيست چون اگر بنا بر نظر ايشان عدى الزوجة الكبيره استثناى از تثبت الديه فى الجميع نيست و لذا اگر عبارت « اذا افضاها بالدخول بها » وصل شود به « تثبت الديه فى الجميع » معنايش اين مىشود كه شرط ثبوت ديه دخول است . در حالى كه از روايات مورد استدلال استفاده مىشود كه دخول در ثبوت ديه شرط نيست مثلًا در بعضى از روايات آمده است كه جاريه‌اى با انگشت ، ديگرى را افضا مىكند و ديه كامل در آن هست و خود مصنف هم بعداً مىفرمايد كه در صغيره هم ديه هست . لذا ادله اختصاصى به صورت دخول ندارد .\r\n\r\n","description":"","footnote":"","page_name":" 1599 ","page_number":212},
  {"content":"\r\n\r\n\r\n5 ) معناى عبارت عروه به نظر استاد مد ظله :\r\nبه نظر ما در اين عبارت دو احتمال وجود دارد .\r\nاحتمال اول : اين كه اذا افضاها به مستثنى بخورد . يعنى زوجهء كبيره اگر با دخول افضا شده باشد ، ديه ندارد و استثنا شده است در حالى كه اگر با انگشت يا وسيلهء ديگرى همچون چاقو افضا شده باشد ديه دارد چون زوجهء كبيره در هر حال ، مجاز در وقاع است و حال اگر در هنگام وقاع اتفاقى افتاد و افضا شد از روايت حمران و بريد استفاده مىشود كه ديه ندارد و فتاواى فقها همچنين است كه افضا با دخول مستثنى است ولى اگر زوجهء كبيره به غير وقاع افضا شود ، همچون اقسام ديگر مثل اجنبيه و مملوكه ديه دارد و استثنايى نشده است . بدين ترتيب عبارت « اذا افضاها بالدخول » قيد مستثنى است يعنى عدى الزوجهء الكبيرة المفضاة بالدخول و لذا عبارت صحيح چنين مىشود :\r\n« نعم تثبت الديه فى الجميع - عدى الزوجة الكبيرة اذا افضاها بالدخول بها - حتى فى الزنا » يعنى عبارت « عدى الزوجة الكبيرة اذا افضاها بالدخول بها » جمله معترضه است و اصل عبارت ( بدون اين جمله معترضه ) چنين است : نعم تثبت الديه فى الجميع حتى فى الزنا يعنى ديه در تمام اين اقسام حتى در صورت زنا هست و فقط زوجه كبيره ، آن هم در حالت خاصى كه افضا به دخول باشد مستثنى است .\r\nاحتمال دوم : اين است كه اذا افضاها به اصل مطلب مربوط باشد يعنى مىخواهد الحاق زنى را كه در بعضى از شرايط همانند زوجه صغيره است ولى زوجه صغيره نيست ( يعنى افضاء به دخول شده ولى زوجهء صغيره نيست ) ، نفى كند و مىگويد كه حرمت ابدى و وجوب نفقه با افضاء به دخول از اختصاصات زوجه صغيره است و در اقسام ديگرى كه ذكر شد افضا بالدخول آن احكام را در پى نمىآورد . يعنى اين زنها در صورت افضاء با دخول در حكم حرمت ابد و وجوب نفقه ملحق به زوجهء صغيره نمىشوند . قهراً جملهء « نعم تثبت الديه فى الجميع حتى فى الزنا » جملهء معترضه\r\n\r\n","description":"","footnote":"","page_name":" 1600 ","page_number":213},
  {"content":"\r\n\r\nخواهد بود .\r\nبه نظر مىرسد احتمال اول اقوى باشد يعنى عبارت « عدى الزوجه الكبيره اذا افضاها بالدخول بها » را جمله معترضه بدانيم چون اين مطلب مطابق روايت و فتوا است كه زوجه كبيره بطور كلى از شمول حكم ديه مستثنى نيست بلكه تنها اگر افضا بالدخول شده باشد مستثنى است .\r\n\r\n6 ) دلايل حكم مزبور در غير زوجه صغيره :\r\nاين موارد ظاهراً به زوجهء صغيره ملحق نمىشود ، چون ادله‌اى كه اثبات حرمت ابد نموده راجع به صغيره است و روايات وجوب نفقه كه بعداً بحث آن خواهد آمد نيز مربوط به زوجه صغيره است . پس دليل بر الحاق نداريم . ولى البته ديه در همه موارد ثابت است و از روايات آن كه در جلسه بعد بررسى مىشود ، برمىآيد كه وجوب ديه اختصاص به زوجهء صغيره ندارد .\r\n« * و السلام * »\r\n\r\n","description":"","footnote":"","page_name":" 1601 ","page_number":214},
  {"content":"\r\n\r\n\r\n11 / 11 / 1378 دوشنبه درس شمارهء ( 175 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nبررسى مسأله 4 عروة :\r\n« لا يلحق بالزوجة فى الحرمة الابدية على القول بها و وجوب النفقه ، المملوكة و المحلّلة و الموطوءة بشبهة أو زنا و لا الزوجة الكبيرة نعم تثبت الدية فى الجميع عدا الزوجة الكبيرة اذا افضاها بالدخول بها - حتّى فى الزنا و ان كانت عالمة مطاوعة و كانت كبيرة »\r\nظاهر كلام اين است كه سقوط ديه در مورد افضاء زوجهء كبيره را مخصوص موردى مىداند كه با دخول افضاء صورت گرفته باشد و اگر به غير دخول ، افضا شده باشد ديه را ثابت مىداند هر چند زوجه كبيره باشد .\r\nقبل از محقق حلى ره ، مسأله افضاء به غير دخول در كلمات علماء سابق اصلًا مطرح نشده است . ظاهر كلام محقق در شرايع و نافع و صريح كلام علامه در قواعد اين است كه افضاء زوجهء كبيره در صورتى ديه ندارد كه بر اثر دخول صورت گرفته باشد .\r\n* * * \r\nبررسى روايات :\r\nروايتى كه به طور عام براى افضاء ، ديه را اثبات كرده باشد نداريم .\r\n\r\nروايت اول موثقه سكونى\r\n« كلينى باسناده عن محمّد بن الحسن الصفار عن ابراهيم بن هاشم عن النوفلى عن السكونى عن جعفر عن أبيه عن على ( عليهم السلام ) : أن رجلًا افضى امرأة فقوّمها قيمة الامة الصحيحة و قيمتها مفضاة ، ثم نظر ما بين ذلك فجعل من ديتها و اجبر الزوج على امساكها » « 1 »\r\n\r\n\r\n","description":"","footnote":"\r\n( 1 ) وسائل الشيعة ، ج 29 ، ص 282 ، كتاب الديات ، ابواب موجبات الضمان ، باب 44 ، ح 3 .\r\n","page_name":" 1602 ","page_number":215},
  {"content":"\r\n\r\nاز نظر سندى اين روايت موثقه است و دلالت اين روايت بر ثبوت ديه ؟\r\n\r\nروايت دوم مرسله صدوق\r\n« قضى امير المؤمنين عليه السلام فى امرأة افضيت بالدية » « 1 »\r\nقضاوت حضرت امير سلام الله عليه چون قضاوتى در واقعه‌اى خاص است و خصوصيت آن را نمىدانيم اطلاق ندارد ، البته اگر قضاوت حضرت توسط ائمه معصومين بعدى نقل شده بود مىتوانستيم به اطلاق لفظ وارد شده در روايت تمسك كنيم و مىگفتيم نقل حضرت براى بيان حكم شرعى است و چنانچه خصوصيت واقعه در اين حكم دخيل بود ، حضرت بيان مىفرمود ، لكن صدوق اين روايت را از طريق معصومين عليهم السلام نقل نكرده است .\r\nعلماء تقريباً مسلم دانسته‌اند كه اين قضاوت همان روايت سكونى است كه در مورد افضاء جاريه‌اى توسط جاريهء ديگر ، حكم به ثبوت ديه كرده‌اند و روايت مستقلى نيست . هر چند ( در مباحث گذشته جلسه 170 ) قبلًا گفتيم اين روايت همان روايت محمّد بن قيس از امام باقر عليه السلام است پس حجت مىباشد .\r\n\r\nروايت سوم : صحيفهء سليمان بن خالد\r\n« محمّد بن يعقوب عن عدة من اصحابنا عن احمد بن محمّد عن الحسين بن سعيد عن النضر بن سويد عن هشام بن سالم عن سليمان بن خالد : قال سألته [ اى ابا عبد الله عليه السلام 
  ] عن رجل وقع بجارية فأفضاها و كانت اذا نزلت تلك المنزلة لم تلد ؟ فقال : الدية كاملة .\r\nاين روايت از اين جهت كه زن مفضاة زوجه باشد يا مملوكه يا اجنبيّه اطلاق دارد ولى از جهتى اخص از مدعى است ، زيرا مخصوص افضائى است كه باعث عقيم شدن زن شده است .\r\n\r\n\r\n","description":"","footnote":"\r\n( 1 ) فقيه ، كتاب الديات ، باب ما يجب فى الافضاء ، حديث اول .\r\n","page_name":" 1603 ","page_number":216},
  {"content":"\r\n\r\n\r\nروايت چهارم : صحيحهء حمران\r\n« صدوق باسناده عن الحسن بن محبوب عن ابى أيوب عن حمران عن ابى عبد الله عليه السلام قال :\r\nسئل عن رجل تزوج جارية بكراً لم تدرك فلمّا دخل بها اقتضّها فأفضاها ، فقال : ان كان دخل بها حين دخل بها و لها تسع سنين فلا شيء عليه و ان كانت لم تبلغ تسع سنين او كان لها اقل من ذلك بقليل حين اقتضّها فانّه قد أفسدها و عطّلها على الازواج فعلى الإمام أن يغرم ديتها و إن أمسكها و لم يطلّقها حتّى تموت فلا شيء عليه .\r\nاز نظر سندى اشكالى در سند روايت نيست و صحيحه است .\r\nاز نظر دلالت : مورد روايت هر چند خصوص وطى زوج است لكن به دو بيان مىتوانيم حكم را تعميم بدهيم و ديه را در افضاء غير زوج و افضاء به غير وطى نيز ثابت بدانيم .\r\nتقريب اول ( عموم تعليل ) روايت مىفرمايد : چون اين زوج با افضاء فسادى در زوجه ايجاد كرده و باعث شده كه مردان ديگر تمايلى به ازدواج با او پيدا نكنند لذا بر امام عليه السلام است كه او را به پرداخت ديه جريمه كند ، اين علت اختصاصى به وطى زوج ندارد و در افضاء به غير وطى و در غير زوج هم جارى است ، مگر موردى كه استثناء شده تخصيص خورده باشد ، مانند افضائى كه در اثر وطى زوج با كبيره حاصل شده باشد و تعميم حكم عدم ديه به موارد مجاز ديگر بستگى به الغاء خصوصيت عرفى دارد\r\nتقريب دوم ( جبران جنايت ) قطع نظر از تعليل ، ديه ، يعنى جبران جنايت به كسى كه در اثر عملى خسارتى به ديگرى زده و در اين عمل مجاز ، نبوده و حق انجام آن را نداشته ، روايات او را ضامن جبران خسارت مىداند و بناء عقلاء هم ، همين است .\r\nبلى ، اگر اين خسارت در اثر عمل مجازى صورت گرفته باشد ، مانند شوهرى كه حق داشته كه با زوجهء كبيرهء خود وقاع كند و تصادفاً او را افضاء كرده است ، دليلى بر ضمان نداريم .\r\nخلاصه ، با اين روايت مىتوانيم ديه را اثبات كنيم و همين غرامت و جبران خسارت در روايت ديگرى نيز كه در خصوص موردى كه زنى با دستش جاريه‌اى را افضاء\r\n\r\n","description":"","footnote":"","page_name":" 1604 ","page_number":217},
  {"content":"\r\n\r\nكرده است اثبات شده است .\r\n\r\nروايت پنجم :\r\n« نوادر الحكمة : أنّ الصادق ( عليه السلام ) قال فى رجل أفضت امراته جاريته بيده ، فقضى أن تقوّم قيمةً و هى صحيحة و قيمةً و هى مفضاة ، فيغرمها ما بين الصحة و العيب و أجبرها على امساكها لانها لا تصلح للرجال » « 1 »\r\n* * * \r\nادامه مسأله 4 :\r\n« نعم تثبت الدية فى الجميع - عدا الزوجة الكبيرة - اذا افضاها بالدخول بها .\r\nحتّى فى الزنا ، و ان كانت عالمة مطاوعة و كانت كبيرة .\r\nاطلاق تعليل صحيحهء حمران و همچنين تقريب جبران خسارت بودن ديه ، شامل صورت افضاء در اثر زنا نيز مىشود و زن هر چند با طوع و رغبت حاضر به زنا شده باشد لكن راضى به افضاء كه نبوده ، بنابراين ، ديه بر مرد ثابت است و نمىتوان گفت او حاضر به زنا شده و اين ضرر را پذيرفته و حق خود را اسقاط كرده ، چون رضايت به زنا رضايت به افضاء نيست .\r\n\r\nكلام محقق ( ره ) دربارهء ديهء افضاء مملوكه\r\nمرحوم سيّد ( ره ) در افضاء مملوكة ، ديه را ثابت مىدانند ، محقق حلى در اين مطلب اشكال دارند ، ايشان در نكت النهاية مىفرمايند كه : اگر مولى مملوكة ، خود را افضاء نمود ، ديه ثابت نيست ، خواه صغيره باشد يا كبيره ، چون غرامتهايى كه بر مملوك وارد مىشود مال مولاى اوست و معنى ندارد كه مولا مديون خودش شود .\r\n« لانه لو وجب عليه لكان له و لا يجب للانسان على نفسه شيء » « 2 »\r\nاز محشّين عروه نيز مرحوم آقاى بروجردى ( ره ) و به تبع ايشان مرحوم آقاى خمينى ( ره ) و آقاى خويى ( ره ) و آقاى گلپايگانى ( ره ) نيز در ثبوت ديه در افضاء مملوكه\r\n\r\n\r\n","description":"","footnote":"\r\n( 1 ) وسائل الشيعة ، ج 29 ، ص 330 - كتاب الديات - ابواب ديات الاعضاء - باب 26 - ح 2 .\r\n( 2 ) نكت النهاية ، ج 3 ، ص 442 .\r\n","page_name":" 1605 ","page_number":218},
  {"content":"\r\n\r\nاشكال كرده‌اند .\r\n\r\nنقد كلام محقق ( ره )\r\nتحقيق اساسى اين مسأله مربوط به كتاب ديات است و چون بحث ما كتاب نكاح است و از طرفى نمىخواهيم مباحث عبيد و اماء را مفصّل بحث كنيم ، اشاره‌اى به پاسخ اشكال مىكنيم . بنابراين كه عبد بتواند مالك شود ، ثبوت ديه قابل تصور است . خيلى از متأخرين نيز اين مبنا را پذيرفته‌اند ، همچنانكه در مورد عبد مكاتب همه فقهاء قبول دارند كه عبد مىتواند مالك شود و مولايش حق ندارد اموال او را از وى بگيرد و از او سلب ملكيت كند ، بنابراين مبنا ، اگر دليلى بر ثبوت ديه در جنايت مالك بر مملوكه داشتيم مىگوييم ، مانعى ندارد كه بگوييم ديه بر عهدهء مالك ثابت مىشود و عبد يا امه كه مجنى عليه است مالك آن ديه مىگردد .\r\n\r\nادامه مسأله 4 عروه :\r\n« و كذا لا يلحق بالدخول الافضاء بالاصبع و نحوه فلا تحرم عليه مؤبّداً نعم تثبت فيه الدية »\r\nسيّد مىفرمايند چنانچه زوجهء صغيره با غير دخول - مثلًا با ادخال انگشت - افضاء گردد حرام مؤبد نمىشود و از اين جهت پرداخت ابدى نفقه واجب نيست . هر چند بايد به همسرش ديه بپردازد ، و جهش عموم تعليل « فانه أفسدها و عطّلها على الازواج » و جبران خسارت است كه در ذيل صحيحهء حمران بيان شد .\r\n* * * \r\nمسأله 5\r\nاذا دخل بزوجته بعد اكمال التسع فأفضاها لم تحرم عليه و لا تثبت الدية كما مرّ و لكن الاحوط الانفاق عليها ما دامت حية »\r\n\r\nمسامحه در تعبير مرحوم سيّد ( ره )\r\nظاهراً در كلام ايشان مسامحه‌اى رخ داده است ، دربارهء حرمت ابدى و ثبوت ديه مىفرمايند « لم تحرم عليه و لا تثبت الدية ، كما مرّ » ولى دربارهء عدم وجوب انفاق « كما مرّ » نمىگويند ، گويا در گذشته راجع به انفاق بحثى نشده است ، در حالى كه در\r\n\r\n","description":"","footnote":"","page_name":" 1606 ","page_number":219},
  {"content":"\r\n\r\nمسأله قبلى گفته‌اند كه در افضاء كبيره نفقه واجب نمىشود . بنابراين ، بهتر اين است كه بگويد « . . . لا تثبت الدية و لا يجب الا نفاق عليها كما مرّ لكن الاحوط الانفاق عليها ما دامت حية »\r\n\r\nدليل وجوب انفاق در افضاء كبيره\r\nآيا احتياطى كه سيّد فرموده‌اند طبق قاعده است يا نه ؟ صاحب جواهر مىفرمايند براى وجوب انفاق در افضاء زوجهء كبيره به صحيحهء حلبى مىتوانيم استدلال كنيم .\r\n« شيخ طوسى باسناده عن ابن ابى عمير عن حماد عن الحلبى عن ابى عبد الله عليه السلام قال : سألته عن رجل تزوج جارية فوقع بها فأفضاها ؟ قال : عليه الاجراء عليها ما دامت حية » « 1 »\r\nاطلاق اين روايت شامل زوجهء كبيره هم مىشود و جاريه به كنيز تا سنين جوانى هم اطلاق مىشود . « فان الجارية بنصّ اهل اللغة هى الفتية من النساء و لا ريب فى شمولها لمن بلغت التسع و تجاوزت عنها الى اواخر زمن الشباب » « 2 »\r\nپس دليل استثناء زوجهء كبيره چيست ؟\r\n\r\nدليل اول ( اجماع )\r\nشيخ طوسى ( ره ) در خلاف و به تبع ايشان صاحب جواهر و مرحوم آقاى خويى ( ره ) « 3 » گفته‌اند ، عدم وجوب نفقه اجماعى است و در مورد افضاء زوجهء كبيره هيچ يك از فقهاء قائل به وجوب انفاق ما دامت حية نشده‌اند .\r\n« من وطأ امرأته فأفضاها فان كان قبل تسع سنين لزمه نفقتها ما دامت حية و عليه مهرها و ديتها كاملة و ان كان بعد تسع سنين لم يكن عليه شيء غير المهر . . . دليلنا اجماع الفرقة فانهم لا يختلفون فى ذلك » « 4 »\r\n\r\nبررسى اجماع :\r\nادعاى اجماع شيخ طوسى ( ره ) در خلاف ، حجت نيست و تحصيل اجماع در چنين\r\n\r\n\r\n","description":"","footnote":"\r\n( 1 ) وسائل الشيعة ، 20 / 494 - كتاب النكاح - ابواب يا يجزم بالمصاهره - باب 34 - ح 4 .\r\n( 2 ) جواهر الكلام 29 / 426 .\r\n( 3 ) كتاب النكاح 1 / 161 - پايان مسأله دوم باب .\r\n( 4 ) الخلاف - كتاب الصداق - م 41 .\r\n","page_name":" 1607 ","page_number":220},
  {"content":"\r\n\r\nمسأله‌اى ميسّر نيست ، زيرا ، اكثر قدماء اين مسأله را مطرح نكرده‌اند حتى برخى از بزرگانى كه به حسب اطلاق كلامشان در مورد زوجهء كبيرهء مفضاة موضوع ديه را مطرح ساخته‌اند ، اسمى از ثبوت يا عدم ثبوت نفقه نبرده‌اند ، كلينى در كافى و صدوق در مقنع و هدايه ، روايت ديه را نقل كرده و صحيحهء حلبى را نقل نكرده‌اند ، ابو الصلاح حلبى در كافى ، بلكه ابن زهره در غنيه كه در بسيارى از مسائل ادعاى اجماع مىكند ، ديه را ثابت دانسته و اسمى از نفقه نمىبرد ، حتى خود شيخ كه ادعاى اجماع كرده ، در استبصار به طور مطلق - صغيره و كبيره قائل به وجوب نفقه شده است .\r\nتعجب است از مرحوم آقاى خويى ( ره ) ، ايشان در مسأله ديه ، اجماع را ردّ مىكنند و مىفرمايند « فانّ المسأله ليست اجماعية جزماً فانّ اكثر الاصحاب من القدماء لم يتعرضوا لهذه المسأله بالمرّة فلا طريق لتحصيل آراء هم « 1 » » و در مسأله نفقه مىفرمايند : « لا قائل بوجوب الانفاق اذا كان الافضاء بعد تسع سنين » « 2 » و در صفحه بعد مىفرمايند : للاجماع على عدم وجوبه اذا كان ذلك بعد بلوغها ذلك الحدّ حيث لم يقل احدٌ بوجوب الانفاق فيه الّا الشيخ فى الاستبصار « 3 » و حال آن كه تحصيل اجماع در مسأله نفقه مشكل‌تر از مسأله ديه است ، زيرا همانطورى كه گفتيم ، برخى از فقهاء چون ابو الصلاح حلبى و ابن زهره و كلينى و صدوق متعرض مسأله ديه شده‌اند ولى اصلًا متعرض مسأله نفقه نشده‌اند .\r\n\r\nدليل دوم : ( صحيحهء حمران عن ابى عبد الله عليه السلام )\r\nدر اين روايت آمده است :\r\n« ان كان دخل بها حين دخل بها و لها تسع سنين فلا شيء عليه » « 4 »\r\nعموم شىء ، همچنانكه ديه را شامل مىشود نفقه را نيز شامل مىگردد . پس از بابت\r\n\r\n\r\n","description":"","footnote":"\r\n( 1 ) مبانى العروة ، ج 1 ، ص 160 ، ذيل مسأله دوم باب .\r\n( 2 ) مبانى العروه 1 / 161 .\r\n( 3 ) مبانى العروه 1 / 162 .\r\n( 4 ) وسائل الشيعة 20 / 493 و 494 - كتاب النكاح - ابواب ما يحرم بالمصاهرة ، باب 34 ، ح 1 .\r\n","page_name":" 1608 ","page_number":221},
  {"content":"\r\n\r\nافضاء كبيره نفقه‌اى ثابت نمىشود .\r\n\r\nدليل سوم : ( صحيحهء بريد بن معاوية عن ابى جعفر عليه السلام )\r\nكلينى باسناده عن محمّد بن يحيى عن احمد بن محمّد و عن على بن ابراهيم عن أبيه جميعاً عن ابن محبوب عن الحارث بن محمّد بن النعمان صاحب الطاق عن بريد بن معاوية عن ابى جعفر عليه السلام فى رجل : اقتض جاريةً يعنى امرأته ، فأفضاها ؟ قال : عليه الدية ان كان دخل بها قبل انْ تبلغ تسع سنين قال ، و ان امسكها و لم يطلقها فلا شيء عليه ، ان شاء امسك و ان شاء طلق . « 1 »\r\n\r\nبيان صاحب جواهر ( ره ) در حل تعارض دو صحيحهء حمران و بريد و صحيحهء حلبى\r\nايشان مىفرمايند : عموم لا شىء عليه در اين دو روايت دلالت مىكند كه اگر وطى زوج باعث شود كه زوجهء كبيره افضاء گردد نه ديه ثابت مىشود و نه نفقه . ان قلت نسبت اين دو رايت با صحيحهء حلبى عموم من وجه است و نسبت به ثبوت نفقه در زوجهء كبيره مادهء اجتماع آنها است . زيرا روايت حمران و بريد هر چند نسبت به كبيره صراحت دارد و خصوص كبيره را متعرض شده است لكن از نظر ديه و نفقه عموميت دارد و صحيحهء حلبى « عليه الاجراء عليها » هر چند در خصوص نفقه وارد شده ، لكن از جهت صغيره و كبيره اطلاق دارد ، پس ثبوت نفقه در زوجه كبيرهء مفضاة مادهء اجتماع آنها است و در مادهء اجتماع به هيچ كدام از متعارضين نمىتوانيم استدلال كنيم ، قلت اولًا اصل برائت و اجماع بر عدم ثبوت نفقه مرجع روايت حمران و بريد است و ثانياً شمول لا شىء عليه نسبت به نفقه و دلالت آن بر نفى وجوب انفاق وضعى است ، در حالى كه شمول « عليه الاجراء عليها » نسبت به زوجهء كبيره و دلالت آن بر وجوب انفاق بر زوجهء كبيرهء مفضاة اطلاقى است و دلالت وضعى بر دلالت اطلاقى مقدم است . و النفى أصرح فى العموم من الاثبات . ( پايان كلام صاحب جواهر ( ره ) ) .\r\n\r\n\r\n","description":"","footnote":"\r\n( 1 ) وسائل الشيعة 20 / 493 و 494 - كتاب النكاح - ابواب ما يحرم بالمصاهرة ، باب 34 ، ح 3 .\r\n","page_name":" 1609 ","page_number":222},
  {"content":"\r\n\r\n\r\nبيان مرحوم آقاى خويى ( ره ) در حل تعارض دو صحيحهء حمران و بريد و صحيحهء حلبى\r\nايشان ابتداءً همين دو وجه را كه در كلام صاحب جواهر براى ترجيح صحيحهء حمران بر صحيحهء حلبى بيان شده ، ذكر مىكنند و مىفرمايند : در ما نحن فيه ، بايد صحيحهء حلبى را كنار بگذاريم ، يا بخاطر اينكه ، ثبوت نفقه در زوجهء كبيرهء مفضاة خلاف اجماع است يا به جهت اينكه ، صحيحهء حمران و بريد با صحيحهء حلبى متعارض است و ظهور صحيحهء حمران در نفى وجوب نفقه اقوى است . بعد اضافه مىكنند :\r\nاگر اين دو دسته روايات را متكافى هم بدانيم ، روايات تساقط مىكنند و مقتضاى اصل اولى برائت از وجوب نفقه است .\r\n\r\nبيان مرحوم آقاى حكيم در معناى صحيحهء حمران\r\nايشان مىفرمايند : معناى « ان كان دخل بها و لها تسع سنين فلا شىء عليه » خصوص ديه است يعنى « لا شىء من الدية عليه » و اصلًا ناظر به نفى نفقه نيست ، زيرا ثبوت نفقه مقتضاى زوجيت است و معنى ندارد بگوييم نفقه زوجه تا زمانى كه افضاء نشده واجب است و تا افضاء شد لا شىء عليه و ديگر نفقهء او واجب نيست .\r\nپس روايت حمران مىفرمايد : « زوجهء مفضاة ان كان لها تسع سنين فلا شيء عليه من الدية و ان كانت لم تبلغ تسع سنين فعلى الامام ان يغرمه ديتها » ، المتعين تقييد صحيحة حمران و بريد بالدية لِثبوت النفقه فى الكبيرة ما دامت فى حباله .\r\n\r\nنقد كلام آقاى حكيم ( ره )\r\nروشن است كه معناى « شىء » در « لا شىء عليه » هر چه باشد يعنى به جهت افضاء چيزى بر او نيست و نمىخواهد بگويد هيچ واجبى از واجبات بر عهدهء زوج نيست ، نه واجبات شخصى مانند نماز و روزه و نه حق الناس مانند مهر زوجه يا انفاق اولاد و ابوين و . . . بلكه معناى « لا شىء عليه » اين است كه اگر زوجهء صغيره را\r\n\r\n","description":"","footnote":"","page_name":" 1610 ","page_number":223},
  {"content":"\r\n\r\nافضاء كرده ، اين افضاء باعث وجوب ديه و نفقه مىشود ( وجوب نفقهء بالافضاء وجوبى است كه با طلاق و بنابر قولى با نشوز ساقط نمىشود ، چون سبب آن افضاء است نه زوجيت ) و اگر زوجهء كبيره را افضاء كرد ، اين افضاء آن اثر را ندارد و سبب ديه و نفقه نمىشود . امّا اينكه به جهت ديگرى مثل زوجيت يا نذر يا شرط ضمن عقد لازم نفقه دادن لازم باشد آن را نفى نمىكند . به بيانى ديگر ، بحث در ثبوت و عدم ثبوت نفقهء به سبب افضاء است و صحيحهء حمران نفقه‌اى را نفى يا اثبات مىكند كه به سبب افضاء تشريع شده است و اصلًا ناظر به ثبوت يا عدم ثبوت نفقه به اسباب ديگر - چون زوجيت يا نذر - نيست .\r\nخلاصه ، اين بيان براى خارج كردن نفقه از مفاد « لا شىء عليه » در صحيحهء حمران و اختصاص آن به ديه تمام نيست .\r\nبررسى كلام مرحوم صاحب جواهر ( ره ) و كلام مرحوم آقاى خوئى ( ره ) را به جلسه بعد موكول مىكنيم . ان شاء الله تعالى .\r\n« * و السلام * »\r\n\r\n","description":"","footnote":"","page_name":" 1611 ","page_number":224},
  {"content":"\r\n\r\n\r\n12 / 11 / 1378 سه‌شنبه درس شمارهء ( 176 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\n[ ادامهء مسألهء 5 عروه 
  ]\r\n\r\nخلاصه درس قبل و اين جلسه :\r\nبحث جلسه قبل در اين بود كه آيا در افضاء زوجه كبيره هم انفاق لازم است يا نه ؟ در اين جلسه ، ابتدا تتمه بحث سابق را پى گرفته ، سپس به بررسى ديه افضاء صغيره پرداخته و اقوال فقهاء را در اين مسأله مورد نقد و بررسى قرار خواهيم داد .\r\n* * * \r\nنظر صاحب جواهر در حل تعارض بين روايات :\r\nهمانطور كه گفته شد مقتضاى صحيحه حلبى « عليه الاجراء عليها » وجوب نفقه است و در مقابل مقتضاى عموم « لا شىء عليه » در دو صحيحه حمران و معتبره بريد اين است كه نفقه واجب نيست . در مقام حل تعارض صاحب جواهر و به تبع ايشان مرحوم آقاى خويى رحمه الله فرمودند كه ظهور صحيحه حمران اقوى است .\r\nمرحوم صاحب جواهر و عده‌اى ديگر به روايت حمران و بريد استدلال كرده‌اند بر اينكه ، اگر شوهر با دخول ، زوجه كبيره خود را افضاء كند « لا شىء عليه » و اطلاقش اقتضا مىكند كه « لا شىء عليه » من الدية و الانفاق . در مقابل اطلاق ، صحيحه حلبى هم دلالت بر وجوب انفاق در كبيره دارد .\r\nلذا بايد در يكى از اين دو دليل تصرف كنيم ، يا بايد روايت حلبى را مقيد كنيم به صغيره و اطلاق آن دو روايت را كه گفته « لا شىء عليه » حفظ كنيم . يا آن دو روايت را تقييد كنيم كه « لا شىء عليه » يعنى « لا شىء عليه من الديه » و اطلاق صحيحه حلبى را\r\n\r\n","description":"","footnote":"","page_name":" 1612 ","page_number":225},
  {"content":"\r\n\r\nحفظ كنيم و چون دلالت صحيحه حمران و بريد وضعى است و « لا شىء عليه » در آن دو روايت ، نكره در سياق نفى مىباشد و دلالتش بالوضع است . اما دلالت صحيحه حلبى بالاطلاق است ، و روايتى كه دلالتش بالوضع است مقدم بر روايتى است كه دلالت آن بالاطلاق است . لذا روايت عدم وجوب ( صحيحه حمران و بريد ) را اخذ مىكنيم و صحيحه حلبى را به افضاء صغيره تقييد مىكنيم .\r\n\r\nنظر استاد مد ظله :\r\nاين مسأله بحث كلى و اصولى دارد ، لكن به خاطر عدم اطاله كلام به طور مختصر توضيح مىدهيم . اينكه آيا در روايت « لا شىء عليه » دلالت نكره در سياق نفى بر عموم و احتياج به مقدمات حكمت دارد يا همان وضع كافى است ؟\r\nطبق تحقيقى كه در « دُرر » شده ، احتياجى به مقدمات حكمت نيست . خود وضع براى دلالت بر عموم كفايت مىكند و خلافاً للكفاية . بنابراين ، مناقشه‌اى در اين قسمت از مقدمات كلام صاحب جواهر رحمه الله نيست .\r\nدر صورت قبول اين بحث كه دلالت « لا شىء » بر عموم ، وضعى است ، بحث ديگر آن است كه روايتى كه بالوضع دلالت بر مطلبى مىكند با آن روايتى كه بالاطلاق دلالت مىكند ، در عرض هم هستند يا نه ؟ روايتى كه با مقدمات حكمت مطلب را اثبات مىكند ، چون يكى از مقدمات حكمت عدم البيان است ، و عدم البيان اعم از اين است كه متصلًا باشد يا منفصلًا ، اگر با دليل منفصلى بيان شد اخذ به اطلاق موضوعاً از بين مىرود . شيخ انصارى قائل است كه اذا دار الامر بين اينكه در ظهور اطلاقى لفظ تصرف شود يا در ظهور وضعى ، ما در ظهور اطلاقى تصرف مىكنيم .\r\nولى طبق تحقيق بين اين دو فرقى نيست وفاقاً للكفاية .\r\nميزان براى اخذ به اطلاق اين است كه متكلم در مقام بيان قيدى نياورد و مراد از مقام بيان مجلس خطاب است . شاهدش اين است كه كسى در مجلس استفتاء مىكند ، در همان مجلس بايد در جواب استفتاء قيود آن را ذكر نمايد ، اگر ذكر نكرد\r\n\r\n","description":"","footnote":"","page_name":" 1613 ","page_number":226},
  {"content":"\r\n\r\nظهور منعقد مىشود ، و هيچ حالت منتظره ندارد ، تا صبر كنيم و وقت عمل معلوم شود كه چه حكمى دارد .\r\nبه علاوه ، اگر مبناى شيخ را هم قبول كنيم ممكن است ايشان هم بگويد كه اگر تا زمان عمل قيدى آورده شده از اطلاق رفع يد مىكنيم . چون هنوز ظهور منعقد نشده است . ولى زمانى كه وقت عمل فرا رسيد مثلًا زمان يك امام ديگر است و امام مىخواهد بيان كند ، نمىتوان گفت ظهور منعقد نشده و بايد سالها صبر كرد تا بيان كند و ظهور بعداً منعقد مىشود . لذا چنين چيزى نيست .\r\nعلىاى تقدير بر اساس قواعد اصولى ، اگر دو دليل چنين وضعيتى داشتند با هم تنافى دارند . بايد توجه كرد كه از نظر ظهور كدام اظهر است و كدام ظاهر يا نص و اگر از نظر ظهور تقدم و تأخرى نداشتند حكم متنافيين را خواهند داشت .\r\nخلاصه ، با بيان صاحب جواهر نمىتوانيم حكم به تقدم صحيحه حمران و بريد بكنيم .\r\n\r\nنظر استاد مد ظله در جمع بيان روايات :\r\nاگر اين دو روايت با هم سنجيده شوند اظهر اين است كه صحيحه حلبى را اخذ نموده و دو روايت حمران و بريد را به خصوص ديه حمل كنيم . چون اين دو روايت ظهور قوى و معتنابهى نسبت به غير ديه دارند و شمولشان نسبت به نفقه ضعيف است .\r\nبه عنوان مثال : اگر الان يك قانونى جعل كنند كه اگر كسى چقدر دارايى داشت فلان مقدار بايد ماليات بدهد . بعداً نسبت بر اشخاص ديگرى بگويند چيزى بر آنها نيست . اين استثناء به اين معنا نيست كه هم ماليات و هم چيزهاى ديگرى كه در ادله ديگر بيان شده بود بر آنها نيست ، بلكه فقط ماليات را نفى مىكند .\r\nو در روايات مسأله ما اگر ظهور صحيحه حمران و بريد را در نفى نفقه هم بپذيريم ظهور ضعيفى است . ولى در مقابل ظهور صحيحه حلبى در شمول نسبت به افضاء\r\n\r\n","description":"","footnote":"","page_name":" 1614 ","page_number":227},
  {"content":"\r\n\r\nزوجه‌اى كه لااقل نه سالش شده است بسيار قوى است ، چون موضوع صحيحه حلبى « رجل تزوج جارية فوقع عليها فأفضاها » است ، متعارف مواردى كه مردى با دختر بچه‌اى ازدواج كرده با او وقاع مىكند ، دخترى است كه لااقل نه سالش شده است و اين طور نيست كه اكثريت قريب به اتفاق وقاع و افضاء قبل از اتمام نه سال باشد تا بتوانيم اين روايت را به خصوص زوجه صغيره حمل كنيم و اصولًا چون مباشرت قبل از نه سالگى حرام است و متعارفاً استعداد مباشرت در دختر كم سن وجود ندارد و لذا كمتر كسى حاضر مىشود با دختر بچه‌اى در اين سنين وقاع كند .\r\nبلكه بر عكس ، اكثريت وقاع و افضاء بعد از نه سالگى است ، البته نه در سنين بالا ، بلكه در اوائل سنين بلوغ كه دخترها بيشتر در معرض چنين خطرى هستند .\r\nبنابراين ، فرد ظاهر صحيحه حلبى زوجه كبيره است و شمول آن نسبت به كبيره كالنص است . و ؟ ؟ ؟ بر صغيره كأنّ خلاف صريح روايت است .\r\nنتيجه آن كه ، ظهور صحيحه حلبى در افضاء زوجه كبيره بسيار قوى است و با صراحت اين روايت از دلالت ضعيف صحيحه حمران و بريد بر نفى نفقه رفع يد مىكنيم و در مورد افضاء زوجه كبيره نيز حكم بر وجوب نفقه مىنماييم .\r\nنتيجه بحث : اقوى وجوب نفقه در افضاء زوجه كبيره كم سن است ، لكن چون شهرت قوى بر خلاف اين رأى است ، در اين مسأله بايد احتياط وجوبى كرد .\r\nالبته در مورد افضاء زوجه كبيره‌اى كه سنى از او گذشته باشد دليلى بر وجوب نفقه نداريم و از جاريه كه موضوع صحيحه حلبى است نمىتوانيم الغاء خصوصيت كنيم .\r\n\r\n[ مسأله ( 6 ) عروه 
  ]\r\nمسأله ( 6 ) : « اذا كان المفضى صغيراً أو مجنوناً ففى كون الدية عليهما أو على عاقلتهما اشكال و ان كان الوجه الثانى لا يخلو عن قوة » .\r\nدرباره افضاء صغير ، اشكال ثبوتى شده است كه خارجاً ممكن نيست كه صغير وقاعى بكند كه موجب افضاء باشد ، اين شبهه كه بسيار سست است . زيرا\r\n\r\n","description":"","footnote":"","page_name":" 1615 ","page_number":228},
  {"content":"\r\n\r\nاولًا : افضاء و در نتيجه لزوم ديه ، اختصاصى به افضايى كه بر اثر وقاع حاصل شده باشد ندارد ، بلكه اگر با ادخال وسيله‌اى چون ميله و چوب هم موجب افضاء شود مسأله پرداخت ديه مطرح است .\r\nثانياً : چه مانعى دارد كه از رشد بدنى بالايى برخوردار باشد و با دختربچه ضعيفى وقاع كرده و او را افضاء نمايد . در هر حال ، شبهه‌اى در تحقق مسأله در كار نيست .\r\n\r\nديه افضاء صغير بر خود اوست يا بر عاقله ؟\r\nمرحوم سيد رحمه الله هر چند ديه را بر عاقله مىدانند ، لكن مسأله را خالى از اشكال نمىدانند .\r\n\r\nكلام مرحوم آقاى حكيم رحمه الله\r\nايشان در توجيه اشكال مرحوم سيد مىفرمايند : از يك طرف نصوصى كه بر مفضى اثبات ديه كرده ، مطلق است و شامل صغير هم مىشود و مقتضاى اين نصوص اين است كه ديه افضاء بر خود صغير باشد . از طرف ديگر ، نصوصى كه مىگويد :\r\n« عمد الصبي خطأ تحمله العاقلة » نيز مطلق است و افضاء را نيز شامل مىشود و مقتضاى اين نصوص اين است كه ديه افضاء بر عاقله باشد و اگر ما بوديم و اين دو دسته نصوص به روايات دسته دوم عمل مىكرديم ، چون بر روايات دسته اول حكومت دارد . اما عمل به روايات دسته دوم با دو اشكال مواجه است .\r\nاشكال اول : مفاد نصوص طائفه دوم اين است كه افعال صبى با كبير فرق دارد ، افعال عمدى صبى حكم افعال خطايى بزرگسالان را دارد ، همانطورى كه ديه افعال خطايى بزرگسالان بر عهده عاقله است ، ديه افعال عمدى صبى بر عاقله است .\r\nبنابراين ، اين نصوص مخصوص افعالى است كه دو قسم دارند . 1 - عمدى 2 - خطائى ، مانند قتل ، ولى افضاء يا عمدى است يا شبه عمد و افضاء خطائى محض قابل تصوير نيست . پس اطلاق اين روايت شامل افضاء نمىشود چون معقول نيست كه بگويند افضاء عمدى صبى حكم افضاء خطائى بزرگسال را دارد ، چون\r\n\r\n","description":"","footnote":"","page_name":" 1616 ","page_number":229},
  {"content":"\r\n\r\nخطائى بودن افضاء در بزرگسالان ممكن نيست .\r\nپاسخ اشكال :\r\nپاسخ اول : همانطورى كه گفتيم ، مسأله لزوم پرداخت ديه در افضاء مخصوص افضائى كه بر اثر وقاع حاصل مىشود ندارد و چه بسا بر اثر تصادف و فرورفتن ميله‌اى ، افضاء صورت گرفته و اين افضاء خطائى محض است . ( اين پاسخ در كلام مرحوم آقاى حكيم نيست ) .\r\nپاسخ دوم : مرحوم آقاى حكيم تبعاً لصاحب الجواهر مىفرمايند : افضاء خطائى محض نيز قابل تصوير است و آن اين است كه مردى كه قبلًا با همسر خود مباشرت كرده و مشكل افضاء هم پيش نيامده ، چنانچه صغيره‌اى را با همسر خود اشتباه بگيرد و با او وقاع كرده و افضاء كند ، اين افضاء خطايى محض است .\r\nاشكال دوم : ( روايت عمد الصبي خطأ معارض دارد )\r\nاگر فقط دو دسته نصوص داشتيم ، 1 - نصوصى كه در افضاء ديه را ثابت كرده 2 - نصوص « عمد الصبى خطأ تحمله العاقله » مىگفتيم دسته دوم حاكم بر دسته اول است .\r\nو مىگوييم ، ديه‌اى كه در افضاء ثابت است ، اگر مفضى صغير باشد بر عاقله است .\r\nلكن اين روايت با روايت ديگرى كه مىگويد « عمد الصبى و خطؤه واحد » متعارض است .\r\nزيرا ، مفاد روايت اخير اين است كه فعل عمدى صبى با فعل عمدى بزرگسال فرق دارد ، افعالى كه در مورد بزرگسالان اگر عمداً صادر شود حكمى دارد و اگر خطاء صادر شود حكم ديگرى ، چنين افعالى ، اگر از صبى صادر شود حكم فعل خطايى بزرگسالان را دارد ، خواه عمداً از صبى صادر شود يا خطاً پس اين روايت مخصوص افعالى است كه در مورد بزرگسالان عمدى و خطايى آن دو حكم مختلف داشته باشد مانند قتل عمدى كه قصاص دارد و قتل خطايى كه ديه دارد . ولى افعالى كه عمد و خطاى آن در مورد بزرگسالان هم حكم واحد دارد و ادله ، حكم واحدى را\r\n\r\n","description":"","footnote":"","page_name":" 1617 ","page_number":230},
  {"content":"\r\n\r\nدر آن فعل به طور مطلق اثبات مىكنند - خواه عمدى باشد خواه خطايى - مانند ادله ضمان اتلاف با ضمان يد ، در چنين افعالى ، همانطورى كه فرقى بين فعل عمدى و خطايى نيست ، فرقى بين فعل صبى و كبير هم نيست و مسأله افضاء از اين قبيل است ، چون مقتضاى اطلاقات ثبوت ديه در افضاء اين است كه افضاء چه عمدى باشد چه خطايى ، ديه دارد و اگر افضاء عمدى صبى حكم افضاء خطايى را هم داشته باشد ( عمد الصبي و خطأه واحد ) ديه در افضاء صبى ثابت است . و گويا وجه اشكال سيد همين باشد . البته اين تعارض در خصوص افضاء صبى است ولى در مورد افضاء مجنون روايتى داريم كه مىگويد خسارت جنايت آدم خُل بر عهده عاقله‌اش است ، خواه خطايى باشد يا عمدى ( و اين روايت ، جنايت عمدى مجنون را نازل منزله جنايت خطايى عاقل نكرده است تا با اشكال باب صبى مواجه شود ) پس خسارت افضاء مجنون به طريق اولى بر عهده عاقله است . ( پايان فرمايش مرحوم آقاى حكيم رحمه الله )\r\n\r\nنقد كلام مرحوم آقاى حكيم رحمه الله\r\nبين روايت « عمد الصبي و خطوه واحد » و روايت « عمد الصبي خطأ تحمله العاقلة » هيچ گونه تعارضى نيست ، بلكه روايت « عمد الصبي خطأ تحمله العاقلة » بر روايت اول حكومت دارد هم چنان كه بر رواياتى كه به طور مطلق در افضاء ديه را ثابت دانسته حكومت دارد . توضيح آنكه :\r\nروايت « عمد الصبي و خطؤه واحد » مىگويد بين صبى و كبير فرق است . فعلى كه در مورد كبير ، عمدى آن ، حكمى و خطايى آن حكمى ديگر دارد . در مورد صبى عمدى آن حكم خطايى كبير را دارد . خواه تفاوت حكم عمد و خطا از دليل اولى استفاده شود يا دليل ثانوى ، افضاء از افعالى است كه در مورد كبير بين عمدى و خطايى آن فرق است . اگر عمدى باشد به مقتضاى ادله ثبوت ديه بر مفضى ، مفضى بايد ديه بپردازد . و اگر خطايى باشد به مقتضاى حكومت ادله ثبوت ديه بر عاقله در\r\n\r\n","description":"","footnote":"","page_name":" 1618 ","page_number":231},
  {"content":"\r\n\r\nباب جنايات خطايى ، ديه بر عاقله است چون از ادله استفاده مىشود كه در جنايات عمدى كبير اگر قصاص ممكن باشد جانى قصاص مىشود و اگر قصاص ممكن نباشد جانى ديه مىپردازد و اگر جنايت خطايى باشد ديه بر عاقله است .\r\nخلاصه با دليل ثانوى در مورد افضاء كبير بين عمد و خطا تفصيل در حكم مىدهيم و روايت عمد الصبي و خطؤه واحد مىگويد افضاء عمد صبى حكم افضاء خطايى كبير را دارد . پس ديه افضاء بر عاقله است .\r\nبنابراين ، منشأ اشكال مرحوم سيد ، مناقشه در دلالت روايت عمد الصبي و خطؤه واحد نيست . منتهى تمام بحث اين است كه آيا دليلى داريم كه به طور عام دلالت كند كه ديه هر عمل خطايى بر عهده عاقله است ، تا در باب افضاء هم به آن تمسك كنيم يا خير ؟ كه در باب ديات بايد بحث شود ، در اينجا به طور اشاره متذكر مىشويم .\r\n\r\nدليل ثبوت ديه بر عاقله به طور عام\r\nممكن است به روايت « عمد الصبي خطأ تحمله العاقلة » تمسك كنيم ، زيرا معناى اين تركيب اين است كه كل خطاء تحمله العاقلة ، براى روشن شدن مطلب به مثالهاى زير توجه كنيم .\r\nاگر بگوييم « الطواف بالبيت صلاة يعتبر فيه الطهارة » يعنى طواف مانند نماز است و چون هر نمازى مشروط به طهارت است پس در طواف هم طهارت معتبر است .\r\nاگر در مورد شخص مؤمن بگوييم : « المؤمن العالم يجب الكرامه » يعنى مؤمن نازل منزله عالم است و همانطورى كه العالم يجب الكرامه ، المؤمن هم يجب اكرامه وقتى بگوييم : « السلمان منا اهل البيت معصوم » يعنى سلمان از ماست و همه ما معصوم هستيم . پس سلمان هم معصوم است . خلاصه معناى عمد الصبي خطاء تحمله العاقلة اين است كه تنزيلًا عمد صبى از مصاديق خطا است و حكم خطا را دارد ، بنابراين تحمله العاقله از اينجا معلوم مىشود كه كل خطأ تحمله العاقلة .\r\n\r\n","description":"","footnote":"","page_name":" 1619 ","page_number":232},
  {"content":"\r\n\r\n\r\nشبهه در استدلال به حديث عمد الصبي خطأ تحمله العاقلة\r\nولى شايد نتوانيم به اين روايت استدلال كنيم و منشأ اشكال مرحوم سيد نيز شايد همين شبهه باشد .\r\nاولًا : خارجاً مىدانيم كه چنين نيست كه مطلق احكام خطايى بر عهده عاقله باشد اين قرينه است كه نتوانيم به اطلاق آن تمسك كنيم .\r\nتوضيح آن كه : معناى ظاهر « كل خطاء تحمله العاقله » اين است كه آثار تمام اعمال خطايى بر عهده عاقله است . مثلًا اگر خطاً مال ديگرى را تلف كرد ، عاقله ضامن است ، اگر خطاً سر خود را پوشانيد عاقله او بايد لبيك بگويد ، روشن است كه چنين معناى عامى از « كل خطاء تحمله العاقلة » اراده نشده است و اين روايت در مورد مواردى خاص است ، حالا آيا مربوط به مطلق موارد ديات است يا خصوصى جناياتى است كه اگر عمدى باشد قصاص دارد و اگر سهوى باشد ديه دارد يا . . .\r\nروشن نيست خلاصه ، معلوم است كه اين روايت در موارد خاص وارد شده است و قرينه حاليه با مقاليه همراه آن بوده است اما در چه مواردى ؟ روشن نيست و لذا نمىتوانيم به اطلاق آن تمسك كنيم .\r\nثانياً : از بعضى روايات باب ديات استفاده مىشود كه تحمله العاقله مربوط به جناياتى است كه عمدى آن قصاص دارد و سهوى آن ديه ، و افضاء را شامل نمىشود ، زيرا افضاء عمدى كه قصاص ندارد .\r\nخلاصه ، اگر دليل عامى داشته باشيم كه هر عمل خطايى كه از كبير سر بزند بر عهده عاقله است در مورد افضاء صغيره مىتوانيم به « عمد الصبي و خطؤه واحد » تمسك كنيم و تفصيل اين بحث را بايد در مبحث ديات مطرح گردد :\r\nاما در مورد مجنون ، صحيحه محمد بن مسلم كه مرحوم آقاى حكيم ذكر كرده‌اند براى اثبات تحمله العاقله كافى است و حكم مجنون بالاولوية از آن استفاده مىشود تعدى حكم به صبى بستگى به اطمينان به الغاء خصوصيت دارد و نمىتوانيم\r\n\r\n","description":"","footnote":"","page_name":" 1620 ","page_number":233},
  {"content":"\r\n\r\nحكم تحمل عاقله را به كودك مميز تسرى بدهيم .\r\n\r\n[ مسأله 7 : عروه 
  ]\r\nمسأله 7 : « اذا حصل بالدخول قبل التسع عيب آخر غير الافضاء ضمن ارشه » و كذا اذا حصل مع الافضاء عيب آخر يوجب الارش أو الدية ضمنه مع دية الافضاء .\r\nاطلاق رواياتى كه در مورد خسارات ، اثبات ديه و ارش كرده است دلالت بر ثبوت ارش مىكند . به علاوه در خصوص عيوبى كه بر اثر وطى حاصل مىشود روايات متعددى است كه حكم به ضمان كرده است .\r\nروايت اول : صحيحه حلبى عن ابى عبد الله عليه السلام « قال من وطأ امرأته قبل تسع سنين فأصابها عيب فهو ضامن » . « 1 »\r\nروايت دوم : صحيحه ديگر حلبى عن ابى عبد الله عليه السلام : « أن من دخل بامرأة قبل ان تبلغ تسع سنين فأصابها عيب فهو ضامن » .\r\nالبته در عيوبى كه لازمه طبيعى مباشرت است ضمانى نيست و همچنين نسبت به عيوبى كه لازمه طبيعى افضاء است غير از ديه افضاء ، ضمان ديگرى در كار نيست .\r\n« * و السلام * »\r\n\r\n\r\n","description":"","footnote":"\r\n( 1 ) وسايل الشيعة 20 / 103 - كتاب النكاح - ابواب مقدمات النكاح - باب 45 - ح 5 و 8 روايت ششم و هفتم باب نيز دلالت بر ضمان مىكند .\r\n","page_name":" 1621 ","page_number":234},
  {"content":"\r\n\r\n\r\n13 / 11 / 1378 شنبه درس شمارهء ( 177 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در مورد شك در بلوغ و عدم بلوغ زوجه صغيره است كه آيا حرمت وطى دارد يا خير در اين جلسه ابتداءً در مورد امكان جريان استصحاب حكمى بحث خواهد شد كه به نظر استاد مد ظله العالى استصحاب حكمى ذاتاً قابل جريان است و اشكالاتى را كه بر استصحاب حكمى گرفته مىشود دفع مىكنند در ادامه سخن از تقدم اصل موضوعى يا سببى بر اصل حكمى است كه بر فرض جريان استصحاب حكمى ، استصحاب موضوعى حاكم خواهد بود كه بعد از مطرح كردن و اشكال آن ادامه بحث را در جلسه آينده مطرح خواهند كرد .\r\n* * * \r\nالف ) بررسى مسأله 8 از فصل احكام دخول در زوجة\r\n\r\n1 ) متن عروة\r\n« اذا مثك فى اكمالها تسع سنين لا يجوز له وطؤها لاستصحاب الحرمة السابقة . »\r\nسيد مىفرمايد : اگر شك در صغير يا كبير بودن زوجه شود بخاطر استصحاب حرمت ، و طىء اين زوجه جايز نمىباشد .\r\nدر حاشيه عروه مرحوم آقاى حاج شيخ و مرحوم آقاى بروجردى ( ره ) مىفرمايند استصحاب عدم بلوغ كه استصحاب موضوعى است جارى مىشود و نتيجه آن حرمت مباشرت است .\r\n\r\n2 ) بيانات مرحوم آيت الله خوئى :\r\n« 40 » ايشان در توجيه عدم جريان\r\n\r\n","description":"","footnote":"","page_name":" 1622 ","page_number":235},
  {"content":"\r\n\r\nاستصحاب حكم مىفرمايند :\r\nاوّلًا : اصل جارى در سبب حاكم بر اصل جارى در مسبب است و استصحاب موضوع كه همان عدم بلوغ مىباشد استصحاب سببى و حاكم بر استصحاب حرمت سابقه مىباشد .\r\nثانياً : استصحاب در حكم ذاتاً قابل جريان نيست چرا كه موضوعِ حكم ذاتِ زوجه نمىباشد بلكه زوجه با وصف عدم بلوغ موضوع حكم است و چون اين وصف از عمومات موضوع مىباشد ، استصحاب حكم بدون احراز ممكن نمىباشد . ولى در مقابل استصحاب عدم بلوغ و صغر بدون هيچ اشكالى جارى مىشود چرا كه بلوغ و عدم بلوغ از حالات زن و عارض بر او است و در اينجا معروض كه موضوع براى عدم بلوغ مىباشد - كه همان زوجه است - باقى مانده ، و شك مىكنيم كه عدم بلوغ كه عرضى از اعراض است با توجه به بقاء معروض باقى هست يا خير استصحاب بقاء عدم بلوغ آن را ثابت مىكند .\r\n\r\nب ) بيان مقدّمه جهت روشن شدن عدم جريان استصحاب حكم :\r\nتشخص عرض با معروض است و سفيدى كه عارض بر كاغذ با سفيدى كه عارض بر عمّامه مىشود هر دو رنگ سفيد مىباشند و تمييز آنها از يكديگر به تمييز موضوعات آن دو ( كه يكى كاغذ و ديگرى عمّامه است ) مىباشد . امّا اگر معروض واحد باشد و عرض هم واحد لكن علل عروض اين عرض بر معروض متفاوت ، مثلًا عروض حيات بر شخص حىّ ممكن است به خاطر علل طولى مختلفى باشد در زمانى معالجه دكتر در زمان ديگر مواظبت خود شخص و علل مختلف ديگر .\r\nيا حرارت كه عارض بر آتش است ممكن است در زمان اوّل بخاطر نفت در زمان دوّم بخاطر چوب و در زمان بعد گاز باشد . اينجا حرارت يكى است امّا علل عروض اين حرارت بر آتش متفاوت مىباشد .\r\nبعد از بيان اين مقدّمه سؤالى كه مطرح مىشود اين است كه آيات عدم بلوغ و\r\n\r\n","description":"","footnote":"","page_name":" 1623 ","page_number":236},
  {"content":"\r\n\r\nصغر از قبيل واسطه در ثبوت است يعنى عدم بلوغ علّت براى عروض حكم ( حرمت مباشرت ) بر اين ذات ( زوجه ) مىباشد كه در نتيجه عدم بلوغ واسطه در ثبوت خواهد بود ؛ يا اينكه صغر و عدم بلوغ واسطه در عروض حكم است يعنى موضوع حرمت وطى عنوان صغير است ، منتهى چون عنوان صغير عنوانى عرضى و با معروض خودش كه ذات زوجه است متحد است حكم حرمت وطى بالعرض بر ذات زوجه عارض مىگردد .\r\nپس اگر صغر واسطه در ثبوت باشد و باعث شود كه حرمت بر ذات زوجه عارض گردد ، موضوع حرمت ذات زوجه است و تا موضوع كه ذات زوجه است باقى است مىتوانيم حكم را استصحاب كنيم و شك در بقاء صغر مستلزم شك در بقاء موضوع نخواهد بود ولى اگر صغر واسطه در عروض حرمت وطى باشد يعنى حكم حرمت وطى بالذات با عنوان صغير مترتب گردد ، شك در بقاء صغر مستلزم شك در بقاء موضوع خواهد بود و با شك در بقاء موضوع استصحاب جارى نيست . پس اختلاف مبتنى بر اين است كه آيا صغر و عدم بلوغ واسطه در عروض است يا واسطه در ثبوت ؟ به نظر مىرسد كه صغر واسطه در عروض باشد شاهد بر اينكه واسطه در عروض است يا به تعبير ديگر صغر موضوع حكم مىباشد اين است كه اگر زوجه صغير با توجه به حرمت وقاع ، مقارن با زوال صغر مبتلى به مرض گشت كه وقاع با او حرام باشد آيا اين حرمت وقاع در فرض مرض استمرار و بقاء همان حرمت وقاع در حالت صغر است يا حكمى است مماثل با آن ؟\r\nما با اشكال عرف مىگويد اين حرمت مماثل با حرمت قبلى است و استمرار و ادامه آن نمىباشد . و به نظر عرف اين غير از حياتى است كه عروضش بر انسان به خاطر علل مختلف طولى مىباشد . و از اين استفاده مىشود كه حكم وطى كه از اعراض است با همان عنوان صغر متشخص مىگردد ، و در صورت زوال عنوان آن حكم هم زايل مىشود و اگر به تبع عنوانى ديگر حرمت وطى وجود داشته باشد\r\n\r\n","description":"","footnote":"","page_name":" 1624 ","page_number":237},
  {"content":"\r\n\r\nحمى مماثل حكم سابق است و عند الشك در عنوان جاى استصحاب نيست .\r\nمسأله حرمت وطى صغيره از همين قبيل است زيرا اگر ما يقين داشته باشيم صغر زن زايل شده است و لكن نمىدانيم مقارن با از بين رفتن صغر ، زن مريض شده است تا طبيعت حرمت باقى بماند يا نه ؟ حرمت جديد مماثل حرمت سابق است و اين از مصاديق صورت ثانى استصحاب كلى قسم ثالث خواهد بود كه مشهور آن را جارى نمىدانند . پس صغر موضوع حكم خواهد بود و شك در صغر شك در موضوع خواهد بود و جاى استصحاب نيست . با توجه به اين مقدمه اشكالى كه از ناحيه مرحوم آقاى خويى ( ره ) مطرح شده است واضح‌تر مىشود .\r\nايشان مىفرمايند : چون موضوع عنوان « صغر » مىباشد و اين واسطه در ثبوت نيست بلكه واسطه در عروض مىباشد . لذا با شك در عنوان و عدم احراز آن نمىتوان استصحاب حرمت را كه استصحاب حكمى است جارى كرد ولى خود صغر و عدم بلوغ با توجه به اينكه بر ذات زوجه عارض مىگردد و عدم زوال موضوع آنها كه ذات زوجه مىباشد تا قابليت براى جريان استصحاب را دارند . پس با بيان مقدمه فوق راز عدم جريان استصحاب حكمى در نظر آقاى خويى ( ره ) روشن شد .\r\n\r\nج ) جواب استاد « مد ظله » به فرمايش مرحوم آقاى خويى ( ره )\r\nپاسخ اشكال اول : ( عدم احراز موضوع )\r\nاينكه ايشان فرمودند استصحاب حرمت ذاتاً جارى نيست ، اگر شك ما اين باشد كه با فرض زوال صغر آيا زن به ما ؟ ؟ ديگر همچون مرض براى حرمت وطى شده است تا حرمت وطى باقى بماند يا خير بنابراين كه صورت دوم استصحاب كلى قسم ثالث را قبول نكنيم استصحاب حكم در فرض مذكور جارى نخواهد شد .\r\nاما اگر شك ما در بقاء حرمت وطى از ناحيه احتمال بقاء عدم بلوغ و صغر باشد كه\r\n\r\n","description":"","footnote":"","page_name":" 1625 ","page_number":238},
  {"content":"\r\n\r\nدر نتيجه شخص حكم باقى بماند نه سنخ حكم ، آيا استصحاب قابل جريان است ؟\r\nمرحوم آقاى داماد ( ره ) مىفرمايد : استصحاب حكم ذاتاً قابل جريان است اگر چه موضوع صغير بما هو صغير باشد زيرا اگر چه ذاتاً حكم زوجه نيست اما اين حكم را بالعرض مىتوان به ذات زوجه نيز نسبت داد . چرا كه اين زن به واسطه عدم بلوغ قبلًا بالعرض حرمت وقاع داشته است ( چرا كه حكم بالاصالة متعلق به صغر مىباشد ) . الان شك مىكنيم كه آيا اين شخص - با اشاره خارجى - حرمت وقاع دارد يا خير ؟\r\nپس موضوع بالعرض براى حكم بالعرض شخص خارجى زوجه است و اين شخص هم يقيناً باقى است و ما حكم را استصحاب مىكنيم به بيانى ديگر : هر چند موضوع بالذات حرمت وطى ، زوجه صغيره بما انها صغيره است لكن چون موضوع بالعرض چون موضوع بالفرض حرمت وطى زوجه خارجيه است و عرف اين شخص خاص را موضوع حكم مىداند و اگر به خاطر بقاء صغر وطى اين شخص حرام نباشد اين حرمت را بقاء حرمت سابق مىشمرد و دست برداشتن از حرمت اين شخص را نقص حالت سابقه به شمار مىآورد لا تنقض اليقين را بر اين شخص منطبق مىبيند و در ما نحن فيه به جهت شك در بقاء صغر در بقاء حرمت وطى شك مىكنيم ( و صرف نظر از اشكال بعدى كه تقدم اصل موضوعى بر اصل حكمى باشد ) . استصحاب حكمى جارى كنيم . ( البته اين تفصيل در كلام مرحوم آقاى داماد ( ره ) نبود كه اگر بدانيم مناط سابق از بين رفته و احتمال مىدهيم در آن لاحق مناط ديگرى براى تحقق مماثل حكم سابق به وارد آمده است استصحاب جارى نيست )\r\nدر نتيجه استصحاب حكمى ذاتاً ؟ ؟ اشكال جارى مىشود .\r\n\r\nد ) پاسخ اشكال دوم مرحوم آقاى خويى ( ره ) : ( تقدم استصحاب موضوعى بر استصحاب حكمى )\r\n\r\n","description":"","footnote":"","page_name":" 1626 ","page_number":239},
  {"content":"\r\n\r\nپاسخ مرحوم آقا ميرزا مهدى اصفهانى ( ره )\r\n1 ) اشكالى را مرحوم آقا ميرزا مهدى اصفهانى ( ره ) « 1 » مطرح مىكند كه با فرض تقدم اصل سببى بر مسببى موضع ما در قبال صحيحه زراره « 2 » چه خواهد بود كه در اين روايت امام ( ع ) استصحاب بقاء وضوء را جارى مىكنند در حالتى كه شك ما مسبب از شك در « وقوع نوم و عدم آن » است در اين روايت تمسك به استصحاب مسببى شده است در حالى كه استصحاب سببى ( عدم حدوث نوم ) نيز جارى مىشود .\r\n2 ) پاسخ به اشكال آقا ميرزا مهدى اصفهانى ( ره )\r\nبه اشكال ايشان پاسخ‌هايى داده شده است :\r\nپاسخ اول : نقض وضو اسباب مختلفى دارد كه عدم نقض وضوء مبتنى بر انعدام تماس اين اسباب مىباشد مثلًا نوم ، بول ، ريح . . . وجود هر كدام به تنهايى براى نقض وضوء كافى مىباشد . براى اينكه وضوء باقى بماند و نقض نشود بايد هيچ كدام از اين اسباب وجود پيدا نكنند و اگر استصحاب عدم نوم شود اين ثابت نمىكند كه وضوء باقى است زيرا ما احتياج به نفى بقيه اسباب نقض وضوء داريم و اين استصحاب فقط حصه مربوط به خود را نفى مىكند يعنى از ناحيه نوم وضوء نقض نشده است اما بقيه ناقض‌ها را نفى نمىكند در مورد روايت عدم نوم اگر با استصحاب ثابت شود و عدم بقيه نقوض بالوجدان كه در نتيجه انتقاضى حاصل نشده باشد اين اثبات وضوء با اصل مثبت خواهد بود .\r\n\r\n\r\n","description":"","footnote":"\r\n( 1 ) ايشان در اساطين و حوزه علميه مشهد مقدس و از اركان معنوى آن حوزه مقدسه بوده‌اند . آقايانى مثل آقاى آقا ميرزا جواد آقاهاى حلبى ، آقاى شيخ هاشم و آقاى شيخ مجتبى قزوينى همه به عظمت ايشان اعتراف داشته‌اند از شاگردان مكتب او هستند و ايشان نسبت به فلسفه نظر مساعدى نداشتند حتى در اواخر اصول را هم ترك كرده بودند و فقط درس خود را منحصر به معارف اسلامى كرده بودند .\r\n( 2 ) قلت له : الرجل نيام و هو على وضوء أ توجب الخفقة و الخفقتان عليه الوضوء : يا زراره قد تنام العين و لا ينام القلب و الاذن فاذا نامت العين و الاذن و القلب و هب الوضوء قلت فان حرك على جنب شىء و لم يعلم به ؟ قال : لا ، حتى ليستيقن انه قد نام حتى يجيء من ذلك امر بين و الا فانه على يقين من وضوئه ، و لا تنقض اليقين ابداً بالشّك و انما تنقضه بيقين آخرٍ ، وسائل ، ج 1 .\r\n","page_name":" 1627 ","page_number":240},
  {"content":"\r\n\r\nاشكال نشود كه همانند ديگر موضوعات مركب كه بعضى از اجزاء با اصل و بعضى ديگر بالوجدان احراز مىشوند و در مورد روايت نيز موضوع مركب مىباشد كه بعضى بالاصل و بعضى بالوجدان و كسى قائل به مثبتيت اصل نشده است .\r\nچرا كه موضوع در مورد روايت عدم الطبيعة مىباشد و عدم الطبيعة مركب از عدم افراد نمىباشد بلكه متحصل از آن است - عدم الطبيعة ملازم با انعدام تمامى افراد است اين عدم الطبيعة لازمه و متحصل از انعدام تمامى افراد طبيعت است نه عين آن تا با استصحاب عدم افراد ثابت گردد و اگر انعدام افراد طبيعت احراز شود - برخى بالاصل و برخى بالوجدان - عدم طبيعت را اثبات نمىكند و در مورد صحيحه زراره استصحاب عدم نوم نمىتواند براى ما اثبات وضوء بكند مگر اصل مثبت را حجت بدانيم لذا در مورد روايت امام ( ع ) استصحاب بقاء وضوء را جارى كرده‌اند .\r\nپاسخ دوم : بر فرض بپذيريم كه عدم طبيعت عين عدم افراد است و از مجموعه مختلف اعدام - كه در ما نحن فيه برخى بالاصل است و برخى بالوجدان - تركيب و تشكيل شده است در عين حال استصحاب عدم النوم ، وضو را اثبات نمىكند زيرا هر چند نوم ناقض وضوء است و عدم الوضوء گاهى در ضمن نوم محقق مىشود و بالفرض عدم افراد نواقض وضوء عين عدم طبيعت ناقض باشد نتيجه اين خواهد شد كه عدم طبيعت ناقض وضوء مركب است از عدم خروج بول و غائط و ريح و عدم نوم و سكر و . . . ، پس با عدم افراد ناقض ، عدم طبيعت ناقض قابل اثبات است لكن شما مىخواهيد نتيجه ديگرى بگيريد و با اثبات عدم طبيعت ناقض - بالاصل و بالوجدان - اثبات وضو كنيد و بقاء وضوء لازمه عدم نقض است نه عين آن - به عبارت ديگر عدم العدم عين وجود نسبت بلكه ملازم با آن است ، لازمه معدم شدن عدم ، وجود است و لازمه وجود معدم شدن عدم ، و با يكديگر متحد نيستند ، ناقض يعنى عدم الوضوء عدم الناقض عبارت از عدم عدم وضوء است و اين با وجود\r\n\r\n","description":"","footnote":"","page_name":" 1628 ","page_number":241},
  {"content":"\r\n\r\nوضوء مغاير است و آنچه شرط نماز است وجود طهارت است نه اينكه عدم طهارت مانع باشد و با استصحاب عدم العدم نمىتوانيم وجود وضو را اثبات كنيم ، خلاصه بايد مستقيماً وجود طهارت را استصحاب كنيم كما فى صحيحة زرارة و اين استصحاب محكوم استصحاب عدم الناقض نيست زيرا ما طهارت مىخواهيم و استصحاب عدم الناقض اثبات طهارت نمىكند .\r\nثانياً : اگر واسطه مخفى هم نباشد استصحاب لوازمى را كه از لوازم اعم از واقع و ظاهر است نيز اثبات مىكند توضيح آن‌كه : لوازم بر سه قسم است : الف : لازمه واقع ب : لازمه ظاهر ج : لازمه اعم از واقع و ظاهر ، صورت اول : با استصحاب نمىتوانيم احكام لوازم عقلى يا عادى واقع مستصحب را بار كنيم مثلًا لازمه عادى واقع حيات زيد ، نمود لحيه اوست ، با استصحاب حيات نمىتوانيم احكام نمو لحيه را بار كنيم زيرا معناى تعبد به بقاء حيات اين است كه آثار شرعى حيات را بار كنيد مثلًا مالش را تقسيم نكنيد و بدون اجازه او در اموالش تصرف نكنيد اما دلالت بر ترتيب آثار و لوازم آن ندارد مثلًا اگر نمو لحيه او شرعاً موضوع حكمى بود ( مانند وجوب خرج اصلاح ) دلالت بر ترتب آن آثار ندارد .\r\nصورت دوم اگر امرى لازمه ثبوت ظاهرى مستصحب بود با استصحاب آن امر قابل اثبات است مثلًا كسى كه نذر كرده باشد چنانچه حيات زيد بالاستصحاب ثابت باشد تصدق بدهد ، وجوب تصدق از آثار و لوازم ثبوت ظاهرى حيات را استصحاب مىكنيم و با اين استصحاب موضوع وجوب تصدق حقيقة محقق مىشود و تصدق واجب مىگردد .\r\nصورت سوم : اگر امرى لازمه اعم از ثبوت واقعى و ثبوت ظاهرى امرى باشد با استصحاب آن لازمه قابل اثبات است مثال اول : ( اثر شرعى ثبوت ظاهرى ) كسى كه نذر كرده اگر پسرش زنده باشد - و لو بالاستصحاب - تصدق بدهد ، با استصحاب موضوع حكم شرعى واقعاً محقق مىشود و تصدق واجب مىگردد . اگر اثر\r\n\r\n","description":"","footnote":"","page_name":" 1629 ","page_number":242},
  {"content":"\r\n\r\nمستصحب ، اثر اعم از ثبوت تنزيلى مستصحب باشد با استصحاب آن احكام بار مىشود .\r\nمثال دوم ( اثر عقلى ثبوت ظاهرى ) اگر موضوع حكم عقلى اعم از ثبوت واقعى و ثبوت تنزيلى يك شىء باشد ، با استصحاب آن شىء حكم عقلى بار مىشود مثلًا حكم عقلى به ملازمه بين وجود ذى المقدمه و مقدمه ، اگر ذى المقدمه واقعاً واجب باشد عقل حكم مىكند كه مقدمه‌اش هم واقعاً واجب است و اگر ذى المقدمه ظاهراً واجب باشد عقل حكم مىكند كه مقدمه‌اش ظاهراً واجب است چون حكم عقل به ملازمه بين وجوب ذى المقدمه و وجوب مقدمه مربوط به اعم از وجوب واقعى و ظاهرى است . در واقع با استصحاب فقط وجوب ذى المقدمه را اثبات مىكنيم و با اين استصحاب موضوع حكم عقل واقعاً محقق مىگردد .\r\nمثال سوم : ( اثر عرفى ثبوت ظاهرى ) همانطورى كه بين ابوت زيد براى عمرو و بنوت عمرو براى زيد ملازمه واقعى هست ، عرف بين ثبوت ظاهرى ابوت زيد براى عمرو و بنوت عمرو براى زيد ملازمه قائل است . عرف مىگويد اگر ابوت زيد براى عمرو را اثبات كرديد ، بنوت عمرو براى زيد اثبات مىشود و نيازمند استصحاب مستقلى نيست . تنزيل يكى از اينها عرفاً تنزيل ديگرى است و لازم نيست در ديگرى مستقلًا تنزيل كنيم و همچنين است در امور متضايف ديگر .\r\nو مسأله استصحاب وضوء از قبيل مثال سوم است ( اگر واسطه بين عدم العدم وضوء و وجود وضوء را واسطه خفيه ندانيم - كما هو المفروض ) عرف بين عدم العدم و وجود - حتى بين وجود ظاهرى آنها - تلازم قائل است و بين تفكيك عدم العدم و وجود هيچ گونه عرفيتى ندارد و عرف تنزيل يكى را تنزيل ديگرى مىداند بنابراين استصحاب عدم حدوث نواقض وضوء براى اثبات بقاء طهارت كافى است .\r\nنتيجه بحث آن كه پاسخ دومى هم كه به اشكال مرحوم ميرزا مهدى اصفهانى داده\r\n\r\n","description":"","footnote":"","page_name":" 1630 ","page_number":243},
  {"content":"\r\n\r\nشده است تمام نيست پاسخ صحيح اشكال ايشان را در جلسه بعد مطرح مىكنيم .\r\nان شاء الله تعالى و السلام .\r\n\r\nمناقشه در پاسخ دوم :\r\nاولًا : ( واسطه خفى است ) آن واسطه‌اى مضر به جريان استصحاب است كه عرف به آن توجه داشته باشد اما اگر عرف متوجه چنين واسطه‌اى نباشد اگر چه به دقت عقلى چنين واسطه‌اى در ميان باشد آن را القاء و حكم را مستقيم بر ذى الواسطه بار مىكند .\r\nروشن است كه عرف فرقى بين عدم العدم و وجود نمىگذارد چه گفته شود « وضوء نقض نشده است » يا گفته شود « وضوء باقى است » ، اينها عرفاً دو تعبير متفاوت از يك واقعيت مىباشد ، پس واسطه در تعريف در نظر عرف مخفى است .\r\n\r\nمناقشه در پاسخ اول :\r\nدر اين اشكال بين امور تكوينى و تشريعى خلط شده است . در امور تكوينى عدم طبيعت متحصل از عدم افراد است ، « 1 » چون وجود طبيعت به وجود افرادش است وقتى تكويناً افراد يك طبيعت منحصر به افراد خاصى بود لازمه‌اش اين است كه اگر هيچ يك از آن افراد نبودند طبيعت هم منعدم گردد ، و اين امر لازمه عقلى انحصار تكوينى است و با استصحاب عدم افراد قابل اثبات نيست و در امور تشريعى نيز طبيعت در ضمن افرادش محقق مىشود و هرگاه هيچ يك از افرادش نبودند طبيعت منتفى خواهد بود لكن انحصار افراد انحصارى شرعى است يعنى شارع مقدس است كه نواقض وضوء را منحصر در امور محدودى نموده است بنابراين اگر\r\n\r\n\r\n","description":"","footnote":"\r\n( 1 ) ( توضيح بيشتر ) : البته اگر عرفاً عدم افراد عين عدم طبيعت باشد با استصحاب عدم افراد مىتوانيم عدم الطبيعة را اثبات كنيم و مناقشه فوق با صرف نظر از جوابهاى ديگر است .\r\n","page_name":" 1631 ","page_number":244},
  {"content":"\r\n\r\nنوم و بول و . . . هيچ كدام از نواقض وضو نبود به حكم شرعى وضوء باقى است و خود شارع فرموده : اگر هيچ كدام از اين نواقض نبود وضوء باقى است پس لازمه شرعى نبودن نواقض بقاء وضو است پس اگر همه نواقض را نفى نموديم ( برخى بالاصل و برخى بالوجدان ) لازمه شرعى آن اين است كه وضوء باقى باشد و پس با استصحاب عدم نوم ( به ضميمه عدم نواقض ديگر بالوجدان ) بقاء وضو اثبات مىگردد .\r\nدر نتيجه اشكال مرحوم آقاى ميرزا مهدى اصفهانى مجدداً زنده مىشود كه اگر اصل سببى بر مسببى مقدم بود چرا صحيحه زراره با وجود اصل نوم ، حضرت اصل بقاء وضو ، جارى كرده‌اند ؟\r\n« * و السلام * »\r\n\r\n","description":"","footnote":"","page_name":" 1632 ","page_number":245},
  {"content":"\r\n\r\n\r\n16 / 11 / 1378 شنبه درس شمارهء ( 178 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در مسأله هشتم عروه بود ، سه فرع در اين مسأله مطرح شده است : فرع اول : آيا وطى زوجهء مشكوك الصغر تكليفاً جايز است ؟ فرع دوم : آيا وطى زوجهء مشكوك الصغر وضعاً موجب حرمت ابدى مىشود ؟ فرع سوم : آيا اين وطى ديه و نفقه را واجب مىكند ؟ در ادامهء فرع اول ، به اشكال مرحوم آقا ميرزا مهدى اصفهانى به تقدم اصل سببى بر مسببى رسيديم ، در ردّ اشكال ايشان دو پاسخ بيان كرده و در آنها مناقشه كرديم . در اين جلسه ، به ادامهء بررسى اين اشكال مىپردازيم و سپس فرع دوم را مطرح كرده ، در بيان وجه كلام مرحوم سيد ( ره ) توجيهى كه مرحوم آقاى حكيم ( ره ) و مرحوم آقاى خويى ( ره ) بيان كرده‌اند نقل كرده و در آن مناقشه مىكنيم و سپس به وجه كلام مرحوم سيّد و نقد آن مىپردازيم . و بحث از فرع سوم را به جلسه بعد موكول مىكنيم .\r\n* * * \r\nادامهء بحث مسأله هشتم :\r\nمسأله 8 : « اذا شك فى اكمالها تسع سنين لا يجوز له وطؤها لاستصحاب الحرمة السابقة » در جلسه گذشته گفتيم كه برخى از محشين عروه گفته‌اند ، وطى زوجهء مشكوك البلوغ جايز نيست لكن و جهش استصحاب صغر است كه استصحابى موضوعى است نه استصحاب حرمت كه استصحابى حكمى است . مرحوم آقاى خويى ( ره ) دو وجه براى عدم جريان استصحاب حكمى بيان كرده‌اند : وجه اول : استصحاب حكمى ذاتاً جارى نمىشود ، زيرا موضوع حرمت وطى صغيرة بما انّها صغيرةٌ است\r\n\r\n","description":"","footnote":"","page_name":" 1633 ","page_number":246},
  {"content":"\r\n\r\nو با شك در بقاء صغر ، موضوع حكم محرز نبوده ، در بقاء آن شك داريم و با شك در بقاء موضوع ، جاى استصحاب حكم نيست . ثانياً استصحاب موضوعى ، استصحاب سببى است و بر استصحاب حكمى كه اصلى مسببى است مقدم است .\r\nدر مورد تقدّم اصل سببى بر مسببى ، اشكال مرحوم آقا ميرزا مهدى اصفهانى ( ره ) را مطرح كرديم ، ايشان مىفرمودند : اگر اصل سببى بر اصل مسببى مقدم است ، چرا در صحيحهء زرارة ، حضرت استصحاب عدم نوم كه اصلى سببى است جارى نكردند ، بلكه استصحاب بقاء وضوء جارى كردند ؟ از اينجا معلوم مىشود جريان اصل سببى مانع جريان اصل مسببى نيست .\r\nدر ردّ اشكال ايشان ، دو پاسخ بيان گرديده و در آنها مناقشه كرديم . اما حق ، جواب ديگرى است .\r\nپاسخ استاد مد ظله به اشكال مرحوم آقا ميرزا مهدى اصفهانى ( ره ) : ( تفصيل در تقدم اصل سببى بر مسببى )\r\nبه نظر مىرسد ، اگر دو اصل سببى و مسببى مخالف يكديگر باشند جريان اصل سببى مانع جريان اصل مسببى مىشود ، لكن اگر متوافقين باشند ، هر دو جارى مىشوند . توضيح آن كه : در صورتى اصل سببى بر اصل مسببى حكومت خواهد داشت كه يك نحوه نظرى داشته و جنبهء تفسيرى پيدا كند . از جريان لا تنقض در سبب ، چنين معنايى استفاده نمىشود .\r\nمثلًا وقتى در وسط نماز شك مىكنيم كه بدن ما نجس شده يا خير ؟ و شارع حكم به لا تنقض مىكند ، معناى لا تنقض چيست ؟ لا تنقض مىگويد ، شما به شك خود اعتناء نكنيد و بر طبق متيقن سابق رفتار كنيد ، و نماز را نشكنيد و به نماز خود ادامه دهيد و اگر اين شك پس از نماز پيش آمد ، نماز را اعاده نكنيد . در مقابل ، نقض اين است كه مكلف اثر مخالف حالت سابقه بار كند و بر طبق يقين سابق مشى نكند ، مثلًا نماز را بشكند . حالا اگر كسى به مناط ديگرى ، عملًا بر طبق حالت سابقه رفتار\r\n\r\n","description":"","footnote":"","page_name":" 1634 ","page_number":247},
  {"content":"\r\n\r\nكرد ، آيا با لا تنقض مخالفت كرده است ؟ آيا لا تنقض مىگويد ، فقط به همين مناط بر طبق حالت سابقه رفتار كنيد ؟ و جلوى كسى كه مىخواهد به دو مناط بر طبق حالت سابقه عمل نمايد مىگيرد ؟ هرگز چنين معنايى ، متفاهم عرفى لا تنقض نيست . و در ما نحن فيه ، اگر در مورد زوجهء مشكوك الصغر ، شارع بفرمايد ، شما عملًا دست از حالت سابقهء يقينى بر نداريد و همچنان مطابق حالت سابقهء يقينى رفتار كرده و از مباشرت با او خوددارى كنيد ، آيا متفاهم عرفى از اين كلام اين است كه فقط به همين مناط كه من مىگويم مباشرت را ترك كنيد و اگر كسى به مناط اينكه ، مباشرت در سابق حرام بوده الان مباشرت را ترك كند ، با استصحاب موضوعى مخالفت كرده است ؟ هرگز چنين نيست .\r\nبلكه بالاتر ، استصحاب طهارت بر قاعدهء طهارت هم مقدم نيست و هر دو در عرض هم جارى مىشوند ، اگر بدن شما مستصحب النجاسة بود ، لا تنقض مىگويد ، شما در عمل ، بدن خودتان را نجس بدانيد و با اين بدن نماز نخوانيد و نماز خواندن بدون تطهير بدن ، نقض نجاست يقينى است .\r\nآيا استصحاب طهارت بر قاعدهء طهارت حكومت دارد ؟ تا در نتيجه ، كل شىء طاهر مخصوص توارد حالتين باشد ؟ ، آيا وجداناً موقعى كه « لا تنقض اليقين » و « كل شيء طاهر » به مسلمانان القاء مىشده است ، متعارف آنان « كل شيء » در قاعدهء طهارت را مخصوص توارد حالتين مىديدند ؟ فرضى كه مخصوص مدارس علمى است و تصور آن به ذهن متعارف مردم نمىآيد ، آيا متعارف مخاطبين ، كسى را كه از حمام آمده ، الان شك مىكند در راه بدنش نجس شده يا نه ؟ مشمول كل شيء طاهر نمىدانند ؟ وجداناً چنين نيست .\r\nهمين بيان در تقديم استصحاب حليت بر كل شيء لك حلال و تقديم استصحاب برائت بر اصل برائت نيز جارى است . در تمام اين موارد ، حق اين است كه استصحاب بر قاعده‌اى كه موافق آن باشد ، مقدم نيست و مانع جريان آن نمىشود و\r\n\r\n","description":"","footnote":"","page_name":" 1635 ","page_number":248},
  {"content":"\r\n\r\nدر اين جهت حق با مرحوم آقا ميرزا مهدى اصفهانى است ، هر چند اشكال ايشان اخص از مدعى است و نظر كسانى را كه فقط اصل سببى مخالف را مقدم بر اصل مسببى مىدانند ردّ نمىكند .\r\n\r\nاشكال سوم به جريان استصحاب حكمى ( اين استصحاب اخص از مدعى است )\r\nاستصحاب حرمت در جايى جارى مىشود كه سابقاً در حال صغر زوجه ، زوج كبير بوده و مباشرت براى او حرام بوده ، ولى اگر آنچه مسلّم است اين باشد كه در مقطعى از ازدواج زوج و زوجه ، هر دو صغير بوده‌اند ، الان كه زوج بالغ شده ، نمىدانيم زوجه هم به بلوغ رسيده يا هنوز صغيره است ، در اينجا جاى استصحاب حكمى نيست چون يقين به حرمت سابقه نداريم ، ولى صغيره بودن زوجه ، حالت سابقه دارد و مىتوانيم آن را استصحاب كنيم . بنابراين ، بهتر اين است كه در اين مسأله ، ما به استصحاب موضوعى استدلال كنيم كه در تمام فروض مسأله جارى مىشود .\r\n* * * \r\nادامهء مسأله :\r\n« فان وطأها مع ذلك فأفضاها و لم يعلم بعد ذلك أيضاً كونها حال الوطي بالغة أم لا لم تحرم أبداً و لو على القول بها لعدم احراز كونه قبل التسع و الاصل لا يثبت ذلك ، نعم يجب عليه الدية و النفقه ما دامت حية » .\r\nبحثى كه در صدر مسأله مطرح شد ، اين بود كه ، مباشرت با زوجه‌اى كه بلوغ او مشكوك است جايز است يا خير ؟ اين بحثى است راجع به وظيفهء زوج حين المباشرة ، زوج ممكن است يقين به كبر زوجه داشته باشد ، مباشرت او گناه ندارد و لو كشف خلاف شود و ممكن است يقين به صغر او داشته باشد ، نبايد مباشرت كند و اگر مباشرت كرد ، چنانچه واقعاً صغيره بوده ، معصيت كرده است و الّا متجرى\r\n\r\n","description":"","footnote":"","page_name":" 1636 ","page_number":249},
  {"content":"\r\n\r\nخواهد بود . و اگر شك در صغر و كبر داشته باشد ، مقتضاى استصحاب موضوعى يا حكمى حرمت مباشرت است كه بحث آن گذشت .\r\nبحث جديد دربارهء زوجه‌اى است كه الان بالغ است ولى نمىدانيم مباشرت قبلى در حال صغر بوده يا خير ؟ در اينجا آن وطى قبلى موجب حرمت ابدى مىشود يا خير ؟ و ديه و نفقه را واجب مىسازد يا خير ؟ مرحوم سيّد نسبت به حرمت ابدى مىفرمايند : موضوع حرمت ابدى وطى قبل از بلوغ است و اصلى كه بتواند اثبات كند كه وطى صورت گرفته قبل از بلوغ بوده نداريم ، لذا حرام ابدى نمىشود . ولى ديه و نفقه واجب مىگردد . وجه تفصيل مرحوم سيّد چيست ؟\r\n\r\nكلام مرحوم آقاى حكيم ( ره ) و مرحوم آقاى خويى ( ره ) در توجيه كلام سيّد ( ره )\r\nمىفرمايند : موضوع حرمت ابدى وطى زوجه قبل أَنْ تبلغ تسع سنين است ، و در موضوع عنوان « قبليت » اخذ شده است ، مفهومى كه نوعاً از اين عنوان همانند عنوان بعديت به ذهن خطور مىكند ، مفهومى وجودى است كه سابقهء يقينى ندارد و با استصحاب‌هاى عدمى قابل اثبات نيست .\r\n\r\nاشكال مرحوم آقاى حكيم ( ره ) و مرحوم آقاى خويى ( ره ) به كلام سيّد ( ره ) :\r\nهر چند معنايى كه بدواً از اين دو عنوان به ذهن مىرسد مفهومى وجودى است .\r\nلكن ارادهء چنين معنايى لوازم واضح البطلانى دارد و لذا بايد مراد از اين عنوان ، مفهومى عدمى باشد كه با استصحاب قابل اثبات است . زيرا عنوان قبليت با مفهوم وجودى آن با عنوان بعديت متضايفان هستند كه در استحاله و امكان ، و وجود و عدم وجود متلازم هستند و تا حادثهء بعدى محقق نشود ، حادثهء پيشين عنوان قبليت به خود نمىگيرد و تا زوجهء موطوئه به بلوغ نرسد وطى قبلى او به عنوان قبل البلوغ متصف نمىگردد و اين امر باطلى است . دليل بطلان چيست ؟\r\n\r\n","description":"","footnote":"","page_name":" 1637 ","page_number":250},
  {"content":"\r\n\r\nمرحوم آقاى خويى ( ره ) مىفرمايند زيرا لازمه آن اين است كه اگر اين زوجهء موطوئه قبل البلوغ فوت كرد ، وطى قبلى او عنوان وطى قبل البلوغ نداشته باشد و معلوم مىشود كه حرام نبوده ، و وطى قبلى در صورتى حرام مىباشد كه زوجه بماند و به بلوغ برسد . و اين امر واضح البطلان است . و مرحوم آقاى حكيم ( ره ) در توجيه بطلان معناى وجودى مىفرمايند : زيرا لازمه‌اش اين است كه وطى زوجهء صغيره‌اى كه به بلوغ رسيدنش مشكوك است جايز باشد ، چون عنوان قبليت قيدى وجودى است و با اصل قابل احراز نيست . به همين جهت ، تفاهم عرفى از معناى عنوان قبليت كه در موضوع حرمت ابدى اخذ شده است ، مفهومى عدمى است ، يعنى « كسى كه لم تبلغ تسع سنين » و با استصحاب قابل اثبات است و در تحقق اين امر عدمى ، تحقق بلوغ معتبر نيست .\r\n\r\nبررسى كلام عَلَمَيْن در توجيه كلام مرحوم سيّد ( ره ) :\r\nبه نظر مىرسد كه اشكال سيّد در جريان استصحاب به خاطر اين نباشد كه عنوان قبليت عنوان وجودى است ، زيرا اولًا ؛ اگر قبليت عنوان عدمى هم باشد ، طبق نظر سيّد با استصحاب ، قابل اثبات نيست . وجه آن را بعداً توضيح خواهيم داد . ان شاء الله\r\nثانياً : اگر عنوان « قبل البلوغ » عنوانى وجودى هم باشد و معنى آن زمان صِغَرى باشد كه بعد از آن به بلوغ برسد و تا بلوغ محقق نشود اين عنوان محقق نگردد ، چون مفروض مسأله اين است كه زن به بلوغ رسيده ، بنابراين ، چنانچه با استصحاب اثبات كنيم كه زوجه در زمان وطى ، صغيره بوده است و بالوجدان هم مىدانيم كه بعد از آن كبيره شده است ، در نتيجه ، احراز مىشود كه زن در زمان وطى صغيره بوده كه پس از آن به كبر هم رسيده و اين همان مفهوم قبل البلوغ است كه با ضميمهء استصحاب به وجدان احراز شده است . خلاصه ، پس از رسيدن به بلوغ زنى كه به مقتضاى استصحاب در زمان صغر وطى شده است ، متصف به عنوان المرأة\r\n\r\n","description":"","footnote":"","page_name":" 1638 ","page_number":251},
  {"content":"\r\n\r\nالموطوءة قبل البلوغ مىگردد و موضوع حرمت ابدى اثبات مىشود .\r\nنتيجه آن كه ، عنوان قبليت در موضوع حرمت ابدى را خواه امرى وجودى بگيريم و خواه عدمى ، با استصحاب قابل اثبات است . چون اگر امرى عدمى باشد كه اصلًا شرطى ندارد و اگر امرى وجودى باشد ، شرط آن حاصل است . على اى حالٍ بايد حرمت ابدى بيايد و اينكه مرحوم سيّد به خاطر مُثبِت بودن ، استصحاب را كافى ندانسته ، ربطى به وجودى يا عدمى بودن مفهوم قبليت ندارد .\r\n\r\nتوجيه اصل مثبت در كلام مرحوم سيّد ( ره ) :\r\nدر مورد صدر مسأله كه حرمت تكليفى است ، چون عنوان « صغيره » موضوع حكم است ، اگر با استصحاب بگوييم ، اين زن هنوز صغيره است ، مباشرت با او حرام مىشود ، ولى موجب حرمت ابدى « وطى زوجهء صغيره » است . اگر با استصحاب بگوييم كه تا زمان وطى زوجه ، هنوز بالغ نشده و صغيره بوده است لازمهء عقلى آن اين است كه پس ، وطى كه انجام شده ، وطى زوجه صغيرى بوده است . و ما اگر بخواهيم با استصحاب بقاء صغر تا زمان وطى اثبات كنيم كه وطى موجود يتصفُ بانه وطى الزوجة الصغيرة ، اين مثبت خواهد بود . و لذا مرحوم سيّد تعبير مىكنند كه « لعدم احراز كونه قبل التسع و الاصل لا يثبت ذلك » يعنى با استصحاب نمىتوانيم اثبات كنيم كه وطى ، قبل از بلوغ واقع شده است .\r\n\r\nمناقشه در كلام مرحوم سيّد ( ره )\r\nهمچنانچه گذشت مفاد « لا تنقض اليقين بالشك » اين است كه بر مشكوك ، آثار متيقن را بار كنيد . و به همان شكلى كه در حال يقين رفتار مىكرديد ، رفتار كنيد . در نتيجه ، اگر نسبت به يكى از شروط عملى ، استصحاب كرديد مثلًا استصحاب طهارت كرديد ، لا تنقض مىگويد ، همان طورى كه اگر واقعاً وضو داشتى اقدام به خواندن نماز مىكردى و به آن نماز اكتفاء كرده و آن را اعاده نمىكردى ، در مورد\r\n\r\n","description":"","footnote":"","page_name":" 1639 ","page_number":252},
  {"content":"\r\n\r\nطهارت مستصحبه نيز همان رفتار را داشته باشيد و لذا لا تنقض ، ناظر به اين است كه شرط نماز ، خصوص طهارت واقعى نيست ، بلكه اعم از طهارت واقعى و ظاهرى شرط نماز است و در ادلهء اشتراط طهارت توسعه قائل مىشود و در ما نحن فيه ، لا تنقض مىگويد : همانطورى كه وطى زوجهء صغيره واقعى موجب حرمت ابد مىشود و پس از تحقق وطى عملًا از او اجتناب مىكردى ، وطى زوجهء مستصحب الصغر هم موجب حرمت ابدى مىشود و در ادلهء سببيت حرمت ابد توسعه قائل مىشود و با جريان استصحاب صغر تنزيلى ، بالوجدان ، محقق شده حرام مىگردد .\r\nپس بالوجدان ، موضوع حرمت ابدى ( كه اعم از صغر واقعى و صغر تنزيلى است ) را احراز كرده‌ايم .\r\nخلاصه آن كه ، اشكال مُثبِت بودن قابل دفع است . ادامهء اين مسأله را در جلسهء بعدى پى مىگيريم ان شاء الله تعالى .\r\n« * و السلام * »\r\n\r\n","description":"","footnote":"","page_name":" 1640 ","page_number":253},
  {"content":"\r\n\r\n\r\n17 / 11 / 1378 يكشنبه درس شمارهء ( 179 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل نقد استاد - مدّ ظلّه - به پاسخ‌هاى مطرح شده به اشكال مرحوم ميرزا مهدى اصفهانى پيرامون عدم اجراء اصل سببى در روايت زراره مطرح گرديد ، و پس از پاسخ صحيح به اشكال مذكور ، قسمت ديگرى از مسأله 8 مورد بررسى اجمالى قرار گرفت .\r\nدر اين جلسه نخست توجيه و اشكال مرحوم آقاى حكيم دربارهء مثبت بودن اصل در حرمت ابدى همسر مفضاة را نقد و بررسى كرده ، آنگاه به بررسى حكم وجوب ديه و نفقه پرداخته و اشكال مرحوم آقاى حكيم را مخدوش خواهيم دانست سپس لبّى بودن مخصص اطلاق صحيحه حلبى را مورد تحقيق قرار داده ، پس از طرح نظر صاحب دُرر در مورد علت تمسك به عام در شبهات مصداقيه مخصصات لبّى و عدم انطباق اين علت در مقام ، وجه صحيح فتواى مرحوم سيد به وجوب ديه و انفاق را بيان خواهيم نمود .\r\n* * * \r\nالف ) : نقد ديدگاه مرحوم سيد پيرامون حرمت ابدى و مثبت بودن اصل :\r\nبحث پيرامون اين فرع بود كه اگر شوهر در اكمال نُه سال زوجه شك داشته باشد ، به دليل استصحاب حرمت سابق ، وطى او جائز نيست ، ولى اگر با وجود شك ، وطى و افضاء صورت گرفت و بعداً ( پس از بلوغ ) نيز معلوم نشد كه زوجه در زمان وطى ، بالغ بوده يا نه ، حرام ابد نمىشود لعدم احراز كونه قبل التسع ، زيرا وطى\r\n\r\n","description":"","footnote":"","page_name":" 1641 ","page_number":254},
  {"content":"\r\n\r\nقبل التسع احراز نشده و الأصل لا يثبت ذلك\r\n\r\n1 ) نظر مرحوم آقاى حكيم ره :\r\nايشان در توجيه نظر سيد فرموده‌اند : موضوع روايتى كه دلالت بر حرمت ابدى مىكند المرأة الموطوءة قبل التسع است و چون قبليّت ، يك صفت وجودى است احراز آن با اصل ممكن نيست بل الاصل عدمها ، بنابراين المرأة الموطوءة قبل التسع اثبات نمىشود و قهراً حرمت ابدى منتفى است .\r\nسپس خودشان به اين تقريب اشكال كرده ، مىفرمايد :\r\nمراد از كونها قبل التسع ، اين نيست كه بعدش تسع محقق شود و طبعاً قبليّت ، يك صفت وجودى گردد بلكه منظور « لم تبلغ التسع » است كه يك امر عدمى است « 1 » و بر خلاف نظر سيد ، با اصل اثبات شده ، و موضوع حرمت ابد نيز محقق مىشود ، زيرا اگر موضوع حرمت ابدى - كه يك حكم وضعى است - عبارت از يك امر وجودى باشد ، در صورتى كه بلوغ زوجه به تسع مشكوك باشد ، به لحاظ وجودى بودن قيد ، احراز موضوع حرمت تكليفى وطى نيز ممكن نيست بلكه اصل عدم تحقق اين صفت وجودى است در نتيجه اصل حكمى ( استصحاب حرمت ) هم كه محكوم اصل موضوعى است جارى نمىگردد چون به عقيده ما هم كه بطور كلى اصل موضوعى را بر اصل حكمى مقدم نمىدانيم اصل موضوعى بر اصل حكمى مخالف مقدم است ، بنابراين با تمسك به اصالة عدم تحقق موضوع حرمت بايد فتوا به جواز وطى در حال شك بدهيد ، درحالىكه همه قائل به حرمت هستند .\r\n\r\n2 ) نقد استاد - مدّ ظلّه - به كلام مرحوم آقاى حكيم ره\r\nاولًا : توجيه ايشان نادرست است و مراد مرحوم سيد از عبارت : « لعدم احراز كونه قبل التسع » چيز ديگرى است كه در ادامه بحث به آن اشاره خواهيم كرد .\r\n\r\n\r\n","description":"","footnote":"\r\n( 1 ) در اين بحث هرجا صحبت از امر عدمى مىشود مقصود عدم نعتى است كه حالت سابقه آن محرز ، و استصحاب آن از اين حيث بلامانع مىباشد - نه عدم ازلى كه صحبت استصحاب در آن مورد تأمل است .\r\n","page_name":" 1642 ","page_number":255},
  {"content":"\r\n\r\nثانياً : بر فرض كه مرحوم سيد نيز موضوع حرمت ابدى را المرأة الموطوءة قبل التسع - كه به لحاظ قبل التسع ، يك صفت وجودى است - بداند ، در صورتى وصف قبل التسع بر آن زوجه صادق نيست كه قبل از نُه سالگى از دنيا مىرفت ، لكن نه‌ساله شدن او در زمان فعلى ( كه حرمت ابديش مورد بحث است ) مفروض ماست ، بنابراين ، عنوان قبل التسع حتى از آغاز تولّد بر او منطبق است ، و قبل التسع گرچه يك امر وجودى است داراى حالت سابقه ، و استصحاب آن براى زمان مشكوك ( زمان وطى ) بلامانع است .\r\nبنابراين ، مراد از قبل التسع ، چه لم تبلغ التسع باشد كه يك امر عدمى است ، و چه به اين معنا باشد كه « بعد التسع » براى آن محقق است - كه در اين صورت يك امر وجودى است - در هر دو صورت داراى حالت سابقه است و استصحاب آن از اين جهت مشكلى ندارد .\r\nثالثاً : نقض ايشان كه فرمودند : « اگر موضوع حرمت ابدى يك امر وجودى باشد احراز موضوع حرمت تكليفى نيز - در صورتى كه بلوغ زوجه به تسع مشكوك باشد - ممكن نيست » وارد نمىباشد ، چون موضوع اين دو در روايات ، متفاوت است و نبايد آنها را با هم قياس كرد . رواياتى كه حكم وضعى حرمت ابدى را اثبات مىكند عبارت « قبل أن تبلغ تسع سنين » دارد كه امر وجودى است ، ولى در هيچ يك از صحيحه حلبى و موثقه زراره و روايت غياث و غيره كه مستند حرمت تكليفى است ، كلمه قبل وجود ندارد بلكه به صورت « لم يأت لها تسع سنين » و مانند آن آمده كه امر عدمى است\r\n\r\n3 ) نظر استاد - مدّ ظلّه - پيرامون كلام مرحوم سيد :\r\nمرحوم سيد - با اينكه استصحاب حرمت تكليفى وقاع را در وقت شك در بلوغ جارى دانسته - در مورد مثبت بودن اصل براى اثبات حرمت ابدى ، به علت وجودى بودن قيد قبل التسع نيست زيرا :\r\n\r\n","description":"","footnote":"","page_name":" 1643 ","page_number":256},
  {"content":"\r\n\r\nاولًا : اگر سبب تمايز و فرق بين اين دو فرع ، اين باشد كه موضوع در ادله حرمت تكليفى وقاع ، امر عدمى ، ولى موضوع در ادله حكم وضعى حرمت ابدى به علت قيد قبل التسع ، امر وجودى است ، لازم بود همانطور كه مثبت بودن اصل را يادآورى كرده ، بدين نكته نيز اشاره مىفرمود ، به خصوص كه مىبينيم اين مطلب حتى از ديد فقهاى بزرگى همچون مرحوم آقاى حكيم پوشيده مانده است .\r\nثانياً : با دقت در عبارت مرحوم سيد در مىيابيم كه موضوع حرمت ابدى از ديدگاه ايشان وطى قبل التسع است ، يعنى وقوع عمل وطى در صغر است كه منشأ حرمت ابدى مىگردد ، و چون يك امر وجودى است و حالت سابقه ندارد و استصحاب عدم بلوغ و احراز وجدانى وطى ، براى اثبات وقوع وطى در حال صغر مثبت است و حرمت ابدى اثبات نمىشود ، از اينرو مرحوم سيد در بيان مثبت بودن استصحاب و عدم احراز موضوع آن مىفرمايد : لعدم احراز كونه قبل التسع و الاصل لا يثبت ذلك . و از اين تعبير به خوبى روشن است كه مرجع ضمير « كونه » وطى است و الا اگر موضوع ، آن چنان كه مرحوم آقاى حكيم فرموده ، المرأة الموطوءة باشد مناسب بود با ضمير مؤنث به صورت « كونها » آورده شود .\r\n\r\nب ) : بررسى حكم وجوب ديه و نفقه\r\nاگر با شك در اكمال تسع سنين وطى و افضاء صورت گرفت و شك باقى ماند سه مسأله مطرح است : حرمت ابد - وجوب ديه - و نفقه .\r\nمرحوم سيد در حرمت ابد اصل را مثبت دانسته و قائل شدند كه حرام ابدى نمىشود ، ولى وجوب ديه و نفقه را پذيرفته‌اند . با اينكه موضوع واحد است مشخص نيست چرا ايشان بين اين سه حكم تفاوت قائل شده‌اند ؟\r\n\r\n1 ) توجيه مرحوم آقاى حكيم :\r\nايشان در بيان نظر مرحوم سيد فرموده‌اند :\r\nموضوع حرمت ابد ، موطوئه \" قبل التسع \" است كه مرحوم سيد اصل در آن را مثبت\r\n\r\n","description":"","footnote":"","page_name":" 1644 ","page_number":257},
  {"content":"\r\n\r\nمىدانند ولى صحيح حمران موضوع وجوب ديه را « من لم تبلغ التسع » مىداند كه امر عدمى است و با استصحاب عدم بلوغ ، ديه ثابت است .\r\nدرباره وجوب انفاق الى الابد بايد دانست صحيحه حلبى براى زوجه مفضاة به طور مطلق ( صغيرة كانت او كبيرة ) ديه را اثبات كرده ، لكن زوجه كبيره با اجماع خارج مىشود و چون اجماع ، يك دليل لبّى است و از سوى ديگر همچنان كه در كفايه اشاره شده در شبهات مصداقيه مخصص لبّى مىتوان به عام تمسك كرد ، بنابراين مىتوان براى اثبات حكم مشكوك البلوغ به عموم تمسك نموده و وجوب نفقه را ثابت كرد .\r\n\r\n2 ) اشكال مرحوم آقاى حكيم به كلام مرحوم سيد در مورد وجوب ديه\r\nايشان نظر مرحوم سيد را مخدوش دانسته مىفرمايد : هر چند روايت حمران موضوع ديه امر عدمى است ولى در روايت بريد ، امر وجودى موضوع قرار گرفته و نسبت بين دو روايت حمران و بريد ، عموم و خصوص مطلق است « 1 » ، زيرا موضوع روايت حمران كه امر عدمى است ، اعم است از اينكه حيات زوجه تا پس از نه سالگى ادامه يابد يا قبل از نه سالگى از دنيا برود ولى در روايت بريد بايد حيات زوجه استمرار يابد تا موضوع امر وجودى تحقق يابد از اين رو با تقييد روايت حمران به وسيله روايت بريد موضوع ، امر وجودى شده ، به هنگام شك ، اصل عدم حصول اين امر وجودى است بنابراين وجوب ديه مانند حرمت ابدى منتفى است .\r\n\r\n3 ) دفاع مرحوم آقاى خوئى از مرحوم سيد :\r\nايشان مىفرمايند : چون سند روايت بريد ضعيف است ، تنها روايت حمران مستند ماست و ديگر مسأله اطلاق و تقيد در كار نيست و با استصحاب موضوع روايت حمران كه يك امر عدمى است ، حكم به ثبوت ديه مىشود .\r\n\r\n\r\n","description":"","footnote":"\r\n( 1 ) توضيح اين تقريب در كلام مرحوم آقاى حكيم نيامده ولى از كلام مرحوم آقاى خوئى استفاده مىشود و مراد آقاى حكيم هم همين امر است .\r\n","page_name":" 1645 ","page_number":258},
  {"content":"\r\n\r\n\r\n4 ) نقد استاد - مدّ ظلّه - به فرمايش مرحوم آقاى خوئى :\r\nاولًا : ما روايت بريد را صحيح مىدانيم .\r\nثانياً : رواياتى كه از آنها وجوب ديه در افضاء استفاده مىشود منحصر به روايت حمران و بريد نيست . روايات ديگرى هم هست كه برخى از آنها را مرحوم آقاى خوئى نيز معتبر مىدانند از جمله روايت حماد از حلبى ، كه فقيه نقل نموده و سند فقيه به حماد هم صحيح است . روايت چنين است « من دخل بامرأة قبل ان تبلغ تسع سنين فاصابها عيب فهو ضامن » « 1 » ) كه موضوع آن امر وجودى است . يا دو نقل ديگر روايت حلبى كه به همين مضمون است و هر دو نقل هم صحيحه مىباشد « 2 » ، البته پيش‌تر گفتيم كه ضمان در باب افضاء به نحو ديه است و در غير افضاء به گونه ارش است به قرينهء روايات ديگر ، و بهر حال از اطلاق عيب نسبت به افضاء استفاده مىشود كه در صورت افضاء هم امر وجودى ( قبليت ) موضوع است . بنابراين قهراً اطلاق امر عدمى و تقييد ( امر وجودى ) درست مىشود ، و اشكال ايشان به تقريب مرحوم آقاى حكيم وارد نيست .\r\n\r\n5 ) نقد استاد - مدّ ظلّه - به لبّى بودن مخصص اطلاق صحيحه حلبى :\r\nبراى تخصيص وجوب نفقه الى الابد به كبيره به دو راه تمسك شده ، كه به نظر ما مخصص در هر دو لفظى است :\r\nراه اول : ( كه راه مهمترى است ) راهى است كه قدماء و به تبع آنها صاحب جواهر و مرحوم آقاى خوئى فرموده‌اند ، كه از صحيحه حمران : ( ان كان دخل بها حين دخل بها و لها تسع سنين فلا شيء عليه ) گفته‌اند از « لا شىء عليه » استفاده مىشود كه كبيره وجوب انفاق ندارد ، و با تخصيص از عموم صحيحه حلبى خارج مىكنيم . ( و از جمله در تقريب علت تخصيص گفته‌اند كه دلالت لا شىء عليه بر عدم وجوب\r\n\r\n\r\n","description":"","footnote":"\r\n( 1 ) وسائل 20 : 103 / 25149 ، باب 45 از ابواب مقدمات نكاح ، ح 8 .\r\n( 2 ) وسائل 20 : 103 / 25146 ، باب سابق ح 5 ( من وطئ امرأته قبل تسع سنين . . . ) .\r\n","page_name":" 1646 ","page_number":259},
  {"content":"\r\n\r\nانفاق بر كبيره به وضع است و دلالت صحيحه حلبى بر وجوب انفاق به اطلاق است ، و وضع مقدم بر اطلاق است . ) و بهر حال مخصص ما لفظى است نه لبّى ، و در مخصص لفظى هم در شبهات مصداقيه عام قابل استناد نيست و با منتفى بودن استصحاب ، مرجع اصل برائت و عدم وجوب انفاق مىباشد .\r\nراه دوم : مرحوم آقاى حكيم براى تخصيص ، به اجماع تمسك كرده ، آن را دليل لبّى دانسته‌اند ما عرض مىكنيم :\r\nاولًا : بازگشت اين اجماع به دليل لفظى است ، چون اجماع كاشف از سنت يعنى قول معصوم يا تقرير معصوم نسبت به قول ديگران مىباشد . به عبارت ديگر :\r\nبازگشت اجماع به وجود دليل لفظى در مسأله است تأسيساً يا امضاءً ، و مانند دليل عقلى نمىباشد تا در شبهات مصداقيه مخصص بتوان به عام تمسك كرد .\r\nثانياً : با قطع نظر از لبّى نبودن دليل اجماع ، جواز تمسك به عام در شبهات مصداقيه مخصص لبّى نكته‌اى است كه در درر الفوائد هم اشاره شده و اين نكته در مقام ما جارى نيست :\r\nنكته جواز تمسك به عام در مخصصات لبى اين است كه ظهور جمله در اين است كه خود متكلم فحص از حال افراد نموده ، و اخبار كرده كه در بين عام فردى نيست كه عنوان مخصّص لبّى بر او منطبق شود ، در اين صورت عند الشك تمسك به عام صحيح است و كاشف از اين است كه فرد مشكوك داخل در خاص نيست .\r\nوقتى مولا مىگويد : هر چه عالم در اين شهر هست شما مهمان كنيد و از سوى ديگر ما بدانيم كه مولا مهمان كردن دشمن خود را اراده نكرده است ، اين علم خارجى سبب نمىگردد كه \" العالم الذي ليس عدواً \" گردد ، بلكه ظهور دليل اول در اين است كه مولا خود موارد را فحص كرده و واجد شرائط بودن افراد عام را بدست آورده است و اگر كسى داراى شرائط نباشد به تخصيص فردى خارج مىشود نه تخصيص عنوانى پس هر فرد جديد ، تخصيص زائد است و اصل عدم آن است .\r\n\r\n","description":"","footnote":"","page_name":" 1647 ","page_number":260},
  {"content":"\r\n\r\nلذا در مثل اين موارد اگر در فردى شك كرديم كه آيا عنوان مخصص لبّى بر او منطبق است يا نه ، ظهور كلام مولا در اين است كه من تحقيق كرده‌ام و همه واجد شرائطند لذا به عموم تمسك مىشود .\r\nولى در جائى كه فحص مولا در كار نيست بلكه بررسى داراى شرائط بودن افراد را به عبد وانهاده ، تمسك به عام جايز نيست مثل ما نحن فيه ، در صحيحه حلبى كه مىفرمايد : « هر جاريه مفضاة انفاق الى الابد دارد » ما بوسيله دليل لبّى دانستيم كه زوجه كبيره چون وقاع او جائز است وجوب انفاق ندارد و از اين عام خارج است .\r\nآيا از عام فهميده مىشود كه مولا مىخواهد بگويد : من فحص كرده‌ام ، هر جا افضاء واقع شد زوجه كبيره نيست و هيچ موردى از موارد افضاء زوجه كبيره نخواهد بود ، و لذا اين دستور را دادم ؟\r\nاينطور نيست بلكه بررسى آن را به عبد واگذارده و در اين موارد و لو مخصص لبّى است تمسك به عام صحيح نيست « 1 » زيرا قهراً عام به عنوان خاص معنون مىگردد و بايد اين عنوان مقيد ( زوجه افضاء شده صغيره ) احراز گردد و عام ظهور در نفى انطباق عنوان مخصص بر فرد مشكوك نخواهد داشت\r\n\r\n6 ) نقد استاد - مدّ ظلّه - در وجه فتواى مرحوم سيد به وجوب ديه و انفاق :\r\nچون ايشان استصحاب را نسبت به احكام و ضعيه در هر سه حكم ( وجوب ديه و نفقه و حرمت ابد ) مثبت مىدانستند به قاعده مقتضى و مانع تمسك كرده‌اند .\r\n\r\n\r\n","description":"","footnote":"\r\n( 1 ) ( توضيح بيشتر ) فارق بين اين دو قسم مخصص لبّى آن است كه برخى عناوين هستند كه فحص از آنها از شئون مولى است ، همچون مصلحت داشتن يا مصلحت نداشتن حكم ، قهراً اين مولا است كه بايد اشتمال حكم را بر مصلحت احراز كند ، در اين موارد مصلحت عنوان مقيد موضوع حكم شارع نبوده بلكه از اطلاق حكم شارع مصلحت دار بودن تمام افراد احراز مىگردد و هر فردى كه مصلحت نداشته باشد به طور جدا جدا و فرد فرد از اطلاق حكم خارج مىگردد ، ولى در امورى همچون كبيره بودن زوجه و كبيره نبودن وى كه بررسى و تحقيق در آن از شئون مولويّت مولا نيست ، قهراً عنوان موضوع حكم مقيد به قيدى مىگردد كه از جاى ديگر ( و لو از حكم عقل يا اجماع يا هر دليل لبّى ديگر به اثبات رسيده و در اين جهت فرقى بين مخصص لفظى و لبى نخواهد بود\r\n","page_name":" 1648 ","page_number":261},
  {"content":"\r\n\r\nمرحوم سيد عام را مقتضى و خاص را مانع دانسته و اين قاعده را در جائى كه مخصص ، امر وجودى باشد - چه متصل و چه منفصل - جارى مىدانند . و مىفرمايند : در اثبات ديه و نفقه ، ادله ضمان كه اثبات ديه كرده و صحيحه حلبى كه وجوب نفقه الى الابد را براى جاريه مفضاة مىداند ، مقتضى حكم وجوب است ، و از اين حكم كبيره به جهت مانع خارج شده ، و در مورد شك به عموم مقتضى تمسك مىكنيم .\r\nعلاوه بر اين قاعده ، ممكن است مرحوم سيد به عام تمسك كرده باشند . چون ايشان تمسك به عام را در شبهه مصداقيه مخصص منفصل جائز مىدانند ( و لو مشهور قائل به عدم جوازند ) و ما نحن فيه از اين قبيل است .\r\n« * و السلام * »\r\n\r\n","description":"","footnote":"","page_name":" 1649 ","page_number":262},
  {"content":"\r\n\r\n\r\n18 / 11 / 1378 دوشنبه درس شمارهء ( 180 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه بحث باقى مانده از مسأله 8 عروه فصل 2 و سپس مسأله 9 و 10 از همين باب از حيث متن ، دلالت و اقوال در ذيل آن مورد توجه و بررسى قرار خواهد گرفت .\r\n* * * \r\nالف ) : تكملهء بحث پيشين\r\nمرحوم سيّد صاحب عروة دو مبنا را پذيرفته است : يكى تمسك به قانون « مقتضى و مانع » كه در بحث نكاح مطرح كرده و ديگر ، تمسك به عام در شبهه مصداقيه كه در بحث ربا در ملحقات عروة دارند . در هر يك از اين دو مبنا شرطى وجود دارد : در مقتضى و مانع شرط است كه مخصص امرى وجود باشد نه عدمى .\r\nدر مثل « اكرم العلماء الا الفساق » با اين كه مخصص متصل است ، اگر شك كرديم كه اين فرد فاسق هست يا نه ، به قاعده مقتضى و مانع تمسك مىتوان كرد ؛ چرا كه فسق امرى وجودى است شرطِ تمسك به عام در شبهه مصداقيّه اين است كه مخصص منفصل باشد نه متّصل چه مخصص امرى عدمى باشد و چه وجودى ؛ مثل « اكرم العلماء » ، « و لا تكرم من لا يكون عادلًا » كه و لو به نحو عدمى هم گفته باشد مىتوان تمسك به عام در شبهه مصداقيّه كرد .\r\nتوضيح استاد مدّ ظله : در ما نحن فيه ، صاحب عروه چون به هر دو مبنا معتقد است مىتواند به هر دو تمسك كند زيرا در اين مسأله ، چون موردى كه خارج شده ( وطى زوجه كبيره از ادله وجوب نفقه ) به دليل منفصل خارج شده و مستثنى هم\r\n\r\n","description":"","footnote":"","page_name":" 1650 ","page_number":263},
  {"content":"\r\n\r\nامرى وجودى است ، مرحوم مصنّف مىتواند بر اساس هر دو مبناى مذكور در موارد مشكوك حكم به وجوب انفاق كند .\r\n\r\nب ) : بررسى مسأله 9 باب 2\r\n\r\n1 ) : متن مسأله :\r\nيجرى عليها بعد الافضاء جميع احكام الزوجة من حرمة الخامسة و حرمة الاخت و اعتبار الاذن فى نكاح بنت الاخ و الاخت و سائر الاحكام و لو على القول بالحرمة الابديّة بل يلحق به الولد و ان قلنا بالحرمة لانه على القول بها يكون كالحرمة حال الحيض .\r\n\r\n2 ) : بيان نظر مرحوم سيد :\r\nايشان بعد از اين كه نظرشان مبنى بر عدم انفساخ زوجيّت به واسطهء افضا را بيان مىفرمايند ، جميع احكام زوجه اعمّ از حرمت ازدواج با همسر پنجم ، حرمت ازدواج با خواهر زوجه ، لزوم اذن زوجه در نكاح برادرزاده و خواهرزاده و احكام ديگر را جارى مىدانند .\r\nمرحوم صاحب عروه مىفرمايد كه حتّى اگر ما قائل به حرمت ابدى هم بشويم ( كه خود ايشان قائل نيست ) ، جميع آثار زوجيت بار مىگردد . بلكه اگر ولدى هم از اين زن متولد بشود ، ملحق به اين مرد است گرچه قائل به حرمت باشيم . ايشان براى اين نكته نظير آورده و گفته‌اند كه اگر ما قائل به حرمت نزديكى با همسر شويم ، اين حرمت مانند حرمت نزديكى در حال حيض است و همچنان كه ولد الحيض ملحق به شوهر مىباشد ، در اينجا هم اين ولد ملحق به شوهر است .\r\n\r\n3 ) : توضيح استاد مد ظله :\r\n\r\n","description":"","footnote":"","page_name":" 1651 ","page_number":264},
  {"content":"\r\n\r\nدربارهء مسأله احكام مخصوص به زوجيت زياد است و بنابر نظر مؤلف همه اين احكام حتى بنابر قول به حرمت ابدى بار مىشود . در اين مسأله نه تنها اين احكام بار مىشود بلكه بالاتر از اين ، فرزند وى هم ملحق به اين شوهر است زيرا قاعده الولد للفراش چنين اقتضا دارد . در صورتى كه ندانيم بچهء متولد شده از زن آيا از شوهر اوست يا از اجنبى ، مال خود همين شوهر است . زيرا مفاده قاعدهء « الوالد للفراش » عبارتست از اين كه در دوران امر ميان آن كه ولد مال فراش است يا غير فراش ، به فراش ملحق مىشود . كما اين كه اگر امر بين زنا و حرمت غير زنايى دائر بود ، مىگوئيم كه زنا نيست و مال خود شوهر است ، چنان كه در حال حيض اگر وقاع صورت گيرد و بچه‌اى متولد شود ، هر چند ولد الحيض است ، ولى ملحق به شوهر مىشود يعنى حالت حيض مانع از الحاق نيست مورد بحث ما هم همين گونه است و ولد با اين كه از وقاع حرام بوده ( على المشهور ) باز به الحاق آن به شوهر ، حكم مىشود .\r\n\r\n4 ) : اشكال و پاسخ :\r\nاشكالى كه بعضى از آقايان طرح كرده‌اند اين است كه در فرض مسأله كه جميع احكام زوجه بار مىشود ، يعنى وطى با او هم حرام باشد در برخى موارد هم اذن زوجه شرط باشد و اجازه ندهد و بگويد من اجازه نمىدهم ، اين موجب حرج بر مرد مىشود و با قانون لا حرج فى الدين مخالفت دارد .\r\nدر پاسخ بايد گفت كه در جواهر نظير اين مسأله را جواب داده‌اند كه حرجى در كار نيست . زيرا اين مرد مىتواند زن خودش را طلاق بدهد . مادامىكه اين زن در حباله نكاح اين مرد است اذن او در ازدواج با خواهرزاده و يا برادرزاده‌اش شرط است امّا اگر او را طلاق دهد ، ديگر اذن او معتبر و شرط نيست و حرجى در كار نيست .\r\n\r\n","description":"","footnote":"","page_name":" 1652 ","page_number":265},
  {"content":"\r\n\r\n\r\nج ) : توضيح و بررسى مسألهء 10 ( سقوط نفقهء زوجه )\r\n\r\n1 ) : متن مسأله :\r\nفى سقوط وجوب الانفاق عليها ما دامت حيّة بالنشوز اشكال لاحتمال كون هذه النفقه لا من باب انفاق الزوجة و لذا تثبت بعد الاطلاق بل بعد التزويج بالغير و كذا فى تقدّمها على نفقة الاقارب\r\n\r\n2 ) : توضيح استاد مد ظله :\r\nمناسب اين بود بعد از « التزويج بالغير » قيد على الاحوط آورده مىشد چون كه قبلًا ايشان در مسأله 2 در عبارت بعد التزويج بالغير ، قيد على الاحوط را آورده است ، هر چند ما اين قيد را لازم ندانستيم .\r\nدر اين قسمت از مسأله بحث اين است كه آيا اگر زن ناشزه شود ، اين نفقه كه بعد از افضاء واجب شده لازم است همچنان به او داده شود و يا اينكه چون نفقه با نشوز ساقط مىشود ، اين نفقه هم ساقط مىشود . بحث ديگر اينكه در تعارض بين اين نفقه كه بر زوج واجب است و نفقه اقارب واجب النفقه كدام يك ترجيح دارد و مقدم است ؟ نظر مرحوم صاحب عروه اين است كه معلوم نيست اين نفقه ساقط شده باشد . چون معلوم نيست كه از باب انفاق بر زوجه باشد تا بگوئيم بر اين اساس ، به نظر ايشان ، نفقات زوجه با نشوز ساقط است .\r\nهمچنين در باب تعارض نفقه زوجه با نفقهء اقارب واجب النفقه بايد گفت كه كسى كه پول دارد موظف است هم نفقه زن خودش را بدهد و هم نفقه اقارب واجب النفقه را و چنانچه درآمد او كفاف انفاق بر هر دو دسته را نمىكند ، يكى از آنها را بايد ترجيح بدهد و در چنين موردى نفقه زوجه بر نفقه اقارب مقدم است . در اينجا صاحب عروه مىفرمايد كه چون اين مطلب روشن نيست كه اين نفقه از باب انفاق بر زوجه باشد ، پس در تقدم اين نفقه كه بر اثر افضاء واجب شده بر نفقه اقارب\r\nمىتوان اشكال كرد .\r\n\r\n","description":"","footnote":"","page_name":" 1653 ","page_number":266},
  {"content":"\r\n\r\n\r\n3 ) : ادامه متن مسأله 10 ( سقوط نفقه با موت زوجه ) :\r\nو ظاهر المشهور أنها كما تسقط بموت الزوجة تسقط بموت الزوج ايضاً لكن تحتمل ( يُحتمل ) بعيداً عدم سقوطها بموته »\r\nبحث در اين فرع اين است كه در سقوط اين نفقه فوت احد هما كافى است يا خير و فوت زن شرط در سقوط است يعنى اگر زوج فوت كرد و زوجه باقى بود ، لازم باشد بر ورثهء زوج كه نفقه او را از تركه بپردازند . نظر مشهور علماء اين است كه موت احدهما كافى است براى سقوط نفقه و انفاق لازم نيست . مشهور علماء مىگويند كه اگر زوج فوت كند ، معلوم است كه ديگر لازم نيست كه ورثهء او چيزى بپردازند . به عبارت ديگر ، لازم نيست ورثه او تا زمانى حيات زوجه چيزى از تركه بردارند و بابت نفقه به او بدهند يعنى با موت احدهما نفقه ساقط مىشود و انفاق لازم نيست . نظر مرحوم صاحب عروه آن است كه به احتمال بعيد با موت زوج نفقه ساقط نمىشود و ورثه موظف هستند كه از تركه بردارند و تا وقت فوت زوجه او را اداره كنند .\r\n\r\n4 ) : اقوال در مسأله :\r\nتا آنجا كه ما از نظر اقوال بررسى كرديم دو قول در مسأله وجود دارد : از زمان محقق به بعد آنچه ما ديديم و از همه استفاده مىشود اين است كه موت احدهما ، براى سقوط انفاق كافى است .\r\nمحقق در شرايط و نافع ، علامه در قواعد ، مختلف ، ارشاد ، تحرير ، تبصره ، تذكره كه در اين شش عدد از كتابهايش ، شهيد اول ، فخر المحققين ، جامع المقاصد ، مهذب البارع و شهيد ثانى همه قائل شده‌اند كه موت احدهما در سقوط نفقه كافى است .\r\n\r\n","description":"","footnote":"","page_name":" 1654 ","page_number":267},
  {"content":"\r\n\r\nكسانى كه قبل از محقق بودند از قدماء ، از تعبير دو نفرشان استفاده مىشود كه موت احدهما كافى است . يكى مرحوم مفيد است كه در مقنعه تعبير مىكند « حتى يفرق الموت بينهما » كه ظاهرش اين است كه با موت زوج يا موت زوجه تفريق مىشود . همچنين از كلمات مرحوم ابن ادريس در سرائر استفاده مىشود كه موت احدهما كافى است . در مقابل ، بيشتر آنهايى كه قبل از محقق از قدماء بودند ، فقط « حتى تموت » يعنى موت زن را ذكر كردند ( مطابق روايت صحيحهء حلبى ) . در اين مورد غير از آنچه كه از ابن جنيد در منابع نقل شده ، در منابع بسيارى از جمله آنها كه مورد مراجعهء ما بود ، « حتى تموت » آمده و « احدهما » نگفته است مانند نهايه شيخ ، مهذب ابن براج ، وسيله ابن حمزه ، اصباح قطب الدين كيدرى ، نزهة الناظر مهذب الدين « 1 » و يحيى بن سعيد در جامع مىباشند . بنابراين ، مراد از شهرتى كه مرحوم سيد فرموده ( ظاهر المشهور انها تسقط ) ظاهراً مشهور بين متأخرين باشد بلكه صريح كلمات آنها كفايت موت احدهما است .\r\nاين شهرت ، شهرت على وجه الاطلاق نيست . چون چنين شهرتى را نمىتوان اثبات كرد . پس قبل از محقق ، تنها دو نفر هستند كه موت احدهما را كافى مىدانند .\r\nمحقق اردبيلى در مجمع الفائده و صاحب جواهر در آخر بحث افضاء مطلب را به وضوحش واگذار كرده‌اند . به هر حال نمىتوان شهرت على وجه الاطلاق را قايل شد .\r\n\r\n5 ) : ادامه متن مسأله 10 ( عدم سقوط نفقه با عدم مكنت زوج ) :\r\n« و الظاهر عدم سقوطها بعدم تمكنه و تصبر دينا عليه »\r\n\r\n\r\n","description":"","footnote":"\r\n( 1 ) استاد مد ظله فرمودند كه طبق تحقيق كتاب نزهة الناظر مال مهذب الدين است و يحيى بن سعيد كه كتاب به نام او چاپ شده ، از آن نسخه‌بردارى كرده بوده و مؤلف آن نبوده است ، هر چند در طبقهء مشايخ يحيى بن سعيد و محقق بوده و فوت او در سال 644 بوده و يك طبقه از اينها جلوتر است .\r\n","page_name":" 1655 ","page_number":268},
  {"content":"\r\n\r\nاگر زوج متمكن از پرداخت اين نفقه نباشد ، آيا ساقط مىشود يا به صورت دين بر ذمه او قرار مىگيرد و در وقت تمكن بايد پرداخت كند ؟\r\nدر باب نفقات واجب دو نوع نفقه وجود دارد :\r\n1 - نفقه‌اى كه اگر فرد متمكن از پرداخت آن نباشد ، ساقط مىشود و جنبه تكليفى دارد نه جنبه وضعى مثل نفقه اقارب واجب نفقه كه اگر فرد متمكن نبود ساقط مىشود و به صورت دين بر عهده شخص نمىآيد .\r\n2 - نفقه‌اى كه اگر فرد متمكن از پرداخت آن نباشد ، به صورت دين درمىآيد و جنبه وضعى دارد ، بنابراين هر وقت فرد متمكن شود ، بايد بپردازد و اگر خودش هم تمكن نيابد ، بعد از موتش ورثه بايد از اموال او بپردازند ، مانند نفقه زوجه . از ظاهر كلام مرحوم سيد بر مىآيد كه اين نفقه از قبيل نفقهء زوجه است كه در اثر عدم تمكّن زوج نسبت به پرداخت آن جنبهء دينى پيدا مىكند و احتمال سقوط آن بعيد است .\r\n\r\n6 ) : ادامه متن مسأله 10 ( حكم امتناع زوج از پرداخت نفقه ) :\r\nو كذا تصير ديناً اذا امتنع من دفعها مع تمكنه\r\nاگر فرد با تمكن از انفاق ، از پرداخت نفقهء زوجه امتناع ورزد ، علاوه بر اين كه معصيت و خلاف شرع كرده است ، نفقه به صورت دين بر او ثابت شده و بايد بپردازد . امّا چرا دين مىشود ؟ اذ كونُها حكماً تكليفاً صرف ، بعيدٌ ؛ يعنى اين حكم ، حكم تكليفى صرف نيست .\r\nدر تعبير به « تصير ديناً » قدرى مسامحه است بهتر است « تكون ديناً » گفته شود اينطور نيست كه بعداً دين شود . البته شايد بشود گفت علت اين تعبير اين است كه اين دين كانه بوسيلهء افضاء ، دين مىشود چون قبلًا كه افضاء نكرده بود ، مديون هم نبود ، به وسيله افضاء دين حاصل مىشود الآن كه دين شده ، اين بحث وجود دارد\r\n\r\n","description":"","footnote":"","page_name":" 1656 ","page_number":269},
  {"content":"\r\n\r\nكه آيا اداء آن واجب است يا واجب نيست ؟ ظاهر اين است كه واجب است منتهى احتمال ضعيفى هم هست كه واجب نباشد .\r\n\r\n7 ) ادامهء مسألهء 10 ( مراد از عبارت : حكما حكم الزوجه ) :\r\nمرحوم سيد فرموده است :\r\n« هذا بالنسبة الى ما بعد الطلاق و الّا فما دامت فى حباله الظاهران حكمها حكم الزوجة »\r\nاين زن تا مادامىكه در حباله نكاح زوج هست حكم زوجه را دارد و اگر زوج امتناع كرد از پرداخت نفقه ديگر حكم تكليفى صرف نيست بلكه حكم زوجه را دارد و بايد نفقه را پرداخت نمايد و چنانچه قائل به حكم تكليفى صرف شويم نسبت به ما بعد طلاق مىباشد ، نه زمانى كه در حباله نكاح است .\r\nمراد از اين عبارت مرحوم سيد چيست ؟ آيا اينكه مىفرمايد : « الظاهر ان حكمها حكم الزوجة » فقط شق اخير مسأله را مىخواهد بگويد . هذا ، يعنى اين چيزى كه اخيراً ذكر شد يعنى : « اذا امتنع من دفعها مع تمكنه » ، يا آن هذا راجع به همهء مطلب قبلى است ، يعنى ، تمام احكامى كه ، راجع به ثبوت وجوب انفاق گفتيم از قبيل تقدم يا عدم تقدم نفقه او بر نفقه اقارب را شامل مىشود يا آن كه مراد اين است كه مادامىكه در حباله او هست تمام احكام زوجيت را نفياً و اثباتاً دارد يعنى هم وجوب انفاق ، دينيت ، تقدم بر نفقه اقارب و سقوط بالنشوز و در همه موارد حكم زوجه را دارد اثباتاً و نفياً ، ثبوتاً و سقوطاً نيست به نفقه ديناً و مثلًا .\r\nاگر بگوئيم در تمام موارد حكم زوجه را دارد يكى از موارد ، سقوط نفقه بالنشوز است و اين كه ايشان بفرمايد راجع به نشوز ساقط نيست چگونه است ؟ اگر زنى ناشزه بود ، همه نفقات زوجه ساقط است و در حال نشوز اگر از زوجيت خارج شد به طلاق يا به فسخ و يا به انفساخ ، ديگر نفقه‌اى ندارد حال ايشان مىگويد كه معلوم\r\n\r\n","description":"","footnote":"","page_name":" 1657 ","page_number":270},
  {"content":"\r\n\r\nنيست نفقه در اين حال هم براى اين زن لازم نباشد . اگر زن ناشزه نباشد ، خاصيّت عدم نشوز ثبوت نفقه در حال حيات است و نيز حقوق بعدى مثل حقوق تقاعد براى زوجه كه بعداً بايد او را اداره كنند . در هر حال ، مراد از اين عبارت در مسأله چندان مشخص نيست .\r\n\r\n8 ) : نقدى بر عبارت مسأله :\r\nمرحوم سيد مىفرمايد : در حال حيات و در حال زوجيت و يا بعد از زوجيت على احتمالين كه مراد از « فى سقوط وجوب انفاق عليها ما دامت حية بالنشوز » چه بعد از خروج از حباله نكاح باشد و چه در حباله نكاح ، در هر كدام از اين حالت‌ها حكم نشوز چگونه است ؟ مقصود بيان حكم نشوز در هر كدام از اينهاست كه در كدام يك ساقط است و در كدام يك ساقط نيست ؟ منتهى تعبيرى كه به نظر ما مسامحه دارد ، اول اشكال مىكند كه چون ممكن است نفقه از باب انفاق بر زوجه نباشد . اگر اين استدلال مستحكم باشد ، نبايد به صورت احتمال باشد ، شما مىگوييد چون تثبت بعد الطلاق پس موقعى هم كه زوجه نيست بايد نفقه بدهند پس چطور شما مىگوييد شايد از باب انفاق زوجه نباشد و بعد استدلال كنيد و بعد هم كلمه شايد تعبير كنيد .\r\nاگر ايشان كلمه اشكال را نگفته بود و فرموده بود « لا يسقط وجوب الانفاق عليها ما دامت حية بالنشوز لكون هذه النفقه لا من باب انفاق الزوجة و لذا تثبت بعد الطلاق » درست بود .\r\nولى ايشان ، اول شروع مىكند به اشكال و بعد هم كلمه احتمال را ذكر مىكند و بعد هم دليل مثبت ذكر مىكند ، در حالى كه دليل مثبت با احتمال جور در نمىآيد ، به نظر مىرسد كه مناسب است كه تعبير اين گونه باشد : « لانه تثبت بعد الطلاق » و ثبوت بعد از طلاق منشأ احتمال مىشود نه منشأ فتوى .\r\nتوضيح اين كه در عبارت مرحوم سيد كه تعبير مىكند : « لاحتمال كون هذه النفقه لا من\r\n\r\n","description":"","footnote":"","page_name":" 1658 ","page_number":271},
  {"content":"\r\n\r\nباب انفاق زوجة » به حسب ظاهر ، مناقشه وجود دارد . و آن اينكه اين انفاق قطعاً از باب انفاق زوجه هست . براى اينكه ايشان در مسائل گذشته فرمودند يكى از احكام افضاء زوجه وجوب انفاق هست و در غير زوجه اگر افضاء شد ديه است و ديگر وجوب انفاق براى او نيست و وجوب انفاق از احكام خاصه زوجه است .\r\nپس مراد ايشان از اين كه محتمل است از باب انفاق زوجه نباشد ، چيست ؟\r\nچند احتمال وجود دارد :\r\n1 - ادله عامه‌اى كه انفاق زوجه را منهاى مسأله زوجيت ثابت مىكند يك نحوه شمول و عمومى دارد يعنى نفقه‌اى را كه براى شخص ثابت مىكند و به خاطر اينكه الان شوهر نمىتواند با او وقاع كند ، برداشته نمىشود و احكام زوجيت هنوز بر او بار است هر چند شوهر نمىتواند با او مباشرت كند ، ولى بايد نفقه او را بپردازد در حال حيات به مناط اين كه زوجه اوست بايد بپردازد هر چند زوجه‌اى است كه نمىتواند از او تمتع پيدا كند و بعد از خروج از زوجيت هم شارع حكم به ادامه انفاق كرده است .\r\nبه مناط همان ادله عامه زوجيت است بسان آن ادله اين است كه در حال حيات انفاقش را ما اثبات مىكنيم و بعد از وفات و خروج از زوجيت هم اين حقوق براى خاطر افضاء ادامه دارد ولى در حال حيات به خاطر ادله عامه زوجيت است يعنى اگر ناشزه شد در آن حال نفقه واجب نيست .\r\n2 - احتمال ديگر اين است كه به خاطر ادله عامه زوجيت نباشد ، بلكه اين يك عنوان خاصى است و از آن حقوقى است كه با وقوع عقد هر زوجى مديون است و بقاى آن ربطى به بقاى زوجيت ندارد و زوجيت آن را اسقاط نمىكند . سبب اين احتمال آن است كه چون بعد از خروج از زوجيت هم بايد نفقه بدهد منشأ شده كه ندانند كه آيا در حال حيات مناطش غير از مناط عام بوده و روى همان مناط قبلى بوده كه اكنون هم ادامه دارد ، يا كه مناط در زوجيت همان مناط عام بوده ، منتهى افضاء\r\n\r\n","description":"","footnote":"","page_name":" 1659 ","page_number":272},
  {"content":"\r\n\r\nمنشأ شده كه آن را ادامه بدهد .\r\nايشان مىفرمايد : چون بعداً ثابت مىشود كه اين منشأ حتما به خاطر زوجيت است و شايد كه به خاطر امر مشتركى باشد هم در حال حيات و هم بعد از وفات ( كه اين مطلب را بايد پىگيرى كرد و ملاحظه نمود ) .\r\n\r\nنتيجه‌گيرى :\r\nهمانطور كه آقاى حكيم مىفرمايند : عبارت اخرى اين مطلب آن است كه آن مقدارى را كه ادله زوجيت در باب انفاق متضمن نيست ادله عامه زوجيت متكفل مىشود ، چه در حال زوجيت و چه بعد از زوجيت .\r\nاين احكام چون از احكام خاص زوجيت است ، نه به خاطر عمومات و ضوابط كلى زوجه ، لذا استثناءً حكم خاصى بر افضاء بار شده و نشوز ، طلاق ، فسخ و انفساخ تأثيرى ندارد و ظاهر هم همين است .\r\n« * و السلام * »\r\n\r\n","description":"","footnote":"","page_name":" 1660 ","page_number":273},
  {"content":"\r\n\r\n\r\n19 / 11 / 1378 شنبه درس شمارهء ( 181 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل در فروع افضاء زوجه بحث شد ، در اين جلسه به بررسى حكم نفقه به زوجه پرداخته اين فرع را عنوان مىكنيم كه آيا با نشوز زن ، اين نفقه ساقط مىشود ؟\r\nضمن توضيحى درباره عبارت مرحوم سيد و احتمالاتى كه در مناط اين نفقه وجود دارد با توجه به اطلاق روايت ، نفقه را در فرض نشوز زن هم ثابت مىدانيم .\r\nدر ادامه به بررسى بقاء نفقه زوجه پس از مرگ زوج پرداخته و جريان استصحاب را در اين زمينه بحث خواهيم كرد .\r\n* * * \r\nالف ) : بررسى سقوط نفقه افضاء با نشوز\r\n\r\n1 ) تقريب اشكالى به كلام مصنف\r\nدر عبارت مرحوم سيد مىخوانيم : \" فى سقوط وجوب الانفاق عليها ما دامت حية بالنشوز اشكال لاحتمال كون هذه النفقه لا من باب انفاق الزوجه ، و لذا تثبت بعد الطلاق بل بعد التزويج بالغير . . . \" در اينجا اشكالى در عبارت ديده مىشود كه اگر نفقه بعد از طلاق زن يا تزويج او با غير هم ثابت باشد ، قطعاً اين نفقه از باب انفاق زوجه نيست و گرنه بايد دائر مدار زوجيت باشد ، پس چرا مرحوم سيد كلمه \" لاحتمال \" را آورده و مسأله را قطعى ندانسته است ، و از سوى ديگر در اصل حكم هم كلمه \" اشكال \" را كه نشان ترديد در حكم است به كار برده است .\r\n\r\n","description":"","footnote":"","page_name":" 1661 ","page_number":274},
  {"content":"\r\n\r\nو به عبارت ديگر در نفقه‌اى كه با افضاء لازم مىگردد ، قطعاً حدوث زوجيت دخالت دارد چون گفتيم كه افضاء غير زوجه اين حكم را ندارد ، و بقاء زوجيت هم در اين حكم قطعاً دخيل نيست چون حكم دائر مدار زوجيت نيست و لذا پس از انقطاع زوجيت هم باقى است ، پس در هيچ مرحله‌اى مسأله احتمالى نيست .\r\n\r\n2 ) پاسخ اشكال\r\nدر پاسخ اين اشكال مىگوييم كه هر چند موضوع اين نفقه ، افضاء زوجه است ولى سخن در اين است كه آيا ملاك وجوب همان ملاك انفاق بر زوجه است ؟ يعنى احتمال دارد كه از شئون زوجيت اين باشد كه در فرض افضاء زن بايد مادام الحياة نفقهء او داده شود . بنا بر اين احتمال چون ملاك لزوم انفاق همان ملاك زوجيت زن يعنى مطيع بودن وى در انجام حقوق شوهر و عمل به وظيفه كردن است ، بالطبع اگر زن ناشزه شود اين نفقه ساقط مىگردد . ولى احتمال دارد كه اين نفقه به مناط زوجيت نباشد ، مثلًا يك نوع غرامت باشد كه مرد به جهت ايجاد عيب در زن بايد متكفل شود يا تعزيرى است كه شارع به خاطر عمل حرام مرد بر وى لازم گردانده ، بنابراين گونه احتمالات قهراً نشوز زن تأثيرى در سقوط نفقه ندارد . منشأ اين احتمال كه نفقه به مناط زوجيت نباشد اين است كه نفقه در غير زوجيت ثابت است ديگر نمىتوان ملاك آن غير از زوجيت باشد . « 1 »\r\nبه نظر مىرسد كه مراد مصنّف اين مطلب باشد ، ولى عبارت ايشان از جهت ديگرى خالى از مسامحه نيست ، زيرا كلمه \" لذا \" به كار رفته ، اين تعبير در صورتى صحيح است كه ما قبل لذا ( كه مشار اليه اسم اشاره \" ذا \" مىباشد ) علت براى ما بعد آن باشد ، يا علت ثبوتى يا علت اثباتى ، و اين امر در مقام ما صحيح نيست زيرا احتمال اين كه نفقه از باب زوجيت نباشد هيچ گونه عليتى براى ثبوت نفقه بعد از طلاق\r\n\r\n\r\n","description":"","footnote":"\r\n( 1 ) ( توضيح بيشتر ) چون وجود عنوانى ديگر كه دقيقاً با زوجيت همراه باشد و با زوال زوجيت هم زائل گردد عرفاً متصور نيست .\r\n","page_name":" 1662 ","page_number":275},
  {"content":"\r\n\r\nندارد نه در مقام ثبوت و نه در مقام اثبات « 1 » ، بلكه مسأله بالعكس است ، ثبوت نفقه بعد از طلاق منشأ اين احتمال گرديده كه نفقه از باب نفقه زوجه نباشد ، از اين رو مناسب بوده كه به جاى كلمه \" لذا \" از كلمه \" فإنه \" ، يا \" اذ \" و مانند آن استفاده مىشد .\r\n\r\n3 ) تمثيلى در توضيح بيشتر كلام مصنّف\r\nقانون كار حقوقى براى كارگران تعين مىكند ، در اين حقوق كارگر موضوع حق بوده و كسى كه اصلًا كارگر نباشد مشمول اين قانون نيست ، ولى اين حقوق ، مىتواند زمانى را هم كه كارگر از كار اخراج شده يا به علت ديگر قادر به ادامه كار نيست شامل گردد ، يعنى از شئون كارگر بودن ، بقاء حق پس از زوال اين عنوان است ، در اينجا دو گونه قانون مىتواند تنظيم گردد ، گاه حق كارگر به جهت پايبند بودن او به حقوق كارفرما مىباشد و قهراً در صورتى كه به حقوق كارفرما توجهى نكند اين حقوق ثابت نخواهد بود مثلًا اگر كارگر با اختيار خود محل كار را ترك كند قانون مىتواند حقوق او همچون حق بازنشستگى را از او سلب كند ولى گاه اين حقوق در قبال پايبند بودن كارگر به حقوق كارفرما نيست ، بلكه - مثلًا - به جهت نقص عضوى است كه در اثر كار ايجاد شده ، اين حقوق قهراً با خوددارى اختيارى كارگر از انجام حقوق كارفرما هم ساقط نمىگردد .\r\n\r\n4 ) حكم مسأله\r\nبه نظر مىرسد كه نه تنها در سقوط نفقه با نشور اشكال است ، بلكه اظهر عدم سقوط است ، زيرا اطلاق روايت اقتضاء مىكند كه زن ناشزه با غير زن ناشزه در اين جهت فرق نكند ، و از اطلاق كشف مىشود كه اين نفقه از باب نفقه زوجيت نمىباشد ، بلكه به مناطى ديگر همچون غرامت يا تعزير جعل شده است ، ظاهر روايت اين است كه اين زن مادام الحيات بايد نفقه داده شود حال برخى اوقات كه\r\n\r\n\r\n","description":"","footnote":"\r\n( 1 ) ( توضيح بيشتر ) زيرا خواه نفقه از باب زوجيت باشد يا از باب زوجيت نباشد ، و خواه چنين احتمالى در كار باشد يا نباشد ، بهر حال نفقه بعد از طلاق هم ثابت است ، يعنى اگر از باب زوجيت هم باشد و اين امر هم يقينى باشد مىتواند پس از طلاق هم جارى باشد .\r\n","page_name":" 1663 ","page_number":276},
  {"content":"\r\n\r\nبه مناط زوجيت لازم است ، در ساير اوقات افضاء سبب لزوم نفقه مىگردد ، يعنى لزوم نفقه در هنگام زوجيت و عدم نشوز به سبب زوجيت و در هنگام نشوز و پس از زمان زوجيت به سبب افضاء مىباشد\r\n\r\nب ) : بررسى حكم ثبوت حق براى زن مفضاة پس از مرگ شوهر\r\n\r\n1 ) توضيح كلام صاحب جواهر و محقق اردبيلى توسط استاد - مدّ ظلّه -\r\nصاحب جواهر و محقق اردبيلى حق نفقه را با مرگ زوج - همچون مرگ زوجه - ساقط دانسته و اين امر را هم واضح دانسته استدلالى براى آن ذكر نكرده‌اند ، مرحوم آقاى حكيم تقريبى در توضيح كلام ايشان ذكر كرده‌اند كه بر فرض صحّت ، مطلب دشوارى است و فهم مجموع آن آسان نيست و نمىتواند مراد اين بزرگان باشد ، و ما در جلسه آينده آن را بررسى خواهيم كرد .\r\nبه نظر مىرسد كه اين بزرگان از كلمه \" عليه الاجراء \" كه در روايت بحث ما آمده ، حكم تكليفى فهميده‌اند كه قهراً با مرگ زوج ، موضوعى براى بقاء آن نخواهد ماند .\r\nالبته ممكن است كسى بگويد كه از حكم تكليفى به وجوب انفاق به تناسب حكم و موضوع حكم وضعى كشف مىشود ، يعنى قبلًا حقى براى زن ثابت شده و لزوم انفاق به جهت همان حق مىباشد و اين كه وجوب انفاق حكم تكليفى صرف باشد با فهم عرفى ناسازگار است ، ولى مجرّد استفاده و كشف حق از حكم تكليفى در اثبات لزوم كافى نيست ، زيرا با از بين رفتن حكم تكليفى با مرگ زوج ديگرى كاشفى از حكم وضعى و ثبوت حق در كار نيست . « 1 »\r\n\r\n2 ) بررسى كلام فوق\r\nاگر ما همچون صاحب جواهر حكم وضعى را از حكم تكليفى كشف كنيم ، هر چند پس از مرگ زوج كاشفى از بقاء حق از ناحيه روايت ( اصل لفظى ) در كار\r\n\r\n\r\n","description":"","footnote":"\r\n( 1 ) ( توضيح بيشتر ) با توجه به عدم وجود كاشف از ثبوت حق ، مىتوان به اصل برائت تمسك نمود و ذمه ميت را از دين نسبت به زوجه خود فارغ دانست ، در نتيجه به عمومات ارث استدلال كرده تمام اموال زوج را بين ورثه تقسيم كرد .\r\n","page_name":" 1664 ","page_number":277},
  {"content":"\r\n\r\nنيست ، ولى مىتوان با اصل عملى ( استصحاب ) بقاء حق را ثابت كرد و در نتيجه مجالى براى جريان برائت باقى نمىماند .\r\nالبته استصحاب حكم تكليفى ( كاشف ) معنا ندارد چون با مرگ زوج قطعاً حكم تكليفى از بين رفته و شك كه ركن استصحاب است ثابت نيست ، ولى استصحاب حكم وضعى ( منكشف ) با توجه به وجود شك در بقاء حق متصور مىباشد .\r\nالبته جريان استصحاب در مقام مبتنى بر دو مقدمه است :\r\nمقدمه اول : جريان استصحاب در شبهات حكمية ، بنابراين بر طبق مبناى مرحوم آقاى خوئى ( كه ما هم با اصل مبناى ايشان - نه دليل آن - موافقيم ) كه استصحاب را در شبهات حكميه جارى نمىدانند قهراً نمىتوان با استصحاب بقاء حق را ثابت كرد .\r\nمقدمه دوم : جريان استصحاب در شك در مقتضى ، اگر ما همچون شيخ استصحاب را مختص شك در مانع و رافع دانستيم ، قهراً در مقام كه شك در مقتضى وجود دارد استصحاب جارى نيست .\r\n\r\n3 ) اشكالى در جريان استصحاب و پاسخ آن\r\nاشكال : حق زوجه از احكام وضعيه است و اگر ما مبناى مرحوم شيخ را در باب احكام وضعيه بپذيريم كه اين احكام منتزع از احكام تكليفيه است و جعل مستقل نداشته و با همان جعل تكليفى ، اين احكام وضعى هم جعل شده‌اند ، قهراً نمىتوان استصحاب حق را جارى دانست ، چون حكم وضعى در زمان حيات زوج ، به سبب جعل تكليفى متوجه به زوج جعل شده و اين حكم قطعاً پس از مرگ زائل شده است ، و اگر پس از مرگ حكم وضعى جعل شده باشد ، حكم ديگرى است كه از تكليف ورثه به پرداخت نفقه به زن مفضاة انتزاع شده و قهراً بقاء حكم سابق نيست ، و در استصحاب اتحاد قضيه متيقنه و قضيه مشكوكه به حسب موضوع و محمول شرط است ، و در اينجا هر چند مىتوان موضع هر دو قضيه را زن مفضاة\r\n\r\n","description":"","footnote":"","page_name":" 1665 ","page_number":278},
  {"content":"\r\n\r\nدانست كه تغيير نكرده ولى محمول ما دو فرد از افراد حكم وضعى است و اتحاد شخصى بين آنها نيست ، بلكه اتحاد صنفى دارند ، در نتيجه استصحاب اگر جارى باشد استصحاب كلى قسم ثالث است كه معمول محققان اصول آن را جارى نمىدانند\r\nپاسخ اشكال : صرف نظر از بحثهاى كه در اصل مبناى مرحوم شيخ انصارى ره وجود دارد « 1 » ، بر فرض پذيرش اين مبنا ، بايد دانست كه حكم وضعى ممكن است از مجموع چند حكم تكليفى انتزاع شده باشد به اين معنا كه يك حكم وضعى از چند جعل تكليفى حاصل گردد ، نه هر جعل تكليفى الزاماً حكم وضعيى به همراه دارد و در صورت تعدد جعل تكليفى ، حكم وضعى هم متعدد مىگردد .\r\nحال حكم وضعى در مقام هم ممكن است حكم وضعى كوتاه مدت مادام الحياة زوج باشد كه از تنها حكم تكليفى زوج به پرداخت نفقه انتزاع شده باشد ، و ممكن است حكم وضعى مستمر باشد كه از مجموع حكم تكليفى زوج در زمان حيات و حكم ورثه زوج پس از مرگ وى انتزاع شده باشد ، پس استصحاب حكم به بقاء حكم وضعى مىكنيم ، در واقع استصحاب ما از نوع استصحاب كلى قسم ثانى ( كلى مردّد بين فرد قصير و فرد طويل ) است كه جريان آن مورد پذيرش محققان اصول مىباشد و با اين استصحاب آثار كلى بار مىشود ، و در ما نحن فيه هم چون لزوم انفاق ، از آثار كلى ذى حق بودن زوجه مىباشد ، قهراً با استصحاب بقاء حق متحقق مىگردد . كلام مرحوم آقاى حكيم و بررسى آن را در جلسهء آينده خواهيم آورد . ان شاء الله « * و السلام * »\r\n\r\n\r\n","description":"","footnote":"\r\n( 1 ) ( توضيح بيشتر ) استاد - مدّ ظلّه - اشاره مىكردند كه حكم وضعى در نظر عرف از برخى احكام تكليفيه انتزاع شده و سپس اين حكم خود موضوع احكام ديگر واقع مىشود مثلًا ملكيت مىتواند از جواز تصرف مالك انتزاع شده و سپس احكام ديگر همچون لزوم خمس و زكات و پرداخت نفقه بر موضوع ملكيت بار شود ، تفصيل اين بحث در خور اين نوشتار نيست .\r\n","page_name":" 1666 ","page_number":279},
  {"content":"\r\n\r\n\r\n24 / 11 / 1378 يكشنبه درس شمارهء ( 182 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر ادامه بحث از فروع افضاء به بررسى مسأله سقوط نفقه زوجه افضاء شده پس از مرگ زوج پرداختيم محقق اردبيلى سقوط اين نفقه را واضح دانسته بودند ، در جلسه قبل مراد ايشان را توضيح داديم ، در اين جلسه به بررسى كلام مرحوم آقاى حكيم در توضيح اين مسأله پرداخته ، دو تقريب از كلام ايشان براى اثبات سقوط نفقه با مرگ زوج استخراج كرده و با بررسى تفصيلى ناتمامى آنها را نتيجه مىگيريم . همچنين با توجه به اطلاق روايت ، عدم سقوط نفقه افضاء را با مرگ زوج اثبات مىكنيم . و در ادامه جلسه ضمن مرورى بر كل مسأله 10 و ارائه نظرات نهايى ، به عدم تقديم نفقه افضاء بر نفقه اقارب اشاره كرده دليل آن را ذكر خواهيم كرد .\r\n* * * \r\nالف ) : كلام مرحوم آقاى حكيم قدس سرّه\r\n\r\n1 ) طرح بحث ( يادآورى )\r\nدر روايت بحث افضاء ، نفقه زن مفضاء را تا هنگام مرگ زوجه لازم دانسته و سخنى از سقوط اين نفقه با مرگ زوج به ميان نياورده ولى برخى از علماء اين نفقه را با مرگ زوج ساقط دانسته‌اند ، كلام در دليل اين امر بود ، برخى همچون محقق اردبيلى اين امر را واضح دانسته‌اند ، مرحوم آقاى حكيم توضيحى درباره اين امر واضح داده‌اند كه بسيار پيچيده بوده و بر فرض صحّت مراد محقق اردبيلى نيست و مراد محقق اردبيلى تقريب ديگرى است كه در جلسهء قبل گذشت .\r\nبهر حال تقريب مرحوم آقاى حكيم خود تقريبى است كه بايد آن را نقل و بررسى\r\n\r\n","description":"","footnote":"","page_name":" 1667 ","page_number":280},
  {"content":"\r\n\r\nكنيم . كلام ايشان داراى ابهام بسيار بوده و هماهنگ ساختن صدر و ذيل عبارت دشوار است ، در مجموع مىتوان دو تقريب از كلام ايشان استخراج كرد كه با توجه به ابهام عبارت چندان مطمئن نيستم كه مراد ايشان دقيقاً دو تقريب مستقل باشد ، بهر حال ما اين دو تقريب را ذكر و بررسى مىكنيم .\r\n\r\n2 ) تقريب اوّل برگرفته از كلام مرحوم آقاى حكيم\r\nتقريب اول : مشتمل بر دو مقدمه است : مقدمه اول : اشتغال ذمه مرد به نفقه افضاء تدريجى است نه دفعى .\r\nمقدمه دوم : بعد از مرگ زوج ، ديونى از تركه ميت خارج مىشود و به ورثه منتقل نمىشوند كه از قبل بر ذمه مرد استقرار يافته باشند ، چون نفقه افضاء ، قبل از مرگ بر ذمه مرد قرار نگرفته ، وجهى ندارد كه پس از مرگ هم ادامه يابد .\r\nمقدمه اول : با سه بيان قابل اثبات است : بيان اول : كلمهء اجراء ظهور در تدريجى بودن اشتغال ذمه دارد ، گويا تقريب ظهور چنين است كه اجراء متدرج الحصول است و از سوى ديگر ظهور دليل در اتحاد متعلّق و حكم در نحوه وجود مىباشد يعنى اگر متعلّق دفعى است حكم هم دفعى است و اگر متعلّق تدريجى است حكم هم به ظاهر دليل تدريجى خواهد بود ، در نتيجه از تدريجى بودن اجراء ( متعلق حكم ) نتيجه گرفته مىشود كه اشتغال ذمه ( حكم ) هم تدريجى است .\r\nبيان دوم : اگر اشتغال ذمه مرد به نفقه افضاء تدريجى نباشد ، لازم مىآيد كه دو نفقه بر گردن مرد ثابت گردد ، يك نفقه تدريجى ( نفقه زوجيت ) و يك نفقه دفعى ( نفقه افضاء ) ، در حالى كه گمان نمىرود كسى بدين امر ملتزم گردد .\r\nبيان سوم : در تقريب دوم بدان اشاره خواهيم كرد .\r\n\r\n3 ) تقريب دوم برگرفته از كلام مرحوم آقاى حكيم\r\nتقريب دوم هم از دو مقدمه شكل گرفته است : مقدمه اول : ادله اثبات نفقه افضاء ، به اثبات اصل نفقه ناظر نيست ، بلكه استمرار نفقه زوجيت را بيان مىكند .\r\n\r\n","description":"","footnote":"","page_name":" 1668 ","page_number":281},
  {"content":"\r\n\r\nمقدمه دوم وقتى نفقه افضاء ، استمرار نفقه زوجيت است ، ظاهر دليل ، اتحاد دو نفقه در احكام و شرائط و نحوه جعل مىباشد .\r\nمقدمه اول را مىتوان با عنايت به ظهور ادله نفقه افضاء ، در استمرار نفقه زوجيت و عدم تعرض آن به اثبات اصل نفقه ، ثابت نمود و ممكن است براى آن چنين استدلالى كرد كه اگر نفقه افضاء ناظر به مرحله استمرار نفقه زوجيت نباشد ، لازم است آن ثبوت دو نفقه بر مرد مىباشد ، يعنى اگر زن ، از حباله زوجيت مرد خارج نشده و ناشزه هم نباشد بايد مرد دو نفقه به او بپردازد با اين كه بيش از يك نفقه لازم نيست و فقيهى به دو نفقه ملتزم نمىگردد . بهر حال تقريب دوم ، به دو گونه مىتواند نتيجه سقوط نفقه را بدهد ، گاه با توسل به دو مقدمهء اين تقريب مستقيماً سقوط نفقه را با مرگ زوج نتيجه مىگيريم و گاه از اين دو مقدمه تدريجى بودن تعلق نفقه افضاء را نتيجه گرفته ( بيان سوم كه در تقريب اول بدان اشاره شد ) ، ادامه تقريب نظير اول خواهد بود .\r\nاما استنتاج مستقيم از دو مقدمه فوق بدين شكل است كه وقتى نفقه افضاء همان احكام و شرائط نفقه زوجيت را دارد قهراً بايد با مرگ زوج ساقط گردد چون نفقه زوجيت با مرگ زوج ساقط مىگردد .\r\nان قلت : بنابراين بايد نفقه افضاء هم بمانند نفقه زوجيت با نشوز زوجه ساقط گردد ، با اين كه شما فتوا به عدم سقوط مىدهيد .\r\nقلت : نفقه افضاء استمرار نفقه زوجيت را در مواردى مىرساند كه نفقه زوجيت در آنجا در اصل ثابت باشد و به جهت امرى چون نشوز ساقط شده باشد . ولى نفقه زوجيت نسبت به پس از مرگ زوج اصلًا ثابت نبوده تا تحقق آن را با ادله افضاء نتيجه بگيريم .\r\nحال صرف نظر از اين كه مراد مرحوم آقاى حكيم دقيقاً با بيان تقريبات و بيانات تطبيق كند يا نكند ، به بررسى آنها مىپردازيم .\r\n\r\n","description":"","footnote":"","page_name":" 1669 ","page_number":282},
  {"content":"\r\n\r\n\r\nب ) : بررسى كلام مرحوم آقاى حكيم قدس سرّه\r\n\r\n1 ) بررسى تقريب اول\r\nدر بررسى اين تقريب پنج بحث را دنبال مىكنيم ؛ بحث اول : آيا بيان اول مقدمه اول ( ظهور كلمه اجراء ) تمام است ؟ در بيان اول براى اثبات تدريجى بودن ، به ظهور دليل در اتحاد متعلق و حكم در نحوه وجود تمسك شده كه اين ظهور امرى است غير تمام و دليلى بر آن ذكر نشده است ، البته ما پس از اين اصل مقدمه را با بيانى ديگر اثبات مىكنيم كه در كلام مرحوم آقاى حكيم بدان اشاره نشده است .\r\nبحث دوم : آيا بيان دوم مقدمه اول ( ثبوت دو نفقه ) تمام است ؟ پاسخ اين سؤال هم منفى است ، زيرا آنچه مسلم است آن است كه مرد افضاءكننده لازم نيست دو نفقه براى يك زمان بپردازد و تمام نفقه‌هاى پس از افضاء تا زمان مرگ زوجه افضاء شده به گونه دفعى به گردن او نمىآيد ، ولى مانعى ندارد كه ما قسمتى از نفقه‌هايى را كه زوجيت متكفل آن نيست به صورت دفعى به گردن مرد قرار دهيم ، براى توضيح بيشتر فرض مىكنيم كه مجموع نفقات زن پس از افضاء تا زمان مرگ 20 ميليون تومان بوده كه 10 ميليون تومان آن مربوط به ده سالى است كه زن در زوجيت مرد بوده و ناشزه هم نبوده و 10 ميليون تومان آن هم مربوط به ده سال ديگر است كه يا زن در زوجيت مرد نبوده و يا ناشزه بوده يا اصلًا مرد مرده بوده و در نتيجه زوجيت و نشوز موضوعاً منتفى بوده ، آنچه مسلم است آن است كه تمام 20 ميليون تومان به محض افضاء به گردن مرد نمىآيد كه در نتيجه با عنايت به ده ميليون تومان نفقه تدريجى روز به روز مربوط به زوجيت و در مجموع مرد به پرداخت 30 ميليون تومان ملزم باشد ، ولى چه مانعى دارد كه 10 ميليون زمان زوجيت به نحو تدريجى ثابت گردد و 10 ميليون تومان بقيه به نحو دفعى به ذمه مرد بيايد كه در نتيجه با مرگ زوج ، همانند ساير ديون از تركه وى برداشته شود .\r\nالبته معناى دفعى بودن تعلق حق نفقه آن نيست كه مرد ملزم باشد كه همه نفقه را\r\n\r\n","description":"","footnote":"","page_name":" 1670 ","page_number":283},
  {"content":"\r\n\r\nيك جا بپردازد بلكه ممكن است تعلق حق دفعى باشد ولى اداء آن به صورت تدريجى صورت گيرد ، نظير اين مسأله ( از جهت اختلاف زمان تعلق و زمان اداء ) نسيه و سلف است ، در نسيه بايع به مجرد فروش مبيع ، ثمن را مالك مىگردد ولى زمان لزوم پرداخت ثمن در آينده است ، و در سلف نيز مشترى مبيع را به مجرد خريد مالك مىگردد ولى زمان وجوب پرداخت پس از زمان عقد است .\r\nنظير ديگر مسأله ، ديه قتل خطأ محض است كه هرچند قاتل به مجرد قتل ضامن ديه مىگردد ولى اين ديه به صورت اقساطى در طى سه سال پرداخت مىگردد ، ديه قتل شبه عمد هم در طى دو سال پرداخت مىگردد .\r\nان قلت : اگر نفقه متمم زن به يك‌دفعه به گردن مرد افضاءكننده بيفتد با توجه به جهل وى به تاريخ مرگ زن ، مقدار ضمان مجهول شده و غرر پيش مىآيد .\r\nقلت : ما در غير معاملات و تعهدات دليلى بر مانعيت غرر و جهل به ميزان ضمان نداريم .\r\nبررسى بيان سوم مقدمه اول را در ضمن بحث از تقريب دوم خواهيم آورد .\r\n\r\nاثبات تدريجى بودن اشتغال ذمه به نفقه افضاء\r\nبحث سوم : آيا اصل اين مقدمه صحيح است و مىتوان تدريجى بودن اشتغال ذمه به نفقه افضاء را به بيان ديگرى اثبات كرد ؟ در پاسخ مىگوييم كه ما اصل اين مقدمه را صحيح مىدانيم با اين بيان كه در روايت درباره افضاء آمده : \" عليه الاجراء حتى تموت \" ، اين كلمه حتى تموت قيد اجراء است ، يا قيد حكم و نسبت محمول به موضوع ؟ به نظر مىرسد كه به حسب متفاهم عرفى اين گونه قيود ، قيد نسبت مىباشند نه قيد موضوع يا محمول .\r\nاگر \" حتى تموت \" قيد اجراء باشد معناى جمله اين مىگردد كه \" اجراء حتى موت الزوجة \" ، به عهده زوج مىباشد ، يعنى متعلق حق امرى تدريجى است ولى تعلق حق دفعى است ، ولى اين مطلب خلاف ظاهر است ، بلكه ظاهر جمله اين است كه\r\n\r\n","description":"","footnote":"","page_name":" 1671 ","page_number":284},
  {"content":"\r\n\r\nمشغول الذمه بودن مرد به اجراء ، استمرار دارد تا هنگام مرگ زوجه .\r\nاگر گفته شود \" زيد قائم الى عشر ساعات \" ، ظاهر جمله اين است كه \" الى عشر ساعات \" قيد نسبت زيد و قيام است نه قيد موضوع ( زيد ) و نه قيد محمول ( قائم ) « 1 » ، يعنى الى عشر ساعات نسبت اتحاديه زيد و قائم را به ده ساعت محدود مىسازد ، مرحوم شيخ انصارى در بحث واجب معلق و واجب مشروط كه بين ايشان و صاحب فصول در تصوير واجب مشروط اختلاف نظر مىباشد تصريح مىكنند كه ظاهر قضاياى شرطيه آن است كه شروط ، قيد و شرط وجوب باشند نه قيد و شرط واجب ، و ايشان با توجه به دليلى عقلى از اين ظهور رفع يد مىكنند ولى ظهور عرفى دليل را مىپذيرند . در جمله مورد بحث ما هم ظاهر \" حتى تموت \" اين است كه اشتغال ذمه به اجراء استمرار دارد و پيوسته وجود دارد تا زمان مرگ زوجه ، در اينجا ممكن است كسى بگويد كه چه مانعى دارد كه تمام نفقه زوجه به يكباره به گردن مرد بيايد و اين اشتغال به كل تا زمان مرگ زوجه ادامه دارد ؟\r\nدر پاسخ مىگوييم كه تفاهم عرفى در اين مورد اين نيست كه اشتغال به كل تا هنگام مرگ زوجه استمرار داشته باشد ، بلكه در هر زمان مطابق همان زمان اشتغال ذمه وجود دارد ، وقتى اشتغال به كل به گونه دفعى وجود نداشت ، قهراً بايد قائل به انحلال اشتغال ذمه به نفقه‌ها به اشتغال ذمه‌هاى عديده گرديد كه در هر زمان ذمه مرد به پرداخت نفقه همان زمان مشغول است و يا پرداخت يك نفقه اين اشتغال ذمه بر طرف نمىگردد ، بلكه كلى اشتغال ذمه تا زمان مرگ استمرار دارد ، بنابراين تدرج در اشتغال ذمه از كلمه \" حتى تموت \" استفاده مىشود نه از كلمه اجراء يا\r\n\r\n\r\n","description":"","footnote":"\r\n( 1 ) سابقاً گفتيم كه يكى از مغالطاتى كه در منطق مورد بحث قرار گرفته اين شبه قياس شكل اول است كه : الانسان وحده ناطق و كل ناطق حيوان ، كه بايد نتيجه دهد كه \" فالانسان وحده حيوان \" كه نتيجه نادرست است با اين كه صغرى و كبرى شرائط انتاج شكل اول را داراست ، در اين مسأله ، پاسخهاى مختلفى داده شده كه پاسخ صحيح اين است كه \" وحده \" در صغرى قيد موضوع نيست ، بلكه قيد حمل است ، و قيود موضوع در نتيجه ظاهر مىشوند نه قيود حمل .\r\n","page_name":" 1672 ","page_number":285},
  {"content":"\r\n\r\nساير بيانات گذشته .\r\nبررسى مقدمه دوم ( تنها ديون ثابت در حال حيات از تركه خارج مىشود )\r\nبحث چهارم : با توجه به تماميت مقدمه اول ، آيا مقدمه دوم تام است ؟ در پاسخ مىگوييم به نظر مىرسد كه به حسب تفاهم عرفى از ادله تقديم دين بر ارث مىفهميم كه نه تنها ديونى كه از تركه خارج مىشود كه در زمان حيات ميت تحقق يافته باشد ، بلكه اگر پس از مرگ زوج هم دينى به گردن وى بيايد از اصل تركه خارج مىشود .\r\nدر توضيح اين امر مىگوييم كه اصل حدوث مديون شدن انسان پس از مرگ ، امرى معقول بوده كه تحقق خارجى هم دارد ، چون حكم وضعى مديونيت داير مدار حيات مديون نيست ، مديون گشتن انسان به عبادات بجا آورده نشده همچون حج هم پس از مرگ ، چه بسا از اين باب باشد ، حال فرض كنيد كه كسى بمبى ساعتى كار گذاشته و پيش از انفجار بمب خودش را كشته تا گرفتار نشود ، با انفجار بمب افرادى كشته شوند ، ديه اين افراد با كشته شدنشان پس از مرگ قاتل به ذمه او مىرود ، حال سؤال ما اين است كه آيا اين نوع ديون هم بايد از اصل مال خارج شود يا تنها ديونى كه در زمان حيات ايجاد شده از اصل مال خارج مىگردد ؟\r\nبه نظر ميرسد همچنان كه ميت نسبت به مخارج كفن و دفن كه ما يحتاج پس از مرگ اوست احق از ورثه بوده و مخارج كفن و دفن از اصل تركه قبل از تقسيم ارث برداشته مىشود در ديون هم فرقى نيست كه دين قبل از مرگ ثابت شده باشد ، يا بعد از مرگ « 1 » و بهر حال غرض اين است كه ميت در جهان آخرت مشغول الذمه و گرفتار نباشد . در نتيجه اگر مديونيت مرد متدرج هم بوده ، با توجه به اطلاق دليل\r\n\r\n\r\n","description":"","footnote":"\r\n( 1 ) ( توضيح بيشتر ) در حقيقت در بحث ما و نيز در بحث قاتلى كه بمب ساعتى كار گذاشته هر چند اشتغال ذمه پس از مرگ مىباشد ، همچنانكه افضاء مرد مقتضى ثبوت نفقه مىباشد بنابراين اگر ديونى پس از مرگ براى ميت بتوان فرض كرد كه مقتضى آن از قبل نبوده ممكن است بر ارث مقدم نباشد ، ولى ديون محل بحث ما كه مقتضى آن در زمان حيات بوده ، به حسب تفاهم عرفى بر ارث مقدم خواهد بود .\r\n","page_name":" 1673 ","page_number":286},
  {"content":"\r\n\r\nنفقه ، پس از مرگ وى تا زمان مرگ زوجه هم ادامه مىيابد ، و قهراً بر حق ورّاث متقدم مىباشد .\r\nبحث پنجم : اگر تقديم دين حاصل پس از مرگ ميت بر ارث را انكار كنيم ، آيا باز نتيجه مطلوب گرفته مىشود ؟ پاسخ اين سؤال هم منفى است ، زيرا آنچه از بحثهاى گذشته بر فرض اثبات شود اين است كه نفقه افضاء از اصل تركه برداشته نمىشود در نتيجه تمام مال زوج به ورثه مىرسد ولى اين امر دليل نمىشود كه ميت ديگر مديون نباشد ، بلكه اطلاق روايت مديونيت مرد را پس از مرگ هم اثبات مىكند .\r\nالبته اين دين مىتواند با پرداخت متبرّع ساقط شود ، و يا از وجوهى كه ميت پس از مرگ مالك مىگردد پرداخت گردد ، چون اگر كسى سر ميت را پس از مرگ قطع كند بايد ديه بدهد كه در وجوه برّ ميت صرف شود كه يكى از وجوه برّ وى اداء ديون اوست يا اگر كسى چيزى را نذر ميت كند يا براى او وصيت كند ( نذر يا وصيت براى ميت اشكالى ندارد و نافذ مىباشد ) ميت مالك آن شده و بايد دين او را از آن پرداخت .\r\nبهر حال اگر از طريق تبرّع يا مالك شدن ميت هم نتوان دين ميت را اداء كرد مىتوان از سهم غرماء زكات يا از سهم فى سبيل الله ( بنا بر تعميم آن نسبت به مطلق قربات ) دين ميت را پرداخت كرد يا اگر از بيت المال مسلمين بتوان دين افراد را اداء كرد قهراً مىتوان دين ميت را از بيت المال تأمين نمود .\r\nبنابراين تقريب اول بر فرض تماميت نمىتواند مديونيت زوج را نفى كند\r\n\r\n2 ) بررسى تقريب دوم\r\nدر تقريب دوم مقدمه اول بدون اشكال است « 1 » ، و افضاء تنها استمرار نفقه\r\n\r\n\r\n","description":"","footnote":"\r\n( 1 ) ( توضيح بيشتر ) البته با توجه به اين مبنا كه علل شرعى معرّفات هستند نه علل حقيقى ، مىتوان گفت كه ادله افضاء تمام نفقه‌هاى زن را ثابت مىكند ، البته نه به معناى اثبات نفقه مستقل ، بلكه در فرض زوجيت و عدم نشوز زن ، تنها يك نفقه ثابت مىشود كه دو دليل و معرّف اثباتى دارد ، بلكه اگر علل شرعى را علل حقيقى هم بدانيم ، ممكن است بگوييم با توجه به ظهور دليل نفقه افضاء در عدم تعدد نفقه افضاء يا مسلم بودن عدم تعدد از خارج ،\r\n","page_name":" 1674 ","page_number":287},
  {"content":"\r\n\r\nزوجيت را بيان مىكند ، ولى ما دليلى بر اثبات مقدمه دوم در دست نداريم و هيچ وجهى ندارد كه اگر نفقه زوجيت تدريجى است ، نفقه افضاء هم تدريجى باشد ، چون ما تنها از مقدمه اول اين مقدار را مىفهميم كه افضاء تنها در موارد عدم كارسازى زوجيت در اثبات نفقه مؤثر است و اما اين كه نحوه تأثير افضاء هم مانند نحوه تأثير زوجيت مىباشد از اين مقدمه استفاده نشده و ظهور دليل در اتحاد هر دو نفقه در نحوه جعل « 1 » و احكام ممنوع است لذا مرحوم سيد مىفرمايد كه خيلى از احكام زوجيت در نفقه افضاء بار نمىشود بنابراين نمىتوان از سقوط نفقه زوجيت با مرگ زوج ، سقوط نفقه افضاء را در اين زمان نتيجه گرفت .\r\nمرحوم آقاى حكيم در ادامه اشكالى را در مورد وجه فرق بين سقوط نفقه به مرگ زوج و عدم سقوط آن به نشوز زوجه ذكر كرده آن را پاسخ داده كه حاصل آن اين است كه نفقه زوجه پس از مرگ اصلًا ثابت نبوده كه دليل نفقه افضاء با استمرار نفقه زوجيت آن را متحقق سازد ، ولى نفقه زوجه در زمان نشوز ثابت بوده و نشوز آن را ساقط مىكند ، ادله نفقه افضاء جلوى سقوط نفقه زوجيت را مىگيرد ولى قادر به اثبات چيزى كه نبوده نيست ، پس نفقه زوجه پس از مرگ زوج از باب عدم ثبوت است و در زمان نشوز زوجه از باب سقوط .\r\n\r\n3 ) اشكال استاد - مدّ ظلّه - به فرق بين نشوز زوجه و مرگ زوج\r\nاولًا : دليلى نداريم كه نفقه زوجه ناشزه اول ثابت شده و بعد با نشوز ساقط شده ، بلكه نفقات زن به تدريج به عهده مرد مىآيد و در هر زمان اگر زن مطيعه باشد نفقه ثابت است و اگر زن ناشزه باشد نفقه ندارد ، نه اين كه اول ثابت بوده و بعد ساقط مىگردد .\r\n\r\n\r\n","description":"","footnote":"\r\nدر جايى كه هم زوجيت و هم افضاء در كار باشد ، هر دو سبب از سببيت فعلى افتاده و مجموع آنها سبب خواهد بود و هر يك سبب اقتضاء مىباشد .\r\n( 1 ) بنابراين ناتمامى بيان سوم براى اثبات مقدمه اول تقريب اول هم ( كه مبتنى بر ظهور دليل در اتحاد نفقه افضاء و نفقه زوجيت در نحوه جعل و دفعى يا تدريجى بودن هر دو بود ) اثبات مىگردد .\r\n","page_name":" 1675 ","page_number":288},
  {"content":"\r\n\r\nان قلت : مراد از ثبوت نفقه زن ناشزه ، ثبوت مقتضى آن مىباشد كه اين مقتضى - به كسر - با توجه به حدوث مانع مقتضى - به فتح - را ايجاد نكرده است « 1 » در نتيجه ادله افضاء رفع مانع را در اين موارد همچون مورد نشوز ثابت مىكند ، ولى ساير احكام زوجيت از جمله سقوط نفقه زوجه با مرگ زوج در جاى خود ثابت است .\r\nقلت : اگر تمام اين مقدمات را هم بپذيريم ، مسأله عدم سقوط نفقه با نشوز حل مىگردد چون نفس زوجيت مقتضى ثبوت نفقه ( على الفرض ) مىباشد ولى در ساير موارد ثبوت نفقه افضاء اين دليل كافى نيست و ما مىدانيم كه نفقه افضاء پس از طلاق زوج يا فسخ يا انفساخ عقد نكاح ، بلكه پس از ازدواج زن افضاء شده با مرد ديگر هم ثابت مىباشد با اين كه در اين موارد مقتضى نفقه ( علقه زوجيت ) هم ثابت نيست .\r\nان قلت : مقتضى با واسطه در موارد طلاق و فسخ و انفساخ وجود داشته ، چون امكان بقاء زوجيت بوده و طلاق يا فسخ يا انفساخ به منزله مانع از اين مقتضى است ، و ادله نفقه افضاء مانعيت اين موانع را مرتفع مىسازد .\r\nقلت : در مرگ زوج هم مقتضى به اين معنا وجود داشته چون با امكان حيات مرد و استمرار زوجيت مقتضى نفقه زوجيت بالواسطه وجود داشته و مرگ زوج مانع تأثير اين مقتضى مىباشد و بايد با ادله نفقه افضاء جلوى تأثير اين مانع را گرفت .\r\nثانياً : ما دليلى نداريم كه دليل \" عليه الاجراء حتى تموت \" تنها ناظر به نفى مانعيت مانع است ، بلكه اين دليل مقتضى را هم در مواردى كه از قبل نبوده ايجاد مىكند ، بنابراين همچنانكه پس از طلاق و فسخ و انفساخ اين دليل مقتضى ثبوت نفقه را ايجاد مىكند ، پس از مرگ زوج هم مىتواند مقتضى را ايجاد كند .\r\n\r\n\r\n","description":"","footnote":"\r\n( 1 ) در حديث رفع ، برخى گفته‌اند رفع اعم از رفع لغوى ( اسقاط امر ثابت ) و دفع ( جلوگيرى از تأثير مقتضى در ايجاد مقتضى ) مىباشد كه مرحوم شيخ هم بدين امر متمايل است ، در بحث ما نيز ممكن است مراد از ثبوت نفقه زن ناشزه ، ثبوت مقتضى آن باشد كه ادله نفقه افضاء مانعيت مانع را بر طرف مىسازد و قهراً مقتضى - به فتح - تحقق مىيابد .\r\n","page_name":" 1676 ","page_number":289},
  {"content":"\r\n\r\n\r\n4 ) نتيجه‌گيرى\r\nاگر جمله \" عليه الاجراء \" را به معناى حكم تكليفى بگيريم ، بحث جلسهء قبل مجال مىيابد ، ولى ظاهر كلمه \" عليه \" در امور مالى ، حكم وضعى و اثبات مديونيت مرد است « 1 » نسبت به زن ، همانند \" برخى اقسام عمرى \" كه در آن تا زمان حيات صاحب حق نسبت به مسكن ذى حق است و ورثه بايد مسكن را در اختيار او بگذارند ، در بحث ما هم ظاهر جمله فوق ضمان زوج مىباشد و اطلاق آن اقتضاء مىكند كه پس از مرگ زوج نيز اين امر ادامه يافته و امد حكم تنها مرگ زوجه باشد .\r\nاگر تمام اين بحثها را هم بپذيريم ، حد اكثر اين مىشود كه دليل نفقه افضاء از اثبات استمرار پس از مرگ زوج ناتوان است ، ولى اثبات عدم استمرار را هم نمىتوان كرد ، پس نوبت به استصحاب بقاء حكم وضعى مىرسد كه البته مبتنى بر قبول استصحاب بقاء حكم وضعى مىرسد كه البته مبتنى بر قول استصحاب در احكام و در شك در مقتضى مىباشد كه هر دو مبنا را غالب علماء همچون آقاى حكيم بدان قائلند .\r\nبهر حال با توجه به اين كه سقوط نفقه افضاء با مرگ زوج اجماعى نيست ، بلكه گفتيم كه اكثر قدماء قبل از محقّق حلى مطابق روايت تنها موت زوجه را مسقط دانسته‌اند ما نيز به ظاهر روايت اخذ كرده ، قائل به عدم سقوط نفقه افضاء با موت زوج مىگرديم . ورثه بايد مقدارى تقريبى ( حد اكثر احتمال عقلايى نفقه زوجه را تا هنگام مرگ ) را كنار گذاشته ، ساير مال را تقسيم كنند .\r\n\r\nج ) : مرورى بر مسأله 10 و نتيجه‌گيرى\r\n\r\n\r\n","description":"","footnote":"\r\n( 1 ) ( توضيح بيشتر ) اگر اصل ظهور \" عليه \" را در مديونيت به طور كلى انكار كنيم ، در خصوص مقام تناسبات حكم و موضوع اقتضاء مىكند اين ظهور را بپذيريم ، چون عرف اين گونه مىفهمد كه منشأ ثبوت اين حكم ، معيوب شدن زن و از حيّز انتفاع افتادن دائمى زن است و اين امر حق مستمر ثابتى را اقتضاء مىكند كه با مرگ زوج هم از بين نرود و نهايت آن مرگ زوجه باشد چون تنها با مرگ زوجه ، عيب حادث شده در اثر افضاء منتفى مىگردد .\r\n","page_name":" 1677 ","page_number":290},
  {"content":"\r\n\r\n\r\n1 ) متن مسأله و نتيجه‌گيرى\r\nفى سقوط وجوب الانفاق عليها ما دامت حية بالنشوز اشكال لاحتمال كون هذه النفقه لا من باب انفاق الزوجة ، ( ما قائل به عدم سقوط وجوب انفاق هستيم ، چون اطلاق ادله افضاء ثبوت آن را در مواردى كه نفقه زوجيت نيست مىرساند خواه مقتضى ثبوت نفقه زوجيت باشد خواه نباشد ) و لذا تثبت بعد الاطلاق بل بعد التزويج بالغير ( با توجه به احتياط سيد در مسأله تزويج به غير در آخر مسأله 2 ، بهتر بود على الاحوط در اينجا هم ذكر مىشد ولى طبق مبناى ما اين قيد لازم نيست ) و كذا فى تقدّمها على نفقه الاقارب ( بحث اين قسمت را در ادامه خواهيم آورد ) ، و ظاهر المشهور انها كما سقط بموت الزوجه تسقط بموت الزوج أيضاً ( مشهور بودن اين مسأله در نزد قدماء ثابت نيست بلكه عكس آن مشهور است ) لكن يحتمل بعيداً عدم سقوطها بموته ( ما قائل به عدم سقوط نفقه به موت زوج هستيم در نتيجه ورثه بايد از مال زوج نفقه زوجه افضاء شده را بپردازند . ) و الظاهر عدم سقوطها بعدم تمكنه فتصير ديناً عليه ( تعبير \" فتصير ديناً عليه خالى از مسامحه نيست ، چون از ابتداء دين بوده نه اين كه با عدم تمكن دين مىشود ، بهر حال وجه دين بودن ظاهر تعبير \" عليه \" در امور مالى است . ) و يحتمل بعيداً سقوطها و كذا تصير دينا اذا امتنع من دفعها مع تمكنه ، اذ كونها حكماً تكليفاً صرفاً بعيد ، هذا بالنسبة الى ما بعد الطلاق ، و الا فما دامت فى حباله الظاهر انّ حكمها حكم الزوجة ( تعبير \" الظاهر \" بدين جهت است كه ممكن است توهم شود كه چون زن افضاء شده است از قابليت تمتّع افتاده نفقه زوجيت در اين مورد ثابت نيست چون اين نفقه در مقابل امكان تمتع جعل شده ولى اين احتمال ضعيف است و اظهر اين است كه در هنگام زوجيت همان نفقه زوجيت با احكام آن جارى است . )\r\n\r\n2 ) رابطه نفقه افضاء با نفقه اقارب\r\nاگر مرد افضاء كنند تنها قادر به تأمين يكى از دو نفقه باشد ، يا به زوجه خود نفقه بدهد يا به اقارب و خويشاوندان واجب النفقه همچون پدر و مادر ، در اينجا ترديدى نيست كه نفقه زوجه مقدم است ، حال اين بحث مطرح است كه آيا نفقه زن افضاء شده هم كه جاى خالى نفقه زوجه را پر مىكند همين حكم را دارد ؟ مرحوم\r\n\r\n","description":"","footnote":"","page_name":" 1678 ","page_number":291},
  {"content":"\r\n\r\nسيد گفته در تقديم نفقه افضاء بر نفقه اقارب اشكال است ، مرحوم آقاى حكيم و مرحوم آقاى خوئى هر يك به بيانى لزوم تقديم نفقه افضاء را نفى كرده‌اند ، هر دو بيان در اين جهت مشترك است كه دليل تقديم نفقه زوجيت در مقام جارى نيست ، و مجرد دين بودن نفقه افضاء و حكم تكليفى بودن نفقه اقارب ( اگر آن را بپذيريم كه چندان هم روشن نيست ) دليل بر تقديم نيست ، بلكه چه بسا به جهت برخى از واجبات تكليفى ، وجوب اداء فورى دين ساقط گردد و داخل در موضوع \"  فَنَظِرَةٌ إِلى مَيْسَرَةٍ  \" مىگردد ، به عقيده ما « 1 » در باب حج ( كه از ديون مىباشد ) اگر حج مستلزم ترك واجب يا فعل حرامى باشد فوريت حج ساقط مىگردد و اهم و مهم هم لحاظ نمىگردد ، اگر مثلًا بچه در حال غرق شدن باشد اگر انسان او را نجات ندهد ضمان ندارد بلكه تنها واجب تكليفى بر گردن اوست كه از غرق شدن بچه جلوگيرى كند ، در اينجا اين واجب قطعاً بر اداء دين حالّ مقدّم است ، به هرحال در نسبت بين دين و واجب تكليفى قواعد باب تزاحم و باب وارد و مورود بايد در نظر گرفته شود و مجرّد دين بودن دليل بر تقديم نمىباشد .\r\nپس وجه تقديم نفقه زوجه بر نفقه اقارب چيست ؟ به عقيده مرحوم آقاى حكيم وجه تقديم اجماع است ، و اين اجماع در مسأله افضاء نيست ، پس نمىتوان به قول مطلق قائل به تقديم نفقه افضاء شد .\r\nمرحوم آقاى خوئى وجه تقديم زوجيت را بر نفقه اقارب ، دوران امر بين تعيين و تخيير در باب تزاحم مىدانند ، به اين بيان كه هيچ كس قائل نيست كه اقارب بر نفقه زوجيت مقدم است ، بلكه يا نفقه زوجيت مقدم است يا هر دو مساوى هستند ، يعنى احتمال اهميت در نفقه زوجيت وجود دارد و در نفقه اقارب نيست ، و در باب تزاحم احتمال اهميت هم جزء مرجحات است ، پس بايد طرف تعيين را اختيار كرد ، اگر چه در اصل دوران امر بين تعيين و تخيير در اصل تكليف قائل به برائت\r\n\r\n\r\n","description":"","footnote":"\r\n( 1 ) اكثر توضيحات اين قسمت از استاد - مدّ ظلّه - است .\r\n","page_name":" 1679 ","page_number":292},
  {"content":"\r\n\r\nباشيم ولى باب تزاحم ويژگى خاص دارد ، چون احتمال اهميت براى ترجيح كافى است . بهر حال بحث دوران امر بين تعيين و تخيير هم در مسأله نفقه افضاء و تزاحم آن با نفقه اقارب نمىآيد چون احتمال تقديم نفقه اقارب هم در كار است پس اگر ترجيحى در برخى موارد خاص ( به جهت ويژگيهاى موردى ) نباشد بايد قائل به تخير شد .\r\n« * و السلام * »\r\n\r\n","description":"","footnote":"","page_name":" 1680 ","page_number":293},
  {"content":"\r\n\r\n\r\n25 / 11 / 1378 دوشنبه درس شمارهء ( 183 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا نصاب تعداد زوجات در عقد دائم و در عقد انقطاعى و نيز مالكيت امه و تحليل آن بيان مىشود و پاره‌اى مباحث فرعى مربوط به آن مىآيد .\r\nبحث بعدى در مورد عبد و امه مبعض است كه آيا ملحق به عبد مىباشد يا ملحق به حرّ يا حكم مستقل دارد ؟ در اين باره نظر مرحوم مصنف قدس سرّه و برخى ديدگاههاى ديگر مورد نقد و بررسى قرار خواهد گرفت .\r\n* * * \r\nالف ) حكم تعدد زوجات در عقد نكاح و تعدّد اماء در ملك يمين :\r\n\r\n1 ) تعدد زوجات در عقد دائم :\r\nمتن عروه : « لا يجوز فى العقد الدائم الزيادة على الاربع حرة كان او عبداً و الزوجة حرةً او امةً » .\r\nمرد خواه حر باشد يا عبد جايز نيست بيش از چهار زن دائمى داشته باشد ، اعم از اينكه زوجات حرّه باشند يا امه .\r\nبر اين مطلب اطلاق آيه قرآن و روايات دلالت دارند ، و بحث معتنابهى در اين مبحث وجود ندارد . البته سابقاً مطرح شد كه بعضى از علماء از جمله مرحوم سيد قدس سرّه براى مرغوب بودن تعدد زوجات به آيهء  « فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ »  تمسّك كرده‌اند ، ولى اين آيه راجع به ترغيب به تعدد زوجات نيست ، بلكه از اين آيه ترخيص تعدد زوجات استفاده مىشود ، توضيح اين كه :\r\nاگر مراد از آيه ترغيب باشد اين آيه دلالت ندارد كه بيشتر از چهار زن ممنوع است ، براى اينكه مىخواهد بگويد ترغيب تا چهار مورد است امّا مازاد بر چهار\r\n\r\n","description":"","footnote":"","page_name":" 1681 ","page_number":294},
  {"content":"\r\n\r\nعدد را متعرض نمىشود . در اين صورت ممكن است مازاد بر چهار عدد مباح يا مكروه باشد . در حالى كه فقها براى ممنوعيت مازاد بر چهار زن ( كه در روايات هم اين ممنوعيت ذكر شده ) به آيهء شريفه استناد مىكنند . لذا ، اين مطلب بدست مىآيد كه آيه در مقام بيان ترخيص است . يعنى حدّ ترخيص تا چهار زن است و بيشتر از آن مجاز نمىباشد . در اين صورت ، قهراً ترغيب به تعدد زوجات را بايد از أدلّهء ديگرى استفاده كرد . مانند اينكه با تعدد زوجات ، گويندهء لا إله الا الله زياد مىشود و يا عدد مسلمين زياد مىشود و جهات ديگرى كه در روايات ديگر به آنها اشاره شده است .\r\n\r\n2 ) حكم تملّك و تحليل امه و تعدد زوجات در عقد انقطاعى :\r\nمتن عروه : « و امّا فى الملك و التحليل فيجوز و لو الى الالف و كذا فى العقد الانقطاعى »\r\nتوضيح استاد ( مدّ ظله ) : اگر كسى بخواهد امه‌اى را تملّك كند ، يا امهء خودش را براى ديگران تحليل كند ، يا امهء كس ديگرى مورد تحليل شخص قرار بگيرد ، محدود به عدد خاصى نيست ، حتى اگر هزار عدد هم باشد ، اشكال ندارد . در تحليل تنها مالكيت انتفاع وجود دارد ولى در ملكيّت علاوه بر مالكيت انتفاع ، مالكيت عين نيز وجود دارد . همچنين تزويج در عقد انقطاعى محدوديتى ندارد . مطالب مذكور از نظر روايات و اجماع و امثال اينها مسلّم است ، لذا نيازى به بحث زياد وجود ندارد .\r\n\r\n3 ) تسامحى در عبارت مرحوم سيّد قدس سرّه :\r\nمرحوم سيد قدس سرّه مىفرمايند : و لا يجوز للحرّ ان يجمع بين از يد من امتين و لا للعبد ان يجمع بين ازيد من حرّتين »\r\nيعنى : حرّ با بيشتر از دو امه نمىتواند ازدواج كند و عبد نيز با دو حرّه بيشتر نمىتواند ازدواج كند . ولى در اين كلام مرحوم سيّد قدس سرّه تسامحى وجود دارد : زيرا بر مطلب فوق مسائلى را متفرع كرده كه اين تفريع تسامح را روشن مىكند . مرحوم آقاى بروجردى قدس سرّه نيز در حاشيه به اين مطلب اشاره كرده‌اند . از كلام مرحوم سيّد اين طور به نظر مىرسد كه حرّ اگر بخواهد بين امه و حرّه تلفيق كند بيشتر از دو امه\r\n\r\n","description":"","footnote":"","page_name":" 1682 ","page_number":295},
  {"content":"\r\n\r\nنمىتواند بگيرد و دوتاى ديگر بايد حرّه باشند و اگر عبد بخواهد تلفيق كند بين امه و حرّه ، او هم بيشتر از دو حرّه نمىتواند بگيرد و بايد ما بقى امه باشند و حال آنكه چنين نيست ، چرا كه اين مطلب در مورد حرّ صادق است ، ولى در خصوص عبد ناتمام است . چون هر حرّه براى عبد به منزلهء دو امه است و با گرفتن دو حرّه ، نصاب عبد به چهار تا مىرسد لذا نمىتواند با هيچ زن ديگرى اعم از حرّه يا امه ازدواج كند ، و اين تسامحى است كه در كلام مرحوم سيّد قدس سرّه واقع شده است .\r\nاگر در كلام مرحوم سيد قدس سرّه تفريع بعدى نبود و تنها فرموده بود كه حرّ بيشتر از دو امه نمىتواند بگيرد ، مىگفتيم كه اين كلام نسبت به اينكه آيا دو حرّهء ديگر مىتواند بگيرد يا نه ساكت است همچنين در خصوص عبد كه فرمودند بيشتر از دو حرّه نمىتواند بگيرد باز آيا اگر بخواهد دو امهء ديگر هم ضميمه كند آيا مىتواند يا نه ؟\r\nمىگفتيم كلام سيّد قدس سرّه ساكت است ولى از تفريع بعدى كه مىفرمايد : « و على هذا فيجوز للحرّ أن يجمع بين حرّتين و امتين . . . »\r\nاين نتيجه بدست مىآيد كه تكميل نصاب براى حرّ اين است كه براى او جايز است دو امهء ديگر را هم تزويج كند و از اين جمله كه مىفرمايند « و لا يجوز له ( عبد ) ان يجمع بين امتين و حرّتين » اين نتيجه بدست مىآيد كه تمام نصاب عبد همان دو حرّه است چون هر حرّه به منزلهء دو امه بوده و مانند آن است كه وى با چهار امه ازدواج كرده باشد . با توجه به اين تفريع روشن مىشود كه عبارت قبلى سيّد قدس سرّه تسامح دارد . زيرا اين مطالب بر جملهء پيشين متفرّع نيست .\r\nبله اگر قبلًا فرموده بود كه هر حرّه براى عبد به منزلهء دو امه است و سپس مىگفت كه حرّ با بيشتر از دو امه نمىتواند ازدواج كند ، معنايش اين بود كه حرّ اگر بخواهد مىتواند دو حرّه ديگر را هم به امتين ضميمه كند ، چرا كه نصاب او هنوز كامل نشده ، ولى عبد نمىتواند به حرّتين ، زن ديگرى را اعم از حرّه يا امه ضميمه كند ، چون نصاب او با دو حرّه كامل شده است . ولى چنين تنزيلى در كلام ايشان وجود ندارد .\r\n\r\n","description":"","footnote":"","page_name":" 1683 ","page_number":296},
  {"content":"\r\n\r\n\r\n4 ) سقطى احتمالى در كلام مرحوم سيد قدس سرّه :\r\nمرحوم سيّد مىفرمايند « و للعبد ان يجمع بين اربع اماء او حرّه و امتين » عبد مىتواند بين چهار امه جمع كند ، همچنين بين يك حرّه و امتين هم مىتواند جمع كند بعد مىفرمايند :\r\nو لا يجوز له ان يجمع بين امتين و حرّتين ، عبد نمىتواند بين امتين و حرّتين جمع كند و اين به همان جهت است كه هر حرّه براى عبد به منزلهء دو امه است ، بنابراين با دو حرّه نصاب او كامل مىشود ولى اينجا بايد اين جمله را هم اضافه مىكرد كه « و لا بين امة و حرّتين » چون در اين صورت نيز از نصاب عبد بالاتر است و ظاهراً اين جمله از كلام ايشان ساقط شده است . زيرا در نسخ معتبر آن هم ديده نمىشود . توضيح مطلب اين كه عبد 3 تا حرّه هم نمىتواند بگيرد ، همچنانكه چهار تا حرّه را هم نمىتواند بگيرد ، چون هر حرّه به منزلهء دو امه است و حكماً از چهار امه بيشتر مىشود . همچنين وى 3 امه و يك حرّه را هم نمىتواند بگيرد ، چون يك حرّه به منزلهء دو امه و مجموعاً در حكم پنج امه بوده و زايد بر نصاب است .\r\n\r\n5 ) اشتراك حرّ و عبد در عدم جواز جمع بين سه امه و يك حرّه :\r\nمرحوم مصنف مىفرمايد : « و لا يجوز ان يجمع بين امتين و حرّتين او ثلاث حرائر او اربع حرائر او ثلاث اماء و حرّة كما لا يجوز للحرّ ايضاً ان يجمع بين ثلاث اماء و حرّه »\r\nحرّ با عبد در اين مسأله با هم مشتركند كه هر دو نمىتوانند بين سه امه و يك حرّه جمع كنند . تفاوتشان در اين است كه در باب عبد ، عدم جواز به خاطر اين است كه از حد نصاب بيشتر مىشود ، بنابراين ضميمه نمودن حرّه به سه امه جايز نيست هر چند سه امه به تنهايى براى عبد جايز است ، ولى در باب حرّ عدم جواز به خاطر اين است كه حرّ بيشتر از دو امه نمىتواند بگيرد .\r\n\r\n6 ) اشكال مرحوم آقاى خويى قدس سرّه به كلام مرحوم سيد قدس سرّه :\r\nمرحوم آقاى خويى قدس سرّه اشكال كرده‌اند كه در كلام مرحوم سيّد سهو القلم صورت گرفته و آن اينكه در باب حرّ لازم نبود بگويد كه حرّ نمىتواند بين سه امه و يك حرّه\r\n\r\n","description":"","footnote":"","page_name":" 1684 ","page_number":297},
  {"content":"\r\n\r\nجمع كند . چون حرّ خود سه امه را هم نمىتواند بگيرد ، پس ضميمه كردن حرّه به سه امه لزومى ندارد ، بر خلاف باب عبد كه در آنجا براى بيان عدم جواز ، لازم بود كه بگويد ، ضميمه كردن حرّ به سه امه جايز نيست ، بنابراين مرحوم سيد مىبايست مىفرمود : « كما لا يجوز للحرّ الجمع بين ثلاث اماء »\r\n\r\n7 ) نقد استاد ( مدّ ظله ) :\r\nاينجا سهو قلم نيست و منظور اين است كه در اين جهت كه براى هر دو جمع بين سه امه و يك حرّه جايز نيست ، مشترك هستند ، ولى اگر اين ضميمه كمتر از اين مقدار باشد يعنى دو امه و يك حرّ ، براى هر دو جايز است يعنى هم عبد مىتواند امتين و يك حرّه بگيرد و هم حرّ مىتواند امتين و يك حرّه بگيرد البته يك ما به الافتراق هم دارند كه در باب حرّ جمع بين سه اماء بنفسه ممنوع است ، ولى در باب عبد ممنوع نيست .\r\nاينجا مفهومى كه مىخواهد گرفته شود در مقابل ضميمهء كمتر است ، ( يعنى اگر از سه اماء كمتر شد هر دو مىتوانند بگيرند ) نه در مقابل نفس ضميمه . زيرا با فرض چنين مفهومى ما به الاشتراك نخواهد بود ، بلكه بين عبد و حرّه تفاوت پيدا مىشود . زيرا اگر حرّه ضميمه نشود ، جمع بين سه امه براى عبد اشكال ندارد ولى براى حرّ جايز نيست ، پس اينكه در مورد حرّ هم جمع بين سه امه و يك حرّه را جايز ندانسته به اين معنا نيست كه اگر ضميمه نباشد ، براى حرّ جايز است كه جمع كند بين سه امه ، بلكه مراد از عدم جواز ، در مقابل ضميمهء كمتر است ( انضمام دو امه به يك حرّه ) كه جايز مىباشد .\r\nدر اين مثال ، از اين تعبير كه گفته شود : عبد نمىتواند سه حرّه بگيرد و بعد گفته شود كه عبد چهار حرّه هم نمىتواند بگيرد ، عبد نمىتواند چهار حرّه بگيرد ، مىتوان نتيجه گرفت كه پس سه تا حرّه مىتواند بگيرد .\r\n\r\n8 ) نظر استاد ( مدّ ظله ) دربارهء كلام مرحوم سيد قدس سرّه :\r\nممكن است بگوييم اينجا نيز سقط كلام است و آن اينكه بايد مرحوم سيد بعد از\r\n\r\n","description":"","footnote":"","page_name":" 1685 ","page_number":298},
  {"content":"\r\n\r\nاينكه فرمود : كما لا يجوز للحرّ ايضاً ان يجمع بين ثلاث اماء و حرّه ، جملهء ديگرى هم اضافه مىكرد و مىفرمود : « و ان يجمع بين ثلاث اماء » ، چون براى حرّ نفس تزويج با سه امه هم اشكال دارد ، پس مىتوان بر آن بود كه در اينجا نيز سبق القلم صورت گرفته است .\r\n\r\nب ) حكم عبد و امه مبعّض در الحاق و عدم الحاق به حر يا عبد و امه :\r\n\r\n1 ) متن عروه :\r\n( مسأله 1 ) : « اذا كان العبد مبعّضاً او الامة مبعّضاً ففى لحوقهما بالحرّ او القنّ اشكال . . . »\r\nدر اينجا بحث در اين است كه عبد مبعّض يا امهء مبعّض كه بخشى از آن حرّ و بخشى ديگر مملوك است ، آيا حكم حرّ يا حرّه را دارند و يا حكم برده بر آنها بار مىشود ؟\r\n\r\n2 ) نظر مرحوم آقاى خويى قدس سرّه :\r\nايشان مىفرمايند : مقتضاى احتياط اين است كه اگر عبد مبعّض مىخواهد حرّ بگيرد بيشتر از حرّتين نگيرد و خودش را عبد حساب كند و اگر مىخواهد امه بگيرد بازهم بيشتر از دو امه نگيرد و خودش را حرّ حساب كند بعد مىفرمايد كه اين سخن علاوه بر آن كه مقتضاى احتياط است ، ادلّه اجتهادى همچنين اقتضاء مىكنند . چون طبق قاعده ، بر مبعض هم عنوان عبد صدق مىكند و هم عنوان حرّ ، و طبق عموماتى كه مىگويد : حرّ نمىتواند بيشتر از امتين بگيرد ، چون عنوان حرّ بر اين شخص صادق است ، پس نبايد بيشتر از دو امه بگيرد . و طبق عموماتى كه مىگويد عبد نبايد بيشتر از حرّتين بگيرد ، چون عنوان عبد بر اين شخص مبعض صادق است ، پس نبايد بيشتر از دو حرّ بگيرد .\r\nبعد مىفرمايد : حق در مسأله اين است كه اگر چه دو عنوان يعنى حرّ و عبد بر او منطبق است ولى عرفاً ادلّه از عبد يا امه مبعض منصرف است بلكه آن عمومات فقط شامل حرّ خالص و عبد خالص مىشود و شامل مبعض نمىشود ، وقتى كه ادلّه\r\n\r\n","description":"","footnote":"","page_name":" 1686 ","page_number":299},
  {"content":"\r\n\r\nمنع ، انصراف پيدا كرد بعد بايد به ادلّه اوليه مراجعه كرد ، ادلهء عامه اقتضا دارد كه هر مرد بتواند تا چهار زن داشته باشد ، به عبارت ديگر محدوديتهايى كه در بحثهاى مذكور وجود داشت مربوط به عبد خالص و حرّ خالص مىشود ، بنابراين ، عبد مبعض مىتواند چهار زن بگيرد . ( چه هر چهار زن حرّه باشند يا امه باشند يا تلفيقى از حرّه و امه ) .\r\n\r\n3 ) نظر مرحوم آقاى حكيم قدس سرّه :\r\nمرحوم آقاى حكيم بدون اينكه نامى از آقاى نائينى قدس سرّه ببرد به مطلبى از ايشان كه فرموده : « انصراف بدوى است » « 1 » اشاره مىكند و اين مطلب را كلام غريبى مىداند و بعد مىفرمايد : اصلًا عنوان عبد و امه بر مبعّض منطبق نيست . بنابراين ادلهء مربوط به عبد و امه شامل آن نمىشود .\r\n\r\n4 ) نظر استاد ( مدّ ظلّه ) :\r\nعقيده ما هم اين است كه اين دو عنوان ( عبد و حرّ ) بر مبعض منطبق نيست . « 2 » مثل اينكه : اگر طلا و نقره را با هم تركيب كنند نه به آن طلا گفته مىشود نه نقره . در تمام مركبات چنين است كه هيچ‌يك از عناوين مفردات بر آن صدق نمىكند ، بر سكنجبين نه سركه صدق مىكند ، نه انگبين ، ما نحن فيه هم از اين قبيل است . اگر تنزل كرديم و اطلاق بر هر يك از عناوين را پذيرفتيم ، همانطور كه مرحوم نائينى فرموده‌اند ، انصراف در روايات بدوى است و بايد از محرمات هر دو عنوان بپرهيزد .\r\n\r\n5 ) نظر مرحوم سيد قدس سرّه :\r\nبه نظر مصنّف مقتضاى احتياط و حتى قاعده اين است كه شخص مبعض بايد\r\n\r\n\r\n","description":"","footnote":"\r\n( 1 ) نظر مرحوم نائينى در حاشيهء اين مسأله اين است كه بر عبد و امهء مبعض ، هم عنوان حرّ منطبق است و هم عنوان عبد . انصرافى هم كه ادّعا شد ، مبنى بر اينكه ادلّهء منع از تزويج بيشتر از دو حرّه براى عبد و منع از تزويج بيشتر از دو امه براى حرّ از مبعض انصراف دارد و فقط شامل عبد و حرّ خالص مىشود ، وجود دارد ، ولى انصراف بدوى است بنابراين مبعض بايد از هر دو ناحيه ممنوعيت را رعايت كند .\r\n( 2 ) نه اينكه عنوان عبد و حرّ بر مبعض منطبق هست و انصراف دارد ، حق در مطلب اين است كه اصلًا منطبق نيست . ( توضيح حضرت استاد ( مدّ ظله العالى ) .\r\n","page_name":" 1687 ","page_number":300},
  {"content":"\r\n\r\nهر دو ممنوعيت را رعايت كند ، يعنى اگر مىخواهد امه بگيرد بيشتر از دو امه نگيرد ( خودش را حرّ حساب كند ) . و اگر مىخواهد حرّه بگيرد بيشتر از دو تا حرّه نگيرد ( خودش را عبد حساب كند ) . و مقتضاى قاعده هم همين است زيرا عنوان حرّ بر مبعض منطبق است و هم عنوان عبد . بعد مىفرمايد : الا ان يقال : مگر اينكه ادّعا كنيم ادلّهء منع از مبعض منصرف است ، و فقط شامل عبد خالص و حرّ خالص مىشود .\r\nسپس اشكال مىكنند كه نتيجهء اين ادّعا « 1 » اين مىشود كه شخص مبعض از حرّ آزاد تر باشد ، چون حرّ خالص محدوديت دارد ولى مبعض محدوديتى ندارد .\r\nادامهء بحث جلسه آينده ان شاء الله .\r\n« * و السلام * »\r\n\r\n\r\n","description":"","footnote":"\r\n( 1 ) اگر به اطلاقات تمسّك كنيم و بگوئيم مبعض ، هم چهار تا امه مىتواند بگيرد و هم چهار تا حرّه ، با استناد اينكه ادلّه مانع شامل مبعض نمىشود .\r\n","page_name":" 1688 ","page_number":301},
  {"content":"\r\n\r\n\r\n26 / 11 / 1378 سه‌شنبه درس شمارهء ( 184 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء گذشته عدم جواز تزويج بيش از چهار زن دائم ذكر شد ، سپس مسأله عبد و امه مبعض طرح شد .\r\nدر اين جلسه ضمن توضيح نظر مرحوم سيد ، به نقد و بررسى نظرات مرحوم آقاى حكيم و مرحوم آقاى خوئى پرداخته شده است ، و در پايان ، مسأله 2 توضيح داده شده و مسأله 3 طرح گرديده است .\r\n* * * \r\nالف ) : بررسى حكم عبد و امه مبعض از نظر جواز تزويج :\r\nهر مردى مىتواند چهار زن دائم بگيرد ولى براى حر بيش از دو امه جايز نيست و هر حرّه نيز براى عبد به منزله دو امه مىباشد ، با توجه به اين مسأله ، آيا حكم عبد و امه مبعض چيست ؟\r\n\r\n1 ) نظر مرحوم سيد :\r\nايشان نخست مىفرمايد : مقتضاى احتياط اين است كه عبد مبعض در عدم جواز تزويج بيش از دو امه ملحق به حرّ ، و در عدم جواز تزويج زياده از دو حرّه ملحق به عبد قن باشد ، همچنين مقتضاى احتياط در مورد امه مبعضه اين است كه براى عبد مانند حرّه و نسبت به حرّ مانند امه باشد .\r\nسپس محتمل دانسته‌اند كه اين حكم ، مقتضاى قاعده نيز باشد ، زيرا مبعض هم حرّ است و هم عبد ، و هر دو بر او منطبق است ، از اين رو محدوديت هر دو را دارا\r\n\r\n","description":"","footnote":"","page_name":" 1689 ","page_number":302},
  {"content":"\r\n\r\nاست .\r\nآنگاه اشكال نموده مىفرمايد : موضوع ادلّه جواز نكاح بيش از يك زوجه با اقسامش ، منصرف به عبد و حر خالص است ، و مبعض قسم ثالثى است كه ادله شامل آن نمىشود ، بنابراين بايد به عموم ادلّه جواز تزويج تمسك نمود ، البته ممنوعيت تزويج بيش از چهار تا همچنان باقى است .\r\nمجدداً تمسك به عمومات را نيز مستبعد شمرده مىفرمايد : لازمه اين جواز آن است كه مبعض محدوديتى نداشته و برتر از حرّ باشد ، از اين رو با رفع يد از ادلّه اجتهادى ، با استصحاب رقيّت ، احكام آن را بر مبعض جارى مىكنيم .\r\nآنگاه در پاسخ به اين شبهه كه موضوع تغيير يافته و استصحاب جارى نيست زيرا عبد خالص غير از مبعض است ، مىفرمايد : اين اشكال وارد نيست : زيرا تشخيص موضوع با عرف است و خالص بودن و مبعض بودن را عرف از حالات موضوع مىداند نه از مقدمات آن ، بنابراين اجراى احكام رقيت بر مبعض ، سريان حكم از يك موضوع به موضوع ديگر نيست بلكه اسراء حكم از موضوع در حالتى ، به حالت ديگر همان موضوع است .\r\n\r\n2 ) نقض استاد - مدّ ظلّه -\r\nاگر برترى و اولويت مبعض از حرّ موجب شده كه شما دست از عمومات ادلّه جواز تزويج بداريد ، همين برترى و اولويت در مورد عبد قن بر مبعض موجود است در صورتى كه به مقتضاى قاعده ، حكم به احتياط كرده‌ايد و « عدم جواز بيش از دو امه يا دو حره » را قائل شده‌ايد .\r\n\r\n3 ) نظر استاد - مدّ ظلّه - و مرحوم آقاى حكيم « ره » در نادرستى كنار گذاشتن ادلّه اجتهادى :\r\nبه نظر ما همچنانكه محدوديت تزويج دليل منقصت نيست ، رفع محدوديت نيز دلالت بر مقام و منزلت شخص ندارد . بنابراين به جهت اين لازمه نبايد از ادلّه\r\n\r\n","description":"","footnote":"","page_name":" 1690 ","page_number":303},
  {"content":"\r\n\r\nاجتهادى رفع يد نمود . مرحوم آقاى حكيم نيز متذكر اين نكته شده‌اند ، ما فرمايش ايشان را با توضيح بيشترى نقل مىكنيم .\r\nوجه عدم جواز تزويج حرّ با چهار امة ممكن است به خاطر كرامت و مقام و منزلت او باشد كه در مبعض وجود ندارد كما اينكه وجه عدم جواز تزويج عبد با چهار حرّه مىتواند به خاطر نقصى باشد كه در اوست ، ولى در مبعض نيست بنابراين نبايد جواز تزويج چهار امه براى عبد را به حساب ارزش و تكريم او دانست درحالىكه عدم جواز براى حرّ كرامتى براى اوست ، زيرا شأن حرّ بالاتر از اين است كه همه همسران خود را منحصراً از افراد امه برگزيند .\r\nاين معنا در ابواب ديگر فقه نيز مطرح است مثلًا در روايت است كه « لا حرمة لنساء اهل الذمة أن ينظر الى شعورهن و ايديهن » پس جواز نظر به آنان به خاطر اين است كه حرمت زنان مسلمان را دارا نيستند . زنان مملوك نيز جايز است كه خود را از ديگران نپوشانند ولى حرّه مسلمان وظيفه دارد خود را از ديد نامحرم بپوشاند و اين محدوديتى براى تكريم اوست .\r\nو مثلًا منع عالم از ورود به قهوه‌خانه ، تنزيل او نيست بلكه براى حفظ حرمت و ترفيع مقام اوست .\r\nبنابراين ممكن است كه بگوييم : چون مبعض هنوز كرامت حرّ را پيدا نكرده گرفتن چهار امة برايش جايز ، و چون كرامتى بيش از عبد قن يافته گرفتن چهار حرة هم براى او مانعى ندارد . و اين اولويت محسوب نمىشود .\r\nهمچنين اگر به مقتضاى قاعده حكم كنيم كه مبعض بيش از دو امه يا دو حره نمىتواند بگيرد ، و چون كرامت حر را نيافته بيش از دو حرّه نمىتواند بگيرد ، و چون از منقصت عبد قن بودن او كاسته شده نمىتواند در گرفتن چهار امه ، آزاد باشد .\r\nحاصل اينكه : مبعض داراى منزلتى بين عبد قن و حرّ است . چه احتياط كرده\r\n\r\n","description":"","footnote":"","page_name":" 1691 ","page_number":304},
  {"content":"\r\n\r\nحكم او را متضيق‌تر از عبد قن بدانيم يا طبق عمومات گرفتن چهار امه يا چهار حره را براى او جايز بدانيم ، و در هر صورت اولويت باطلى نيست تا سبب رفع يد از قاعده يا عمومات شود ، و مجبور گرديم به استصحاب عمل كنيم .\r\n\r\n4 ) نقد استاد - مدّ ظلّه - به جريان استصحاب حكم رقيت :\r\nجريان استصحاب مبتنى بر مقدماتى است كه هر يك از آنها نيازمند بحث و تحقيق است ، لكن چون مسأله مبتلى به نيست تنها على المبنا بدان اشاره كرده رد مىشويم :\r\nاولًا : بايد استصحاب را در شبهات حكميه جارى بدانيم .\r\nدوماً : قن بودن و مبعض بودن را از حالات موضوع دانسته ، از مقدمات آن ندانيم .\r\nثالثاً : استصحاب را در شك در مقتضى جارى بدانيم .\r\nرابعاً : اين استصحاب معارض با استصحاب ديگرى نباشد .\r\n\r\n5 ) نظر مرحوم آقاى حكيم دربارهء استصحاب مذكور :\r\nايشان مىفرمايد : « نعم يمكن الاشكال فى الاستصحاب بأنه تعليقى ، لأن معنى جواز عقده على اربع اماء حال الرقية ، أنّه لو عبد ترتّب اثر الزوجية عليه ، فاستصحاب ذلك الى حال حرية بعضه معارض على التحقيق بالاستصحاب التنجيزى و هو اصالته عدم ترتب الاثر » .\r\n\r\n* توضيحى از استاد - مدّ ظلّه -\r\nاين عبد قبل از اينكه مبعض شود ، مىتوانسته چهار امه را به عقد خود درآورد و اين بدان معنى است كه اگر در مورد آنها مثلًا انكحتُ مىگفت ، زوجيت آنها محقق شده ، آنان زوجه او مىشدند ، اكنون كه مبعض شده ، با انشاء صيغه ترديد داريم كه زوجيت بر آن مترتب مىشود يا نه ، آن را استصحاب مىكنيم .\r\nدر مقابل اين استصحاب تعليقى ، استصحاب تنجيزى ديگرى داريم كه بيان آن بدين گونه است : عبد مبعض با اجراى صيغه در مورد اماء ، ترديد دارد كه زوجيت آنان محقق مىشود يا نه ، استصحاب عدم ترتب اثر مىكنيم .\r\n\r\n","description":"","footnote":"","page_name":" 1692 ","page_number":305},
  {"content":"\r\n\r\nبا معارضه اين دو استصحاب بايد به ادله ديگر مراجعه نمود .\r\n\r\n6 ) نظر مرحوم آقاى حكيم در جريان ادله اصل برائت :\r\nبعد از معارضه دو استصحاب ، مسأله مبتنى بر اين است كه در باب فروج مانند مرحوم آقاى نائينى قائل به اصالة الاحتياط باشيم يا همچون مرحوم آقاى حكيم و متأخرين اصالة البراءة را جارى بدانيم .\r\nروى مبناى اصالة الاحتياط ، اصل عدم جواز تزويج با بيش از دو امه است و طبعاً نتيجه بر خلاف نتيجه استصحاب تعليقى خواهد شد .\r\nولى در صورت قول به جريان اصالة البراءة حتى در باب فروج ، مرحوم آقاى حكيم مىفرمايند : اصل اباحهء وطى است و مفاد اصل با مفاد استصحاب تعليقى از جهت جواز مباشرت يكسان است ، گرچه از نظر آثار ديگر متفاوت است . زيرا مقتضاى استصحاب ، وجوب انفاق و توارث است لكن با اجراى اصل برائت ، تنها جواز مباشرت ثابت مىشود و وجوب انفاق و آثار ديگر به اثبات نمىرسد .\r\n\r\n7 ) نقد استاد - مدّ ظلّه - بر كلام مرحوم آقاى حكيم :\r\nجريان اصل برائت در اينجا مستلزم ترخيص در مخالفت قطعيه عمليه است ، و اين سهوى است از آن بزرگوار ، زيرا علم اجمالى به وجود حكم الزامى داريم يعنى يا مباشرت حرام است يا نفقه واجب است .\r\nآقايان هم در باب علم اجمالى به وجود حكم الزامى - و لو هر دو وجوبى نباشد - علم اجمالى را منجز مىدانند ، لذا در بحث حيض كسانى كه حرمت صلاة را تشريعى مىدانند ، عند الشك احتياط كرده ، قائل به جمع بين تروك حائض و اعمال مستحاضه مىشوند . بنابراين در ما نحن فيه نمىتوان نه در مورد حرمت مباشرت ، و نه در وجوب نفقه اصل برائت را جارى نمود ، بلكه به لحاظ وجود علم اجمالى قاعده اشتغال جارى است و از مباشرت بايد اجتناب نمود ، « لاحتمال كونها اجنبيه » نفقه نيز واجب است « لاحتمال كونها زوجيه » .\r\n\r\n","description":"","footnote":"","page_name":" 1693 ","page_number":306},
  {"content":"\r\n\r\nپس نفقه روى هر دو مبنا واجب خواهد بود : در صورت جريان استصحاب به حيث اثبات زوجيت ، و روى مبناى معارضه دو استصحاب به خاطر اينكه طرف علم اجمالى است .\r\nولى حكم مباشرت مختلف مىشود ، زيرا در هر صورت جريان استصحاب وقاع جايز و بر مبناى تعارض استصحابين - بخاطر وجود علم اجمالى - حرام مىباشد ، و نتيجه درست عكس فرمايش مرحوم آقاى حكيم خواهد شد .\r\n\r\n8 ) فرمايش مرحوم آقاى خوئى در مورد امة مبعضه :\r\nايشان مىفرمايند : مقتضاى احتياط براى مبعضة اين است كه با حرّى كه داراى دو زوجه امه است ازدواج نكند يعنى خود را امه فرض نمايد ، و با عبدى هم كه داراى دو زوجه حرّه است ازدواج نكند يعنى خود را حرّه فرض نمايد .\r\n\r\n9 ) نظر استاد - مدّ ظلّه -\r\nاينكه ايشان فرموده‌اند مقتضاى احتياط در مورد امه مبعضه اين است كه با عبدى كه داراى دو حرّه است ازدواج ننمايد و با عبارت « بعدم جوازه مِن عبدٍ عنده حرّتان » منظور خود را بيان مىفرمايد .\r\nيا سهو قلمى از مقرر و يا سهو بيانى است از ايشان ، زيرا در هر صورت عبد بيش از دو حرّه نمىتواند اختيار نمايد و براى او به منزله چهار امه است ، و عدم جواز تزويج ارتباطى به امه مبعضه ندارد ، چه حرّه فرض شود و چه امه . بنابراين مثال صحيح اين است كه مبعضه در ازدواج با عبدى كه « عنده حرّة و امة » ازدواجش با او مانعى ندارد .\r\nاين مسأله به جهت اينكه مبتلى به نيست ، فعلًا وارد تحقيق آن نمىگرديم ، ممكن است در آينده متعرض شده مختار خود را ذكر كنيم .\r\n\r\n","description":"","footnote":"","page_name":" 1694 ","page_number":307},
  {"content":"\r\n\r\n\r\nب ) : بررسى مسأله عبدى كه داراى سه يا چهار امه است و آزاد مىگردد .\r\n\r\n1 ) متن عروة :\r\nمسأله 2 : لو كان عبد عنده ثلاث او اربع اماء ، فاعتق و صار حراً لم يجز ابقاء الجميع ، لأن الاستدامة كالابتداء ، فلا بدّ من اطلاق الواحده او الاثنين .\r\nو الظاهر كونه « 1 » او امتان ، فإن اختارت الفسخ - حيث إن العتق موجب لخيارها بين الفسخ و البقاء - فهو ، و ان اختارت البقاء يكون الزوج مخيراً ، و الأحوط اختياره القرعه كما فى الصورة الاولى .\r\n\r\n2 ) توضيح استاد - مدّ ظلّه -\r\nفقط مختصرى مسأله را توضيح داده مىگذريم و مباحث اساسى آن مثل قرعه و . . . را به آينده موكول مىنمايم . اين مسأله دو صورت دارد :\r\nاول : زوج مملوك آزاد شود و دوم : زوجه مملوكه آزاد گردد .\r\nصورت اول : همانطور كه حدوثاً جايز نيست حرّ بيش از دو امة تزويج كند بقاء هم جايز نيست ، چون استدامه هم مانند ابتداء است ، و لذا بايد زائد را رها كند .\r\nو مراد مرحوم سيد از كلمه « اطلاق » طلاق اصطلاحى نيست بلكه رها كردن است يعنى به نفس عتق ثبوتاً و بدون تعيين ، زائد بر دو امه از حباله نكاح خارج مىشود .\r\nدر كيفيت رها كردن : مرحوم سيد استظهار مىكنند مانند كافرى است كه مسلمان شود و بيش از چهار زن دائم داشته باشد كه در حديث وارد شده مخير است ، هر كدام را بخواهد از حباله خودش خارج كند .\r\nدر كيفيت خروج : به نظر مىرسد قبل از اينكه خودش اختيار كند ثبوتاً زائد ، از حباله نكاح او خارج مىشود ، منتها تعيين آنها با او هست كه كدام بماند و كدام\r\n\r\n\r\n","description":"","footnote":"\r\n( 1 ) مخيراً بينهما كما فى اسلام الكافر عن أزيد من أربع و يحتمل القرعة و الاحوط أن يختار هو القرعة بينهن و لو أعتقت أمة .\r\n","page_name":" 1695 ","page_number":308},
  {"content":"\r\n\r\nنباشد ، نه اينكه تا تعيين نكند مثلًا هشت زن دارد .\r\nيعين به نفس اسلام ، زائد بر چهار ، به نحو غير مشخص ( كه تعيين ثبوتى هم ندارد ، نه اينكه معيّن است و او نمىداند ) خارج مىشود .\r\n* يكى از راههاى تعيين ثبوتى غير معين قرعه است ، مثلًا مال مشاع بين اشخاصى كه تعيين ثبوتى هم ندارد با قرعه تعيين و جدا مىشود .\r\nيا در جائى كه مىخواستند يكى را در دريا بيندازند ، معين نبوده كه كداميك از اينها محترم الدم نيست ، مقام ثبوت آن را هم با قرعه تعيين مىكنند .\r\nمرحوم سيد در اينجا بطور قطعى حكم به قرعه نمىكند چون ممكن است از روايات استشمام كنيم كه جاى تخيير است ولى احتياط در اين است آنكه را قرعه به نامش درآمده اختيار كند تا اگر بين قرعه و اختيار او متفاوت بود تضادى پيدا نكند .\r\nاما چه كسى بايد قرعه بكشد ، زوج يا حاكم يا زوجه ؟ اين بحث بماند ، فروع مسأله را اكنون بحث نمىكنيم .\r\nصورت دوم : اگر امه آزاد شود و شوهرش عبد باشد بين فسخ و ابقاء عقد اختيار دارد ، اگر فسخ را اختيار كرد ، بحثى نيست ولى اگر بقاء را اختيار نمود و تحت نكاح او باقى ماند و شوهرش بيش از حد نصاب زوجه داشت همان مباحث قبلى مطرح مىشود ، كه مرحوم سيد مىفرمايد : احوط اختيار قرعه است كما فى الصورة الاولى .\r\nمسأله 3 : « اذا كان عنده اربع و شك فى أن الجميع بالعقد الدائم او البعض المعين او غير المعين منهن به عقد الانقطاع ، ففى جواز نكاح الخامسة دواماً اشكال » .\r\nاين بحث محل ابتلاء هست و خيلى هم سؤال مىشود ، ان شاء الله در متعه بحث مىكنيم . بازگشت اشكال به اين است كه آيا اصل چه اقتضاء مىكند . « * و السلام * »\r\n\r\n","description":"","footnote":"","page_name":" 1696 ","page_number":309},
  {"content":"\r\n\r\n\r\n27 / 11 / 1378 شنبه درس شمارهء ( 185 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه در مورد مردى كه چهار زن دارد و يكى از آنها را طلاق مىدهد و مىخواهد در عدّه او زن ديگرى بگيرد بحث مىشود و نتيجه اين مىشود كه اگر طلاق رجعى باشد بطور مسلم جائز نيست و در مورد طلاق بائن در جلسات آينده بحث مىشود و ليكن دو اشكال بر كلام آقاى حكيم مطرح مىشود و در پايان در مورد تعليل لانقطاع العصمة كه مضمون آن در روايت حلبى آمده است بحث مىگردد .\r\n* * * مسأله 4 ، اذا كان عنده اربع فطلق واحده منهن و اراد نكاح الخامسة ، فان كان الطلاق رجعياً لا يجوز له ذلك الّا بعد خروجها عن العدّة و ان كان بائناً ففى الجواز قبل الخروج عن العدّة قولان المشهور على الجواز ، لانقطاع العصمة بينه و بينها و ربّما قيل بوجوب الصبر الى انقضاء عدّتها عملًا باطلاق جملة من الاخبار ، و الأقوى المشهور ، و الاخبار محمولة على الكراهة هذا و لو كانت الخامسة اخت المطلقة ، فلا اشكال فى جواز نكاحها قبل الخروج عن العدّة البائنة ، لورود النص فيه معللًا بانقطاع العصمة ، كما انه لا ينبغى الاشكال اذا كانت العدّة لغير الطلاق كالفسخ بعيب او نحوه و كذا إذا ماتت الرابعة ، فلا يجب الصبر الى اربعة اشهر و عشر ، و النص الوارد بوجوب الصبر معارض بغيره و محمول على الكراهة .\r\nو اما اذا كان الطلاق او الفراق بالفسخ قبل الدخول فلا عدّة حتى يجب الصبر او لا يجب .\r\n\r\n","description":"","footnote":"","page_name":" 1697 ","page_number":310},
  {"content":"\r\n\r\n\r\nالف ) : بررسى حكم كسى كه چهار زن دارد و يكى از آنها را طلاق مىدهد و قبل از انقضاء عده مطلقه مىخواهد زن ديگرى بگيرد .\r\n\r\n1 ) تحرير محل بحث\r\nبحث در اين مسأله اين است كه كسى كه چهار زن دارد - چه اينكه زوج حرّ باشد كه قبلا گفتيم بيش از چهار حرّه نمىتواند بگيرد و چه اينكه زوج عبد باشد كه او هم بيشتر از چهار أمة نمىتواند بگيرد - اگر يكى از آنها را طلاق داد آيا قبل از خروج مطلقه از عده ، مىتوان زن ديگرى جايگزين او كند تا اينكه مجموعاً چهار زن داشته باشد يا اينكه نمىتواند ؟ بنابراين چند صورت از محل بحث خارج است يكى اينكه زوج نخواهد بعد از انقضاء عدّه مطلقه زنى ديگر بگيرد ، دوم : اينكه زن مطلقه اصلًا عده نداشته باشد مثل سه مورد از طلاق بائن : غير مدخوله ، صغيره ، يائسه .\r\nسوم : اينكه عده از غير ناحيه طلاق باشد مثل مواردى كه ازدواج بواسطه عيبى فسخ مىگيرد و يا مواردى كه انفساخ صورت مىگيرد . اين سه مورد از محل بحث فعلى خارج است و آنچه مىماند دو مورد است : 1 - صورت طلاق رجعى ، 2 - سه مورد از موارد طلاق بائن كه عبارت‌اند از : مطلقهء ثلاثاً ، طلاق خلع و طلاق مبارات در صورتى كه زن رجوع به بذل ننمايد .\r\nتذكر : طلاق رجعى كه غير از موارد طلاق بائن را گويند فرقش با طلاق بائن اين است كه در طلاق رجعى زوج مىتواند قبل از خروج عده و بدون نياز به عقد جديد و حتى بدون احتياج به كسب رضايت زوجه ، رجوع كند و مطلقه را زن خودش قرار دهد و ليكن در طلاق بائن نه زن مىتواند قبل از انقضاء عده به ازدواج ديگرى در آيد و نه زوج مىتواند ارجاع نمايد .\r\n\r\n2 ) بررسى حكم مسأله در مورد مطلقه رجعيه\r\nاگر زوجهء چهارم را طلاق رجعى داده باشد مسأله نزد فقهاء مسلم است و كسى\r\n\r\n","description":"","footnote":"","page_name":" 1698 ","page_number":311},
  {"content":"\r\n\r\nنيز اختلاف نكرده است كه قبل از انقضاء عده ، زوج حق اينكه زن ديگرى بگيرد ندارد چرا كه در مورد مطلقه رجعيه دو نظر وجود دارد يكى اينكه مطلقه رجعيه حقيقتاً زوج اوست و نظر ديگر كه ظاهراً نظر مشهور باشد اين است كه مطلقه رجعيه در حكم زوجه است .\r\nو على اى حال از نظر نصوص مسأله جاى شك ندارد كه زوج قبل از انقضاء عده نمىتواند زن ديگرى بگيرد و علتش نيز اين است كه آن ارتباط زوجيّتى كه بين زوج و زوجه بود و حق تمتع داشتند و اينكه مرد با داشتن اين زن از فحشاء و . . . مصون بود و همچنين در مورد زن ، كه از آن تعبير به « عصمت » مىكنند - به خود نكاح عصمت مىگويند - هنوز در مورد مطلقه رجعيه صادق است . پس اين صورت از مسأله جاى بحث چندانى نيست . و لذا اگر زوج قبل از انقضاء عده زن ديگرى بگيرد در حقيقت بيش از چهار زن گرفته است .\r\n\r\n3 ) بررسى حكم مسأله در مورد مطلقه بائنه\r\nعمده اين صورت است ، مشهور در اين فرض قائل به جواز نكاح براى زوج قبل از انقضاء عده مطلقه شده‌اند و ليكن بعضى كه سيد از آنها تعبير « ربما قيل » مىكند گفته‌اند در اين صورت نيز قبل از انقضاء عده جائز نيست و دليل آن عبارت است از روايات كثيره‌اى كه به صورت مطلق در مسأله وارد شده است و مطلق طلاق را فرموده است كه بايد زوج صبر كند تا عده تمام شود .\r\nولى مرحوم سيد مىفرمايد حق با مشهور است و روايات نيز حمل بر كراهت مىشود سپس سيد مىفرمايد يك مورد هست كه بين مشهور و غير مشهور نيز اتفاق است كه قبل از انقضاء عده زوج مىتواند زن ديگرى بگيرد و آن موردى است كه آن زنى كه مىخواهد بگيرد خواهر مطلقه باشد كه در اين مورد نص بالخصوص وارد شده است و در آن نص تعليلى نيز آمده است كه « لانقطاع العصمة » حال اگر كسى به عموم تعليل تمسك كرد در ساير موارد نيز قائل به جواز مىشود و اگر\r\n\r\n","description":"","footnote":"","page_name":" 1699 ","page_number":312},
  {"content":"\r\n\r\nتمسك به اطلاقات كرد در ساير موارد قائل به عدم جواز مىشود ، اين بحث ديگرى است .\r\n\r\n4 ) فرمايش مرحوم حكيم در مورد عبارت سيد و توضيح آن :\r\nمرحوم آقاى حكيم فرموده‌اند آنچه كه از عبارت ماتن استفاده مىشود اين است كه خيلى نيز مسلم فرض نكرده است در مسأله مخالفى - در مقابل مشهور - وجود دارد . مرحوم آقاى حكيم بيان نكرده‌اند از كجاى عبارت سيد اين استفاده مىشود .\r\nتوضيح كلام آقاى حكيم به تعبير ما اين است كه : چون مرحوم سيد تعبير به « ربما قيل » نموده است يعنى چه بسا گفته شده است ، يعنى خيلى نيز قطعى فرض نكرده است و علت آن نيز اين است كه عمده اعتماد آقايان از جمله سيد به كلام « كشف اللثام » است كه او تعبير كرده است « و ظاهر التهذيب اين است كه ممنوعيت مطلقه دارد ، بر خلاف مشهور ، چرا كه تهذيب مضمون رواياتى را نقل كرده است كه در آنها عده بطور مطلق بيان شده است و ظاهر اين كلام اين است كه فتواى خود تهذيب نيز اطلاق است پس كأن اگر مخالفى باشد تهذيب است كه آن هم عبارتش نص در مخالفت نيست تنها ظاهر است » .\r\nلذا سيد نيز در متابعت با كشف اللثام فرموده است « ربما قيل » .\r\n\r\n5 ) بررسى كلام مرحوم آقاى حكيم « ره »\r\nاشكالى كه در مورد كلام آقاى حكيم به نظر مىرسد اين است كه اينكه ايشان فرمودند از عبارت سيد استفاده مىشود كه وجود مخالف در مسأله را قطعى فرض نكرده است اين كلام ناتمام است . زيرا خود سيد در ابتداى مسأله چنين فرمود : « و و ان كان بائناً ففى الجواز قبل الخروج عن العدّة قولان المشهور على الجواز » .\r\nدر اين عبارت چنانچه ملاحظه مىشود وجود قولى مخالف مشهور را قطعى نموده است . بنابراين وجه تعبير او به « ربما قيل . . . » شايد اين باشد كه ترديد در وجه قول اين بعض دارد يعنى چه بسا مدرك قول اين افراد اطلاق جمله‌اى از اخبار\r\n\r\n","description":"","footnote":"","page_name":" 1700 ","page_number":313},
  {"content":"\r\n\r\nباشد .\r\nالبته خود آقاى حكيم مسأله را اجماعى فرض نموده‌اند كه ما در مورد اينكه آيا مسأله اجماعى است يا نه بعداً بحث مىكنيم .\r\n\r\n6 ) بررسى كلام سيد در مورد حمل مطلقات بر كراهت\r\nمرحوم سيد « ره » مىفرمايد اطلاقاتى را كه مىگويد در عده زوجه رابعه ، مطلقاً زوج بايد صبر كند و نمىتواند ازدواج ديگرى كند . بوسيله ادله‌اى كه دلالت بر جواز نكاح در عده بائن مىكند حمل بر كراهت مىكنيم يعنى در مورد مطلقه بائنة قائل به كراهت مىشويم . و در مورد مطلقه رجعيه ظهورش در حرمت را حفظ مىكنيم . « 1 »\r\nاين فرمايش مرحوم سيد « ره » بر خلاف مبانى متعارف فقهاء و اصوليين است .\r\nاصوليين اگر دليلى مخالف داشته باشد رفع يد از اطلاق مىكند نه اينكه اطلاق را حفظ كنند و ليكن آن را حمل بر كراهت يا اعم از كراهت و حرمت نمايند . لذا در ما نحن نيز بواسطه ادله‌اى كه مىگويد در مطلقه بائنة وجوب صبر و حرمت ازدواج با زن ديگر براى زوج نيست ، از اطلاق ادلهء ما نحن رفع يد مىكنيم و آن را حمل بر خصوص مطلقه رجعيه مىكنيم . خصوصاً با توجه به اين مطلب كه غالب طلاقها نيز طلاق رجعى است چرا كه خلع و مبارات اصلًا معلوم نيست كه داخل آن رواياتى باشد كه مىگويد اگر زوج زن چهارم را طلاق داد بايد تا انقضاء عده او صبر كند زيرا در خيلى از روايات مطلقه در مقابل مباراة و مختلعه فرض شده است .\r\nو از طرفى مطلقه ثلاثاً نيز كم است پس مىتوانيم اطلاقات را حمل بر مطلقه رجعيه كه فرد غالب نيز هست نمايم .\r\n\r\n7 ) اشكالى به تعبير مرحوم سيد « ره » در عروة\r\n\r\n\r\n","description":"","footnote":"\r\n( 1 ) ( توضيح بيشتر ) يعنى آن مطلقات منحل مىشوند به مورد مطلقه رجعيه و مطلقه بائنه ظهور نهى در حرمت را نسبت به مطلقه رجعيه حفظ مىكنيم و ليكن در مورد مطلقه بائنه آن را حمل بر كراهت مىكنيم .\r\n","page_name":" 1701 ","page_number":314},
  {"content":"\r\n\r\nايشان مىفرمايد يك صورت هست كه بين مشهور و غير مشهور اختلافى نيست و آن صورتى است كه خامسه خواهر مطلقه باشد « لورود النص فيه » ظاهر اين جمله بلكه صريح آن اين است كه در موردى كه خامسة اخت المطلقه باشد يك روايت بالخصوص وارد شده است نه اينكه مطلقاتى هست كه مىتوان حكم اين صورت را نيز از آن استفاده نمود - چنانچه در ساير مواردى كه اين تعبير مىشود مراد اين است كه در همان مورد محل بحث دليلى بالخصوص وارد شده - .\r\nو ليكن اين كلام درست نيست چرا كه رواياتى كه در مورد ما نحن فيه است در او فرض نشده است كه شخص چهار زن دارد يكى از آنها را طلاق مىدهد و مىخواهد خواهر مطلقه را بگيرد . بلكه مورد روايت اين است كه شخص زنش را طلاق مىدهد و مىخواهد خواهر او را بجاى او بگيرد . البته اين روايت چون اطلاق دارد مىتواند منطبق بر ما نحن فيه نيز بشود يعنى مىتواند آن مطلقه رابعه باشد . و ليكن تعبير به « لورود النص فيه » صحيح نيست .\r\nالبته سيد چون فكر كرده است كه روايت در خصوص ما نحن فيه وارد شده است و در ذيل آن نيز آمده است « لانقطاع العصمة » آنگاه اين بحث را پيش كشيده كه آيا از اين تعليل مىتوان تعدى كرد يا نه ؟\r\nبنابراين مطلب سيد بر اساس اشتباهى كه كرده است صحيح است « 1 » ولى كلام اين است كه اصلًا روايت در مورد خصوص ما نحن فيه وارد نشده است .\r\n\r\n8 ) آيا از تعليل وارد در روايات « اذا برئت عصمتها » مىتوان تعدى به غير آن موردى كه مطلقه خواهر آن زنى است كه زوج مىخواهد با او ازدواج كند كرد ؟\r\nپاسخ اين است كه همانطورى كه صاحب حدائق و غير او نيز فرموده‌اند از جمله\r\n\r\n\r\n","description":"","footnote":"\r\n( 1 ) مرحوم والد مىفرمودند يك آقايى از اعلام بود بحث علمى با او داشتيم گاهى وقتها اشتباه مىكرد . آدم با استعداد و اهل فكرى هم بود و ليكن گاهى اشتباه مىكرد ما مىگفتيم آقا حديث اينطور كه شما مىگوييد نيست مىگفت روى اشتباه من اين استنباط صحيح است .\r\n","page_name":" 1702 ","page_number":315},
  {"content":"\r\n\r\n« اذا برئت عصمتها » در روايت حلبى كه دارد : « فى رجل طلق امرأة او اختلعت او بانت ، أله ان يتزوج باختها ؟ قال : فقال « اذا برئت عصمتها و لم يكن عليها رجعة فله ان يخطب اختها « 1 » » نمىتوان به مطلق مواردى كه طلاق بائن است تعدى نمود زيرا اين كه امام در روايت فرموده است اگر طلاق بائن باشد اشكالى ندارد كه با خواهر او ازدواج كند ممكن است به اين معنا باشد كه مشكل جمع بين اختين در اين صورت نيست و اين غير از آن است كه در مسأله مورد بحث نيز يعنى آنجا كه شخصى چهار زن دارد يكى را طلاق بائن مىدهد آيا بايد تا انقضاء عده او صبر كند يا نه ؟ بر اساس تعليل در اين روايت قائل به جواز شويم . زيرا ممكن است كه در ما نحن فيه قطع نظر از جمع بين اختين بودن عنوان ديگرى مانع باشد و آن اينكه كسى كه چهار زن دارد يكى را طلاق مىدهد و لو طلاقش بائن باشد مادامىكه او در عده است نمىتواند با زن ديگرى ازدواج كند - اگر چه كه چون عده بائن است زن پنجم نيز حساب نشود يعنى از اين باب نباشد كه اگر با او ازدواج كرد زن پنجم مىشود - .\r\nعمده استدلالى كه وجود دارد استدلال به ذيل روايت زراره است كه در آن آمده است « . . . و قال لا يجمع ماء فى خمس » « 2 » كه آقاى خويى آن را بحث كرده و آقاى حكيم وارد بحث او نشده است . همچنين محقق كركى استدلالى كرده و در نهاية المرام و حدائق نيز بحث شده كه در جلسات آينده ما آن را بحث خواهيم كرد .\r\n« * و السلام * »\r\n\r\n\r\n","description":"","footnote":"\r\n( 1 ) وسائل ج 22 ابواب العدد ب 48 ح 2 ص 270 آل البيت .\r\n( 2 ) وسائل ج 20 ابواب ما يحرم باستيفاء العدد ب 2 ح 1 ص 518 آل البيت .\r\n","page_name":" 1703 ","page_number":316},
  {"content":"\r\n\r\n\r\n30 / 11 / 1378 شنبه درس شمارهء ( 186 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل گفته شد ؛ كسى كه چهار زن دارد و يكى از آنها را طلاق مىدهد ، اگر طلاق رجعى باشد تا قبل از انقضاء عدّه مطلقه نمىتواند زن ديگرى بگيرد . و چند نكته در مورد كلام سيد ( صاحب عروة ) و مرحوم آقاى حكيم بيان شد . در اين جلسه ، ابتدا در مورد ادعاى اجماعى كه آقاى حكيم مطرح كرده‌اند ( كه بين طلاق رجعى و بائن فرق است ) تحقيق گسترده‌اى مىشود و روشن مىگردد كه مسأله اجماعى است و اينكه صاحب حدائق و آقاى خوئى به تبع او ، به شيخ مفيد نسبت خلاف داده‌اند و همچنين كشف اللثام به شيخ طوسى نسبت مخالفت در مسأله مىدهد صحيح نيست . آنگاه دليل قائلين به حرمت على وجه الاطلاق ذكر مىشود و پس از آن دو دليل از ادله قائلين به تفصيل همراه با پاسخ آنها ذكر مىگردد . در پايان نيز مسأله تعارض اطلاق ازمانى آيه شريفه با ادله ناهيه مطرح مىگردد .\r\n* * * \r\nالف ) : آيا نسبت به اينكه در طلاق بائن ، زوج مىتواند در عدّه مطلقه ، زن ديگرى بگيرد ، اجماعى وجود دارد ؟ :\r\n\r\n1 ) كلام مرحوم حكيم « ره » و ادعاى اجماع :\r\nمرحوم آقاى حكيم « ره » از نظر جمع بين روايات معتقدند كه ؛ فرقى بين طلاق رجعى و بائن در اينكه زوج قبل از انقضاء عدّه نمىتواند زن ديگرى اختيار كند نيست و ليكن چون اجماع و تسالم اصحاب در مسأله قائم بر اين است كه بين طلاق\r\n\r\n","description":"","footnote":"","page_name":" 1704 ","page_number":317},
  {"content":"\r\n\r\nرجعى و بائن فرق است و زوج مىتواند در طلاق بائن قبل از انقضاء عدّه ، زن ديگرى بگيرد ، از اطلاق ادله مانعه رفع يد مىشود .\r\n\r\n2 ) اشكال آقاى خوئى « ره » به كلام مرحوم حكيم « ره » :\r\nمرحوم آقاى خوئى در پاسخ به كلام آقاى حكيم فرموده‌اند كه مسأله اجماعى نيست تا اينكه نتوانيم به اطلاق روايات اخذ نماييم ، صاحب حدائق مىفرمايد كه ، در اين مسأله ، مفيد « ره » قائل به تحريم است مطلقاً و همچنين شيخ طوسى ( بنابر آنچه صاحب كشف اللثام نسبت مىدهد ) او نيز قائل به حرمت است مطلقاً پس مسأله اجماعى نيست .\r\n\r\n3 ) تحقيق استاد « مد ظله » نسبت به ادعاى اجماع :\r\nصاحب كشف اللثام فرموده كه شما اكتفا به نقليات نكنيد و تا مادامىكه مآخذ اصلى در دسترس است به خود مراجع اصلى مراجعه نماييد ، ما نيز بنا گذاشتيم كه در اين مسأله ، اقوال را از مآخذ اصلى تحقيق نماييم .\r\nآنچه كه ما بدست آورديم اين است كه تا زمان شهيد ثانى « ره » همه فقهاء بالاتفاق قائل به ثبوت فرق بين طلاق رجعى و طلاق بائن هستند . فقط شيخ طوسى در تهذيب عبارتى دارد كه كشف اللثام مىفرمايد ظاهر آن عبارت اين است كه مطلقا حرام است كه ما در آن عبارت نيز تأمل داريم . كلام شيخ در تهذيب را در آينده بحث خواهيم كرد . فعلًا عمده ، مطلبى است كه صاحب حدائق به تبع از نهاية المرام ( كه شرح مختصر المنافع است ) به مفيد نسبت داده‌اند . البته محقق سبزوارى نيز در كفايه ، اين نسبت را به مفيد داده است ، ولى به احتمال قوى او نيز از صاحب نهاية المرام تبعيت كرده است ، چون در خيلى از موارد اگر انسان مراجعه كند مىبيند مطالب ذخيره ، گاهى عيناً و گاهى با كمى تغيير همان عبارات صاحب مدارك است ، خلاصه صاحب حدائق از مقنعهء مفيد نقل مىكند ؛ كه شيخ مفيد قائل به تحريم شده است .\r\n\r\n","description":"","footnote":"","page_name":" 1705 ","page_number":318},
  {"content":"\r\n\r\nما ذيلًا عبارت مفيد از مقنعه را نقل مىكنيم تا ببينيم تا چه مقدار اين نسبت صحيح است . شيخ مفيد در كتاب مقنعه صفحه 536 چنين مىفرمايد :\r\n« و من كان عنده اربع زوجات فطلّق واحدة منهن طلاق السنة تطليقةً واحدةً يملك فيها الرجعة ، لم يجز له ان يعقد على امرأة نكاحاً حتى تخرج المطلقه من العدة . فان خلع واحدة من الاربع او باراها لم يحرم عليه العقد على امرأة اخرى فى الحال نكاحاً لانه ليس له على المختلعة و المبارئة رجعة . و كذلك ان كانت التى طلقها لم يدخل بها جاز له العقد فى الوقت على اختها و غيرها من النساء لانه لا عدّة له عليها . و كذلك ان طلقها طلاق العدّة ثلاثاً لم يحرم عليه العقد على غيرها اذ لا رجعة له عليها حسب ما قدمنا . »\r\nعبارت بعدى او نيز اين چنين است : « و اذا كانت عنده امرأة قد دخل بها فطلقها طلاق السنة « 1 » لم يجز له العقد على اختها حتى تخرج المطلقة من عدّتها . فان خلعها او باراها او طلّقها قبل الدخول بها او طلقها للعدة ثلاثاً فلا حرج عليه ان يعقد على اختها فى الحال ، اذ لا رجعة له عليها كما ذكرناه » .\r\nچنانچه در اين عبارت ملاحظه مىشود ، اين كلمات شيخ ، صريح در اين است ، كه بين طلاق رجعى و بائن فرق است و بنابراين جاى تعجب است كه چگونه صاحب مدارك اين نسبت ( حرمت مطلقا ) را به مفيد داده است ! بعد از صاحب مدارك ، صاحب حدائق نيز مراجعه نكرده و همين نسبت را داده است و همچنين صاحب كفاية و مرحوم آقاى خوئى نيز چون به حدائق مراجعه كرده‌اند اين نسبت را داده‌اند . اما نسبت به كلام شيخ طوسى در نهاية و مبسوط كه مسأله را متعرض شده است ، قائل به تفصيل شده است ، اما راجع به آن عبارتى كه در تهذيب دارد و صاحب كشف اللثام از آن استفاده اطلاق نموده و فرموده ظاهرش حكم به حرمت است مطلقاً ، اين چنين است « 2 » :\r\n\r\n\r\n","description":"","footnote":"\r\n( 1 ) « طلاق السنة » كه در عبارت شيخ مفيد آمده است . در مقابل « طلاق بدعى » است كه سنىّها دارند يعنى طلاق شرعى باشد چرا كه سنىّها بعضى از شرائطى كه ما براى صحت طلاق قائل هستيم معتبر نمىدانند مثلًا حضور عدلين را شرط نمىدانند .\r\n( 2 ) تهذيب 7 / 294\r\n","page_name":" 1706 ","page_number":319},
  {"content":"\r\n\r\n« . . . و متى كان عند الرجل اربع نسوة و طلّق واحدة منهن لم يحل له ان يعقد على اخرى حتى تنقضى عدة المطلقة »\r\nآنگاه اولين روايتى كه در اثبات اين مدعا ذكر مىكند چنين است : « روى محمد بن يعقوب عن على بن ابراهيم عن أبيه عن ابن ابى عمير عن جميل بن دراج عن زرارة بن اعين و محمد بن مسلم عن ابى عبد الله عليه السلام قال : اذا جمع الرجل اربعاً فطلق احداهن فلا يتزوج الخامسة حتى تنقضى عدة المرأة التى طلق و قال : لا يجمع ماءه فى خمس » .\r\nاين عبارت شيخ در تهذيب بود . آنچه به نظر ما مىآيد اين است كه شيخ در اين كلامش فقط حكم مطلقه رجعيه را بيان نموده است نه مطلق طلاق و لو بائن را ، چرا كه اولًا وقتى ادعا را مطرح مىكند با لفظ ( طلاق ) مىفرمايد ، « . . . و طلّق واحدة منهن . . . » در جلسه قبل گفتيم كه اين لفظ معلوم نيست كه شامل خلع و مبارات نيز شود و در مواردى حتى خلع و مبارات مقابل طلاق ذكر شده‌اند در مورد طلاق ثلاثاً نيز گفتيم چون فرد مخفى است شمول آن در ضمن « و طلق واحدة منهن » بسيار مشكل و در بسيارى از مواقع عباراتى كه بعد مىآورند نشان مىدهد كه مراد طلاق اول بوده است « 1 » و ثانياً : مرحوم شيخ ، اولين روايتى كه براى اثبات مطلبش آورده است روايتى است كه ذيل آن جمله « لا يجمع ماءه فى خمس » دارد كه عده‌اى به همين جمله از روايت استدلال كرده‌اند و گفته‌اند كه معلوم مىشود كه طلاق رجعى است چرا كه در طلاق رجعى است كه چون مطلقه زوجه محسوب مىشود اگر قبل از انقضاء عدّه ، او زن ديگرى بگيرد « لا يجمع ماءه فى خمس » صدق مىكند .\r\nنظير اين مطلب در كتاب فقه الرضا نيز آمده است . صاحب فقه رضوى كه كتاب او از كتابهاى قديمى است پس از اينكه مىگويد « زوج نمىتواند قبل از انقضاء عده\r\n\r\n\r\n","description":"","footnote":"\r\n( 1 ) در عبارتى كه از مقنعهء مفيد نقل كرديم فيد « ثلاثاً » را صريحاً ذكر ميكرد ان طلّقها طلاق العدة ثلاثاً .\r\n","page_name":" 1707 ","page_number":320},
  {"content":"\r\n\r\nمطلقه ، زن ديگرى بگيرد » دليلش را اين ذكر مىكند « چون مطلقه مادامىكه در عدّه است زن خود انسان محسوب مىشود » از اين تعليل او استفاده مىشود كه كلام او در طلاق رجعى است . پس خلاصه به نظر ما ، كلام شيخ در تهذيب نيز اطلاق ندارد . بنابراين به نظر ما ، تا زمان شهيد ثانى ، مسأله مورد اتفاق بوده است . اما شهيد ثانى ، مسأله را از نظر روايات كه بررسى مىكند مىفرمايد : اين روايات ناهيه را عده‌اى ، حمل كرده‌اند بر رجعى و بعضى ديگر نيز تصرف در هيئت نهى نموده و گفته‌اند نهى در اينجا كراهتى است . ايشان مىفرمايد اين حمل درست نيست زيرا اين روايات ناهيه معارض ندارد كه ما آنها را حمل بر خلاف ظاهرش نماييم .\r\nآنگاه مىگويد : بله ، در باب اختين رواياتى هست كه خواهر مطلقه بائنه را شخص مىتواند بلافاصله بعد از طلاق بگيرد يعنى در مورد اختين تفصيل درست است .\r\nبعد شهيد ثانى از علامه حلى در تذكره نقل مىكند كه علامه پس از اينكه مسأله اختين را ذكر نمود ، فرموده است در خلع نيز روايت وارد شده « و لا فارق بين مسأله الاختين و مسأله اربعة زوجات » يعنى علامه در اصل مسأله نيز قائل به تفصيل شده است . شهيد ثانى اين كلام علامه را نه نقد كرده است و نه قبول نموده ، بلكه نسبت به كلام او ساكت است شايد تأمل و ترديد داشته كه آيا مسأله اجماعى هست يا نه خلاصه معترض نشده است .\r\nاما صاحب مدارك نسبت به حملى كه بعضى انجام داده‌اند ( گفته‌اند مطلقات ناهيه حمل بر رجعى مىشود ) ابتدا يك شبهه‌اى كرده است و سپس فرموده است ؛ شايد روايتى كه دارد « لا يجمع ماءه فى خمس » دليل بر اين حمل باشد و لا يخلو عن قوة ، يعنى بعيد نيست كه ما نيز قائل به تفصيل بشويم .\r\nبله صاحب كفايه قائل به حرمت على وجه الاطلاق شده است و آن بعد از مطلبى است كه از شيخ مفيد در مقنعه نقل مىكند و خيال مىكند كه شيخ قائل به حرمت على وجه الاطلاق شده است ، چون اين خيال را مىكند ، خودش نيز جرأت پيدا مىكند كه بر خلاف مشهور و اجماع فتوى بدهد ، ولى ما قبلًا گفتيم كه\r\n\r\n","description":"","footnote":"","page_name":" 1708 ","page_number":321},
  {"content":"\r\n\r\nمفيد « ره » نيز تفصيل نداده است .\r\nصاحب كشف اللثام نيز مىفرمايد ظاهر تهذيب عبارت از حرمت مطلقه است و ظاهر اخبار نيز همين را اقتضاء مىكند كه در مورد كلام تهذيب بحث نموديم .\r\nخلاصه ، در مسأله مخالفى نيست و اجماعى است ، يعنى از زمان شيخ مفيد و قبل از او صاحب فقه رضوى همه قائل به تفصيل شده‌اند . حال اين مقدار براى اجماعى بودن مسأله كافى است يا نه . آقايان معمولًا به اين مقدار اكتفا مىكنند .\r\n\r\nب ) : دليل قائلين بعدم جواز نكاح زوج قبل از انقضاء عدّه مطلقه مطلقاً ( طلاق رجعى و بائن ) :\r\nاين عده به اطلاق ادلّه ناهيه تمسك كرده‌اند كه مىگويد ؛ اگر مردى يكى از چهار زنش را طلاق بدهد تا مادامىكه عدّه او تمام نشده است نمىتواند زن ديگرى بگيرد .\r\n\r\nج ) ادله قائلين به تفصيل :\r\nدر مقابل قائلين به حرمت على وجه الاطلاق ، قائلين به تفصيل دو دليل ذكر نموده‌اند :\r\n\r\n1 ) دليل اول :\r\nاينكه گفته شده ( در زمانى كه مطلقه در عدّه است زوج نمىتواند زن ديگرى بگيرد ) . به خاطر اين است كه اگر در زمان عدّه ، زوج زن ديگرى بگيرد در حقيقت پنج زن گرفته است و داشتن پنج زن براى يك مرد جايز نيست ، واضح است كه اين بيان در مورد طلاق رجعى جارى است چون در طلاق رجعى هنوز رابطه زوج و زوجه منقطع نشده است و ليكن در طلاق بائن چون ارتباط به كلى منقطع است مشكل جمع بين پنج زن نيز لازم نمىآيد ، لذا در روايات تعبير « لانقطاع العصمة بينه و بينها » نموده است .\r\n\r\nپاسخ استاد « مد ظله » :\r\n\r\n","description":"","footnote":"","page_name":" 1709 ","page_number":322},
  {"content":"\r\n\r\nاين بيان تمام نيست ، زيرا معلوم نيست كه علت حكم اين باشد ، بلكه ممكن است در محل بحث با اينكه محذور جمع بين پنج زن لازم نمىآيد علت ديگرى موجب حرمت باشد .\r\n\r\n2 ) دليل دوم :\r\nعلامه و محقق كركى و صاحب حدائق استدلال نموده‌اند به اينكه ؛ آن روايتى كه « 1 » صدرش دلالت بر حرمت على وجه الاطلاق مىكند ذيل او اين چنين آمده است « قال : و لا يجمع ماءه فى خمس » اين علت فقط در مورد مطلقه رجعيه صادق است پس بايد روايت را حمل بر رجعى نماييم .\r\n\r\nپاسخ شهيد ثانى به اين استدلال همراه با توضيح استاد « مد ظله » :\r\nشهيد ثانى مىفرمايد دليلى نداريم كه روايت را حمل بر رجعى يا كراهت نماييم زيرا اين روايت معارضى ندارد تا ما چنين حملهايى انجام دهيم .\r\nشهيد ثانى توضيح نداده است كه چطور اين روايت معارض ندارد بلكه اگر ما جمله « لا يجمع ماءه فى خمس » را علت بگيريم خود علت ( يخصّص و يعمّم ) حكم را مختص به رجعى مىكند .\r\nبه نظر مىرسد وجه كلام شهيد اين باشد كه چون تعبير روايت اين است كه « و قال : لا يجمع ماءه فى خمس » نفرموده « و لا يجمع ماءه فى خمس » يعنى معلوم نيست كه اين ذيل روايت دنباله كلام قبلى باشد بلكه معمولًا آقايان در امثال اين مورد كه چنين تعبير مىشود اين را دليل بر عدم اتصال بين دو كلام مىگيرند ، چرا كه اگر متصل بود معنا نداشت كه يك مرتبه راوى بگويد « و قال . . . » پس احتمال دارد اين كلام جداگانه‌اى باشد كه خود راوى دنباله اين روايت ذكر كرده است و مراد از آن نيز اين باشد كه كسى نمىتوان بيش از چهار زن داشته باشد كه اين مطلبى است در جاى خود صحيح و ربطى به بحث ما ندارد زيرا چنانچه گفتيم ممكن است مشكل\r\n\r\n\r\n","description":"","footnote":"\r\n( 1 ) اين روايت در ضمن كلام شيخ طوسى در تهذيب ذكر شد .\r\n","page_name":" 1710 ","page_number":323},
  {"content":"\r\n\r\nدر بحث ما چيز ديگرى غير از مسأله عدم جواز پنج زن باشد . پس معارضى براى اطلاقات وجود ندارد .\r\n\r\nد ) تعارض بين اطلاق از معانى آيه شريفه « فَانْكِحُوا ما طابَ لَكُمْ . . . » با اطلاق ادلّه ناهيه :\r\nدر اينجا بحثى مطرح مىشود كه آيه شريفه  « فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ »  مىگويد تا چهار زن براى هر مردى جايز است و اين اطلاق ازمانى دارد يعنى شخصى كه مثلًا سه زن دارد هر وقت كه مىخواهد مىتواند زن چهارمى اختيار كند اين اطلاق ازمانى آيه شريفه با اطلاق ادله مانعه ، خصوصاً در مورد طلاق بائن كه مطلقه ، نه حقيقتاً زوجه است و نه در حكم زوجه ، معارضه دارد . چرا كه بر اساس اطلاق ازمانى آيه شريفه ، اين شخص چون سه زن دارد مىتواند بدون صبر كردن تا انقضاء عدّه بلافاصله زن ديگرى بگيرد و ليكن ادله ناهيه مىگويد بايد تا انقضاء عدّه صبر نمايد . « * و السلام * »\r\n\r\n","description":"","footnote":"","page_name":" 1711 ","page_number":324},
  {"content":"\r\n\r\n\r\n1 / 12 / 1378 يكشنبه درس شمارهء ( 187 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء اين جلسه :\r\nدر اين جلسه ، به بحث و بررسى پيرامون رواياتى مىپردازيم كه ازدواج با زن پنجم را در عدّه زن مطلقه چهارم ، ممنوع كرده‌اند . تا معلوم شود كه آيا عدّه در اين روايات ، اختصاص به عدّه رجعى دارد يا شامل عدّه بائن هم مىشود .\r\n* * * \r\nالف ) ادامه بحث در مورد ازدواج با زن پنجم در عدّه زن مطلقه چهارم :\r\nبحث راجع به رواياتى بود كه مىگفتند ؛ كسى كه چهار زن داشته و يكى را طلاق داده ، نمىتواند در عدّه مطلقه ، با زن ديگرى ازدواج كند . سؤال اين بود كه آيا در اين روايات شامل عدّه بائن هم مىشود يا اختصاص به عدّه رجعى دارد .\r\n\r\n1 ) نظر محقق كركى « ره » :\r\nمحقق كركى « ره » فرموده ؛ هر چند ما عمومات و اطلاقات ناهيه داريم ولى در ذيل صحيحه زراره و محمد بن مسلم جمله‌اى است كه حكم را متضيّق به رجعى مىكند . روايت چنين است : « عن ابى عبد الله عليه السلام قال : اذا جمع الرجل اربعاً و طلّق احداهن فلا يتزوج الخامسة حتى تنقضى عدّة المرأة التى طلّق . و قال : لا يجمع ماءه فى خمس » « 1 » جمعى از علماء هم از ايشان تبعيت كرده‌اند مثل صاحب مدارك ، صاحب حدائق و صاحب رياض « ره » .\r\n\r\n2 ) نظر شهيد ثانى :\r\nمرحوم شهيد ثانى ، با اين آقايان موافق نيست و با اينكه صحيحه فوق را مخصوص عدّه رجعى مىداند ، در عين حال مىفرمايد ، روايات ناهيه معارض\r\n\r\n\r\n","description":"","footnote":"\r\n( 1 ) وسائل الشيعة ، ج 20 ، كتاب النكاح ، ابواب ما يحرم باستيفاء العدد ، باب 3 ، ح 1 .\r\n","page_name":" 1712 ","page_number":325},
  {"content":"\r\n\r\nندارند و مىتوان به عموم آنها اخذ كرد . مگر اينكه از روايات مربوط به تزويج اختين به اينجا تعدى كنيم . چون در آنجا تفصيل داده شده ، بين طلاق رجعى و طلاق بائن و در عدّه بائن ، ازدواج با خواهر زن مجاز دانسته شده است . اما اگر نتوان تعدّى كرد ، عمومات ناهيه در اين بحث معارضى ندارند . البته ايشان توضيح نداده كه چرا صحيحه مذكور با عمومات ناهيه معارض نيست و آنها را تخصيص نمىزند .\r\n\r\n3 ) نظر مرحوم آقاى خويى « ره » :\r\nآقاى خويى مىفرمايد : ذيل آن روايت باعث نمىشود كه اطلاقات ناهيه را متضيق به عدّه رجعى بكنيم ، به دو دليل : دليل اول اينكه جمله « لا يجمع ماءه فى خمس » در ذيل روايت ، از جمله قبلى منفصل است ، چون نمىتواند به اطلاقش اراده شده باشد . زيرا با ملك يمين مىتواند هزار زن را در اختيار داشته باشد و با عقد انقطاعى هم مىتواند زنان متعدى داشته باشد . پس فقط عقد ازدواج دائمى اراده شده است . و اين قرينه مىشود بر اينكه ذيل اين روايت ، جمله‌اى منفصل است . حال كه منفصل است ، نمىتواند اطلاقات را مقيّد كند و وزان آن وزان ادله ديگرى است كه ازدواج با بيش از چهار زن را ممنوع كرده‌اند . واضح است كه نهى از تزويج زن پنجم ، منافات ندارد ، با دليلى كه مىگويد ، در عدّه زن مطلقه نمىتوان با زن پنجم ازدواج كرد . چون هر دو مثبتين هستند . بنابراين ، ذيل روايت نمىتواند اطلاق صدر روايت را تقييد بزند .\r\nدليل دوم : اينكه ، حتى اگر ذيل روايت را ادامه صدر آن بدانيم ، بازهم منجر به تقييد نمىشود چون « لا يجمع ماءه فى خمس » معنايش اين نيست كه در زمان واحد ، در رحم پنج زن ، انزال نكند . چون عادتاً امكان ندارد ، بلكه در اين جهت ، هم حدوث و هم بقاءً لحاظ شده است . و چون مورد روايت اين است كه زنان مدخوله باشند . ( به قرينه لزوم عده ) لذا معناى روايت اين است كه ماء و لو بقاءً در رحم جمع نشود . و واضح است كه ، به اين معنا ، فرقى بين عدّه رجعى و عدّه بائن نيست\r\n\r\n","description":"","footnote":"","page_name":" 1713 ","page_number":326},
  {"content":"\r\n\r\nو در هر دو مورد ، ماء مىتواند در رحم زن مطلقه بقاءً وجود داشته باشد . بنابراين ، ذيل روايت ، نه تنها با اطلاقات منافات ندارد ، بلكه موافق اطلاق است .\r\n\r\n4 ) نقد فرمايش آقاى خويى « ره » توسط استاد « مدّ ظلّه » :\r\nدر مورد دليل اول ، ايشان ظاهراً مقصودشان اين است كه ، عدم امكان اراده عموم ( از ذيل روايت ) قرينه مىشود بر اينكه ، اين ذيل متصل به اين صدر نبوده ، بلكه متصل به كلامى بوده كه خصوصيت ازدواج دائم از آن استفاده مىشود . اما بر اثر تقطيعى كه صورت گرفته ، اين جمله در ذيل اين روايت آمده است و خصوصيت آن نقل نشده است . ولى به نظر مىرسد ظهور صدر روايت ، اصلًا داير مدار اين ذيل نباشد . يعنى اين ذيل خواه متصل به روايت باشد و خواه نباشد ، ما ناگزيريم بواسطه قرائن خارجيه در صدر روايت تصرف كنيم . چون اطلاق صدر هم قابل التزام نيست . و اگر صدر روايت متضيق شد ، اتصال اين ذيل به روايت هم باعث اشكال نخواهد بود .\r\nدر صدر روايت تعبير شده بود : « اذا جمع الرجل اربعاً و طلق احداهن فلا يتزوج الخامسة حتى تنقضى عدة المرأة التى طلق » از كلمه « طلق » استفاده مىشود كه آن زن مطلقه ، زوجه دائمه بوده و الّا اگر امة بوده يا زوجه منقطعه بوده ، تعبير طلاق درست نيست . اما روايت نسبت به آن سه زن ديگر ساكت است و قيد نكرده كه آنها هم زوجه دائمه بوده‌اند ، درحالىكه ما با ادله خارجيه ، ناگزيريم كه اين قيد را بزنيم و در مورد ازدواج با خامسة هم ، روايت قيد نزده ، كه ازدواج دائم باشد . با اينكه از خارج مىدانيم ازدواج انقطاعى اشكال ندارد . بنابراين ، با توجه به قرائن خارجيه ، مراد جدى از صدور روايت اين خواهد بود :\r\n« اذا جمع الرجل اربعاً بالنكاح الدائم و طلّق احداهن فلا يتزوج الخامسة بالنكاح الدائم حتى تنقضى عدّة المرأة التى طلق » حال كه چنين است . عدم امكان اراده عموم از ذيل روايت ، نمىتواند قرينه بر انفصال ذيل باشد . چون مىتوان فرض كرد كه متصل\r\n\r\n","description":"","footnote":"","page_name":" 1714 ","page_number":327},
  {"content":"\r\n\r\nبوده و با توجه به اينكه صدر ، اختصاص به ازدواج دائم دارد ، ذيل هم اختصاص به ازدواج دائم خواهد داشت .\r\nالبته جواب اصلى به استدلال محقق كركى ، همان نكته‌اى است كه قبلًا بيان شد كه ، خود تعبير « و قال كذا » در ذيل يك روايت ، ظهور در اتصال را از بين مىبرد . چون متعارف بوده ، كه راوى مطلبى را كه در جاى ديگرى از امام عليه السلام شنيده ، به روايتى ضميمه مىكرده است . لذا نمىتوان ذيل را ، دليلى بر تضييق صدر روايت دانست .\r\nاما دليل دوم آقاى خويى ، از چند جهت قابل مناقشه است . اولًا اينكه فرموده‌اند ، مدخوله بودن چهار زن در روايت فرض شده ، اين درست نيست . البته مدخوله بودن زن مطلقه فرض گرفته شده ، بقرينه لزوم عدّه ، اما نسبت به مدخوله بودن يا نبودن سه زن ديگر ساكت است . به لحاظ فتواى علماء هم ، فرقى از اين جهت نيست . يعنى حتى اگر آن سه زن مدخوله نباشند ، همين‌كه چهارمى مدخوله باشد و او را طلاق دهد ، در عدّه رجعى كه قدر مسلم است ، حكم مذكور از نظر فقهاء ثابت مىشود . پس حكم را نمىتوان دائر مدار « جمع الماء فى خمس » دانست .\r\nچون اين تعبير در خصوص مدخوله ، صادق است . ثانياً ، در تعبير « فلا يتزوج الخامسة » فرض نشده كه دخول به خامسه هم صورت بگيرد و لذا اطلاق دارد . ولى آقاى خويى « ره » دخول را فرض كرده است . چون اگر حكم داير مدار « جمع الماء فى خمس » باشد ، منوط به اين خواهد شد كه دخول هم صورت بگيرد و لازم مىآيد كه ازدواج با خامسة بدون دخول ، اشكالى نداشته باشد . ولى اين خلاف اطلاق روايت است .\r\nثالثاً ، حتى در مواردى كه دخول و انزال صورت گرفته باشد ، اگر زن حيض شود ، اين نشانه عدم حمل است . و معلوم مىشود كه ماء در رحم او نيست ، لذا اينكه ايشان فرموده‌اند ، ملاك حكم « جمع الماء فى خمس و لو بقاءً » است و در فرضى كه ، زن مطلقه در عدّه است ، اين ملاك وجود دارد - و لو بقاءً اين مطلب تمام نيست ، چون زنى كه در عدّه است ، بعد از ديدن خون ، هيچ فرقى با زنى كه از عدّه خارج شده ، ندارد .\r\n\r\n","description":"","footnote":"","page_name":" 1715 ","page_number":328},
  {"content":"\r\n\r\nنتيجه اينكه ، نمىتوان ذيل روايت را قرينه گرفت ، بر اينكه ، حكم عدّه رجعى و عدهء بائن يكسان است .\r\n\r\n5 ) توجيه نظر محقق كركى « ره » توسط استاد « مدّ ظلّه » :\r\nبه نظر مىرسد همانطور كه ديگران هم فهميده‌اند ، ذيل روايت به اين معناست كه چون لازمه جواز ازدواج ، جواز مباشرت و جواز انزال ماء است ، لذا شارع با نفى لازم در مقام نفى ملزوم است . يعنى از اينكه « جمع الماء فى خمس » حرام شده ، كشف مىكنيم ، ملزوم را كه ، عبارت است از حرمت و بطلان عقد بر خامسة . و الّا اگر عقد صحيح باشد لازم مىآيد جواز « جمع الماء فى الخمس » . قهراً اين تعبير اختصاص پيدا مىكند به عدّه رجعى كه مباشرت در آن جايز است . اما در مورد عدّه بائن ، جواز مباشرت با زن مطلقه وجود ندارد .\r\nمحقق كركى و ديگران مثل صاحب رياض ، بر اساس همين نكته ، خواسته‌اند اين ذيل را قرينه قرار دهند ، بر تضييق اطلاق صدر و بگويند ، اين ذيل بمنزله علت حكم است ، لذا اين حكم اختصاص به طلاق رجعى دارد .\r\n\r\n6 ) اشكالات استاد « مدّ ظلّه » به استدلال محقق كركى :\r\nگذشته از اشكال سابق كه گفتيم ثابت نيست جمله‌اى كه در ذيل روايت آمده ، در اصل متصل به آن بوده تا در نتيجه ، حكم بكنيم كه به منزلهء تعليل است و موجب تخصيص و تضييق حكم مىشود ، در مورد كبراى قضيه ، يعنى « العلّة تخصّص » هم اشكالى داشتيم ، كه قبلًا نيز مطرح شده بود . در اينجا مجدداً به بررسى آن مىپردازيم .\r\n\r\n1 - رأى آقايان در مورد مخصّص بودن علت :\r\nمعمولًا بين علت و حكمت فرق گذاشته مىشود ، از جهت اينكه علت ، معمّم و مخصّص حكم است . اما حكمت چنين نيست . در باب « العلة تخصّص » جمله معروف « لا تأكل الرمّان لانه حامض » را مثال مىزنند . نكته‌اى كه در اينجا قابل توجه است اين است كه اگر اين تعبير بخواهد درست باشد ، بايد اكثر انارها و بلكه معظم\r\n\r\n","description":"","footnote":"","page_name":" 1716 ","page_number":329},
  {"content":"\r\n\r\nآنها ترش باشد « 1 » و فقط صرف اينكه ، بعضى از آنها ترش باشد ، كافى نيست و بنابراين ، مفاد اين جمله با جمله « لا تأكل الرمان الحامض » يكسان نمىباشد ، چون در اينجا حامض به صورت قيد ذكر شده و در باب تقييد اگر حصهء مقيد به قيد ، فقط يك صدم ، بلكه يك‌هزارم مصاديق مطلق هم باشد ، اشكالى ندارد . بر اساس همين نكته است كه « لا تأكل الرمان لانه حلوٌ » تعبير صحيحى نيست ، اما « لا تأكل الرّمان الحلو » تعبير درستى است . چون فقط بعضى از انارها ، شيرين‌اند و لذا تقييد اشكال ندارد اما تعليل اشكال دارد . همچنين صحيح نيست تعبير شود « يجب تقليد المجتهد لانه اعلم » بلكه بايد به صورت قيد ذكر كنند و بگويند « يجب تقليد المجتهد الاعلم » چون ممكن است بين هزار مجتهد فقط يك نفر اعلم باشد . جمله‌اى كه در آن تعليل آمده ، در واقع به سه جمله منحل مىشود : صغرى ، كبرى و نتيجه . در مثال رمان ، سه جمله از اين قرارند : ( كل رمان حامض و كل حامض يحرم اكله فكل رمان يحرم اكله ) زمانى كه به عالم خارج رجوع مىكنيم و مشاهده مىكنيم كه بعضى از انارها حامض نيستند ، در اينجاست كه تفاوت بين علت و حكمت ظاهر مىشود . اگر « لانه حامض » علت باشد ، علاوه بر تخصيص جمله اول ( كل رمان حامض ) بواسطه دليل خارجى ، جمله سوم هم ( كل رمان يحرم اكله ) كه جمله نتيجه باشد ، آن هم تخصيص مىخورد . به تعبير ديگر ، معلوم مىشود كه حكم ، مربوط به مصاديق غالب و متعارف است و مصاديق غير متعارف ( انارهاى شيرين ) از تحت عموم خارج‌اند . ولى چنانچه « لانّه حامض » حكمت باشد ، تخصيص خوردن جمله اول به جمله سوم سرايت نمىكند . يعنى « كل رمان يحرم اكله » به عنوان يك قانون ، به عموم خودش باقى مىماند . و بايد از همه انارها حتى انار شيرين اجتناب كرد .\r\n\r\n2 نظر استاد « مدّ ظلّه » در مورد مخصّص بودن علت :\r\nتعليلهايى كه براى احكام ذكر مىشود ، در صورتى كه حكمت باشند ، هيچ‌گونه\r\n\r\n\r\n","description":"","footnote":"\r\n( 1 ) مرحوم حاج شيخ در درر هم اين را فرموده‌اند .\r\n","page_name":" 1717 ","page_number":330},
  {"content":"\r\n\r\nتضييقى در حكم ايجاد نمىكنند . و حكم به عموم خودش باقى مىماند . اما اگر علت باشند ، اين سؤال پيش مىآيد كه ، آيا مفهوم دارند يا نه ؟ يعنى آيا در فرض ، نبودن علت ، سنخ الحكم نفى مىشود يا نه ؟\r\nبه عقيده ما ، وقتى گفته مىشود « لا تأكل الرمان لانه حامض » با فرض اينكه در خارج بعضى از انارها شيرين هستند ، گوينده نمىتواند ، حكم را روى تمامى انارها برده باشد ، چون در آن صورت ، اين تعبير صحيح نخواهد بود . لذا خود همين كه ، بعضى از انارها شيرين هستند ، قرينه است ، بر اينكه ، حكم را از اول ، روى مصاديق متعارف ، يعنى انارهاى ترش برده است « 1 » . بنابراين ، تعليل ، باعث مىشود كه شخص الحكم ، متضيق گردد . اما جمله مفهوم ندارد و لذا نمىتوان نفى سنخ الحكم را نتيجه گرفت ، يعنى نمىتوان اين جمله را دليل بر اين گرفت كه خوردن انار شيرين جايز است . و در مورد انار شيرين مىتوان به مطلقات ديگر رجوع كرد . خلاصه اينكه جمله مذكور فقط ناظر به مصاديق متعارف است و علت حرمت اين مصاديق متعارف را ، حموضت ذكر كرده است . اما اينكه آيا علت ديگرى هم براى حرمت وجود دارد ( كه در مصاديق غير متعارف ثابت باشد ) يا وجود ندارد ، اين جمله نسبت به آن ساكت است . لذا با مطلقات ديگرى كه دلالت بر حرمت مطلق انار مىكنند ، هيچ تعارضى ندارد . بدين جهت شايد ، شهيد ثانى « ره » هم كه روايت صحيحه زراره و محمد بن مسلم را با روايات ناهيه معارض ندانسته ، ناظر به همين نكته بوده است . يعنى مىخواستند بفرمايند ، اگر صحيحه به قرينه جمله ذيل آن ، اختصاص به عدّه رجعى داشته باشد ، اين دليل نمىشود كه از ساير مطلقات رفع يد كنيم و آنها را تقييد بزنيم .\r\n\r\n7 ) نظر نهايى استاد « مدّ ظلّه » در مسأله :\r\nپس از اينكه ، صحيحه مزبور را كنار گذاشتيم و گفتيم اثباتاً و نفياً نمىتوان به آن\r\n\r\n\r\n","description":"","footnote":"\r\n( 1 ) قبلًا نقل شد كه مرحوم آخوند قربانعلى كه در زنجان مرجع تقليد بود ، توصيه مىفرمود كه در جواب استفتائات ، فقط حكم مصاديق متعارف را بدهيد و از تشقيق شقوق اجتناب كنيد و مصاديق غير متعارف را به ميان نياوريد ، چون مردم عامى گيج مىشوند .\r\n","page_name":" 1718 ","page_number":331},
  {"content":"\r\n\r\nتمسك كرد . و با توجه به اينكه حكم طلاق رجعى روشن است و نمىتوان در رجعى با زن پنجم ازدواج كرد ، در مورد طلاق بائن ، تعارض واقع مىشود . بين عموماتى كه مىگويند ، در عدّه بايد از چند مورد اجتناب شود . و آيه و رواياتى كه مىگويند ، شخص مجاز است با چهار زن ازدواج كند . به لحاظ اينكه ، اطلاق ازمانى دارند و از حيث زمان ازدواج ، قيدى را معتبر نكرده‌اند ، پس اگر يكى از چهار زن ، از حباله نكاح خارج شود ، بلافاصله مىتواند با زن ديگرى ازدواج كند ، چون فرض اين است كه طلاق بائن بوده ، نه رجعى ، تا زن مطلقه ، حكم زوجه را داشته باشد .\r\nبنابراين ، پس از تعارض اين ادله ، رجوع به ادله اوليه‌اى مىكنيم كه ، مقتضايشان عدم محدوديت است . بعلاوه ، چيزى مثل اجماع ، در مسأله هست كه آن هم مؤيد مطلب است . و مؤيد ديگر هم ، همان روايتى است كه در باب اختين وارد شده و بين عدّه رجعى و بائن تفصيل داده است . چون تفكيك آن مسأله ، از ما نحن فيه ، خالى از بُعد نيست . البته بعضى اين را دليل گرفته‌اند ، مثل علامه « ره » در تذكرة ، آنطور كه صاحب رياض « ره » نقل مىكند ، با اين بيان كه بين اختين و غير اختين قائل به فصل نداريم ، لذا اجماع مركب در مسأله وجود دارد . بعد خود ايشان به اين دليل اشكال مىكند كه ، اجماع مركب تمام نيست . چون مفيد « ره » در مقنعه قائل به فصل شده ، يعنى در باب اختين ، تفصيل داده ، اما در ما نحن فيه ، مطلقاً ، قائل به حرمت شده است . البته اين اشكال وارد نيست و مفيد « ره » در ما نحن فيه هم قائل به تفصيل است . و اين اشتباه در اصل ، براى نهاية المرام پيش آمده ، كه آن نسبت را به مفيد داده است . و همينطور مرأة العقول ، كه عين عبارت نهاية المرام را آورده ، هر چند اسم نمىبرد و نيز صاحب حدائق ، كه همه اينها به مفيد « ره » نسبت اشتباه داده‌اند .\r\nخلاصه اينكه خواه اجماع مركب تمام باشد يا نباشد ، به همان بيان سابق ، قائل به تفصيل بين عدّه رجعى و بائن مىشويم . و ظاهراً همهء بزرگان بر اين مسأله اتفاق نظر دارند . « * و السلام * »\r\n\r\n","description":"","footnote":"","page_name":" 1719 ","page_number":332},
  {"content":"\r\n\r\n\r\n2 / 12 / 1378 دوشنبه درس شمارهء ( 188 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته ضمن طرح مسأله 4 ، متعرض اختلاف مشهور و ديگران در مطلقه بائنه شديم ، كه آيا زوج مىتواند با داشتن زن مطلقه معتدّهء بائنه اقدام به عقد زوجه خامسه بنمايد يا خير ؟\r\nو در اين جلسه ، ضمن تشريح بحث ، انقلاب نسبت ميان ادله متنافيه ، آن بحث را در ما نحن فيه تطبيق نموده و حكم زوجه معتده بائنه ، در جواز نكاح خامسه را پى مىگيريم .\r\n* * * \r\nالف ) انقلاب نسبت ميان ادلهء متنافيه :\r\nاگر نسبت ميان عام و خاص ، عموم و خصوص مطلق باشد ، بايد عام را تخصيص زد . همانند « اكرم العلماء » و « لا تكرم النحويين » ولى اگر ، نسبت ميان عام و خاص ، عموم و خصوص من وجه باشد همانند « اكرم العلماء » و « لا تكرم المنافق » در اين صورت ، در دو مادهء افتراق ( كه علماى عدول و منافق جاهل هستند ) ظهور دو دليل محكّم بوده و در مادهء اجتماع ، ( كه علماى فاسق‌اند ) بايد به قرائن خارجيه رجوع كرد . و هيچ يك از دو دليل در مادهء اجتماع قابل استناد نبوده و تنافى بين دو دليل در ماده اجتماع ، مانع از تمسك به هر يك از آنها مىباشد .\r\nحال اگر نسبت ميان دو دليل ، عموم و خصوص مطلق بود و دليل ديگرى وارد شد كه مراد جدّى از عام را تخصيص زد و نسبت ميان عام و خاص مطلق را به\r\n\r\n","description":"","footnote":"","page_name":" 1720 ","page_number":333},
  {"content":"\r\n\r\nعموم و خصوص من وجه منقلب نمود ، آيا اين نسبت جديد كه با ورود دليل ثالث به وجود آمده ، ملاك عمل است يا نه ؟ يا آنكه دو دليل خاص ، هر كدام علىحده سنجيده شده و نسبت ، كماكان عموم و خصوص مطلق باقى مىماند ؟\r\nمثلًا اگر دليلى بگويد « اكرم العلماء » و دليل دوم بگويد « لا تكرم النحوين » و دليل سوم مىگويد « لا تكرم الفساق من العلماء » اگر گفتيم كه دليل سوم مراد جدى از اكرم العماء را تخصيص مىزند و مفاد دليل اول آن است كه « اكرم العلماء العدول » در اين صورت نسبت ميان دليل اول و دوم از عام و خاص مطلق به عام و خاص من وجه منقلب گرديده و در مادهء اجتماع كه عدول نحويّون هستند ، بايد به قرائن خارجيه ، رجوع كرد . ولى اگر گفتيم كه نسبت منقلب نمىشود و بايد لا تكرم الفساق من العلماء و لا تكرم النحويين را در عرض هم قرار داد و نحويين ، كلًا از مفاد اكرم العلماء خارج شده و با ، لا تكرم النحويين ، تخصيص خورده است . ديگر نيازى به قرائن خارجيه براى روشن شدن ، حكم نحويين عادل نداريم .\r\n\r\nب ) نظر استاد « مدّ ظلّه » در ملاك انقلاب نسبت :\r\nمكرراً گفته‌ايم كه ، اگر حكمى بر روى موضوعى رفت ، اين نشانه تمام الموضوع بودن آن است . مثلًا اگر دليلى وارد شد كه « اكرم العلماء » اين دليل ، ظهور در اين دارد كه ، علم ، تمام الموضوع براى اكرام است . اما اگر دليل ديگرى قائم شد به اينكه ، تمام علماء قابل اكرام نيستند و فقط علماى عادل قابل اكرامند . اين بيانگر آن است كه علم تمام الموضوع براى اكرام نبوده و عدالت هم در حكم دخيل است . اين مقدار از تصرف در موضوع ، قابل پذيرش است ، ولى اگر دليل وارد شد كه موضوع را هم از تمام الموضوع بودن و هم از جزء الموضوع بودن بخواهد خارج كند ، ديگر نمىتوان بدان ملتزم شد و كأنّ موضوع بودن يك عنوان خصوصيت دارد ، در اينكه نمىتوان آن را لغو دانست و از موضوع بودن خارج كرد .\r\nلذا در مثال « لا تكرم النحويين » اگر بگوييم « اكرم العلماء » به وسيله « لا تكرم الفساق »\r\n\r\n","description":"","footnote":"","page_name":" 1721 ","page_number":334},
  {"content":"\r\n\r\nتخصيص مىخورد ، آن وقت ، « لا تكرم النحويين » لغو خواهد شد . زيرا ، نحويين فاسق با « لا تكرم الفساق » خارج شده‌اند و نحوى عادل هم تحت « اكرم العلماء » وارد شده است . بنابراين ، نحوى بودن هم از تمام الموضوع بودن و هم از جزء الموضوع بودن خارج مىگردد . لذا در موارد مذكور ، نمىتوان قائل به انقلاب نسبت شد . بلكه بايد نحوى بودن را عنوان مستقل ، و فاسق بودن را نيز عنوانى مستقل شمرد تا موضوعيت آنها محفوظ مانده و دچار محذور لغويت نشويم .\r\n\r\nج ) استثناء از ملاك كلى ، در انقلاب نسبت :\r\nدر بعضى از موارد ، حتى اگر موضوع ، هم از تمام الموضوع بودن و هم از جزء الموضوع بودن خارج شود ، دچار محذور لغويت نمىشويم و مانعى براى انقلاب نسبت نخواهد بود . و اين در صورتى است كه تقييد از باب غلبه و جرى على الغالب بوده باشد و ذات مقيد دخالتى در موضوعيت نداشته باشد ، بلكه از آنجا كه اغلب موارد ، داراى چنين قيدى هستند ، اين موضوع اخذ شده ، مثلًا اگر مولى ، اكرام علماء را واجب دانست و مراد جدّى او از علماء هم ، خارجاً ثابت شد كه علماء عدول هستند ، در اين صورت ، اگر نحويين را از وجوب اكرام استثناء نمود و گفت « لا تكرم النحويين » و در خارج هم غالب نحويين فاسق بودند ، در اين صورت محذور لغويت پيش نخواهد آمد . زيرا نحوى بما أنّه نحوى موضوع نيست ، بلكه چون غالب نحويين عادل نيستند ، حكم بر روى نحويين آمده است . بنابراين اگر در موضوعى لغويت لازم بيايد ، نمىتوان قائل به انقلاب نسبت شد ، ولى اگر به واسطهء موضوعيت ، قيد غالب و عدم دخالت ذات مقيد در حكم ، محذور لغويت از ميان رفت ، مىتوانيم قائل به انقلاب نسبت شويم .\r\n\r\nد ) تطبيق بحث انقلاب نسبت ، در ما نحن فيه :\r\nآيه شريفه : «  وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ  » مىفرمايد كه ؛ مىتوانيد چهار زن را در حباله نكاح خود درآوريد .\r\n\r\n","description":"","footnote":"","page_name":" 1722 ","page_number":335},
  {"content":"\r\n\r\nروايات ناهيه هم مىگويند ؛ اگر مردى چهار زن داشت و يكى از آنها را طلاق داد ، تا عدّه او تمام نشده است ، نمىتواند خامسه را به عقد خود در آورد .\r\nحال بايد ديد كه آيا اين روايات مىتوانند آيه شريفه و روايات مجوّزه را تخصيص زده و در يك قسم خاص ، بگويند كه ، مرد نمىتواند چهار زن در حباله نكاح خود داشته باشد يا خير ؟\r\n\r\n1 ) تقريب بحث ، بنابر مبناى مرحوم آقاى خويى در مطلقه رجعيّه :\r\nمرحوم آقاى خويى و بعضى ديگر قائلند كه ؛ مطلقه رجعيه حقيقتاً زوجه است و از حباله نكاح خارج نشده است . هرچند ، انشاءً ، صيغه طلاق جارى گشته ، ولى فعليت آن منوط به تمام شدن عدّه است ، مانند بعضى از اقسام بيع كه ، و لو انشاءً بيع محقق شده ، ولى فعليت يافتن آن متوقف بر قبض است يا بنابر فرمايش شيخ منوط به سپرى شدن زمان خيار است .\r\nاگر در مطلقه رجعيه چنين گفتيم ، نسبت روايات ناهيه با آيه شريفه و ساير ادله مجوّزه ، عموم و خصوص من وجه خواهد بود . زيرا مفاد آيه شريفه ، آن است كه ، تا چهار زن مىتوانيد بگيريد و روايات ناهيه هم مىگويد ؛ مردى كه يك زن معتدّه دارد نمىتواند خامسه را به عقد خود درآورد . بنابراين ، آيه شريفه مىفرمايد ، نكاح چهار زن جايز است ، و روايات ناهيه هم مردى را كه معتدّهء رجعيه دارد را تخصيص مىزند ، كه او نمىتواند چهار زن در حباله نكاح داشته باشد ، تا عدّه مطلقه رجعيه تمام شود . ولى مطلقه بائنه ، مادهء اجتماع دو دليل بوده و هيچ يك از دو دليل ، بدون استناد به قرائن خارجيه ، قابل جريان در آن نمىباشند .\r\nالبته اگر گفتيم كه روايات ناهيه ، ناظر به طلاق رجعى است و مراد از طلاق ، در آنها ، طلاق غالبى و متداول ( كه همان طلاق رجعى است ) مىباشد ، ديگر منافاتى بين ادله نخواهد بود . زيرا اگر اصلًا ، براى روايات ناهيه ، اطلاقى قائل نشويم و بگوييم كه در آنها ، فرد شايع و غالب اراده شده است ، ديگر نيازى به تخصيص ادلهء\r\n\r\n","description":"","footnote":"","page_name":" 1723 ","page_number":336},
  {"content":"\r\n\r\nمجوّزه نخواهد بود ، چون با توجه به مبناى فوق - كه زن معتدّهء رجعيه را زوجهء حقيقى مىداند - روايات ناهيه ، ناظر به مطلقه غير رجعيه نبوده و تنافى بين ادله مرتفع خواهد بود .\r\n\r\n2 ) تقريب مسأله ، طبق مبناى مشهور در مطلقه رجعيه :\r\nمشهور قائل شده‌اند كه معتدّهء رجعيه حقيقتاً زوجه نيست . بلكه در حكم زوجه است . بنابراين مبنا ، آيهء شريفهء  « فَانْكِحُوا ما طابَ . . . »  « 1 » مىفرمايد ؛ مىتوانيد چهار زن در حباله نكاح خود داشته باشيد و زوجهء مطلّقه هم زوجه محسوب نمىشود .\r\nبنابراين ، مىتوان به مقتضاى آيه ، و لو آنكه زن معتدّه - خواه رجعى و يا بائن - داشته باشيد ، چهار زن در حباله نكاح خود درآوريد . از طرفى هم ، روايات ناهيه مىگويند ؛ كسى كه زوجه مطلقهء معتدّه - خواه رجعى و يا بائن - دارد از حكم جواز نكاح چهار زن ، مستثنى بوده و نمىتواند خامسه را به عقد خويش در آورد . و در اين صورت ، نسبت ميان روايات ناهيه و آيه شريفه ، عموم و خصوص مطلق خواهد بود .\r\nحال در اينجا بحث انقلاب نسبت پيش مىآيد . زيرا خارجاً مىدانيم كه مطلقهء رجعيه نصاً و فتوىً از حكم جواز نكاح خارج شده و كسى كه زوجه معتدّه رجعيه دارد ، نمىتواند خامسه را عقد نمايد . حال بايد ببينيم ، آيا نسبت ميان ادله ناهيه و آيه شريفه به عموم و خصوص من وجه منقلب مىشود يا آنكه معتدّه رجعيه يك استثناء در قبال ادلهء ناهيه است و نسبت كما كان عموم و خصوص مطلق مىباشد .\r\n\r\n\r\n","description":"","footnote":"\r\n( 1 ) البته ممكن است در آيه شريفه بگوييم از باب مناسبات حكم و موضوع ، چون مفاد آيه اين است كه اگر مىترسيد كه با زن يتيم به عدالت رفتار نكنيد پس از زنان ديگر تا چهار زن ازدواج كنيد لذا بگوييم آيه شريفه مىخواهد يك حدى براى ازدواج دائم و در اختيار داشتن زنان دائمى كه همه گونه تمتعات به صورت مادام العمر از آنها جايز است تعيين كند و زن دائمى خصوصياتى دارد كه آنها در معتدّهء رجعيه هم تماماً موجود است و در حقيقت فرقى با زن دائمى غير مطلّقه ندارد و اگر چنين گفتيم ديگر آيه شريفه اطلاق ندارد كه چهار زن غير معتدّه مىتوانيد داشته باشيد و بنابر مبناى مشهور هم نتيجه همان مىشود كه در تقريب مطلب بر مبناى آقاى خويى گفتيم .\r\n","page_name":" 1724 ","page_number":337},
  {"content":"\r\n\r\nاگر غالب طلاقها ، رجعى نبود ، قطعاً مىگفتيم كه براى خروج از لغويت ، لازم است كه ، نسبت منقلب نشود و هر دو استثناء در عرض يكديگر بوده و استثناى از اصل جواز نكاح چهار زن است ولى چون غالب طلاقها طلاق رجعى است ، لذا مىتوانيم بگوييم ، مراد ادله ناهيه از معتدّه ، همان معتدّهء رجعيه است و نظر به معتدّهء بائنه ندارد و محذور لغويت نيز چنان كه گفتيم لازم نمىآيد و ادله ناهيه ، حمل بر فرد غالب شده و فقط مطلقه رجعيه ، از ادله اوليه خارج مىشود و مطلقه بائنه در دايره جواز نكاح خامسه به مقتضاى ادله اوليه باقى مىماند . كما عليه المشهور .\r\n\r\nه ) ادامه مسأله 4 :\r\nمتن عروة : « . . . و ان كان بائناً ففى الجواز قبل الخروج عن العدّة قولان المشهور على الجواز لانقطاع العصمه بينه و بينها ، و ربما قيل بوجوب الصبر الى انقضاء عدّتها ، عملًا بإطلاق جملة من الأخبار . و الاقوى المشهور . و الأخبار محمولة على الكراهة . هذا ، و لو كانت الخامسة أخت المطلّقه فلا اشكال فى جواز نكاحها قبل الخروج عن العدّة البائنة ، لورود النصّ فيه معلّلًا بانقطاع العصمة . كما أنه لا ينبغى الاشكال إذا كانت العدّة لغير الطلاق كالفسخ بعيب أو نحوه . . . »\r\n\r\n1 ) حمل اخبار بر كراهت :\r\nمرحوم سيّد مىفرمايد ؛ اخبارى كه ( به اطلاقها ) دلالت مىكند بر عدم جواز خامسه در مطلقه بائنه ، محمول بر كراهتند ، كه فرمايش ايشان صحيح نيست . و اخبار را ما مقيّد مىكنيم به مطلقه رجعى ، كما اينكه علامه « ره » و عدّه‌اى ديگر ، همين طور قائل شده‌اند .\r\n\r\n2 ) در آن فرضى كه خامسه اخت مطلقه باشد :\r\nمرحوم سيّد مىفرمايد ؛ اين صورت به واسطهء ورود نص ، حكمش معلوم است و اگر طلاق ، بائن باشد اشكالى در عقد خامسه نخواهد بود .\r\nاين فرمايش ايشان ، خالى از اشكال نيست . زيرا ، ظاهر كلام ايشان آن است كه نص در ما نحن فيه وارد شده ، حال آنكه روايت در جايى است كه يكى از دو خواهر\r\n\r\n","description":"","footnote":"","page_name":" 1725 ","page_number":338},
  {"content":"\r\n\r\nرا طلاق داده و با ديگرى مىخواهد ازدواج كند و حضرت مىفرمايد : اگر عصمت ميان آن دو از ميان رفته و طلاق غير قابل رجوع است ، مىتواند با خواهر او ازدواج كند و روايت متكفل حكم ، از جهت جمع بين مطلقه بائنه و چهار زن ديگر نيست .\r\n\r\n3 ) حكم معتدّهء به غير عدّه طلاق :\r\nاين مورد هم قطعاً از مفاد ادله ناهيه خارج است . كما اينكه ، بعداً بحث خواهد شد ، كه حتى امثال خلع و مبارات نيز ، در قبال مطلقه در روايات قرار داده شده است بنابراين ، مختلعة و مباراة و معتدّه به فسخ و امثال آنها ، از محل نزاع خارج هستند و ما ، طبق قواعد اوليه ، حكم مىكنيم بر جواز نكاح خامسه .\r\n« * و السلام * »\r\n\r\n","description":"","footnote":"","page_name":" 1726 ","page_number":339},
  {"content":"\r\n\r\n\r\n3 / 12 / 1378 سه شنبه درس شمارهء ( 189 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل ، بعد از بحث مفصلى در انقلاب نسبت ، دنبالهء مسأله عروة ( در مورد جايى كه خامسه « اخت مطلقه » ، يا عدّه به غير مطلقه باشد ) مورد بررسى قرار گرفت .\r\nدر اين جلسه ، عدم وجوب صبر مرد به اندازهء عدّه وفات به هنگام فوت يكى از چهار زن او را مورد بحث قرار داده ، و در پايان ، مسأله عدم جواز تزويج در عدّه غير را مطرح خواهيم كرد .\r\n* * * \r\nالف ) جواز تزويج خامسه بعد از فوت رابعه :\r\n\r\n1 ) متن عروة :\r\n« و كذا اذا ماتت الرابعة ، فلا يجب الصبر الى اربعة اشهر و عشر ، و النصّ الوارد بوجوب الصبر معارض بغيره و محمولٌ على الكراهة » .\r\n\r\n2 ) بيان نظر مرحوم سيّد « ره » :\r\nكسى كه چهار زن دارد اگر يكى از آنها وفات كند مىتواند بلافاصله زوجهء ديگرى اختيار كند و لازم نيست چهار ماه و ده روز صبر كند .\r\nوجه آن روايت على بن جعفر است .\r\n« عبد الله بن جعفر فى قرب الاسناد عن عبد الله بن الحسن عن على بن جعفر عن اخيه موسى بن جعفر عليه السلام قال : سألته عن رجل كانت له اربع نسوة ، فماتت احداهنّ ، هل يصلح له أن\r\n\r\n","description":"","footnote":"","page_name":" 1727 ","page_number":340},
  {"content":"\r\n\r\nيتزوّج فى عدّتها اخرى قبل أن تنقضى عدّة المتوفاة ؟ فقال : اذا ماتت فليتزوّج متى احبّ « 1 » » .\r\nو اما روايت معارض آن - موثقه عمّار - را كه حكم به وجوب صبر مىنمايد ، جمعاً بين الروايتين حمل به كراهت مىكنيم :\r\n« . . . عن عمّار قال : سئل ابو عبد الله عليه السلام عن الرجل يكون له اربع نسوة فتموت احداهنّ ، فهل يحل له ان يتزوّج اخرى مكانها ؟ قال : لا ، حتى تاتى عليها اربعة اشهر و عشر . سئل : فان طلق واحدة ، هل يحل له ان يتزوّج ، قال لا ، حتى تأتى عليها عدّة المطلقة « 2 » » .\r\n\r\n3 ) بيان مرحوم آقاى حكيم « ره » و نقد استاد « مدّ ظلّه » بر ايشان :\r\nآقاى حكيم نيز نظر مرحوم سيّد را پذيرفته‌اند با اينكه روايت على بن جعفر را « خبر » تعبير نموده و آن را معارض موثقه عمّار مىدانند .\r\nلكن بيان ايشان ناقص است . چون خبرى كه صحيح السند نباشد صلاحيت معارضه ندارد ، در تعارض ، بايد دو حجّت ذاتى مقابل هم باشند تا جمعاً بين الدليلين ، مثلًا از ظاهر يكى به وسيله نص ديگرى رفع يد نمود و حمل به كراهت كرد .\r\n* اگر گفته شود : شايد ايشان شهرت در مسأله و عمل اصحاب را جابر ضعف سند دانسته‌اند .\r\n* مىگوييم : اولًا اين مسأله در بين قدما معنون نيست و بايد مسأله در بين قدماء معنون باشد تا شهرت ثابت شود . ثانياً ، اگر ايشان قائل به شهرت و عمل اصحاب هستند بايد آن را ضميمه نموده ، متذكر مىشدند كه خبر معمولٌ به است .\r\n\r\n4 ) نظر مرحوم آقاى خويى با توضيحى از استاد « مدّ ظلّه » :\r\nاين نكته را - كه در تعارض بايد دو حجت مقابل هم باشند - ايشان توجه نموده و روايت على بن جعفر را صحيحه تعبير مىكنند . با اينكه در سند عبد الله بن الحسن\r\n\r\n\r\n","description":"","footnote":"\r\n( 1 ) وسايل ج 20 ص 521 باب 3 از ابواب ما يحرم باستيفاء العدد ح 7 .\r\n( 2 ) وسايل ج 20 ص 521 باب 3 از ابواب ما يحرم باستيفاء العدد ح 5 البته ذيل حديث از روايات ناهيه از نكاح جديد از باب طلاق بود ، و بحث آن گذشت كه اطلاق آن قابل اخذ نيست و مشهور در عدّه بائن حكم به جواز نموده‌اند ، لذا بعضى آن را در بائن حمل به كراهت نموده و ما تقييد آن را به صورت رجعى اقوى دانستيم .\r\n","page_name":" 1728 ","page_number":341},
  {"content":"\r\n\r\nالعلوى است كه توثيق نشده است .\r\nجهت آن اين است كه :\r\nرواياتى كه حميرى در قرب الاسناد از على بن جعفر نقل مىكند ، مشافهةً نيست بلكه از كتاب على بن جعفر است كه از كتب معروفه بوده و مشايخ به طريق صحيح آن را نقل كرده‌اند . مرحوم كلينى و شيخ طوسى طريق صحيح به آن كتاب دارند .\r\nاشكال : « 1 » اما چرا حميرى با بودن طريق صحيح از عبد الله بن حسن كه توثيق ندارد نقل مىكند ؟\r\nپاسخ : چون هدف او از تأليف كتاب قرب الاسناد ، جمع‌آورى اسناد عاليه است ، يعنى رواياتى كه تعداد وسائط آن بين راوى و امام كمتر از متعارف باشد كه در اصطلاح درايه آن را عالى السند تعبير مىكنند .\r\nبين حميرى و امام موسى بن جعفر عليه السلام متعارفاً بايد چهار نفر واسطه باشد ، حال اگر در حديثى ( راوى در جوانى از پيرمردى حديث را بشنود و در ايام پيرى آن را نقل كند و ) دو واسطه بيشتر نباشد آن را عالى السند گويند .\r\nحميرى همين حديث را نيز ، با دو واسطه از موسى بن جعفر عليه السلام نقل مىكند با اينكه حديث به طرق متعدد به دست او رسيده ، و لكن اين را كه واسطه‌اش كمتر بوده انتخاب نموده است تا با وضع كتاب قرب الاسناد مناسب باشد .\r\nمرحوم حاج آقا بزرگ نيز نوشته‌اند ؛ مرحوم شيخ طوسى در بعضى موارد براى طريق خود به بعضى كتابها احمد بن محمد بن الصلت اهوازى را - كه از مشايخ عامه است - انتخاب كرده ، جهت آن كم بودن وسائط است چون ابن الصلت از اشخاصى كه مثلًا هفتاد سال قبل از خودش فوت كرده نقل مىكند ، و انتخاب آنها به اعتبار علو سند است .\r\n\r\n5 ) نقد استاد « مدّ ظلّه » بر كلام مرحوم آقاى خويى « ره » :\r\nاگر ثابت شود كه كتاب على بن جعفر يك نسخه و يك تحرير دارد ، و همان\r\n\r\n\r\n","description":"","footnote":"\r\n( 1 ) البته اين اشكال و پاسخ آن در كلام مرحوم آقاى خوى « ره » نيست .\r\n","page_name":" 1729 ","page_number":342},
  {"content":"\r\n\r\nنسخه مشهور يا متواتر است يا به طرق صحيح رسيده است اين بيان صحيح بود ، ولى چنين چيزى ثابت نيست و بسيارى از كتابها ، چند تحرير دارد مثل بصائر الدرجات ، خرائج راوندى ، حتى همين وسائل الشيعة شيخ حرّ كه تحرير مختصر و مفصل دارد .\r\nمرحوم شيخ و كلينى با واسطه از كتاب على بن جعفر نقل مىكنند و طريق آنها صحيح است . ولى آيا نسخه‌اى كه شيخ نقل مىكند همان نسخه‌اى است كه حميرى نقل مىكند ؟\r\nبايد ثابت شود نسخه‌اى كه در دست عبد الله بن الحسن بوده و اجازه روايت آن را به حميرى داده همان نسخه معتبر و مشهور است .\r\nبلكه به احتمال قوى ، نسخهء خود حميرى هم چند تحرير داشته كه بطور مبوّب و غير مبوّب نوشته‌اند ، و اگر بعضى طرق صحيح باشد ، طريق ديگر كه نمىدانيم از چه نسخه‌اى اخذ شده اعتبارش ثابت نيست .\r\nالبته اين شبهه در كتب اربعة و مانند آن نيست . چون تمام نسخ آنها - و لو با واسطه با اصل مقابله شده ، بعلاوه كتب درسى بوده كه قرائت مىكردند و مستند عموم فقها و مرجع آنها بوده است ، حسابش جداست و در اعتبار آنها ترديدى نيست .\r\n\r\nب ) جواز تزويج خامسة در طلاق قبل الدخول :\r\n\r\n1 ) متن عروة :\r\n« و اما اذا كان الطلاق او الفراق بالفسخ قبل الدخول فلا عدّة حتى يجب الصبر او لا يجب »\r\nاين فرع ، بحث معتنى به ندارد . هم قواعد عامه اقتضا مىكند . و هم بخصوص ، روايت داريم .\r\n\r\nج ) حرمت تزويج مرأة در عدّه غير :\r\n\r\n1 ) متن عروة :\r\n« لا يجوز التزويج فى عدة الغير دواماً او متعةً ، سواء كانت عدة الطلاق بائنه او رجعية او عدّة الوفات او عدّة وطى الشبهة ، حرّة كانت المعتدّة او أمة و لو تزوجها حرمت عليه ابداً » .\r\n\r\n","description":"","footnote":"","page_name":" 1730 ","page_number":343},
  {"content":"\r\n\r\n\r\n2 ) بيان تزويج منقطع و و دائم در عدّه غير :\r\nدر طلاق رجعى يا بائن يا عدّه وفات ، چه آن نكاح قبلى دائم بوده يا متعه ، يا عدّه وطى به شبهه جايز نيست .\r\nاقسام اين مسأله را در « وسيله » به سه عنوان ديگر تعبير نموده : « فراق به طلاق ، فراق به وفات ، عدّه شبهه » هر كدام از اين عناوين ثلاثه باشد عقد جايز نيست .\r\nالبته غير از اينها دو صورت ديگر هم هست كه مرحوم سيّد در عروة اشاره نكرده‌اند :\r\nاول : عدّه فسخ كه عقد زوجه مدخوله به جهتى فسخ شده باشد .\r\nدوم : عدّه انفساخ كه در اثر اسلام يا ارتداد عقد زوجه مدخوله منفسخ شود .\r\nخلاصه ، در نكاح در مطلق عدّه غير دو مبحث هست :\r\nاول : اين تزويج جايز نيست . دوم : با شرائطى زوجه حرام ابد مىشود\r\n\r\n3 ) وجه عدم جواز ازدواج در عدّه غير :\r\nبه آيه شريفه  « وَ لا تَعْزِمُوا عُقْدَةَ النِّكاحِ حَتَّى يَبْلُغَ الْكِتابُ أَجَلَهُ  « 1 »  »  تسمك شده .\r\nتقريب استدلال : تمام مفسرين مراد از « بلوغ الكتاب اجله » را پايان عدّه دانسته‌اند ( گرچه به قرينه آيه قبل - و الذين يتوفون منكم - مراد عدّه وفات است ) يعنى آن وظيفه‌اى را كه خداوند تعيين كرده و آن را بر بندگان نوشته - كه چهار ماه و ده روز صبر كنند - به پايان و اجلش برسد ، و مادامىكه اين مدت باقى است ازدواج نكنند .\r\n\r\n4 ) اشكال به استدلال فوق :\r\nاستدلال مبتنى است بر اينكه خود تزويج منهى عنه باشد درحالىكه آيه شريفه نهى از عزم نكاح نموده است .\r\nبراى جواب اين اشكال تقريبات مختلفى شده كه مراد از عزم عقد ، تزويج باشد ، از جمله :\r\n\r\n* 1 ) عزم به معناى اراده است\r\nو چون اراده از امور اختيارى نيست كه متعلق\r\n\r\n\r\n","description":"","footnote":"\r\n( 1 ) سوره بقره آيه 235 .\r\n","page_name":" 1731 ","page_number":344},
  {"content":"\r\n\r\nتكليف قرار گيرد ، قهراً آنچه منهى است متعلق عزم است كه همان ازدواج مىباشد .\r\n\r\nنقد استاد « مدّ ظلّه » :\r\nهمانطور كه صاحب دُرَر و ديگران نوشته‌اند : عزم مانند فعل ، داراى افراد مختلفى است بعضى اختيارى و بعضى غير اختيارى است و لذا اشكال تسلسل هم پيش نمىآيد و امر و نهى به آن هم مانعى ندارد . مثلًا مىگويند : شما قصد اقامه كنيد و نماز را تمام بخوانيد تا ثواب بيشتر ببريد . و ممكن است كسى با نذر ، مقدمات اين قصد را فراهم كند ، ولى در هر صورت قصدش اختيارى است و از اين جهت اشكالى نيست .\r\n\r\n* 2 ) اگر بلافاصله پس از فوت مردى ، كسى تصميم بگيرد بعد از تمام شدن عده وفات با زن او ازدواج كند قطعاً خلاف شرع نيست .\r\nهم مسأله اجماعى است و هم آيه شريفه  « لا جُناحَ عَلَيْكُمْ فِيما عَرَّضْتُمْ بِهِ مِنْ خِطْبَةِ النِّساءِ أَوْ أَكْنَنْتُمْ فِي أَنْفُسِكُمْ »  « 1 » بر آن دلالت دارد . حتى مىتواند صحبت نموده ، مقدمات ازدواج را براى بعد از تمام شده عدّه فراهم كند .\r\nدرحالىكه ظاهر اطلاق آيه شريفه و لا تعزموا عقدة النكاح ( كه عقد نكاح مقيّد به صورتى نشده كه در عدّه باشد ) اينست كه تصميم در حال عدّه براى ازدواج با او منهى است و لو متعلقش كه ازدواج است متأخر باشد .\r\nو اين قرينه مىشود كه مراد از عزم ، متعلق قريب الوقوع آن يعنى تزويج باشد . و الّا بايد آيه شريفه را تقييد كنيم . و اين خلاف ظاهر است .\r\n\r\nنقد استاد « مدّ ظلّه » بر تقريب و بيان راه حل :\r\nاينكه نهى از عزم را نهى از متعلق عزم بگيريم خلاف ظاهر است بلكه كلمه عزم و اراده و اين گونه تعبيرات از اوصاف نفسى ، وقتى بدون قيد به كار مىرود معناى متعارفش اين است كه متعلَّق آنها در ظرف متعلَّق باشد ، يعنى متعلّق اين اوصاف با خود آن اتحاد زمانى داشته باشد و نيازى به قيد ندارد بلكه اگر مقصود با فاصله باشد بايد بيان شود .\r\n\r\n\r\n","description":"","footnote":"\r\n( 1 ) سوره بقره آيه 235 .\r\n","page_name":" 1732 ","page_number":345},
  {"content":"\r\n\r\nمثلًا وقتى مىگويند : با قصد اقامه ده روز ، نماز را تمام بخوانيد ، يعنى قصدى كه مقصود هم دنبال آن باشد و متعلَّق قصد هم همين حالا باشد ، اما اگر حالا قصد كنم كه سال آينده ده روز در اينجا بمانم ، با اين قصد الان نمىتوانم نماز را تمام بخوانم ، چون بين قصد و متعلق آن فاصله افتاده است .\r\nدر باب استصحاب نيز چنين است :\r\nيقين در دليل استصحاب ( لانك كنت على يقينٍ . . . ) چون بدون قيد آمده ، معنايش اين است كه متعلق آن در همان زمان وجود صفت نفسانى است ، يعنى زمان يقين و متيقن يكى است . و الّا بايد بيان مىشد .\r\nظاهر « شككتُ » نيز همين است كه زمان شك و مشكوك يكى است . و جهت اينكه ادله استصحاب شامل قاعده يقين نمىشود ، همين است . چون در قاعدهء يقين زمان مشكوك متقدم بر زمان شك است . يعنى الآن در متيقن سابق شك مىكنيم . و اين خلاف ظاهر « شككتُ » است .\r\nبنابراين اگر گفتند : در حال عدّه تصميم نگيريد با او ازدواج كنيد ، در خود تصميم ، مأخوذ است كه متعلق آن هم در حال عدّه باشد و احتياج به قيد ندارد تا گفته شود : تقييد خلاف ظاهر است .\r\n\r\n* 3 ) دو تقريب از استاد « مدّ ظلّه » در جواب اشكال به آيه شريفه :\r\nتقريب اول : در استعمالات عرفى گاهى مقدمهء شيء مورد امر قرار ميگيرد كه تنها جنبه طريقيت دارد مثل ادخل السوق و اشتر اللحم كه خود بازار رفتن اصالت ندارد .\r\nكما اينكه گاهى از مقدمه نهى مىشود تا در آن حال انسان به فكر عمل هم نيفتد و اين نهى از مقدمه موضوعيت ندارد بلكه جنبه طريقيت دارد يعنى مبتلى به ذو المقدمة نشويد . در آيه شريفه به قرينه آيه قبل كه وظيفه زنهاست براى ازدواج چهار ماه و ده روز صبر كند  ( يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً )  تفاهم عرفى عبارت است از اين است كه عزم جنبه طريقيت دارد نه موضوعيت يعنى ازدواج نكنيد .\r\nتقريب دوم : يكى از معانى عزم تثبيت است و به همين جهت ، فرائض را\r\n\r\n","description":"","footnote":"","page_name":" 1733 ","page_number":346},
  {"content":"\r\n\r\nعزائم گويند ، يعنى اعمال تثبيت شده ، و عزم عقد يعنى تثبيت آن .\r\nوقتى متعلق عزم ، فعلى از افعال باشد به معناى تصميم و اراده است ، يعنى اگر معناى عقده را گره زدن ( معناى مصدرى ) بگيريم عزم به معناى ، اراده مناسب است ولى اگر عقد به معناى اسم مصدر ( گره ) باشد معناى ديگر عزم ، مناسب است .\r\nآيه شريفه مىفرمايد : در حال عدّه شما اين عقده و گره را تثبيت و محقق نكنيد يعنى ازدواج نكنيد ، ولى مقدماتش و فكر و خيال ازدواج حتى بعضى از صحبتهاى مقدماتى ممنوع نيست .\r\n« * و السلام * »\r\n\r\n","description":"","footnote":"","page_name":" 1734 ","page_number":347},
  {"content":"\r\n\r\n\r\n4 / 12 / 1378 چهارشنبه درس شمارهء ( 190 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات گذشته گفتيم كه مرد لازم نيست به خاطر جدايى از همسرش عده بگيرد ، ولى موثقه عمار دلالت بر لزوم عده مىكرد ، در اين جلسه ضمن نقل روايت زراره كه بر عدم لزوم عده دلالت مىكند ، به جمع روايات پرداخته ، اثبات مىكنيم كه مرد عده ندارد .\r\nدر ادامه به موضوع « ازدواج با معتده » بر مىگرديم : در مرحله اول به اثبات اين امر مىپردازيم كه ازدواج در عده باطل است ، سپس به اين بحث مىرسيم كه آيا ازدواج در عده موجب حرمت ابدى مىشود ؟ روايات در اين مسأله 4 دسته هستند : 1 - مثبت مطلق حرمت ابدى 2 - نافى مطلق حرمت ابدى 3 - مفصّل بين علم و جهل 4 - مفصل بين دخول و عدم دخول ، چند تقريب براى جمع بين روايات بيان مىكنيم :\r\nتقريب اول : قضاياى شرطيه دلالت بر مفهوم نمىكنند تا بين روايات تنافى حاصل شود ، پس كلا الامرين من العلم و الدخول موجب حرمت ابدى مىشود .\r\nتقريب دوم : قسمتى از روايت كه بيانگر حكمى ترخيصى ( نفى حرمت ابد ) است با قسمتى كه حكمى الزامى ( حرمت ابد ) را اثبات مىكند ، منافات ندارد ، لذا بر اساس قسمت دوم مىگوييم احد الامرين من العلم و الدخول براى حرمت ابدى كافى است :\r\nتقريب سوم : صحيحهء حلبى شاهد جمع بين روايات بوده و از آن استفاده مىشود هر كدام از علم و دخول براى حرمت ابدى كافى است . در اين جلسه ضمن نقد دو تقريب اول و دوم تقريب سوم را مىپذيريم .\r\n* * *\r\n\r\n","description":"","footnote":"","page_name":" 1735 ","page_number":348},
  {"content":"\r\n\r\n\r\nالف ) آيا مرد بايد به خاطر جدايى از همسرش عده بگيرد ؟\r\nدر جلسات گذشته گفتيم مردى كه 4 زن دارد اگر يكى از آنها از دنيا برود مىتواند بلافاصله ازدواج مجدد بكند و لازم نيست عده بگيرد و براى اين مسأله به روايت على بن جعفر استدلال شده بود و معارض آن موثقه عمار بود كه بحث آن گذشت و گفتيم كه اعتبار روايت على بن جعفر فى نفسه ثابت نيست ، روايت ديگرى كه براى عدم لزوم عده مىتوان به آن استدلال كرد صحيحهء زراره است .\r\n« الحسين بن سعيد عن ابن ابى عمير عن حماد بن عثمان عن زرارة عن ابى عبد الله عليه السلام فى الرجل يموت و ليس معه الا النساء قال تغسّله امرأته لانّها منه في عدّة ، و اذا ماتت لم يغسلها لانّه ليس منها فى عدّةٍ » « 1 »\r\nدر ذيل روايت مىفرمايد : مرد نمىتواند جنازه همسرش را غسل دهد چون شوهر از ناحيهء همسرش عده ندارد و به مجرّد مرگ همسرش ، از او جدا مىشود و مىتواند برود ازدواج كند .\r\nدر مقابل اين صحيحه موثقه عمار « 2 » قرار دارد كه بحث آن گذشت . بين اين دو روايت چگونه جمع كنيم ؟\r\nجمع اول : ممكن است برخى موثقه عمار را مقيّد صحيحهء زراره قرار بدهند و بگويند شوهرى كه همسرش از دنيا رفته بايد عده نگه دارد به استثناء موردى كه مردى چهار زن داشته باشد و يكى از آنها بميرد ، در اينجا مرد لازم نيست عده بگيرد .\r\nجمع دوم : به جهت قوت دلالت صحيحهء زراره ، موثقه عمار را حمل بر كراهت كنيم و بگوييم مراد از « لا يحل » نفى حليت بدون حزازت است وجه قوت دلالت اين است كه در صحيحهء زراره غير از آنكه حكم را به صورت مطلق بيان فرموده\r\n\r\n\r\n","description":"","footnote":"\r\n( 1 ) تهذيب 1 / 437 رقم 1409 ، استبصار 1 / 198 رقم 697 .\r\n( 2 ) وسائل ، ج 20 ، ص 521 ، باب 3 از ابواب ما يحرم باستيفاء العدد حديث 5 .\r\n","page_name":" 1736 ","page_number":349},
  {"content":"\r\n\r\nبراى آن علّتى ذكر كرده و آن علت نيز عموميت و شموليت دارد ، از آنجا كه در اين صحيحه به يكى از مرتكزات متشرعه تعليل شده است و اين ارتكاز ، ارتكازى عام است ، نتيجه آن كه دلالت صحيحهء زراره بر عموم اقوى از دلالت موثقه عمار بر حرمت است . با اين بيان تقدم جمع دوم روشن مىشود .\r\nان قلت : در جمع اول رفع يد از اطلاق صحيحهء زراره كرده‌ايم و در مادهء « ليس » در صحيحهء زراره كه ظهور در اطلاق دارد تصرف كرده‌ايم ، و در جمع دوم در ظهور هيأت « لا يحلّ » در حرمت ، در موثقه عمار تصرف كرده‌ايم و نهى را حمل به كراهت كرده‌ايم و از دوران بين تصرف در هيأت يا ماده ، تصرف در ماده مقدم است ، پس جمع اول متعين مىگردد .\r\nقلت : اولًا : چنين قاعده عامى كه به طور عام تصرف در ماده مقدم بر تصرف در هيأت باشد ثابت نيست ، و لذا مرحوم آقاى حاج شيخ رحمه الله تصرف در هيأت را مقدم مىدانند .\r\nثانياً : اگر بپذيريم كه قاعده‌اى داريم كه تفاهم عرفى اقتضا مىكند كه حمل اطلاق بر تقييد ، مقدم بر حمل اوامر بر استحباب و نواهى بر كراهت باشد ولى در ما نحن فيه نكته ديگرى هست كه اقتضا مىكند كه جمع دوم مقدّم باشد زيرا در صحيحه زراره علاوه بر آن كه حكم به طور مطلق بيان شده است ، به ارتكاز متشرعه نيز تعليل شده است و عموميت ارتكاز اگر اقوى از ظهور موثقه عمار در حرمت نباشد كمتر از آن نيست .\r\nدر نتيجه اگر اولويت جمع دوم را نپذيريم كمتر از جمع اول نيست و اگر نتوانيم به جمع عرفى مشخّصى برسيم به جهاتى چند بايد مطابق صحيحهء زراره فتوى بدهيم و قائل به عدم لزوم عده شويم زيرا :\r\nاولًا : روايات عمار نوعاً با يك نوع دست‌اندازهايى همراه است و اين نكته هر چند در حدّى نيست كه روايات او را ذاتاً از حجيت بيندازد ولى باعث ضعف حجيت آن\r\n\r\n","description":"","footnote":"","page_name":" 1737 ","page_number":350},
  {"content":"\r\n\r\nمىشود و لذا قدرت معارضه با صحيحه زراره را ندارد .\r\nثانياً : در تعارض صحيحه با موثقه صحيحه مقدم است .\r\nثالثاً : شهرت فتوايى قوى ، مطابق صحيحهء زراره است و وجود فتوايى مطابق موثقه عمار حتى به طور نادر ثابت نيست . پس بايد به صحيحه زراره عمل كرد و مانند مشهور فتوى داد كه مردى كه 4 زن دارد اگر يكى از آنها از دنيا برود ، مىتواند بلافاصله ازدواج كند و مرد لازم نيست عده بگيرد .\r\nبه ادامهء بحث جلسه گذشته بازمىگرديم .\r\n\r\nب ) ازدواج با معتده :\r\nگفته شد مرحوم سيد فرموده‌اند كه مرد نبايد با زنى كه در عدّهء شوهرِ ديگر ، است - مطلقاً - ازدواج كند و باطل است ، خواه عده رجعى باشد و خواه بائن ، عده طلاق باشد يا وفات يا فسخ يا غيره .\r\n\r\n1 ) بطلان ازدواج با معتده :\r\n\r\nدليل اول : آيهء شريفهء « وَ لا تَعْزِمُوا عُقْدَةَ النِّكاحِ »\r\nدر بيان وجه آن به آيهء شريفهء  « وَ لا تَعْزِمُوا عُقْدَةَ النِّكاحِ حَتَّى يَبْلُغَ الْكِتابُ أَجَلَهُ »  تمسّك شده بود . يكى از تقريب‌هاى استدلال اين بود ، عزم يعنى اراده و تصميم .\r\nاين واژه مانند واژه‌هاى اراده و تصميم و علم و . . . دو گونه كاربرد دارد . گاهى جنبه نفسى دارد و عزم بما هو هو مورد توجه قرار مىگيرد و گاهى جنبهء طريقى دارد و نهى از عزم نهى از متعلق آن خواهد بود ، در اينجا به چه شكل استعمال شده است ؟ چون مسلم است كه اشكال ندارد كه شخص در زمان عدهء زن ، تصميم بگيرد كه بعد از خروج از عده با او ازدواج كند ، بنابراين عزم در آيهء شريفه جنبه طريقى داشته و نهى از عزم نكاح ، نهى از متعلق آن يعنى نكاح خواهد بود .\r\nبعد ما دو تقريب ديگر ذكر كرديم ، يكى از تقريب‌ها اين بود ، عزم دو معنى دارد :\r\n1 - تصميم 2 - تثبيت\r\n\r\n","description":"","footnote":"","page_name":" 1738 ","page_number":351},
  {"content":"\r\n\r\nاين دو معنى هر دو معناى شايع عزم است ، و چون عزم به معناى تصميم قطعاً حرام نيست پس عزم در آيهء شريفه به معناى تثبيت به كار رفته است ، آيه شريفه مىفرمايد : تا عدّه به پايان نرسيده پيمان زناشوئى را تثبيت و محكم نكنيد يعنى ازدواج نكنيد . برخى از دوستان به اين تقريب اشكال كردند كه در لغت عزم به معناى تثبيت به كار نرفته است بلكه معناى دوم عزم ثبات است . « فاذا عزم الامر » يعنى آنگاه كه كار درست شود ، « ما لفلان عزيمة » يعنى در كارى كه تصميم مىگيرد ، ثبات قدم ندارد ، عزم در اين معنى « لازم » است نه « متعدى » ، و حال آن كه در آيهء شريفه عزم به معناى متعدى آن به كار رفته است . به نظر مىرسد اشكال اين دوستان وارد باشد لذا از اين تقريب صرف نظر مىكنيم .\r\nتقريب اول نيز خلاف ظاهر است زيرا وقتى عزم به نكاح معتده ، به طور مطلق متعلق نهى قرار بگيرد ، ظاهرش اين است كه نكاح با او در همان ظرف تصميم مورد نهى قرار گرفته است ، و از طرفى جواز تصميم نكاح با معتده از چنان تسلّمى برخوردار نيست كه به آن جهت در ظاهر خطاب تصرف كنيم . لكن تقريب ديگرى براى استدلال به آيه مىتوانيم بكنيم :\r\nدر آيهء قبل گفته شده ، زنانى كه شوهرانشان از دنيا رفته‌اند بايد مدتى صبر كنند  « يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً »  مدلول التزامى آيه اين است كه مردها هم بايد با اين زنها ازدواج نكنند نه اين كه ازدواج كردن زن جايز نيست ولى مردها مىتوانند با آنها ازدواج كنند . در اين سياق وقتى گفتند  « وَ لا تَعْزِمُوا عُقْدَةَ النِّكاحِ »  اى مردان با اين‌ها تصميم به ازدواج نگيريد ، در اينجا متفاهم عرفى از عزم ارادهء طريقى است يعنى ازدواج نكنيد نهى از عزم نكاح ، نهى از خود ازدواج است .\r\n\r\nاشكال استدلال به آيه « وَ لا تَعْزِمُوا عُقْدَةَ النِّكاحِ »\r\nاشكال اول : و در عين حال آيه شريفه اخص از مدّعاست چون اين آيه بعد از آيهء وفات شوهر و در سياق آيات طلاق وارد شده و حد اكثر بر حرمت نكاح در عدهء وفات و عده طلاق دلالت مىكند و بر حرمت نكاح در عدهء وطى به شبهه و عدهء\r\n\r\n","description":"","footnote":"","page_name":" 1739 ","page_number":352},
  {"content":"\r\n\r\nفسخ و انفساخ دلالت ندارد .\r\nاشكال دوم : آيه بر حرمت نكاح دلالت دارد و بطلان نكاح از اين آيهء شريفه استفاده نمىشود .\r\nنتيجه آن كه ، تمسك به اين آيه شريفه براى بطلان نكاح در عده محل مناقشه است .\r\n\r\nدليل دوم : آيات عدّه و تربّص\r\nآيات متعددى داريم كه امر به تربّص و گرفتن عده مىكند ، متفاهم عرف متشرعه از معناى عده اين است كه عده مدتى است كه زن نبايد ازدواج كند و بالملازمة العرفية دلالت مىكند كه مردان ديگر هم نبايد با اين زنان ازدواج نمايند .\r\n\r\nمناقشه در دليل دوّم\r\nلكن در عين حال استفادهء حرمت تكليفى از اين بيان روشن است لكن استفادهء بطلان محل مناقشه است شايد ازدواج در عده حرام لكن صحيح باشد و صحت نكاح منافاتى با مفهوم عده ندارد .\r\nنتيجه آن كه ، استفاده بطلان نكاح در عده از آيات شريفه قرآن محل مناقشه است . لكن روايات فراوانى داريم كه اگر كسى در عده ازدواج بكند اين ازدواج باطل است و بايد زوجين از يكديگر جدا شوند ، « يفرق بينهما » اين امر از نظر روايات جزء مقطوعات است و جاى تأمل نيست و اين روايات مطلق است و اختصاصى به عده وفات يا طلاق ندارد .\r\nبعلاوه بطلان نكاح در عده اجماعى است و از نظر فتاواى علماء قديماً و حديثاً هم مسلم است .\r\n\r\nنتيجه نهايى بحث :\r\nنتيجه آن كه به حسب روايات و فتاواى فقهاء بطلان نكاح در عده مطلقاً از مسلمات است .\r\n\r\n","description":"","footnote":"","page_name":" 1740 ","page_number":353},
  {"content":"\r\n\r\n\r\n2 ) ازدواج در عده موجب حرمت ابدى است .\r\nمتن عروه : « و لو تزوجها حرمت عليه ابداً اذا كانا عالمين بالحكم و الموضوع أو كان احدهما عالماً بهما مطلقاً ، سواء دخل بها أولا ، و كذا مع جهلهما بهما لكن به شرط الدخول بها »\r\nدليل مسأله چيست ؟ طوائفى از روايات در اين مسأله هست ، از هر طائفه به ذكر يك روايت اكتفا مىكنيم :\r\n\r\nطائفه اوّل : مثبت مطلق حرمت ابدى\r\nنوادر : عن النضر بن سويد عن عبد الله بن سنان عن ابى عبد الله عليه السلام فى الرجل يتزوج المرأة المطلقة قبل ان تنقضى عدتها . قال : يفرّق بينهما و لا تحلّ له ابداً » « 1 »\r\n\r\nطائفه دوم : نافى مطلق حرمت ابدى\r\n« قرب الاسناد : عبد الله بن الحسن العلوى عن جده على بن جعفر عن اخيه موسى بن جعفر عليه السلام قال سألته عن المرأة تزوجت قبل از تنقضى عدّتها ، قال : يفرّق بينها و بينه و يكون خاطباً من الخطّاب » « 2 »\r\n\r\nطائفه سوم : مفصّل در حرمت ابد بين علم و جهل\r\n« كافى و تهذيبين : على بن ابراهيم عن صفوان عن اسحاق بن عمار قال قلت لأبي ابراهيم عليه السلام بلغنا عن ابيك عليه السلام أن الرجل اذا تزوج المرأة فى عدتها لم تحلّ له ابداً ، فقال هذا اذا كان عالماً فاذا كان جاهلًا فارقها و تعتدّ ثم يتزوجها نكاحاً جديداً » « 3 »\r\n\r\nطائفه چهارم : مفصّل در حرمت ابدى بين دخول و عدم دخول\r\n« كافى و تهذيب ، محمد بن يحيى عن احمد بن محمّد و محمد بن الحسين عن عثمان بن عيسى عن سماعة و ابن مسكان عن سليمان بن خالد قال سألته عن رجل تزوج امرأة فى عدّتها قال : يفرّق بينهما و ان كان قد دخل بها فلها المهر بما استحلّ من فرجها و يفرّق بينهما فلا تحلّ له ابداً و ان لم يكن دخل بها فلا شيء لها من مهرها » « 4 »\r\n\r\n\r\n","description":"","footnote":"\r\n( 1 ) جامع الاحاديث 25 / 570 - باب 7 از ابواب ما يحرم بالتزويج و . . . ، ج 16 .\r\n( 2 ) جامع الاحاديث ، 25 / 572 - باب سابق ، ج 23 .\r\n( 3 ) جامع الاحاديث 25 / 565 - باب سابق ، ح 2 .\r\n( 4 ) جامع الاحاديث 25 / 569 - باب سابق ، ح 13 .\r\n","page_name":" 1741 ","page_number":354},
  {"content":"\r\n\r\nبين اين روايات چگونه جمع كنيم ؟\r\n\r\nتقريب اول در جمع بين روايات\r\nمقدمه اول : منطوق طائفه ثالثه كه مىگويد « اگر ازدواج در عدهء غير ، عن علم باشد حرام ابدى مىشود « با منطوق طائفه چهارم كه مىگويد « اگر ازدواج در عده با دخول همراه باشد ، حرمت ابدى مىآورد » منافات ندارد و هر كدام حرمت ابدى را در يك فرض اثبات مىكنند و منافات بين منطوق هر كدام از اينها و مفهوم طائفه ديگر برقرار است . مفاد طائفه ثالثه اين است كه علت حرمت ابدى منحصر در علم است و « اگر علم نبود حرام ابدى نمىشود » اين مفهوم با منطوق طائفه چهارم كه مىگويد : « اگر دخول بود حرام ابدى مىشود » منافات دارد و همچنين مفهوم طائفه چهارم اين است كه « اگر دخول نبود حرام ابدى نمىشود » و اين مفهوم با منطوق طائفه سوم كه مىگويد « اگر علم بود حرام ابدى مىشود » منافات دارد . خلاصه آن كه بين المنطوقين منافاتى نيست و فقط بين منطوق هر طائفه و مفهوم طائفه ديگر منافات هست .\r\nمقدمه دوم : اين منافات از آنجا ناشى مىشود كه ما براى شرط و وصف ، مفهوم بالجمله قائل باشيم و بگوييم قضاياى شرطيه و وصفيه دلالت مىكنند كه علت منحصره ثبوت حكم ، شرط يا وصف است ليس الّا ، و به نحو سالبه كليه مىگويد هر جا شرط يا وصف نبود حكم هم نيست ، لكن ما چنين مفهومى را براى شرط يا وصف قائل نيستيم و معتقديم قضاياى شرطيه ، مفهوم فى الجمله دارند . پس ديگر منافاتى بين منطوق طائفه سوم و مفهوم طائفه چهارم و بين منطوق طائفه چهارم و مفهوم طائفه سوم در كار نيست . در نتيجه آن كه به موجب منطوقهاى طائفه سوم و چهارم ازدواج در عده اگر با علم يا دخول همراه باشد موجب حرمت ابدى مىشود و اين دو طائفه ، طائفه اول را تقييد مىكند و نسبت طائفه اولى و ثانيه بعد از\r\n\r\n","description":"","footnote":"","page_name":" 1742 ","page_number":355},
  {"content":"\r\n\r\nتخصيص به خاص و عام مبدّل مىشود .\r\n\r\nمناقشه استاد مد ظله بر تقريب اول\r\nاولًا : اگر ما به طور كلى قائل به مفهوم شرط و وصف هم نباشيم لكن در مواردى به خاطر خصوصيات مقام ، اين قضايا دلالت بر مفهوم خواهند داشت مانند مواردى كه در پاسخ سؤال از ضابطهء كلى صادر شده باشد مثلًا سائل مىپرسد :\r\n« ما الذى لا ينجسّه شيء ؟ » چون سؤال تنها از يكى از موارد ماء معتصم نيست بلكه مىپرسد در چه مواردى ماء معتصم است ؟ در اينجا حتّى اگر پاسخ دادند « الكر » كه شرط و وصف هم نيست بلكه لقب است . مفهوم بالجملة خواهد داشت ، در ما نحن فيه نيز وقتى سائل مىپرسد « الرجل تزوج المرأة فى عدتها » از حالتى خاص سؤال نمىكند بلكه سؤال او اطلاق دارد ، حضرت نيز بايد از حالات مختلف اين سؤال پاسخ بدهند اگر در پاسخ بفرمايند « اگر عالم باشد حرمت ابدى مىآورد » و اسمى از دخول نبرند يعنى در حال ديگرى حرمت ابدى نمىآيد پس اين جمله دلالت بر مفهوم به نحو سالبه كليه مىكند .\r\nثانياً : در تمام روايات طائفه سوم و چهارم - به استثناء يك روايت - براى بيان عدم حرمت در فرض جهل يا عدم دخول به مفهوم اكتفاء نشده بلكه حكم را با منطوق بيان فرموده است و پس از آن كه حكم صورت علم را بيان كرده ، فرموده « اگر جهل بود حرمت ابدى نمىآيد » پس تحقق منافات بين دو طائفه مبتنى بر ثبوت مفهوم وصف و شرط نيست .\r\n\r\nتقريب دوم در جمع بين روايات :\r\nمرحوم آقاى حكيم رحمه الله مىفرمايند : اگر دو قطعهء روايات طائفه سوم و همچنين دو قطعهء روايات طائفه چهارم بيانگر دو حكم الزامى بود : اين دو طائفه متنافى مىشدند لكن در ما نحن فيه هر چند قطعه اول هر دو طائفه حكم الزامى را بيان مىكند لكن قطعه دوم آن‌ها بيانگر حكمى ترخيصى است . و بين حكم الزامى و حكم ترخيصى تنافى نيست .\r\nتوضيح آن كه : اگر درباره وجوب و حرمت اكرام - مثلًا - دو دسته روايت داشته\r\n\r\n","description":"","footnote":"","page_name":" 1743 ","page_number":356},
  {"content":"\r\n\r\nباشيم يكى بين علم و جهل تفصيل قائل شود و بگويد : « عالم وجوب اكرام دارد و جاهل حرمت اكرام » و دسته ديگر بين خدمت و عدم خدمت تفصيل قائل شود و بگويد : « خدمتگذار وجوب اكرام دارد و غير خدمتگذار حرمت اكرام » در اينجا بين قطعه اول طائفه اول و قطعه دوم طائفه دوم در مورد « عالم غير خدمتگذار » تنافى پيدا مىشود ، طائفه اول مىگويد علم سبب وجوب احترام او مىشود و طائفه دوم مىگويد عدم خدمت سبب حرمت اكرام او مىگردد و همچنين در مورد « جاهل خدمتگذار » دو دليل متعارض مىباشند ، قطعه دوم طائفه اول ، اكرام را حرام مىداند و قطعه اول طائفه دوم ، اكرام را واجب مىشُمرد ، در نتيجه اين دو قطعه متنافى مىشوند .\r\nلكن ، اگر يك قطعه از دو روايت بيانگر حكمى الزامى و قطعه ديگر بيانگر حكمى ترخيصى باشد تعارض پيدا نمىشود ، مثلًا اگر روايتى كه بين علم و جهل تفصيل داده بود مىگفت « عالم وجوب اكرام دارد لكن اكرام جاهل واجب نيست و روايت دوم كه بين خدمت و عدم خدمت تفصيل داده بود مىگفت : « اكرام خادم واجب است لكن اكرام غير خادم واجب نيست » ، در مورد اجتماع ، تعارض نمىكردند چون مثلًا در مورد « جاهل خادم » طائفه دوم مىگويد چون خادم است اكرامش واجب است و طائفه اول مىگويد چون عالم نيست اكرام او واجب نيست و بين اين دو منافاتى نيست و همچنين در مورد « عالم غير خادم » طائفه اول مىگويد چون عالم است اكرام او واجب است و طائفه دوم مىگويد چون خادم نيست اكرامش واجب نيست و روشن است بين اين دو دليل منافات نيست ، چون خدمت و علم اكرام را واجب مىكند و جهل و عدم خدمت هم كه نسبت به وجوب اكرام لا اقتضاء است و بين مقتضى و لا اقتضاء هيچ گونه تنافى در كار نيست .\r\nما نحن فيه مانند قسم اخير است و در مورد اجتماع ، تعارض ندارد لذا در مورد كسى كه با معتده عن علم ازدواج كرده و هنوز دخول صورت نگرفته ، طائفه سوم و چهارم متعارض نمىشوند ، زيرا طائفه سوم مىگويد چون اين ازدواج عن علم\r\n\r\n","description":"","footnote":"","page_name":" 1744 ","page_number":357},
  {"content":"\r\n\r\nصورت گرفته مقتضى حرمت ابدى در آن هست و طائفه چهارم مىگويد چون هنوز دخول نشده است . مقتضى حرمت ابدى در كار نيست ، و بين مقتضى و لا اقتضاء هيچ گونه منافاتى نيست و همچنين در مورد « مردى كه با معتده عن جهلٍ ازدواج كرده ولى دخول كرده است » طائفه چهارم مىگويد چون دخول كرده مقتضى حرمت ابدى دارد و طائفه سوم مىگويد چون عن جهل بوده مقتضى حرمت ابدى در آن نيست و روشن است وقتى مقتضى و لا مقتضى جمع شوند مقتضى كار خود را مىكند و در نتيجه احد الامرين من العلم و الدخول موجب حرمت ابدى مىشود .\r\nتكيه‌گاه اين بيان بر اين است كه يكى از طائفتين بيانگر حكم الزامى و طائفه ديگر بيانگر حكمى ترخيصى است و اصلًا به اين جهت كه روايت بالمنطوق حكم را مىرساند يا بالمفهوم ، ناظر نيست و لذا فرقى نمىكند كه دليل مرخّص بالمفهوم دلالت بر ترخيص كند يا بالمنطوق .\r\n\r\nمناقشه در تقريب دوم در جمع بين روايات\r\nبه نظر مىرسد در كلام مرحوم آقاى حكيم رحمه الله بين مقام ثبوت و اثبات خلط شده است ، ما يك وقت ثبوت و واقع حكم را در نظر مىگيريم ، اگر دو حكم الزامى متنافى بود ، داخل باب تزاحم مىشود ( چون هر كدام مقتضى امرى هستند كه با ديگرى منافات دارد ) ، در اينجا هر كدام اهم بود مقدم مىشود و اگر يكى از دو حكم ترخيصى باشد داخل باب تزاحم هم نيست چون بين مقتضى و لا مقتضى تنافى در كار نيست و مقتضى ، تأثير خود را مىگذارد ، ولى بحث ما بحث اثباتى است و دو دليل از نظر اثباتى متنافى هستند ، پس از قبيل باب تعارض است ، در مورد ازدواج با معتده دو دليل داريم ، يكى على وجه الاطلاق مىگويد : « اگر ازدواج در عده عن علم صورت گرفته باشد ، نكاح جديد جايز نيست » ( خواه با دخول همراه باشد يا خير ) و ديگرى نيز به طور مطلق مىگويد « اگر با دخول همراه نبود نكاح جديد جايز است ( خواه ازدواج قبلى عن علم باشد يا خير ) اين دو دليل از\r\n\r\n","description":"","footnote":"","page_name":" 1745 ","page_number":358},
  {"content":"\r\n\r\nنظر دلالت متعارض هستند و مقتضى كاشفيت در هر دو دليل هست و از نظر دلالت مسأله اقتضاء و لا اقتضاء در كار نيست ، ما نحن فيه شبيه اين مثال است كه دو دليل داشته باشيم ، يكى در جواب سؤال سائل كه آيا خوردن گندم جايز است ، مطلقاً مىگويد : « خوردن گندم جايز است » ( خواه ديمى باشد يا خير ) و ديگرى در جواب سؤال از غلّهء ديمى به طور مطلق بگويد : « خوردن غلّهء ديمى جايز نيست » ( خواه گندم باشد يا غير گندم ) اين دو دليل در مورد گندم ديمى ، تعارض مىكنند ، در روايات باب هم مفاد طائفه سوم كه مىگويد : « اگر ازدواج در عده عن علم بالحرمة بود ، حرام ابدى مىشود ولى اگر عن جهل بود حرام ابدى نمىشود » اين است كه سبب منحصر حرمت « علم » است اگر علم بود حرمت مىآيد و الّا فلا ، خواه دخول صورت بگيرد يا نه ، و لذا با طائفه چهارم كه دخول را سبب حرمت نكاح دانسته متعارض مىشود .\r\nان قلت : قطعهء دوم هيچ يك از دو طائفه اطلاق ندارد بلكه بيانگر حكمى حيثى است مثلًا طائفه سوم مىگويد « اگر ازدواج با معتده عن علم بود حرمت ابدى مىآورد و الّا فلا » يعنى حرمتى كه از ناحيهء علم حاصل مىشد ، در صورت جهل نيست و از اين حيث حرمت نيست و منافاتى ندارد كه به جهت دخول حرمت ابدى بيايد و همچنين قطعه دوم طائفه چهارم كه مىگويد : « اگر دخول نبود حرمت نيست يعنى از جهت دخول حرمت نيست هر چند ممكن است به جهت علم حرمت ابدى داشته باشد .\r\nقلت : سؤال سائل مطلق است و او از حالتى خاص سؤال نكرده است بلكه به طور مطلق پرسيده « مردى با زن معتده‌اى ازدواج كرده است » حضرت هم مناسب است مطابق سؤال صورتهاى مختلف مسأله را پاسخ دهند ، وقتى به طور مطلق مىفرمايند : اگر عن جهل بود حرمت نيست يعنى در اين فرض ديگر تفصيلى نيست خواه دخول باشد يا خير ، در هيچ صورت حرام ابدى نمىشود ، نه اين كه از بيان\r\n\r\n","description":"","footnote":"","page_name":" 1746 ","page_number":359},
  {"content":"\r\n\r\nحكم صورت دخول ، سكوت كرده باشند و فقط حرمت از ناحيهء علم را متعرض شده باشند و لذا با طائفه چهارم كه در فرض دخول حكم به حرمت ابدى كرده است متعارض مىشود . نتيجه آن كه ، چون طائفه سوم بيانگر عدم حرمت ابدى در فرض جهل - مطلقاً - مىباشد و طائفه چهارم اثبات مىكند كه در فرض دخول مطلقاً حرمت ابدى هست ، اين دو طائفه متعارض مىشوند هر چند يكى از دو طائفه حكمى ترخيصى را بيان مىكند .\r\n\r\nتقريب سوم در جمع بين روايات\r\nدو نحو مىتوان بين اين روايات جمع كرد .\r\nجمع اول : قطعه اول هر دو طائفه از يك جهت مطلق است ( طائفه سوم در فرض علم ، نكاح جديد را حرام مىداند خواه دخول شده باشد يا خير ، و طائفه چهارم در فرض دخول ، نكاح جديد را حرام مىداند خواه ازدواج سابق عن علم باشد يا خير ) و اگر دليل خاصى داشتيم كه مىگفت تنها علم با دخول براى حرمت ابدى كافى نيست اين دليل هر دو طائفه را تقييد كرده و شاهد جمع شده و مىگفتيم علم و دخول به شرط الانضمام موجب حرمت ابدى مىشوند ، پس احد الامرين براى حرمت ابدى كافى نيست .\r\nجمع دوم : همچنين قطعه دوم هر دو طائفه نيز از جهتى مطلق است ، طائفه سوم در فرض جهل نكاح جديد را مطلقاً جايز مىداند و لو دخول شده باشد و طائفه چهارم در فرض عدم دخول نكاح جديد را مطلقاً جايز مىداند هر چند نكاح قبلى عن علم صورت گرفته باشد ، اگر دليل خاصّى كه در خصوص فرض « دخول مع الجهل » يا « عدم دخول مع العلم » اثبات حرمت ابدى مىكرد شاهد جمع شده و قطعه دوم طائفه سوم و چهارم را تقييد مىزديم و مىگفتيم در فرض جهل در صورتى نكاح جديد جايز است كه دخول نشده باشد و همچنين در فرض عدم دخول در صورتى نكاح جايز است كه نكاح قبلى عن علم نباشد ، در نتيجه ، احد الامرين - من\r\n\r\n","description":"","footnote":"","page_name":" 1747 ","page_number":360},
  {"content":"\r\n\r\nالعلم و الدخول - براى حرمت ابدى كافى است و اجتماع هر دو امر براى حرمت ابدى لازم نيست .\r\nتعيين هر كدام از دو نحو تصرف متوقف بر آن است كه دليل خاصى داشته باشيم كه شاهد جمع بشود . بعضى روايات مانند صحيحهء حلبى شاهد جمع بين اين دو طائفه شده و جمع دوم را تعيين مىكنند : ( كافى ) عن على بن ابراهيم عن أبيه عن ابن ابى عمير عن حماد عن الحلبى عن ابى عبد الله عليه السلام : قال : اذا تزوج الرجل المرأة فى عدتها و دخل بها لم تحل له ابداً عالماً كان أو جاهلًا و ان لم يدخل بها حلّت للجاهل و لم تحل للآخر . « 1 »\r\nاين صحيحه تصريح مىكند ، اگر دخول شده باشد ، حرام ابدى مىشود خواه ازدواج قبلى عن علم باشد يا خير و همچنين اگر ازدواج قبلى عن علم بود حرام ابدى مىشود خواه دخول صورت گرفته باشد يا خير ، خلاصه تصريح مىكند كه احد الامرين كافى است . قطعه اول صحيحهء حلبى خاص بوده قطعه دوم طائفه سوم را تقييد مىكند و همچنين قطعه دوم صحيحه حلبى هم خاص بوده قطعه دوّم طائفه چهارم را تقييد مىكند ، پس احد الامرين براى حرمت ابدى كافى است .\r\nمنتهى صحيحهء حلبى معارض دارد كه ان شاء الله تعالى در جلسه آينده آن را نقل كرده و به بررسى آن مىپردازيم .\r\n« * و السلام * »\r\n\r\n\r\n","description":"","footnote":"\r\n( 1 ) كافى 5 / 426 ، وسائل 20 / 450 ، باب 17 از ابواب ما يحرم بالمصاهرة حديث سوّم .\r\n","page_name":" 1748 ","page_number":361},
  {"content":"\r\n\r\n\r\n7 / 12 / 1378 شنبه درس شمارهء ( 191 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته ، تتمه‌اى از بحث سابق ، در مورد ازدواج شوهر ، بعد از فوت زن چهارم ، با يك زن ديگر مطرح شد و گفتيم كه مىتواند ازدواج كند و لازم نيست عدّه زن متوفى منقضى گردد . سپس وارد مسأله بعدى شديم كه مربوط بود به اينكه آيا ازدواج در عدّه موجب حرمت ابد مىشود يا نه . گفتيم چند دسته روايت در مسأله هست كه مفاد آنها از اين قرار است :\r\n1 - / حرمت ابد على الاطلاق 2 - / عدم حرمت ابد على الاطلاق\r\n3 - / تفصيل بين علم و جهل 4 - / تفصيل بين دخول و عدم دخول .\r\nآنگاه نظر مرحوم آقاى حكيم و مرحوم آقاى خويى در مورد جمع بين روايات را بررسى كرديم كه قائل بودند ، أحد الأمرين ( علم يا دخول ) براى حرمت ابد كافى است .\r\nدر اين جلسه به بررسى دلالى و سندى تعدادى از روايات متعارض مىپردازيم ، بويژه در مورد فقه الحديث صحيحه عبد الرحمن بن حجاج كه بين جهل به حرمت تفصيل داده ، نظرات آقايان را بررسى مىكنيم .\r\n* * * \r\nالف ) رواياتى كه مىتوانند شاهد بين روايات متعارض باشند :\r\nگفته شد كه ، صحيحه حلبى « 1 » تصريح كرده كه أحد الأمرين ( علم يا دخول ) براى حرمت ابد كافى است و علماء هم معمولًا به همين صورت بين روايات متعارض\r\n\r\n\r\n","description":"","footnote":"\r\n( 1 ) وسائل ج 20 ، كتاب النكاح ، ابواب ما يحرم بالمصاهرة ، باب 17 ، ح 3 .\r\n","page_name":" 1749 ","page_number":362},
  {"content":"\r\n\r\nجمع كرده‌اند . ولى اشكال اين جمع آن است كه صحيحه ابن سنان « 1 » مجموع الامرين را براى حرمت ابد معتبر دانسته است و مرحوم سلار هم بر طبق مفاد آن فتوا داده ، منتهى يك قيدى هم ايشان اضافه كرده كه در كلمات ديگران نديديم و آن اينكه ، عقد رجعى باشد ، ضمن آنكه مدرك روايى هم براى اين قيد پيدا نكرديم ، پس مسأله خيلى روشن نيست و بايد روايات را بررسى كنيم .\r\n\r\nب ) روايتى كه حرمت ابد را مطلقاً نفى مىكند :\r\nروايتى كه دلالت مىكند اصلًا حرام ابد نمىشود روايت على بن جعفر « 2 » در قرب الاسناد است . « عن اخيه موسى بن جعفر قال : سألته عن امرأة تزوجت قبل ان تنقضى عدتها . قال : يفرق بينهما و يكون خاطباً من الخطاب » . البته اين روايت از دو جهت اشكال دارد اولًا از حيث سند ، چون هر چند در كتاب قرب الاسناد وارد شده و در كتاب على بن جعفر كه دست مرحوم مجلسى بوده و اسناد و رواة آن ناشناخته‌اند ، در آنجا هم وارد شده ، ولى در مثل كتاب كافى كه روايات على بن جعفر را از طريق عمركى نقل مىكند ، اين روايت نقل نشده است . لذا چون احتمال مىدهيم و بلكه احتمال قوى مىدهيم كه نسخ كتاب على بن جعفر متعدد بوده ، لذا ، اصل ثبوت فى الجمله كتاب به طرق صحيح ، براى اينكه روايتى را كه در يكى از نسخه‌ها آمده تصحيح كنيم ، كفايت نمىكند « 3 » بعلاوه مضمون اين روايت با بيست روايت ديگر ( حدوداً ) مخالف است ، لذا اطلاقش قابل استناد نيست .\r\n\r\nج ) رواياتى كه مطلقاً حرمت ابد را اثبات كرده‌اند :\r\n\r\n1 ) روايت محمد بن مسلم « 4 » :\r\n« احمد بن محمد عن عبد الله بن بحر عن حريز عن محمد بن مسلم قال : سألت ابا\r\n\r\n\r\n","description":"","footnote":"\r\n( 1 ) وسائل ج 20 ، كتاب النكاح ، ابواب ما يحرم بالمصاهرة ، باب 17 .\r\n( 2 ) وسائل ج 20 ، كتاب النكاح ، ابواب ما يحرم بالمصاهرة ، باب 17 ، ح 19 .\r\n( 3 ) نظير اينكه مثلًا مىدانيم حافظ يك ديوان شعر داشته كه ديگران جمع‌آورى و نقل كرده‌اند اما به اشكال مختلف نقل شده گاهى سيصد غزل ، گاهى نهصد غزل و غيره . لذا نمىتوانيم روى تك تك غزلهاى هر نسخه دست بگذاريم و بگوييم قطعاً حافظ اين را سروده است .\r\n( 4 ) وسائل ج 20 ، كتاب النكاح ، ابواب ما يحرم بالمصاهرة ، باب 17 ، ح 22 .\r\n","page_name":" 1750 ","page_number":363},
  {"content":"\r\n\r\nعبد الله عليه السلام عن الرجل يتزوّج المرأة فى عدتها قال : يفرق بينهما و لا تحل له ابداً »\r\nدر سند اين روايت عبد الله بن بحر واقع شده كه توثيق خاصى ندارد ولى از آنجا كه در اسناد تفسير على بن ابراهيم واقع شده ، آقاى خويى « ره » روايت را معتبر دانسته است چون به شهادت على بن ابراهيم ، روات اسناد كتاب ثقه‌اند . ولى همانطور كه مكرراً گفته‌ايم تفسير على ابن ابراهيم كه الان موجود است در حقيقت مجموعه‌اى از حدود بيست و سه تفسير است كه به احتمال زياد ، على بن حاتم قزوينى آنها را جمع‌آورى كرده است . لذا روايات آن را كلًا نمىتوان مربوط به تفسير اصلى على ابن ابراهيم دانست . بعلاوه ، به نظر مىرسد توثيق على بن ابراهيم مربوط به روات نباشد بلكه توثيق راجع به كتابهايى است كه وى از آنها اخذ روايت كرده است . لذا مىبينيم از اشخاصى معلوم الحال و غير ثقه و غير امامى هم روايات زيادى نقل مىكند . از اين گذشته ، حتى آن دسته از رواياتى كه در تفسير اصلى على بن ابراهيم وجود داشته‌اند با مراجعه به كتابهاى ديگرى كه آن روايات را نقل كرده‌اند ، مثل تأويل الآيات كه يكى از شاگردان محقق كركى نوشته ، متوجه مىشويم كه متن يا سند روايات را طور ديگرى نقل كرده‌اند . با توجه به اين اشكالات نمىتوانيم شخصى را كه در تفسير موجود در اسناد واقع شده ، معتبر بدانيم مگر اينكه در جاى ديگرى اعتبارش ثابت شود .\r\n\r\n2 ) روايت عبد الله بن سنان « 1 » :\r\nروايت نوادر الحكمه : « عن نضر عن عبد الله سنان عن ابى عبد الله عليه السلام : فى الرجل يتزوج المرأة المطلقة قبل ان تنقضى عدتها قال يفرق بينهما و لا تحل له ابداً و يكون لها صداقها بما استحل من فرجها او نصفه ان لم يكن دخل بها »\r\nمرحوم آقاى خويى به اين روايت اشكال سندى دارند از اين حيث كه صاحب نوادر الحكمه ، احمد بن محمد بن عيسى است و او نمىتواند نضر بن سويد را درك\r\n\r\n\r\n","description":"","footnote":"\r\n( 1 ) وسائل الشيعة ، ج 20 ، كتاب النكاح ، ابواب ما يحرم بالمصاهرة ، باب 17 ، ح 21 .\r\n","page_name":" 1751 ","page_number":364},
  {"content":"\r\n\r\nكرده باشد ، لذا اين روايت مرسله است .\r\nولى اين اشكال وارد نيست چون بر طبق تحقيق ، صاحب كتاب نوادر الحكمه حسين بن سعيد است و احمد بن عيسى كه شاگرد حسين بن سعيد است راوى اين كتاب بوده است « 1 » . در ابتداى اسناد اين كتاب عمدتاً كسانى قرار دارند كه حسين بن سعيد در جاهاى ديگر كثيراً از آنها نقل مىكند و بر عكس ، احمد بن محمد بن عيسى در جاهاى ديگر بندرت از آنها نقل كرده است ، از جمله همين شخص ، كه حسين بن سعيد در جاهاى ديگر هم زياد از او روايت كرده است . خلاصه اينها مشايخ حسين بن سعيد هستند و او هم از مشايخ احمد بن محمد است ، لذا اشكالى در سند نيست . منتهى اضافه‌اى كه در ذيل روايت هست كه اگر دخول نكرده باشد بايد نصف المهر را بدهد با فرض اينكه عقد باطل بوده است ، اين مطلب با توجه به روايت‌هاى ديگرى كه در مسأله هست ، قابل التزام نمىباشد چون صرفاً عقد به شبهه در كار بوده است ، لذا يا آن قسمت را حمل بر استحباب مىكنيم و يا آن را طرح كرده و بقيه روايت را اخذ مىكنيم .\r\nپس اين روايت از حيث علم و عدم علم مطلق است و نسبت به دخول و عدم دخول هم صراحت دارد كه شامل هر دو فرض مىشود .\r\n\r\nد ) رواياتى كه بين علم و جهل تفصيل داده‌اند :\r\n\r\n1 ) صحيحه اسحاق بن عمار :\r\n« قال : قلت لأبى ابراهيم عليه السلام بلغنا عن ابيك عليه السلام ان الرجل اذا تزوج المرأة فى عدتها لم تحل له ابداً فقال : هذا اذا كان عالماً فاذا كان جاهلًا فارقها و تعتدّ ثم يتزوجها نكاحاً جديداً » .\r\nاين روايت ، حرمت ابد را در فرض علم اثبات نموده و در فرض جهل ، حرمت ابد را اثبات نكرده است ، اما نسبت به دخول و عدم دخول مطلق است و بلكه شايد\r\n\r\n\r\n","description":"","footnote":"\r\n( 1 ) مرحوم مجلسى هم كه اين روايت را نقل كرده رمز « ين » يعنى حسين گذاشته و ايشان مردد بوده كه راوى حسين بن سعيد است يا احمد بن محمد بن عيسى .\r\n","page_name":" 1752 ","page_number":365},
  {"content":"\r\n\r\nفرد اظهرش همان دخول باشد ، يعنى نمىتوان فرض دخول را از تحت اطلاق خارج كرد « 1 » .\r\n\r\n2 ) صحيحه عبد الرحمن بن حجّاج :\r\n« عن ابى ابراهيم عليه السلام قال : سألته عن الرجل يتزوج المرأة فى عدتها بجهالة أ هي ممن لا تحل له ابداً فقال : لا ، امّا اذا كان بجهالة فليتزوجها بعد ما تنقضى و قد يعذر الناس فى الجهالة بما هو اعظم من ذلك فقلت : باى الجهالتين يعذر ، بجهالته ان ذلك محرم عليه ام بجهالته انها فى عدة ؟ فقال : احدى الجهالتين اهون من الاخرى ، الجهالة بان الله حرّم ذلك عليه و ذلك بأنه لا يقدر على الاحتياط معها فقلت : و هو فى الاخرى معذور ؟ قال : نعم اذا انقضت عدتها فهو معذور فى ان يتزوجها ، فقلت : فان كان احدهما متعمداً و الآخر بجهل ، فقال : الذي تعمّد لا يحل له ان يرجع الى صاحبه ابداً » « 2 » .\r\nاين روايت مىگويد : جهل به عده ، چه جهل به موضوع باشد و چه جهل به حكم ، باعث مىشود كه زن بر شخص حرام ابد نشود و بعد از انقضاى عدّه مىتواند با او ازدواج كند . البته حضرت اين نكته را هم فرموده كه معذور بودن جهل به حكم روشنتر است چون بر خلاف جاهل به موضوع ، قدرت بر احتياط ندارد . كه البته اين تفصيل بحثش مىآيد . بعد يك سؤال ديگرى مطرح مىكند كه اگر يكى از آن دو متعمد و ديگرى جاهل بود چه حكمى دارد كه حضرت مىفرمايد : نسبت به متعمد ، عقد باطل است و حرمت ابد ثابت مىشود كه اين فرع هم بحثش خواهد آمد .\r\n\r\nه ) بحث پيرامون فقه الحديث صحيحه عبد الرحمن بن حجاج :\r\n\r\n1 ) ارتباط اين روايت به بحث برائت و اشتغال :\r\nمرحوم شيخ در رسائل اين روايت را مطرح كرده و در جواب كسانى كه\r\n\r\n\r\n","description":"","footnote":"\r\n( 1 ) وسائل ج 20 ، كتاب النكاح ، ابواب ما يحرم فيه بالمصاهرة ، باب 17 ، ح 10 .\r\n( 2 ) وسايل ج 20 ، كتاب النكاح ، ابواب ما يحرم بالمصاهرة ، باب 17 ، ح 4 . پ\r\n","page_name":" 1753 ","page_number":366},
  {"content":"\r\n\r\nخواسته‌اند اين روايت را دليل اصل برائت بگيرند مىفرمايد : با توجه به قرائنى كه در آن وجود دارد ، ارتباطى به بحث برائت و اشتغال ندارد ، چون بحث برائت و اشتغال راجع به حكم تكليفى است ، اما در اين روايت ، سؤالها و جوابها اصلًا ناظر به حكم تكليفى نيستند ، بلكه ناظر به حكم وضعى يعنى حرمت ابد هستند . لذا از روايت استفاده نمىشود كه شخص از حيث تكليفى هم معذور است و مجاز است كه در عدّه ازدواج كند . يعنى ، على وجه الاطلاق نمىتوان قائل به جواز تكليفى شد .\r\n\r\n2 ) تفصيل بين جهل به حكم و جهل به موضوع ( اشكال مرحوم شيخ ) :\r\nمرحوم شيخ در مورد تفصيلى كه در روايت بين جهل به حكم و جهل به موضوع داده شده ، اشكالى را مطرح مىكند كه حاصلش چنين است : تعليلى كه در اين روايت براى تفصيل مزبور ذكر شده ، مبنى بر اينكه جاهل به حكم ، قدرت بر احتياط ندارد اما جاهل به موضوع ، قدرت بر احتياط دارد ، اين تعليل معنايش واضح نيست . چون اگر جهل را به معناى جهل مركب و غفلت بگيريم ، هم در جهل به حكم و هم در جهل به موضوع ، قدرت بر احتياط نخواهد داشت و اگر جهل به معناى جهل بسيط باشد يعنى به معناى شك باشد ، در اين صورت ، هم در جهل به حكم وهم در جهل به موضوع ، قادر بر احتياط خواهد بود ، سپس ايشان بدون اينكه اشكال را حل كنند ، به اين جمله اكتفا مىكنند كه « فتدبر فيه و فى دفعه » .\r\n\r\n3 ) نظر مرحوم آخوند خراسانى « ره » در حل اشكال شيخ « ره » :\r\nمرحوم آخوند مىفرمايد : ما جهل را به معناى خصوص جهل بسيط نمىگيريم و تفكيك هم نمىكنيم به اين صورت كه بگوييم كه جهل به حكم در معناى غفلت و جهل به موضوع در معناى جهل بسيط استعمال شده ، چون در سؤال سائل چنين تفكيكى فرض نشده است ، بلكه جهل را به معناى عام ( عدم العلم ) مىگيريم كه هم غفلت و هم جهل بسيط را شامل مىشود . منتهى با در نظر گرفتن مصاديق خارجى ،\r\n\r\n","description":"","footnote":"","page_name":" 1754 ","page_number":367},
  {"content":"\r\n\r\nجهل به حكم انصراف پيدا مىكند به غفلت و جهل به موضوع انصراف پيدا مىكند به جهل بسيط . وجه اين انصراف آن است كه حكم عدّه جزو ضروريات اسلامى است . مثل وجوب نماز كه هر كسى التفات به آن پيدا كند ، ديگر جهلى برايش باقى نمىماند . لذا اگر در روايت جهل به حكم فرض شده ، بايد به موارد غفلت و عدم التفات حمل شود . اما اينكه با فرض التفات بازهم جهل به حكم داشته باشد ، اين خيلى نادر است . اما در جهل به موضوع ، با فرض اينكه حكم عدّه را مىداند معمولًا افراد تحقيق و پرس‌وجو مىكنند كه آيا زن در عدّه هست يا نيست و غفلت داشتن نادر است ، لذا جهل بر جهل بسيط حمل مىشود . با اين بيان ، وجه امكان احتياط در جهل به موضوع و عدم امكان احتياط در جهل به حكم روشن مىشود .\r\n\r\n4 ) اشكال مرحوم حاج شيخ عبد لكريم در درر بر مرحوم آخوند :\r\nمرحوم حاج شيخ مىفرمايد : بيان مرحوم آخوند رافع اشكال نيست چون درست است كه در فرض علم به حكم و جهل به موضوع ، غفلت داشتن نادر است و معمولًا افراد از حال زن تحقيق مىكنند ، ولى در همين فرض ، چنانچه شخص بخواهد قبل از معلوم شدن وضعيت زن ، با او عن التفات ازدواج كند ، اينهم نادر است چون تحقيق مقدمه علم است و عادتاً اشخاص تا زمانى كه علم پيدا نكنند ، اقدام به ازدواج نمىكنند ، بنابراين ، حتى اگر جهل به موضوع را حمل بر جهل بسيط كنيم ، گرچه چنين جهلى شايع است ، اما اقدام به ازدواج با وجود اين جهل ، نادر است .\r\n\r\n5 ) اشكال استاد « مدّ ظلّه » بر مرحوم آخوند :\r\nاينكه مرحوم آخوند فرموده كه ، حكم عدّه بين مسلمين جزو ضروريات است و لذا جهل به حكم را بايد حمل به غفلت بكنيم ، اين سخن درستى نيست . همانطور كه مرحوم شيخ در رسائل اشاره كرده « 1 » ، آنچه بين مسلمين ضرورى است ، اصل\r\n\r\n\r\n","description":"","footnote":"\r\n( 1 ) وقتى كه انسان دقت مىكند ، مىبيند كه مرحوم شيخ در رسائل نكات زيادى را متوجه شده كه حتى بعديها توجه نكرده‌اند ، از جمله همين نكته است . ( رضوان الله تعالى عليه )\r\n","page_name":" 1755 ","page_number":368},
  {"content":"\r\n\r\nلزوم عدّه و عدم جواز تزويج در عدّه است ، اما حدود عده ، حكمش روشن نيست و حتى معركه آراء است . لذا مصاديق جهل به حكم فقط موارد غفلت نيست و در موارد التفات هم جهل به حكم تصوير مىشود .\r\n\r\n6 ) نظر مرحوم حاج شيخ در حل اشكال شيخ انصارى « ره » :\r\nمرحوم حاج شيخ مىفرمايد ؛ ما جهل را در هر دو مورد حمل بر غفلت مىكنيم و اين استعمال رايجى است كه جهل به معناى غفلت باشد . اما وجه تفكيك بين جهل به عدّه و جهل به حكم در اولى قدرت بر احتياط دارد و در دومى قدرت بر احتياط ندارد اين است كه ، جهل به حكم به معناى غفلت از حكم تكليفى است و در فرض غفلت از حكم تكليفى احتياط ممكن نيست ، احتياط فقط براى شاك در حكم تكليفى امكان دارد . اما جهل به عدّه را به معناى غفلت از حكم وضعى مىگيريم ، يعنى شخص غافل بوده از اينكه ازدواج در عدّه موجب حرمت ابد مىشود . در اينجا هم حضرت مىفرمايد كه معذور است با اينكه قدرت بر احتياط دارد ، چون بعد از اينكه متوجه شده كه در عدّه ازدواج كردن موجب حرمت ابد است ، نسبت به آينده مىتواند احتياط كند و با او ازدواج نكند ولى در عين حال ، شارع ارفاقاً حرمت ابد را ثابت نكرده است و فرموده ، بعد از انقضاى عدّه مىتواند با او ازدواج كند .\r\n\r\n7 ) اشكال استاد « مدّ ظلّه » به بيان شيخ « ره » :\r\nبيان مرحوم حاج شيخ هر چند فى حد نفسه بيان خوبى است ، اما نمىتوان آن را به روايت اسناد داد . ظاهر اين تعبير ( بجهالة انها فى العدة ) اين است كه نمىداند كه زن ، معتده است ، درحالىكه ايشان اين تعبير را اينطور معنا مىكند كه نمىداند ازدواج در عدّه موجب حرمت ابد مىشود و اين معنى اصلًا قابل استفاده نيست .\r\n« * و السلام * »\r\n\r\n","description":"","footnote":"","page_name":" 1756 ","page_number":369},
  {"content":"\r\n\r\n\r\n8 / 12 / 1378 يكشنبه درس شمارهء ( 192 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر درس گذشته به روايت صحيحه عبد الرحمن بن الحجاج پرداخته شد و اينكه در آن حديث بين دو نوع جهل فرق گذاشته است كه در يكى احتياط مقدور است و در ديگرى احتياط مقدور نيست و مرحوم آخوند « ره » بين شبهات حكميه و موضوعيه فرق گذاشته و آن را وجه تفصيل در روايت دانستند .\r\nدر اين جلسه ابتدا به بررسى مجدد كلام مرحوم آخوند ، كه در حقيقت سخن مرحوم ميرزاى شيرازى است پرداخته و اشكالى كه قبلًا به اين بيان شده بود ناتمام دانسته ، سپس به بررسى سخن مرحوم حاج شيخ عبد لكريم حائرى و نقد آن پرداخته و در نهايت ، نظر مختار استاد « مدّ ظلّه » دربارهء معناى روايت ، بيان خواهد شد .\r\n* * * \r\nالف ) : بررسى مجدد فرمايش مرحوم ميرزاى شيرازى « 1 » :\r\n\r\n1 ) اشاره مجدد به سخن مرحوم ميرزا « ره » :\r\nايشان مىفرمايند : جهلى كه در روايت ذكر شده و در هر دو مورد جهل در مقابل علم است ، اما اينكه در يكى قادر بر احتياط و در ديگرى غير قادر فرض شده ، به اين دليل است كه به لحاظ غلبه و بر حسب متعارف - كه روايات هم بايد حمل بر\r\n\r\n\r\n","description":"","footnote":"\r\n( 1 ) مرحوم آقاى اراكى در تقريرات درس نكاح مرحوم حاج شيخ عبد لكريم اين مطلب را دارند كه وجهى كه ما از مرحوم آخوند نقل كرديم در واقع از ميرزاى شيرازى است و اين وجه را مرحوم آخوند و حاج آقا رضا همدانى از ايشان گرفته‌اند و مرحوم آقا سيد اسماعيل صدر هم آن را خيلى پسنديده است . مرحوم آقاى خمينى قدس سرّه هم اصلًا به اين بحث نپرداخته‌اند كه معناى روايت از اين حيث كه بين دو فرض جهل از جهت امكان يا عدم امكان احتياط فرق گذاشته ، چه مىشود . ايشان بحث ديگرى با مرحوم شيخ دارد كه گذشت .\r\n","page_name":" 1757 ","page_number":370},
  {"content":"\r\n\r\nمتعارف شود - مصاديق جهل به حكم ، موارد عدم التفات است و اگر جهل لا عن التفات باشد شخص قدرت بر احتياط نخواهد داشت ، اما در موارد جهل به موضوع چون شخص التفات دارد ، قادر بر احتياط نيز هست .\r\nنكته غلبه اين است كه مسأله عدّه در بين مسلمين جزو ضروريات است ، لذا جهل به حكم تزويج در عدّه ، به استثناى فروض نادره ، فقط در موارد غفلت و عدم التفات تحقق مىپذيرد و در صورت التفات عادتاً جهل به حكم ، در كار نمىباشد اما كسى كه حكم عدّه را مىداند و فقط نسبت به موضوع جهل دارد ، اين را حمل بر موارد التفات مىكنيم .\r\n\r\n2 ) اشكال استاد « مدّ ظلّه » به سخن ميرزا « ره » :\r\nاشكالى كه ما داشتيم اين بود كه جهل به حكم دو صورت دارد ، گاهى جهل به اصل حكم است كه در اين صورت فرمايش مرحوم ميرزا « ره » تمام است چون جهل به حكم عادتاً فقط در فرض عدم التفات مصداق دارد . اما گاهى جهل به حكم ناشى از جهل به حدود عدّه است و چنين جهلى مىتواند عن التفات باشد . پس اين تفصيل بين شبهه حكميه و شبهه موضوعيه تمام نيست كه بگوييم در شبهه موضوعيه جهل بسيط تصوير مىشود اما در شبهه حكميه جهل بسيط قابل تصور نيست الا نادراً . چون شخصى كه به اصل حكم عالم است و حدود و مراتب آن را نمىداند شبهه‌اش شبهه حكميه است و در عين حال جاهل بسيط است و غافل نيست و چنين مواردى نادر هم نيستند .\r\n\r\n3 ) رجوع استاد « مدّ ظلّه » از اشكال مذكور :\r\nولى با مراجعه به كلام ميرزا « ره » معلوم شد كه اشكال ما وارد نبوده است ، چون ايشان نمىخواهند بين شبهه موضوعيه و شبهه حكيمه فرق بگذارند ، بلكه همانند شيخ در رسائل مىخواهند فرق بگذارند بين كسى كه نمىداند زن معتده است ( چه جاهل به موضوع باشد و چه جاهل به حكم ) و كسى كه اصل حكم را نمىداند - بر اين اساس ، ايشان مىفرمايند ؛ كسى كه جاهل به اصل حكم است ، جهلش لا عن\r\n\r\n","description":"","footnote":"","page_name":" 1758 ","page_number":371},
  {"content":"\r\n\r\nالتفات است ، اما كسى كه نمىداند زن در عدّه است چه جاهل به موضوع باشد و چه جاهل به حكم از باب اينكه حدود عدّه را نمىداند « 1 » چنين شخصى جهلش عن التفات است . لذا اشكال ما وارد نيست -\r\n\r\n4 ) يادآورى اشكال حاج شيخ « ره » در درر الفوائد :\r\nاما اشكالى كه مرحوم حاج شيخ در درر مطرح كرده بودند در ظاهر وارد مىباشد . البته ممكن است بعداً پاسخى به آن بدهيم . ايشان مىفرمايند ؛ چه در مورد جهل به اصل حكم و چه جهل به مصداق ، با فرض تحقيق و تفحص كردن جهل مرتفع مىشود ، لذا اين روايت كه مرد را جاهل فرض كرده ، بايد حمل به فرد نادر و غير غالب شود .\r\n\r\nب ) : بيان مرحوم حاج شيخ در معناى روايت :\r\n\r\n1 ) ايشان روايت را طور ديگرى معنا كرده‌اند :\r\nمىفرمايند : جهل به حرمت ، همان شبهه حكميه تحريميه است و جهل به معناى جهل به حرمت وضعى است يعنى نمىداند كه شارع ، عدّه را موضوع براى حرمت ابدى قرار داده است . بر اين اساس ، كسى كه جاهل به حرمت تكليفى است ، قدرت بر احتياط ندارد چون جهل در اين فرض حمل بر غفلت مىشود و كسى كه غافل بوده و مخالفت تكليف كرده ، ديگر نمىتواند آن را تدارك كند چون كارى است كه انجام شده و واقعيت عما هو عليه منقلب نمىشود . اما كسى كه جاهل به حرمت وضعى بوده قادر بر احتياط است ، به اين معنا كه وقتى كه فهميد اين زن حرمت ابدى دارد و عقد باطل بوده است مىتواند احتياط كند و از آن زن اجتناب نمايد ، هر چند شارع ارفاقاً احتياط را لازم نكرده است و او را معذور دانسته است .\r\n\r\n\r\n","description":"","footnote":"\r\n( 1 ) در بحث عده ، اختلافات متعددى وجود دارد كه هر يك مىتواند منشأ شبهه حكميه شود ، مثل اينكه ندانيم اين زن بايد عدّه را به ماه حساب كند يا به سه قرء ، خود قرء هم محل بحث است كه طهر معنا كنيم يا حيض و مانند آن ، لذا تعبير « جهالته انها فى العدة » با شبهه حكميه سازگار است و مرحوم شيخ هم در رسائل اين را دارد .\r\n","page_name":" 1759 ","page_number":372},
  {"content":"\r\n\r\n\r\n2 ) پاسخ استاد « مدّ ظلّه » :\r\nاولا ؛ همانطور كه در جلسه قبل گفتيم اين روايت را نمىشود بر معنايى كه ايشان كرده حمل نمود . زيرا در روايت تعبير شده است « لجهالته انها فى العدة » اين ظاهرش آن است كه جاهل به موضوع است و معتده بودن زن را نمىداند ، نه اينكه معتده بودن را مىداند و فقط حكم وضعى آن يعنى حرمت ابدى را نمىداند .\r\nثانياً ؛ در روايت ، هر دو جهالت منشأ اعذار شخص دانسته شده ، در حالى كه جهل به حكم وضعى منشأ عذر نمىشود . حكم وضعى يعنى حرمت ابد دائر مدار علم نيست . خيلى از بزرگان توقف حكم وضعى بر علم به حكم وضعى را محال دانسته‌اند ، ولى ما اين را هم كه قائل نباشيم ، خارجاً حكم وضعى متوقف بر علم نيست تا جهل به حكم وضعى ، عذر به حساب آيد و حكم وضعى در فرض جهل ثابت نباشد .\r\n\r\n3 ) تقريب ديگرى از سخن مرحوم حاج شيخ « ره » :\r\nممكن است ايشان روايت را طور ديگرى معنا كنند و بگويند اين كه گفته شده « باىّ الجهالتين اعذر » معنايش اين نيست كه كداميك از اين جهالتها منشأ عذر است بلكه سائل به متعلق جهالتين نظر داشته است . يعنى سؤال كرده كه اين دو تا حكمى كه متعلق جهالت است يعنى حرمت تكليفى و حرمت وضعى ، شارع نسبت به كداميك شخص را معذور كرده است ، آيا از ناحيه حكم تكليفى معذور است تا عقاب ثابت نشود يا از ناحيه حكم وضعى معذور است تا حرمت ابدى ثابت نشود .\r\nامام عليه السلام هم فرموده : از هر دو ناحيه معذور است .\r\n\r\n4 ) پاسخ استاد « مدّ ظلّه » :\r\nاين تقريب هم ناتمام به نظر مىرسد ، چون معذور بودن از ناحيه حكم وضعى در صدر روايت بيان شده بود و حضرت در آنجا فرموده : حرمت ابد ثابت نمىشود و ازدواج با آن زن محذورى ندارد . ديگر معنا ندارد راوى مجدداً سؤال كند كه آيا از ناحيه حكم وضعى معذور است يا نه ؟\r\n\r\n","description":"","footnote":"","page_name":" 1760 ","page_number":373},
  {"content":"\r\n\r\n\r\nج ) : مختار استاد « مدّ ظلّه » در معناى روايت :\r\nدر بيان اينكه چرا روايت بين جهل به عدّه و جهل به حكم فرق گذاشته دو جواب و توجيه به نظر ما آمده است كه بعد از ذكر دو مقدمه به بيان آنها مىپردازيم مقدمه اول ؛ مرحوم آخوند در كفايه براى قطع ، دو جنبه ذكر كرده است ، جنبه منجزيت و جنبه معذريت . نسبت به جنبهء اول مىفرمايد ؛ اگر كسى قطع به حكم واقعى پيدا كرد و با آن مخالفت نمود مستحق عقاب خواهد بود چون قطع منجز واقع است ، اما نسبت به جنبهء دوم يعنى معذريت مىفرمايد ؛ اگر قطع پيدا كرد كه فلان چيز حرام نيست و مرتكب شد و يا فلان چيز واجب نيست و ترك كرد ، با آنكه قطعش بر خلاف واقع بود ، در اينجا بايد تفصيل داد بين قصور و تقصير . در صورتى كه عن قصور باشد قطع معذّر است و چنانچه عن تقصير باشد قطع معذّر نيست .\r\nمقدمه دوم ؛ مرحوم شيخ « ره » ( در رسائل ) هم در بحث حديث رفع اين مسأله را مطرح كرده است و فرموده ؛ كسى كه حديث رفع را مختص به رفع مؤاخذه مىداند ؛ ممكن است اين اشكال متوجه او شود كه رفع در جايى معنا دارد كه وضع معقول باشد و حديث رفع متضمّن رفع خطا و نسيان هم هست ، درحالىكه مؤاخذه بر خطا و نسيان معقول نيست ، تا رفع آن ممكن باشد ، چون تعلق تكليف به ناسى و مانند آن محال است و شخص ناسى قدرت بر امتثال ندارد ، لذا اين قرينه مىشود بر اينكه ، حديث رفع صرفاً ناظر به رفع مؤاخذه نيست بلكه ناظر به آثار ظاهر يا عموم آثار است .\r\n\r\n* جواب مرحوم شيخ « ره » از اشكال فوق :\r\nايشان مىفرمايند : اولًا اگر اين اشكال تمام باشد پس عين همين اشكال به آيه شريفه  « رَبَّنا لا تُؤاخِذْنا إِنْ نَسِينا أَوْ أَخْطَأْنا »  « 1 » هم وارد مىشود . بر طبق اين آيه ، مؤمنان از خداوند درخواست مىكنند كه آنها را در صورت خطا يا نسيان مؤاخذه نكند و\r\n\r\n\r\n","description":"","footnote":"\r\n( 1 ) سوره بقره آيه 286\r\n","page_name":" 1761 ","page_number":374},
  {"content":"\r\n\r\nآنها را مورد عفو نمايد ، با آنكه اگر ناسى ، قدرت بر امتثال نداشته باشد تكليف به او محال است . در نتيجه ، استحقاق عقوبت و مؤاخذه ندارد تا چنين درخواستى معنا داشته باشد . لذا اين آيه ، نظير اين خواهد بود كه گفته شود : « خدايا به ما ظلم نكن ! » و به همان بيان كه اشكال آيه را حل مىكنيم ، اشكال حديث رفع را نيز حل مىكنيم .\r\nثانياً جواب حلى اشكال اين است كه منشأ بسيارى از خطاها و نسيانها ، ترك تحفظ است . خود اهميت دادن به يك مطلب باعث عدم فراموشى مىشود « 1 » . از طرفى - با توجه به آنچه « در كفايه و كتابهاى ديگر هم مطرح شده - مصحّح عقوبت و مؤاخذه ، صرفاً قدرت حين العمل نيست بلكه قدرت مع الواسطه هم كفايت مىكند ، لذا كسى كه مع الواسطه قدرت بر امتثال داشته ، اما كارى كرده كه در ظرف امتثال قادر بر امتثال نبوده است ، چنين شخصى مستحق عقوبت است ، كه تعبير مىكنند « يعاقب بالنهى السابق الساقط » مثل كسى كه خود را از ارتفاع بلندى به پايين پرتاب مىكند ، هر چند در هنگام فرود آمدن ، قدرت بر حفظ نفس ندارد ولى چون در ابتدا قدرت مع الواسطه بر حفظ نفس داشته ، لذا شارع مىتواند او را به سبب قتل نفس مؤاخذه نمايد . با اين بيان ، استحقاق مؤاخذه بر خطا و نسيان ثابت مىشود و لذا اگر شارع به مقتضاى حديث رفع ، از باب تفضّل و ارفاق ، مؤاخذه را رفع كند ، اشكالى وارد نخواهد شد .\r\nپس از ذكر اين دو مقدمه ، بازمىگرديم به اصل بحث ، گفتيم كه چرا در روايت بين جهل به عدّه و جهل به حكم فرق گذاشته است دو توجيه به نظر ما رسيده است توجيه اول ؛ مىتوان اينطور توجيه كرد كه ، جهالت به معناى غفلت است و اين استعمال متعارف و رايجى است كه جهل ، در موارد غفلت يا جهل مركب به كار مىرود .\r\nغفلت در مسأله عدّه دو فرض پيدا مىكند ؛ يك فرض اين است كه از اصل\r\n\r\n\r\n","description":"","footnote":"\r\n( 1 ) گاهى به شخصى كه عذر مىآورد كه فلان كار را فراموش كردم ، گفته مىشود كه چرا غذا خوردنت را فراموش نكردى ؟ يعنى به غذا خوردن اهميت مىدهى اما چون به آن كار اهميت ندادى ، فراموش كردى .\r\n","page_name":" 1762 ","page_number":375},
  {"content":"\r\n\r\nحكم عدّه غافل باشد . چنين غفلتى فقط در مورد افراد قاصر و دور از محيط اسلامى و به قول معروف ، آدمهاى پشت كوه متصور است . فرض دوم اين است كه اصل حكم را مىداند و در عين حال از روى غفلت با زنى در عدّه ازدواج كرده چنين غفلتى عادتاً عن تقصير و ناشى از ترك تحفّظ مىباشد . بر اين اساس ، شارع مقدس هم جاهل قاصر و هم جاهل مقصر را معذور دانسته ، منتهى امام عليه السلام در روايت متذكر اين فرق شده است كه جاهل مقصر و لو مع الواسطه قدرت بر احتياط دارد چون مىتواند تحفّظ كند تا برايش جهل و غفلتى حاصل نشود ، اما جاهل قاصر كه از اصل حكم غفلت دارد ، و لو مع الواسطه قادر بر احتياط نيست . اين يك توجيه براى معناى روايت است .\r\nتوجيه دوم ؛ كه شايد بهتر از توجيه اول باشد ، اين است كه جهالت را به جاى آنكه به معناى خصوص غفلت بگيريم ، بر يك معناى عرفى حمل كنيم و آن هر موردى است كه شخص خودش را در آن معذور حساب مىكند و چون بناى بر معصيت نداشته ، خودش را عاصى به حساب نمىآورد . اكنون ببينيم اشخاص در چه مواردى خود را معذور مىدانند ؟\r\nدر موارد شبهه حكميه ، چه شبهه در اصل حكم باشد و چه در مراتب آن ، معذور كسى است كه يا غافل محض و جاهل قاصر باشد و يا اگر غافل نيست به وظيفه‌اش كه تحقيق و تفحص است ، عمل كرده ولى به نتيجهء درستى نرسيده و مطلب را اشتباه فهميده است كه در هر صورت ، جهل او عن قصور است ، نه عن تقصير بله كسى كه تحقيق لازم را انجام نداده و حكم را اشتباه فهميده ، جاهل مقصر است و معذور هم به حساب نمىآيد .\r\nاما در موارد شبهه موضوعيه با توجه به قاعدهء شرعى « هن مصدقات على أرحامهنّ » تحقيق و تفحص لازم نيست بلكه همين مقدار كفايت مىكند كه زن بگويد شوهر ندارم و در عدّه نيستم و لزومى ندارد كه يقين به صحّت قول او پيدا كند ، لذا اگر ازدواج كرد ، معذور است و حرمت ابد ثابت نمىشود پس مورد روايت فقط درباره\r\n\r\n","description":"","footnote":"","page_name":" 1763 ","page_number":376},
  {"content":"\r\n\r\nحكم وضعى است كه سؤال شده است ، حكم وضعى كه براى اين شخص جاهل ثابت نيست به دليل چه نوع جهالتى است « 1 » و حضرت بين شبهه موضوعيه و حكميه فرق گذاشته است كه فرق دو مورد در اين خواهد بود كه در مورد عدم امكان تحقيق در شبهه حكميه ، احتياط ممكن نيست ، اما در مورد شبهه موضوعيه احتياط ممكن است ولى شارع آن را واجب نكرده است .\r\n« * و السلام * »\r\n\r\n\r\n","description":"","footnote":"\r\n( 1 ) بر خلاف نظر آقاى خمينى قدس سرّه كه فرمود سؤال در روايت از حكم تكليفى است و شاهدى هم ذكر كرده‌اند كه محل اشكال است ، ظاهر روايت اين است كه سؤال از حكم وضعى است ، سؤال كرده : أ هي ممّن لا تحل عليه ابداً ؟ و همينطور تا آخر روايت مربوط به حكم وضعى است .\r\n","page_name":" 1764 ","page_number":377},
  {"content":"\r\n\r\n\r\n/ / 1378 شنبه درس شمارهء ( 193 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل ، چند تا از رواياتى كه منشأ ثبوت حرمت ابد را « علم » ذكر كرده‌اند ، به تفصيل مورد بحث قرار گرفت ، همچنين بحث نسبتاً مفصلى راجع به موارد علم و جهل ( علم يا جهل به حكم يا موضوع ) و آراء فقها ، در اين ارتباط مطرح گرديد . در اين جلسه ابتدا تتمه بحث دربارهء روايت عبد الرحمن بن حجاج مطرح مىشود ، سپس به بررسى روايات بخش دوم يعنى رواياتى كه منشأ تحقق حرمت ابد را دخول ذكر كرده است و سپس روايات جمع بين اين روايات را نقل كرده و نهايتاً نظر و مختار استاد مىآيد . ضمناً بطور اجمال بيان مرحوم امام قدس سرّه درباره روايت عبد الرحمن بن حجاج طرح و نقد مىشود .\r\n* * * \r\nالف ) : ادامه بررسى رواياتى كه علم را منشأ ثبوت حرمت ابد ذكر نموده است :\r\n\r\n1 ) صحيحه عبد الرحمن بن حجاج :\r\n« و عن ابى على الاشعرى ، عن محمد بن عبد الجبار عن محمد بن اسماعيل ، عن الفضل بن شاذان جميعاً عن صفوان ، عن عبد الرحمن بن حجاج عن ابى ابراهيم عليه السلام قال : سألته عن الرجل يتزوج المرأة فى عدّتها بجهالة ، أ هي ممن لا تحل له ابداً ؟ قال : لا امّا اذا كان بجهالة فليتزوجها بعد ما تنقضى عدتها و قد يعذر الناس فى الجهالة بما هو اعظم من ذلك فقلت : باىّ الجهالتين يعذر بجهالته ان ذلك محرم عليه ؟ ام بجهالته أنّها في عدة ؟ فقال : احدى الجهالتين\r\n\r\n","description":"","footnote":"","page_name":" 1765 ","page_number":378},
  {"content":"\r\n\r\nأهون فى الأخرى ، الجهالة بان الله حرم ذلك عليه و ذلك بانّه لا يقدر على الاحتياط معها ، فقلت : و هو من الأخرى معذور ؟ قال : نعم اذا انقضت عدتها فهو معذور فى ان يتزوجها فقلت :\r\nفان كان احدهما متعمداً و الآخر بجهل فقال : الذي تعمّد لا يحل له ان يرجع الى صاحبه ابداً « 1 »\r\nتوضيح : همانطور كه گفته شد ، اين روايت از حيث سند صحيح است و مراد از ابو ابراهيم امام موسى بن جعفر عليه السلام مىباشد . بعضيها فكر كرده‌اند كه ابو ابراهيم راوى است و روايت مضمره مىباشد و اين درست نيست حتى در كافى و تهذيب بعد از كلمه ابو ابراهيم عليه السلام را درج كرده‌اند كه مشخص شود راوى نيست بلكه امام معصوم است ، منتهى شيخ در تهذيب بجاى ابو ابراهيم ابى عبد الله عليه السلام را نوشته است ولى در كتاب استبصار آن را تصحيح نموده است .\r\nاين روايت از حيث دلالت هم تمام است و علم را منشأ ثبوت حرمت ابدى بيان نموده است . اما توضيح مختصرى دربارهء كلمه « يعذر » كه در متن روايات ذكر شده است .\r\nدر تهذيب و استبصار بجاى يعذر كلمه اعذر ذكر شده است كه احتمال دارد اعذِرَ باشد ( فعل ماضى مجهول از باب افعال ) و يا اعذَر باشد ( فعل ماضى معلوم باب افعال ) و احتمال سوم اينكه ممكن است اعذَر باشد ( افعل تفضيل ) .\r\nدربارهء احتمال اول و دوم بحثى نيست . چون هر كلام باشد با كلمه يَعذِر همخوانى دارد و امّا احتمال سوم كه به صورت افعل تفضيل تلفظ شود ، اين احتمال صحيحى نيست ، بخاطر اينكه تمام ضمائرى كه در روايت استعمال شده مرجعشان به عبد برمىگردد . پس بايد بگوييم كه عبد عاذر است تا اعذَر هم با آن منطبق شود ولى ما مىدانيم كه كلمه عاذر ( عذرپذير ) فقط به خداوند اطلاق مىشود - يعنى خداوند است كه عذر بنده را كه جهالت بوده است پذيراست . پس خدا عاذر است و عبد\r\n\r\n\r\n","description":"","footnote":"\r\n( 1 ) وسائل - كتاب النكاح - ابواب ما يحرم بالمصاهرة - باب 17 ج 4\r\n","page_name":" 1766 ","page_number":379},
  {"content":"\r\n\r\nمعذور يا معتذر و اين غلط است كه بگوييم باى الجهالتين اعذَر - يعنى به كدام يك از آن دو جهالت آن عبد عذرپذير است .\r\n\r\n2 ) تقريب استدلال مرحوم امام قدس سرّه :\r\nايشان راجع به اينكه شيخ فرموده كه عذر عبد مربوط به حكم وضعى است و در نتيجه ربطى به بحث برائت و اشتغال ندارد ، چون آن بحث راجع به حكم تكليفى است به شيخ اشكال مىكند و مىفرمايد در روايت آمده است « باىّ الجهالتين اعذَر » اينكه افعل تفضيل استعمال شده است خود قرينه‌اى است كه مراد از عذر و معذور بودن راجع به اصل جواز ارتكاب است ( حكم تكليفى ) بخاطر اينكه حكم وضعى مسأله كه بعداً عالم مىشود آيا حرام ابد هست يا نه ، اين حكم مفهوم قابل تشكيكى نيست كه داراى مراتبى باشد و يك مرتبه‌اش اعذر از مرتبه ديگر باشد .\r\nبخلاف حكم تكليفى كه ذو مراتب است مثلًا مىگوييم واجب مهم ، واجب اهم يا حرام مهم و حرام مهمتر ، كه يك مفهوم قابل تشكيك مىباشد .\r\n\r\n3 ) نقد كلام مرحوم امام قدس سرّه\r\nدو اشكال در فرمايش ايشان وجود دارد\r\nاشكال اول : در روايت مذكوره استعمال كلمه « اعذر » بنحو افعل تفضيل صحيح نيست و دليلش را هم ذكر كرديم و در كتاب كافى اصلًا تشريح شده است كه آن كلمه يعذر است نه اعذر .\r\nتذكر : البته شايد اين اشكال وارد نباشد چون در تقريرات ايشان توجه شده كه روايات دو نسخه دارد و اشكال ايشان به شيخ بر مبناى آن نسخه‌اى است كه اعذر نوشته است .\r\nاشكال دوم : اينكه ايشان فرموده‌اند : احكام وضعى از مفاهيم قابل تشكيك نيست و نمىتوان مراتبى براى آن قائل شد . اين مطلب صحيح نيست .\r\nتوضيح : اگر ما گفتيم كه آن كلمه اعذَر است ( افعل تفضيل ) مىگوييم درست\r\n\r\n","description":"","footnote":"","page_name":" 1767 ","page_number":380},
  {"content":"\r\n\r\nاست كه حرمت ابد بعنوان يك حكم وضعى قابل تشكيك نيست ولى چون اين يك حكم عقوبتى است كه جاهل اين حكم را ندارد خداوند اين عقوبت را براى او قرار داده است تا ديگر از اين كارها نكند و اين عقوبت و مؤاخذه مناسب‌تر است براى جاهلى كه قدرت بر احتياط نداشته باشد اعمال نشود از آن فردى كه قادر بر احتياط بود ، ولى شارع او را معذور دانسته پس هر دو معذور هستند ولى عذر يكى انسب است از ديگرى در رفع آن عقوبت ، يعنى دليل عدم عقوبت و عدم حرمت ابدى در يكى اقوى از ديگرى است مثال : شما مىخواهيد اثبات صانع بكنيد يا اثبات نبوت يا امامت و غير ذلك ، دليلى مىآوريد كه بعضى از آن دلايل از بعضى ديگر قوىتر است . اينجا خود مسأله خدا و پيامبر و امامت لازم نيست كه از مفاهيم تشكيكى باشد امّا آن ادله قابليت تشكيك دارند و مىتواند بعضى از آن دلايل از بعضى ديگر قوىتر باشد .\r\nدر ما نحن فيه هم همينطور است يعنى اين عدم حرمت ابد در حق عاجزى كه امكان احتياط كردن را ندارد خيلى انسب است نسبت به كسى كه قدرت بر احتياط دارد ، شارع تفضلًا او را معذور دانسته است و حرمت را از او برداشته است .\r\n\r\nب ) : بررسى رواياتى كه معيار حرمت ابد را دخول و عدم دخول قرار داده‌اند :\r\nروايات مطروحه در اين باب دو دسته هستند ، دسته اول رواياتى هست كه مربوط به عده وفات است و دسته دوم رواياتى است كه مربوط به زن معتده است ( مطلقاً ) كه همه موارد عده را شامل مىشود :\r\n\r\n1 ) روايت صحيحه حلبى :\r\n« و عن على بن ابراهيم عن أبيه عن ابن ابى عمير عن حمّاد عن الحلبى عن ابى عبد الله عليه السلام قال : سألته عن المرأة الحلبى يموت زوجها فتضع و تزوج قبل ان تمضى لها اربعة اشهر و عشراً ؟ فقال : ان كان دخل بها فرّق بينهما و لم تحلّ له ابداً ، و اعتدت بما بقى عليها من\r\n\r\n","description":"","footnote":"","page_name":" 1768 ","page_number":381},
  {"content":"\r\n\r\nالأوّل و استقبلت عده اخرى من الآخر ثلاثة قروء ، و ان لم يكن دخل بها فرق بينهما و اعتدّت بما بقى عليها بن الأوّل و هو خاطب عن الخطاب . « 1 »\r\nدر اين روايت زن حامله‌اى شوهرش وفات كرده است ، بعد از وضع حمل ازدواج مىكند درحالىكه اينجا ملاك ابعد الاجلين است و اين زن عده وفات را محاسبه نكرده است و قبل از اتمام چهار ماه و ده روز وضع حمل نموده و اقدام به ازدواج كرده است ، اينجا امام مىفرمايد : اگر دخول محقق شده باشد علاوه بر بطلان عقد ، آن زن نيز بر آن مرد حرام ابدى مىشود و اگر دخول نشده باشد مىتواند بعد از اتمام عده با او ازدواج كند .\r\n\r\n2 ) صحيحه محمد بن مسلم :\r\n« عن احمد بن محمد بن ابى نصر ، عن عبد لكريم ، عن محمد بن مسلم عن ابى جعفر عليه السلام قال : المرأة الحبلى يتوفى عنها زوجها فتضع و تزوج قبل ان تعتد اربعة اشهر و عشراً ، فقال :\r\nان كان الذي تزوّجها دخل بها فرّق بينهما و لم تحلّ له ابداً و اعتدت بما بقى عليها من عدّتها و هو خاطب من الخطاب « 2 »\r\nمضمون اين روايت هم ، عين روايت حلبى است يعنى حرمت ابد فقط در صورت دخول محقق مىشود همين روايت در نوادر حسين بن سعيد هم آمده است ، منتهى در كافى همين روايت را به ابى جعفر عليه السلام نسبت داده است كه احتمال دارد درست نباشد و اين روايت از ابى عبد الله عليه السلام نقل شده باشد بخاطر اينكه در تهذيب و استبصار همين روايت از ابى عبد الله عليه السلام نقل شده است .\r\n\r\n3 ) موثقه محمد بن مسلم :\r\n« و عن احمد بن محمد العاصمى عن على بن الحسن بن فضال عن على بن اسباط عن عمّه يعقوب بن سالم عن محمد بن مسلم ، عن ابى جعفر عليه السلام قال : سألته عن الرجل يتزوج المرأة\r\n\r\n\r\n","description":"","footnote":"\r\n( 1 ) وسائل ج 20 كتاب النكاح ابواب ما يحرم با مصاهرة و نحوها ، باب 17 ح 6\r\n( 2 ) وسائل ج 20 كتاب النكاح ابواب ما يحرم بالمصاهرة باب 17 ح 2\r\n","page_name":" 1769 ","page_number":382},
  {"content":"\r\n\r\nفى عدتها ؟ قال : ان كان دخل بها فرق بينهما و لم تحل له ابداً و اتمّت عدتها من الاول و عدة اخرى من الآخر و ان لم يكن دخل بها فرّق بينهما و اتمّت عدّتها من الاول و كان خاطباً من الخطاب » « 1 »\r\n\r\n4 ) موثقه سليمان بن خالد :\r\n« و عن محمد بن يحيى عن احمد بن محمد بن الحسين عن عثمان بن عيسى عن سماعة و ابن مسكان عن سليمان بن خالد قال : سألته عن رجل تزوج مرأة فى عدتها قال فقال : يفرق بينهما و ان كان دخل بها فلها المهر بما استحلّ من فرجها و يفرّق بينهما فلا تحلّ له ابداً و ان لم يكن دخل بها فلا شيء لها من مهرها « 2 » » .\r\nهمانطور كه ملاحظه مىفرماييد ما دو قسم روايات داشتيم ، يك قسم از روايات را علم و جهل ، قسم ديگر دخول و عدم دخول ذكر فرموده‌اند ، حال مىپردازيم به اينكه وجه جمع اين دو قسم از روايات چگونه است ؟ با بررسى اقوال فقهاء دو قول عمده در مسأله وجود دارد .\r\nقول اول : عده‌اى گفته‌اند كه مجموع دو امر ( دخول و علم ) در حرمت ابدى معتبر است و أحد الأمرين كفايت نمىكند .\r\nقول دوم : عده‌اى ديگر قائل شده‌اند به اكتفا أحد الأمرين ( دخول يا علم ) در تحقق حرمت ابدى و صحيحهء حلبى را بعنوان شاهد جمع ما بين اين دو قسم روايت ذكر نموده‌اند و گويا در اين روايات تصريح شده است كه أحد الأمرين كفايت مىكند .\r\n\r\n5 ) صحيفه حلبى :\r\n« و عن على بن ابراهيم عن أبيه عن ابن ابن عمير عن حمّاد عن الحلبى عن ابى عبد الله عليه السلام قال : اذا تزوج الرجل المراة فى عدتها و دخل بها لم تحل له ابدا عالماً كان او جاهلًا و ان لم\r\n\r\n\r\n","description":"","footnote":"\r\n( 1 ) وسائل ج 20 ابواب ما يحرم بالمصاهرة باب 17 ح 9\r\n( 2 ) وسائل ج 20 ابواب ما يحرم بالمصاهرة باب 17 ح 7\r\n","page_name":" 1770 ","page_number":383},
  {"content":"\r\n\r\nيدخل بها حلت للجاهل و لم تحل للآخر » . « 1 »\r\nاز اين روايت استفاده مىشود كه يا علم يا دخول منشأ تحريم ابدى خواهد بود و جمع الامرين لازم نيست و مؤيد اين روايت ، روايتى است كه در فقه رضوى به همين مضمون نقل شده است .\r\n\r\nنظر استاد « مدّ ظلّه » :\r\nاگر صحيحه حلبى معارض نداشت ممكن بود كه بگوييم شاهد جمع خوبى است در اين مسأله ، اما اين روايت با صحيحه ابن سنان معارض است كه خيلى از آقايان متعرض اين روايت نشده‌اند .\r\n\r\n6 - صحيحه ابن سنان :\r\n« عن الحسن بن محبوب عن ابن سنان عن ابن عبد الله عليه السلام فى الرجل يتزوج امرأة قبل ان تنقضى عدتها قال : يفرق بينها ثم لا تحلّ له ابداً ان كان فعل ذلك بعلم ثم واقعها و ليس العالم و الجاهل فى هذا سواء في الاثم » « 2 » .\r\nهمانطور كه ملاحظه مىفرمايد ، اين روايت مجموع الامرين را معتبر دانسته است ولى به نظر مىرسد كه مضمون آن معارضه كند . براى اينكه ما روايات زيادى داريم كه أحد الأمرين را معتبر دانسته‌اند و در بين آراء فقهاء قريب به اتفاق نظرشان اين است كه أحد الأمرين در ثبوت حرمت ابدى كفايت مىكند . غير از سلّار كه در كتاب مراسم ، مجموع الامرين را معتبر دانسته است و فرموده كه عده رجعى باشد كه از اين نظر هم سلّار هم با بقيه اختلاف دارد و حتى همين روايت هم نسبت به عده رجعى و غير رجعى اطلاق دارد .\r\nبنابراين نتيجه مىگيريم كه أحد الأمرين در تحقق حرمت ابدى كفايت مىكند و جمع بين روايات همان است كه در صحيحه حلبى بيان شده است و مشهور فقهاء\r\n\r\n\r\n","description":"","footnote":"\r\n( 1 ) وسائل كتاب النكاح باب ما يحرم بالمصاهرة باب 7 ح 3\r\n( 2 ) نوادر احمد بن محمد بن عيسى كه در حقيقت نوادر حسين بن سعيد است ص 111\r\n","page_name":" 1771 ","page_number":384},
  {"content":"\r\n\r\n( قريب به اجماع ) نظراتشان همان است .\r\nاما روايتى كه صريحاً يكى از دو امر را كافى دانسته‌اند و نمىتوانيم با اين حديث جمع كنيم عبارتند از : يكى ، روايت ديگرى كه از ابن سنان نقل شده كه در ذيل آن آمده بود : « يكون لها صداقها بما استحلّ من فرجها أو نصفه ان لم يكن دخل بها » ، كه معلوم مىشود فرض حرمت ابد را اعم از مدخوله و غير مدخوله بيان كرده است .\r\nديگرى ، همان روايت حلبى است كه أحد الأمرين را معتبر دانسته است ، و روايت سوم كه مثل صريح است .\r\n\r\n7 - روايت حمران :\r\n« عن الحسن بن محبوب عن على رئاب عن حمران قال سألت أبا عبد الله عليه السلام عن امرأة تزوجت فى عدتها بجهالة منها بذلك ، قال : فقال : لا أرى عليها شيئاً و يفرّق بينها و بين الذي تزوج بها و لا تحلّ له ابداً . قلت : فان كانت قد عرفت انّ ذلك محرم عليها ثم تقدمت على ذلك ، فقال : ان كانت تزوجته فى عدة لزوجها الذي طلقها عليها فيها الرجعة فإنّى أرى أن عليها الرجم ، فإن كانت تزوجته فى عدة ليس لزوجها الذي طلقها عليها فيها الرجعة فإنى أرى أن عليها حدّ الزانى و يفرق بينها و بين الذي تزوجها و لا تحل له ابداً « 1 » » .\r\nچنانچه از اين حديث به دست مىآيد حضرت در فرض دخول و جهالت حكم حرمت ابدى كرده است كه مثل تصريح به اين است كه در فرض دخول ، علم هيچ دخالتى در حرمت ابد ندارد .\r\nبا وجود روايات معارض و شهرت روايى و فتوايى بر كفايت أحد الأمرين نظر مشهور كه مطابق روايت حلبى است صحيح مىباشد .\r\n« * و السلام * »\r\n\r\n\r\n","description":"","footnote":"\r\n( 1 ) وسائل ج 20 ، ابواب ما يحرم بالمصاهرة باب 17 ح 17\r\n","page_name":" 1772 ","page_number":385},
  {"content":"\r\n\r\n\r\n10 / 12 / 1378 سه شنبه درس شمارهء ( 194 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل ، با نقل بعضى از روايات تزويج معتدّه ، نظر مشهور را كه ، احد الامرين ( علم يا دخول ) را در حرمت ابد كافى مىدانند پذيرفته ، و شاهد جمع آن ( روايت حلبى ) را متعرض شديم . و روايت ابن سنان كه ، مجموع الامرين را شرط مىدانست ، معارض با چند روايت دانسته و به جهت مخالف بودن با شهرت فتوائى و روايى آن را كنار گذاشتيم .\r\nدر اين جلسه ، دنباله اين مسأله كه ، علم أحد الزوجين در ثبوت حرمت ابد كافى است يا نه ؟ مورد بحث قرار مىگيرد . همچنين متذكر مسائلى ، از قبيل ؛ عدم فرق بين متعه و دائم و وطى در قبل و دبر ، و ملحق نبودن ايام استبراء امه به عدّه ، و وطى در ملك ، تحليل ، وطى به شبهه و زنا ، و عقد فاسد در حرمت ابد به تزويج را ، متذكر مىشويم و در نهايت به مسأله تزويج معتدّه به عقدى كه از جهت شرعى فاسد باشد پرداخته و بررسى مفصل آن را به جلسه بعد موكول مىكنيم .\r\n* * * \r\nالف ) كفايت علم احد الزوجين در ثبوت حرمت ابد :\r\n\r\n1 ) طرح مسأله و دفع يك شبهه :\r\nمرحوم سيّد مىفرمايد : « او كان احدهما عالماً بهما ( حكم و موضوع ) مطلقاً ، سواء دخل بها أو لا » .\r\nطبق قاعده هم همينطور است . چون بحسب حكم واقعى ، بين طرفين تلازم\r\n\r\n","description":"","footnote":"","page_name":" 1773 ","page_number":386},
  {"content":"\r\n\r\nهست و تبعيض در حكم وضعى واقعى - كه عقد از ناحيه يكى باطل و از ناحيهء ديگرى صحيح باشد - معنى ندارد .\r\nان قلت : ذيل صحيحهء عبد الرحمن بن حجاج كه آمده است « قلت : فإن كان احدهما متعمداً و الآخر بجهل ؟ فقال : الذي تعمد لا يحل له أن يرجع الى صاحبه ابداً » ظاهر در تفكيك بين طرفين است .\r\nقلت : آقايان اين تفكيك را به حكم تكليفى ظاهرى حمل مىنمايند . چون اختلاف اشخاص بحسب حكم ظاهرى مانعى ندارد . كسى كه جاهل است مىتواند نگاه شهوى كرده ، متمتّع شود ، ولى براى عالم جايز نيست .\r\n\r\n2 ) نظر استاد « مدّ ظلّه » :\r\nبا توجه به اينكه معناى حديث بايد عرفى باشد و تفكيك به حسب حكم ظاهرى - كه از يك طرف حلال و از يك طرف حرام باشد - و تفهيم آن به عرف احتياج به توضيح بيشتر دارد ، احتمال دارد ، حديث در مقام بيان حكم واقعى باشد ، با اين توضيح كه :\r\nوقتى متعمد نمىتواند رجوع كند ، براى طرف ديگر هم با ملازمه عرفيه عقد جايز نيست ، لذا ، همين‌كه در حديث ، حكم يك طرف وارد شد ، عرف حكم طرف ديگر را بالالتزام مىفهمد .\r\nسؤال : اگر اينطور است چرا امام عليه السلام عدم حليت هر دو نفر را نفرمودند ؟\r\nجواب : جهت آن ، تعليل مطلب و اشاره به علّت حرمت است ، بدين معنى كه ، پاسخ امام عليه السلام علاوه بر بيان عدم حليت ، متضمّن بيان علت حرمت نيز هست كه به جهت علم احد الزوجين براى هر دو حرام شده است .\r\nالبته اگر مراد ، حكم ظاهرى باشد مانعى ندارد و هر كدام به وظيفه خودشان عمل مىكنند .\r\n\r\n","description":"","footnote":"","page_name":" 1774 ","page_number":387},
  {"content":"\r\n\r\n\r\nب ) عدم فرق در حرمت ابد تزويج معتدّه بين دائم و متعه و وطى در قبل و دبر :\r\nدر عروه آمده است : « و لا فرق فى التزويج بين الدوام و المتعة ، كما لا فرق فى الدخول بين القبل و الدبر » .\r\nوجه آن روشن و اطلاقات ادلّه شامل هر دو مىشود .\r\n\r\nج ) عدم لحوق ايام استبراء به عدّه در حرمت ابد :\r\nمرحوم سيّد مىنويسد : « و لا يلحق بالعدّة ايام استبراء الامة ، فلا يوجب التزويج فيها حرمة ابدية و لو مع العلم و الدخول ، بل لا يبعد جواز تزويجها فيها و إن حرم الوطى قبل انقضائها ، فإن المحرم هو الوطى دون سائر الاستمتاعات » .\r\nاگر كسى امه موطوئه را خريد ، براى وطى با او ، بايد مدتى صبر كند ( كه آن را استبراء امه گويند ) .\r\nدر ايام استبراء ، اگر كسى عالماً امه را عقد و وطى نمود ، يا مالك وطى كرد . و لو مباشرت اين دو با امه حرام بوده ، ولى حرمت ابد نمىآورد ، چون حرمت ابد از احكام تزويج در عدّه است ، و استبراء - به لحاظ اختلاف احكام آن با احكام عده ، همچون جواز مطلق استمتاعات غير از وطى در آن مدّت - عنوان ديگرى غير از عدّه است . از اين جهت ، بعيد نيست كه تزويج امه در ايام استبراء هم جايز باشد .\r\n\r\n* مسامحه در عبارت مرحوم سيّد :\r\nظاهر تعليل در عبارت ايشان كه « فان المحرم فيها هو الوطى دون سائر الاستمتاعات » اين است كه ، اگر همه استمتاعات حرام باشد ، تزويج هم حرام است . و لكن چنين ملازمه‌اى نيست و ممكن است مطلق استمتاعات ( به جهت عناوين عرضى مثل ضرر ) حرام ، ولى تزويج صحيح باشد و احكام ديگر آن ، مثل وجوب نفقه و وجوب اجازه در خروج از منزل و . . . بر آن مترتّب گردد .\r\n\r\n","description":"","footnote":"","page_name":" 1775 ","page_number":388},
  {"content":"\r\n\r\n\r\nد ) ملحق نبودن وطى و تحليل امه معتدّه به تزويج در عدّه :\r\n\r\n1 ) متن عروة :\r\n« و كذا لا يلحق بالتزويج الوطى بالملك أو التحليل ، فلو كانت مزوّجة فمات زوجها او طلقها و ان كان لا يجوز لمالكها وطؤها و لا الاستمتاع بها فى ايام عدتها و لا تحليلها للغير ، لكن لو وطئها او حللها للغير فوطأها لم تحرم ابداً عليه او على ذلك الغير و لو مع العلم بالحكم و الموضوع .\r\nاگر مالك امه معتدّه ( به عدّه وفات يا طلاق ) با امه وطى كرد يا او را به ديگرى تحليل نمود گرچه ، وطى و استمتاع با او حرام است ، ولى چون تزويج صدق نمىكند حرمت ابد نمىآورد .\r\n\r\n2 ) تذكر مرحوم آقاى خويى « ره » :\r\nكلمه « طلقها » در عبارت مرحوم سيّد : « فمات زوجها او طلقها » مطلق است و طلاق رجعى و بائن هر دو را شامل مىشود ، درحالىكه عدم الحاق فقط در خصوص طلاق بائن است زيرا زوجه در عدّه رجعى - حقيقتاً يا حكماً - ذات بعل است و طبق مبناى مشهور ، از جمله خود مرحوم سيّد ، زناى با ذات بعل فى نفسه موجب حرمت ابدى است .\r\nالبته ما نظر مشهور را قبول نداريم و در آتيه ، از آن بحث خواهيم كرد .\r\n\r\nه ) عدم الحاق وطى به شبهه و زنا در عدّه ، به تزويج در حرمت ابد :\r\n\r\n1 ) متن عروة :\r\nمسأله 1 : « لا يلحق بالتزويج فى العدّة وطى المعتدّة شبهة من غير عقد بل و لا زنا ، الّا اذا كانت العدّة رجعية كما سيأتى » .\r\nتوضيح ؛ اگر مردى گمان مىكرد ، زن معتدّه ، زوجه خودش است و شبهةً وطى نمود . حكم تزويج در عدّه را ندارد تا موجب حرمت ابد شود . چون مجرد دخول به\r\n\r\n","description":"","footnote":"","page_name":" 1776 ","page_number":389},
  {"content":"\r\n\r\nمعتدّه باعث حرمت ابد نيست . حتى اگر به صورت زنا باشد ، بله زناى با معتدّه رجعى ، زناى با ذات بعل است كه - طبق بناى مشهور - موجب حرمت ابد است .\r\n\r\nو ) احكام تزويج فاسد :\r\n\r\n1 ) متن عروة :\r\n« و كذا اذا كان به عقد فاسد لعدم تمامية اركانه ، و اما اذا كان به عقد تامّ الاركان و كان فساده لتعبد شرعى - كما اذا تزوّج اخت زوجته فى عدتها أو امّها او بنتها او نحو ذلك ممّا يصدق عليه التزويج و ان كان فاسداً شرعاً - ففى كونه كالتزويج الصحيح الّا من جهة كونه فى العدة و عدمه ، لأنّ المتبادر من الاخبار التزويج الصحيح مع قطع النظر عن كونه فى العدّة ، اشكال ، و الاحوط الالحاق فى التحريم الابدى ، فيوجب الحرمة مع العلم مطلقاً و مع الدخول فى صورة الجهل » .\r\n\r\n2 ) توضيح استاد « مدّ ظلّه » :\r\nعقد فاسد دو گونه است :\r\n* اول : صرف نظر از معتده بودن ، اركان و شرائط عرفى صحت عقد ، موجود نباشد . و عرف آن را تزويج به حساب نياورد . طبعاً ادلّه تزويج در عدّه آن را شامل نمىشود .\r\n* دوم : عرف آن را تزويج مىداند ولى ( با صرف نظر از معتده بودن ) به تعبد شرعى عقد فاسد است . مثل تزويج خواهر زن و مانند اينكه ، كسى عربيت يا صيغه خاصى را معتبر بداند و فاقد آن شرائط باشد .\r\nحال اگر كسى مثلًا خواهر زنش را عالماً ، در عدّه عقد كرد آيا حرمت ابد مىآورد ؟ كلام مرحوم سيّد در اينجا و باب احرام متفاوت است . در اينجا احتياط كرده و بين تمسك به اطلاق و انصراف ادله به تزويج صحيح ( لولا العدّة ) مردّد هستند ، ولى در مسأله 3 باب احرام « 1 » ( كه عقد در حال احرام از محرماتى است كه\r\n\r\n\r\n","description":"","footnote":"\r\n( 1 ) عبارت مرحوم سيّد : لو تزوج فى حال الاحرام و لكن كان باطلًا من غير جهة الاحرام - كتزويج اخت الزوجة او الخامسة - هل يوجب التحريم أو لا ؟ الظاهر ذلك .\r\n","page_name":" 1777 ","page_number":390},
  {"content":"\r\n\r\nحرمت ابد مىآورد ) اگر غير از جهت احرام ، عقد باطل بود مسأله را روشن تلقى كرده و به اطلاق تمسك نموده ، فتوا به حرمت ابد مىدهد . با اينكه مفاد ادلّه تزويج در احرام و ادله تزويج در عدّه يكى است ، نه اينكه در يكى خصوصيتى باشد كه در ديگرى نيست .\r\n\r\n3 ) خروج دو مورد از أمثله مرحوم سيّد از محل كلام :\r\nهمانطور كه مرحوم آقاى حكيم و ديگران متذكر شده‌اند ، مثال امّ الزوجة ، و نيز بنت الزوجة ( اگر مادرش مدخوله باشد ) مورد بحث نيست ، چون صرف نظر از تزويج در عده ، حرام ابدى هستند لكن ، مرحوم سيّد بعد از ذكر مثال صحيح ( اخت الزوجة ) اين دو مورد را نيز به عنوان مواردى كه مورد بحث است يادآور شده‌اند ، البته اگر بنت الزوجة را مقيد به غير مدخوله آورده بودند ، آن نيز از امثله صحيح مورد بحث مىشد .\r\n\r\n4 ) سهوى از مرحوم آقاى خويى « ره » :\r\nايشان ، فقط به خارج از محل بحث بودن امّ الزوجة اشكال كرده‌اند ، اما مناسب بود - به جهت مبناى خاصى كه ايشان در بنت الزوجة غير مد خوله دارند - مطلقاً آن را نيز خارج از بحث مىدانستند .\r\n* توضيح : بنت الزوجة مدخوله ، حرمت ابد دارد ، ولى در غير مدخوله ، مبناى مشهور اين است كه اگر دختر را عقد كرد باطل است و اگر در عدّه عقد نمود ، عقد فاسد و مورد بحث است كه آيا حرمت ابد مىآورد يا نه .\r\nولى مرحوم آقاى خويى مىفرمايند : اگر بنت الزوجة ، غير مدخوله را عقد كرد عقد دختر صحيح است و عقد مادر باطل مىشود و لذا عقد دختر در عدّه ، عقد صحيح لو لا العدة است نه فاسد ، پس داخل بحث نمىشود و مناسب بود ايشان متذكر مىشدند .\r\n\r\n5 ) توجيه عبارت مرحوم سيّد :\r\n\r\n","description":"","footnote":"","page_name":" 1778 ","page_number":391},
  {"content":"\r\n\r\nدربارهء علّت ذكر ام الزوجة و بنت الزوجة توجيهى به نظر مىآيد - و لو خلاف ظاهر است - و آن اين است كه ، نظر مرحوم سيّد مثال براى اصل اين مطلب است كه اركان عقد عرفاً صحيح است و بطلانش به تعبد شرعى است ، و گرنه ، براى مسأله مورد بحث ، تنها اخت الزوجة مىتواند مثال صحيح باشد .\r\n\r\n6 ) تفصيل مرحوم صاحب جواهر در عقد فاسد :\r\nايشان مىفرمايند ؛ منساق از روايات باب ، حرمت ابد در عقدى است كه فى نفسه ( لولا العده ) صحيح باشد و اعتبارى به عقد فاسد نيست ( چه خلل در اركان عرفى عقد باشد و چه در شرائط صحّت شرعى آن ) و حرمت ابد نمىآورد .\r\nاما اگر فساد عقد ( لو لا العدّة ) به جهت چيزهايى مانند احرام و ذات بعل بودن باشد ، حرمت ابد مىآورد .\r\n\r\n7 ) اشكال مرحوم حكيم به صاحب جواهر :\r\nايشان مىفرمايد : وجهى براى اين تفصيل نيست زيرا فساد عقد به خاطر فقدان بعضى از شرايط مثل عربى بودن ، يا فاسد بودن آن به جهت عقد در احرام ، هيچ فرقى ندارد . زيرا ، ظاهر روايات اين است كه موضوع براى حرمت ابدى ، عقد صحيح لو لا العدّة است . و اين مناط در هيچ يك از دو مورد وجود ندارد .\r\nبله حديث ضعيف السندى در تزويج محرم معتدّه ، حكم به تفريق و حرمت ابد مىكند كه بايد حمل به خصوص مورد شود ، قابليت تعدى به موارد ديگر در مقابل ظهور روايت ندارد .\r\n* مرحوم آقاى خويى در مسأله تزويج محرم ( با زن معتدّة ) با صاحب جواهر موافقت كرده و آن را مجمع عنوانين دانسته و با اولويت قطعيه قائل به حرمت ابدى شده‌اند . « * و السلام * »\r\n\r\n","description":"","footnote":"","page_name":" 1779 ","page_number":392},
  {"content":"\r\n\r\n\r\n11 / 12 / 1378 چهار شنبه درس شمارهء ( 195 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته به بررسى مسألهء 1 عروه « لا يلحق بالتزويج فى العدّة وطئ المعتدّه شبهة من غير عقد و لا زنا الّا اذا كانت العدّة رجعيه » پرداخته و در اين جلسه ، ابتدا توضيح مختصرى دربارهء حرمت ابد داده مىشود كه منظور از تحريم چيست ؟ سپس به بررسى اين مسأله پرداخته مىشود كه ، آيا تزويج در عدّه مربوط به تزويجى است كه لولا العدّه صحيح بوده است يا اعم از صحيح و فاسد مىباشد و نهايتاً بعد از ذكر آراء فقهاء و مناقشه در آن ، مختار خود را با ذكر دليل بيان خواهيم نمود .\r\n* * * \r\nالف ) توضيحى ، نسبت به بحث ، جلسات گذشته :\r\nدر جلسات گذشته ، گفته شد كه ازدواج در عدّه علاوه بر بطلان عقد موجب حرمت ابد نيز مىشود . ممكن است سؤال شود كه ، چه چيزى حرام ابدى مىگردد ؟ آيا تنها ازدواج حرام ابدى مىشود ؟ يا مطلق تمتعات حرام مىگردد ؟ يا زن ، حكم اجنبيه را پيدا مىكند كه نظر كردن - غير شهوى به غير وجه و كفين - به او نيز حرام است ؟ يا حتى به وجه و كفين او نيز نمىتوان نگاه كرد ؟\r\nبه نظر مىرسد اگر فعلى از افعال متعلق حرمت قرار بگيرد ، مثلًا بگويند « بيع الخمر حرام » روشن است كه فقط حرمت خريدوفروش از آن استفاده مىشود ، نه اوسع از آن . ولى اگر حرمت را به ذوات اضافه كردند ، فعلى كه حرام مىشود به تناسب موضوعات مختلف ، متفاوت مىگردد . مثلًا اگر گفتند  « حُرِّمَتْ عَلَيْكُمُ الْمَيْتَةُ » \r\n\r\n","description":"","footnote":"","page_name":" 1780 ","page_number":393},
  {"content":"\r\n\r\nيعنى اكل ميته حرام است . « شطرنج حرام است » يعنى بازى با آن ،  « حُرِّمَتْ عَلَيْكُمْ أُمَّهاتُكُمْ »  يعنى ازدواج و تمتع و بهره‌ورى جنسى از آنها حرام است .\r\nو در ما نحن فيه ، كه گفته شده « المرأة لا يحلّ له ابداً » يعنى ازدواج در عدّه باعث مىگردد كه ازدواج و مطلق استمتاعات از او حرام گردد .\r\nپس حرام ، مطلق تمتعات است . ولى نگاه غير شهوى - اگر ذاتاً جايز باشد - حرام نمىشود . براى توضيح مطلب به امثله ذيل توجه شود .\r\nمثال اول : اگر مالك با كنيز مزوجه خود كه طلاق گرفته و هنوز عدّه او تمام نشده است ، ازدواج كند اين كنيز براى او حرام ابد مىشود - در فرض دخول يا علم - يعنى مالك نمىتواند از او استمتاع كند . ولى نگاه كردن عادى به او حرام نمىگردد .\r\nمثال دوم : بنابراين كه نگاه - بدون ريبه و شهوت - به وجه و كفين اجنبيه را ذاتاً جايز بدانيم ، چنانچه در عدّه با زنى ازدواج كند آن زن حرام ابدى مىشود ولى نگاه‌هاى عادى به وجه و كفين او كه ذاتاً جايز بوده ، همچنان جايز است .\r\nمثال سوم : اگر كسى با مادر خود در عدّه ازدواج كند ، اين عقد هيچ تأثيرى ندارد زيرا مطلق تمتعات از مادر ، قبلًا نيز حرام بوده و اكنون نيز حرام است . نگاه و لمس غير شهوى به مواضعى از مادر قبلًا جايز بوده ، الان نيز جايز است . خلاصه ، مادر ، با تزويج در عدّه ، حكم اجنبيه را پيدا نمىكند .\r\nاز اينجا روشن مىشود كه مثالهاى ام الزوجه و بنت الزوجه ، در كلام مرحوم سيّد « ره » قابل مناقشه است و ازدواج با آنها در عدّه ، موجب حرمت ابدى نمىشود .\r\n\r\nب ) آيا سببيّت تزويج در عدّه براى حرمت ابد مربوط به تزويجى است كه لولا العده صحيح است يا اعم از آن است ؟\r\n\r\n1 ) نظر مرحوم آقاى خويى « ره » :\r\nايشان قائل به تفصيل شده‌اند بين آنجايى كه لولا العده حرمت ابد ثابت باشد ،\r\n\r\n","description":"","footnote":"","page_name":" 1781 ","page_number":394},
  {"content":"\r\n\r\nمثل ازدواج در حال احرام و مواردى كه لولا العده ، حرمت ابد نداشته باشد ، مثل ازدواج با اخت الزوجة ، در اين موارد ، جمع بين الاختين هر چند باطل است لكن ازدواج دوم سبب حرمت ابد نمىشود .\r\n\r\n2 ) تقريب كلام مرحوم آقاى خويى « ره » :\r\nدر روايات متعدّد ( تقريباً يازده مورد ) تعبيرى قريب به اين آمده است كه : « أنّ الرجل اذا تزوج المرأة فى عدّتها ، فرق بينهما و لا تحل له ابداً » كه تفريق را بر ازدواج در عدّه مترتب كرده است . ظاهر اين روايات اين است كه ، ازدواج در عدّه سبب حرمت ابد شده است ، و حرمت ، مستند به اين سبب است و سبب ديگرى در كار نيست .\r\nمقتضاى سببيّت تامّه و منحصره ، اينست كه مورد آن را در جايى فرض كرده است كه اگر ازدواج در عدّه محقق نشود تفريق هم در كار نيست و اگر عقد به جهت ديگرى باطل بود ، وقوع در عدّه سبب جدايى نشده است و اين خلاف ظاهر روايت است . يعنى اطلاق روايات شامل اين موارد نمىشود .\r\nبلى ، اگر دو چيز كه به طور جداگانه سببيّت مستقل داشته باشند ، با هم جمع شوند بالاولوية القطعيه سبب خواهد بود و اجتماع سببين باعث نمىشود كه مسبب محقق نشود . مثلًا ازدواج در عدّه و ازدواج در حال احرام هر كدام مستقلًا صلاحيت دارند كه حرمت ابدى بياورند ، حال اگر محرمى با زن معتدّه‌اى ( عالماً بالحرمة ) ازدواج كند ، قطعاً حرمت ابدى ثابت خواهد بود . بخلاف ازدواج با اخت الزوجة كه ذاتاً باطل است ولى سبب حرمت ابدى نمىشود . لذا اگر محرمى با اخت الزوجه خود ازدواج كند يا مردى در حال عدّه با خواهر زن خود ازدواج كند ، ازدواج باطل است . ولى دليلى نداريم كه موجب حرمت ابدى شود . نه اطلاق لفظى و نه اولويت قطعى ، زيرا ممكن است مواردى كه تزويج ذاتاً باطل است ، تزويج مثل لا تزويج باشد و فرض اينست كه ، بدون تزويج اگر دخول هم كرده باشد موجب حرمت ابدى نمىشود . خلاصه مطلب اينكه ، روايات و ادله ، بالدلالة اللفظيه ، فقط\r\n\r\n","description":"","footnote":"","page_name":" 1782 ","page_number":395},
  {"content":"\r\n\r\nمواردى را شامل مىشوند كه ، لولا العدّه عقد صحيح باشد و در مورد ازدواج در عدّه با خواهر زن و مانند آن اولويت قطعيه هم در كار نيست . پس دليلى بر تحريم ابدى در اين موارد نداريم .\r\nالبته نسبت به بطلان عقد چون هر كدام از اينها ( ازدواج در عدّه ازدواج با خواهر زن ) سبب مستقل براى بطلان مىباشند بالاولوية القطعيه اجتماع اين دو سبب نيز ، علت بطلان مىباشد .\r\n\r\n3 ) مناقشه استاد « مدّ ظلّه » در كلام آقاى خويى « ره » :\r\nاولًا : آنچه از جمله شرطيه استفاده مىشود صرف ملازمه بين مقدم و تالى است خواه مقدم ، تمام السبب براى تحقق تالى باشد يا جزء السبب يا اصلًا مقدم مسبب از تالى باشد يا هر دو معلول علت ثالثه باشند ، مدلول جمله شرطيه فقط ثبوت اصل ملازمه است باىّ نحو كان .\r\nمثال اول : « هرگاه خورشيد طلوع كند روز مىشود » در اين مثال مقدم علت تالى است .\r\nمثال دوم : « هرگاه روز شود خورشيد طلوع كرده است » در مثال دوم تالى علت مقدم است .\r\nمثال سوم : « هر كسى درس بخواند در امتحانات موفق مىشود » در اين مثال درس خواندن جزء علّت براى موفقيت است . زيرا ممكن است كسى خيلى زحمت كشيده باشد ولى شب امتحان مريض شود يا دچار عارضه‌اى شود كه تمام محفوظاتش را فراموش كند يا . . .\r\nو سرّ مطلب اين است كه ، معناى جمله شرطيه ، فقط تحقق تالى در زمينه تحقق مقدم است و لو مقدم سبب تام نباشد ، بلكه جزء سبب باشد . بنابراين اگر گفته شود « من كان عالماً يجب اكرامه » و « من كان هاشمياً يجب اكرامه » اطلاق هر دو جمله ، شامل مجمع عنوانين مىشود و چنين نيست كه وجوب احترام عالم هاشمى را از طريق\r\n\r\n","description":"","footnote":"","page_name":" 1783 ","page_number":396},
  {"content":"\r\n\r\nاولويت بدست آوريم ، بلكه مفاد اطلاق خود قضيه است و اينكه مقدم سبب تام است يا ناقص ، يا مسبب از تالى است ، از قرائن ديگرى مانند تناسب حكم و موضوع فهميده مىشود . بنابراين معناى « من تزوج فى العدة فرق بينهما » اين است كه بين ازدواج در عدّه و تفريق ملازمه هست و اطلاقش شامل ازدواج با معتدّه در حال احرام و همچنين ازدواج با خواهر زن معتدّه نيز خواهد شد .\r\nثانياً : بر فرض بپذيريم كه از جمله شرطيه سببيت تامه مقدم براى تالى استفاده مىشود و مقتضاى عليّت اينست كه علت ديگرى در كار نباشد و در نتيجه اطلاق روايات يازده‌گانه شامل ازدواج با اخت الزوجه نشود . مىگوييم حد اكثر اين روايات در مورد ازدواج با اخت الزوجه معتدّه ساكت است . دليل بر حرمت ابدى او نيست ولى دليلى بر عدم حرمت هم نمىشود . ولى روايات كه منحصر به اينها نيست روايات متعددى داريم كه « فرق بينهما » را جزاء قرار نداده است . بلكه فرموده است « اذا تزوج الرجل المرأة فى عدتها لا تحل له ابداً » و فقط حرمت ابدى را جزا قرار داده است . اين روايات مىگويند : « كسانى كه اگر در عدّه نبودند ازدواج با آنها موجب حرمت ابدى نمىشود حالا كه در عدّه هستند ، اگر كسى با آنها ازدواج كند حرام ابدى مىشوند » اطلاق آن شامل ازدواج با اخت الزوجه معتدّه و مانند آن ( قسم دوم ) مىشود ، حد اكثر شامل ازدواج با معتدّه در حال احرام نشود ( قسم اول ) پس تفصيل مرحوم آقاى خويى « ره » صحيح نيست ، اما روايات مسأله :\r\n1 - صحيحه زراره ؛ داود بن سرحان عن ابى عبد الله عليه السلام « الذي يتزوج المرأة فى عدتها و هو يعلم لا تحل له ابداً » « 1 »\r\n2 - صحيحه اسحاق بن عمار ؛ قال ، قلت لأبي ابراهيم عليه السلام « بلغنا عن ابيك أن الرجل اذا تزوج المرأة فى عدّتها لم تحل له ابداً ، فقال : هذا اذا كان عالماً » « 2 » .\r\n\r\n\r\n","description":"","footnote":"\r\n( 1 ) جامع احاديث الشيعة ، ج 20 ، حديث 1460 ، باب 7 از ابواب ما يحرم بالتزويج حديث اول . وسائل الشيعة ج 20 حديث 26065 باب 17 از ابواب ما يحرم بالمصاهرة حديث اول .\r\n( 2 ) جامع الاحاديث ج 20 ، حديث 1461 ، وسائل الشيعة ج 20 ، حديث 26075 .\r\n","page_name":" 1784 ","page_number":397},
  {"content":"\r\n\r\n3 - صحيحه عبد الرحمن بن الحجاج عن ابى ابراهيم عليه السلام « عن الرجل يتزوج المرأة فى عدّتها بجهالة ، أ هي ممّن لا تحل له ابداً ؟ فقال : لا فان كان احدهما متعمّد و الآخر بجهل فقال : الذي تعمّد لا يحل له ان يرجع الى صاحبه ابداً « 1 » » .\r\n4 - صحيحه حلبى عن ابى عبد الله عليه السلام قال : « اذا تزوج الرجل المرأة فى عدّتها و دخل بها لم تحل له ابداً ، عالماً كان او جاهلًا ، و ان لم يدخل بها حلّت للجاهل و لم تحلّ للآخر » « 2 » .\r\n5 - صحيحه محمد بن مسلم قال قلت لأبي عبد الله عليه السلام : « المرأة يتوفى عنها زوجها فتضع و تتزوج قبل ان تبلغ اربعة اشهر و عشراً قال : ان كان الذي تزوجها دخل بها لم تحلّ له » . « 3 »\r\nخلاصه آنكه اگر بپذيريم كه ظاهر قضيه شرطيه اينست كه مقدم علت تامه براى تالى است و اطلاق روايات يازده‌گانه شامل نشود ولى اطلاق اين روايات پنج‌گانه شامل اخت الزوجة مىشود و اگر شامل ازدواج با معتدّه در حال احرام نشود ، آن را با اولويت قطعيه ملحق مىكنيم . پس اين تفصيل در مسأله صحيح نيست .\r\nالبته دربارهء اولويت در مباحث بعدى صحبت خواهيم كرد كه ، آيا به اولويت مىتوانيم استناد كنيم يا قابل مناقشه است ؟ « * و السلام * »\r\n\r\n\r\n","description":"","footnote":"\r\n( 1 ) جامع الاحاديث ج 20 ، حديث 1463 ، وسائل الشيعة ج 20 ، حديث 26068 .\r\n( 2 ) جامع الاحاديث ج 20 ، حديث 1466 ، وسائل ج 20 ، حديث 26067 .\r\n( 3 ) جامع الاحاديث ج 20 ، حديث 1469 .\r\n","page_name":" 1785 ","page_number":398},
  {"content":"\r\n\r\n\r\n14 / 12 / 1378 شنبه درس شمارهء ( 196 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه پيش اين بحث طرح شد كه آيا عقدى كه با قطع نظر از عده هم باطل است همچون ازدواج همسر پنجم در زمان عده انجام گيرد سبب حرمت ابد مىگردد ، در جلسه قبل با استناد به اطلاق روايات ، حرمت ابد را در اين گونه عقدها هم نتيجه گرفته‌ايم ، در اين جلسه در پاسخ يك اشكال خواهيم گفت كه در برخى روايات حرمت ابد كه پس از پايان عده در صورت جهل و عدم دخول ، ازدواج را مجاز دانسته است ، ناظر به جواز حيثى و از بين رفتن ممنوعيت ازدواج از جهت عده مىباشد و دليل بر صحت عقد لو لا العده نيست ، در ادامه مسأله 2 كه مربوط به ازدواج ولى يا وكيل مىباشد مطرح گرديده ، ضمن نقل تفسير مرحوم آقاى خويى از عبارت متن و مناقشه در آن ، احتمالات مختلف عبارت را بررسى و معناى صحيح آن را ارائه مىكنيم .\r\n* * * \r\nالف ) بررسى يك اشكال در بحث سابق :\r\n\r\n1 ) طرح اشكال :\r\nما در جلسه قبل با توجه به اطلاقات ادله حرمت ابد در تزويج معتده اين حكم را در جايى كه عقد لو لا العده هم باطل باشد ، شامل دانستيم ، ولى اشكالى در اين بحث ديده مىشود و آن اين است كه ، 8 روايت در اين مسأله وجود دارد كه در آن گفته شده است كه عقد در يك صورت حرمت ابد مىآورد و در صورت ديگر پس از پايان عده ، مىتواند با اين زن ازدواج كند ، يعنى در اين روايات چنين فرض شده\r\n\r\n","description":"","footnote":"","page_name":" 1786 ","page_number":399},
  {"content":"\r\n\r\nكه عقد ، لو لا العده صحيح مىباشد ، و محذور بطلان عقد تنها در زمان عده مىباشد ، و بنابراين پس از پايان عده ، ديگر مشكلى در كار نيست .\r\nدر اين هشت روايت در برخى تعبير « و هو خاطب من الخطّاب » ديده مىشود ، مثلًا صحيحه حلبى عن ابى عبد الله « عليه السلام » قال سألته عن المرأة ( الحبلى ) يموت زوجها ، فتضع و تزوّج قبل ان تمضى لها اربعة اشهر و عشرا فقال : ان كان دخل بها فرّق بينهما ثم لا تحل له ابداً . . . و ان لم يكن دخل بها فرّق بينهما و اعتدّ بما بقى عليها من الاول و هو خاطب من الخطّاب « 1 »\r\nو در برخى ديگر تعبيرى نظير « فليتزوجها بعد ما تنقضى عدّتها » به كار رفته است ، همچون صحيحه عبد الرحمن بن الحجّاج عن ابى ابراهيم « عليه السلام » قال سألته عن الرجل يتزوج المرأة فى عدّتها بجهالة ، أ هي ممن لا تحل له ابداً ، فقال لا ، اما اذا كان بجهالة فليتزوجها بعد ما تنقضى عدّتها الحديث « 2 »\r\nاز اين روايات معلوم مىگردد كه اصل موضوع حرمت ابد در جايى است كه عقد لو لا العده صحيح باشد كه در صورت علم يا دخول ، منشأ حرمت ابد مىگردد و گرنه ، تنها در زمان عده ، عقد باطل است و پس از آن مىتواند با اين زن ازدواج كند .\r\nان قلت : اگر اين روايات به عقد صحيح لو لا العده اختصاص داشته باشد دليل نمىشود كه ساير روايات مختص به اين صورت باشد ، به ديگر بيان ، اگر در اين هفت روايت مجازاً لفظ عام در معناى خاص به كار رفته باشد ، چرا ما در ساير روايات به چنين مجازيتى قائل شويم .\r\nقلت : ما بالفطره در مىيابيم كه مراد از موضوع اين روايات با ساير روايات يكى است .\r\nدر مورد بيان ديگر هم مىگوييم كه ، ما در اين هشت روايت هيچ گونه تجوّز و\r\n\r\n\r\n","description":"","footnote":"\r\n( 1 ) جامع الاحاديث 25 : 567 / 37918 ( باب 7 از ابواب ما يحرم بالتزويج ، ح 8 ) و نيز ص 567 / 37919 و 37920 و 37921 كه هر سه يك روايت است ( باب سابق ، ح 9 - / 11 ) ، و نيز ص 567 / 37924 ( باب سابق ، ح 14 ) ، ص 572 / 37933 و 37934 ( باب سابق ح 23 و 24 )\r\n( 2 ) جامع الاحاديث 25 : 565 / 37914 ( باب سابق ، ح 4 ) و نيز ص 566 / 37915 ( باب سابق ، ح 5 ) ، و نيز ص 567 / 37916 ( باب سابق ، رقم 6 ) كه اين مورد اخير عبارت فقه الرضا « عليه السلام » كه حديث نيست ، و نيز ج 27 : 266 / 40623 ( باب 15 از ابواب العده از كتاب الطلاق ، ح 5 ) .\r\n","page_name":" 1787 ","page_number":400},
  {"content":"\r\n\r\nعنايتى احساس نمىكنيم ، پس استعمال در آنها ، استعمال مجازى نيست ، و ما مكرّر از قول مرحوم آخوند نقل كرده‌ايم كه هر چند استعمال اعم از حقيقت است ( بر خلاف نظر مرحوم سيد مرتضى ) ولى استعمال من غير تأوّل و عناية دليل بر حقيقت است ، در روايت مورد بحث ما هم ، هيچ گونه عنايتى ديده نمىشود و اين گونه نيست كه كسى مثلًا لفظ حيوان را در انسان استعمال كند ، پس در مىيابيم كه معناى حقيقى يا متبادر به ذهن از اين گونه روايات ، عقد صحيح لو لا العده است پس در ساير روايات هم بايد به همين معناى خاص قائل شد .\r\n\r\n2 ) مقدمه‌اى در پاسخ اشكال :\r\nما در جلسه پيش اشاره كرديم كه دو جمله « من كان هاشمياً وجب اكرامه » و « من كان عالماً وجب اكرامه » ، به فهم وجدانى عرفى ، مجمع عنوانين ( عالم هاشمى ) را شامل مىگردد و شمول اين دليل نسبت به مجمع به اطلاق لفظى دو دليل مستند است نه به اولويت ، چون اگر به اولويت مربوط بود ، ممكن بود در آن اشكالاتى مطرح باشد ، براى اينكه ، گاه دو شىء به تنهايى حكمى دارند ، ولى اجتماع آن دو ، آن حكم را ندارد « 1 » ، مگر به تناسب حكم و موضوع ، در جايى حكم صورت اجتماع دو عنوان ، همان حكم صورت انفراد دو عنوان باشد .\r\nبنا بر اين مستند شمول حكم نسبت به مجمع عنوانين اطلاق لفظى دليل است نه اولويت ( كه با چنين مشكلاتى مواجه باشد ) .\r\nبا اين حال ، اگر پس از جمله « من كان عالماً وجب اكرامه » افزوده شود « فاذا ازال علمه فلا يجب اكرامه » مضمون جمله نخست تغيير نمىكند و باز مجمع عنوانين را شامل مىگردد و جمله ذيل ، وجوب اكرام از حيث عالميت را نفى مىكند و منافاتى ندارد\r\n\r\n\r\n","description":"","footnote":"\r\n( 1 ) ( توضيح بيشتر ) در احكامى كه به جهت جلوگيرى از وقوع جرم وضع مىگردد ، از حكم صورت شائع نمىتوان حكم صورت غير شايع را نتيجه گرفت ، در نتيجه اگر دو شىء به تنهايى شايع باشند و در آنها حرمت ابد ثابت شده باشد كه براى جلوگيرى از انجام اين كار است ، قهراً نمىتوان با قياس اولويت شمول حكم را نسبت به صورت اجتماع دو شىء كه صورت نادرى است اثبات كرد .\r\n","page_name":" 1788 ","page_number":401},
  {"content":"\r\n\r\nكه در برخى صورتها از جهت ديگر وجوب اكرام باقى باشد ، و نكته ذكر اين جمله ذيل هم از اين جهت است كه گاه گمان مىرود كه حدوث عالميت منشأ وجوب اكرام دائمى مىگردد ، با اين ذيل متكلم مىخواهد تصريح كند كه حكم وجوب اكرام مادامى است و حدوث و بقاء عالميت در حدوث و بقاء وجوب اكرام دخالت دارد ، به هر حال نفى وجوب اكرام ، حيثى است و تنها به همان وجوب اكرام از حيث عالميت كار دارد نه به ساير جهات و حيثيات .\r\n\r\n3 ) توضيح پاسخ اشكال :\r\nدر پاسخ اشكال فوق هم مىگوييم ، اين كه در هشت روايت ، پس از انقضاء عده ، حكم به جواز ازدواج شده ، معناى آن اين است كه اشكالى كه از ناحيه عده براى تزويج ايجاد شده بود ، با پايان گرفتن آن ، پايان مىيابد ، ولى ناظر به بىاشكال بودن تزويج از ساير جهات نيست تا ما به قرينهء آن روايات را مختص عقد صحيح لو لا العده بدانيم .\r\nدر نتيجه اطلاق روايات حرمت ابد ، هر نوع عقدى را شامل مىگردد ، البته بايد اركان عرفى عقد تمام باشد تا عنوان « عقد » صدق كند ، ولى ساير شرايطى كه شرعاً در صحت عقد دخالت دارد ، در حرمت ابد تأثير ندارد ، پس تزويج زن پنجم يا خواهر زن در حال عده آنها هم ، حرمت ابدى مىآورد ( البته با شرايط مقرره همچون علم يا دخول ) .\r\n\r\nب ) بررسى مسأله 2 :\r\n\r\n1 ) متن مسأله :\r\nاذا زوجه الولى فى عدة الغير مع علمه بالحكم و الموضوع ، او زوّجه الوكيل فى التزويج بدون تعيين الزوجه كذلك لا يوجب الحرمة الابدية ، لانّ المناط علم الزوج لاوليّه او وكيلُهُ نعم لو كان وكيلًا فى تزويج امرأة معينة و هى فى العدة فالظاهر كونه كمباشرته بنفسه ، لكن المدار علم الموكّل لا الوكيل\r\n\r\n","description":"","footnote":"","page_name":" 1789 ","page_number":402},
  {"content":"\r\n\r\n\r\n2 ) توضيح مسأله :\r\nبحثى كه در اين مسأله مطرح است در مورد تزويج بالولايه يا تزويج بالوكاله است كه اگر اين تزويج در حال عده باشد ، آيا حرمت ابد مىآورد يا خير ؟\r\nمرحوم سيد مىفرمايند كه ، اگر ولى با علم به حكم و موضوع عقدى را در حال احرام براى مولى عليه خود جارى سازد ، سبب حرمت ابد نمىگردد ، چون بايد زوج عالم باشد نه ولى او ، ايشان در مورد تزويج وكيل بين صورتى كه وكالت غير معين باشد و تزويج زن خاصى در آن مطرح نباشد و صورتى كه تزويج زن خاصى مورد وكالت باشد ، فرق گذاشته‌اند و فرموده‌اند كه ، صورت اول حرمت ابد ندارد و صورت دوم همانند عقد بالمباشره مىباشد .\r\nدر اين مسأله ، دو بحث مطرح است ، نخست ؛ بررسى اصل حكم مسأله ، دوم ؛ توضيح عبارت متن و بررسى وجه تفصيل بين دو صورت وكالت ، چون يك نوع تهافت ظاهرى بين آنها ديده مىشود ، ما در اين جلسه به بررسى بحث دوم مىپردازيم ، و اصل حكم مسأله را در جلسه آينده بررسى مىكنيم .\r\n\r\n3 ) تفسير عبارت متن توسط مرحوم آقاى خويى :\r\nمرحوم آقاى خويى فرموده‌اند كه قسمت اول عبارت در جايى است كه كسى به ديگرى وكالت داده كه براى او عقدى بر زنى بخواند كه ظاهر اين جمله اين است كه وكالت بر عقد ازدواج صحيح داده شده است ، ولى وكيل ، زنى را كه در عده بوده گرفته كه قهراً عقد وى باطل است و از مورد وكالت بيرون مىباشد . در نتيجه ، عقد وكيل ، بود و نبودش يكسان است ، و مانند اين است كه كسى بدون عقد ، زنى را همسر خود گرفته كه اگر دخول هم شود حرمت ابد نمىآورد ، حرمت ابد در جايى است كه كسى خود بالمباشره يا بالتسبيب ( و لااقل با فراهم آوردن مقدمه‌اى از مقدمات عقد ) معتده را عقد كرده باشد ، ولى در جايى كه هيچ گونه تسبيبى از وى در تحقق اين عقد در كار نيست ( چون عقد از مورد توكيل وى خارج بوده است )\r\n\r\n","description":"","footnote":"","page_name":" 1790 ","page_number":403},
  {"content":"\r\n\r\nدليلى ندارد كه چنين عقدى حرمت ابد بياورد ، ولى مراد از مورد دوم در جايى است كه موكل تصريح كرده است كه اين زن را در عده عقد كن ، با تصريح به عقد در عده ، نمىتوان گفت كه اين عقد از مورد وكالت وى خارج است ، البته شرع اين كار را نپذيرفته است ، در اين مورد كه وكالت موكل شامل عقد موجود مىشود ممكن است كسى ادله حرمت ابد را شامل آن بداند .\r\n\r\n4 ) مناقشه تفسير فوق توسط استاد مد ظله :\r\nبه نظر مىرسد كه تفسير صورت اول كلام مصنف به جايى كه عمل وكيل از مورد وكالت خارج است ناتمام مىباشد ، چون وقتى گفته مىشود وكيلِ كسى كارى را انجام داده ، ظهور كالنص دارد كه اين كار را بر طبق وكالت انجام داده ، حال اگر كسى به ديگرى بگويد براى من نان بخريد ، او براى وى زن گرفته است ، آيا مىتوان گفت كه وكيل شخص ، براى وى زن گرفته است ، يا اگر بگويد كه فاطمه را براى من عقد كن ، او بتول را عقد كرد ، آيا مىتوان گفت كه عقد بتول توسط وكيل انجام گرفته شده است ، قطعاً چنين معنايى صحيح نيست .\r\nاز سوى ديگر ، از تعليلى كه مصنف براى نفى حرمت ابد آورده ، هم به روشنى معلوم مىگردد كه اين تفسير صحيح نيست ، چون مىفرمايند : « لانّ المناط علم الزوج لاوليّه او وكيله » ، از اين تعليل استفاده مىشود كه منشأ بطلان ، عدم علم زوج است و در جايى كه اصلًا مقتضى صحت وجود نداشته باشد و عقد بر طبق وكالت صورت نگرفته باشد ، نبايد علّت بطلان ، را فقدان شرط علم دانست . به ديگر بيان ، اگر علّت بطلان فقدان شرط علم باشد ، در جايى كه علم شرط نباشد ، مثلًا در صورت دخول ، قهراً بايد حرمت ابد بياورد ، در حالى كه اگر علت بطلان ، فضولى بودن عقد و عدم وكالت نسبت به آن باشد ، در اين صورت هم حرمت ابد در كار نيست ، پس توجيه مرحوم آقاى خويى با تعليل مصنف ناسازگار است .\r\nبنا بر اين ، بىترديد مراد از عقد وكيل در صدر مسأله عقد وكيل بر طبق وكالت مىباشد .\r\n\r\n","description":"","footnote":"","page_name":" 1791 ","page_number":404},
  {"content":"\r\n\r\n\r\n5 ) تفسير استاد - مد ظله - در باره عبارت مصنّف :\r\nدر مورد جمله « و هى فى العدة » در ذيل عبارت سه معنا در نگاه نخست متصور است كه بايد ديد كدام يك از اين معانى صحيح مىباشد :\r\nمعناى اول : كلمه « فى العدة » ظرف وكالت باشد ، نه موكل فيه ، يعنى انشاء وكالت در زمان عده باشد ، اما موكل فيه مىتواند پس از زمان عده باشد يا اعم از زمان عده و بعد از آن باشد .\r\nبراى توضيح اين معنا ، توجه به بحثى در باب احرام مفيد است ، در باب محرمات احرام برخى با توجه به حرمت شاهد عقد شدن ، هر گونه كارى را كه در تحقق عقد دخالت دارد بر محرم ، حرام دانسته‌اند ، از جمله وكالت دادن محرم را هم جايز ندانسته‌اند ، هر چند وكالت وى مربوط به اجراء عقد براى وى در زمان احلال وى باشد ، در اينجا هم ممكن است كسى بگويد كه وكالت دادن در حال عده حرام است و منشأ حرمت ابد مىگردد .\r\nولى اين معنا قطعاً مراد نيست ، چون اگر در باب احرام هم ، كسى با توجه به روايات نهى از شاهد عقد شدن ، وكالت دادن محرم را حرام بداند ، ولى كسى در بحث عده ، قائل به تعميم نشده و نفس وكالت دادن را در اين حال محرّم ندانسته تا چه رسد به اين كه منشأ حرمت ابد گردد ، در آيه شريفه هم تعريض به خطبه و خواستگارى را مجاز دانسته است :  « لا جُناحَ عَلَيْكُمْ فِيما عَرَّضْت‌ُمْ بِهِ مِنْ خِطْبَةِ النِّساءِ أَوْ أَكْنَنْتُمْ فِي أَنْفُسِكُمْ . . . »  [ بقره / 235 
  ] ، پس اين گونه نيست كه فراهم كردن هر مقدمه‌اى از مقدمات عقد نكاح در حال عده حرام باشد ، بنابراين ، دليلى نداريم كه وكالت دادن در حال عده حرام باشد اگر موكل فيه تزويج پس از پايان عده باشد .\r\nمعناى دوم : « و هى فى العدة » ظرف موكل فيه است .\r\nمعناى سوم : اين جمله قيد موكل فيه است .\r\nدر هر دو معنا ، اين جهت مشترك است كه « و هى فى العدة » مربوط به موكل فيه است نه به وكالت ، و فرق آن دو در اين است كه معناى دوم ، در جايى است كه زنى در حال عده است ، انسان به ديگرى مىگويد در همين حال اين زن را براى من بگير ،\r\n\r\n","description":"","footnote":"","page_name":" 1792 ","page_number":405},
  {"content":"\r\n\r\nدر اينجا ممكن است موكل اصلًا عالم به معتده بودن زن نباشد ، و عده تنها ظرف موكل فيه است ، ولى در معناى سوم عده قيد موكل فيه است ، يعنى مرد مىگويد كه شما اين زن را كه در حال عده است براى من بگير ، قهراً در اين صورت موكل به معتده بودن زن عالم است .\r\nحال ببينيم كه كداميك از اين دو معنا را مىتوان براى اين عبارت پذيرفت ؟\r\nاگر ما معناى دوم را براى عبارتى كه در متن است بكنيم ، عبارت اين مىشود كه اگر كسى به ديگرى وكالت بدهد كه زنى معيّن را كه در حال عده است به عقد او درآورد و او اين كار را بكند ، ظاهراً به منزله آن است كه موكل خود بالمباشره عقد كرده باشد .\r\nدر عقد بر معتده بالمباشره سه صورت متصور است : صورت اول : عاقد ، عالم به معتده بودن زن باشد ، صورت دوم : عاقد جاهل به معتده بودن باشد ولى دخول شود ، صورت سوم : عاقد جاهل به معتده بودن باشد و دخول هم نشده باشد كه در دو صورت اول و دوم عقد حرمت ابد مىآورد و در صورت سوم حرمت ابد نمىآورد ، اين سه صورت هم در تزويج زن معين بالوكاله هم متصور بوده و همان احكام را دارد و معيار علم موكل مىباشد نه علم وكيل . ولى اشكال اين معنا در اينجا است كه لازمهء تفصيل بين توكيل نسبت به زن معين و توكيل نسبت به تزويج زن به طور كلى ، اين است كه صورتهاى سه‌گانه در توكيل غير معين نيايد ، با اين كه تمام اين سه صورت در آنجا هم تصوير دارد ، چون هر چند وكالت مطلق باشد ، هنگامى كه وكيل بر طبق وكالت ، عقد را جارى مىكند ، گاه موكل به معتده بودن زن عالم است و گاه عالم نيست ولى دخول صورت گرفته ، و گاه نه علم موكل در كار است و نه دخول ، قهراً بايد در اين سه صورت هم همان احكام وكالت معين آمده باشد كه در دو صورت حرمت ابد ثابت گردد و در يك صورت حرمت ابد نيايد .\r\nاگر ما در حرمت ابد ، علم اجمالى را هم كافى بدانيم و چنانچه خواهد آمد مناط حكم را عدم معذوريت عاقد در اين عمل بدانيم ، تصوير مسأله بسيار آسان‌تر و شايع‌تر مىگردد ، به اين صورت كه كسى وكالت به عقد يكى از چند نفرى را كه مىداند يكى از آنها در عده است بدهد و وكيل هم معتده واقعى را به عقد درآورد كه\r\n\r\n","description":"","footnote":"","page_name":" 1793 ","page_number":406},
  {"content":"\r\n\r\nقهراً بايد حرمت ابد بياورد .\r\nبه هر حال بنا بر اين كه « و هى فى العده » را ما ظرف موكل فيه بدانيم تفصيل بين صورت توكيل معين و توكيل غير معين درست نمىباشد .\r\nولى بر مبناى سوم ، مىتوانيم تفصيل بين توكيل معين و توكيل غير معين را توجيه كنيم ، وقتى « و هى فى العدة » قيد موكل فيه باشد ، گاه شخص به وكيل خود مىگويد كه \" همين زن معين معتده را ( با قيد معتده بودن ) به عقد من دربياور \" ، در اين صورت قهراً موكل عالم به معتده بودن زن مىباشد و همچون عقد بالمباشره ، حرمت ابد مىآورد ، چون شرط حرمت ابد كه علم موكل به معتده بودن است حاصل مىباشد ، پس حرمت ابد به جهت علم موكل است و علم وكيل دخالتى در اين حكم ما نداشته و بود و نبود آن يكسان است .\r\nولى در جايى كه « در عده بودن » قيد موكل فيه باشد و توكيل هم مطلق است ، يعنى مىگويد كه زنى را به عقد من درآوريد ، هر چند در عده باشد ، در اينجا ، علم وكيل به معتده بودن سبب حرمت ابد نمىشود ، البته اگر در برخى موارد ، علم موكل همراه عقد وكيل باشد در آنجا حرمت ابد ثابت است و اين امر با نفى حرمت ابد در اين عبارت منافات ندارد ، چون نفى حرمت ابد در اينجا حيثى است ، يعنى از جهت عالم بودن وكيل ، حرمت ابد ثابت نمىگردد ولى ممكن است گاه جهت ديگرى همچون علم موكل يا دخول در كار باشد كه حرمت ابد بياورد ، همانند مثالى كه در آغاز درس امروز ذكر كرديم كه : اكرم عالماً فاذا زال علمه فلا يجب اكرامه كه نفى وجوب اكرام در ذيل ، تنها ناظر بر همان وجوبى است كه به جهت عالم بودن ثابت گرديده است .\r\nبنابراين ، اگر ما معناى سوم را براى عبارت « و هى فى العدة » بپذيريم مىتوان صدر و ذيل عبارت را با هم سازگار نمود .\r\nبررسى اصل مسأله را به جلسه آينده موكول مىنماييم . « * و السلام * »\r\n\r\n","description":"","footnote":"","page_name":" 1794 ","page_number":407},
  {"content":"\r\n\r\n\r\n15 / 12 / 1378 يكشنبه درس شمارهء ( 197 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل ، به بررسى مسأله 2 ، از احكام تزويج در حال عدّه پرداختيم ، كه در آن حكم تزويج وكيل يا ولى مورد بحث قرار گرفته بود ، در اين جلسه نخست به بررسى اشكال مرحوم آقاى خويى پرداخته ، و عدم صحت شرعى وكالت يا ولايت را مانعى در ثبوت حرمت ابد ندانسته ، ولى در خصوص تزويج ولىّ خواهيم گفت كه موضوع حرمت ابد در مورد مولّى عليه صادق نيست ، زيرا ازدواج در حال عدّه از وى ( نه بالمباشره و نه بالتسبيب ) صادر نشده ، به خلاف موكل كه از وى ازدواج بالتسبيب صورت پذيرفته است . در ادامه به بررسى مسأله 3 ( حكم ازدواج در عدّه خود شخص ) مىپردازيم .\r\n* * * \r\nالف ) : ايرادهايى كه متوجّه كلام صاحب عروة « ره » شده است :\r\n\r\n1 ) مرحوم آقاى خويى :\r\nمرحوم آقاى خويى به تفصيلى كه مرحوم سيّد در بحث وكالت داده‌اند ، اشكال مىكند و مىفرمايد چه وكالت در تزويج عام باشد و چه وكالت در تزويج اين زن خاص معتدّه ، در هر صورت ، حرمت ابد ثابت نمىشود ، چون وقتى خود موكل مجاز نيست در عدّه تزويج كند ، وكيلش هم ، چنين اجازه‌اى را شرعاً ندارد ، چون وكالت بايد به امر مشروع تعلق گيرد ، بنابراين ، عقد وكيل باطل است و عقد باطل به موكل انتساب پيدا نمىكند ، درحالىكه موضوع ادله‌اى كه حرمت ابد و وجوب\r\n\r\n","description":"","footnote":"","page_name":" 1795 ","page_number":408},
  {"content":"\r\n\r\nتفريق را اثبات كرده‌اند « متزوج » است و اين عنوان فقط بر كسى صادق است كه يا خودش بالمباشره ازدواج نموده و يا با عقد صحيحى كه به او انتساب پيدا مىكند زن گرفته باشد .\r\n\r\n2 ) پاسخ استاد « مد ظله » به اشكال آقاى خويى « ره » :\r\nاين اشكال ناتمام است ، چون حكمى كه بر فعلى مترتب مىشود دو صورت دارد ، گاهى خود فعل موضوعيت ندارد و نتيجه آن موضوعيت دارد ، مثل اين حكم كه هر كس با زنى ازدواج كند ، ديگر نمىتواند با خواهرش ازدواج كند . در اينجا مقصود نتيجه ازدواج است . يعنى اينكه زوجيت با زن اول واقعاً حاصل شده باشد و ازدواج از باب اينكه مقدمه حصول زوجيت است در دليل اخذ شده ، در چنين صورتى اگر مثلًا ولىّ ، زنى را به ازدواج او در آورده و خود شخص ( نه بالمباشرة و نه بالتسبيب ) دخالتى در صدور عقد نداشته باشد ، چنين شخصى حق ندارد با خواهر آن زن ازدواج كند زيرا ، آنچه موضوعيت دارد ، زوجيت با زن اول است كه حاصل شده است ، هر چند ازدواج توسط ولى انجام گرفته باشد ، اگر ما نحن فيه از اين قبيل بود ، اين تفصيل جا داشت كه بگوييم وكالت صحيح و شرعى با وكالت باطل فرق دارد . همانطور كه در مسأله ازدواج با اختين ، اگر وكالت صحيح نباشد و زوجيت حاصل نشده باشد ، شخص مىتواند با خواهر او ازدواج نمايد و اگر وكالت صحيح باشد نمىتواند با خواهر زن ازدواج كند .\r\nاما در ما نحن فيه ، يعنى حكم ازدواج در عدّه ، چيزى كه موضوعيت دارد ، خود عقد ازدواج است نه نتيجه آن ، يعنى زوجيت ، چون فرض اين است كه ازدواج در عدّه با اينكه باطل است موجب حرمت ابد مىشود ، نه اينكه ازدواج صحيحى كه زوجيت بر آن مترتب مىشود ، موضوع حرمت ابد مىباشد ، بلكه موضوع حرمت ابد ازدواج در عدّه به شرط لا از حصول زوجيت است يعنى يا متزوجى است كه لو لا العدة زوجيت هم حاصل مىشود يا متزوج عرفى است ، يعنى همانطور كه اگر\r\n\r\n","description":"","footnote":"","page_name":" 1796 ","page_number":409},
  {"content":"\r\n\r\nخودش اقدام كند به ازدواج در عدّه ، حرمت ابد ثابت مىشود به لحاظ اينكه متزوج عرفى است و لو شارع ازدواج را امضاء نكرده باشد ، همچنين چنانچه به كسى وكالت بدهد كه اين زن معتدّه را به ازدواج من درآوريد . و وكيل اين كار را كرد متزوج عرفى بر او صدق مىكند ، هر چند وكالت ، شرعاً صحيح نباشد و زوجيت حاصل نشود ، ولى همين كه وكالت عرفى محقق باشد و تزويج وكيل ، به موكل استناد داده شود ، براى شمول ادله حرمت ابد كافى است .\r\n\r\n3 ) يادآورى نزاع صحيح و اعمّ در رابطه با بحث كنونى :\r\nدر بحث صحيح و اعمّ هم ، علىرغم اختلافى كه وجود دارد ، كه آيا الفاظ عبادات براى صحيح وضع شده‌اند يا اعمّ از صحيح و فاسد ، يك مطلبى بين طرفين مسلم شده است « 1 » و آن اينكه ، اگر در يك قضيه‌اى حكم فساد براى يكى از عبادات اثبات شود مثلا بگويند : اگر كسى نماز را اينطور بخواند نمازش باطل است همه قبول دارند كه كلمه نماز ، در نماز صحيح استعمال نشده و الّا تناقض لازم مىآيد ، چون معناى قضيه اين خواهد شد كه نماز صحيح با فرض صحت ، باطل است . پس در اينجا همه ملزم مىشوند كه نماز به معناى نماز صحيح نيست ، منتهى اعمى مىگويد نماز در اعم از صحيح و فاسد كه معناى حقيقى است استعمال شده و صحيحى مىگويد نماز در صحيح لولايى كه معناى مجازى است به كار رفته است . در ما نحن فيه هم متزوج به معناى متزوج عرفى يا متزوج لو لا العده است ، نه كسى كه شرعاً ازدواج صحيح انجام داده است .\r\n\r\n\r\n","description":"","footnote":"\r\n( 1 ) اختلاف بين صحيح و اعمّ در مثالهاى ديگرى است ، مثلًا اگر گفته شود ، خواندن يك نماز در يك مسجد ، باعث لزوم وقف آن مسجد مىشود ، يا با خواندن يك نماز چهار ركعتى بر مسافرى كه قصد اقامه كرده لزوم تمام استقرار مىيابد هر چند بعداً از قصد خود عدول كند ، در اين گونه مثالها مىتوان بحث كرد كه موضوع براى لزوم وقف يا استمرار لزوم تمام ، نماز صحيح است ، يا نماز فاسد هم كفايت مىكند ، ولى در جايى كه نماز موضوع براى صحيح و يا فاسد قرار گيرد معقول نيست كه مراد نماز صحيح فعلى شرعى باشد .\r\n","page_name":" 1797 ","page_number":410},
  {"content":"\r\n\r\n\r\n4 ) اشكال به كلام مرحوم سيّد در فرض ولايت بر عقد و پاسخ استاد « مد ظله » :\r\nمرحوم آقاى خويى و همچنين مرحوم آقاى گلپايگانى نظير اشكال سابق را در مسأله ولايت هم مطرح مىكنند . به اين بيان كه ؛ عقد در عدّه باطل است و چون ادله ولايت ، شامل موارد بطلان عقد نمىشود ، لذا ازدواج در عدّه ، اگر توسط ولى صورت گرفته باشد ، مستلزم حرمت ابد نخواهد شد .\r\nپاسخ اين اشكال هم همان است كه بيان شد ، يعنى ولايت بر ازدواج را بايد لو لا العده در نظر بگيريم يا مراد را ولايت عرفى بدانيم و همين مقدار براى شمول ادله حرمت ابد كافى است « 1 » ، همانگونه كه خود شخص هم اگر بخواهد اقدام به ازدواج بكند ، چنين ولايتى بر خودش ندارد كه در عدّه ازدواج كند ، ولى اگر ازدواج كرد حرمت ابد ثابت مىشود .\r\n\r\n5 ) اشكال استاد « مد ظله » به كلام مرحوم سيّد « ره »\r\nاشكالى كه به مرحوم سيّد وارد است و آقايان متعرض آن نشده‌اند ، اين است كه موضوع ادله ، عبارت از شخص متزوج فى العدّه است . گفتيم صحت و بطلان فعلى شرعى دخالتى در اين مسأله ندارد ، چون خود تزوج موضوعيت دارد ، نه نتيجه آن يعنى زوجيت ، ولى على اىّ حال ، موضوع ادله حرمت ابد بايد محقق شود يعنى عنوان « رجل تزوّج امرأةً فى عدّتها » بر اين شخص صدق كند ، حال آنكه در مورد ولايت ، كه خود شخص ( نه بالمباشره و نه بالتسبيب ) دخالتى در ازدواج نداشته و صرفاً ولى او اقدام به ازدواج نموده ، عنوان « من تزوج » صدق نمىكند بر اين شخص .\r\nاين مسأله نظاير ديگرى هم دارد ، مثل اينكه گفته شود : هر كس ازدواج موقت انجام دهد ، چه مقدار ثواب خواهد داشت . اين تعبير اقتضاء مىكند كه ثواب فقط در\r\n\r\n\r\n","description":"","footnote":"\r\n( 1 ) وجود يا عدم غبطه دخالتى در اين بحث ندارد . عقد ولى در عده باطل است . چه غبطه شرط باشد يا نباشد ، چه غبطه ملاحظه شده باشد و يا ملاحظه نشده باشد ولى بطلان عقد مانع از شمول ادله حرمت ابد نمىشود .\r\n","page_name":" 1798 ","page_number":411},
  {"content":"\r\n\r\nصورتى براى شخص ثابت شود كه خودش بالمباشره يا بالتسبيب اقدام به ازدواج كند اما اگر ولى او اين ازدواج را برايش انجام داد ، هر چند عقد صحيح است و زوجيت حاصل مىشود اما ثواب ثابت نمىشود . با اين بيان معلوم مىشود كه در ما نحن فيه مشكل از ناحيه فقدان شرط نيست ، آن طور كه مرحوم سيّد تعبير كرده و فرموده ؛ شخص مولّى عليه علم به عدّه ندارد ، بلكه مشكل از ناحيه فقدان مقتضى است ، لذا حتى در فرضى كه علم به عدّه ، در حرمت ابد معتبر نيست يعنى فرض دخول به زن ، بازهم به نظر ما حرمت ابد ثابت نمىشود چون عنوان من تزوج بر مولّى عليه صدق نمىكند « 1 » .\r\n\r\nب ) : حكم ازدواج با زنى كه در عدهء خود شخص است :\r\n\r\n1 ) متن عروة :\r\n« لا اشكال فى جواز تزويج من فى العدّة لنفسه سواءٌ كانت عدّة الطلاق او الوطي شبهة او عدّة المتعه او الفسخ باحد الموجبات او المجوزات له و العقد صحيحٌ الّا فى العدة الرجعية فانّ التزويج فيها باطلٌ ، لكونها بمنزلة الزوجة و الّا فى الطلاق الثالث الذي يحتاج الى المحلّل فانه ايضاً باطلٌ بل حرام و لكن مع ذلك لا يوجب الحرمة الابدية ، و الّا فى عدّة الطلاق التاسع فى الصورة التى تحرم ابداً و الّا . . . »\r\n\r\n2 ) توضيحات عبارت عروة :\r\nمرحوم سيّد مىفرمايد : اينكه گفتيم تزويج در عدّه باطل است و در فرض علم يا دخول ، موجب حرمت ابد مىشود ، اين مربوط به كسى است كه با زنى در عدهء غير ازدواج كند ، اما اگر زن در عدهء خود اين شخص باشد نه تنها ازدواجش با او موجب حرمت ابدى نمىشود ، بلكه اين ازدواج جايز و صحيح است .\r\n\r\n\r\n","description":"","footnote":"\r\n( 1 ) البته در بحث وكالت بر تزويج ( على الاطلاق ) بايد تفصيل داد ، يعنى اگر موكّل دخول كرده باشد و لو جاهل به عدّه بوده ، حرمت ابد ثابت مىشود چون وكيل به امر او اقدام به تزويج كرده ، لذا مقتضى تمام است و دخول هم كه حاصل شده است . اما در فرض عدم دخول ، حرمت ابد ثابت نمىشود ، چون فرض اين است كه موكل علم به عدّه نداشته و علم وكيل هم باعث حرمت ابد نمىشود .\r\n","page_name":" 1799 ","page_number":412},
  {"content":"\r\n\r\nبه بيان مرحوم آقاى حكيم ، متفاهم عرفى از ادلّه‌اى كه ازدواج در عدّه را حرام كرده‌اند ، اين است كه مسأله عدّه از شئون زوج متوفى يا مطلّق است يعنى براى حفظ شئون او حدودى قرار داده‌اند ، تا به محض بىشوهر شدن زن ، به سبب وفات يا طلاق زوج ، ديگران سراغ او نيايند و واضح است كه اين نكته در مورد خود شوهر جريان ندارد ، پس چنانچه شوهر ، زن خود را طلاق داده يا زنى اصلًا شوهر نداشته و مردى با او وطى به شبهه كرده و يا مدت متعه تمام شده ، يا يكى از امور مجوّز يا موجب فسخ حادث شده ، و بعد از فسخ ، زن عدّه نگه داشته است ، و اكنون بخواهد در حال عدّه با آن زن ازدواج كند ، محذورى ندارد ، منتهى مواردى استثنا شده است ، از جمله عدّه رجعيه ، چون معتدّه رجعيه به منزله زن شخص به حساب مىآيد و ديگر عقد جديد در اينجا معنى ندارد . همچنين بعد از طلاق سوم چون محلّل لازم است ، شوهر نمىتواند با آن زن ازدواج كند ، همانطور كه ديگران قبل از انقضاء عدّه نمىتوانند ازدواج كنند . استثناء ديگر عبارت است از عدّه طلاق نهم ، كه زن حرمت ابد پيدا كرده است و ديگر زوج نمىتواند با او ازدواج كند . چند مورد ديگر هم استثناء شده است كه بحثش خواهد آمد .\r\n\r\n3 ) توضيح بيشتر عبارت عروة :\r\nدر مورد استثناى دوم و سوم يعنى عدهء طلاق سوم و عدّه طلاق نهم توضيحى لازم است .\r\nمشهور ، بين طلاق عدّى و طلاق غير عدّى فرق مىگذارند . مقصود از طلاق عدّى اين است كه سه طلاق داده باشد كه بين آنها دو بار رجوع و وقاع كرده باشد يعنى طلاق داده ، بعد رجوع كرده و وقاع نموده ، باز طلاق داده ، بعد رجوع و وقاع كرده و سه مرتبه طلاق داده باشد كه اين مىشود طلاق عدّى و اگر اين قضيه سه بار تكرار شود ، بعد از طلاق نهم ، زن حرمت ابد پيدا مىكند . اما طلاق غير عدّى اين است كه سه بار طلاق داده ، اما بين آنها رجوع در بين نبوده ، بلكه با عقد جديد\r\n\r\n","description":"","footnote":"","page_name":" 1800 ","page_number":413},
  {"content":"\r\n\r\nازدواج كرده است ، يا اگر رجوع كرده ، وقاع انجام نداده است . در اين صورت مشهور معتقدند كه طلاق نهم حرمت ابد نمىآورد ، بلكه كافى است بين هر سه طلاق يك محلّل واسطه شود و تا صد بار هم اگر طلاق به اين صورت تكرار شود اشكالى ندارد .\r\nالبته مرحوم آقاى خويى با نظر مشهور مخالف است و عقيده دارد كه طلاق نهم مطلقاً حرمت ابد مىآورد و فرقى بين طلاق عدّى و غير عدّى نيست ، اما عبارت مرحوم سيّد ، مطابق همان نظر مشهور است ، لذا طلاق تاسع را قيد مىزند و مىفرمايد « فى الصورة التى تحرم ابداً » . يعنى ايشان صورتى كه حرمت ابد نمىآورد داخل در همان استثناء قبلى يعنى طلاق ثالث مىدانند و لو طلاق نهم باشد ، لذا بهتر بود در استثناى دوم كلمه « ثالث » را حذف مىكرد و مىفرمود : « الّا فى الطلاق الذي يحتاج الى المحلّل » .\r\n\r\n4 ) مقصود از موجبات انفساخ در كلام عروة چيست ؟ :\r\nمجوّزات فسخ ، ناظر به مواردى است كه شخص اختياراً عقد را فسخ كند ، اما موجبات فسخ مواردى است كه قهراً ازدواج منفسخ مىگردد ولى مصاديق آن كدامند ؟\r\nمرحوم آقاى حكيم در بيان موجبات فسخ فرموده : « بالرضاع او الكفر او نحوهما » .\r\nدر رابطه با اين عبارت ، دو نكته قابل توجه است :\r\nنكته اول اين است كه ببينيم مراد از نحو هما چيست . نه ايشان و نه آقاى خويى مثال ديگرى نزده‌اند . اين احتمال را مىتوان داد كه مقصود ايشان از نحو هما مسلمان شدن يكى از دو زوج ( كه قبلًا هر دو كافر بودند ) كه موجب انفساخ عقد مىشود . البته بر مبناى آقاى خويى ، مىتوان مثال ديگرى زد منتهى ديگران آن را قبول ندارند و آن اين است كه ، كسى با زنى ازدواج كند ، اما قبل از دخول ، با دختر همان زن هم ازدواج نمايد كه در اين صورت ، طبق نظر آقاى خويى عقد دختر\r\n\r\n","description":"","footnote":"","page_name":" 1801 ","page_number":414},
  {"content":"\r\n\r\nصحيح است و عقد مادر منفسخ مىشود .\r\nنكته دوم نادرست بودن مثال رضاع است كه آقاى خويى هم به آن اشكال كرده‌اند ، يعنى اين مثال براى ما نحن فيه نيست ، چون بحث در مواردى است كه ازدواج در عدّه جايز باشد ، درحالىكه رضاع موجب انفساخ ، نتيجه‌اش محروميت و حرمت ابد است و ديگر نمىتواند با زن ازدواج كند ، يعنى اگر شخص ، زن صغيره‌اى داشته باشد و آن زن شير بخورد و يكى از محارم رضاعى شوهرش بشود مثلًا خواهر رضاعى او شود ، ازدواج منفسخ مىگردد و آن زن بر شوهرش حرام ابد مىشود لذا اين مثال آقاى حكيم براى جواز ازدواج در عدّه ناتمام است .\r\nدر جلسات آتى در مورد مثال كفر هم بحث خواهيم كرد .\r\n« * و السلام * »\r\n\r\n","description":"","footnote":"","page_name":" 1802 ","page_number":415},
  {"content":"\r\n\r\n\r\n16 / 12 / 1378 دوشنبه شنبه درس شمارهء ( 198 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته تزويج ولىّ يا وكيل در ايّام عده مورد بحث و تبادل نظر قرار گرفت و صور مختلف مسأله ( عالم به حكم يا موضوع بودن وكيل يا وصىّ ) با ذكر ادله و بيان اقوال فقهاء تقرير و تبيين نموديم .\r\nدر اين جلسه به بررسى مسأله سوم عروة پرداخته و موارد جواز تزويج و استثناءات آن را با ذكر دليل و نقل اقوال علماء تبيين مىكنيم .\r\nبررسى مسأله 3 :\r\n* * * متن عروة : « لا اشكال فى جواز تزويج من فى العدّة لنفسه سواء كانت عدة الطلاق او الوطى شبهة او عدة المتعة او الفسخ باحد الموجبات او المجوزات له الّا فى العدة الرجعيه فان التزويج فيها باطل لكونها بمنزلة الزوجة » .\r\nتوضيح : مرحوم سيد مىفرمايد كه شخص در عده‌اى كه براى خودش است مىتواند در زمان عده ازدواج كند و عقد او صحيح است و فرق نمىكند كه اين عده ، عده طلاق باشد يا عده وطى به شبهه باشد يا عده متعه باشد يا عده فسخ باحد الموجبات يا مجوّزات باشد ، بعد چند موردى را استثناء كرده است مثلًا طلاق رجعى و . . .\r\n\r\nالف ) در عده طلاق و وطى به شبهه و عده متعه و فسخ :\r\n\r\n1 ) مرحوم حكيم :\r\nمرحوم حكيم مىفرمايند كه مسأله عده و نگه داشتن مستنبط از متفاهمات\r\n\r\n","description":"","footnote":"","page_name":" 1803 ","page_number":416},
  {"content":"\r\n\r\nعرفى و مرتكزات متشرعه است و براى احترام به آن كسى كه همسرش را از دست داده است و اين خلاف متشرعه است كه به محض طلاق ، ديگرى مىتواند با همسر ايشان ازدواج كند ، اما در جايى كه خود اين شخص مىخواهد دوباره با آن زن ازدواج كند خارج از ادله عده مىباشد و هيچ اشكال ندارد .\r\n\r\n2 ) مرحوم آقاى خويى :\r\nمرحوم آقاى خويى نيز ادعاى عدم خلاف ( در مسأله ) ذكر كرده است و مىفرمايد كه اصلًا در باب متعه تصريح به جواز شده است و لازم نيست عده نگه دارد .\r\n\r\n3 ) نظر استاد « مدّ ظلّه » :\r\nمطلب همان است كه سيّد « ره » فرموده‌اند و حتى در عقد دائم نيز رواياتى هر چند غير معتبره داريم كه دلالت بر جواز تزويج مىكنند ولى چون مسأله جزء متفاهمات عرفى است احتياجى به بحث مفصّل ندارد .\r\n\r\nب ) در عده انفساخ :\r\nاما مسأله‌اى كه سزاوار بحث و تبادل نظر است ، موارد و مصاديق موجبات فسخ است كه سيد فرموده كه در اين موارد هم تزويج جايز است و لازم نيست كه عده نگه دارد . ولى سيّد به اين موارد اشاره‌اى نكرده است . و مصاديق آن را بيان ننموده است ، مرحوم حكيم رضاع و كفر را بعنوان مثال ذكر كرده است و فرموده الرضاع و الكفر و نحو هما . كه اين فرمايش احتياج به نقد و بررسى دارد .\r\n\r\n1 ) كلام مرحوم آقاى حكيم « ره » :\r\nهمانطور كه ذكر شده ، مرحوم حكيم مسأله رضاع و كفر را در مثال براى موجبات فسخ بيان كرده است كه در اين صور شخص مىتواند بدون نگه داشتن عده با زن منفسخه خودش ازدواج كند اما همانطور كه ملاحظه مىفرماييد در رضاع به هيچ‌وجه نمىشود با آن زن كه به سبب رضاع محرم گرديده است مجدداً ازدواج نمود چون آن زن به اين شخص حرام ابدى مىشود و ما بايد مثالى بزنيم كه با\r\n\r\n","description":"","footnote":"","page_name":" 1804 ","page_number":417},
  {"content":"\r\n\r\nانفساخ حرمت ابد لازم نيايد پس مسلماً اين مثال درست نيست . و اما مثال دوم كه مرحوم حكيم ذكر نموده است ، مرحوم آقاى خويى به آن مثال اشاره كرده است .\r\n\r\n2 ) اشكال مرحوم آقاى خويى به كلام آقاى حكيم « ره » :\r\nآقاى خويى مىفرمايد كه طبق نظر مشهور ، كفر نمىتواند يكى از موجبات فسخ باشد كه مرد بدون نگه داشتن عده بتواند مجدداً با آن زن ازدواج كند .\r\nايشان مىفرمايد : اگر شخصى كه مرتد شده در زمان عده مجدداً مسلمان شود .\r\nبنابر نظر مشهور عقد اولى به تصرف خود باقى است ، ديگر نمىتواند زن خود را مجدداً عقد كند و اگر توبه نكرد كاشف از اين است كه از اول زن او نبوده است و عقد باطل بوده است پس اين مثال كه آقاى حكيم زده است صحيح نيست .\r\n* تذكر : اما طبق نظر آقاى خويى كه به خلاف مشهور قايل هستند به اينكه به مجرد ارتداد انفساخ حاصل مىشود ؛ حالت منتظره‌اى در كار نيست طبق اين نظر مثال آقاى حكيم مورد توجه مىباشد .\r\n\r\n3 ) نقد كلام مرحوم آقاى خويى « ره » :\r\nولى به نظر مىرسد اشكال آقاى خويى به آقاى حكيم در مثال كفر صحيح نباشد براى اينكه خود مشهور نيز قائلند به اينكه اگر زوج مرتد فطرى شد « 1 » به محض ارتداد عقد منفسخ مىشود و زن بايد عده نگه دارد . ديگران نمىتوانند با اين زن ازدواج كنند ( در زمان عده ) ولى خود آن زوج اگر توبه كرد و مسلمان شد مىتواند بدون سپرى شدن ايام عده با آن زن ازدواج كند و عقدش هم صحيح است و نظر مشهور هم همين است . آقاى حكيم بعد از اين دو مثال فرموده‌اند « و نحو هما » سؤال\r\n\r\n\r\n","description":"","footnote":"\r\n( 1 ) مرتد فطرى كسى است كه در هنگام انعقاد نطفه پدر و مادرش مسلمان بوده‌اند واو در حكم اسلام شده است . چنين كسى اگر مرتد شود او را مرتد فطرى خوانند ، مرتد ملى غير مسلمانى است كه يك بار مسلمان شده و سپس به حالت كفر بازمىگردد . مرتد فطرى داراى احكامى است مثل وجوب قتل آن و انتقال اموال او به ورثه و انفساخ عقد او كه با توجه به توبه هم به جاى خود بازنمىگردد يعنى توبه او نسبت به بقيه احكام قبول است به غير از ازدواج كه منفسخ مىشود .\r\n","page_name":" 1805 ","page_number":418},
  {"content":"\r\n\r\nاينجا است كه نحو هما چيست ؟ به نظر مىرسد كه مقصود آقاى حكيم موردى باشد كه يكى از زوجات مسلمان مىشود زيرا در بعضى از فروض عقد منفسخ مىشود و زن بايد عده نگه دارد . البته اين مثال اشكال دارد و آقاى خويى اشكال آن را مطرح كرده‌اند .\r\nتنها يك نكته باقى است كه ما فقط يك مثال براى « موجبات الفسخ » در كلام سيد پيدا كرديم درحالىكه ظاهر عبارت حكايت از تعدد موجبات مىكند . ممكن است چنين بگوييم كه كفر و ارتداد فقط يك مثال نيست بلكه مسيحى شدن و يهودى شدن با مجوسى شدن فرق دارد زيرا در يك فرض مشخص است كه مسيحيت مثلًا اهل كتاب هستند اما در مجوسى اختلاف است و همين نكته باعت تعدد فرض مىشود .\r\n\r\n4 ) ادامه بررسى مسأله 3 عروة :\r\nبعد از ذكر موارد جواز ، سيد « ره » چند مورد را استثناء مىكنند كه يكى از آنها طلاق رجعى است و مىفرمايند اگر شخص زن خود را طلاق رجعى بدهد ، در ايام عده نمىتواند با آن زن تزويج نمايد بخاطر اينكه بمحض رجوع ، آن زن زوجه آن مرد است و زوج نمىتواند با همسر خود به عقد جديد تزويج كند .\r\n\r\n5 ) نظر مرحوم آقاى حكيم « ره » :\r\nايشان مىفرمايند اشكالى ندارد كه زوج در ايام عده رجعى با آن زن خود ازدواج نمايد چون درست است كه زن مطلقه ( رجعى ) در ايام عده بمنزله زوجه است اما نه در تمام احكام ، بلكه معنايش اين است كه احكامى از احكام زوجه بر او مترتب است و اين اقتضاء نمىكند كه تزويج او باطل باشد .\r\n\r\n6 ) نقد كلام مرحوم حكيم توسط آقاى خويى :\r\nآقاى خويى مىفرمايند كه استدلال مرحوم حكيم درست نيست و كسى كه زنش را طلاق داده در ايام عده نمىتواند با او تزويج كند بدليل اينكه زوج اولين كلامى را كه براى اظهار تمايل ازدواج با آن زن را مطرح كند ، مثلًا بگويد انكحتُ ( وكالتاً )\r\n\r\n","description":"","footnote":"","page_name":" 1806 ","page_number":419},
  {"content":"\r\n\r\nهمين كلمه در واقع رجوع است به زن مطلقه خودش نيازى به قبلت هم ندارد .\r\nبعبارت ديگر به صرف اظهار تمايل به زن رجوع حاصل شده است و نيازى به خواندن عقد و تزويج ندارد و اگر تزويج كند اين عقد باطل است ، چون همسر شرعى خودش است و شخص نمىتواند همسر خودش را مجدداً تزويج كند .\r\n\r\n7 ) نقد جواب مرحوم آقاى خويى :\r\nبه نظر مىرسد كه اشكال آقاى خويى وارد نباشد ، بخاطر اينكه صرف اظهار تمايل كردن به زن معتده خود لازمه‌اش اين نيست كه اين شخص به عقد سابق رضايت دارد و مىخواهد با همان عقد سابق به همسر خود رجوع كند چون ممكن است آن شخص اصلًا به عقد سابق رضايت نداشته باشد و مثلًا بخواهد عقد انقطاعى بكند يا مهر ايشان را كم بكند پس ملازمه‌اش بين اظهار تمايل و رجوع به عقد سابق نيست ، لذا به نظر مىرسد كه اشكال مرحوم حكيم به صاحب عروة وارد است .\r\n\r\n8 ) تتمه مسأله 3 :\r\n. . . « و الّا فى الطلاق الثالث الذي يحتاج الى المحلل ، فانه ايضاً باطل بل حرام و لكن مع ذلك لا يوجب الحرمة الابدية » .\r\n* توضيح : يكى ديگر از مواردى كه جايز نيست ازدواج كردن در ايام عده‌اى كه از ناحيه خودش است مسأله طلاق سوم است ، اگر شخصى دفعه سوم زن خود را طلاق بدهد احتياج به محلل دارد ، و بدون محلل مسلماً عقد باطل است و اختلافى در اين مسأله نيست ، اما آيا اگر تزويج نمود غير از بطلان عقد ، حرمت تكليفى هم دارد يا خير ؟ كه سيد فرموده است حرام تكليفى هم هست و آن شخص گناه كرده است .\r\n\r\n9 ) نظر مرحوم آقاى حكيم « ره » و نقد آقاى خويى « ره » :\r\nايشان مىفرمايند ، براى حرمت تكليفى دليلى نداريم و از آيه شريفه همين قدر استفاده مىشود كه آن عقد باطل است و اما حرمت تكليفى داشته باشد ، از آيه\r\n\r\n","description":"","footnote":"","page_name":" 1807 ","page_number":420},
  {"content":"\r\n\r\nشريفه استفاده نمىشود .\r\nآقاى خويى مىفرمايند كه حرمت تكليفى نيز از آيه شريفه استفاده مىشود بدليل اينكه شما در آيه شريفه  « حُرِّمَتْ عَلَيْكُمْ أُمَّهاتُكُمْ »  از كلمه « حُرّمت » حرام تكليفى استنباط مىكنيد يعنى علاوه بر اينكه تزويج آنها باطل است حرمت تكليفى هم دارد خوب كلمه لا يحلُّ با حُرّمَت هيچ فرقى ندارد و هر دو دلالت بر حرمت تكليفى دارند ، عرفاً هيچ فرقى با هم ندارند و خيلى از مواقع حرمت وضعى مترتب بر همين حرمت تكليفى است يعنى چون حرام است قهراً زن او هم نمىشود پس كلمه لا يحل با حرمت هيچ فرقى ندارد و هر جايى كه فقط حكم وضعى آن بطلان باشد و از جهت حكم تكليفى حرام نباشد در آنجاها كلمه لا يحل يا حرمت استفاده نمىشود ، مثلًا در عقد انقطاعى كه مدت ذكر نشده باشد يا در عقدى كه به جهت معلق بودن باطل باشد و در اين موارد قائل به حرمت وضعى هستيم ولى حرمت تكليفى ندارد و نمىگوييم حُرّمت عليكم كذا .\r\n\r\n10 ) نقد كلام مرحوم آقاى خويى « ره » :\r\nاشكال آقاى خويى وارد نيست بخاطر اينكه ما بايد به موارد استعمال كلمه لا يحل و حرمت توجه كنيم و ببينيم كه متعلق لا يحل و يا حرمت چه چيز است آيا عقد است يا خود آن زن حرمت كل شيء بحسبه در آيه شريفه متعلق حرمت ، آن زنها مىباشد يعنى تمتع كردن از آن زنها جايز نيست ، اما اگر در جايى متعلق لا يحل خود عقد باشد اينجا دليل نداريم بگوييم كه علاوه بر بطلان عقد حرمت تكليفى هم دارد چون عدم حليت به عقد متوجه است ، يعنى جايز نيست عقد كردن - نه اينكه اگر عقد كرد علاوه بر بطلان عقد حرامى هم مرتكب شده باشد ، پس ملاحظه مىفرماييد كه در آيه شريفه « لا يحل » متعلق لا يحل خود زن است - يعنى تمتع از آن زن تا زمانى كه محلل در كار نباشد حرام است ولى اگر كسى چنين كارى كرد يعنى آن زن را بدون محلل تزويج كرد دليل نداريم بگوييم غير از بطلان عقد حرمت تكليفى\r\n\r\n","description":"","footnote":"","page_name":" 1808 ","page_number":421},
  {"content":"\r\n\r\nهم داشته باشد .\r\n\r\n11 ) نظر استاد « مدّ ظلّه » :\r\nاما مىتوان اشكال ديگرى به آقاى حكيم نمود مطابق آيه شريفه  « فَإِنْ طَلَّقَها فَلا جُناحَ عَلَيْهِما أَنْ يَتَراجَعا »  مقصود از رجوع كردن ازدواج دوباره است نه تمتع و وقاع .\r\nجناح ظاهراً همان گناه است كه عربى شده است . و مفهوم آيه چنين است كه اگر محلل نباشد رجوع آن دو نفر گناه است ولى اگر محلل ، زن را طلاق بدهد گناهى نيست و مىتواند زن به عقد شوهر اول درآيد ، پس نظر مرحوم سيد به اين عبارت است .\r\n« * و السلام * »\r\n\r\n","description":"","footnote":"","page_name":" 1809 ","page_number":422},
  {"content":"\r\n\r\n\r\n18 / 12 / 1378 چهارشنبه درس شمارهء ( 199 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل ، چند مورد از مستثنيات جواز تزويج زن معتده لنفسه را بررسى نموده‌ايم ، در اين جلسه نيز به ذكر مستثنيات ديگر ( تزويج فى عدّة الطلاق التاسع و تزويج زنى كه عن شبهة وطى شده و حمل برداشته است ) پرداخته و ضمن تبيين اقوال فقهاء و ايراد اشكالات ، مختار خود را بيان خواهيم نمود .\r\n* * * \r\nالف ) تتمه مسأله ( 3 ) عروة :\r\n« و الا فى عدّة الطلاق التاسع فى الصورة التى تحرم ابداً و الّا لوطئه زوجة الغير شبهة ، لكن لا من حيث كونها فى العدّة ، بل لكونها ذات بعل و كذا فى العدّة لوطئه فى العدّة شبهة اذا حملت منه بناءً على عدم تداخل العدتين . . »\r\nتوضيح :\r\nمرحوم سيد در مسأله سوم فرموده كه تزويج در عدّه لنفسه جايز است و مواردى را استثناء نموده از جمله آن موارد ، تزويج در طلاق نهم كه جايز نيست ( البته در آن صورتى كه حرام ابد مىشود ) ، كه همان طلاق عدى باشد . يعنى اگر كسى زنش را طلاق داد و در ايام عدّه رجوع كرد و دخول هم كرد ، مجدداً طلاق داد دوباره رجوع كرد و دخول كرد و مرتبه سوم طلاق داد محلل مىخواهد و سه بار كه اين عمل تكرار شود يعنى 9 طلاق واقع شود ديگر آن زن حرام ابدى مىشود و با محلل هم ، مشكل حل نمىگردد .\r\n\r\n","description":"","footnote":"","page_name":" 1810 ","page_number":423},
  {"content":"\r\n\r\nبعد سيد مىفرمايد ، يكى ديگر از مستثنيات اين است كه اگر شخصى زوجهء ديگرى را عن شبهةٍ وطى كند ، در عدّه خودش هم نمىتواند با آن زن ازدواج كند ، البته نه بخاطر اينكه آن زن در عدّه است ، بلكه بخاطر اينكه آن زن شوهر دارد و با زن شوهردار نمىشود ازدواج كرد ، اما به نظر مىرسد كه دو اشكال بر فرمايش سيد وارد باشد .\r\nاشكال اول :\r\nبحث ما در اين است كه در چه مواردى ازدواج در عدّه لنفسه جايز نيست ، اما اگر قطع نظر از عدّه بخاطر انطباق با عناوين ديگرى ازدواج جايز نباشد اين از بحث ما خارج است و الا اگر موضوع بحث را اعم مىگرفتيم ، يعنى ما مىخواستيم استقراء كنيم كه در چه مواردى ازدواج با زن جايز نيست آن وقت محدود به دو مثالى كه ايشان ذكر كرده است نمىشود ، چون ازدواج با مادر ، با دختر ، خواهر و بطور كلى تمام محارم نسبى و رضاعى را بايد ذكر بكنيم ، چون همه اينها حرمت ذاتى دارند ، چه در عدّه باشند بدليل وطى شبهه و چه نباشند ازدواج با آنها حرام ابدى است . بنابراين اصلًا چون بحث ما عن حيث العدّة است ذكر اين امثله تناسبى با بحث نخواهد داشت .\r\nاشكال دوم :\r\nسيد مىفرمايد كه اگر شبهةً زوجه غير را وطى كند - / در عدّه نمىتواند با آن زن ازدواج كند چون ذات بعل است ، گويا اينطور استنباط مىشود كه ازدواج در عدّه مساوى است با ازدواج ذات بعل - / اما ممكن است اينطور نباشد ، مثلًا اگر كسى يك زنى را كه ذات بعل است ولى مدخوله نيست عن شبهة وطى كند و متعاقب آن شوهرش او را طلاق دهد . در اين فرض ، واطى مىتواند با آن زن ازدواج كند چون غير مدخوله است و از شوهر خود عدّه ندارد . و عدّه‌اى كه زن نگه داشته است ، آن عدّهء خود واطى است و ايشان هم مىتوانند در عدّه لنفسه ازدواج كنند .\r\n\r\n","description":"","footnote":"","page_name":" 1811 ","page_number":424},
  {"content":"\r\n\r\n\r\nب ) تتمه بحث عروة :\r\nسيد مىفرمايد كه اگر كسى زن معتدّه را عن شبهة وطى كند و آن زن حامله شود اينجا بناء بر عدم تداخل عدتين آن مرد نمىتواند در عدّه خودش با آن زن ازدواج كند .\r\n\r\nتوضيح :\r\nدر اين مسأله دو نظر وجود دارد كه منشأ اختلاف نظر ، بر حسب مبناى تداخل و عدم تداخل است . كسانى كه بر مبناى تداخل مشى كرده‌اند فتوى به جواز تزويج داده‌اند ولى مشهور قائل به عدم تداخل عدتين است و تزويج فى العدّة لنفسه را جايز نمىدانند .\r\n\r\nقول مشهور :\r\nمشهور علماء گفته‌اند كه اگر كسى زن معتدّه را وطى كند و آن زن حامله شود تا زمان وضع حمل ، عدّه خود واطى است ايشان نمىتواند با آن زن ازدواج كند هر چند آن عدّه لنفسه باشد و بايد صبر كند تا تتمه عدّه شوهر بعد از وضع حمل سپرى شود بعبارت ديگر آن زن بدليل طلاق و يا فوت شوهر در عدّه بوده است و بعد از وطى شبهةً عدّه ديگر نيز ظهور پيدا مىكند و بعد از انقضاء اين عدّه ثانى مقدارى از عدّه اول باقى مىماند و در اين مدت نيز آن زن را معتده مىگويند و ازدواج زن معتده هم جايز نيست .\r\n\r\nقول دوم :\r\nاما عدّه‌اى گفته‌اند كه آن زن بمحض دخول در عدّه ثانى ، دو عدّه با هم تداخل مىكنند و با انقضاء عدّه ثانى عدّه اول نيز منقضى خواهد شد .\r\n\r\nنظر استاد « مدّ ظلّه » :\r\nايشان مىفرمايد اگر ما در اين مسأله قائل به تداخل شديم . ديگر از بحث ما خارج مىشود چون بحث ما در موردى است كه عدّه شوهر نباشد بلكه عدّه واطى\r\n\r\n","description":"","footnote":"","page_name":" 1812 ","page_number":425},
  {"content":"\r\n\r\nباشد و ما مىخواهيم بحث كنيم كه آيا اگر كسى زن معتده‌اى را عن شبهةٍ وطى كرد آيا در عدّه لنفسه جايز است ازدواج يا نه ؟\r\nو اين صورتى قابل بحث است كه تداخلى در كار نباشد و الّا عدّه لنفسه معنى ندارد چون عدّه واطى با عدّه شوهر تداخل پيدا كرده‌اند و معنى ندارد كه بگوييم آيا ازدواج با اين زن معتده جايز است يا خير . اما بر مبناى عدم تداخل اين مسأله قابل بحث است كه آيا واطى در زمان عدّه خودش كه وسط عدّه شوهر قرار گرفته است يعنى قبل از وطى ، زن در عدّه شوهر بود و بعد از وطى كه شروع عدّه ثانى است تا وضع حمل آن زن ، تتمه عدّه شوهر را بايد نگه دارد . آيا واطى مىتواند در زمان عدّه خودش آن را تزويج كند مىگوييم جايز نيست بخاطر اينكه آن زن عدّه‌اش تمام نشده است و بعد از وضع حمل بايد تتمه عدّه اول را نگه دارد و بعد از انقضاى عدّه هم واطى مىتواند با آن زن ازدواج كند و هم غير واطى .\r\n\r\nج ) ادامه بررسى مسأله ( 3 ) عروة :\r\nمتن عروة : « فلو تزوجها عالماً او جاهلًا بطل و لكن فى ايجابه التحريم الابدى اشكال »\r\n\r\nتوضيح ؛\r\nمرحوم سيد مىفرمايد : در همين مسأله اگر كسى عالماً يا جاهلًا ازدواج بكند عقد باطل است اما آيا غير از بطلان عقد ، حرمت ابد نيز بر آن مترتب هست يا نه ؟ فيه اشكال . اما بعد در مسأله‌اى كه مشابه همين مسأله است جانب حرمت ابد را تقويت مىكند و علت تأمل سيد شايد بخاطر اين باشد كه متفاهم عرفى از اين ازدواج اين است كه عقد اصلًا باطل است اگر چه عدّه لنفسه باشد . اما ملازمه بين بطلان و حرمت ابد در اين مسأله متفاهم عرفى نيست چون حين العقد در عدّه ديگرى نبوده است تا موجب حرمت ابد شود .\r\n\r\nنظر استاد « مدّ ظلّه » :\r\nبه نظر مىرسد كه در ما نحن فيه علاوه بر باطل بودن عقد ، موجب حرمت ابد نيز مىشود بخاطر اينكه ما به چه دليل مىگوييم تزويج در عدّه غير ، موجب حرمت\r\n\r\n","description":"","footnote":"","page_name":" 1813 ","page_number":426},
  {"content":"\r\n\r\nابد مىشود . در روايات كه ما عدّه غير نداريم . اگر گفته شود كه ما اجماع داريم ، مىگوييم ما نحن فيه داخل در اجماع نيست .\r\nو ان قلت : تناسب حكم و موضوع و متفاهم عرفى اين است كه به احترام شوهر ، زن مدت معينى ازدواج نكند و اگر ازدواجى صورت گرفت ، آن ازدواج باطل است و تا ابد نيز آن زن بر آن مرد حرام مىشود .\r\nقلت : متفاهم عرفى و تناسبات حكم و موضوع ايجاب مىكند كه اين مسأله جزء مستثنيات واقع نشود . چون ازدواج بين دو عدّه واقع شده است و متفاهم عرفى اين مورد را استثناء نمىكند .\r\nبنابراين ادله تحريم ابد همين مورد را نيز شامل مىشود كه اگر كسى عن شبهة زن معتده را وطى كند و آن زن حمل بردارد و بعداً تزويج كند علاوه بر بطلان عقد ، موجب حرمت ابد نيز مىشود .\r\nتذكر : در ارتباط با مسأله 4 عروة كه ( هل يعتبر فى الدخول الذي هو شرط فى الحرمة الابدية فى صورة الجهل ان يكون فى العدّة ، او يكفى كون التزويج فى العده مع الدخول بعد انقضائها ) مىباشد در جزوه بعدى تفصيلًا مورد بحث قرار گرفته است . و نيازى به تكرار نيست . « * و السلام * »\r\n\r\n","description":"","footnote":"","page_name":" 1814 ","page_number":427},
  {"content":"\r\n\r\n\r\n21 / 12 / 1378 شنبه درس شمارهء ( 200 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه ، در ادامه بحث از فروع تزويج معتدّه ، اين فرع ( مسأله 4 ) عنوان مىگردد كه ، آيا دخول كه منشأ حرمت ابد ( در تزويج جاهلانه معتدّه ) مىگردد ، بايد حتماً در حال عدّه باشد ، يا اگر پس از انقضاء عدّه هم صورت گيرد ، حكم حرمت ابد ثابت مىگردد ؟ پس از بررسى روايات باب ، عدم اطلاق آنها را ثابت كرده و در نتيجه ، با عنايت به عمومات و قواعد اوليه ، حكم به عدم حرمت ابد در دخول پس از انقضاء عدّه خواهيم داد .\r\n* * * \r\nالف ) بررسى مسأله 4 :\r\n\r\n1 ) متن مسأله :\r\n« هل يعتبر فى الدخول الّذى هو شرط فى الحرمة الابدية فى صورة الجهل ان يكون فى العدّة ، او يكفى كون التزويج فى العدّة مع الدخول بعد انقضائها قولان الاحوط الثانى بل لا يخلو عن قوة ، لاطلاق الاخبار ، بعد منع الانصراف الى الدخول فى العدة » .\r\n\r\n2 ) توضيح مسأله و كلام مرحوم آقاى حكيم « ره » :\r\nگفتيم كه در صورت عقد زن معتدّه عن جهلٍ ، دخول منشأ حرمت ابد مىگردد .\r\nدر اين مسأله ، اين پرسش مطرح مىگردد كه ، آيا دخولى منشأ اثر است كه در عدّه صورت گيرد ، يا اگر دخول پس از انقضاء عدّه هم صورت گيرد ، همين حكم را دارد ، مرحوم آقاى حكيم مىفرمايند كه ؛ برخى از روايات در خصوص صورت دخول در\r\n\r\n","description":"","footnote":"","page_name":" 1815 ","page_number":428},
  {"content":"\r\n\r\nحال عدّه است و برخى ديگر به حسب ظاهر ، اطلاق دارد مانند صحيحه حلبى : « اذا تزوّج الرجل المرأة فى عدتها و دخل بها لم تحل له ابداً » به طور طبيعى در اين گونه موارد ، بايد به اطلاق روايات تمسك جست . زيرا بين دو دسته روايات تنافى نيست ، ولى اصل اطلاق دسته دوم محل تأمل است ، بلكه روايات اين دسته مجمل بوده ، در نتيجه بايد به قواعد اوليه مراجعه كرد و با توجه به عمومات ادله حليّت ، حكم به عدم حرمت ابدى داد . ايشان مىفرمايد : در روايت حلبى عبارت \" فى عدتها \" كه به عنوان قيد \" تزوّج \" ذكر شده ، صلاحيت قرينيت براى جمله \" دخل بها \" را نيز داراست و اين مطلق را از اطلاق مىاندازد .\r\nايشان در توضيح اين جمله ، به ذكر سه مثال مىپردازند : جمله اول : « اذا جاءك زيد و اكرمك يوم الجمعة » جمله دوم : « اذا جاءك زيد يوم الجمعة و اكرمك » ، جمله سوم :\r\n« اذا جاء يوم الجمعة و جاء زيد و اكرمك » ، در هر سه جمله ، مجىء زيد و اكرام او ، در جمله شرطيه آورده شده ، و تفاوت آنها در محل قرار گرفتن قيد \" يوم الجمعة \" است .\r\nدر هر سه جمله اين احتمال وجود دارد كه هم مجىء زيد و هم اكرام او در روز جمعه واقع شده باشد ، ولى اين جملات در يقينى بودن و مشكوك بودن نحوه تقيّد ، تفاوت دارند . در جمله اول ، تقيّد اكرام به يوم جمعه ، يقينى و تقيّد مجىء زيد بدان مشكوك است . در جمله دوم تقييد مجىء زيد به يوم الجمعه ، يقينى و تقيّد اكرام بدان مشكوك . ولى در جمله سوم ، تقيّد هر دو ( هم مجىء زيد و هم اكرام ) به روز جمعه مشكوك است . ولى بهر حال در هر سه جمله ، امكان تقيّد هر دو فعل به روز جمعه وجود دارد . با توجه به اين توضيح ، در صحيحه حلبى ، احتمال تقيّد \" دخل بها \" به \" فى عدتها \" هم وجود داشته ، و در نتيجه روايت مجمل مىشود .\r\n\r\n3 ) نقد مرحوم آقاى خويى بر كلام مرحوم آقاى حكيم « ره » :\r\nايشان اطلاق صحيحه حلبى را پذيرفته و مىگويند كه كلمه \" فى عدّتها \" تنها قيد تزوّج است و بسيار مستبعد است كه هم قيد تزوّج و هم قيد دخول باشد ، بنابراين\r\n\r\n","description":"","footnote":"","page_name":" 1816 ","page_number":429},
  {"content":"\r\n\r\nروايت اطلاق دارد .\r\nو اين ادّعا كه ، چون مطلق ما همراه كلامى است كه ، صالح براى قرينيت بوده ، نمىتوان به اطلاق آن تمسك كرد ، ادّعاى ناتمامى است . زيرا ، چيزى باعث اجمال دليل مىگردد كه به حسب فهم عرفى ، شايسته قرينه بودن باشد و مجرد احتمال موجب اجمال نمىگردد . بنابراين ، به صرف احتمال صلاحيت \" فى عدّتها \" براى قرينيت نسبت به تقيّد \" و دخل بها \" سبب رفع يد از اطلاق آن نمىگردد .\r\nبه تعبير ديگر « 1 » ، ترديدى نيست كه كلمهء \" فى عدّتها \" نمىتواند به جمله متأخر از خود برگردد و آن را مقيّد سازد ، بله ، اگر اين عبارت در جمله \" و دخل بها \" مقدّر گرفته شود ، مىتواند آن را مقيّد سازد ، ولى با عنايت به اصالة عدم التقدير ، مىتوان به اطلاق دخول ، مثل صاحب عروه تمسّك جست . مؤيد اطلاق آن است كه ، بدون ترديد ، اگر كسى در آخرين زمان عدّه ، با علم به حرمت ، عقد كند ، حرمت ابد مىآورد ، همين عقد بعينه اگر با جهل همراه باشد منشأ حرمت ابد مىگردد ، به شرط آنكه با دخول همراه باشد ، يعنى به جاى علم ، دخول در حرمت ابد تأثير مىگذارد ، در اين فرض قهراً ، دخول پس از عدّه انجام مىگيرد ، بنابراين ، در ثبوت حرمت ابد لازم نيست كه دخول در ايام عدّه صورت گيرد .\r\n\r\n4 ) بررسى كلام بزرگان ، توسط استاد « مدّ ظلّه » :\r\nبه نظر ما ، كلام مرحوم آقاى حكيم صحيحتر است . زيرا هر چند عبارت \" فى عدّتها \" متعلق به دخل بها نيست و مرحوم آقاى حكيم هم ، چنين ادعايى ندارند .\r\nولى بحث ما در چگونگى عطف جمله \" دخل بها \" بر ما قبل است ، كه آيا اين جمله ، عطف به \" تزوج \" است يا عطف به \" تزوج فى عدّتها \" ؟ اگر معطوف عليه تنها \" تزوّج \" باشد بدون قيد \" فى عدّتها \" ، پس قهراً حرف عطف اين قيد را بر سر \" دخل بها \" هم\r\n\r\n\r\n","description":"","footnote":"\r\n( 1 ) اين قسمت را استاد « مدّ ظلّه » در تقريب كلام مرحوم آقاى خويى افزوده‌اند ، و تأييد اطلاق در ادامه از كلام خود آن مرحوم است .\r\n","page_name":" 1817 ","page_number":430},
  {"content":"\r\n\r\nمىآورد و آن را مقيّد مىسازد ، ولى اگر معطوف عليه مجموع قيد و مقيّد باشد ، قهراً به جاى كل \" تزوج فى عدّتها \" جمله \" دخل بها \" قرار گرفته بنابراين دخول مقيّد به ظرف « فى عدتها » نمىشود و مطلق مىباشد ، با توجه به احتمال اين دو گونه عطف ، جمله اجمال پيدا مىكند ، و مسأله اصالة عدم التقدير كمكى به حلّ اجمال جمله نمىكند ، چون اگر عطف به جاى \" تزوج \" باشد ، خود اين عطف تقيّد را به همراه دارد و نيازى به تقدير نيست .\r\nتأييدى هم كه در كلام مرحوم آقاى خويى براى اطلاق جمله ذكر شده ، تأييد صحيحى نيست . زيرا اگر در حديث ، تنها خصوص فرض تزوج در آخرين زمان عدّه ذكر شده بود ، كلام ايشان صحيح بود . ولى روايت كه ، تنها ناظر بدين فرض نيست ، بلكه كلى است . حال ما مىتوانيم بر خلاف گفته ايشان از بدل بودن دخول براى علم ، نتيجه بگيريم كه ، دخول هم بايد در عدّه باشد . چون بىشك علم بايد در حال عدّه باشد . يعنى اگر كسى در زمان عدّه ( جاهل به تحريم ) عقد كند ، و پس از انقضاء عدّه عالم گردد ، اين علم منشأ حرمت ابد نمىشود بلكه بايد علم در حال عدّه باشد . در مورد دخول هم كه قائم مقام علم است ، مىتوان گفت كه اقرب به نظر مىرسد كه دخول هم بايد در حال عدّه باشد .\r\nبنابراين اگر ما بدليت دخول نسبت به علم را مؤيد نگيريم بر اين كه دخول هم همانند علم بايد در حال عدّه باشد ، تأييدى بر اطلاق دخول نخواهد بود .\r\n\r\nب ) توضيح بيشتر بحث :\r\n\r\n1 ) سه تقريب براى اثبات اشتراط دخول در حال عدّه :\r\nبا سه تقريب مىتوان عدم اطلاق حكم حرمت ابد را اثبات كرد :\r\nتقريب اول : با توجه به دو احتمال گذشته در عطف \" و دخل بها \" و امكان عطف آن بر خصوص \" تزوج امرأة \" ، روايت از جهت اطلاق و عدم اطلاق دخول ، اجمال پيدا مىكند . و با توجه به اجمال روايت ( چنانچه مرحوم آقاى حكيم مىفرمايند )\r\n\r\n","description":"","footnote":"","page_name":" 1818 ","page_number":431},
  {"content":"\r\n\r\nبراى بدست آوردن حكم مسأله ، كه شبهه حكميه مىباشد بايد به عمومات و قواعد مراجعه كرد . كه نتيجه اين مىشود كه حرمت ابد در جايى كه دخول پس از انقضاء عدّه صورت گرفته ثابت نيست ، و ازدواج مجدّد بلامانع است .\r\nتقريب دوم : هر چند جمله مذكور ، ذاتاً صلاحيت هر دو احتمال را دارد . ولى به مقتضاى تناسب حكم و موضوع ، احتمال اول تعيّن مىيابد ، يعنى اينكه معطوف عليه ، خصوص \" تزوج امرأة \" بوده ، در نتيجه \" فى عدّتها \" قيد \" دخل بها \" هم خواهد بود .\r\nدر توضيح اين تقريب بايد دانست كه در نظاير چنين تعبيرى ، تناسبات حكم و موضوع ، كيفيت عطف را تعيين مىكند . در نتيجه ، روشن مىگردد كه قيد معطوف عليه ، در معطوف حذف مىگردد ، يا قيد معطوف عليه ، در معطوف تكرار مىگردد ، و البته گاهى هم انسان در كيفيت عطف شك مىكند .\r\nمثال براى مورد اول اين است كه گفته شود : « اگر كسى وقت ظهر منزل زيد رفت و آنجا خوابيد » از اين تعبير استفاده نمىشود كه همان وقت ظهر خوابيده باشد ، بلكه ممكن است بعد از چند ساعت خوابيده باشد .\r\nمثال براى مورد دوم هم اين است كه بگويند : « اگر كسى با زنى كه در هنگامى كه شوهر داشت تزويج كرد و به او دخول نمود ، حرمت ابد مىآورد و بايد مجازات شود » .\r\nدر اينجا عرف به تناسب حكم و موضوع مىفهمد كه زن در زمان دخول هم در حال \" شوهر داشتن \" بوده ، نه اينكه شوهر او را طلاق داده يا شوهر مرده باشد ، و پس از گذشتن عدّه ، با زن دخول كرده باشد .\r\nما نحن فيه هم ، از قبيل همين مورد اخير است ، يعنى به تناسب حكم و موضوع كيفيت « 1 » عطف روشن شده و معلوم مىگردد كه \" فى عدّتها \" در جمله \" دخل بها \" هم\r\n\r\n\r\n","description":"","footnote":"\r\n( 1 ) ( توضيح بيشتر ) تناسبات حكم و موضوع ، تابع عواملى ، همچون غلبه و عدم غلبه وقوع ، مناطهاى حكم در نزد عرف و . . . مىباشد ، در مثال اول چون افراد معمولًا در وقت ظهر نمىخوابند ، بلكه خواب پس از نماز و صرف نهار صورت مىگيرد ، همين امر غالبى سبب مىگردد كه ، در \" وقت ظهر \" ، قيد خوابيدن نگردد ولى در مثال دوم ، اولًا مردى كه با زن شوهردار ازدواج مىكند ، معمولًا زن شوهردار باكره نيست و انجام اين تزويج به جهت\r\n","page_name":" 1819 ","page_number":432},
  {"content":"\r\n\r\nمىآيد .\r\nتقريب سوم : اگر از جهت كيفيت عطف ، نتوانيم مطلق يا مقيّد بودن دخول را تعيين كنيم ولى با مراجعه به روايات باب روشن ميگردد كه منساق از اين گونه تعبيرات ، اين است كه دخول در همان زمان عدّه صورت گرفته باشد . حتى اگر از جهت لفظى قطعاً دخول مقيّد به \" فى عدّتها \" نباشد ، باز مراد خصوص صورت دخول در حال عدّه است . چون غالباً اگر تزويج در حال عدّه باشد و فرض هم اين است كه زن باكره نيست و مانعى از فاصله افتادن بين تزويج و دخول در كار نيست ، دخول هم در همان حال عدّه صورت مىگيرد و جرياً على الغالب تعبير \" دخل بها \" به كار رفته است ، بلكه اگر قيد دخول هم نشده باشد از روايات فهميده مىشود كه دخول در حال عدّه مفروض گرفته شده است ، به جهت غلبه دخول در حال عدّه پس از تزويج .\r\n\r\n2 ) نگاهى به روايات باب :\r\nبا مراجعه به روايات باب معلوم مىگردد كه در اين گونه موارد ، دخول در حال عدّه ، در روايات فرض شده و با اينكه صريحاً ، قيدى در روايات نيست ، مع ذلك روايات مخصوص اين صورت است . نه اينكه روايات مجمل باشد ، بلكه ظهور در عدم اطلاق دارد . در اينجا به ذكر دو روايت اكتفا مىكنيم :\r\nروايت اول : در صحيحه حمران آمده : « قال سألت ابا عبد الله عليه السلام عن امرأة تزوجت\r\n\r\n\r\n","description":"","footnote":"\r\nدخول صورت مىگيرد . لذا در اين موارد ، بين زمان تحقق ازدواج و دخول فاصله چندانى رخ نمىدهد . نتيجتاً ، فرض تحقق دخول پس از طلاق يا مرگ شوهر زن و پس از گذشتن عدّه زن ، بسيار فرض نادرى است . همين امر در تقييد دخول مؤثر مىباشد . ثانياً ؛ اين جمله در مقام تقبيح عمل مرد صورت گرفته و تحقق دخول در زمان شوهر داشتن زن با اين اين امر سازگار است . و عرف مجازات را براى دخول به زن شوهر دار ثابت مىدارد ، بويژه اگر رجم كه از مجازات مختص ، زنا به زن شوهردار باشد براى زن ثابت شود ، مفهوم جمله فوق و عدم اطلاق دخول در آن روشنتر مىگردد . چنانچه در كلام استاد « مدّ ظلّه » هم بدان اشاره شد ، زمان عدّه هم همانند زمان شوهردار بودن زن بوده و حكم حرمت ابد در نزد عرف ، بسان نوعى مجازات يا رفع كمبود است كه براى تزويج مرد صورت گرفته است و با توجه به اين كه در مفروض مسأله ، اصل تحقق عقد در حال جهل صورت گرفته ، در نظر عرف اثر خاصى براى آن ديده نمىشود و اين دخول در حال عدّه است كه منشأ حرمت ابد تلقى مىگردد ، در اين فضا ، قيد \" فى عدّتها \" در نزد عرف بر سر \" دخل بها \" هم مىآيد ، روايات چندى كه در متن در تقريب سوم ذكر مىشود مىتواند مؤيدى بر تقريب دوم و تناسب حكم و موضوع تلقى گردد .\r\n","page_name":" 1820 ","page_number":433},
  {"content":"\r\n\r\nفى عدّتها بجهالة منها بذلك ، قال فقال : لا ارى عليها شيئاً و يفرق بينها و بين الّذى تزوج بها و لا تحل له ابداً . قلت : فان كانت قد عرفت انّ ذلك محرّم عليها ثم تقدّمت على ذلك ، فقال : ان كانت تزوجته فى عدّة لزوجها الّذى طلقها عليها فيها الرجعة ، فانى ارى انّ عليها الرجم ، فان كانت تزوّجته فى عدة ليس لزوجها الّذى طلقها عليها فيها الرجعة ، فانّى ارى انّ عليها حدّ الزانى و يفرق بينها و بين الّذى تزوجها و لا تحل له ابداً « 1 » » .\r\nدر اين روايت سه صورت فرض شده است . صورت اول ؛ تزويج معتدّه از سر جهل ، صورت دوم ؛ تزويج معتدّه غير رجعيه با علم به حرمت ، صورت سوم ؛ تزويج معتدّه غير رجعيه با علم به حرمت ، در صورت اول ، حدّ ندارد . در صورت دوم امام عليه السلام حكم به رجم زن كرده است با اين كه در اين صورت به حسب ظاهر بدوى ، دخول فرض نشده است ، ولى كأنّ همين كه تزويج زن معتدّه بىشوهر فرض شده ، مساوق دانسته شده با تحقق دخول ، آن هم در زمان عدّه ، چون اگر دخول در غير حال عدّه باشد ، زن محصنه نخواهد بود ، از ثبوت حكم زناى محصنه يعنى رجم ، معلوم مىگردد كه ، مفروض مسأله وقوع دخول در حال عدّه است « 2 » ، حال چگونه مىتوان در اين روايت صورت سوم را مطلق دانست ؟ بلكه ظاهراً در صورت سوم هم ، همانند صورت دوم ، دخول در حال عدّه صورت گرفته است ، و اين كه در اين دو صورت ، در يكى دخول مطلق و در ديگرى دخول در حال عدّه باشد بسيار دور از فهم عرفى است .\r\nروايت دوم : روايت حلبى است « قال سألته عن المرأة الحبلى يموت زوجها ، فتضع و تزوج قبل ان تمضى لها اربعة اشهر و عشراً ؟ فقال ان كان دخل بها فرّق بينهما و لم تحل له ابداً\r\n\r\n\r\n","description":"","footnote":"\r\n( 1 ) وسائل 20 : 455 / 26081 ، باب 17 از ابواب ما يحرم بالمصاهرة ، ح 17 .\r\n( 2 ) ( توضيح بيشتر ) در هيچ يك از سه صورت صريحاً اصل دخول در مسأله اخذ نشده ، ولى از احكام مترتبه همچون حرمت ابد در صورت جهل ، و ثبوت حدّ رجم و حدّ زناى غير محصنه ، معلوم مىگردد كه ، دخول مفروض گرفته شده و اين امر به جهت \" جرياً على الغالب \" است چنانچه استاد « مدّ ظلّه » اشاره كرده‌اند . تكيه استاد در بحث متن بر صورت دوم به جهت تعيين زمان دخول است و اين كه از روايت فهميده مىگردد كه دخول در زمان عدّه صورت گرفته است .\r\n","page_name":" 1821 ","page_number":434},
  {"content":"\r\n\r\nو اعتدّت بما بقى عليها من الاوّل « 1 » » .\r\nدر اين روايت ، تزويج در حال عدّه فرض شده ، ولى در مورد دخول ، قيدى ذكر نشده \" ان كان دخل بها \" ولى از جزاء شرط معلوم مىگردد كه منساق از اين عبارات اين است كه ، دخول در همان حال عدّه صورت گرفته است چون امام عليه السلام مىفرمايند : \" و اعتدّت بما بقى عليها من الاوّل \" و نمىفرمايند \" و اعتدّت ان بقى عليها من العدة ، \" كأنه از صورت مسأله بر مىآيد كه دخول در همان حال عدّه صورت گرفته باشد و هنوز از عدّه چيزى باقى مانده است « 2 » . معلوم مىگردد كه اين تعابير اطلاق ندارد .\r\nان قلت : از روايت سليمان بن خالد كه مَهر را در دخول ثابت كرده ، برمىآيد كه دخول در حال عدّه فرض نشده ، چون مهر اختصاص به اين صورت ندارد ، تعبير روايت سليمان بن خالد چنين است : « سألته عن رجل تزوج امرأة فى عدّتها قال فقال يفرق بينهما و ان كان دخل بها فلها المهر بما استحّل من فرجها و يفرق بينهما فلا تحل له ابداً « 3 » . . . » ، پس همچنانكه حكم مهر اختصاص به صورت دخول در حال عدّه ندارد ، حكم حرمت ابد در ذيل هم اختصاص به اين صورت ندارد .\r\nقلت : اعم بودن حكم مهر از صورت دخول در حال عدّه ، دليل بر اين نيست كه روايت ناظر به مطلق دخول باشد ، بلكه مىتواند تنها صورت دخول در حال عدّه را متعرض شده باشد ، البته سخن در اين نيست كه روايت مفهوم دارد و از آن انحصار حكم به صورت دخول در حال عدّه استفاده مىشود ، بلكه روايت تنها ناظر به فرض دخول در حال عدّه است و نسبت به فرض دخول پس از انقضاء عدّه ساكت\r\n\r\n\r\n","description":"","footnote":"\r\n( 1 ) وسائل 20 : 451 / 23069 ، باب سابق ح 6 ، نظير اين مضمون در روايت محمد بن مسلم هم ديده مىشود ( 20 : 450 / 26066 ، باب سابق ح 2 ) ، در نقل ديگر اين روايت با تعبير \" و اتمت عدّتها من الاوّل \" به همين مسأله اشاره شده است ( 20 : 452 / 26073 ، باب سابق ح 9 .\r\n( 2 ) ( توضيح بيشتر ) در روايت ، از زمان تزويج صريحاً سخن نرفته و ممكن است كسى آن را نسبت به تزويج در آخرين زمان عدّه هم مطلق بداند ، ولى از اين پاسخ برمىآيد كه زمان تزويج هم در اواخر عدّه نيست ، چون اين فرض ، فرض نادرى است ، بنابراين در تأييدى كه از كلام مرحوم آقاى خويى پيشتر نقل كرديم از اين جهت نيز مىتوان تأمّل نمود .\r\n( 3 ) وسائل 20 : 452 / 26071 ، باب سابق ح 7 .\r\n","page_name":" 1822 ","page_number":435},
  {"content":"\r\n\r\nاست . مثل اينكه صريحاً از حكم صورت دخول در حال عدّه پرسش شده و امام عليه السلام در پاسخ مهر را ثابت كرده بود ، در اينجا هم روايت تنها اين صورت را بيان مىكند و حكم صورت ديگر را متعرض نيست ، و عام بودن حكم مهر در مقام ثبوت ، دليل بر عام بودن مدلول اثباتى اين دليل نيست « 1 » .\r\n\r\n3 ) نتيجه بحث :\r\nدليلى بر حرمت ابد در صورت دخول پس از انقضاء عدّه در كار نيست و مقتضى عمومات حِلّ و اصول عمليه ، عدم حرمت ابد ، و جواز ازدواج مجدّد و صحّت آن مىباشد .\r\n\r\n4 ) تذكر يك نكته لفظى :\r\nبرخى گفته‌اند \" وجود ما يصلح للقرينيته \" منشأ اجمال دليل مىشود ، در اينجا به كار بردن كلمه قرينه خالى از مسامحه نيست ، چون قرينه دليل اثباتى است كه منشأ ظهور مىگردد ، احتمال وجود قرينه ، با قطع به اجمال دليل ، سازگار نيست ، چون لازمه احتمال وجود قرينه ، احتمال ظهور كلام و لازمه ، قطع به اجمال دليل ، عدم احتمال ظهور مىباشد ، و اين دو با هم متناقضند . آرى اگر گفته شود ، \" وجود ما يحتمل ان يكون قيداً \" ، مانع اطلاق مىگردد ، تعبير صحيحى است ، چون قيد بودن ، ناظر به مقام ثبوت است نه به مقام اثبات و ظهور كلام ، ولى به كار بردن لفظ قرينه درست نيست ، البته اين بحث ، بحث علمى نيست ، تنها يك تذكر لفظى است .\r\n« * و السلام * »\r\n\r\n\r\n","description":"","footnote":"\r\n( 1 ) ( توضيح بيشتر ) ان قلت : اگر روايت سليمان بن خالد را مخصوص صورت دخول در حال عدّه بدانيم با مفهوم فى الجمله و به نحو سالبه جزئيه كه براى قيد قائل مىشويم ، بايد حكم مهر در مطلق دخول ثابت نباشد و گرنه تقييد دخول به حال عدّه لغو مىباشد .\r\nقلت : استاد « مدّ ظلّه » در پاره‌اى از بحثهاى گذشته در اين باره سخن گفته و فرموده‌اند كه در قيودى كه وارد ، مورد غالب باشند نيازى نيست كه ما قائل به مفهوم و لو به نحو سالبه جزئيه شويم و نفس غلبه قيد ، لغو بودن را منتفى مىسازد ، بويژه در جايى كه قيد صريحاً در لفظ نيامده و تناسبات حكم و موضوع و انصرافات تقييد حكم را به قيد غالبى ثابت كرده باشد .\r\n","page_name":" 1823 ","page_number":436},
  {"content":"\r\n\r\n\r\n22 / 11 / 1378 يك شنبه درس شمارهء ( 201 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء اين جلسه :\r\nدر اين جلسه به بررسى مسأله 5 و تحقيق در حكم شك در عدّه مىپردازيم ، در اينجا ضمن توضيحى دربارهء صورت مسأله و بررسى علت پذيرش قول زن در امورى ، همچون عدّه ( كه به استناد روايات است نه سيره عمومى بر قبول قول ذى اليد ) ، اين فرع را طرح مىكنيم كه اگر در جايى با استصحاب بقاء عده ، حكم ظاهرى به حرمت تزويج با زن را ثابت كرديم ، آيا با اين استصحاب مىتوان حكم ظاهرى به حرمت ابد را در فرض عدم دخول نيز اثبات كنيم ؟ در پاسخ اين سؤال انحاء اخذ علم در موضوع و تأثير آن را در جانشينى استصحاب نسبت به علم را بيان خواهيم كرد .\r\n* * * \r\nالف ) بررسى مسأله 5 ( شك در عدّه ) :\r\n\r\n1 ) متن عروة :\r\n« لو شك فى انّها فى العدّه ام لا ، مع عدم العلم سابقاً جاز التزويج خصوصاً اذا اخبرت بالعدم ، و كذا اذا علم كونها فى العدّة سابقاً و شك فى بقائها اذا اخبرت بالانقضاء . و اما مع عدم اخبارها بالانقضاء فمقتضى استصحاب بقائها عدم جواز تزويجها ، و هل تحرم ابداً اذا تزوجها مع ذلك ؟ الظاهر ذلك » .\r\n\r\n2 ) توضيح شقوق مسأله :\r\nبه طور كلى در موارد شك در عدّه ، يا زن اخبار به عدم عدّه مىكند يا اخبار\r\n\r\n","description":"","footnote":"","page_name":" 1824 ","page_number":437},
  {"content":"\r\n\r\nنمىكند . در مورد اخبار به عدم عده ، شارع قول او را متّبع قرار داده ، چون رواياتى داريم كه مىگويد ؛ زنان در مسائلى ، مثل عدّه ، حيض ، شوهر داشتن يا نداشتن ، مصدّقات هستند . از مسأله اخبار كه بگذريم ، به لحاظ اصول عمليه هم فروضى وجود دارد ، گاهى علم به حالت سابقه وجود ندارد و گاهى وجود دارد . اگر حالت سابقه ، عدم عدّه باشد يا حالت سابقه وجود نداشته باشد و صرفاً شك باشد مثل مورد توارد حالتين ، كه هم علم به حدوث عدّه داشته باشد و هم علم به انقضاء عده ، اما نداند كداميك مقدم و كداميك مؤخر بوده است ، در اينجا حكم مسأله يعنى جواز تزويج روشن است يا به جهت استصحاب عدم العدّة و استصحاب جواز تزويج يا به جهت اصل برائت . اما اگر حالت سابقه ، عدّه باشد يعنى بداند زن قبلًا در عدّه بوده و الان شك دارد ، در اين حالت اگر زن اخبار به انقضاء عدّه كند ، حكمش همانطور كه اشاره شد جواز تزويج است ، اما اگر اخبار به انقضاى عده نكند ، مقتضاى استصحاب بقاى عده ، حرمت تزويج است ، آنگاه اين بحث پيش مىآيد كه آيا ازدواج با اين زن در فرض اخير ، حرمت ابد مىآورد يا نه ؟ كه مرحوم سيّد قائل به حرمت ابد هستند ، البته اگر دخول هم در عدّه مستصحبه صورت بگيرد ، بدون اشكال ، حرمت ابد مىآورد ، البته به عنوان حكم ظاهرى ، يعنى تا زمانى كه كشف خلاف نشده ، اما اگر كشف خلاف شد ، بحث ديگرى است . آنچه در اينجا محل بحث است ، فرض عدم دخول است . پيش از تفصيل كلام در اين زمينه ، تذكر دو نكته دربارهء مسأله مفيد است .\r\n\r\n3 ) تذكر دو نكته :\r\nاول : موضوع اين مسأله ، خصوص شبهه موضوعيه است ، هر چند قيد نشده ، زيرا در شبهات حكميه كه شك در حكم الهى باشد بايد به ادله مراجعه شود نه اين كه قول زن - مثلًا - حجت باشد .\r\nدوم : ما رواياتى داريم كه قول زن را در امورى همچون عده ، حيض ، حمل ، معتبر\r\n\r\n","description":"","footnote":"","page_name":" 1825 ","page_number":438},
  {"content":"\r\n\r\nدانسته است . مرحوم آقاى حكيم مدعى هستند كه صرف نظر از روايات خاص مسأله ، قول ذو اليد نسبت به اموال خود به طور كلى معتبر است و سيره عقلا بر اعتبار آن جارى است كه اعتبار قول انسان نسبت به نفس خويش از آن بالاولويه استفاده مىشود .\r\nايشان مىگويد ؛ اگر كسى بگويد كه لباس من يا ظرف من ، پاك يا نجس است قول او اعتبار دارد ، تا چه رسد به اين كه بگويد بدن من پاك است يا نجس . انسان نسبت به خودش آگاه‌تر از اشياء متعلق به خود ، و ملك خود مىباشد . پس اگر قول ذو اليد نسبت به اموال او اعتبار داشته باشد ، به طريق اولى اخبار انسان نسبت به حالات خودش معتبر مىگردد .\r\n\r\nنقد كلام مرحوم آقاى حكيم توسط استاد « مدّ ظلّه » :\r\nولى به نظر مىرسد كه چنين بناء عقلائى به طور كلى در كار نباشد . آيا اگر مالك زمين بگويد زمين من مثلًا 700 متر است ، آيا عقلاء ، قول او را بدون تحقيق معتبر مىدانند ، خواه گوينده عادل يا ثقه باشد يا نباشد ؟ ! پاسخ سؤال منفى است .\r\nمقايسه اين مثال هم با مثال طهارت و نجاست قياس مع الفارق است . چون در طهارت و نجاست داعى نوعى عقلائى بر كذب نيست ، ولى در امورى همچون معاملات كه به جهت رواج كالا و فروش رفتن جنس و دواعى ديگر ، دروغ گفتن بسيار رخ مىدهد ، وجهى ندارد كه قول ذى اليد بدون احراز عدالت يا وثاقت او حجّت باشد .\r\nآرى ، در مسائل مربوط به زنان ، با توجه به روايات عديده در اين باره ، مسأله روشن است و قول زن حجت است ( نه به استناد سيره عامه عقلا در قبول قول ذى اليد )\r\n\r\nب ) امكان حكم به حرمت ابد به مجرد استصحاب عدّه :\r\n\r\n1 ) اشاره به بحث اصولى قيام امارات و اصول مقام قطع :\r\nبا توجه به اينكه در موضوع ادله حرمت ابد ، علم به عدّه اخذ شده ، اين بحث\r\n\r\n","description":"","footnote":"","page_name":" 1826 ","page_number":439},
  {"content":"\r\n\r\nاصولى مطرح مىشود كه آيا استصحاب مىتواند آثار علم موضوعى طريقى را اثبات كند يا نه ؟ يعنى آيا اگر علم در موضوع ادله اخذ شده ، ولى على نحو الطريقيه اخذ شده ، آيا استصحاب و ديگر اصول عمليه مىتوانند قائم مقام علم شوند يا نه ؟\r\n\r\nنظر مرحوم آخوند « ره » و پاسخ به آن :\r\nمرحوم آخوند در كفايه ( بر خلاف مرحوم شيخ ، كه قيام امارات و اصول مقام علم موضوعى طريقى را پذيرفته است ) مىفرمايد : دليل حجيت استصحاب كه شك را نازل منزله يقين قرار داده ، قابليت آن را ندارد كه بواسطهء آن ، هم آثار واقع و هم آثار علم را مترتب كنيم . در اينجا ما دو حكم داريم . يكى حرمت تزويج معتدّه و ديگرى اينكه ازدواج با معتدّه عن علمٍ موجب حرمت ابد مىشود . نسبت به حكم اول ، ايشان مىپذيرد كه حرمت روى واقع رفته و علم در موضوع دخيل نيست . لذا بواسطه استصحاب بقاء عده ، حرمت تزويج ثابت مىشود . اما نسبت به حكم دوم ، اگر استصحاب بخواهد جاى علم بنشيند تا در نتيجه ، حرمت ابد ثابت شود ، لازم مىآيد كه استصحاب ، هم آثار واقع را اثبات كند ، هم آثار علم را ، و از ادله حجيت استصحاب اين مطلب استفاده نمىشود . اما طبق تحقيق و همانطور كه خيلى از آقايان فرموده‌اند ، اگر علم موضوعى ، على نحو الطريقيه اخذ شده باشد ، استصحاب ( فى الجمله ) مىتواند آثار آن را اثبات كند . و اين امر مبتنى بر اين است كه علم موضوعى طريقى را چگونه تفسير كنيم ؟ چون علم طريقى كه در موضوع اخذ مىشود ، به انحاء مختلفى مىتواند در موضوع اخذ شده باشد ، كه جانشينى امارات يا اصول محرزه يا غير محرزه ، از علم ، وابسته به نحوه اخذ علم است . چنانچه خواهد آمد .\r\nبهر حال ، موضوع تمام اين بحثها ، جايى است كه علم به نحو صفتى اخذ نشده باشد . و متفاهم عرفى هم در معمول موارد ، اين است كه علم به نحو طريقى اخذ شده ، پس مجال بحث از قيام استصحاب مقام قطع فراهم مىباشد .\r\n\r\n","description":"","footnote":"","page_name":" 1827 ","page_number":440},
  {"content":"\r\n\r\n\r\n2 ) نظر مرحوم آشيانى و مرحوم آقاى بروجردى در تفسير قطع موضوعى طريقى :\r\nمرحوم شيخ ، قطع را به دو قسم ؛ طريقى و موضوعى و قطع موضوعى را هم به دو قسم ؛ موضوعى طريقى و موضوعى صفتى تقسيم كرده‌اند ، سخن در اين است كه مراد شيخ از قطع موضوعى طريقى چيست ؟ مرحوم آشتيانى ، مراد شيخ را اينطور بيان مىكنند ( و ظاهراً بيان درستى باشد ) كه اخذ علم در موضوع ، على نحو الطريقيه ، به معناى اين است كه ، علمى كه در موضوع اخذ شده ، ثبوتاً هيچ دخالتى در حكم ندارد و حكم ثبوتاً روى متعلَّق علم رفته ، كه همان واقع است . منتهى چون احراز واقع بايد به طريقى انجام شود ، علم را اثباتاً در موضوع دليل اخذ كرده ، اما ثبوتاً هيچ دخالتى ندارد . مثل اينكه گفته شود : « ادخل السوق و اشتر اللحم » كه دخول در سوق صرفاً جنبهء طريقت دارد و هيچ دخالتى در مقصود اصلى يعنى شراء لحم ندارد . مرحوم آقاى بروجردى ، شواهدى هم از كلام شيخ ذكر مىكند كه مراد ايشان همين معنا است « 1 » .\r\n\r\n3 ) نظر مرحوم حاج آقا رضا و مرحوم حاج شيخ عبد الكريم :\r\nاين آقايان مىفرمايند : مقصود از اخذ علم در موضوع ، على وجه الطريقيه ، اين نيست كه حكم روى واقع رفته ، بلكه واقع به تنهايى كافى نيست ، و خود علم هم دخالت دارد . منتهى دخالت علم ، به اين معنا نيست كه خود علم خصوصيت داشته باشد ، بلكه آنچه معتبر است ، داشتن طريقى به واقع است . و علم هم كه در موضوع اخذ شده ، به لحاظ اين اسم كه طريق به واقع است ، همانطور كه بيّنه و غير آن طريق به واقع‌اند . بنابراين ، اگر بدون آنكه هيچ طريقى در بين باشد ، واقع ثابت باشد ، حكم ثابت نمىشود ، چون وجود طريق ، معتبر است ، اما بنابر تقريب مرحوم\r\n\r\n\r\n","description":"","footnote":"\r\n( 1 ) ( توضيح بيشتر ) بنابراين تفسير ، قطع طريقى و قطع موضوعى طريقى ، در مقام ثبوت و از جهت كيفيت واقعى اخذ قطع هيچ تفاوتى ندارد ، و تنها تفاوت در مقام اثبات و لسان دليل است ، بر خلاف ساير تفاسير كه دو گونه تعلق ثبوتى ، يكى به اسم قطع طريقى و ديگرى به اسم قطع موضوعى طريقى ذكر كرده‌اند .\r\n","page_name":" 1828 ","page_number":441},
  {"content":"\r\n\r\nآشتيانى و مرحوم بروجردى چون حكم ثبوتاً روى خود واقع رفته ، حكم ثابت مىشود و لو طريقى در كار نباشد .\r\nبر طبق اين مبناى اخير كه علم موضوعى طريقى را به معناى طريق معتبر بگيريم ، امارات هم مىتوانند جانشين علم شوند . چون دليل حجيت امارات ، آنها را طريق قرار داده است ، اما اصول عمليه جانشين علم نمىشوند ، چون اصول جنبهء طريقيت ندارد .\r\n\r\n4 ) نظر مرحوم ميرزاى نائينى :\r\nبيان ايشان صرف نظر از اين كه مراد شيخ با آن توافق داشته يا نداشته ، بيان قابل توجهى است و تقريباً صحيح است . ايشان مىفرمايند : علم چند خصوصيت دارد :\r\nكاشفيت از واقع ، جرى عملى شخص عالم بر طبق علم ، معذريت و منجزيّت .\r\nعلمى كه در موضوع اخذ مىشود ، اگر به لحاظ خصوصيت اول يعنى كاشفيت باشد كه در اين صورت ، امارات مىتوانند قائم مقام علم شوند ، چون دليل حجيت امارات ، كاشفيت آنها از واقع را تتميم و تأييد كرده ، اما اصول عمليه جانشين علم نمىشوند چون فاقد صفت كاشفيت‌اند .\r\nاگر علم به لحاظ خصوصيت دوم ، يعنى جرى عملى در موضوع اخذ شود ، يعنى به لحاظ اينكه ، شخص بر طبق آن ترتيب اثر مىدهد . در اين صورت ، علاوه بر امارات ، اصول عملى محرز مثل استصحاب هم جانشين علم مىشوند . مثلًا مفاد لا تنقض اليقين بالشك اين است كه بر طبق يقين سابق ، جرى عملى كن ، يعنى با متيقن سابق ، معامله واقع كن . احتمال سوم اين است كه علم به لحاظ خصوصيت سوم ، يعنى منجزيت و معذريت در موضوع اخذ شده باشد ، در اين صورت ، علاوه بر موارد قبلى ، اصول غير محرز ، مثل اصول برائت و اصل احتياط هم ، چون معذر و منجز هستند ، جانشين علم مىتوانند بشوند .\r\n\r\n","description":"","footnote":"","page_name":" 1829 ","page_number":442},
  {"content":"\r\n\r\n\r\n5 ) تطبيق بحث اصولى بر ما نحن فيه از نظر استاد « مدّ ظلّه » :\r\nبا توجه به مطالب گذشته ، حرمت ابد در ما نحن فيه دائر مدار اين است كه ، از لفظ علم كه در موضوع دليل اخذ شده ، چه استظهارى بكنيم . يك احتمال كه البته خلاف ظاهر است ، اين است كه علم على نحو الصفتيه اخذ شده باشد . در اين فرض ، حتى امارات جاى علم نمىنشينند . ولى اخذ علم به نحو الصفتيه ، بسيار نادر و خلاف متفاهم عرفى است . احتمال دوم اين است كه مقصود از علم ، طريق معتبر باشد . بنابراين احتمال ، هر چند امارات جاى علم قرار مىگيرند ، اما استصحاب جانشين علم نمىشود و لذا نمىتوان حرمت ابد را ثابت كرد . احتمال سوم اين است كه علم به معناى هر چيزى باشد كه بتوان بر طبق آن ، جرى عملى كرد و اين زن را معتدّه حساب كرد . بنابراين ، استصحاب مىتواند حرمت ابد را ثابت نمايد .\r\nاحتمال چهارم هم اين است كه علم را به معناى منجز و معذر بگيريم . در اين صورت علاوه بر استصحاب ، اصول غير محرز هم جاى علم مىنشينند . مثلًا اگر زن معتدّه ، مشتبه باشد بين دو زن ، اگر با اصالة الاحتياط مخالفت كرد و با يكى از آنها ازدواج كرد و بعد معلوم شد كه زن در عدّه بوده حرمت ابد ثابت مىشود . چون هر دو جزء موضوع ، كه يكى معتدّه بودن و ديگرى منجز بودن است ، در مقام ثابت است . بهر حال ، اين بستگى به نحوهء استظهار دارد . اجمالًا آقاى بروجردى در ترتب حرمت ابد بر استصحاب تأمل داشتند و به نظر تأمل ايشان وجيه است ، حال بايد ديد آيا مىتوان نكته‌اى در بحث گفت كه مسأله را روشن سازد ؟\r\n« * و السلام * »\r\n\r\n","description":"","footnote":"","page_name":" 1830 ","page_number":443},
  {"content":"\r\n\r\n\r\n23 / 12 / 1378 دوشنبه درس شمارهء ( 202 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\n1 ) متن مسأله 5 عروة :\r\n« لو شك فى انهّا فى العدة ام لامع عدم العلم سابقاً جاز التزويج خصوصاً اذا اخبرت بالعدم و كذا اذا علم كونها فى العدة سابقاً و شك فى بقائها اذا اخبرت بالانقضاء و اما مع عدم اخبارها بالانقضاء فمقتضى استصحاب بقائها عدم جواز تزويجها و هل تحرم ابداً اذا تزوجها مع ذلك ؟\r\nالظاهر ذلك »\r\nدر جلسات گذشته گفته شد كه ازدواج در عده غير ، جايز نيست . و اگر كسى عالماً بالحرمة ، ازدواج كند موجب حرمت ابدى مىشود ، خوب اگر علم به حرمت نكاح نباشد ، گاهى اصلى يا اماره‌اى بر حرمت يا حليت نكاح قائم مىشود كه صورتهاى مختلفى دارد و احكام آن نيز متفاوت مىگردد :\r\nصورت اول : مواردى كه اصلى از اصول مانند استصحاب حكم مىكند كه زن معتده نيست .\r\nصورت دوم : اماره‌اى قائم شده كه زن معتده نيست ، مثلًا خود زن از عدم اعتداد خبر مىدهد ( اگر قول زن حجّت شرعى باشد ) .\r\nصورت سوم : مواردى كه اصلى از اصول مانند استصحاب ، حكم مىكند كه زن در عده ثابت است .\r\nصورت چهارم : مواردى كه اماره‌اى بر معتده بودن زن قائم شده است .\r\nدر تمام اين صورتها در دو مرحله بايد بحث شود :\r\nمرحلهء اول : آيا در چنين صورتى ازدواج جايز است يا خير ؟\r\nمرحله دوم : ازدواج در اين صورت موجب حرمت ابدى مىشود يا خير ؟\r\n\r\n","description":"","footnote":"","page_name":" 1831 ","page_number":444},
  {"content":"\r\n\r\nحكم دو صورت اول و دوم روشن است چون اگر مقتضاى اصل يا اماره اين باشد كه زن معتده نيست بدون شك ازدواج جايز است و موجب حرمت ابدى هم نمىشود هر چند بعداً معلوم شود كه ازدواج در عده واقع شده است . تنها بحثى كه اينجا مطرح است ، راجع به صغراى اصل و امارات است كه در چه شرائطى اصول جارى مىشوند و آيا - / مثلًا - / قول زن بر عدم اعتداد حجيت دارد يا خير ؟\r\nو حكم صورت سوم و چهارم از نظر حرمت نكاح ( مرحله اول بحث ) روشن است و اگر مقتضاى اصول يا امارات اين باشد كه زن معتده است ، مرد اجنبى حق ازدواج ندارد . بحث اصلى در حكم اين دو صورت ، از نظر حرمت ابدى است ( مرحله دوم بحث ) و اختلاف در اين مسأله مبتنى بر يك مسأله اصولى است كه آيا اصول و امارات جانشين قطع طريقى موضوعى مىشوند يا خير ؟ از روايت حلبى استفاده مىشود كه « اذا تزوج الرجل المرأة فى عدتها عالماً حرمت عليه ابداً » و از روايت عبد الرحمن بن حجاج ، « اگر در مورد ازدواج در عده ، اگر زن هم عالم به حرمت بود براى حرمت ابدى كافى است » صحبت اينجاست كه اگر علمى در كار نبود و مقتضاى اصلى از اصول يا اماره‌اى از امارات اين بود كه ازدواج با اين زن جايز نيست ، آيا اين ازدواج نيز حرمت ابدى مىآورد ؟ و اصول و امارات در مورد حرمت ابدى قائم مقام قطع طريقى كه در موضوع دليل اخذ شده ، مىشوند ؟\r\nپنج جهت در علم هست و بايد ببينيم ، در علمى كه در موضوع دليل اخذ شده ، كدام يك از اين جهات ملاحظه شده است :\r\nجهت اول : قطع يكى از حالات نفسانى است .\r\nجهت دوم : قطع يك نوع اضافه‌اى با مقطوع دارد و كاشف تام از مقطوع است .\r\nجهت سوم : قاطع بالطبيعة با مقطوع خود ، معاملهء واقع مىكند يعنى كسى كه متقى است اگر مايعى را آب تشخيص داد ، با آن وضو مىگيرد و اگر شراب تشخيص داد از آن اجتناب مىكند و شارب الخمر اگر قطع به خمريت مايعى داشت آن را\r\n\r\n","description":"","footnote":"","page_name":" 1832 ","page_number":445},
  {"content":"\r\n\r\nمىآشامد .\r\nجهت چهارم : قطع منجز حكم الزامى است . يعنى اگر مكلف به حكمى الزامى ، قطع پيدا كرد اين حكم به مرحلهء تنجز مىرسد و مخالفت با آن استحقاق عقوبت مىآورد . يعنى در چنين شرائطى ، عقل حكم مىكند كه مولى مىتواند اين عبد را مؤاخذه كند و مؤاخذه او قبيح نيست .\r\nجهت پنجم : قطع - / لاعن تقصير - / معذِّر است يعنى اگر مكلف بدون تقصير در مقدمات ، يقين كند كه عملى حرام نيست و آن عمل را مرتكب شود ، از نظر عقل معذور است و لو واقعاً مرتكب حرام شده باشد و عقل مؤاخذه چنين كسى را قبيح مىداند . بلى اگر در مقدمات تحصيل قطع ، كوتاهى كرده باشد ، چنين قطعى عذر نيست .\r\nاين جهات پنج‌گانه در قطع هست و بايد در دو مرحله بحث شود . مرحلهء اول آنكه ، قطعى كه در موضوع روايت حلبى يا عبد الرحمن اخذ شده است ، كدام يك از اين جهات در آن ملاحظه شده است ؟\r\nمرحلهء دوم : حكم هر يك از اين موارد چيست ؟ البته ما بحث از مرحلهء دوم را مقدم مىداريم .\r\nقيام امارات و اصول مقام قطع طريقى موضوعى در صورتهاى مختلف آن :\r\nصورت اول : اگر علم به عنوان حالتى خاص از حالات انسانى در موضوع دليل اخذ شده باشد ، هيچ كدام از اصول و امارات جانشين آن نمىشود . زيرا معناى ادله اعتبار اصول و امارات اين نيست كه آن حالت نفسانى تعبداً در شما بوجود آمده است و تعبداً خود را واجد حالت نفسانى قطع بدان .\r\nصورت دوم : اگر علم به لحاظ كاشف بودن در موضوع دليل شده باشد ، گاهى به لحاظ كاشف تام اخذ مىشود و گاهى به عنوان كاشفى از كواشف ، در صورت اول در قيام امارات بين مرحوم آخوند « ره » و مرحوم آقاى نائينى « ره » اختلاف هست\r\n\r\n","description":"","footnote":"","page_name":" 1833 ","page_number":446},
  {"content":"\r\n\r\nمرحوم آقاى نائينى مىفرمايند ؛ امارات قائم مقام اين قطع طريقى كه در موضوع اخذ شده است مىشوند . چون ادلهء حجيت امارات ، كاشفيت اماره را تتميم كرده ، آن را كاشف تام قرار مىدهند و با كمك تعبد ، فردى حقيقى براى علم درست مىكند . ولى مرحوم آخوند « ره » مىفرمايند ؛ مفاد ادلهء اعتبار امارات اين نيست كه شما حقيقتاً كاشف تام داريد و لذا امارات جانشين چنين قطعى نمىشوند ، و به نظر ما هم حق با مرحوم آخوند است - / بحث تفصيلى آن را به جاى ديگر موكول مىكنيم - / اما اصول عملى جانشين چنين قطعى نمىشوند و در اين جهت بين اصول تنزيلى و غير آن ، فرقى نيست و اين امر مورد اتفاق بين علَمَين است چون روشن است كه اصول ، شك انسان را - / حتى تعبداً - / بر طرف نمىكند .\r\nدر صورت دوم كه قطع به عنوان كاشفى از كواشف - / اعم از كاشف تام و ناقص - / در موضوع دليل اخذ شده است ، در اين صورت اختلافى نيست كه مطلق امارات معتبره جانشين چنين قطعى مىشوند و وجه آن روشن است ولى اصول خواه تنزيلى باشد يا غير تنزيلى جاى قطع را نمىگيرد ، چون هيچ‌گونه كاشفيتى در آنها نيست .\r\nصورت سوم : اگر جهت سوم قطع در موضوع دليل ملاحظه شده باشد يعنى قطع از آن جهت كه قاطع با قطعش معاملهء واقع مىكند در موضوع دليل اخذ شده باشد ، در اين صورت امارات و اصول تنزيليه جانشين چنين قطعى مىشوند ، چون در هر دو مورد شارع تعبداً مىفرمايند ؛ در اين موارد شما بايد ترتيب اثر واقع بدهيد ، قهراً اگر در دليلى آمده باشد « اگر شما قطع به معتده بودن زن داشتيد ، اين زن حرام ابدى مىشود » يعنى اگر براى شما حالتى پيش آمد كه در آن حالت ، موظف هستيد زن را معتده بدانيد ، در اين صورت ، ازدواج حرمت ابدى مىآورد . در مورد امارات و اصول تنزيليه نيز ، تعبداً اين وظيفه هست كه شما بايد زن را معتده حساب كنيد لذا ازدواج با او حرمت ابدى مىآورد . خلاصه امارات و اصول تنزيليه قائم مقام چنين\r\n\r\n","description":"","footnote":"","page_name":" 1834 ","page_number":447},
  {"content":"\r\n\r\nقطع مىشوند و چون با اينها موضوع حرمت ابدى محقق است لذا ، ازدواج در اين حالت موجب حرمت ابدى مىشود .\r\nولى اصول غير تنزيلى مانند اصالة الاحتياط جاى چنين قطعى را نمىگيرد ، زيرا احتياط مىگويد ، حكم واقعى منجز است و اگر زن واقعاً در عده بود ، چنين ازدواجى عقاب‌آور است و معناى احتياط اين نيست كه اين زن را معتده بدان ، مثلًا وقتى علم اجمالى داريم كه يكى از دو اناء خمر است هر چند لازم است از هر دو اجتناب كنيم ، لكن شارع نمىفرمايد ، هم ظرف الف را خمر بدان و هم ظرف ب را ، كه اگر دست تر به يكى از آنها زدى دستت نجس شود ، بلكه معناى احتياط اين است كه اگر هر كدام از دو ظرف را آشاميدى و خمر از آب درآمد ، شارع مىتواند تو را عقاب كند و همچنين است ، اصالة البراءة ، نمىگويد شما حكم واقعى را برائت بدان ، بلكه مىگويد ، اگر حكم الزامى در واقع باشد ، منجز و عقاب‌آور نيست . بر خلاف اصول تنزيليه مانند استصحاب كه مىگويد ، شما مشكوك را همان متيقن سابق حساب كن .\r\nصورت چهارم : اگر علم بما انه منجز للواقع در موضوع دليل حرمت ابدى اخذ شده بود ، همچنانكه مطلق امارات معتبره و اصول تنزيليه جانشين آن مىشوند .\r\nاصالة الاحتياط نيز قائم مقام آن مىشود . چون اصالة الاحتياط منجز واقع است ، بنابراين ، كسى كه علم اجمالى دارد كه يكى از اين دو زن در عده غير هستند و حالت سابقه‌اى هم در كار نيست ، حق ندارد با هيچ‌كدام ازدواج كند و اگر با يكى ازدواج كرد ، علاوه بر بطلان عقد و حرمت مباشرت ، اگر كشف شود كه واقعاً در عده بوده ، حرام ابدى هم مىشود . زيرا اين ازدواج ، ازدواج با معتده‌اى است كه حرمت ازدواج با او منجز شده است .\r\nان قلت : بايد در ظرف عقد ازدواج أحد الزوجين علم داشته باشند و اگر در ظرف ازدواج جاهل بودند و نمىدانست كدام يك از اين دو زن معتده هست و بعداً علم\r\n\r\n","description":"","footnote":"","page_name":" 1835 ","page_number":448},
  {"content":"\r\n\r\nپيدا كرد كه با معتده ازدواج كرده است - / كما فيما نحن فيه - / ، علم بعدى كافى نيست .\r\nقلت : فرض اين است كه خصوصيتى در علم نيست ، علم بما انه منجز للواقع در موضوع حرمت ابدى اخذ شده است و در اطراف علم اجمالى ، هر چند علم تفصيلى به حرمت نداريم ، لكن منجز واقع داريم و شارع فرموده ، اگر با معتده ازدواج كردى ، در حالى كه حرمت نكاح براى تو منجز بود ، آن زن حرام ابدى مىشود ، در اينجا به بركت علم اجمالى ، حرمت واقعى نكاح با معتده منجز شده است ، پس حرام ابدى مىشود .\r\nصورت پنجم : علم بما انه معذّر در موضوع دليل اخذ شده باشد شكى نيست كه ، ما نحن فيه از اين صورت خارج است . چون علمى مىتواند معذّر باشد كه به ترخيص و عدم الزام تعلق گرفته باشد و در ما نحن فيه « علم به حرمت » در موضوع دليل اخذ شده است .\r\nبعد از روشن شدن حكم صورتهاى مختلف ، به بحث مرحلهء اول مىپردازيم ، و آن اين است كه در علمى كه در روايت حلبى و عبد الرحمن و مانند آنها ، در موضوع حرمت ابدى اخذ شده است ، كدام جهت از جهات علم ملاحظه شده است ؟\r\nنظريه اول :\r\nممكن است كسى بگويد ، اصلًا اين بحث مبتنى بر آن مسأله اصولى نيست كه آيا اصول و امارات قائم مقام قطع طريقى موضوعى مىشوند يا خير ؟ زيرا از روايت استفاده مىشود كه موضوع حرمت ابدى ، اختصاص به علم به حكم واقعى ندارد و موارد مقام امارات و اصول را نيز شامل مىشود ، موضوع حرمت ابدى كسى است كه در عده ازدواج مىكند عالماً « بان ذلك لا يحلّ » ، حرمت اعم از حرمت واقعى و ظاهرى است ، كسى كه به مقتضاى اصول يا امارات به حرمت ظاهرى علم دارد مىداند كه نبايد به چنين ازدواجى اقدام نمايد پس عالماً « بان ذلك لا يحلّ » ازدواج\r\n\r\n","description":"","footnote":"","page_name":" 1836 ","page_number":449},
  {"content":"\r\n\r\nكرده است و حرمت ابدى مىآورد .\r\n\r\nبررسى نظريهء اول :\r\nاگر موضوع روايات « عالماً بان ذلك لا يحل » ، بود ، بيان مذكور صحيح به نظر مىرسيد . زيرا معناى لا يحلّ اين است كه آن شىء حرام بوده ، مكلف از آن محروم باشد ، خواه بعنوانه الاولى حرام باشد يا بعنوان انه مشكوك ، در هر دو صورت مكلف مىداند كه « ان ذلك لا يحل » و شارع اجازه نمىدهد ، و در اين جهت نه تنها امارات كه اصول عمليه نيز حرمت ابدى مىآورد . زيرا در موارد استصحاب ، حتى احتياط ، بالاخره شارع اجازه نكاح نمىدهد . ولى حق آن است كه موضوع حرمت ابدى « عالماً بان ذلك لا يحل » نيست و اين عنوان هر چند در روايت دعائم آمده ، لكن قابل اعتماد نيست و به حسب روايات معتبر براى حرمت ابدى علم به حرمت كافى نيست . بلكه بايد موضوع آن يعنى معتده بودن زن را نيز بداند و در موارد اصول و امارات ، علم به عده درست نمىشود ، مگر آنكه با بيانى ديگر اثبات كنيم كه امارات يا برخى از اصول قائم مقام قطع مىشوند .\r\n\r\nنظريه دوم :\r\nمىتوان گفت ، ظاهر علمى كه در موضوع اخذ شده است اين است كه ، به عنوان كاشفى از كواشف در موضوع اخذ شده است ، توضيح آنكه : به حسب اطلاقات متعارف ، ظاهر كاربرد علم ، اعم از علم حقيقى و علم ادعائى عرفى است . وقتى مىگوئيم ، شما فلان قصه را مىدانيد ، به اين معنى است كه داستان براى شما منكشف باشد . اعم از علم صد در صد و موارد بينه و امارات ، يعنى مواردى كه احتمال خلاف به قدرى ناچيز است كه در نزد عقلا يا شارع ، ملغى بوده و به حساب نمىآيد . به اين موارد امارات ، عرف ، اطلاق علم مىكند . به بيانى ديگر : اطلاقات عرفى علم ، اعم از اين است كه علم صد در صد باشد يا احتمال خلاف خيلى ضعيف بوده ، عند العقلاء يا عند الشارع كالعدم به حساب آيد . پس با وجود اماره‌اى\r\n\r\n","description":"","footnote":"","page_name":" 1837 ","page_number":450},
  {"content":"\r\n\r\nبر معتده بودن زن ، شخص ، اقدام به ازدواج كند ، موجب حرمت ابدى مىشود .\r\nان قلت : اين بيان شما شامل تمام امارات نمىشود ، زيرا امارات يعنى امورى كه به جهت كاشفيت ظنى ، شارع آنها را معتبر دانسته ، خواه احتمال خلاف ضعيف باشد يا قوى .\r\nقلت : هر موردى كه احتمال ، مقدارى از حدّ شك تجاوز كرد ، اماره نيست . هر چند ترجيح احتمال در اعتبار شرعى يا عرفى ملاحظه شده باشد مثلًا ، موارد دوران بين محذورين ، اگر احتمال يك طرف قوىتر باشد ، شارع و عقلاء ، آن طرف را ترجيح مىدهند . ولى اين به معناى اماريت نيست . بلكه اماريت يعنى به حدى برسد كه علم عرفى به حساب آيد .\r\nالبته هيچ كدام از اصول عمليه - / تنزيلى و غير تنزيلى - / حرمت ابدى نمىآورد چون اصول عمليه كاشف از واقع نيستند .\r\n\r\nتوضيح سوم :\r\nعنوان « علم » را به انحاء مختلف مىتوانيم در موضوع دليل اخذ كنيم و هر چند ظاهر بدوى علم اين است كه علم بما انه كاشف من الكواشف ( جهت دوم علم ) ملاحظه شده است ، لكن قرينه‌اى در روايات هست كه بايد بگوييم علم به عنوان منجزى از منجزات ( جهت چهارم علم ) در موضوع حرمت ابدى اخذ شده است زيرا در روايات ، در مقابل علم ، جهل و جهالة قرار گرفته است و به دو جهت مراد از جهالت مطلق مواردى است كه به جهت ندانستن مكلف معذور است . زيرا اولًا متعارف استعمالات « جهالة » موارد غفلت يا جهل مركب است و استعمال جهالة در موارد شكى كه شخص معذور نيست و به جهت وجود علم اجمالى مجراى احتياط است يا به مقتضاى استصحاب عده و مانند آن ، نكاح حرمت ظاهرى دارد ، بسيار نادر است ، ثانياً تعبيرى كه در روايت صحيحهء عبد الرحمن شده كه « اذا كان بجهالة » و لو به ضميمه تناسب حكم و موضوع ، يعنى از روى بىتقيّدى تقيّدى و بىبندوبارى\r\n\r\n","description":"","footnote":"","page_name":" 1838 ","page_number":451},
  {"content":"\r\n\r\nازدواج نكرده ، بلكه آدم ممتثلى است و جهالت منشأ اين ازدواج شده است و جهالتى كه عرفاً عذر محسوب مىشود ، غفلت و جهل مركب است و مكلف در موارد احتياط يا استصحاب عده معذور نيست . همچنانكه در روايت ابن سنان آمده است كه « ليس العالم و الجاهل فى هذا سواء فى الإثم » « 1 » و جاهل بىگناه يا غافل است يا جاهل مركب ، و شاك را شامل نمىشود . خلاصه مراد از جهالت ، جهالتى است كه عرفاً عذر به حساب مىآيد و به قرينه مقابله علم « بما انه منجز » در موضوع حرمت ابدى اخذ شده است . بر اين اساس تمامى منجزات حرمت ابدى مىآورند پس ، هم امارات و هم اصول تنزيلى ، مانند استصحاب عده و هم اصول غير تنزيلى مانند اصالة الاحتياط ، موجب حرمت ابدى مىشوند .\r\nيعنى همه مواردى كه مكلف در حالى كه احتمال مىداده ، زن معتده باشد ، بدون عذر شرعى ازدواج كرده و بعداً معلوم شده كه زن در عده بوده است ، حرام ابدى مىشود و موارد علم اجمالى و استصحاب عده نيز از اين قبيل است .\r\nبنابراين ، به نظر ما همانطورى كه مرحوم سيد فرموده ، اگر استصحاب عده داشته باشد بعد هم كشف شود كه واقعاً در عده بوده ، حرمت ابدى مىآورد . البته اگر كشف هم نشد ، بايد در مقام ظاهر ، زن را محرم ابدى بدانيم . بلى در صورتى كه كشف خلاف شد و معلوم شد كه در عده نبوده ، حرام ابدى نيست .\r\nمرحوم سيد در ادامهء مسأله 5 مىفرمايند : « و اذا تزوجها به اعتقاد خروجها عن العدة او من غير التفات اليها ثم اخبرت بانها كانت فى العدة فالظاهر قبول قولها و اجراء حكم التزويج فى العدة فمع الدخول بها تحرم ابداً » .\r\nمرحوم سيد « ره » مىفرمايد : اگر بعد از ازدواج ، زن خبر دهد كه هنگام ازدواج او در عده بوده است ، احكام تزويج در عده - / از بطلان نكاح و حرمت ابدى - / جارى مىشود .\r\nمرحوم آقاى نائينى « ره » و مرحوم آقاى بروجردى « ره » در اين مسأله توقف نموده\r\n\r\n\r\n","description":"","footnote":"\r\n( 1 ) جامع الاحاديث 20 ص 445 كتاب النكاح باب 7 از ابواب ما يحرم بالتزويج ، حديث 3\r\n","page_name":" 1839 ","page_number":452},
  {"content":"\r\n\r\nو حكم به احتياط كرده‌اند . مرحوم آقاى خويى « ره » مىفرمايند ، وجه توقف اين بزرگان اين شبهه بوده كه ، آيا رواياتى كه بر حجيت قول زنان در مورد عده و حيض و شوهر داشتن و مانند آن دلالت مىكند ، شامل اخبار از حالت سابقه هم مىشود يا خير ؟ در صحيحهء زراره آمده « العدة و الحيض للنساء اذا ادعت صُدّقت » « 1 » ، و در مورد شوهر داشتن در معتبرهء ميسره آمده كه « هى المصدقه على نفسها « 2 » » .\r\nايشان مىفرمايند : مطمئناً از اين روايات ، فقط حجيت قول زنان نسبت به حالت فعليه استفاده مىشود . نه حالت سابق ، شاهدش اين است كه اگر پس از طلاق يا بعد از فوت شوهر كه همسرش را طلاق داده ، زن ادعا كند كه هنگام طلاق ، حائض بوده و طلاق باطل بوده است هيچ كدام از فقهاء ملتزم به حجيت قول او نشده‌اند بلكه به مقتضاى اصالة الصحة ، طلاق را صحيح دانسته‌اند و اگر قول زن حجّت بود ، نوبت به اصالة الصحة نمىرسيد .\r\nو لو تنزلنا عن ذلك و بگوئيم اطلاق صحيحهء زراره ، شامل حالت سابقه هم مىشود ، از صحيحهء ابى بصير استفاده مىشود كه قول زن نسبت به حالت سابقه حجّت نيست .\r\n« محمد بن يعقوب عن محمد بن يحيى عن احمد بن محمد عن ابن محبوب عن هشام بن سالم عن ابى بصير قال سألت أبا جعفر عليه السلام عن رجل تزوج امرأة فقالت : انا حبلى و انا اختك من الرضاعة ، و انا على غير عُدّة « 3 » ، فقال ان كان دخل بها و واقعها فلا يصدقها و ان كان لم يدخل بها و لم يواقعها فليختبر و ليسأل اذا لم يكن عرفها قبل ذلك » « 4 » .\r\nمرحوم آقاى خوئى « ره » و مرحوم آقاى گلپايگانى به اين روايت بر رد كلام ماتن استدلال كرده‌اند كه ان شاء اللَّه تعالى در جلسه آينده بررسى خواهيم كرد . « و السلام »\r\n\r\n\r\n","description":"","footnote":"\r\n( 1 ) وسائل الشيعة ج 2 ص 358 ، كتاب الطهارة باب 47 ابواب الحيض ، حديث 1\r\n( 2 ) وسائل الشيعة ج 2 ص 302 ، كتاب الطهارة باب 25 ابواب عقد و نكاح و اولياء العقد ، حديث 2\r\n( 3 ) انا على غير عُدة : يعنى شرائط ازدواج در من فراهم نيست و آماده ازدواج نيستم .\r\n( 4 ) وسائل ج 20 ، ص 296 ، كتاب النكاح باب 18 از ابواب عقد النكاح و اولياء العقد ، حديث 1\r\n","page_name":" 1840 ","page_number":453},
  {"content":"\r\n\r\n\r\n25 / 12 / 1378 چهارشنبه درس شمارهء ( 203 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر پايان جلسه گذشته ، اين بحث مطرح شد كه ، اگر زن بگويد ، كه در هنگام عقد در عدّه بوده ، آيا قول وى تصديق مىشود و به آن بايد ترتيب اثر داد يا نه ؟ گفته شد كه برخى در مسأله احتياط كرده‌اند ، ولى مرحوم آقاى خويى و مرحوم آقاى گلپايگانى سخن ماتن را نپذيرفته و به روايت ابى بصير استناد كرده‌اند . ما ابتدا رواياتى را كه مىتوان براى تصديق گفته زن در امورى مانند عدّه و حيض بدانها استناد نمود ، مىآوريم . سپس تفصيل مرحوم آقاى خويى كه ، قول زن را تنها نسبت به حالت فعلى زن حجت مىدانند ، مورد بررسى قرار مىگيرد . در ادامه بحث مسائل 6 ، 7 و 8 باب را توضيح خواهيم داد .\r\n* * * بحث در اين بود كه « اذا تزوجها باعتبار خروجها عن العدّة او من غير التفات اليها ثم أخبرت بانها كانت فى العدّة فالظاهر قبول قولها و اجراء حكم التزويج فى العدّة فمع الدخول بها تحرم ابداً » .\r\nآيا قول زن نسبت به حالت سابقه‌اش حجت است ؟\r\nمرحوم سيّد مىفرمايد : مطلقا حجت است . مرحوم آقاى گلپايگانى و مرحوم آقاى خويى « ره » قائل به تفصيل بودند ، اگر شوهر دخول كرده باشد ، قول زن مردود است و اگر دخول نكرده باشد ، قول زن حجت نيست و بايد تحقيق شود .\r\n\r\nالف ) بررسى روايات مربوط به تصديق قول زن در امورى مانند عدّه و حيض :\r\n\r\n1 ) روايات قابل استناد در اين مسأله :\r\nرواياتى كه از آنها حجيت قول زن نسبت به برخى امور مانند عدّه يا حيض و . . .\r\n\r\n","description":"","footnote":"","page_name":" 1841 ","page_number":454},
  {"content":"\r\n\r\nاستفاده شده ، بسيار است ، ولى به نظر مىرسد كه بسيارى از اين روايات ، دلالت بر مدعى ندارند . زيرا در بسيارى موارد ، قول زن ، مطابق با يكى از اصول عملى ، مانند استصحاب عدم يا برائت است . لذا ، اين كه شارع فرموده ؛ بايد مطابق گفته زن عمل شود ، ممكن است به خاطر حجيت قول زن بنفسه نباشد ، بلكه به استناد آن اصول باشد . فرضاً ، حالت سابقه‌اى وجود داشته و استصحاب عدم ، مىتوان كرد و قول زن هم با آن اصل مطابق است . بنابراين ، بايد ادله و رواياتى را مورد بررسى قرار داد كه دلالت بر قبول قول زن نسبت به اين امور دارد . هر چند بر خلاف مقتضاى اصول باشد . مثلًا ، روايت فرموده باشد كه ، قول زن در اين باره كه الان من در عدّه هستم پذيرفته مىشود ، با آنكه استصحاب عدم داشته ، يا قول وى كه مىگويد ، من از عدّه خارج شدم ، مسموع است . هر چند استصحاب بقاى عدّه ، عكس اين را اقتضاء داشته باشد . پس ما اين گونه روايات را مورد بررسى قرار خواهيم داد .\r\n\r\n2 ) متن روايات مربوطه :\r\n1 ) صحيحه زراره : « عن زراره قال : سمعت ابا جعفر عليه السلام ان يقول : العدّة و الحيض الى النساء » « 1 » .\r\n2 ) روايت دعائم : « عن جعفر بن محمد عليه السلام العدة و الحيض الى النساء اذا قلن صدقن اذا اتين بما يشبه و هذا اقل ما يشبه » .\r\nيعنى : گفته زنان دربارهء عدّه و حيض در موارد اشتباه ، تصديق مىشود و كمترين مورد اشتباه هم ، همين ترديدها دربارهء ايام حيض و عدّه و . . . است .\r\n3 ) روايت مجمع البيان : « عن الصادق عليه السلام قال : فوض الله الى النساء ثلاث اشياء :\r\nالحيض و الطهر و الحمل » . « 2 »\r\n4 ) روايت ابان بن تغلب : « عن ابان بن تغلب قال : قلت لأبي عبد الله عليه السلام انى اكون فى\r\n\r\n\r\n","description":"","footnote":"\r\n( 1 ) وسائل الشيعة ، ج 2 ، كتاب الطهارة ، ابواب الحيض ، باب 47 ، طبع آل البيت ، ص 358 ، ح 2 .\r\n( 2 ) رجوع شود به مستدرك الوسائل ، ج 2 ، كتاب الطهارة ، باب 32 از ابواب الحيض ، طبع آل البيت ، ص 33 ، ح 1 .\r\n","page_name":" 1842 ","page_number":455},
  {"content":"\r\n\r\nبعض الطرقات فارى المرأة الحسناء و لا آمن ان تكون ذات بعل او من العواهر ، قال : ليس هذا عليك ، انما عليك ان تصدقها فى نفسها » « 1 » .\r\nدر اين روايت ، هر چند ادعاى زن مطابق با اصل است و استصحاب عدم تزوج اقتضا دارد كه گفته او پذيرفته شود ، ولى تعبيرى كه در ذيل روايت آمده « انما عليك ان تصدقها فى نفسها » به منزله تعليل براى حكم مذكور است . معناى اين جمله اين است كه ، تو وظيفه دارى كه گفته او را دربارهء خودش بپذيرى . عموم تعليل اقتضا دارد كه نه تنها در مورد اين مسائل ، بلكه در موارد ديگر ، مانند خروج از عدّه ، مطلقه بودن و . . . نيز گفته وى تصديق شود .\r\n5 ) روايت ميسر ( يا ميسرة ) : « عن الحسين بن سعيد عن فضالة بن ايوب ، عن عمر بن ابان الكلبى عن ميسرة ( در يك جاى كافى فضالة مستقيماً و بدون واسطه از ميسر - بدون تاء - نقل كرده است ) : قال : قلت لأبي عبد الله عليه السلام القى المرأة بالفلاة التى ليس فيها احد ، فاقول لها :\r\nأ لك زوج ؟ ( لك زوج ) فتقول : لا ، فاتزوجها ؟ قال نعم هى المصدقه على نفسها » « 2 » .\r\nسند روايت : روايت در هر دو نقل صحيحه است . زيرا عمر بن ابان كلبى توثيق شده و همين‌طور ميسر ( يا ميسره ) كه همان ميسرة بن عبد العزيز مىباشد ، ثقه است .\r\nبه احتمال قوى در سندى كه نام عمر بن ابان نيست ، اين عبارت سقط شده ، زيرا على القاعده بايد ميان فضالة بن ايوب و ميسرة كه در زمان امام صادق فوت كرده ، واسطه‌اى وجود داشته باشد .\r\nدلالت روايت : از عموم تعليل در ذيل اين روايت هم مىتوان استفاده نمود كه قول زن ، نه تنها دربارهء مسأله ازدواج ، بلكه دربارهء حيض و عدّه و مانند اينها ، تصديق مىشود و متبع است . به علاوه به گفته مرحوم آقاى خويى از آنجا كه سؤال دربارهء وجود مانع براى ازدواج است با توجه به پاسخ امام عليه السلام مىتوان دريافت كه ، هيچ\r\n\r\n\r\n","description":"","footnote":"\r\n( 1 ) جامع الاحاديث ج 20 ، ص 157 ، باب 65 ، ابواب التزويج حديث اول .\r\n( 2 ) وسائل الشيعة ، ج 20 ، باب 25 از ابواب عقد النكاح و اولياء العقد ، ص 301 ، ح 2 و ج 21 باب 10 از ابواب المتعه ، ص 30 ، ح 1 به نقل از كافى ج 5 ، ص 392 ، ح 4 ، و ص 462 ح 2 .\r\n","page_name":" 1843 ","page_number":456},
  {"content":"\r\n\r\nمانعى وجود ندارد . بنابراين مىتوان استفاده كرد كه ، قول زن جز در مورد زوجيت دربارهء عدّه هم متبع است ، هر چند انگيزهء اصلى سؤال ، در زمينه اصل ازدواج و نداشتن شوهر بوده است .\r\nپس با اين روايت مىتوان ، لزوم تصديق قول زن را دربارهء عدّه ، از دو راه اثبات كرد .\r\n\r\nب ) بررسى فرمايش مرحوم آقاى خويى دربارهء اختصاص تصديق قول زن نسبت به حالت فعلى :\r\n\r\n1 ) فرمايش مرحوم آقاى خويى :\r\nايشان فرموده‌اند كه ، همانطورى كه فقهاء سابق فهميده‌اند ، از رواياتى كه دربارهء تصديق قول زن دربارهء عدّه و حيض آمده ، مانند صحيحه زراره ، تنها لزوم تصديق گفتهء وى نسبت به حالت فعلى او استفاده مىشود ، نه گفته او دربارهء حالت سابق ، شاهد بر اين مطلب آن كه ، اگر زن ادعا كند كه ، شوهر سابق ، وى را در حال حيض طلاق داده بود و صحيح نبوده است . فقهاء ، ملتزم به تصديق گفته او نشده‌اند بلكه ، حكم به صحت طلاق كرده‌اند . بنابراين معلوم مىشود كه گفته زن ، نسبت به عدّه و حيض و امثال اينها ، تنها در صورتى بايد پذيرفته شود كه وى ، از حالت فعلى خود اخبار دهد .\r\n\r\n2 ) نقد استاد « مدّ ظلّه » :\r\nمثالى كه ايشان آورده‌اند ، شاهد براى مطلب نيست چون رواياتى كه زنان را مصدقات على انفسهن شمرده ، اطلاق دارد و همچون ادله‌اى مانند « صدق العادل » هم شامل حالت فعلى مىشود و هم حالت سابق و به هيچ وجه نمىتوان از آن دريافت كه قول زنان ، تنها نسبت به حالت فعلى آنها پذيرفته مىشود و مسموع است .\r\n\r\n3 ) تفصيل فقهاء دربارهء مطلب :\r\nحال ببينيم تفصيلى كه فقهاء در اين باره داده‌اند و قائل به اطلاق يا عموم ادله نشده‌اند ، چه وجهى داشته است ؟ اگر مثلًا ، زنى كه در حال تزويج است ، بگويد كه\r\n\r\n","description":"","footnote":"","page_name":" 1844 ","page_number":457},
  {"content":"\r\n\r\nشوهر سابق من در فلان ماه فوت كرد يا از من جدا شد و من نمىدانم كه اكنون در عده هستم يا نه ؟ در اين فرض ، فقها نمىگويند كه به گفته او ، نسبت به حالت سابق وى نبايد ترتيب اثر داد ، بلكه براى روشن شدن وضعيت عدّه او در زمان حال ، بايد به اين گفته وى كه درباره وضعيت پيشين اوست توجه كرد . اطلاقات ادله نيز مانند اين موارد را در بر مىگيرد .\r\nنكته‌اى كه در اينجا قابل توجه مىباشد اين است كه ، به نظر فقهاء ، در مواردى كه بر مبناى تصورى كه از وضعيت زن وجود داشته ، كارى صورت گرفته و خود زن هم اقدام كرده باشد ، مانند آنكه بدون اخبار زن نسبت به در عده بودن خود ، عقد و دخول صورت گرفته باشد ، ادعاى بعدى او نسبت به وضعيت پيشين كه بر پايه آن ، عقد و دخول تحقق يافته ، مسموع نخواهد بود و نبايد به آن ترتيب اثر داد . بر اين اساس ، اگر در فرض مذكور ، زن بعد از عقد و دخول ادعا كند كه عقد وى در حال عدّه صورت گرفته ، به اين گفته ، اثرى مترتب نخواهد بود . به نظر مىرسد كه مستند اين تفصيل ، برخى رواياتى باشد كه مىگويد : گفته زن دربارهء وضعيت وى ، نسبت به پيش از عقد پذيرفته نمىشود . ولى اگر دخول صورت گرفته باشد ، بايد تحقيق شود ما اين روايات را بررسى مىكنيم .\r\n\r\n4 ) روايات قابل استناد براى موضوع مورد بحث :\r\nيكى از اين روايات ، همان روايت ابى بصير است كه قبلًا خوانده شد و مرحوم آقاى خويى هم آورده‌اند . به موجب اين روايت ( كه صحيحه هم هست ) ادعاى زن دربارهء اينكه ، عقد صحيح نبوده ، پس از عقد و دخول پذيرفته نمىشود . و اگر دخول صورت نگرفته ، بايد جستجو و تحقيق شود ، دلالت اين روايت بر موضوع مورد بحث تام است .\r\nروايت ديگر : « عن الزهرى ، عن على بن الحسين عليه السلام فى رجل ادعى على امرأة انه تزوجها بولى و شهود ، و انكرت المرأة ذلك ، فاقامت اخت هذه المرأة على هذا الرجل البينة انه\r\n\r\n","description":"","footnote":"","page_name":" 1845 ","page_number":458},
  {"content":"\r\n\r\nتزوجها بولى و شهود و لم يوقتا وقتاً ، فكتب : انّ البينة بينة الرجل و لا تقبل بينة المرأة لانّ الزوج قد استحق بضع هذه المرأة ، و تريد اختها فساد النكاح فلا تصدق و لا تقبل بينتها إلّا بوقت قبل وقتها او بدخول بها » « 1 » .\r\nسند روايت : اين روايت را كلينى با دو طريق و شيخ طوسى با يك طريق نقل كرده‌اند ، ولى هيچ يك از طرق قابل اعتماد نيست . و اين روايت براى تأييد خوب است .\r\nدلالت روايت : موضوع اين روايت ، مسأله مورد بحث ما نيست . لكن از اين روايت استفاده مىشود كه دخول و عدم آن ، در رد و قبول بينه لاحق دخالت دارد و با بينه لاحق مىتوان حكم به ابطال عقد سابق نمود . مگر آنكه در عقد قبلى دخول هم صورت گرفته باشد .\r\nاين احتمال كه دو خواهر در طول زمان ( نه در زمان واحد ) زوجه مرد بوده باشد وجود دارد . ولى در فرض سؤال در روايت بر زوجيت هر دو بينة اقامه شده و وقتى هم تعيين نشده است ، بنابراين آن دو با هم تكاذب و تعارض دارند . امام عليه السلام فرموده‌اند كه بينه مرد مقدم مىشود . زيرا با اقامه بينه ، وى نسبت به بضع زن استحقاق مىيابد و خواهر زوجه مىخواهد كه نكاح را باطل كند . بدين جهت ، قول او پذيرفته نمىشود و بينه وى مسموع نيست ، مگر آنكه ، بينه مزبور ، مربوط به نكاح در زمانى ، قبل از زمان بينه مرد باشد ، يا بينه بر دخول اقامه كند . اين روايت مىرساند كه با تحقق دخول نسبت به يك طرف ، بينه طرف ديگر پذيرفته نمىشود و اگر دخول صورت نگرفته باشد ، بينه مقدم قبول مىگردد . « 2 »\r\nنتيجه : هر چند ما در مستند و دليل مرحوم آقاى خويى مناقشه كرديم ، ولى در\r\n\r\n\r\n","description":"","footnote":"\r\n( 1 ) رجوع شود به وسائل الشيعة طبع آل البيت ، ج 20 ، كتاب النكاح باب 22 از ابواب عقد النكاح و اولياء العقد ص 299 ، ح 1 ، به نقل از كافى ج 5 ، ص 562 ، ح 26 ، و تهذيب ج 7 ، ص 433 ، ح 1729 .\r\n( 2 ) ( توضيح بيشتر ) البته اگر بينه مربوط به عقد در زمانى قبل از عقد لاحق باشد حكم به ثبوت عقد قبلى مىشود و در زمان لاحق استصحاب عقد سابق با بينه لاحق تكاذب دارند و بينه لاحق مقدم است بنابراين نسبت به زمان قبل از بينه لاحق ، بينه سابق اثبات زوجيت مىكند و احكام زوجيت چون نفقه ثابت مىگردد .\r\n","page_name":" 1846 ","page_number":459},
  {"content":"\r\n\r\nفرض مسأله مورد بحث عروة ، هرگاه دخول صورت گرفته باشد ، حق با ايشان و نيز مرحوم آقاى گلپايگانى « ره » است كه گفته‌اند ؛ گفته زن نسبت به عدّه پس از دخول تصديق نمىشود .\r\n\r\nج ) توضيح و بررسى مسائل 6 تا 8 باب :\r\n\r\n1 ) مسأله 6 :\r\nمسأله 6 : « اذا علم ان التزوج كان فى العدّة مع الجهل بها حكماً او موضوعاً ، و لكن شكّ فى انه دخل بها حتى تحرم ابداً او لا ، يبنى على عدم الدخول ، و كذا اذا علم بعدم الدخول بها و شك فى انها كانت عالمة او جاهلًا فانها يبنى على عدم علمها فلا يحكم بالحرمة الابدية » .\r\nدر اين مسأله ، بحث قابل توجهى وجود ندارد و حكم مسأله روشن است . زيرا با شك در حصول دخول ، بنا ، بر عدم وقوع آن گذارده مىشود . همچنين با شك در عالم بودن زن به حرمت ( كه موجب حرمت ابد مىشود ) بنا ، بر عدم علم وى گذاشته مىشود ، مگر مسبوق به علم باشد .\r\n\r\n2 ) متن مسأله 7 :\r\nمسأله 7 : « اذا علم اجمالًا بكون احدى الامرأتين المعينتين فى العدّة و لم يعلمها بعينها ، وجب عليه ترك تزويجهما ، و لو تزوج احداهما بطل و لكن لا يوجب الحرمة الابدية ، لعدم احراز كون هذا التزويج فى العدّة ، نعم تزوجهما معاً حرمتا عليه فى الظاهر ، عملًا بالعلم الاجمالى » .\r\n\r\n3 ) بررسى و توضيح مسأله 7 :\r\nموارد شك در عدّه ، صورتهاى مختلفى دارد ، ولى در اين مسأله ، مرحوم سيد موارد علم اجمالى را طرح مىكنند ، البته فقط مواردى كه لو لا العلم الاجمالى ازدواج جايز بود و ما ذيلًا به برخى از صورتها اشاره مىكنيم :\r\nصورت اول : گاه علم اجمالى داريم كه يكى از دو زن در عدّه است ولى يكى از آنها سابقه عدّه دارد و ديگرى حالت سابقه ندارد . در اين صورت ، علم اجمالى\r\n\r\n","description":"","footnote":"","page_name":" 1847 ","page_number":460},
  {"content":"\r\n\r\nمنحل مىشود به علم تفصيلى نسبت به مستصحب العدّة و شك بدوى در ديگرى .\r\nصورت دوم : اين صورت از مورد كلام سيّد خارج است ، اگر هر دو حالت سابقه داشته باشند و هر دو قبلًا در عدّه بوده‌اند و ما الان علم داريم كه يكى از آن دو ( لا على التعيين ) يقيناً معتدّه است . و احتمال مىدهيم كه ديگرى ، از عدّه خارج شده باشد ، در اينجا هم ، در هر دو صورت ، استصحاب بقاى عدّه جارى مىشود و اشكالى در كار نيست . اين صورت نيز مورد نظر مرحوم سيّد نيست .\r\nصورت سوم : اگر ما يقين داشته‌ايم كه هر دو در عدّه بوده‌اند ( هر دو حالت سابقه دارند ) ولى اكنون يقين داريم كه يكى از آن دو ، قطعاً از عدّه خارج شده و ديگرى معتدّه مىباشد . در اين فرض ، حكم مسأله ، ميان فقهاء مورد بحث قرار گرفته است .\r\nبحث در اين است كه آيا استصحاب بقاى عدّه در دو طرف علم اجمالى جارى است يا نه ؟ مرحوم شيخ انصارى « ره » و مرحوم نايينى « ره » فرموده‌اند كه ؛ استصحاب جارى نيست ، ولى برخى ديگر از جمله مرحوم آقاى سيّد أبو الحسن اصفهانى ، مرحوم آقاى خويى و مرحوم آقاى گلپايگانى گفته‌اند كه ؛ چون از جريان دو استصحاب ، مخالفت قطعى عمليه لازم نمىآيد ، مىتوان استصحاب بقاى عده را در دو طرف جارى كرد و گفت كه ، شخص نبايد با هيچ يك از آن دو ازدواج كند .\r\nما وفاقاً للشيخ « ره » استصحاب را جارى نمىدانيم و از تفصيل بحث خوددارى مىكنيم .\r\nما اگر استصحاب را جارى بدانيم ، اين مسأله نيز از مورد كلام سيّد خارج مىشود ولى اگر استصحاب را جارى ندانيم ، اين بحث مطرح مىشود كه آيا مقتضاى علم اجمالى به بقاء عدّه اينست كه ازدواج با هر دو باطل باشد ؟\r\nصورت چهارم : فرض ديگر مسأله كه مرحوم مصنف ، تنها آن را مطرح فرموده ، اين است كه علم اجمالى به معتدّه بودن يكى از دو زن وجود داشته باشد و اين علم مسبوق به حالت سابقه‌اى نباشد تا بحث جريان استصحاب پيش بيايد . به بيان ديگر اگر اين علم اجمالى نبود مانعى براى تزويج وجود نمىداشت . در اين فرض ،\r\n\r\n","description":"","footnote":"","page_name":" 1848 ","page_number":461},
  {"content":"\r\n\r\nمرحوم سيّد فرموده كه ؛ بايد با هيچ‌يك از آن دو ازدواج نكند . و اگر با يكى از آن دو ازدواج كند ، محكوم به بطلان است . ولى حرمت ابد نمىآورد ، زيرا موضوع آن ( كه تزويج در عدّه عالماً مىباشد ) احراز نشده است و حرمت استصحاب عدم دارد پس حكم ظاهرى مسأله حليت است . بلى ، اگر بعداً معلوم شود كه همان زنى كه با وى ازدواج كرده ، در عدّه بوده است ، حرمت ابد حاصل مىشود . زيرا ، آن علم اجمالى منجز بوده است . ولى مادامىكه كشف نشده كه با معتدّه ازدواج كرده ، ما با اصل ، حكم مىكنيم كه حرمت ابد وجود ندارد . به تعبير مرحوم آقاى حكيم ، اين مانند آن است ، كه ما علم اجمالى به نجاست يكى از دو را داشته باشيم . در اينجا ما نمىتوانيم با هيچ‌يك از اين دو وضو بگيريم ، زيرا ، ما نمىتوانيم احراز طهارت كنيم ، پس وضو با هر يك از آنها باطل است . ولى در عين حال ، اگر با هر يك وضو بگيريم حكم به نجاست بدن نيز نمىتوان كرد . زيرا نجاست بدن ما ، امرى حادث است كه در اصل آن شك داريم . در اينجا هم ، وقاع و تزويج حرام است . هر چند حرمت ابد حاصل نمىشود .\r\n\r\n4 ) متن مسأله 8 :\r\n« اذا علم ان هذه الامرأة المعينه فى العده لكن لا يدرى انها فى عدّه نفسه او فى عدة الغير جاز له تزويجها لاصالة عدم كونها فى عدة الغير ، فحاله حال الشك البدوى » .\r\nدر اين فرض ، ازدواج با زن اشكالى ندارد ، زيرا شبهه در عدّه غير بودن ، شبهه‌اى بدوى است . در نتيجه ما حكم مىكنيم كه اين زن در عدّه غير نيست . پس ازدواج با وى جايز است .\r\n« * و السلام * »\r\n\r\n\r\n","description":"","footnote":"","page_name":" 1849 ","page_number":462}
  ]