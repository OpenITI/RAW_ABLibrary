[
  {"content":"\r\n\r\n\r\n[ جلد چهارم 
  ]\r\nسخنوران نامى معاصر ايران تأليف : سيّد محمّد باقر برقعى\r\nجلد چهارم\r\nنشر خرّم\r\n\r\n","description":"","footnote":"","page_name":" 2193 ","page_number":1},
  {"content":"\r\n\r\nPir برقعى ، سيد محمد باقر ، 1306 -\r\n3543 سخنوران نامى معاصر ايران / سيد محمد باقر برقعى . . .\r\n3 س 4 ب / قم : نشر خرم ، 1373 ، 1329 - 1334 .\r\n1373 6 ج . ج 4 . واژه نامه ها .\r\n6 / 1 فا 8 1 . شاعران ايرانى - سرگذشتنامه . 2 . شعر فارسى - مجموعه ها .\r\nالف . عنوان .\r\nنشر _ خرم\r\nقم ، خيابان صفائيه تلفن 26575\r\n\" سخنوران نامى معاصر ايران \"\r\n( جلد چهارم )\r\nتأليف : سيد محمد باقر برقعى\r\nناشر : نشر خرم\r\nتيراژ : 3300 دوره\r\nنوبت چاپ : اول\r\nتاريخ انتشار : 1373\r\nحروفچينى وصفحه آرايي : پژوهش\r\nليتوگرافى : واصف\r\nچاپ : قدس\r\nصحافى : ناصر\r\n\r\n","description":"","footnote":"","page_name":" 2194 ","page_number":2},
  {"content":"\r\n\r\n\r\n[ جلد چهارم 
  ]\r\n\r\nفهرست مندرجات\r\nص\r\n383 - صائم ( سيد على اصغر صائم ) 2201\r\n384 - صابر ( اسد اللّه صنيعيان ) 2207\r\n385 - صابر ( محمد صابرى ) 2214\r\n386 - صارمى ( على صارمى ) 2218\r\n387 - صالح ( محمد صالح وكيل ) 2222\r\n388 - صالح ( بهمن صالحى ) 2226\r\n389 - صالح ( صالح صابر ) 2233\r\n390 - صبا ( عليرضا صبا ) 2239\r\n391 - صبرى ( خليل اللّه صبرى ) 2244\r\n392 - صبوحى ( شاطر عباس صبوحى ) 2247\r\n393 - صبورى ( نصر اللّه صبورى كسروى انصارى ) 2254\r\n394 - صحت ( على شيرانى بيدآبادى ) 2259\r\n395 - صديقى ( رضا صديقى نخجوانى ) 2264\r\n396 - صغير ( محمد حسين صغير اصفهانى ) 2270\r\n397 - صفا ( محمد حسين صفا ) 2275\r\n398 - صفا ( ميرزا على خان ظهير الدوله ) 2282\r\n399 - صفا ( صفات اللّه جمالى اسدآبادى ) 2287\r\n400 - صفا ( سيد محمد تقى تقوى ) 2291\r\n401 - صفا ( دكتر ذبيح اللّه صفا ) 2295\r\n\r\n","description":"","footnote":"","page_name":" 2195 ","page_number":3},
  {"content":"\r\n\r\n402 - صفا ( اسماعيل نواب صفوى ) 2301\r\n403 - صفا ( حسين لاهوتى ) 2306\r\n404 - صفاء الحق ( سيد حسن مدنى ) 2312\r\n405 - صفايى ( ابراهيم صفايى ) 2316\r\n406 - صفارزاده ( طاهره صفارزاده ) 2321\r\n407 - صفارى ( فتح اللّه صفارى ) 2329\r\n408 - صفوت ( محمد على صفوت ) 2334\r\n409 - صفورا ( صفورا محجوبى اصيل ) 2338\r\n410 - صفى ( حاجى ميرزا حسن اصفهانى ) 2343\r\n411 - صفير ( سيد محمد على حائرى ) 2351\r\n412 - صلاحى ( عمران صلاحى ) 2356\r\n413 - صورتگر ( دكتر لطف‌على صورتگر ) 2364\r\n414 - صهبا ( ابراهيم صهبا ) 2370\r\nض\r\n415 - ضيايى ( ميرزا جهانگير خان حسينى ) 2376\r\nط\r\n416 - طائى ( مرتضى طائى شميرانى ) 2380\r\n417 - طارمى ( يد اللّه طارمى ) 2384\r\n418 - طاعتى ( دكتر عبد العلى طاعتى ) 2387\r\n419 - طالع ( عبد اللّه طالع ) 2392\r\n420 - طاهره ( بانو زرين‌تاج ) 2397\r\n421 - طاهرى ( سيد اسماعيل اديب طاهرى ) 2403\r\n422 - طراز ( ميرزا عبد الوهاب طراز يزدى ) 2407\r\n423 - طريقت ( عبد الحسين طريقتى ) 2412\r\n424 - طلايى ( احمد غفورزاده ) 2415\r\n425 - طلوع ( على سايه‌وندى ) 2419\r\n426 - طلوعى ( سيد فخر الدّين هاشمى ) 2424\r\n\r\n","description":"","footnote":"","page_name":" 2196 ","page_number":4},
  {"content":"\r\n\r\n427 - طوطى ( عبد الحميد ملك ) 2428\r\n428 - طوطى ( ابو الحسن همدانى ) 2433\r\nظ\r\n429 - ظريف‌زاده ( محمد ظريف‌زاده ) 2440\r\nع\r\n430 - عابد ( محمد عابد ) 2446\r\n431 - عابدينى ( فرهاد عابدينى ) 2451\r\n432 - عارف ( ابو القاسم قزوينى ) 2456\r\n433 - عارفى ( على عارفى ) 2462\r\n434 - عاطفى ( حسن عاطفى ) 2467\r\n435 - عاطفى ( اسد اللّه عاطفى ) 2473\r\n436 - عبرت ( محمد على مصاحبى ) 2478\r\n437 - عدنانى ( منوچهر عدنانى ) 2483\r\n438 - عسكرى ( محمد تقى عسكرى كامران ) 2487\r\n439 - عشقى ( سيد محمد رضا عشقى ) 2490\r\n440 - عضدى ( عباسه عضدى ) 2497\r\n441 - عطا ( حسين سميعى ) 2503\r\n442 - عطارد ( جواد عطارد ) 2509\r\n443 - عظامى ( سيد على قائمى ) 2513\r\n444 - علامه ( علامه سيد محمد حسين طباطبايى ) 2516\r\n445 - على ( على پوركفاش ) 2522\r\n446 - علىآبادى ( دكتر محمد حسين علىآبادى ) 2525\r\n447 - عماد ( سيد عماد الدّين برقعى خراسانى ) 2532\r\nغ\r\n448 - غبار ( سيد حسين رضوى ) 2540\r\n449 - غزل ( غزل تاج‌بخش ) 2547\r\n\r\n","description":"","footnote":"","page_name":" 2197 ","page_number":5},
  {"content":"\r\n\r\n450 - غمام ( سيد محمد يوسف‌زاده ) 2553\r\n451 - غمگين ( حاج محمد كاظم اصفهانى ) 2559\r\n452 - غنىزاده ( محمود غنىزاده ) 2564\r\n453 - غوغا ( دكتر عادل‌نژاد خلعتبرى ) 2568\r\n454 - غيرت ( سيد عبد الكريم غيرت ) 2573\r\n455 - غيور ( حسين غيور ) 2578\r\nف\r\n456 - فاخر ( سيد بدر الدّين قريشىزاده ) 2583\r\n457 - فتى ( محمد على فتى ) 2588\r\n458 - فخرى ( فخر عظمى ارغنون ) 2593\r\n459 - فرات ( عباس فرات ) 2596\r\n460 - فرامرزى ( عبد الرحمن فرامرزى ) 2600\r\n461 - فراهانى ( اسماعيل فردوس فراهانى ) 2604\r\n462 - فربد ( ناصر فربد ) 2609\r\n463 - فرجيان ( مرتضى فرجيان ) 2615\r\n464 - فرخ ( سيد محمد جواهرى ) 2618\r\n465 - فرخ ( على اكبر سپهرى ) 2624\r\n466 - فرخ ( مهندس فرخ تميمى ) 2628\r\n467 - فرخى ( محمد فرخى يزدى ) 2632\r\n468 - فرزاد ( مسعود فرزاد ) 2638\r\n469 - فرزان ( على اصغر بلوكى ) 2645\r\n470 - فرزين ( عبد الحسين فرزين ) 2650\r\n471 - فرساد ( آية اللّه حاج شيخ محمود فرساد ) 2655\r\n472 - فرصت ( ميرزا محمد نصير حسينى ) 2660\r\n473 - فروتن ( عباس فروتن ) 2667\r\n474 - فروحى ( دكتر على فروحى ) 2672\r\n475 - فروغ ( مهندس محمد على مخبر ) 2680\r\n476 - فروغ ( فروغ فرخزاد ) 2683\r\n\r\n","description":"","footnote":"","page_name":" 2198 ","page_number":6},
  {"content":"\r\n\r\n477 - فروغى ( ميرزا عباس فروغى ) 2691\r\n478 - فروغى ( ميرزا ابو الحسن خان فروغى ) 2697\r\n479 - فرهاد ( على اشترى ) 2701\r\n480 - فرياد ( ناصر امامى ) 2707\r\n481 - فريد ( سيد اسماعيل روزبه ) 2711\r\n482 - فريدون ( فريدون كار ) 2716\r\n483 - فريور ( محمد فريور ) 2720\r\n484 - فقيهى ( رضا فقيهى ) 2724\r\n485 - فكور ( كريم فكور ) 2729\r\n486 - فلسفى ( دكتر سيد حسنعلى حسينى ) 2734\r\n487 - فلسفى ( نصر اللّه فلسفى ) 2738\r\n488 - فولادى ( حاج حسين فولادى ) 2743\r\n489 - فهيمى ( حسن بيدارمغز ) 2748\r\n490 - فيروزآبادى ( سيد على فيروزآبادى ) 2753\r\n491 - فيضى ( مصطفى فيضى ) 2757\r\nق\r\n492 - قاآنى ( ميرزا حبيب اللّه شيرازى ) 2763\r\n493 - قارى ( حاج محمود قارىزاده ) 2773\r\n494 - قاضى ( دكتر سيد ابو الفضل قاضى شريعت‌پناهى ) 2778\r\n495 - قدرت ( مير سيد على رضوى ) 2783\r\n496 - قدسى ( عبد الجواد قدسى ) 2789\r\n497 - قدسى ( غلامرضا قدسىنژاد ) 2795\r\n498 - قرشى ( سيد غلامحسين قرشى ) 2802\r\n499 - قريب ( عبد العظيم قريب ) 2808\r\n500 - قصرى ( كيومرث عباسى ) 2812\r\n501 - قلزم ( سيد مهدى ملك حجازى ) 2819\r\n502 - قلم ( اكبر قلم‌سياه ) 2823\r\n503 - قوامى ( ميرزا سيد على قوامى ) 2828\r\n\r\n","description":"","footnote":"","page_name":" 2199 ","page_number":7},
  {"content":"\r\n\r\n504 - قهرمان ( قهرمان پاك‌بين آورزمانى ) 2834\r\n505 - قهرمان ( يزدان‌بخش قهرمان ) 2841\r\n506 - قهرمان ( محمد قهرمان ) 2850\r\nفهرست اعلام 2859\r\n\r\n","description":"","footnote":"","page_name":" 2200 ","page_number":8},
  {"content":"\r\n\r\n\r\n[ ص 
  ]\r\n\r\nصائم ( 1331 )\r\nسيد على اصغر صائم ، فرزند سيد نصر اللّه ، در دىماه 1331 هجرى شمسى در شهر كاشان قدم به عرصهء حيات گذاشت و تحصيلات ابتدايى و متوسطه را در زادگاهش به پاى برد .\r\nصائم از اوان كودكى به شعر علاقه و دلبستگى داشت در دوازده‌سالگى به شعر و شاعرى پرداخت و زبان به شعر گشود و از سال دوم دبيرستان آثارش در هفته‌نامهء شفق كاشان و بعضى از روزنامه‌ها به چاپ رسيد و ديرى نپاييد كه شعرش شكوفايى يافت ، چندانكه در يكى از غزلياتش مىگويد :\r\n گر شهره‌ام به شعر و سخن « صائما » به شهر * ممنون ذوق دلكش و طبع خدايىام \r\nصائم از شعراى خوش‌ذوق و بااستعدادى است كه در جوانى به شهرت رسيد و آثارش مورد توجه محافل ادبى قرار گرفت . شاعر و نويسندهء نامدار معاصر دكتر سيد على موسوى گرمارودى دربارهء او چنين مىنويسد : « برادر ارجمندم ، آقاى صائم ، از شاعران سرشناس كاشان با اساليب و هنجارهاى شعر كلاسيك به نحو اتم آشناست ، نشانه‌هاى بارز سختگيرى بر خويش و پيرايش و دغدغه در انتخاب كلمات در اشعار وى كاملا مشهود است و از چشمه‌سار هميشه جارى ادبيات گرانسنگ كلاسيك آب مىخورد و ريشه در آب فرهنگ والاى ايران باستان دارد . »\r\nصائم دو مجموعه شعر به نامهاى \" بلور اشك \" و \" شكار ستاره \" تدوين كرده كه قريبا منتشر خواهد شد كه از تازه‌ترين و نوآورترين كارهاى ادبى او بشمار مىرود .\r\nدكتر رحيم‌نژاد سليم در تحليلى بر \" شكار ستاره \" چنين مىنويسد : « نوآورى و ابداع در هر غزل صائم چشمگير است ، استعارات خوش‌نقش ، تشبيهات لطيف به نرمى و لطافت\r\n\r\n","description":"","footnote":"","page_name":" 2201 ","page_number":9},
  {"content":"\r\n\r\nمخمل كاشان ، تركيبات خوشگوار ، نكته‌پردازى و مفهوم‌آفرينى ، فوران عاطفه و احساس به صفاى چشمه‌ساران و به طراوت گلهاى سرخ قمصر كاشان در غزلش نمايان است . »\r\nصائم در سال 1364 اقدام به تأسيس انجمن ادبى سخن كرد و خود به رياست آن برگزيده شد كه جمعى از اديبان و شاعران بنام كاشان در آن شركت دارند . اين انجمن توانسته است شعراى جوان اين شهر را نيز به خود جذب كند و در بارورى استعدادهاى آنان بكوشد و در زمينه‌هاى مختلف و بزرگداشت شخصيتهاى ادبى فعاليت چشمگيرى داشته و در ضمن اقدام به نشر \" بهار سخن \" وابسته به انجمن ادبى كرده است .\r\nصائم كه شاعرى اجتماعى و خونگرم و دوست‌داشتنى است از سال 1359 در سمت رئيس بانك مخمل و ابريشم كاشان انجام‌وظيفه مىكند .\r\n\r\nطبع خداداد\r\n آنكه در عشق تو از غم نشد آزاد منم * وانكه شد خرمن عمرش همه بر باد منم\r\nآنكه ما را به جهان كرده فراموش تويى * وانكه روزان و شبان كرده تو را ياد منم\r\nآنكه شيرين زمان گشته به رفتار تويى * وانكه بىتيشه به دوران شده فرهاد منم\r\nآنكه جز جور نشد پيشهء او هيچ تويى * وانكه جز مهر نياموخت ز استاد منم\r\nآنكه شد صاحب آن حسن دل‌افروز تويى * وانكه شد صاحب اين طبع خداداد منم\r\nآنكه بگذشت به صد ناز بر خلق تويى * وانكه از شوق به پاى تو درافتاد منم\r\nآنكه با « صائم » دلخسته نشد يار تويى * وانكه شد والهِ آن روى پريزاد منم \r\n\r\nگل مريم\r\n مىنهد اين‌سان كه يارم پا به جاى پاى گل * نيست در گلشن كسى جز يار من همتاى گل\r\nنوگل نوش‌آفرينم در چمن آمد به ناز * ناز گو كمتر فروشد شاهد زيباى گل\r\nگو عروس شعر من از چهره برگيرد نقاب * تا بيارايد به گوهرها بر و بالاى گل\r\nگر هزارِ ذوقِ من مستانه مىخواند غزل * مىزند صهبا مدام از نرگس شهلاى گل\r\nسرونازانم به گلشن تا خرامان پا نهاد * گفت در گلشن بود يا جاى من يا جاى گل\r\nاى دل شيدايىام باشد كه در شهر بهار ؟ * بوسه‌ها گيرى مدام از غنچهء لبهاى گل\r\nمىربايد دل ز من « صائم » گل مريم به ناز * دخترِ شعر است و نوشد شبنم از ميناى گل \r\n\r\n","description":"","footnote":"","page_name":" 2202 ","page_number":10},
  {"content":"\r\n\r\n\r\nكوچهء باران\r\n دل خاطرنوازم را ، نويد نوبهار آمد * گل باغ نيازم را ، صبا آيينه‌دار آمد\r\nاگر خون جگر نوشيد از جام شفق جانم * چه غم مهرآفرين يارم پى دفع خمار آمد\r\nوصال شاهد خورشيد ياران را مبارك باد * كه ماه مهربان من ز ره خورشيدوار آمد\r\nدراى كاروان گل ، دهد اين مژده بر بلبل * كه آن يار سيه‌سنبل ، به آهنگ هزار آمد\r\nصفاى صبح گلشنها ، بهار عمر سوسنها * طراز نازدامنها ، پى بوس و كنار آمد\r\nاميد رويش گلها ، فروغ ساغر ملها * شميم ناب سنبلها ، زلال آبشار آمد\r\nنسيم شاد گلزاران ، چراغ كوچهء باران * سفير صبح جو باران ، صفاى چشمه‌سار آمد\r\nعروس شعر شيدايى ، چه خوش باشد تماشايى * غزال من به زيبايى ، غزل را افتخار آمد\r\nيقين « صائم » گل‌آوازم ، نگارين ماه طنّازم * دهد تا كام دل بازم ، ز ره خورشيدوار آمد \r\n\r\nآيهء ترديد\r\n در آبى چشمت ، گل اميد پيداست * يعنى بهار آيد ز راه و عيد پيداست\r\nدر صبح رخسار تو اى زيباتر از ماه * ديدم فروغِ رويشِ خورشيد پيداست\r\nخواهد لبت بخشد شراب بوسه جان را * امّا ز چشمت آيهء ترديد پيداست\r\nدارى نهان از من اگر لبخند خود را * چشمت به چشم عاشقم خنديد ، پيداست\r\nگويا كه دارى قصد قتل عاشقان را * از خنجر مژگان تو ، تهديد پيداست\r\n« صائم » هرآن گوهر ز چشم بىفروغم * بر دامن مهر و وفا غلتيد ، پيداست \r\n\r\n","description":"","footnote":"","page_name":" 2203 ","page_number":11},
  {"content":"\r\n\r\n\r\nعشق\r\n زندگانى چيست عشق و آرزو * با عروس آرزوها گفتگو\r\nزندگى بىعشق زندان دل است * عشق ورزد آنكه خواهان دل است\r\nزندگى بىعشق كارى نارواست * باش عاشق ، كار عاشق با خداست\r\nزندگى بىعشق يعنى مردگى * مايهء دلسردى و افسردگى\r\nعشق يعنى بر جهانى پا زدن * دل اگر دل هست بر دريا زدن\r\nعشق يعنى شور و شوق و سوز و درد * روز و شب با عقل نامحرم نبرد\r\nعشق يعنى درد بىدرمان دل * عشق يعنى آتش پنهان دل\r\nعشق يعنى همچو شمعى سوختن * شعلهء مهر و وفا افروختن\r\nعشق يعنى نقد هستى باختن * با عتاب و ناز دلبر ساختن\r\nعشق يعنى تك‌چراغ زندگى * عشق يعنى مستى و بالندگى\r\nعشق يعنى داستان اشتياق * سوختن در آتش داغ و فراق\r\nعشق يعنى مهربان بودن به هم * جان به راه دوست دادن دست‌كم\r\nعشق يعنى رويش آلاله‌ها * گِرد ماه مهربانى هاله‌ها\r\nعشق يعنى حرمت ميخانه‌ها * ساقى گل‌چهره و پيمانه‌ها\r\nعشق يعنى جلوهء ميناى مى * عشق يعنى نغمهء گيراى نى\r\nعشق يعنى آفتابى در سبو * مستى جان از شراب ياد « او »\r\nهركه را عشق است جانى تازه است * تا جهان باشد بلندآوازه است\r\nكار « صائم » نيست غير از عاشقى * زندگانى چيست غير از عاشقى \r\n\r\nدل شيدايى\r\n امشب دل شيدايىام ، آخر چه غوغا مىكنى * خود را به آتش مىزنى ، ديوانگيها مىكنى\r\nتا چند خود را مىدهى ، اين‌سان به دست اين و آن * روزى به پيش عاشقان ، خود را تو رسوا مىكنى\r\nگفتم تو را با صد فسون ، آرم ز دام غم برون * امّا چها گويم كه خون ، هردم به مينا مىكنى \r\n\r\n","description":"","footnote":"","page_name":" 2204 ","page_number":12},
  {"content":"\r\n\r\n گفتى به گرد عاشقى ديگر نمىگردى ، چرا ؟ * پيمان خود بشكستى و امروز و فردا مىكنى\r\nبا آنكه گفتم بارها ، مىگردم از دستت رها * هرجا شدم پنهان مرا ، از دور پيدا مىكنى\r\nازبس‌كه هردم مىروى دنبال يار تازه‌اى * هم سرّ من سازى عيان ، هم مشت خود وا مىكنى\r\n« صائم » دل شيدايىات كى دست بردارد ز عشق * تا چند خود را مىكشى ، تا چند غوغا مىكنى \r\n\r\nهمپاى نسيم\r\n همپاى نسيم اى گل ، شور تو به سر دارم * در فصل خوش رويش ، آغاز دگر دارم\r\nدر شهر افق شبها ، از دامن كوكبها * پرواز ، فلك‌آسا ، بر بام سحر دارم\r\nاى بحر صفاخيزم ، من قطرهء ناچيزم * بر پاى تو مىريزم ، چندانكه گهر دارم\r\nاى عطر گلستانها ، آلالهء بستانها * گل‌داغ فراقت را ، بر لخت‌جگر دارم\r\nبا ياد توام دائم ، بر عشق توام قائم * هر گل‌غزل از « صائم » ، بشكفت ز بر دارم \r\n\r\nآخرين ستاره\r\n به روزگار هرآن‌كس ز چشم يار افتد * ز چشم يار نه ، از چشم روزگار افتد\r\nشراب جام نگاهت ، فروغِ بركهء صبح * گر آفتاب ننوشد از آن ، خمار افتد\r\nبه صبح عاطفه ، اى آخرين ستاره بتاب * كه بىتو سكّهء خوبى ، ز اعتبار افتد\r\nز تندبادِ خزان‌آفرين خدا را چند ؟ * در اين شهيدسرا ، لاله داغدار افتد\r\nقسم به جارى باران ، دل عطشناكم * به دشت سوختهء عشق ، ژاله‌وار افتد\r\nميان اين همه گل نغمه‌هاى رنگارنگ * كجا ترانهء « صائم » پسند يار افتد \r\n\r\nپيالهء صبح\r\n غبار راه تو گل‌قطره‌هاى باران است * بيا كه بىتو بهار دلم زمستان است\r\nفروغ برق نگاهت در آسمان اميد * كوير تشنهء جان را پيام باران است \r\n\r\n","description":"","footnote":"","page_name":" 2205 ","page_number":13},
  {"content":"\r\n\r\n فراز قلهء مهتاب ، اى ستاره بتاب * كه از فروغ تو چشم سحر فروزان است\r\nشراب مهر تو مىجوشد از پيالهء صبح * دلت چو خانهء خورشيد پرتوافشان است\r\nحضور سرخ سحر بىتو نيست نورانى * تجلّى تو به هفت آسمان نمايان است\r\nاگر گلاب غزل هديه آورد « صائم » * عجب مدار كه اين ارمغان كاشان است \r\n\r\nنرگس ناز\r\n بازآ و بازآور محبّت را به جانم * بنشين و بنشان شعلهء سوز نهانم\r\nاى گل كه باشد هر نگاهت نرگس ناز * در باغ چشمانت هزارِ نغمه‌خوانم\r\nدل را به سير بوستان جانا چه حاجت * تا سنبل زلف تو باشد بوستانم\r\nبر دامنم تا سنبل تر مىنشانى * بر سنبلت اشك محبّت مىفشانم\r\nاى گل كه مشتاقى ببينى يار ما را * ديدم اگر او را سلامت مىرسانم\r\n« صائم » اگر پيدا شود زيبا غزالى * ملك غزل را شهريارى مىتوانم \r\n\r\nبلور اشك\r\n زيبا غزال دشت جان ، يار گل‌آواى منى * در بزم شيرين « سخن » شور غزلهاى منى\r\nبر شاخسار شعر من ، آيينه‌ها گل مىكند * تا اى فروغ آرزو يار گل‌آواى منى\r\nاى تك‌چراغ عمر من ، در شام سرد زندگى * مهتاب شادىآفرين ، گل‌خند رؤياى منى\r\nمن گر تو را خواهم به جان چندان نمىباشد عجب * امّا تو را باشد عجب كاين‌سان پذيراى منى\r\nاى چشمهء چشمان تو ميخانه‌اى آتش‌فروز * در صبحگاه آرزو خورشيد ميناى منى\r\nجز در بلور اشك غم « صائم » نبيند روى خود * با آنكه اى آرام جان آيينه سيماى منى \r\n\r\n","description":"","footnote":"","page_name":" 2206 ","page_number":14},
  {"content":"\r\n\r\n\r\nصابر ( 1335 - 1282 )\r\nاسد اللّه صنيعيان ، متخلص به صابر ، فرزند محمد هادى ، در سال 1282 هجرى شمسى در شهر همدان چشم به جهان گشود و در كودكى پدرش بدرود حيات گفت .\r\nصابر علوم قديمه را در مكاتب آن زمان فراگرفت و از همان اوان كودكى براثر خواندن غزليات حافظ ذوق سرودن شعر در وى پديدار گشت . او در آغاز شاعرى به سرودن مراثى و مدايح ائمهء اطهار عليهم السلام پرداخت ؛ آنگاه به انجمن ادبى همدان كه رياست آن را غمام همدانى به عهده داشت ، راه يافت و در سال 1342 هجرى قمرى كه ظهور عليشاه به همدان آمد ، صابر به ديدار او شتافت و از محضر او كسب فيض كرد و در سلك متصوفه منظوم گشت .\r\nصابر در سال 1303 شمسى به تهران رهسپار شد و پس از دو ماه توقف به قصد زيارت حضرت على بن موسى الرضا ( ع ) به صوب مشهد عزيمت كرد و در آنجا با شعرا و ادباى آن سامان آشنا گرديد و به محافل ادبى خراسان راه يافت و پس از يك ماه و نيم توقف در مشهد به تهران بازگشت و رحل اقامت افكند و در وزارت جنگ مشغول كار شد و در ضمن به عضويت انجمن ادبى ايران و انجمن ادبى حكيم نظامى درآمد و بتدريج در فن شاعرى مهارت يافت و از سبك صائب نيز پيروى كرد .\r\nصابر در سرودن انواع شعر مهارت داشت ، اما هنر او غزلسرايى بود و در اين راه زحمت زيادترى كشيده و استاد شده بود . ديوان اشعارش با مقدمهء فاضلانهء استاد كيوان سميعى به چاپ رسيد .\r\nصابر مردى سليم النفس ، متواضع و حساس بود و به زندگى چندان دلبستگى نداشت و در ارديبهشت‌ماه 1335 زندگى را بدرود گفت و شاعران در مرثيت او اشعارى سرودند .\r\n\r\n","description":"","footnote":"","page_name":" 2207 ","page_number":15},
  {"content":"\r\n\r\n\r\nپرتو عشق\r\n تا ز نور معرفت در دل صفا را ننگرى * جلوهء آيينهء گيتىنما را ننگرى\r\nملك دل جاى كدورت نيست جاى دلبر است * گر سرا تاريك شد صاحب‌سرا را ننگرى\r\nروى جانان در دل روشن تجلّى مىكند * بىچنين آيينه روى آشنا را ننگرى\r\nتا نباشد پرتو عشق حقيقى رهبرت * گر چراغ عشق باشى پيش پا را ننگرى\r\nدر مقام عشق بىنور است عقل دوربين * چون كشد خورشيد سر نور سها را ننگرى\r\nنرم همچون دانه كى گردد نهاد سخت تو * تا فشار سخت اين نه آسيا را ننگرى\r\nآخر از ترك هوا و اصل به دريا شد حباب * چون تو پابست هوايى جز هوا را ننگرى\r\nدر فراموشى تو را دست‌كم از آيينه نيست * مىبرى ما را ز خاطر تا كه ما را ننگرى\r\nعاقبت گر بىوفايى ميوهء نخل وفاست * به كه « صابر » ! روى ارباب وفا را ننگرى \r\n\r\nمجذوب عشق\r\n شب به اشك چشم من او را نگاه افتاده بود * گوييا در روى دريا عكس ماه افتاده بود\r\nپى به اسرار نهانى برد عارف زان دهن * گر فقيه تنگدل در اشتباه افتاده بود\r\nوه كه آن سيب زنخ آسيب من شد ، چون كنم ؟ * يوسف بخت من از اوّل به چاه افتاده بود\r\nاين عجب نبود كه من مجذوب عشقم كز نخست * كهربا را الفتى با پر كاه افتاده بود\r\nدوش صهباى غمت با زاهد و صوفى چه كرد * كاين به مسجد مست و آن در خانقاه افتاده بود\r\nخواستم بر آتش دل پى برم كان از كجاست * ديدم آنجا شعله‌ها از برق آه افتاده بود\r\nحال « صابر » را ز مرغ آشيان‌گم‌كرده پرس * چونكه او بر وى گذارش گاه‌گاه افتاده بود \r\n\r\n","description":"","footnote":"","page_name":" 2208 ","page_number":16},
  {"content":"\r\n\r\n\r\nفيض عام\r\n خوبرويان گرچه بسيارند يار ما يكيست * آرى ، اندر هر زمانى انجمن‌آرا يكيست\r\nمن گر از خاصان نيم شادم ز فيض عام او * چون‌كه پيش تابش خور ، گلبن و خارا يكيست\r\nكوش تا دامان بينايى به چنگ افتد تو را * كز ميان صد هزاران راهرو ، بينا يكيست\r\nمن بر آنم سالك از اوّل قدم با او بود * قطره چون و اصل به دريا گشت با دريا يكيست\r\nبر كمال خود بيفزا هرچه عمرت شد فزون * هست مغبون آنكه را امروز با فردا يكيست\r\nتا كدامين قالب از او فيض گيرد بيشتر * ور نه اندر جسم روح كودن و دانا يكيست\r\nكس چو من در عين هستى كى خبير از نيستىست * در ميان چند حرف اى دوست حرف لا يكيست\r\nاى فغان كامروز در نزد سبك‌مغزان شهر * نثر پوچ واهى و منظومهء شيوا يكيست\r\nاين جواب آن غزل « صابر » كه ذوقى خوش سرود * پيش ابر رحمت حق كوه با صحرا يكيست \r\n\r\nآيينه‌دار\r\n ديشب مه من ، انجمن‌آراى كه بودى ؟ * خلقى به تو مجنون و تو ليلاى كه بودى ؟\r\nبر دامن وصلت مه من دست كه آويخت ؟ * در گلشن عشرت گل رعناى كه بودى ؟\r\nآگه چو طبيب از دل بيمار كه گشتى ؟ * در تسليت خاطر شيداى كه بودى ؟\r\nمن اشك‌فشان بودمت از غم ، تو نگفتى * زان زلف دوتا سلسلهء پاى كه بودى ؟\r\n« صابر » بود امروز دلت خرّم و روشن * دوش آيينه‌دار رخ زيباى كه بودى ؟ \r\n\r\n","description":"","footnote":"","page_name":" 2209 ","page_number":17},
  {"content":"\r\n\r\n\r\nعمر عاريتى\r\n گر از هوا و هوس اجتناب داشتمى * دلى به روشنى آفتاب داشتمى\r\nحساب كار خود ار كرده بودم از اوّل * دگر چه باك ز روز حساب داشتمى\r\nز عمر مىطلبيدم وفا دريغ كه من * اميد زيست ز تير شهاب داشتمى\r\nخوشم كه دل ننهادم بر اين جهان ور نه * بناى ساخته‌اى روى آب داشتمى\r\nدر اين سراى نمىآمدم كه گردم باز * گر اختيار اياب و ذهاب داشتمى\r\nبه راه عشق مرا رهنمون نمىگشتند * علاقه گر به جهان خراب داشتمى\r\nچو مردمان خطاكار ، محترم بودم * كناره گر ز طريق صواب داشتمى\r\nاز آن نكرده از بحر عشق سر بيرون * كه عمر عاريتى چون حباب داشتمى\r\nنمىنهادى اگر كاف كفر بر سر من * بهر سؤال تو چندين جواب داشتمى\r\nبه نظم پيرو صائب كنون نيم « صابر » * من اين عقيده ز عهد شباب داشتمى \r\n\r\nمشكل شاعر\r\n سركشى چندانكه از تقدير كردن مشكل است * كار با ياران بىتدبير كردن مشكل است\r\nگر شوى چون آه سرد شب‌نشينان گرم سير * در دل سنگين‌دلان تأثير كردن مشكل است\r\nبهر هر كارى بود اسباب آن كارت ضرور * ور نه با دست تهى نخجير كردن مشكل است\r\nاى بسا انديشه‌ها كز قوّه مىآيد به فعل * عالم افكار را تسخير كردن مشكل است\r\nگرچه مىبايد جوانان را ز پيران پيروى * در جوانى پيروى از پير كردن مشكل است\r\nنور مهرت را دريغ از عارف و عامى مدار * گرچه كار مهر عالمگير كردن مشكل است\r\nشير برفى را چه قدرت نقش رستم را چه زور * خصم را مغلوب با تصوير كردن مشكل است \r\n\r\n","description":"","footnote":"","page_name":" 2210 ","page_number":18},
  {"content":"\r\n\r\n مانع سير كمال دهر نبود نقص ما * امّهات طبع را زنجير كردن مشكل است\r\nدرد جوع آدمى را هست درمانى ولى * جيفه‌خواران جهان را سير كردن مشكل است\r\nكيميا باشد وجود آدم كامل عيار * ور نه مس را بىدغل اكسير كردن مشكل است\r\nحق تواند هرچه را تغيير ماهيّت دهد * در بر ما و تو خون را شير كردن مشكل است\r\nدافع نفس دنى « صابر » بود شمشير ذكر * قلع و قمعش جز بدين شمشير كردن مشكل است \r\n\r\nنهال دوستى\r\n آن كه از ما ياد در هر بوم و برمىآورد * از جهان وارسته‌اى را در نظر مىآورد\r\nما نهال دوستى كِشتيم ليكن اين نهال * بعد مرگ باغبانِ خود ثمر مىآورد\r\nپافشارى كرد هركس بر سر كوى طلب * شاهد مقصود را آخر به برمىآورد\r\nمىتواند از شكنج هجر بيرون آردم * آن كه بيرون برگ و گل را از شجر مىآورد\r\nعمر را قادر نمىباشد به رجعت ور نه چرخ * هر غمى كز دل برد ، بار دگر مىآورد\r\nبر اسيران قفس باد ار خبر آرد ز باغ * آن هم از بىرحمى گلچين خبر مىآورد\r\nغم مخور گر مانده اندر پرده مضمونهاى بكر * فكر « صابر » جمله را از پرده در مىآورد \r\n\r\nگوهر رخشنده\r\n قطره‌اى بايد زين‌سان در صدف و اصل شود * از صدف تا گوهر رخشنده‌اى حاصل شود\r\nآدمى را از عدم تا محنت‌آباد وجود * سالها راه است تا وارد به يك منزل شود\r\nنيست ناقص را گريز از زحمت سير كمال * تا هلال مه نگردد بدر ، كى كامل شود \r\n\r\n","description":"","footnote":"","page_name":" 2211 ","page_number":19},
  {"content":"\r\n\r\n مصلحت را بين كه جز عيسى و آدم هركسى * بايد از راه طبيعت در جهان داخل شود\r\nشرح اجمالى درون هسته‌اى هست از درخت * تا ز كشت آن به تفصيلش بشر نايل شود\r\nتا چه تأثيرى بود در نطفهء ناپاك و پاك * كاين يكى ناقابل افتد وان يكى كامل شود\r\nگرچه شرط زندگانى سعى و كوشش شد ولى * تا نخواهد حق كه بر مقصود خود و اصل شود\r\nكلك قدرت سرنوشت هركسى را زد رقم * گرچه آن ديوانه گردد يا كه اين عاقل شود\r\nنيست هر آلوده دامن را خبر ز اسرار غيب * احمدى بايد كه آيتها بر او نازل شود\r\nسرخط بيزارى جان را به دستش مىدهم * لحظه‌اى بين من و جانان اگر حايل شود\r\nصيد غافل زحمت صياد را كم مىكند * واى بر آن كس كه از نفس دنى غافل شود\r\n« صابر » از چنگال گرگ نفس كس سالم نجست * هم بگو لطف خداوندى تو را شامل شود \r\n\r\nطبع سازگار\r\n تا ز يمن عشق ره در كوى يارم داده‌اند * خاطرى آسوده و امّيدوارم داده‌اند\r\nنام من تا در شمار عاشقان گرديد ثبت * سرخط آزادى روزشمارم داده‌اند\r\nيادبود عهد پيرى بود و ايّام شباب * آن نشانها كز خزان و نوبهارم داده‌اند\r\nفخر من بر دولت فقر است و استغناى طبع * كاين دو نعمت در نهان و آشكارم داده‌اند\r\nزان نمىنالم ز سوز سينه چو نى كز نخست * با غم ايّام ، طبعى سازگارم داده‌اند\r\nنيستم بيدى كه لرزم از دم هر تندباد * تا به كوى عشق ، پاى استوارم داده‌اند\r\nلطفها در مطلع صائب بود « صابر » كه گفت * عشق بالا دست و جان بىقرارم داده‌اند \r\n\r\n","description":"","footnote":"","page_name":" 2212 ","page_number":20},
  {"content":"\r\n\r\n\r\nنالهء چنگ\r\n دلا يك‌دم برآور ناله‌اى مانند چنگ آخر * كه شايد دامن مقصود را آرى به چنگ آخر\r\nكمان‌آسا به راه عشق كج‌بازى كجا شايد * به مقصد مىرسد از راست‌رفتارى خدنگ آخر\r\nبه راه عشق از فرمان جانان سر مپيچ اى دل * كه ترسم آبشارآسا سرت آيد به سنگ آخر\r\nز مه آموز يكرنگى نه همچون ماكيان بيضه * برون يكرنگ باشى وز درون گردى دورنگ آخر\r\nتمام عمر را با خلق يكسان زى مباش آن‌سان * كه كوبى كوس صلح اوّل ، نوازى طبل جنگ آخر\r\nنگشته شيرگون موى سيه دستى به كارى زن * بسا كافتاده برف و كاروان را كرد لنگ آخر\r\nاثر نبود به گفتارى كه كردار از پىاش نبود * نهال نام نيك آن نيست كآرد بار تنگ آخر\r\nجهان با اين فراخى بهر مشتاقان نمىدانم * چرا يكباره چون چشم حسودان گشت ننگ آخر\r\nاگر آيينهء دل تيره شد از رنگ غم « صابر » * ز جامى مىتوان بزدود زين آيينه زنگ آخر \r\n\r\n","description":"","footnote":"","page_name":" 2213 ","page_number":21},
  {"content":"\r\n\r\n\r\nصابر ( 1304 )\r\nمحمد صابرى ، فرزند مرحوم عباس ، در شهريورماه 1304 هجرى شمسى در شهر قم ديده به جهان گشود و تحصيلات خود را در زادگاهش فراگرفت . در نوجوانى پدر خود را از دست داد و مسئوليت و سرپرستى عائلهء سنگين پدر بر دوشش افتاد ، بناچار ترك تحصيل كرد و به استخدام وزارت كشور درآمد و در شهردارى قم مأمور خدمت گرديد .\r\nصابرى در سال 1336 بنا به درخواست حاج سيد ابو الفضل توليت ( مصباح ) متولى آستانه مقدسه حضرت معصومه سلام اللّه عليها از شهردارى به آستانه منتقل گرديد و مسئوليت امور املاك و ساختمان ، كتابخانه ، و انتظامات آستانه را عهده‌دار شد و تا سال 1347 در اين سمت باقى بود و براثر اختلافى كه با محمد مهران سرپرست آستانهء مقدسه پيدا كرد ، مستعفى و مجددا به وزارت كشور بازگشت و در شهردارى قم انجام‌وظيفه نمود و آخرين سمت او سرپرستى شهردارى قم بود و در دوران خدمت ادارى چه در شهردارى و چه در آستانه مقدسه لياقت و كاردانى و شايستگى خود را نشان داده است و چند سالى است در تهران سكونت دارد و به كارهاى مطبوعاتى مشغول مىباشد .\r\nصابرى كه در شعر صابر تخلص مىكند ، شاعرى خوش‌ذوق و بااستعداد است و آثارش در روزنامه‌هاى قم به چاپ مىرسيد . وى داراى فرزندى تحصيل‌كرده و دكتر در پزشكى است و تنها فرزند و مايه دلخوشى و اميد اوست كه فعلا در خارج از كشور فوق تخصص را مىگذراند و پدر به آرزوى بازگشت فرزندش دقيقه‌شمارى مىكند و به قول خودش غمهاى زندگى را به صورت شعر بر روى كاغذ مىآورد .\r\nاشعار زير چند نمونه از نظم اوست :\r\n\r\n","description":"","footnote":"","page_name":" 2214 ","page_number":22},
  {"content":"\r\n\r\n\r\nهو يا على\r\n من عاشق و ديوانه‌ام ، هو يا على هو يا على * از خويشتن بيگانه‌ام ، هو يا على هو يا على\r\nچون شمع سوزم روز و شب بر طلعت زيباى تو * بر شمع تو پروانه‌ام ، هو يا على هو يا على\r\nگشتم اسير مهر تو اى پادشاه عدل و دين * من جان و تو جانانه‌ام ، هو يا على هو يا على\r\nاز هجر رويت سوختم وز تو وفا آموختم * من حاجب اين خانه‌ام ، هو يا على هو يا على\r\nتو پاسدار عترتى تو رهنماى عصمتى * در ره روى مردانه‌ام ، هو يا على هو يا على\r\nكس نيست با تو هم‌قرين اى خسرو دنيا و دين * پر كن ز خود پيمانه‌ام ، هو يا على هو يا على\r\n« صابر » در اين ماتم‌سرا مىگفت هر صبح و مسا * در مهر تو ديوانه‌ام ، هو يا على هو يا على \r\n\r\nباب جفا\r\n كاش نمىشدم بتا با تو نگار روبه‌رو * كاش نديده بودمى آن خطّ و خال و زلف و مو\r\nكاش به عمر خويشتن ره نبدم به كوى تو * تا نشدى نصيب من فرصت بحث و گفتگو\r\nدين و دلم ربوده‌اى درد و غم فزوده‌اى * باب جفا گشوده‌اى اى صنم بهانه‌جو\r\nمن كه به راه عشق تو هستى خويش داده‌ام * از چه كنى ترش همه در بر من تو خلق و خو\r\nپيش رقيب مىكنى سرزنش و ملامتم * مىبريم به هركجا حرمت و عرض و آبرو\r\nحيف نباشد اى صنم از تو پرىرخى جفا * نقص نباشد اى پرى جور ز گل‌رخى نكو\r\nمهر و صفا نديده كس از طرف پرىرخان * بيهُده رنج خود مده پاى بكش ز جستجو\r\nجرم تو « صابرا » چه بود كاين همه برده‌اى ستم * جز به پيش فتاده‌اى شهر به شهر كو به كو \r\n\r\n","description":"","footnote":"","page_name":" 2215 ","page_number":23},
  {"content":"\r\n\r\n\r\nغارتگر دلها\r\n اى تير غمت بر دل عشّاق نشسته * وى برق نگاهت ره ديدار ببسته\r\nاى شمع رخت سوخته پروانهء جانها * وى طرّهء گيسوت دو صد بند گسسته\r\nاى خال كنار دهنت دانهء هر دام * وى خط تو بر صدر لبت تازه برسته\r\nاى نرگس فتّان تو غارتگر دلها * وى مژهء خونريز تو كز بند بجسته\r\nما خيل اسير تو و در بند غم و رنج * چون مرغ گرفتار پروبال شكسته\r\nسرمايه ز كف داده و هستى شده از دست * در كوى تو بگرفته مكان با تن خسته\r\nآخر نظرى جور و جفا تا كى و تا چند * سرگشته و حيرت‌زده بين دسته به دسته\r\nبر گرد سرايت همگى زار و پريشان * چون « صابر » افسرده به امّيد نشسته \r\n\r\nاشك حسرت\r\n مُردم ازبس در غمت خونابه از دل ريختم * اشك حسرت در پىات دنبال محمل ريختم\r\nغافل از من رفتى و وز من خبردارت نبود * من ز مژگان خون دل منزل به منزل ريختم\r\nدور دور از كاروان همچون سگان هرزه‌گرد * آبروى خويش در طىّ مراحل ريختم\r\nرخ نگرداندى كه بينى خسته‌اى اندر قفاست * من مگر بيهوده بذر مهر در گل ريختم\r\nكس نديدم سنگدل همچون تو اندر دلبرى * بىجهت اندر رهت جان و تن و دل ريختم\r\nمىندانستم كه با من اين‌چنين رفتار توست * هستى خود را به پايت من به غافل ريختم\r\nحاليا در طرّهء زلفت بود « صابر » اسير * اشك چشم و خون دل اندر سلاسل ريختم \r\n\r\nيا فاطمه معصومه ( ع )\r\n ما را به جهان جز در فيض تو درى نيست * آن را كه رهى نيست در اين در بصرى نيست\r\nما بىسروپاييم و پناهنده در اين در * جز از در احسان تو ما را خبرى نيست\r\nبر خاك درت روى تضرّع بنهاديم * بپذير ز رحمت كه بجز چشم ترى نيست\r\nآنان كه به اين در سر تعظيم نهادند * زان به ، بر جانانه دگر هيچ سرى نيست\r\nتو مظهر تقوايى و جرثومهء عصمت * در پاكى و عفت برحق پاك‌ترى نيست\r\nشاهان همگى چشم شفاعت به تو دارند * بر ما نظرى كن كه پناه دگرى نيست\r\nاى فاطمهء طاهره ، اى گوهر ايمان * « صابر » كندت مدح و جز اينش هنرى نيست \r\n\r\n","description":"","footnote":"","page_name":" 2216 ","page_number":24},
  {"content":"\r\n\r\n\r\nانتظار\r\n اى كه بردى دين و دل با يك نظر از ما ، بيا * وى كه بر پا كرده‌اى در جسم و جان غوغا ، بيا\r\nاى كه با يك غمزه كارم ساختى در عاشقى * وى كه جانم سوختى با عشوهء بى جا ، بيا\r\nمن كه عمرى لاف رندى مىزدم اندر طريق * در ميان خلق عالم گشته‌ام رسوا ، بيا\r\nآتش عشق تو راه گفتگو بر ما ببست * از زبان افتاده‌ام چون مردم شيدا ، بيا\r\nسالها با اهل دانش داد بينايى زدم * در پىات افتاده‌ام چون بىسر و بىپا ، بيا\r\nمن نفهميدم چه مقصد باشدت در دلبرى * هرچه باشد دلبر نازك‌دل زيبا ، بيا\r\nگر كه مىخواهى به راهت جان و تن قربان كنم * تا نفس باقيست قربانت همه جانها ، بيا\r\n« صابر » اندر انتظارت روز و شب خون مىخورد * اى سراپا باعث خون خوردن و خونها ، بيا \r\n\r\n","description":"","footnote":"","page_name":" 2217 ","page_number":25},
  {"content":"\r\n\r\n\r\nصارمى ( 1301 )\r\nعلى صارمى ، فرزند تقى ، كه نام خانوادگى را تخلص شعر خود قرار داده است ، در سال 1301 هجرى شمسى در دهكدهء اميريه از روستاهاى كمره در ميان بك خانوادهء اصيل كشاورز پا به عرصهء حيات گذاشت .\r\nصارمى تحصيلات ابتدايى را در دبستان پهلوى خمين و متوسطه را در دبيرستان پهلوى گلپايگان به انجام رسانيد و در سال 1319 شمسى وارد هنرستان اختصاصى راه‌آهن شد و دورهء آن را به پاى برد و در سال 1321 به استخدام راه‌آهن درآمد و در سال 1328 از راه‌آهن به ادارهء كل انتشارات و تبليغات منتقل شد و در سمتهاى مختلفى به كار پرداخت و چندى نيز در سمت رئيس دفتر آن اداره به خدمت اشتغال داشت .\r\nصارمى شاعرى خوش‌قريحه و تواناست و در ساختن ترانه نيز از ذوق و استعداد كافى برخوردار مىباشد . نخستين ترانه‌اى كه سرود ، در سال 1330 به نام « بهشت آرزو » بود و تاكنون بيش از سى ترانه ساخته است .\r\nصارمى در طى دوران تحصيل به نظم و نثر فارسى بيش از ساير مواد درسى علاقه داشت و در دروس ادبيات جزو شاگردان ممتاز بود و از پانزده‌سالگى به آثار اساتيد بزرگ و دواوين شعر توجه كرد و به مطالعهء آنها رغبت نمود و از زندگى خود خشنود و به زن و فرزندانش علاقه و دلبستگى خاصى دارد .\r\n\r\nخاكستر خيال\r\n چون موج سرسپرده به درياى زندگى * غلطم به‌سوى ساحل فرداى زندگى\r\nچون گوى در گذرگه چوگان روزگار * سرگشته‌ام هميشه به صحراى زندگى \r\n\r\n","description":"","footnote":"","page_name":" 2218 ","page_number":26},
  {"content":"\r\n\r\n ديدم هزار خرمن خاكستر خيال * در شعله‌هاى سركش رؤياى زندگى\r\nرنجور و خسته گشت تن ناتوان من * در زير دست و پاى تمنّاى زندگى\r\nدر طول عمر ضايع و بربادرفته‌ام * نفعى نبردم از سر سوداى زندگى\r\nهرگز اسير رنگ مشو تا چو من شوى * مجذوب رنگ و روى دلاراى زندگى\r\nاين بىثبات صحنه كه نامش بود جهان * در چشم « صارمى » نبود جاى زندگى \r\n\r\nرهزن خيال\r\n افزوده بر وجاهت روى تو موى من * دل شد اسير موى تو ، قربان روى تو\r\nآن چيست كرده سر ز گريبان شب برون * صبح است يا فروغ سحر يا گلوى تو\r\nپنداشتم كه غنچه به دندان گرفته‌اى * در هم بريخت كاخ گمان گفتگوى تو\r\nزلفت مگر به دست نسيم سحر فتاد * كز هر طرف گذشته ، به‌جا هشته بوى تو\r\nاى رهزن خيال چه كردى كه بين خلق * مشهور خاص و عام بود خلق و خوى تو\r\nخود مىگريزى از بر ما ليك مىكشد * نقش خيال روى تو ما را به‌سوى تو\r\nكى مىتوانم از سر كويت گذر كنم * پايم شكست بس‌كه دويدم به كوى تو\r\nدانى كه « صارمى » نكند هرگز آرزو * جز ديدن دو ديده و روى نكوى تو \r\n\r\nمرغ حقّ\r\n اشك را مانم كه از چشمان يار افتاده‌ام * من ز چشم يار و چشم روزگار افتاده‌ام\r\nتا فراموشم نسازد گوش روز و روزگار * نغمه گشتم در گلوى آبشار افتاده‌ام\r\nآفتاب سرد پاييزم كه بر ديوار عمر * گاه رفتن از كنار كوهسار افتاده‌ام\r\nدر بهار زندگانى برگ سبزم زرد شد * شاخهء خشكى شدم بىبرگ و بار افتاده‌ام\r\nدانه را مانم كه بايد لاله گردد ، اى دريغ * از بداقبالى ميان شوره‌زار افتاده‌ام\r\nتار جانم را دگر سوداى آواييش نيست * نغمه را مانم كه از مضراب تار افتاده‌ام\r\nاستخوانم سوخت اى دل بيش از اين رنجم مده * شعله را مانم كه در دامان خار افتاده‌ام\r\nمرغ حقّم يا به حق مطلق ، نمىدانم كيم ! * همچو منصورم كه بر بالاى دار افتاده‌ام\r\nچيستم ؟ شمعى كه مىسوزد به پاى خويشتن * كيستم ؟ يارى كه دور از كوى يار افتاده‌ام\r\n« صارمى » را مهلت امروز و فردا بيش نيست * همچو زلف بىقرارى ، بىقرار افتاده‌ام \r\n\r\n","description":"","footnote":"","page_name":" 2219 ","page_number":27},
  {"content":"\r\n\r\n\r\nتضمين غزل سعدى\r\n من كه مشكل سبب گرمى بازار تو باشم * پس چرا همره دل در پى آزار تو باشم\r\nبهتر آن است كه در پاى تو چون خار تو باشم * من بىمايه كه باشم كه خريدار تو باشم\r\nحيف باشد كه تو يار من و من يار تو باشم * هرگه انديشه كنى تا كه دلى در رسن آرى\r\nروى هر زن ز پس موى شكن در شكن آرى * بر لب بام و سر كوچه بسى مرد و زن آرى\r\nتو مگر سايهء لطفى به سروقت من آرى * كه من آن پايه ندارم كه به مقدار تو باشم\r\nگر رها سازى و گر بازگشايى به كمندم * ور دهى نوشم و گر نيش رسانى ز گزندم\r\nپادشاه سخنستم من و با طبع بلندم * خويشتن بر تو نبندم كه من از خود نپسندم\r\nكه تو هرگز گل من باشى و من خار تو باشم * نقش روى تو كشاند دل من باز به سويت\r\nتا مگر بر سرم افتد گذر سايهء مويت * سوزم اسپند گرم دست دهد آتش رويت\r\nگذر از دست رقيبان نتوان كرد به كويت * مگر آن وقت كه در سايهء زنهار تو باشم\r\nدلم از ديده روان است و به لب آمده جانم * رمقى بيش نمانده‌ست ولى بر سر آنم\r\nكه در اين مرحله ديگر نكنم باز دهانم * من چه شايستهء آنم كه تو را خوانم و دانم\r\nمگرم هم تو ببخشى كه سزاوار تو باشم * من چه گويم كه تو در مرحلهء حسن بلندى\r\nقصّه كوتاه كنم تا نرسد بر تو گزندى * سخن از وصف تو گشته‌ست چو پيمانهء قندى\r\nخاك بادا تن « سعدى » اگر او را نپسندى * كه نشايد كه تو فخر من و من فخر تو باشم \r\n\r\nصبح بناگوش\r\n بوى بهار مىدهد آغوشش * زان سنبلى كه ريخته بر دوشش\r\nبر صبح نوبهار نبندد دل * آن‌كس كه ديد صبح بناگوشش\r\nدر تاب‌وتب كشد دلِ زاهد را * درياى پرتلاطم آغوشش\r\nدل را اسيرِ دام بلا سازد * بالاى بىبلاى سيه‌پوشش\r\nدر جان شرار عشق برافروزد * لبهاى بوسه‌پرور خاموشش\r\nفصلِ بهار و موسم گل ، يا رب * ياد « على » مباد فراموشش \r\n\r\n","description":"","footnote":"","page_name":" 2220 ","page_number":28},
  {"content":"\r\n\r\n\r\nحكم عمر\r\n در حريم حرم دوست پناهم دادند * شكر ايزد كه در اين دايره را هم دادند\r\nبىخبر از دل و بيگانه ز خويشم كردند * تا مىِ عشق و جنون گاه‌به‌گاهم دادند\r\nشرح شيدايى دل را به جبينم ملكوت * با خط خوش بنوشتند و گواهم دادند\r\nتا به آتش بكشم كالبد خاكى را * عشق و دلدادگى و سينه و آهم دادند\r\nاين خطوطى كه به پيشانى من مىبينى * حكم عمر است كه هر هفته و ماهم دادند\r\nپاىِ دل بعد ره جان جهان را پيمود * تا به سرمنزل مقصود پناهم دادند\r\nاز بدِ حادثه بىشبهه امان يافته‌ام * چون نجات از بن زندان گناهم دادند\r\nتا كه بر جاى بود نام و نشانم چون كوه * چه غم اى دل كه ز كف چون پر كاهم دادند\r\n« صارمى » فكر چه دارى ، به چه مىانديشى ؟ * ساكنان حرمش عزّت و جاهم دادند \r\n\r\n","description":"","footnote":"","page_name":" 2221 ","page_number":29},
  {"content":"\r\n\r\n\r\nصالح ( 1361 - 1307 )\r\nمحمد صالح وكيل ، كه در شعر صالح تخلص كرد ، در سال 1307 هجرى شمسى در سنندج از مادر زاد . پدرش وكيل الملك كردستانى در شمار عالمان و اديبان بود و از دورهء سوم تا سيزدهم مجلس شوراى ملى سمت نمايندگى داشت .\r\nصالح تحصيلات ابتدايى و متوسطه را در سنندج به پايان رسانيد و در همان زمان طبعش به شعر و ادب گراييد و به نظم شعر پرداخت و قطعهء گلها اثر منظوم او ، در سال 1323 در مجله گلهاى رنگارنگ به چاپ رسيد .\r\nصالح پس از پايان تحصيلات دبيرستانى در سال 1327 وارد دانشكدهء حقوق گرديد و پس از طى مراحل به دريافت ليسانس از آن دانشكده توفيق يافت و ازآن‌پس به تدريس در دبيرستانهاى سنندج اشتغال ورزيد . در اواخر خدمت آموزشى به كرمانشاه انتقال يافت و به تدريس در دبيرستانهاى اين شهر پرداخت و سرانجام در سال 1361 در باختران چشم از جهان فروبست .\r\nصالح ديوان اشعارش شامل غزليات و قصايد است چيزى كه در نظمش بيشتر مورد دقت است دلبستگى او به ادبيات مردمى است و ازاين‌روى شعرش در خدمت مردم قرار گرفت . وى شاعرى وارسته ، خليق ، مؤدب و متين بود .\r\n\r\nآزادى\r\n( 1 )\r\n خطر رسيده ز هر سو براى آزادى * فتاده ولوله اندر قفاى آزادى\r\nقيام توده نگر چون شراره مىفكند * به شرق و غرب ز بهر بقاى آزادى \r\n\r\n","description":"","footnote":"","page_name":" 2222 ","page_number":30},
  {"content":"\r\n\r\n به گوش مردم مغرب رسد ز خاور دور * صداى حفظ حقوق و نداى آزادى\r\nگروه كارگران و صفوف رنجبران * فكنده‌اند به عالم نواى آزادى\r\nشراره‌هاى دل رنجيدگان جهان * زده‌ست غلغله اندر سراى آزادى\r\nچكيدهء عرق زارعين به وقت درو * فزوده رونق و قدر بهاى آزادى\r\nز جان دريغ ندارند قوم زحمتكش * فدا كنند سر و تن به پاى آزادى \r\n( 2 )\r\n در اين اوان كه گرفته‌ست از پكن تا رم * به زير بال‌وپر خود هماى آزادى\r\nرجال خائن سرمايه‌دار كشور ما * ببسته‌اند كمر بر فناى آزادى\r\nستمگران و جفاپيشگان بىانصاف * بكنده‌اند ز ريشه بناى آزادى\r\nز بعد توطئه در روز جشن دانشگاه * نمانده قدرت و نه كبرياى آزادى\r\nفتاده عرصهء ايران به چنگ استبداد * به خون كشند سر اقرباى آزادى\r\nبه نوك نيزهء غارتگران ارتش شاه * گرفت لكهء خونين قباى آزادى\r\nثبات رأى و قيام وطن‌پرستان است * نبوغ فتح و ظفر رهنماى آزادى \r\n( 3 )\r\n كنون شده‌ست مسلّم حكيمى و ساعد * كنند مسخره يكسر صلاى آزادى\r\nزنند لطمه به اصل و اساس قانونى * كه هست حافظ ملك و لواى آزادى\r\nكشند نقشهء تعطيل مجلس شورا * برند پاك ز كشور لقاى آزادى\r\nچه حاجت است به تشكيل مجلس اعيان * براى بردن عرض و جلاى آزادى\r\nمگر كه مجلس ملّى ! ! كم از سنا دارد ؟ * نبسته بند گرانى به پاى آزادى\r\nكه كرده است حكيمى شروع خوش‌رقصى * كشيده نقشهء شوم از قفاى آزادى\r\nيقين نكرده كه صدها هزار روشنفكر * غنوده‌اند همه در هواى آزادى\r\nچو خواست سلب كند حق تودهء مردم * به سر زنند ورا با عصاى آزادى \r\n( 4 )\r\n صبا پيام ز من بر به‌سوى استادى * كه ز اوست رونق و قدر و بهاى آزادى\r\nبگو به رهبر صلح جهان نكو بنگر * چسان نشسته قساوت به جاى آزادى\r\nلگد زدند حكيمى و ساعد و اقبال * به ضربه بر سند و متكاى آزادى\r\nزبان خلق به قانون زنگنه شد لنگ * تباه گشت در او كيمياى آزادى \r\n\r\n","description":"","footnote":"","page_name":" 2223 ","page_number":31},
  {"content":"\r\n\r\n چه شد صداى ظفر ، رزم ، مردم ماكو * چه شد نداى زنان و نداى آزادى\r\nخزان كشور ما را بهار و خرّم كن * به خون گنجوران ده نماى آزادى\r\nقيام تودهء ملت خوش است اگر بكنند * روان و جان و سر و تن فداى آزادى\r\nاگر كه توده نگيرد زمام امر به دست * از اين سپس من و عشق و خداى آزادى \r\n\r\nنداى صلح پيام به قهرمانان كره\r\n صبا به خاك « كره » چون روى به راهگذر * رسان درود فراوان به خلق آن كشور\r\nبه خلقهاى مبارز به توده‌هاى وسيع * كه بهر حفظ وطن جان نهاده در اخگر\r\nبه حافظين دلير جوان مكتب صلح * به دافعين ابو الهول جنگ و زور و زر\r\nبگوى در بر آن رهبران آزادى * كه نامشان به تواريخ شهره گشت و سمر\r\nز بعد رزم جهان پهلوان ارتش سرخ * ز بعد فتح ستالينگراد جان‌پرور\r\nز بعد راندن فاشيستهاى ديوانه * ز خاك ميهن همسايهء نكو اختر\r\n« كره » به عزم جوانان و شيرمردانش * پرافتخار و پر از ارج گشت در خاور\r\nفسانه گشت جنايات هيتلر مصروع * كنون ترومن خونخوار گشته بازيگر\r\nكهن شده‌ست دگر قصّه‌هاى « نورنبرگ » * چو قصد كرد مك‌آرتور قتل عام بشر\r\nدگر ز « دوچه » و « تويو » مجال گفتن نيست * چو هست آچسن و اتلى پليد سير\r\nبه جاى ژاپن و ايتاليا و آلمانند * فرانك و انگلو آمريك قائم محور\r\nبه عهدنامهء ننگين اطلسى شمال * فكنده‌اند جهان را به پرتگاه خطر\r\nبه نام اصل ترومن به توده‌هاى فقير * دهند توپ و تفنگ و گلوله و اژدر\r\nز بهر حفظ طلاها و كاخهاى رفيع * نه بهر تودهء هندى و شامى مضطر\r\nز بهر پايگهى بر عليه جبهه صلح * نه بهر شفقت و احسان به زارعين تتر \r\n* *\r\n ولى مقابل اين رهزنان دريايى * گروه صلح و صفا صف كشيده سرتاسر\r\nنسيم صلح وزيد از ديار « استكهلم » * بداد بانى « وال‌استريت » را كيفر\r\nچه كيفرى كه بلرزاند پشت آمريكا * گذاشت در ره قصّاب جنگ سدّ و سپر\r\nچو گشت منتشر آن نامهء سعادت خلق * به همّت فضلاى جهان كار و هنر \r\n\r\n","description":"","footnote":"","page_name":" 2224 ","page_number":32},
  {"content":"\r\n\r\n چو مژده داد به تحريم بمب آتش‌زا * بگشت مورد امضاى بىحد و بىمر\r\nنگاهدار و ضمانش فزون ز يك ميليارد * ز پير و كودك و برنا ز دخت و مام و پدر \r\n* *\r\n كنون مجاهدين شجيع ، اى مبارزين كره * گروه صلح شما راست هادى و رهبر\r\nبه جدّوجهد بكوشيد تا كه دشمن را * كنيد رانده و مفلوك از مكان و مقر\r\nبه پيش تا كه « مك آرتور » قد علم نكند * به پيش تا كه شود تارومار يغماگر\r\nبه پيش تا كه ز بن بركنيد استعمار * شويد عبرت دنياى خسرو و قيصر\r\nبه پيش تا كه به پيروزى نهايى خويش * رسيد و كسب كنيد افتخار نام‌آور\r\nدر آن زمان كه به خاور دهيد آزادى * شويد بر سر آزادگان دهر افسر\r\nدر آن زمان كه شود برقرار پرچم صلح * كنيم جشن به پا در جهان پهناور\r\nچه جشن آنكه در آن توده‌هاى كارگرى * ره تعالى خود را گرفته مدّ نظر\r\nچه جشن آنكه در آن دسته‌هاى روشنفكر * چه جشن آنكه در آن عالمان دانشور\r\nچه جشن آنكه در آن رهبران آزادى * دهند تهنيت و شادباش يكديگر\r\nچه جشن آنكه در آن داغدار مادرها * كه رنج‌ديده زمانى ز هجر گوشه‌جگر\r\nبه هم رسند به شادى و يكدگر بينند * كنند وجد و نشاط عموم افزونتر\r\nاميد آنكه صفوف عظيم صلح‌طلب * هميشه باد قرين نبوغ و فتح و ظفر \r\n\r\nخدا آگاه بود\r\n دوش كز دامان مهرت دست من كوتاه بود * هم‌عنانم درد بود و اشك بود و آه بود\r\nدر پس هر خنده‌اى صد اشك خونين داشتم * شمع بودم ، گريه‌ام با خنده‌ام همراه بود\r\nراز دل با كس نمىگفتم كه كس محرم نبود * از درون خسته‌ام تنها خدا آگاه بود\r\nهمچو بلبل بىگل رويت فغانها داشتم * شاهد فرياد من بىروى مهرت ، ماه بود\r\nبر مزار خواجه خواهم رفت و غم را چاره خواست * خاك آن مشكين نفس بوسم كه مرد راه بود\r\nبلبلى را گفتم از « صالح » خبر دارى ؟ بگفت : * شد غلام آنكه در ملك محبّت ، شاه بود \r\n\r\n","description":"","footnote":"","page_name":" 2225 ","page_number":33},
  {"content":"\r\n\r\n\r\nصالح ( 1316 )\r\nبهمن صالحى ، شاعر پرآوازهء گيلان كه در شعر صالح تخلص مىكند ، در سال 1316 هجرى شمسى در شهر رشت ديده به جهان گشود ، تحصيلات ابتدايى و متوسطه را در زادگاه خود به پايان رسانيد .\r\nصالحى از سال 1333 به شعر و شاعرى پرداخت و در انجمنهاى ادبى شهر خود بويژه انجمن ادبى دوستداران حافظ شركت جست و چون داراى استعداد و ذوق و قريحه‌اى سرشار بود ، از مطالعهء دواوين اساتيد و بزرگان شعر و ادب فارسى ايران غافل نماند و به تدريج شعرش مايه گرفت و رونق يافت و مورد توجه محافل ادبى واقع گرديد و در آغاز شاعرى سبك اساتيد باستان را برگزيد و به غزلسرايى پرداخت و آثارش در مطبوعات گيلان و تهران به چاپ رسيد .\r\nصالحى پس از آشنايى با نيمايوشيج و شناخت مكتب فكرى او ، به سرودن شعر نو روى آورد و در سال 1345 نخستين مجموعهء اشعارش را به نام \" افق سياه‌تر \" كه در سبك نيمايى بود و يادگار اين دوره از كار اوست ، منتشر ساخت .\r\nصالحى در نوسرايى آن‌قدر پيش نرفت كه شيوه گذشتهء خود را از ياد ببرد ، بلكه هم شعر نو سرود و هم غزلهاى ناب و پخته عرضه داشت . وى يكى از اعضاى مؤسس انجمن ادبى ارشاد اسلامى است و با سمت حسابدار ادارهء كل فرهنگ و ارشاد اسلامى گيلان انجام‌وظيفه مىنمايد و در ضمن در مصاحبه‌هاى مطبوعاتى و راديو تلويزيونى نيز شركت مىكند .\r\nاز آثار چاپ‌شدهء ديگر او : باد سرد شمال ( شعرهاى سال 45 تا 49 ) ، كسوف طوفانى ( شعرهاى سال 47 تا 49 ) ، نخل سرخ ، ميراث عاشقان ( مجموعه غزلهاى سال 70 ) ، بانوى آب ( 1370 ) ، و آثارى كه در دست چاپ دارد : سمبوليسم عرفانى حافظ ، تاريخ\r\n\r\n","description":"","footnote":"","page_name":" 2226 ","page_number":34},
  {"content":"\r\n\r\nتغزل ، خنجر و گل سرخ .\r\nنمونه‌هاى زير از شعر اوست :\r\n\r\nگوهر خورشيد\r\n اميد شب‌زدگان اختر يگانهء توست * بيا كه گوهر خورشيد در خزانهء توست\r\nفراغت گل چشمم ز خواب حسرت نور * حواله بر نفس صبح صادقانهء توست\r\nخروش مستى جان هزار بلبل زار * سپاس جرعه‌اى از ساغر جوانهء توست\r\nشكوه كنگرهء قصر عشق فرّخ باد * كه جلوه‌اش علم نام جاودانهء توست\r\nبگو به ناى محبّت مگر چه افسونى است * كه عالمى همه در حيرت از فسانهء توست\r\nنه من كشيده ز شوق توام به بحر جنون * غريق خون چه صدفها كه بر كرانهء توست\r\nدلم كز آب و گل عشق يافته است قوام * پياله‌اىست كه وقف شرابخانهء توست\r\nفراق و وصل به قاموس عشق بىمعناست * كه هر طرف چو نظر مىكنم نشانهء توست\r\nدلا ز كوى تو روزى گرش فتد گذرى * بدان هماى سعادت به روى شانهء توست\r\nرهين سحر كلام بلند حافظ باد * اگر دلم نفسى زنده از ترانهء توست \r\n\r\nطوباى سخن\r\n مژده اى دوش به شهباز دل من دادند * كه به طوباى سخن اذن پريدن دادند\r\nحاجبان ملكوت شه شوريده سران * را هم اندر حرم حسن مهيمن دادند\r\nپاس دربانى ميخانهء عشقم همه عمر * جان عاشق لب گويا دل روشن دادند\r\nبال پرواز به آفاق جنونم بخشيد * ذوق اين گوشه كه در وسعت گلشن دادند\r\nجلوهء وادى ايمن به كليم ارزانى * شمع آهى چو به محراب دل من دادند\r\nگر زنم لاف سليمانى عالم چه عجب * ارزنى نيز به من زين همه خرمن دادند\r\nگرچه از چاه هوس تا به جنون فاصله‌هاست * رشتهء عشق به سرپنجهء بيژن دادند\r\nاى گل از طعن حسودان چه شكايت كه نبود * غير خار ستمت آنچه به دامن دادند\r\nصحبت عافيت اى دل نبود شرط وصال * افسر عشق مگر بر سر بىتن دادند\r\nباش تا چشمهء نورم رسد از فيض حضور * هركه را اجر عمل وقت معيّن دادند\r\n« صالح » از دولت مشتاقى درويشان بود * گر به ملك سخنم رخصت مسكن دادند \r\n\r\n","description":"","footnote":"","page_name":" 2227 ","page_number":35},
  {"content":"\r\n\r\nيادگار سفر شيراز در كنگره بزرگداشت سعدى\r\n\r\nدر ديار دوست\r\n بوى جان مىرسد از خاك ره جانانم * خواجه برخيز كه مشتاق حضور از جانم\r\nزاير تربت شيخم من و معذورم دار * گر ، به ايوان تو ناخوانده‌ترين مهمانم\r\nخسته از راه درازم به خدا رخصت بخش * تا غبار مژه از گريه فروبنشانم\r\nقدحى درده و بزدا ، عطشم را هرچند * پيك دريايم و پيغامبر بارانم\r\nتوسن بخت ندانم ز چه گرداند عنان * كه ز صحراى غم آورد بدين سامانم\r\nشهر شعر است و محبّت بزن اى دل فالى * بو كه بستر به همين طرفه مكان افشانم\r\nدلم از نالهء زاغان خزان گشت تباه * جان به قربان تو اين بلبل خوش‌الحانم\r\nباده با دوست كشيدن سفر عرش صفاست * مست جام تو در اين ميكده صدچندانم\r\nچند روزى به پناهت گذرانم پنهان * گرچه از پنجه غم وا نرهد دامانم\r\nشويم اوراق خود از ابر بهار شيراز * تا كه تقديس به نام تو شود ديوانم\r\nگرچه مقرون مرادم تو ببخشاى مرا * برگ راهى كه به حق مستحق احسانم\r\nميزبانا اگر از نام و نشانم پرسى * « صالح » ام شاعر دل‌خسته‌اى از گيلانم \r\n\r\nگيلان\r\n خوش بود گر به طرب‌خانهء گيلان آيى * كه در آن فارغ از انديشهء رضوان آيى\r\nنقل اشكى دوسه بفشان چو من از غايت شوق * كه به ديدار عروسى خوش و خندان آيى\r\nپاى بر ديده ما نه همه اى آيت لطف * گر بر اين گستره در كسوت مهمان آيى\r\nنفسى رايحهء شهرت خاكش بشنو * تا به شوريدگى مرغ غزلخوان آيى\r\nباغ در باغ همه سبز و گل اندر گل سرخ * تا تو در دايرهء نعمت الوان آيى\r\nساحت جنّت اگر چند بسيطيست عزيز * بر بساطى فرح‌انگيزتر از آن آيى\r\nرگى از ابر بهارش كندت زنده اگر * به جگر تشنگى خار مغيلان آيى\r\nغافل از جان ز تماشاى طبيعت منشين * كه در اين آينه محو رخ جانان آيى\r\nمهر محراب افق جو كه به سجّادهء دشت * در نيايش ز توانايى يزدان آيى\r\nقاف عشق است بلنداى خيالش اى دل * بو كه در همرهى مرغ سليمان آيى\r\nبگذر از حاشيهء جنگل سبزش كه بسى * زنده دل از دم عيساى بهاران آيى \r\n\r\n","description":"","footnote":"","page_name":" 2228 ","page_number":36},
  {"content":"\r\n\r\n بوسه از ساغر زرّين‌مهش گير كه مست * از سراپردهء سلطانى كيوان آيى\r\nدامن باغ و بهاران منه از كف زنهار * كه رود عمر و تو از رفته پشيمان آيى \r\n* *\r\n شادى ار مىطلبى از سفر خاك وطن * خوش بود آنكه ز هر نقطه به گيلان آيى\r\nدر صفايى كه نه در خلق دگر جاى جهان * بهتر آن است بدين نادره سامان آيى\r\nهم به گلچينى باغ و چمن و دامن كوه * همه به مهمانى امواج خروشان آيى\r\nاز بر مزرعه‌ها بگذرى و ديده به ابر * با عطشناكى مرغان بيابان آيى\r\nعطر شالى كندت مست و لب چشمه آب * محو افسونگرى ماده غزالان آيى\r\nبا سلامى برى از پير دروگر دل پاك * بىتكلّف ز كلامى به سر خوان آيى\r\nخون خورشيد در اقصاى خزر بينى و شب * باز حيرت‌زده از گردش دوران آيى\r\nدر گذار شب جنگل كه غريب است و سياه * خسته در ايمنى كلبهء دهقان آيى\r\nتاب آتش دهدت گرمى شيرين زان دست * كه تو ناخواسته در كيش نياكان آيى\r\nفرّخ آن لحظه كه رويينه‌روان از مى ناب * چون سياوش بدر از شعلهء حرمان آيى \r\n* *\r\n بگذر از جاده ماسوله كه در طول بهار * از گل عاطفه انباشته دامان آيى\r\nقدمى نيز بنه بر ارم لاهيجان * تا از آن حسن خداداده به هيجان آيى\r\nهم در اين خطّه اگر زاير علمى و عمل * بر سر تربت سرلوحهء عرفان آيى\r\nشيخ زاهد كه ز نظّارگى بارگهش * با دلى صاف‌تر از جذبهء ايمان آيى\r\nور كه پاس هنرت باشد و فرهنگ و سخن * بر سر خاك ابرمرد سخن‌دان آيى\r\nاوستاد ادب ملك معين آنكه شمرد * انجمى واژه كز آن مشغله حيران آيى\r\nهان گذارى هم از آرامگه كوچك من * گر به ديدار بزرگان ز دل‌وجان آيى \r\n* *\r\n فرودين آمده آه اى گل زيبا چه شود * كه تو هم همره گلها به گلستان آيى\r\nنقش پيوند گل و بلبل و پروانه به باغ * بينى و با دل من بر سر پيمان آيى\r\nنى غلط گفتم پيرانه سر از من چه اميد * كه تو چون ماه برون در شب باران آيى\r\nشرم بادا ز خزان ابدت اى دل اگر * مست ميناى گل و نكهت ريحان آيى\r\n« صالحا » بىرخ ياران سفركرده ز ما * عمر را گو چه دريغ ار كه به پايان آيى \r\n\r\n","description":"","footnote":"","page_name":" 2229 ","page_number":37},
  {"content":"\r\n\r\n\r\nايمان سحر\r\n روزى كه دل من به تماشاى تو برخاست * هر ذرّه تنم مست تمنّاى تو برخاست\r\nفارغ شدم از وسوسه حسن‌فروشان * تا جان بلاديده به سوداى تو برخاست\r\nپروردهء بستان كه بودى مگر اى سرو * كاشوب جهان از قد رعناى تو برخاست\r\nاز جان كسى شور جنون سر نزد ، إلّا * با زمزمهء عشق كه از ناى تو برخاست\r\nايمان به صفاى سحر آورد ، دل آنگاه * كز خواب خوش از جلوهء سيماى تو برخاست\r\nآن نعرهء مستانه كه بنياد غم افكند * از معجزهء نشئه‌ى صهباى تو برخاست\r\nآن شعله كز او وادى ما رنگ سحر يافت * پيداست كه از سينهء سيناى تو برخاست\r\nصد شكر كه آه دل ما سوخته‌كامان * ابرى شد و از دامن درياى تو برخاست\r\nدر معركهء آتش خودكامى دشمن * بيم از دل ياران به تولّاى تو برخاست\r\nانصاف كه گل‌واژهء والاى نيايش * از خون شهيدان مصلّاى تو برخاست\r\nاز شب‌پره ، وصف رخ خورشيد چه جويى * بس كوردل آن‌كس كه به حاشاى تو برخاست\r\n« صالح » همه از يمن هوادارى عشق است * هر نغمه ز جان و دل شيداى تو برخاست \r\n\r\nنويد فتح قريب\r\n شكفت زمزمهء رجعت دوبارهء گل * بخوان ترانهء پيروزى دوبارهء گل\r\nبلال فاخته در فجر خون سينهء خويش * اذان عشق زند بر سر منارهء گل\r\nنويد فتح قريب آيد از قلمرو خار * به يمن همّت ياران بىشمارهء گل\r\nبه دامن افق انتظار ، فرّخ باد * طلوع طلعت روحانى ستارهء گل\r\nبگو دريچهء خاموش باغ بگشايند * كه سوخت جان من از حسرت نظارهء گل\r\nزهى به كلك بهار آفرين باد صبا * كه شعله بر دل صحرا زد از نگارهء گل\r\nبيا به نغمهء شادى فلك به رقص آريم * در آستانهء ايّام جشنوارهء گل\r\nسرودم اين غزل خوش به سحر خامهء عشق * در افتخار شهيدان به استعارهء گل\r\nبسيط خاك وطن گرچه مدفن گلهاست * مباد دفتر من لوح سوگوارهء گل\r\nرهين منّت گفتار صائبم كه سرود : * « مشو چو بىخردان غافل از نظارهء گل » « 1 » \r\n\r\n\r\n","description":"","footnote":"\r\n( 1 ) - شعرى در آستانه بهار 1365 براى شهداى عمليات پيروزمندانه و الفجر 8\r\n","page_name":" 2230 ","page_number":38},
  {"content":"\r\n\r\nبراى حضرت زهرا ( س ) كه مهريه‌اش آب بود .\r\n\r\nبانوى آب\r\nبانوى آب\r\nچون هاله‌اى ز عاطفهء ماه\r\nبا جامه‌اى ز نور\r\nدر قصر آفرينش كامل\r\nخورشيدوار ، ايستاده به درگاه .\r\n* نامش ،\r\nظهور زهره در آفاق عشق\r\nمهرش ،\r\nفروغ سرمدى دلهاست\r\nبا ابر مهربانى دستانش\r\nبانوى آب\r\nدر لحظه‌هاى آبى رؤياست\r\nآيينهء كرامت درياست .\r\n* او ،\r\nوالاترين اميرهء گلها\r\nدر وسعت مدائن روحانيست\r\nشعر شرف\r\nبر سينهء كتيبهء تاريخ\r\nاسطورهء شگفت طهارت\r\nمنظومهء فضائل انسانيست\r\nگهوارهء دو شير شجاعت\r\nدر جنگل ستاره و خنجر\r\nباران شامگاهى ،\r\n\r\n","description":"","footnote":"","page_name":" 2231 ","page_number":39},
  {"content":"\r\n\r\nبر گستراى مزرعهء كهكشان\r\nآموزگار صبح ،\r\nبر پاكى و صفاست\r\nبانوى باستانى دلها ،\r\n- آميزهء تعقّل و پرهيز\r\nمعناى زن ،\r\nدر مكتب مبارك قرآنى است ،\r\n* با او سخن ،\r\nجز با وضوى اشك مگوييد\r\nوز او نشانه‌اى\r\nجز در جهان ساكت و خاكسترى خواب مجوييد\r\nكان نخل رنجديده ، و آن سرو سوگوار\r\nاز مرگ ارغوانى خورشيد\r\nتعبير صادقانهء اندوه\r\nدر شعر ناتمام جوانى است ،\r\n* بانوى بانوان\r\nبرج بلند و سبز رهايى\r\nاز خاك و خاكيان\r\nمعراج نور\r\nاز پهنهء زمين\r\nتا عرش آسمان .\r\n\r\n","description":"","footnote":"","page_name":" 2232 ","page_number":40},
  {"content":"\r\n\r\n\r\nصالح ( 1317 )\r\nصالح صابر ، در سال 1317 هجرى شمسى در رشت از مادر زاد ، تحصيلات ابتدايى و متوسطه را در همان شهر به پايان رسانيد و فعاليت فرهنگى و ادبى خود را از دورهء دوم دبيرستان آغاز كرد و سالها نيز ضمن اقامت و اشتغال به كار در تهران به مدت سه سال با شوراى نويسندگان راديو ايران همكارى نزديك داشت و براى بسيارى از خوانندگان و آهنگسازان مشهور ترانه مىسرود .\r\nاشعار صالح گيلانى از حدود بيست و پنج سال پيش در مطبوعات انتشار يافت و خود نيز سالها مسئول صفحهء ادبى روزنامه‌هاى گيلان ، رويين و بازار بود و همچنين قريب دوازده سال به‌طور مستمر تهيه و نويسندگى برنامه‌هاى راديويى را در زمينهء ادبيات فارسى و گيلكى عهده‌دار بود و در شكوفايى استعدادهاى جوان نقش بسزايى را ايفا كرد .\r\nصالح از شعراى خوش‌ذوق و توانايى است كه در شعر بيشتر به غزل و رباعى رغبت نشان داده است و بين آثار بزرگان و اساتيد شعر فارسى به حافظ و صائب بيش از ديگر شاعران عشق و علاقه از خود نشان مىدهد .\r\nصالح صابر كه به صالح گيلانى شهرت دارد و در شعر از نام خود به عنوان تخلص استفاده مىكند ، از غزل‌سرايان و ترانه‌سرايان لطيف‌طبع و بااحساس گيلان است و ترانه‌هايش پرشور و دل‌انگيز و غزلهايش سرشار از شور و شيدايى مىباشد و اخيرا مجموعه‌اى از غزليات خود را به نام \" قمريان هنوز مىخوانند \" برگزيده و آماده چاپ نموده است .\r\nنمونه‌هاى زير از نظم اوست :\r\n\r\n","description":"","footnote":"","page_name":" 2233 ","page_number":41},
  {"content":"\r\n\r\n\r\nشرح شيدايى\r\n كجا مستىام از سبو بوده است * كه دل روز و شب مست او بوده است\r\nبه كويش از آن معتكف شد دلم * كه وصلش مرا ، آرزو بوده است\r\nبه شوقش چنان كو به كو بوده‌ام * كه از من سخن كو به كو بوده است\r\nنبوده‌ست جز شرح شيدايىام * به جمعى اگر گفت‌وگو بوده است\r\nاز آن دم كه مهرش به جانم نشست * غمش با دلم ، تو به تو بوده است\r\nجز آيينه با كس نگفتم ، از او * اگر عقده‌اى در گلو بوده است\r\nمرا آن توان گسستن نبود * تو گو رشته يك تار مو بوده است\r\nچه غم ، عشقش ار كرد رسوا مرا * كه رسوايىاش ، آبرو بوده است\r\nخبر دارد از حال من آن كسى * كه يك‌عمر در جست‌وجو بوده است\r\nهلا شكوه‌ام نيست ، گر بر دلم * غمش چون خدنگ عدو بوده است\r\nنه امروز « صالح » دلم مست اوست * كه دل از ازل مست او بوده است \r\n\r\nمقتدا تويى\r\n تا چشمهء محبّت بىمنتها تويى * دل را كجا بريم ، كه دارالشّفا تويى\r\nتا مهر توست در دل ما ، اى دليل راه * ما را امير قافله و مقتدا تويى\r\nدريادليم و ، از دل طوفان گذر كنيم * تا كشتى نجات تويى ، ناخدا تويى\r\nهر قطره‌اى ز مهر تو درياست ، بهر ما * كوثر تويى و ، چشمه آب بقا تويى\r\nمستغنى است چشم و دل ما ز روزگار * تا چشمهء محبّت بىمنتها تويى\r\nاز روشناى چشم و دل‌وجان عاشقان * پيداست جان آيهء شمس و الضّحا تويى\r\nما تشنگان عاطفه و رأفت توييم * بر تشنگان ببار كه ابر سخا تويى\r\nجز كوى تو به ديده گريان كجا رويم * ما را اميد عافيت و التجا تويى\r\nاظهار درد جز به تو با كس نمىكنيم * زيراكه زخم كهنهء ما را ، دوا تويى\r\nغير از تو نيست محرم رازى ، به كوى تو * زان روى آمديم ، كه دردآشنا تويى\r\nما را اگرچه نيست بجز نامه‌اى سياه * شاديم ز آنكه شافع روز جزا تويى\r\nخون گريه مىكند دل « صالح » ز هجر تو * در روز حشر شاهد اين گريه‌ها تويى \r\n\r\n","description":"","footnote":"","page_name":" 2234 ","page_number":42},
  {"content":"\r\n\r\n\r\nخاكستر ما\r\n نيست غم ، گر ز تو سوزد همه بال‌وپر ما * غصّه اين است ، كه آرد به تو خاكستر ما ! ؟\r\nتا دل خسته به آن رشتهء گيسو بستيم * بدتر از زلف پريشان تو شد خاطر ما\r\nبس‌كه در دل غم سوداى تو داريم ، شده‌ست * كوى تو منزل ما ، خاك درت بستر ما\r\nداغ هجرت نه همين است كه گفتيم ، بيا * تا ببينى كه چه آورده غمت بر سر ما\r\nپيش از اين بود گر افسانه غم قيس ، كنون * شده از جور تو اى عهدشكن ، باور ما\r\nتو به خواب خوش و دردا همه‌شب تا به سحر * هست بيدار به شوق تو ، دو چشم تر ما\r\nآتش مهر تو بااين‌همه ايّام ، هنوز * مىكشد شعله در اين سينهء چون مجمر ما\r\nاى جفاكرده ، ز هجران تو آخر تا چند * غرق خونابه شود ديدهء پراختر ما\r\nتو مپندار كه رفتى و فراموش شدى * ذكر نام تو ، مدام است در اين دفتر ما\r\nتا كه آن يار ندارد سر يارى « صالح » * از غمش پر بود از خون جگر ساغر ما \r\n\r\nپيچيده است\r\n همچو بوى گل ، كه طرف بوستان پيچيده است * باز ياد آن گلم ، در باغ جان پيچيده است\r\nدل ز عشقش ، تازه پرهيزم دهد ، اكنون كه غم * گشته با خونم عجين ، در استخوان پيچيده است\r\nبس‌كه از جورش ، دلى آزرده دارم ، همچو نى * نالهء جانسوز من تا آسمان پيچيده است\r\nاز چه مىنالى كه شد دستت و بال گردنت * تاك را بنگر كه صد جا دست آن پيچيده است\r\nكاش يك شب دست من پيچد به دور آن كمر * همچو آن پيچك ، كه گرد خيزران پيچيده است\r\nبا همه شوقم به خواجه ، باز مست صائبم * گرچه شعر هر دو اين نام‌آوران پيچيده است\r\nاز وطن با اينكه « صالح » پا برون نگذاشتيم * شهرت ما بيشتر از ديگران پيچيده است \r\n\r\n","description":"","footnote":"","page_name":" 2235 ","page_number":43},
  {"content":"\r\n\r\n\r\nشب و روزم . . . چنين است\r\n نه امشب ، هر شبى بىتو كه بگذشت * مرا شامى پر از اندوه و غم بود\r\nمرا جانى ، پر از درد نهان‌سوز * مرا بس گريه‌ها تا صبحدم بود \r\n* *\r\n نه امشب ، هر شبى بىتو كه بگذشت * دل زارم ز سوداى تو مىسوخت\r\nغمت در سينه بود و همچو شمعى * وجودم در تمنّاى تو مىسوخت \r\n* *\r\n خدا را ، اى بسا شبها كه بوده‌ست * مرا خاك درت بالين و بستر\r\nتو مست خواب خوش بودى و دردا * مرا خون جگر بر ديدهء تر \r\n* *\r\n چه شبهايى ، كه بىتو تا سحرگاه * مرا جا گوشهء ميخانه‌ها بود\r\nبه دستم چون حريفان سيه‌مست * ز آب آتشين پيمانه‌ها بود \r\n* *\r\n نبودى تا به چشم خود نبينى * چگونه هستىام نابود مىگشت\r\nدلم در دام آتش بود ، جانم * چو اسپندى در آتش دود مىگشت \r\n* *\r\n هلا اى سست‌عهد من ، مپندار * كه تنها امشبم ، بىتو غمين است\r\nخدا داند ، خدا داند ، كه بىتو * شب و روزم ، شب و روزم چنين است \r\n\r\nتضمين غزل لسان الغيب حافظ\r\n هر شب از سوداى تو ، سوزد دل‌وجانم چو شمع * چون به غير سوختن كارى نمىدانم چو شمع\r\nتا كه از هجران رويت اشك‌ريزانم چو شمع * در وفاى عشق تو مشهور خوبانم چو شمع\r\nشب‌نشين كوى سربازان و رندانم چو شمع * از ازل گويى كه جانم بوده پيوست غمت\r\nكاين‌چنين وامانده پاى دل به بن‌بست غمت \r\n\r\n","description":"","footnote":"","page_name":" 2236 ","page_number":44},
  {"content":"\r\n\r\n بس‌كه دل مجروح و خونين است از شست غمت * كوه صبرم نرم شد چون موم در دست غمت\r\nتا در آب و آتش عشقت گدازانم چو شمع * تا كه وصلت را دل پرآرزويم طالب است\r\nاز تغافلهاى تو پيوسته آهم بر لب است * دل نه تنها از غمت در سينه در تاب‌وتب است\r\nبىجمال عالم‌آراى تو روزم چون شب است * با كمال عشق تو ، در عين نقصانم چو شمع\r\nگرچه از قهرت دل مشتاق من غم‌ديده شد * دامنم دريايى از سيل سرشك ديده شد\r\nخاطرم از خار خار جور تو رنجيده شد * رشته عمرم به مقراض غمت ببريده شد\r\nهمچنان در آتش هجر تو سوزانم چو شمع * اى كه بردى دل‌فريبى از مه گردون گرو\r\nاز غم دلدادهء خود اين همه غافل مشو * گرچه رسواتر ز مجنونم كنون از عشق تو\r\nگر كميت اشك گلگونم نبودى گرم‌رو * كى شدى پيدا به گيتى راز پنهانم چو شمع\r\nرفتى از هجرت نه تنها چشم من در خون نشست * از غمت شيرازه‌هاى هستىام از هم گسست\r\nاى فداى آن قد و بالا و ، آن چشمان مست * روز و شب خوابم نمىآيد به چشم مىپرست\r\nبس‌كه در بيمارى هجر تو گريانم چو شمع * رفتى امّا اين بلاكش ، همچنان سرگرم توست\r\nبىتو اين قلب مشوّش همچنان سرگرم توست * اين سر پرشور سركش همچنان سرگرم توست\r\nدر ميان آب و آتش همچنان سرگرم توست * اين دل زار و نزار اشك‌بارانم چو شمع \r\n\r\n","description":"","footnote":"","page_name":" 2237 ","page_number":45},
  {"content":"\r\n\r\n اى گل خندان ، مرا پروانهء و صلى فرست * اى شه خوبان ، مرا پروانه و صلى فرست\r\nاى اميد جان ، مرا پروانهء و صلى فرست * در شب هجران ، مرا پروانهء و صلى فرست\r\nور نه از آهم جهانى را بسوزانم چو شمع * آه تا كى در فراقت با دل پرآرزو\r\nسر به صحراها نهم ، آواره گردم كو به كو * خسته‌ام ديگر از اين ظلمت‌سراى تو به تو\r\nسرفرازم كن شبى از وصل خود اى ماهرو * تا منوّر گردد از ديدارت ايوانم چو شمع\r\nچند خون‌افشان بود اين ديده از آزار تو * چند چون مجنون جگرخونم كند رفتار تو\r\nگشته‌ام بيمارتر از نرگس بيمار تو * همچو صبحم يك‌نفس باقيست بىديدار تو\r\nچهره بنما دلبرا ، تا جان برافشانم چو شمع * در جهان هركس به شادى دلبرى در بر گرفت\r\n« صالح » امّا از غمت در دست خود ساغر گرفت * با همه شورى كه از عشقت به عالم درگرفت\r\nآتش مهر تو را « حافظ » عجب در سر گرفت * آتش دل كى به آب ديده بنشانم چو شمع \r\n\r\n","description":"","footnote":"","page_name":" 2238 ","page_number":46},
  {"content":"\r\n\r\n\r\nصبا ( 1344 - 1274 )\r\nعليرضا صبا ، فرزند غلامرضا ( نديم‌باشى ) ، نوادهء مرحوم فتحعلى خان صبا ملك‌الشعراء شاعر قرن دوازدهم هجرى است .\r\nصبا در سال 1274 هجرى شمسى در تهران قدم به عرصهء هستى نهاد ، تحصيلات مقدماتى را در مدارس تهران فراگرفت و علوم اديبه را از محضر اديب نيشابورى در مشهد و شمس العلماء قريب متخلص به ربانى در تهران آموخت .\r\nصبا فنون شعر و ادب را از استاد ملك‌الشعراء بهار و حسين سميعى ( اديب السلطنه ) فراگرفت و از نوزده‌سالگى وارد خدمات دولتى شد . در آغاز در وزارت پست و تلگراف به كار پرداخت ؛ ازآن‌پس به وزارت كشاورزى انتقال يافت و در پستهاى مختلف انجام‌وظيفه كرد و به مدارج عاليه دست‌يافت . سرانجام در سال 1344 شمسى چشم از جهان فروبست .\r\nصبا در بيشتر انجمنهاى ادبى تهران عضويت داشت و در دواوين شعراى متقدم مطالعات وسيعى نمود و از اين رهگذر توانست به شعرش رونق دهد و با رموز شعر اساتيد فن آشنا شود .\r\nصبا در شعر سبك شعراى خراسان را با طرزى تازه و شيوه‌اى نو پيروى كرد و مضامين اشعارش توصيف مناظر طبيعت و زيباييهاى گل و ريحان بود .\r\n\r\nجشن نوروز\r\n خوشا جشن نوروز فرخنده فال * كز او شد جهان را دگرگونه حال\r\nز نوروز يابد زمين خرّمى * ز نوروز گيرد هوا اعتدال \r\n\r\n","description":"","footnote":"","page_name":" 2239 ","page_number":47},
  {"content":"\r\n\r\n ز نوروز كهسار بندد نگار * ز نوروز هامون پذيرد جمال\r\nبخندد شكوفه به روى شفق * چو بر سرخ‌جامه يكى خردسال\r\nنگه كن به موسيجه بر طرف جوى * پروبال شويان به آب زلال\r\nبه گاه چرا رنگ لاله گرفت * به دشت اندرون دست و پاى غزال\r\nبه هامون دمد باز باد صبا * به بستان وزد باز باد شمال\r\nبشورد از آن گيسوى هر گياه * بخمد از اين قامت هر نهال\r\nبه كردار سروى توانا شود * اگر برنشانى يكى خشك‌نال\r\nدرآميخته بوى گل با نسيم * ز دل بركند بيخ رنج و ملال\r\nاز اين پيش ، از برف پوشيده بود * يكى جامهء سيمگون بر جبال\r\nكنون دامن درچيد و كرد * نمايان تنى تيره پرخطّ و خال\r\nچو بر راغ بينى تو گويى بر آن * فرو گسترانيده سيمرغ بال\r\nچو بر كوه بينى گمانت كه هست * درافكنده بر آن دو گيسوى زال\r\nخوشا آنكه دارد به سر شور عشق * خوشا آنكه با دوست دارد وصال\r\nدريغا كه در هجر آن ماهروى * گذشته‌ست بر من بسى ماه و سال\r\nنه با درد عشقش مرا تاب و صبر * نه با بار هجرش مرا احتمال\r\nدريغا از آن مستى و عيش و نوش * دريغا از آن شادى و فرّ و حال\r\nبرفت آن‌همه عيش و مانده‌ست عشق * يكى عشق بنيان كن بىزوال \r\n\r\nپسر دهقان\r\n پسر دهقان ديروز مرا گفت همى * كه گل سرخ به باغ اندر بشكفت همى\r\nرفت بهمنجنه با نكبت بسيار ز باغ * اورمزد آمد با دولت هنگفت همى\r\nگل به باغ اندر با چهرهء بگشاده شتافت * بلبل از ديدن گل باز برآشفت همى\r\nما سپيده‌دم امروز سوى باغ شديم * باغبان ما را با مهر پذيرفت همى\r\nشادمان گشت و سوى ما شد و آورد به جام * زانچه يك سال به خُم اندر بنهفت همى\r\nبايد امروز ز دست صنمى باده گرفت * بايد امروز به طرف چمنى خفت همى\r\nهركسى با طرب و عيش سوى باغ شده‌ست * هريكى با خوشى و لهو بود جفت همى\r\nدر خور خدمت استاد سخن‌سنج كجاست * گهرى را كه بدين‌گونه « صبا » سفت همى \r\n\r\n","description":"","footnote":"","page_name":" 2240 ","page_number":48},
  {"content":"\r\n\r\n\r\nپرتو خورشيد\r\n چو خور از خاوران پرتو برافكند * ز زر بر روى گيتى زيور افكند\r\nهنوز از كوه رخ ننموده خورشيد * به گردون پرتو زرّين درافكند\r\nفروغ مهر گويى بامدادان * ميان خرمن ابر آذر افكند\r\nچنان كاندر شب جشن سده ، مُغ * به گرد آورده هيزم اخگر افكند\r\nو يا بافندهء ديباى زربفت * به تار سرخ در پود زر افكند\r\nبسان تفته آهن ماند آن ابر * كه اندر كوره‌اش آهنگر افكند\r\nو يا چون زرّ سرخ تاب داده * كه اندر بوته دست زرگر افكند\r\nبه ديبه سرخ ماند دامن كوه * بدان تابش كه مهر از خاور افكند\r\nخروس از شادمانى بانگ برداشت * به گردون بانگ شادى اندر افكند\r\nچو خوبان بهشتى شاخ بادام * پرند سيمگون اندر برافكند\r\nبهشتى جامه‌اى از سرخ ديبا * درخت ارغوان بر پيكر افكند\r\nاقاقى باز گل بر گردن آويخت * شقايق باز مى در ساغر افكند\r\nهزار آوا ميان گلستان باز * نوايى دلكش و جان‌پرور افكند\r\nيكى مرغ اين سخن با او همىگفت * كز آن در باغ شورى ديگر افكند\r\nكه گر گل در گلستان سر برافراخت * بنفشه از چه در بستان سر افكند\r\n« صبا » اين چامه را زان مرغ آموخت * به نوك خامه‌اش در دفتر افكند \r\n\r\nبهاريه\r\n بهار آمد بهارى نغز و نيكوى * پر از لاله شده هر دشت و هر كوى\r\nگل سورى به باغ اندر شكفت است * شتابيد از براى ديدن اوى\r\nفزايد جان به گاه نوبهاران * كنار جويباران شستن روى\r\nخوشا گاه سپيده‌دم به بستان * بنفشه دسته كردن بر لب جوى\r\nروان تازه بخشد شامگاهان * ميان باغ هر شب بوى شب‌بوى\r\nاگر روزى به راغ اندر خرامى * سپر غم آيدت تا روى زانوى\r\nچرد اندر ميان لاله‌ها رنگ * چمد اندر ميان سبزه آهوى\r\nز خاك باغ ، بوى مشك خيزد * نشستن چند اندر كاخ و مشكوى \r\n\r\n","description":"","footnote":"","page_name":" 2241 ","page_number":49},
  {"content":"\r\n\r\n سپيده‌دم سوى گلزار رفتيم * براى گردش اندر باغ و مرزوى\r\nبه شادى سوى ما شد روستايى * بياورد انگبين ما را ز كندوى\r\nيكى دهقان پير پارس كيشى * نكوگفتار و نيكوروى خوش‌خوى\r\nهمه مويش سپيد و روى او سرخ * چه زيبا بود آن رخسار و آن موى\r\nبه دو گفتيم كاى پير خردمند * جوانان را يكى پند نكو گوى\r\nيكى پند نكو فرمود ما را * بسى نيكوتر و بهتر ز لؤلوئى\r\nكه مرد راد را اين چار بايد * چنين فرمود ما را پير برزوى\r\n« صبا » آزاده و انديشهء پاك * روان تابناك و زور بازوى \r\n\r\nجمال طبيعت\r\n پرگل است اين درّه‌ها پرلاله اين ماهورها * سبزه اندر دشت بينى رسته تا آن دورها\r\nبامدادان گونهء شنگرف گيرد آسمان * كز فروغ لاله بر گردون برآيد نورها\r\nاز دم باد بهارى چهره گلگون كرده‌اند * گلبنان كز باد دى بودند چون رنجورها\r\nبا بهشتى جامه بينى در كنار جويبار * آن درختان را كه دردى ديده‌اى چون عورها\r\nاز يكى بادام بن در شب برآيد ماهها * وز يكى گلبن بتابد بامدادان هورها\r\nدر ميان جويباران باغها را جشنهاست * بر فراز شاخساران مرغها را سورها\r\nبر شقايق بر چرندستند پندارى از آنك * گونهء بيجاده دارد ساق پاى گورها\r\nباد اندر نيم‌شب چون بر درختان بگذرد * بر به گوش من رساند نغمهء سنتورها\r\nاز خلال برگها در نيم‌شب تابنده ماه * همچو رخسار پرىرويان ز پشت تورها\r\nصبحدم ز آواى قمرى در دل آيد شوقها * نيم‌شب از بانگ بلبل در سر افتد شورها\r\nعاشقان بينى فتاده در پى معشوقها * ناظران بينى ستاده در ره منظورها\r\nمطربان با وجد و شادى بر نواى زير و بم * پاىكوبان در چمن با نغمهء طنبورها\r\nبايد از ياران همدم مجلسى آراست باز * فارغ از بىذوقها و عارى از ناجورها\r\nتا در آن مجلس به هم خوانند از گفتار خويش * خوش‌ترين منظومها با بهترين منثورها\r\nگر مؤيد « 1 » بيند اين شيوا سخن را از « صبا » * در سخندانى نويسد بهر او منشورها \r\n\r\n\r\n","description":"","footnote":"\r\n( 1 ) - اشاره به مؤيد ثابتى است .\r\n","page_name":" 2242 ","page_number":50},
  {"content":"\r\n\r\n\r\nارمغان گل\r\n ارديبهشت آمد ، با كاروان گل * آورد سوى ما ز بهشت ارمغان گل\r\nهمچون ستاره لاله دميد از بر زمين * روى زمين شده‌ست مگر آسمان گل\r\nاز سبزه دشت گشت چو زنگارگون سپهر * وان شنبليد زرد بر آن كهكشان گل\r\nهر بامداد روى افق لاله‌گون شود * از تاب سرخ‌گونهء چون پرنيان گل\r\nپروانهء سپيد به دو بال سيمگون * همچون فرشته باد زند بر رخان گل\r\nذوق شراب و لطف نسيم و هواى دوست * افزون شود چو باز بيايد زمان گل\r\nهر روز بامداد به ديدار باغ شو * تا شادمان شوى ز رخ شادمان گل\r\nآن نوگل شكفته نگر در ميان باغ * وان چتر نارون كه بود سايبان گل\r\nآن كودكان نگر چو گروهى فرشتگان * بازيكنان به شادى هريك بسان گل\r\nدندان هريكى به شكرخند از دو لب * تابان چو لالهء سحرى در دهان گل\r\nديروز شادمانه سوى بوستان شدم * تا ساعتى بسربرم اندر ميان گل\r\nتا چهرهء گشاده بياورد سوى من * زان بادهء نهفته به خم باغبان گل\r\nگفتا به يار دوست يكى جام نوش كن * زين سالخورده باده به روى جوان گل\r\nنزديك گل بماندم با باده شادمان * گل ميزبان من شد و من ميهمان گل\r\nصد داستان شنوده‌ام از گل ولى نگفت * شيرين‌تر از هزار يكى داستان گل\r\nبر سرو بن هزار همىخواند اين سرود * با نغمه‌اى كه بود مگر از زبان گل\r\nصلح و نشاط در دل ابناى روزگار * اين است آرزوى من و آرمان گل\r\nگر از ستيزه روى بگرداند آدمى * روى زمين شود به خوشى بوستان گل\r\nآورد هديه‌اى ز سوى بوستان « صبا » * اين داستان گل را زى دوستان گل\r\nباشد كه اين چكامه پسند اوفتد به لطف * در پيش طبع « فرّخ » « 1 » و در آستان گل \r\n\r\n\r\n","description":"","footnote":"\r\n( 1 ) - اشاره به محمود فرّخ خراسانى است .\r\n","page_name":" 2243 ","page_number":51},
  {"content":"\r\n\r\n\r\nصبرى ( 1287 )\r\nخليل اللّه صبرى ، فرزند اسد اللّه ، در سال 1287 هجرى شمسى در سنندج قدم به عرصهء هستى نهاد . جد اعلاى وى محمود بيك صبرى است كه نسبش به صلاح الدّين ايوبى مىپيوندد كه در عصر صفوى به ايران كوچيد و در اين سرزمين متوطن گرديد .\r\nخليل اللّه صبرى تحصيلات ابتدايى و دورهء متوسطه را در زادگاهش به پايان رسانيد .\r\nآنگاه در رشتهء معقول و منقول به تحصيل ادامه داد و به اخذ ليسانس توفيق يافت ، سپس در رشتهء قضايى به كار پرداخت و در سمتهاى مختلف انجام‌وظيفه نمود و در سال 1324 كتابى به نام \" روش دادرسى \" طبع و نشر كرد و در سال 1327 منتخبى از اشعار خود را به چاپ رسانيد و در سال 1344 كتابى تحت عنوان \" طبقات آيات \" در موضوع طبقه‌بندى آيات قرآن از لحاظ موضوعى منتشر ساخت .\r\nصبرى در سرودن شعر از قدرت و توانايى برخوردار است و مثنوى زير به نام \" اخوت افراد بشر \" كه از طرف بنگاه راديو لندن طرح و به مسابقه گذارده شده بود ، شركت و به عنوان برنده شناخته گرديد و جايزه گرفت .\r\n\r\nاخوّت افراد بشر\r\n الا اى گل بوستان وجود * بهين كوكب آسمان وجود\r\nچراغ فروزان بزم حيات * مهين گوهر رشتهء كاينات\r\nسخن كوته اى زادهء بوالبشر * كه هستى تو ايجاد را تاج سر\r\nچرايى بدين رتبت و احتشام * به آزردن نوع خود شادكام\r\nتو آنى كه با نوع خود سربه‌سر * بزادى ز يك مادر و يك پدر \r\n\r\n","description":"","footnote":"","page_name":" 2244 ","page_number":52},
  {"content":"\r\n\r\n ز اوّل تو بودى ضعيف و نزار * ز بيچارگى مانده در كنج غار\r\nبدى پيكرى خسته و بىدفاع * دمادم هراسان ز بيم سباع\r\nپس از چندگاهى به نيروى هوش * شدى چيره در كارزار وحوش\r\nسلاح تو چون عقل و تدبير بود * رموز جهانت مسلّم نمود\r\nطبيعت كنون زير فرمان توست * كواكب همه گوى ميدان توست\r\nقواى جهان قدرت‌اندوز تو * عناصر همه دست‌آموز تو\r\nدريغا كز اين قدرت و دستگاه * نبردى نصيبى بجز اشك و آه\r\nچو كار حريفان خود ساختى * به آزار همنوع پرداختى\r\nچو بر دشمنان يافتى چيرگى * نمودى تو بر دوستان خيرگى\r\nز بيگانگاه يافتى چون فراغ * گرفتى تو از آشنايان سراغ\r\nدليرانه دستى به خنجر زدى * و ليكن به قلب برادر زدى\r\nيكى آتش نغز افروختى * ولى خرمن خود بدان سوختى\r\nتو با پيكر خويش گرم جدال * روانت ز دست بلا پايمال\r\nحوادث به قلبت فروبرده نيش * تو سرگرم تخريب اعضاى خويش\r\nنگه كن كه خصمان ديرينه‌ات * چه خونها كه خوردند از سينه‌ات\r\nبر اين حال گر بگذرد يك‌زمان * نماند ز بود تو نام و نشان\r\nبيا تا به جبران اين اشتباه * شويم از گناهان خود عذرخواه\r\nازاين‌پس دگر مونس هم شويم * به ديدار هم شاد و خرّم شويم\r\nدمى چند باهم تولّا كنيم * از اين كينه‌ورزى تبرّا كنيم\r\nزداييم از لوح قلبى غمى * گذاريم بر خاطرى مرهمى\r\nبسازيم هرجا كه ويران شده * بپوشيم هركس كه عريان شده\r\nبقاى تمدّن اگر بايدت * تفقّد به حال بشر بايدت\r\nسه بيت آورم بهر ختم سخن * ز سعدى سر سرفرازان فن\r\n« بنىآدم اعضاى يكديگرند * كه در آفرينش ز يك گوهرند »\r\n« چو عضوى به درد آورد روزگار * دگر عضوها را نماند قرار »\r\n« تو كز محنت ديگران بىغمى * نشايد كه نامت نهند آدمى » \r\n\r\n","description":"","footnote":"","page_name":" 2245 ","page_number":53},
  {"content":"\r\n\r\n\r\nصبح سعادت\r\n باد ار به تو نيارد فرياد شيون من * بوى تو آرد آخر روزى به مدفن من\r\nاز موى تو نشانى وز چهره‌ات بيانى * هم شام تيرهء من ، هم صبح روشن من\r\nصبح سعادت من صبحى بود كه بينم * دستت شده حمايل بر دور گردن من\r\nگر در بساط خوبى فنّ تو دلرباييست * در كوى عشقبازى دلدادگى فن من \r\n\r\nغمزهء فتّان\r\n اى زلف تو مجموعهء دلهاى پريشان * وز آتش لعل تو جگرها همه بريان\r\nزلفت چو يكى ابر سيه گشته نمودار * رويت چو قمر از پس آن ابر نمايان\r\nآن ابر و قمر را چو ، نگه مىكنم از دور * از چشم روان مىشودم اشك چو باران\r\nپيش رخ زيباى تو پژمرده و له باد * هر گل كه برويد به چمن فصل بهاران\r\nبىآبرو از عشق تو گشتيم اگر چند * محروم شد از روى چو آبت لب عطشان\r\nبدنامى و بىعزّتى و طعن و ملامت * سهل است اگر نيستم از وصل تو حرمان\r\nگر سيم نديده‌ست كسى تعبيه در لعل * گو جانب من بنگر و بنما لب‌ودندان\r\nاز ذكر تو شيدايم و از نام تو واله * در شكل تو مبهوتم و در وصف تو حيران\r\n« صبرى » شده بر غمزهء فتّان تو مفتون * نىنى همه عالم شده مفتون تو فتّان \r\n\r\n","description":"","footnote":"","page_name":" 2246 ","page_number":54},
  {"content":"\r\n\r\n\r\nصبوحى ( 1315 - 1237 )\r\nشاطر عباس صبوحى ، فرزند كربلايى محمد على ، در سال 1275 هجرى قمرى در شهر قم به دنيا پا نهاد و در اين شهر نشو و نما يافت و به دنبال حرفهء شاطرى رفت و در اين پيشه كارآزموده شد . براى كسب درآمد و معاش بهتر راهى تهران گرديد و در آنجا به كار پرداخت و در همين شهر سكونت اختيار كرد و تا آخر عمر در تهران بزيست و سرانجام در سال 1315 شمسى چشم از جهان فروبست .\r\nشاطر عباس در دكانى كه كار مىكرد ، گاهى براى مشتريان اشعارى مىخواند و از ذوق شعر و شاعرى خود مشتريان را آگاه ساخت . شعرهايش مورد پسند خاطر دوستداران شعر قرار گرفت و به تدريج شعرش بر سر زبانها افتاد و به محافل مختلف راه يافت و موجب شهرت و معروفيتش گرديد .\r\nاز زندگى خصوصى شاطر عباس اطلاعات دقيقى در دست نيست و ارباب تراجم نيز كمتر از او ياد كرده و يا اطلاعات بيشترى در اختيار نداشته‌اند تا از زندگى او پرده بردارند ، فقط تنى چند از محققين مقالاتى دربارهء شعر او نوشته و در يكى دو مجله طبع شده است .\r\nدر سال 1306 شمسى يكى از ناشران تهرانى ، جزوه‌اى از اشعار شاطر عباس را چاپ و منتشر كرد كه با استقبال كم‌نظير روبرو شد . به‌تدريج ناشران سودجويى درصدد برآمدند كه وانمود كنند كليات اشعارش را فراهم كرده‌اند ، ناچار شده اشعارى از ديگر شاعران با حذف تخلص وارد ديوان او كنند ، از جمله غزل زير :\r\n ايا صيّاد رحمى كن مرنجان نيم‌جانم را * بكن بال‌وپرم امّا مسوزان استخوانم را \r\nكه از آن ابو القاسم لاهوتى كرمانشاهى است كه در ديوان شاطر عباس وارد شده است . و\r\n\r\n","description":"","footnote":"","page_name":" 2247 ","page_number":55},
  {"content":"\r\n\r\nنيز غزل :\r\n من اگر رندم و قلّاشم ، اگر درويشم * هرچه‌ام عاشق رخسار تو كافركيشم \r\nكه متعلق به شاطر مصطفى قمى است كه به شاطر عباس نسبت داده و در ديوانش وارد ساخته‌اند . البتّه اگر در اين مورد تتبع و تحقيق دقيقترى به عمل آيد شايد موارد ديگرى نيز پيدا شود ، چونان كه كاتبان با رباعيات خيام و غزليات حافظ چنين كرده‌اند .\r\nدر اينكه شاطر عباس صبوحى شاعر بوده و از ذوق و استعداد كافى بهره داشته ، ترديدى نيست ، شاعرى كه سواد خواندن و نوشتن هم نداشته ، فقط بنا بر استعداد و قريحهء ذاتى اشعارى سروده است . ديوان اشعار شاطر عباس مكرر و در ابعاد و اشكال مختلف طبع و نشر گرديد و آخرين بار شاعر ارجمند و محقق گرانمايه احمد كرمى آن را با كاغذ و چاپ مرغوب تدوين و منتشر ساخته است .\r\n\r\nآشناى تو\r\n طالب طرّهء خم در خم جانانه شدم * عاقلان سلسله آريد كه ديوانه شدم\r\nدر جهان بودنم از دوستى اوست بلى * شايق گنج بدم ساكن ويرانه شدم\r\nخادم مسجد آدينه اگر بودم دوش * از دم پير مغان خازن ميخانه شدم\r\nنكنم سجده به شكرانه چرا تا كه چنين * فارغ از صومعه و سبحهء صددانه شدم\r\nاز من اى دوست مباش اين همه بيگانه كه من * آشناى تو شدم كز همه بيگانه شدم\r\nتا چو آن شمع شب‌افروز به اغيار تويى * ز آتش غيرت دل غيرت پروانه شدم\r\nگر جنون دارم اگر عقل « صبوحى » بارى * رفتم و مايل آن دلبر فرزانه شدم \r\n\r\nبخت جوان\r\n گر ز درم آن مه دوهفته درآيد * بخت جوان وقت پيريم بسرآيد\r\nگر بر غلمان برند صفحهء رويش * حور بهشتى چو ديو در نظر آيد\r\nپاى اگر مىنهى به ديدهء من نه * سرو خوش است از كنار جوى برآيد\r\nتلخ مگو رخ ترش مكن كه از آن لب * هرچه بگويى تو تلخ چون شكر آيد\r\nدر سفر عشق نيست غير خطر هيچ * خوش بودم هرچه زين سفر بسرآيد\r\nمىكشيم گه به‌سوى كعبه و گه دير * چند « صبوحى » پس تو دربه‌در آيد \r\n\r\n","description":"","footnote":"","page_name":" 2248 ","page_number":56},
  {"content":"\r\n\r\n\r\nافطار رطب\r\n روزه دارم من و افطارم از آن لعل لب است * آرى افطار رطب در رمضان مستحب است\r\nروز ماه رمضان زلف ميفشان كه فقيه * بخورد روزهء خود را به گمانش كه شب است\r\nزير لب وقت نوشتن همه‌كس نقطه نهاد * اين عجب نقطهء خال تو به بالاى لب است\r\nيا رب اين نقطهء لب را كه به بالا بنهاد * نقطه هرجا غلط افتاد مكيدن ادب است\r\nشحنه اندر عقب است و من از آن مىترسم * كه لب لعل تو آلوده به ماء العنب است\r\nپسر مريم اگر نيست چه باك است ز مرگ * كه دمادم لب من بر لب بنت النسب است\r\nمنعم از عشق كند زاهد و آگه نبود * شهرت عشق من از ملك عجم تا عرب است\r\nگفتمش اى بت من بوسه بده جان بستان * گفت رو كاين سخن تو نه به شرط ادب است\r\nعشق آن است كه از روى حقيقت باشد * هركه را عشق مجازيست حمال الحطب است\r\nگر « صبوحى » به وصال رخ جانان جان داد * سودن چهره به خاك سر كويش ادب است \r\n\r\nدختر رز\r\n بر سر مژگان يار من مزن انگشت * آدم عاقل به نيشتر نزند مشت\r\nپرده چو باد صبا ز روى تو برداشت * ريخت به خاك آبروى آتش زردشت\r\nپيش لبت جان سپردم و به كه گويم * بر لب آب حيات تشنگىام كشت\r\nپشت مرا گر غمت شكست عجب نيست * بار فراق تو كوه را شكند پشت \r\n\r\n","description":"","footnote":"","page_name":" 2249 ","page_number":57},
  {"content":"\r\n\r\n خون مرا چشم جادوى تو نمىريخت * از پى قتلم لبت به شير زد انگشت\r\nمغبچگان پاى از نشاط بكوبيد * دختر رز مىرود به حجلهء چرخشت\r\nكافر و مؤمن چو روى خوب تو بينند * آن به كليسا و اين به كعبه كند پشت\r\nدشمن اگر مىكشد به دوست توان گفت * با كه توان گفت اينكه دوست مرا كشت\r\nآب حياتش تراود از بن ناخن * آنكه لبت را نشان دهد به سرانگشت\r\nكام ، « صبوحى » نبرد از لب لعلت * تا كه به خون جگر چو غنچه نياغشت \r\n\r\nگوهر بحر\r\n وقت آن است كه از خانه به بازار شويم * خرقه و سبحه فروشيم و به خمّار شويم\r\nقدحى باده بنوشيم چه هشيار و چه مست * همچنان از در خمّار به گلزار شويم\r\nصبحگاهان بنشانيم ز سر رنج خمار * به عيادت به سر نرگس بيمار شويم\r\nبا پرىروى پريزاد به گلگشت بهار * ناپديد از نظر خلق به يك‌بار شويم\r\nبلبل آشفته و مستانه سرايد غزلى * مست و آشفتهء آن باده گلنار شويم\r\nواعظ شهر اگر منكر مى خوردن ماست * ما هم از گفتهء او بر سر انكار شويم\r\nمحتسب گر نكند علم و صفا با رندان * با دف و چنگ و نىاش در صف پيكار شويم\r\nسودى از گفته نديديم مگر تا قدرى * لب ز گفتار ببنديم و به كردار شويم\r\nگوهر بحر عطاييم چو خود نشناسيم * گوهر خويش ز بيگانه خريدار شويم\r\nاى « صبوحى » طلب عشق ز بيگانه مكن * مىتوانيم كه اندر طلبش يار شويم \r\n\r\nكوچهء رندان\r\n بار دگر به كوچهء رندان گذر كنيم * تا بشكنيم توبه و سجّاده تر كنيم\r\nيك جرعه در كشيم از آن داروى نشاط * چندين هزار وسوسه از سر بدركنيم\r\nدل را به دست مطرب و معشوق مىدهيم * فارغ ز فكر نيك و بد و خير و شر كنيم\r\nما كيستيم و قوت تدبير ما كدام * تا ادّعاى دفع قضا و قدر كنيم\r\nزاهد به ما نصيحت بيهوده مىدهد * كز باده بگذريم و ز ساقى حذر كنيم\r\nبا اختلاف مبدأ برهان ما و شيخ * اين تجربت نبايد بار دگر كنيم\r\nيكباره راه زهد سپرديم و گم شديم * بار دگر « صبوحى » از اين ره گذر كنيم \r\n\r\n","description":"","footnote":"","page_name":" 2250 ","page_number":58},
  {"content":"\r\n\r\n\r\nدر هجر تو\r\n آسمان گر ز گريبان قمر آورده برون * از گريبان تو خورشيد سر آورده برون\r\nبه تماشاى خطوخال رخ ، چون قمرت * دلم از روزنهء ديده سر آورده برون\r\nاز بناگوش و خط سبز تو بس در عجبم * كز كجا برگ گلى مشك تر آورده برون\r\nكورى منكر شقّ القمرى ختم رسل * ابرويت معجز شقّ القمر آورده برون\r\nسرو قد ، سيب زنخدان تو ديدم گفتم * چشم بد دور كه سروى ثمر آورده برون\r\nگندم خال تو اى حور بهشتى طلعت * به خدا از همه عالم پدر آورده برون\r\nتا زبانش نمكى شهد لبش كى دانى * كه چه شيرين ز نمك نيشكر آورده برون\r\nاى معلّم بجز عاشق‌كشى و دل‌شكنى * از دبستان چه هنر اين پسر آورده برون\r\nكمر از كوه برون آيد و اين ترك پسر * از كجا اين همه كوه از كمر آورده برون\r\nتيره كرده‌ست « صبوحى » رخ آفاق چو شب * بس‌كه در هجر تو آه از جگر آورده برون \r\n\r\nبت غارتگر\r\n دلبرم گر به تبسّم رخ خود باز كند * كى مسيحا به جهان دعوى اعجاز كند\r\nدين و دل هر دو به يك‌بار به تاراج برد * در صف سيمبران گر سخن آغاز كند\r\nرونق مهر و قمر افكند از اوج فلك * زلف شبگون ، رخ مهرو ، اگر ابراز كند\r\nببرد صبر و شكيبم اگر آن لعبت ناز * بهر صيد دل من حمله چنان باز كند\r\nخلّخ و تبّت و چين است مگر منظر او * كاين‌چنين چنين دلبرى و عشوهء طنّاز كند\r\nبه يكى جو نخرم سلطنت ملك جهان * بت غارتگر من گر هوس ناز كند\r\nوصل دلدار « صبوحى » نتوان شد حاصل * هر زمان هجر تو را شعبده‌اى ساز كند \r\n\r\nشب وصال\r\n در اين زمانه نه يارى نه غم‌گسارى هست * غريب كشور حُسنيم ، روزگارى هست\r\nز شوخ‌چشمى و طنّازى و جفاجويى * به دامن مژه‌ام اشك بىقرارى هست\r\nشكست خار كهن آشيان گلزارم * همىشنيده‌ام از بلبلان بهارى هست\r\nز ابر دست تو منّت نمىكشم ساقى * اگر قدح ، ندهى چشم ميگسارى هست\r\nشب وصال « صبوحى » ز بخت تيرهء خويش * خبر نداشت ز پى شام انتظارى هست \r\n\r\n","description":"","footnote":"","page_name":" 2251 ","page_number":59},
  {"content":"\r\n\r\n\r\nدل اميدوار\r\n اگر روزى به دست آرم سر زلف نگارم را * شمارم موبه‌مو شرح غم شبهاى تارم را\r\nبراى جان سپردن كوى جانان آرزو دارم * كه شايد باد و سيل او برد خاك مزارم را\r\nندارم حاجت فصل بهاران با گل و گلشن * به باغ حسن اگر بينم نگار گل‌عذارم را\r\nبه گرد عارضش چون سبز شد خط ، من به دل گفتم * سيه بين روزگارم را خزان بنگر بهارم را\r\nتمنّا داشتم عين وصالش در شب هجران * صبا بويى از آن آورد و برد از دل قرارم را\r\nبدان اميد از احسان كه در پايش فشانم جان * كه از شفقت به دست آرد ، دل اميدوارم را\r\nمريض عشق را نبود دوايى غير جان دادن * مگر وصل تو سازد چاره درد انتظارم را\r\nچو يارم ساخت با اغيار و من جان دادم از حسرت * بگوييد اى برادر آن بت ناسازگارم را\r\n« صبوحى » را سگ دربان خود خواند آن پرى از مهر * ميان عاشقان افزوده قدر و اعتبارم را \r\n\r\nدلدار مىآيد\r\n به گوشم مژده‌اى آمد كه امشب يار مىآيد * به بالين سرم آن سرو خوش‌رفتار مىآيد\r\nكبوتروار دل پر مىزند در مجمر حسنش * چنان تسكين دهم كان آتشين رخسار مىآيد\r\nهمى در انتظارم كى شود يارم ز در داخل * به مهمانى برم با حشمت بسيار مىآيد\r\nفضاى اين جهان از عطر و گل پر گشته و گويا * نگار من همى با زلف عنبربار مىآيد\r\nمشو غمگين گر دلت رفته‌ست از دستت * چرا گر مىرود دل از كفت دلدار مىآيد ؟ \r\n\r\n","description":"","footnote":"","page_name":" 2252 ","page_number":60},
  {"content":"\r\n\r\n\r\nجمال بتان\r\n صبر و قرارم دگر به يك نظر امشب * از تن و جانم ربوده شوخ شكرلب\r\nكاكل مشكين به دوش اوست نه باللّه * هشته به سر آن نگار عنبر اشهب\r\nموى پريشش به عين طرفه كمنديست * يا كه ز مه واژگون شده‌ست دو عقرب\r\nبرجَهَد از گوى عاج صفّهء سيمين * زان صنم گل‌عذار سينه و غبغب\r\nدوش بُدم من غريق بحر تفكّر * خواب مرا درربود در وسط شب\r\nديدمش آن يار بىوفا و ترش‌خو * آمد و بنشست و تكيه داد به معضب\r\nگفت ز هجران من تو چند بسوزى * بحر شود بعد از اين ز وصل معذّب\r\nگفتمش آخر دو بوسه‌اى تو عطا كن * زخم دلم را بنه دواى مجرّب\r\nشوق جمال بتان به جهد « صبوحى » * گر بنمايد دو صد كتاب به مكتب \r\n\r\nخندهء مستانه\r\n اى خوش آنان كه قدم بر در ميخانه زدند * بوسه دادند لب ساقى و پيمانه زدند\r\nبه حقارت منگر باده‌كشان را كاين قوم * پشت‌پا بر فلك از همّت مردانه زدند\r\nخون من باد حلال لب شيرين‌دهنان * كه به كار دل من خندهء مستانه زدند\r\nجانم آمد به لب امروز مگر ياران دوش * قدح باده به ياد لب جانانه زدند\r\nمردم از حسرت جمعى كه از آن حلقهء زلف * سر زنجير به پاى من ديوانه زدند\r\nعاقبت يك‌تن از آن قوم نيامد به كنار * كه به درياى غمت از پى دردانه زدند\r\nبندهء حضرت شاهى شدم از دولت عشق * كه گدايان درش افسر شاهانه زدند\r\nهيچ‌كس در حرمش راه ندارد كاينجا * دست محرومى بر محرم و بيگانه زدند\r\nگر كه كاشانهء دل خاص غم مهر تو نيست * پس چرا مهر تو را بر در اين خانه زدند\r\nدل گمگشتهء ما را نبود هيچ نشان * موبه‌مو هرچه سر زلف تو را شانه زدند\r\nآخر از پيرهن چاك « صبوحى » سر زد * آتشى را كه نهان بر پر پروانه زدند \r\n\r\n","description":"","footnote":"","page_name":" 2253 ","page_number":61},
  {"content":"\r\n\r\n\r\nصبورى ( 1313 - 1241 )\r\nنصر اللّه صبورى كسروى انصارى ، فرزند ابو طالب عادل ، متخلص به صبورى ، ملقب به ملك الادب ، در پنجم ذيقعده سال 1279 هجرى قمرى در اصفهان تولد يافت . وى در منظومه‌اى كه در شرح حال خود سرود ، نسبش را به انوشيروان رساند و كسروى را از اين روى به دنبال شهرتش افزوده است ، جايى كه گويد :\r\n رسد گوهر من به نوشيروان * كه باد آفرينش به نوشين روان\r\nنه تنها به كسرى رسانم گهر * كه كسرى نهادم پدر در پدر \r\nصبورى در سال 1289 به اتفاق خانواده از اصفهان به تهران كوچيد و در اين زمان سرپرستى او را مادر و برادرانش به‌عهده داشتند .\r\nصبورى علوم ادبيه و عربيه را در تهران از اساتيد زمان خود فراگرفت ، آنگاه به استخدام دولت درآمد و در عدليه به خدمت اشتغال ورزيد .\r\nصبورى ضمن آنكه شاعرى زبردست و توانا بود ، در هنر خط مهارت داشت ؛ بخصوص خط شكسته و نستعليق را خوش مىنوشت و خطوطى كه از وى در اختيار نگارنده موجود است استادى او را در خط نشان مىدهد .\r\nصبورى در شعر سبك عراقى را برگزيد و به شيوهء اساتيد اين فن شعر گفت و از آنها پيروى كرد . وى در مدت زندگى همواره با بزرگان شعر و ادب و اساتيد علم و هنر معاشر بود و با وحيد دستگردى همكارى نزديك داشت و آثارش در مجلهء ارمغان به چاپ مىرسيد . ديوان اشعارش از پنجاه هزار بيت تجاوز مىكند . بارى او در سال 1353 هجرى قمرى چشم از جهان فروبست .\r\nاينك چند نمونه از نظم او :\r\n\r\n","description":"","footnote":"","page_name":" 2254 ","page_number":62},
  {"content":"\r\n\r\n\r\nنسيم بهاران\r\n هست در خاطرم اين نكته ز رندان قديم * خوش بود عيش چو مى كهنه و تازه‌ست نديم\r\nتو هم اى شاهد گل‌چهره برانداز نقاب * كز رخ شاهد گل پرده برانداخت نسيم\r\nاز همه كار جهان عاشقى و مستى كن * بكن اين كار كه جز اين نكند مرد حكيم\r\nقصّهء رندى ما قصّهء امروزى نيست * داستانيست كه معروف شد از عهد قديم\r\nعشق آن نيست كه عشّاق توانند نهفت * طبل آن نيست كه پنهان بزنى زير گليم\r\nمى خور و از گنه انديشه مكن ، بسم اللّه * زان كه ما را سروكار است به رحمن و رحيم\r\nمى گرت هست كه دفع غم ايّام كنى * غم به هيچ است اگر نيست عذابيست اليم\r\nبهر مى منّت هر سفله مكش ور بكشى * بكش از پير خرابات كه مرديست كريم\r\nاى كه درماندهء سيمى ، هنرآموز هنر * كه هنرمند نديديم كه درمانده به سيم\r\nمن خود اين دل به تو دادم كه بود منزل تو * چه كنم چندى اگر غير در او گشت مقيم\r\nخانه را بهر خدا ساخت اگر بتكده شد * اين گناه از دگران است نه از ابراهيم\r\nهركه جان دارد و قربان نكند در ره دوست * نه حريف است و جوانمرد كه سفله‌ست و لئيم\r\nعاشقى در ره جانان دل و دين باختن است * كيست تا غير « صبورى » برد اين اجر عظيم \r\n\r\n","description":"","footnote":"","page_name":" 2255 ","page_number":63},
  {"content":"\r\n\r\n\r\nخروش شاعر\r\n هوا عبيرفشان و نسيم نافه‌گشاست * به دور لاله مى ارغوان ببايد خواست\r\nاز آن هميشه دلم مىكشد به طرف چمن * كه در بنفشه و گل نكهتى ز بوى شماست\r\nتو در ميان دلى راز دل چه شرح دهم * كه در حضور تو پوشيده‌هاى ما پيداست\r\nخزان رسيد و بهاران شد و گل آمد و رفت * غلام همّت سروم كه باز پابرجاست\r\nسواد دانشم از دل به مى بشوى كه چرخ * مدام در پى آزار مردم دنياست\r\nكله ز سر بفكن جامه كن به مستى چاك * كه غنچه سرخ‌كلاه است و سرو سبز قباست\r\nبه دفع آتش نفس آب آتشين درده * كه باده مىبرد اين بادها كه در سر ماست\r\nتو هم به صحن چمن خيمه زن سليمان‌وار * كنون كه غنچه چو بلقيس و باغ شهر صباست\r\nچو ابر گريه و گل خنده كرد و مرغ فغان * اگر « صبورى » بيدل خروش كرد رواست \r\n\r\nطبع غزل‌سرا\r\n خوش است جام مى صافى و صفاى گلى * على الخصوص ز دست گلى به پاى گلى\r\nبه خنده‌هاى لب جام دلگشايى كن * به شادى لب خندان دلگشاى گلى \r\n\r\n","description":"","footnote":"","page_name":" 2256 ","page_number":64},
  {"content":"\r\n\r\n بنال بلبل بيدل كه ما هم‌آوازيم * تو از براى بهارى من از براى گلى\r\nز جيب غنچه صبا خوش گره‌گشاست مگر * چو من گشوده اگر بندى از قباى گلى\r\nمرا نسيم صبا جان فداى بوى تو ساخت * كجاست جان دگر تا كنم فداى گلى\r\nغزلسرايى بلبل شنيده‌اى بشنو * ز من لطافت طبع غزلسراى گلى\r\nدر آن چمن كه نباشد وفا به عهد بهار * چه اعتماد توان داشت بر وفاى گلى\r\nبرفت گل‌رخ من گر ز دست من چه عجب * هزار خار نشسته‌ست زير پاى گلى\r\nز ديده رفت و به خونم گرفته‌اند دو چشم * ببين چگونه بگيرند خونبهاى گلى\r\nسرا ز شاهد و مى كن گل هميشه‌بهار * خزان چو بست در بوستان سراى گلى\r\nهزار بار گل آمد به باغ و رفت و به عشق * هنوز چشم « صبورى » است در قفاى گلى \r\n\r\nمن و جانانه\r\n آن لعل يك طرف ، لب پيمانه يك طرف * من يك طرف ببوسم و جانانه يك طرف\r\nما با هميم شب ، ولى از هجر و وصل دوست * من يك طرف بسوزم و پروانه يك طرف\r\nدلها كنند جمع و پريشان به زلف تو * دست نسيم يك طرف و شانه يك طرف\r\nتا دست زلف و خال تو افتاد مرغ دل * دامش كشيد يك طرف و دانه يك طرف\r\nقفل غم از دلم ز كليد پيام دوست * بر يك طرف شكسته و دندانه يك طرف\r\nميخانه از صفاى مى و مسجد از ريا * آباد يك طرف شد و ويرانه يك طرف\r\nپير مغان به دور دو چشمت شكست و بست * پيمانه يك طرف ، در ميخانه يك طرف\r\nيوسف ز نور حسن و زليخا ز ناز عشق * بازار سوخت يك طرف و خانه يك طرف\r\nتا آشناى دوست شدم دل به جنگ من * با خويش يك طرف شد و بيگانه يك طرف\r\nشيخم به ترك عشق و رقيبم به ترك دوست * افسون نمود يك طرف افسانه يك طرف\r\nمن خود نمىروم كه مرا مىكشد به عشق * دل يك طرف « صبورى » ، ديوانه يك طرف \r\n\r\nكمال آدميّت\r\n نظر خداى باشد به جمال آدميّت * قسمش به عزّت و شأن و جلال آدميّت\r\nبه جمال آدميّت نگرد جمال خود را * فتبارك اللّه از حسن و جمال آدميّت\r\nبه كمال حسن بىچون اگر آدمى برد ره * به خدا كه مىبرد ره به كمال آدميّت \r\n\r\n","description":"","footnote":"","page_name":" 2257 ","page_number":65},
  {"content":"\r\n\r\n همه دم زند سحرگه ز وجود حق تعالى * چو شب آدمى نخسبد به خيال آدميّت\r\nازل و ابد زمانى است ز عهد دولت او * متحيّر است دوران ز مجال آدميّت\r\nبه هزار لطف سيرت كه سرشته در فرشته * نرسد به حسن خلقت به خصال آدميّت\r\nفلك انقلاب اگر كرد و جهان اگر تغيّر * نه مزاج آدمى داشت نه حال آدميّت\r\nز رخ كمثله شىء گرفت ليس پرده * چو رقم زدند تمثال مثال آدميّت\r\nبه مقام قاب قوسين به يك‌نفس بپرد * پر جبرئيل ريزد پروبال آدميّت\r\nهمه شاعران آفاق سخن كنند و من هم * كه حكايتيست ديگر به مقال آدميّت\r\nز رسيدن « صبورى » به وصال دوست گفتم * كه رسيد آدم آخر به وصال آدميّت \r\n\r\nخوبان جهان\r\n گمره‌تر از آن قوم مجوييد كه امروز * در كعبه و آتشكده و دير و كنشتند\r\nآنان كه چو مايند ز دير و حرم آزاد * در مذهب هر طايفه از اهل بهشتند\r\nگر از سر هر چيز گذشتند عجب نيست * چون ملّت ما در همه چيز اهل گذشتند\r\nجز پردگيان حرم عشق « صبورى » * خوبان جهان از تو چه پنهان همه زشتند \r\n\r\n","description":"","footnote":"","page_name":" 2258 ","page_number":66},
  {"content":"\r\n\r\n\r\nصحّت ( 1325 )\r\nعلى شيرانى بيدآبادى ، فرزند هاشم ، در سال 1325 هجرى شمسى در اصفهان ديده به جهان گشود . تحصيلات ابتدايى و متوسطه را در همان شهر به پايان رسانيد و در رشتهء ادبى ديپلم گرفت . ازآن‌پس به استخدام بانك درآمد و سالهاست كه در بانك تجارت اصفهان انجام‌وظيفه مىكند .\r\nعلى شيرانى از كودكى به شعر علاقه داشت ؛ سيزده‌ساله بود كه آغاز شاعرى كرد و به سرودن شعر پرداخت و از راهنماييهاى دايى خود ، عيسى قلى شيرانى متخلص به سالم ، استفاده كرد و با رموز شعر و فنون آن آشنايى يافت . ازآن‌پس در انجمنهاى ادبى سعدى و صائب شركت جست و آثارش مورد نقد و بررسى قرار گرفت و از راهنماييهاى جعفر نوا شاعر نامور اصفهان و ديگران كسب فيض كرد و در حال حاضر به اتفاق چند تن از دوستان خود انجمن ادبى بيدل را تشكيل داده و همه هفته روزهاى جمعه داير مىگردد و قبل از رسميت يافتن جلسه غزلى از بيدل دهلوى و صائب قرائت مىشود ، آنگاه شعرا آثار خود را عرضه مىدارند .\r\nعلى شيرانى كه در شعر صحت تخلص مىكند ، مىگويد : « هميشه به اشعارى كه داراى مضامين نو و تصاوير زيبا و معانى بكر باشد علاقه داشتم ، به همين دليل اشعار نادر نادرپور و سيمين بهبهانى را بيش از ديگر شاعران دوست دارم . »\r\n\r\nشبنم خورشيد\r\n بشكفته چمن‌خانهء مهتاب ز رويش * بگشوده فلك پنجرهء نور به كويش\r\nآتش زده در خرمن صبح آن يد بيضا * حيران شده آيينهء خورشيد به رويش \r\n\r\n","description":"","footnote":"","page_name":" 2259 ","page_number":67},
  {"content":"\r\n\r\n دل آب كند جلوهء آن انجمن نار * بر خاك چكد شبنم خورشيد به رويش\r\nگل‌بوس نسيميست كه در چشمه زند موج * رنگ نفس از شيشهء شفّاف گلويش\r\nشب دست تمنّا شودش جادهء هر نور * گل ، پنجهء مهتاب گشوده‌ست به‌سويش\r\nكرده‌ست اسير شب زلف اختر دلها * صد گلكده گل سر زده از خرمن مويش\r\nاز خون دل صبحدلان شسته گل روى * از جوش زلال سحر است آب وضويش\r\nدل كرده كباب از غم و شورش نمكين است * بازار قيامت شكند گرمى خويش\r\nگلبارتر از صبح بهار آن دم جانبخش * اعجاز مسيحا نفس غاليه بويش\r\nهر رشتهء اختر ز دلى بخيهء زخميست * كز سوزن آن گل‌مژه سازند رفويش\r\nميخانهء كوثر رگ موجيست از آن بحر * سرچشمهء زمزم نمى از فيض سبويش\r\nما محو پريخانه چو آيينهء شبنم * دل مست فغان از نگه عربده‌جويش\r\nزان بوست كه در پيرهن خويش نگنجيم * مستيم به يوسفكدهء حسن نكويش\r\nاين بركهء سيمين كه شط كاهكشان است * آبىست كه در باغ فلك رفته ز جويش\r\nاين كوزهء پرمى نبود دست به گردن * مستيست كه دست غمت افشرده گلويش\r\nامشب نه ملال است كه بس مىزده « صحّت » * بشكسته به ميخانه افلاك ، سبويش \r\n\r\nاى شهر گل\r\n پرگلى چون خاطر روشندلان اى شهر گل * مىزنى موج از صفاها اصفهان اى شهر گل\r\nچون ديار گرم مهرى تا ابد اى خاك پاك * چون بهار شهر نورى جاودان اى شهر گل\r\nجادهء گلپوش نورى كهكشان گرد رُخت * در دلت خورشيدها دارى نهان اى شهر گل\r\nبرگ برگت دفتر اهل دل اى گل‌دشت راز * فصل فصلت پر ز رنگين داستان اى شهر گل\r\nشوق را آيينه دارى چو زلال اشك ما * چشمه‌ها باشد به دامانت روان اى شهر گل \r\n\r\n","description":"","footnote":"","page_name":" 2260 ","page_number":68},
  {"content":"\r\n\r\n بىپناهان را دهى در سايه‌پوش گل پناه * بهر مرغان بهارى آشيان اى شهر گل\r\nدر كنارت چشمهء زمزم بود يا زنده‌رود * يا كه دارى شط نورى در ميان اى شهر گل\r\nبىسبب اهل جهان نصف جهانت خوانده‌اند * بلكه دارد جلوه در نصف جهان اى شهر گل\r\nافكنى تا فرش گل در راه بىبرگ و بران * برگ گل ريزى به ره چون پرنيان اى شهر گل\r\nهمچو ما بهر جگرخونان از غم تنگدل * صد چمن دارى شكفتن آرمان اى شهر گل\r\nتا دل غم‌ديدگان را خالى از غمها كنى * روح‌بخش چون بهارى بىخزان اى شهر گل\r\nسينهء پرنور پاكانى ، سحر را جلوه‌اى * همچو خورشيدى به زير آسمان اى شهر گل\r\nكهكشانها مشت گرد از خاك صحراى تواند * خاكيانت برتر از افلاكيان اى شهر گل\r\nاز هنر نامت به خط نورها شد نقش عرش * چون تو كو گردون‌نشين گردون‌نشان اى شهر گل\r\nخرّمى ، خوبى ، خوشى ، خاصى ، چو بزم اهل دل * اى گلستان اى بهاران بوستان اى شهر گل\r\nسبزه‌هايت مخمل سبزند چون فرش حرير * برگ گلهايت چو بال طوطيان اى شهر گل\r\nمنزل گلپوش مطلب در ديار سبز توست * هست در هر كوچه‌ات صد كاروان اى شهر گل\r\nباد را از گرد خالى ساز و كن لبريز عطر * بىنصيبان را به مطلبها رسان اى شهر گل\r\nزخمها را التيام از پنبهء مهتاب توست * نوشداروى دل اى دار الامان اى شهر گل \r\n\r\n","description":"","footnote":"","page_name":" 2261 ","page_number":69},
  {"content":"\r\n\r\n بر سر ديوانگاهت جاى گل اينجا زنند * پاس نرگس لاله نسرين ارغوان اى شهر گل\r\nچون تو باغى نيست در آفاق اى باغ بهشت * چون تو شهرى نيست در اين خاكدان اى شهر گل\r\nدشتهايت چون فلك آيينه‌پوش از چشمه‌ها * كوههايت جمله چون رنگين‌كمان اى شهر گل\r\nرقص موج آبهايت لرزش بال پرى * حلقهء گلهاست يا پلها عيان اى شهر گل\r\nسربه‌سر پوشيده صحراى وجود از موج خار * چون تو كى بىخار و خس گردد جهان اى شهر گل\r\nبزم شور و بزم شوقى بزم عشق و بزم انس * شهر گل اى شهر شعر و شاعران اى شهر گل\r\nدر دل ما تا ابد مهر تو بس باشد چه غم * آسمان گر نيست با ما مهربان اى شهر گل\r\nمصر يوسف‌سيرتانى اى بنايت حصن حسن * خواهمت در اوج عزّت همچنان اى شهر گل\r\nنغمهء رنگين مرغانت زدايد زنگ دل * تا نگردد سينه‌اى گرم فغان اى شهر گل\r\nهمچو فكر ما بهارت سبز باد اى سبزه‌زار * همچو طبع ما نسيمت گل‌فشان اى شهر گل\r\nچون تو آيم هر نفس از شهر رنگين بهار * چون تو دارم خرمن گل ارمغان اى شهر گل\r\nدفتر ما چون سبد تا لب ز نامت پرگل است * هردم از وصفت شود پرگل دهان اى شهر گل\r\nخامهء « صحّت » ز شوقت شاخهء گل گشته است * اصفهان اى شهر زيبا اصفهان اى شهر گل \r\n\r\n","description":"","footnote":"","page_name":" 2262 ","page_number":70},
  {"content":"\r\n\r\n\r\nداستان ما مپرس\r\n آفتابيم ، آتشيم از سوز جان ما مپرس * شعلهء گردون نشينيم از نشان ما مپرس\r\nعمر آتش پاى ما چون اخگر روشن‌دميست * گر مسيريم از عبور كاروان ما مپرس\r\nشاخ نوريم و چو نخل موم مىگرديم آب * شمع بزميم از گداز استخوان ما مپرس\r\nسيل پرشوريم آرامش سراغ از ما مگير * رود پرجوشيم از اشك روان ما مپرس\r\nرازها در سينهء گلها بود اين باغ را * سير دامان چمن كن از مكان ما مپرس\r\nچون كباب از سينه بوى سوختن گل كرده است * شعله‌زا و ناله‌ايم از دودمان ما مپرس\r\nگويد از راز شكستن قصّهء سنگ و سبو * روزگار ما ببين و داستان ما مپرس\r\nسينه‌ها لبريز غم عشرت به بزم ما مجوى * خون دل بين از شراب ارغوان ما مپرس\r\nهيچ مرغى را دگر جا نيست بر شاخ گلى * در قيامتگاه برق از آشيان ما مپرس\r\n« نيست حاجت بر بيان آنجا كه مىباشد عيان » * ساز ما گوياست از سوز نهان ما مپرس\r\nگشت رودستان خون از زنده‌رود ما مگوى * شد بهارستان داغ از اصفهان ما مپرس\r\nقصّهء شهر سحر گوى از ديار ما مگوى * از جهان بىغمان پرس از جهان ما مپرس\r\nماه چون سرپنجهء شير ، اختران دندان گرگ * در شبى بر وحشتيم از آسمان ما مپرس\r\nمىخزد چون مار خاكى چشمه و زهر است آب * مىوزد بادى چمن سوز از خزان ما مپرس\r\nخيزد از آهنگ پاى دل صداى گرم سوز * همچو برق ، آتش‌زبانيم از فغان ما مپرس\r\nشور گردابيم ، بىتابى به روز ما مباد * روح موجيم از خروش بىامان ما مپرس\r\nترزبانان سخن پيوسته در ميخانه‌اند * مست فيضيم از بهار جاودان ما مپرس\r\nمست فرياديم چون « صحّت » سكوت از ما مخواه * نغمه‌پرداز جنونيم ، از بيان ما مپرس \r\n\r\n","description":"","footnote":"","page_name":" 2263 ","page_number":71},
  {"content":"\r\n\r\n\r\nصديقى ( 1289 )\r\nرضا صديقى نخجوانى ، فرزند محمد صادق ، در سال 1289 هجرى شمسى در تبريز ديده به جهان گشود ، تحصيلات مقدماتى را در مكاتيب زمان به‌پاى برد ، آنگاه در رشتهء علوم ادبيه و عربيه در مدرسهء طالبيهء زادگاه خود به تحصيل پرداخت ، اساتيدش در صرف و نحو و منطق ، ميرزا على اكبر قارى و شيخ على اكبر اهرى ، و در فقه و تفسير آقا ميرزا رضى تبريزى بود . ازآن‌پس به امر كسب و تجارت پرداخت و در غائلهء آذربايجان سرمايه‌اش از ميان رفت ، ناگزير به آبادان مهاجرت كرد و بار ديگر به كسب و كار مشغول گرديد و در اثر جنگ تحميلى به تهران عزيمت كرد و به تجارت فرش پرداخت .\r\nصديقى از آغاز جوانى به حفظ اشعار و مطالعهء دواوين شاعران دلبستگى داشت و به اقتضاى ذوق فطرى به سرودن اشعار اخلاقى پرداخت و آثارش در روزنامه‌هاى شاهين ، سهند ، كانون شعرا ، توفيق ، و مجله‌هاى نمكدان ، مهر ، پيمان ، و مسلمين به چاپ رسيد .\r\nصديقى نخجوانى از طرف پدر نسبش به حكيم لعلى شاعر معروف مىپيوندد ، از اين روى در مقطع يكى از غزلياتش گويد :\r\n ز گنج نخجوان « لعلى » چو گم شد * « صديقى » جاى لعلى را گرفته \r\nصديقى در سالهاى اول انتشار مجله پيمان از طرفداران جدى سيد احمد كسروى بود و ازآن‌پس از هواخواهى او دست كشيد و به مبارزه عليه پيمان پرداخت . از آثار مطبوع او كتاب \" خيام پندارى \" و \" صد و يك ترانه \" و رساله‌اى تحت عنوان \" اسلام در نظر دانشمندان غرب \" كه ضميمه كتاب الهيئة و الاسلام به چاپ رسيد .\r\nاشعار زير چند نمونه از نظم اوست :\r\n\r\n","description":"","footnote":"","page_name":" 2264 ","page_number":72},
  {"content":"\r\n\r\n\r\nعزم ، ثبات ، اعتمادبه‌نفس\r\n سرورى را مرد دانشور ، نگيرد سرسرى * سر ببايد باختن اندر هواى سرورى\r\nسرفرازى از ره عزم و ثبات آيد به دست * با سرافرازى نسازد سستى و تن‌پرورى\r\nكم‌دل و ترسو بود گمنام و خوار اندر جهان * دل‌قوى باشد به گيتى مايهء نام‌آورى\r\nسرورى جو ، گر به دام مرگ باشد سرورى * مهترى جو ، ور به كام شير باشد مهترى\r\nزنده‌بينى آن كسى را كش نه بيم مرگ بود * جمله تاريخ جهان را گر تو نيكو بنگرى\r\nيك‌دمى بر خويشتن پرداز و از خود ناله كن * چند ، چند از جور دور گنبد نيلوفرى\r\nچرخ در نزد خرد ، بيچاره‌تر باشد ز تو * چاره از بيچاره جستن ، نيست جز خيره‌سرى\r\nجمله حيرانند و سرگردان ، به كار خويشتن * اين همه اختر كه بينى بر سپهر چنبرى\r\nاختر خود را مكن بد ، تكيه كن بر نفس خويش * كاعتماد نفس باشد ، معنى نيك اخترى\r\nچون سرانگشت تو را ، هرگز نخارد پشت تو * يارى از نيروى خود مىخواه و از خود ياورى\r\nزور بازويى به دست آر ، اى نزار مستمند * تا نيفتى زير پاى زورمند از لاغرى\r\nبرترى مىجوى و هرگز تن به خوارى درمده * تا نيابد بر تو هر دونى مجال برترى\r\nمردمى كز فرّ نيرو ، دور باشد ، تا ابد * از شهادت ، دور خواهد بود و از عزّت برى \r\n\r\n","description":"","footnote":"","page_name":" 2265 ","page_number":73},
  {"content":"\r\n\r\n كى نشستى دشمنان دين حق ، بر جاى خويش * گرنه آتشبار بودى ذو الفقار حيدرى ؟\r\nزور بايد در قبال دشمنان زورمند * ور نه ، بار زور هر زورآورى بايد برى\r\nرو « اعدّوا ما استطعتم » خوان ز قرآن مجيد * گر تو خواهى اندر اين معنى ز يزدان داورى\r\nلاجرم ، گر خود ندارى تكيه بر نيروى خويش * دشمن خونخوار ، خونت ريزد از مستكبرى\r\nجان فشان ، در راه نيرومندى ايران زمين * اندر اين ره ، خود سزاوار است كز جان بگذرى\r\nجان و دل را پرورش مىده به مهر زاد و بوم * وز « صديقى » ياد گير آيين ميهن‌پرورى\r\nهركه مهر ميهنش در دل بود پاينده باد * تا كه باشد در جهان ، تابنده مهر خاورى \r\n\r\nپيام به مادران و خواهران\r\n تو اى زن گر بجويى خرّمى را * به خوى غربيان هرگز منه دل\r\nمكن تقليد از كردار ايشان * به گفتار هواداران جاهل\r\nدر آن محفل كه مردان جا گزينند * مگردان خويشتن را شمع محفل\r\nتو را با مرد آميزش نشايد * كه آميزش بود غرقاب هائل\r\nهلا آميزش بيگانه مردان * مزاجت را بود زهر هلاهل\r\nچو خواهى نام نيك و دامن پاك * به كوى و خانه از بيگانه بگسل\r\nبه كار و بار مردانت چه كار است * كه كار زن بود تدبير منزل\r\nتو را شد كار آسانى محول * شگفتا تن دهى بر كار مشكل\r\nزنان را جستجوى كار باشد * به نزد بخردان تحصيل حاصل\r\nتو و همكارى مردان بازار * ز خاطر محو كن اين فكر باطل\r\nز بدكاران چو خواهى ايمنى را * مشو يك‌دم ز كار خويش غافل \r\n\r\n","description":"","footnote":"","page_name":" 2266 ","page_number":74},
  {"content":"\r\n\r\n تو اى بانوى بازارى ز بازار * چه باز آرى بجز كسب رذائل\r\nنمىبينى زنان غربيان را * كه پاهاشان چو خر مانده‌ست در گل\r\nبه كانها جان كنند از بام تا شام * به دست آرند نانى در مقابل\r\nشگفتا ابلهان آزاد خوانند * كسى را كو بود اندر سلاسل\r\nزن و مرد از ازل در آفرينش * به همديگر نمىباشد مماثل\r\nبه زن هرگز نزيبد قهرمانى * كه ريحانش بخواند انسان كامل « 1 » \r\n\r\nدر فضيلت دانش\r\n وقر و شرف به مرد ، نه مال است و نى عقار * علم است مايهء شرف و پايهء وقار\r\nشاخ امل ، به ريشهء علم است ، بارور * كاخ عمل ، به پايهء علم است ، استوار\r\nخود جهل نزد علم ، بسان گل است و در * خود علم ، پيش جهل ، مثال گل است و خار\r\nعلم ار بهار باشد ، جهل است چون خزان * وز جهل ليل باشد ، علم است چون بهار\r\nدانش بسان پايه و دنيا بود جدار * عالَم ، بسان دايره ، عالِم بود مدار\r\nبا دانش آورند همى لعل را ز سنگ * با دانش آورند ، همى لؤلؤ از بحار\r\nآن را كه خود ز حلّهء دانش بود شعار * وان را كه خود ، ز خلعت دانش بود دثار\r\nباشد قرين دولت و اقبال در جهان * گردد نديم عزّ و سعادت ، به روزگار\r\nنادان بود رهين شقاوت ، به هر زمان * دانا شود قرين شرافت ، به هر ديار\r\nدانايى است موجب اقبال و عزّ شأن * نادانى است ، مورث ادبار و ننگ و عار\r\nبا دانش است در همه آفاق ارجمند * بىدانش است در همه احوال پست و خوار\r\nقدر بلند مردم دانش‌پژوه را * « هل يستوى الّذين » دليليست آشكار\r\nبا جهل كن نبرد ، به ميدان زندگى * خواهى اگر به خنگ سعادت شوى سوار \r\n\r\nدور فلك\r\n از دور فلك اميد بهبودى كو * وز مطرب دهر نغمهء رودى كو\r\nاين چرخ بلا دهد بقا بستاند * زين دادوستد براى ما سودى كو \r\n\r\n\r\n","description":"","footnote":"\r\n( 1 ) - دوستى اين قطعه شعر را به صديقى نخجوانى نسبت داده و من با ترديد آوردم .\r\n","page_name":" 2267 ","page_number":75},
  {"content":"\r\n\r\n\r\nجفاى دوست\r\n اى دل چو غنچه چاك گريبان چرا شدى * مانند زلف يار پريشان چرا شدى\r\nدر عالم خيال رخ همچو ماه او * چون دور دهر ، بىسروسامان چرا شدى\r\nگر مر تو را نبود ، شكيب از جفاى دوست * در انتظام سلك حريفان چرا شدى\r\nبىزور اعتماد به نفس و ثبات عزم * اندر نبرد گردش دوران چرا شدى\r\nبىرنج ، گنج وصل ، ميسّر نمىشود * از درد هجر ، اين همه نالان چرا شدى\r\nنابرده تلخكامى و ناكرده ترك جان * جوياى كام از لب جانان چرا شدى\r\nبىآنكه يك‌قدم به رضاى خدا نهى * در آرزوى روضهء رضوان چرا شدى\r\nاز من بگوى بلبل شوريده حال را * نالان ز جور آذر و آبان چرا شدى\r\nچون دور روزگار به يكسان نمىشود * در شكوه از كشاكش دوران چرا شدى\r\nجان وفا چو نيست ، به جانان « صديقيا » * اندر پرستش بت بىجان چرا شدى \r\n\r\nشكست شاعر\r\n قضا چو پايهء اقبال مرد سازد سست * چه سود عزم خلل‌ناپذير و راى درست\r\nكسى ز لوح جبينش به آب تدبيرش * كجا نوشته كلك قضا تواند شست\r\nچو هم‌نبرد حوادث شدى به حكم قضا * در اين مبارزه سرسخت باش و چابك و چست\r\nچو راه بست قضا روى نه به‌سوى قدر * كه گاه راه نجات از قدر توانى جست\r\nز شست سوء قضا آن كسى تواند رست * كه بهر سستى خود از قضا بهانه نجست\r\nتو تخم سعى بيفشان و نااميد مباش * كدام دانه فشاندند در زمين كه نرست\r\nچه غم كه سيم و زر از دست رفت و مال و منال * مگو كه عزّت نفس تو حاليا با توست ؟\r\nوفا و مهر ز ابناى روزگار مجوى * كه جمله ناكس و نابخردند و ناشايست\r\nبه روز سختى چون بگسلند از تو همه * خوش آنكه رشتهء الفت هم از نخست گسست\r\nشكست خورد « صديقى » ز روزگار و ليك * بدين شكستگى ارزد به صد هزار درست \r\n\r\nدام اجل\r\n جمعى پى حكمت و كلام افتادند * قومى به كنار زان مقام افتادند\r\nپايان سخن نگر كه عامى و حكيم * در دشت اجل هر دو به دام افتادند \r\n\r\n","description":"","footnote":"","page_name":" 2268 ","page_number":76},
  {"content":"\r\n\r\n\r\nآب رفته به جويبار آمد « 1 »\r\n رسيد مژده كه دى رفت و نوبهار آمد * درخت ، غنچه درآورد و گل به بار آمد\r\nفضاى باغ فرح‌خيز گشت و روح‌انگيز * هواى راغ گهر بيز و مشكبار آمد\r\nصداى عاشق بيدل ز كوهسار رسيد * نواى بلبل شيدا ز شاخسار آمد\r\nتذرو و قمرى و تيهوى و سار و كبك درى * به كوه و دشت قطار از پى قطار آمد\r\nز قطره‌هاى مطر بر سر بنات نبات * نثارها چو گهرهاى شاهوار آمد\r\nبه صد كرشمه سحر دسته‌دسته زى گلزار * سمنبران سهى قد گل‌عذار آمد\r\nخلال زير و بم و تار و عود و چنگ و رباب * صداى زمزمهء نغز آبشار آمد\r\nز رشك ماند دل لاله داغدار ، دگر * نگار لاله عذارم به لاله‌زار آمد\r\nبيار يار و بگستر بساط عيش و نشاط * كه خانه خالى از اغيار گشت و يار آمد\r\nبجوى كام دل از لعل يار در لب جوى * كه آب رفته دگر ره به جويبار آمد\r\nاز اين خبر كه رقيب از ديار يار برفت * روان نو به تن اهل اين ديار آمد\r\nكنون كه دست به دامان آشنا برسيد * هرآن‌كه از پى بيگانه رفت خوار آمد\r\nشد آنكه اهل وفا بر كنار بود ز كار * وفا و صدق و صفا بازهم به كار آمد\r\nبه پاى يار « صديقى » ز روى صدق و صفا * در اين ديار فداكار و جان‌نثار آمد \r\n\r\nدر مذمّت مىخوارى\r\n مى چيست ؟ كه هوشمند با زر خَرَدش * و آنگاه ، به زور تلخكامى خوردش\r\nمىخواره اگر به هوش باشد بيند * از دست ، زرش رفته و از سر خِردش \r\n\r\nدو بيت ديگر\r\n اى زن اگر تو دست نيازى به كار مرد * گيتى شود براى تو چون روضهء ارم\r\nزن را نه كار مرد سزد زان كه گفته‌اند * « از شير حمله خوش بود و از غزال رم » \r\n\r\n\r\n","description":"","footnote":"\r\n( 1 ) - شعر فوق را پس از انحلال حكومت پيشه‌ورى در آذربايجان سروده است .\r\n","page_name":" 2269 ","page_number":77},
  {"content":"\r\n\r\n\r\nصغير ( 1349 - 1274 )\r\nمحمد حسين صغير اصفهانى ، فرزند اسد اللّه ، در سال 1313 هجرى قمرى در اصفهان چشم به جهان گشود ، و تحصيلات مقدماتى را در مكاتب قديم زادگاه خود فراگرفت . ازآن‌پس به شغل نساجى پرداخت و از اين رهگذر امرار معاش كرد .\r\nصغير از همان كودكى زبان به شعر و شاعرى گشود و شعرش مورد پسند ارباب فضل و ادب قرار گرفت از همين روى تخلص صغير برايش انتخاب شد و در سال 1334 قمرى كه انجمن ادبى اصفهان تأسيس شد ، او نيز از اعضاى مؤسس آن بود .\r\nصغير از سال 1338 قمرى سالك طريق تصوف شد و در سلك سلسلهء نعمت‌اللّهى درآمد و از مريدان ميرزا عباس صابر عليشاه گرديد و سرانجام در سال 1349 شمسى بدرود زندگى گفت و در زادگاه خود مدفون گرديد .\r\nصغير از شعراى نامور اصفهان و از گويندگان خوش‌قريحتى است كه شهرت فراوانى كسب كرد و بيشتر به مدايح و مراثى ائمهء اطهار عليهم السلام شعر سرود . ديوان اشعارش مكرر به چاپ رسيد و در شعر دهان به مدح و ذم كسى نيالود و خود در اين‌باره گويد :\r\n هزار شكر كه هرچند خامه فرسودم * دهان به مدح و به ذمّ كسى نيالودم\r\nمرا نبود طمع خلق را كرم زين رو * من از معاملهء هجو و مدح آسودم\r\nبه هيچ قيمت نفروختم جواهر خويش * به كس براى صلت هيچ مدح نسرودم\r\nخلاف آنكه به اندُه زيد ز طالع بد * من از مساعدت بخت خويش خشنودم \r\n\r\nنمىرسد\r\n دلدار ما به درد دل ما نمىرسد * يا هيچ‌كس به درد كسى وا نمىرسد \r\n\r\n","description":"","footnote":"","page_name":" 2270 ","page_number":78},
  {"content":"\r\n\r\n دردا كه درد ما مرض بىطبيبى است * مرديم و اين مرض به مداوا نمىرسد\r\nكون از فساد محتضر است و علاج آن * جايى بود كه دست مسيحا نمىرسد\r\nپامال شد جهانى از آنها كه در رحيل * ابليسشان به گرد كف پا نمىرسد\r\nاشيا كه خلق شد پى آسايش بشر * جز در جدل به مصرف آنها نمىرسد\r\nزين غافل از خدا شده مخلوق خودپرست * حرفى به گوش غير من و ما نمىرسد\r\nتنها دليل راه سعادت تديّن است * بر آن كس از تمدّن تنها نمىرسد\r\nبين تو و اجل ، نفسى وقت بيش نيست * آن هم به قتل و غارت و يغما نمىرسد\r\nآن مخترع كه شد سبب حيرت عقول * عقلش چرا به رفق و مدارا نمىرسد\r\nآن‌كس كه جا به جوّ هوا كرده از زمين * فهمش چرا به كردهء بى جا نمىرسد\r\nيا للعجب جهان چه معمّاى مبهميست * فكرى بدين شگرف معمّا نمىرسد\r\nخاموش شو « صغير » كه از خوان روزگار * جز خون دل به مردم دانا نمىرسد \r\n\r\nمىگذرد\r\n به تغافل همه روزان و شبان مىگذرد * حيف از اين عمر كه در خواب گران مىگذرد\r\nاز بد و نيك جهان قصّه مخوان باده بخور * شادى اينكه بد و نيك جهان مىگذرد\r\nراستى قابل اين نيست جهان گذران * كه بگوييم چنين است و چنان مىگذرد\r\nتا بگيرى كله از سر ، رود ايّام بهار * تا نهى بار به سر ، فصل خزان مىگذرد\r\nگذراند ز كمان فلكت شست قضا * همچو تيرى كه به ناگه ز كمان مىگذرد\r\nوضع گيتى طلب از مهتر سيّاحان مهر * كه بر او سير كران تا به كران مىگذرد\r\nهر نفس عمر تويى سود كسان است « صغير » * گر به تحقيق ببينى به زيان مىگذرد \r\n\r\n","description":"","footnote":"","page_name":" 2271 ","page_number":79},
  {"content":"\r\n\r\n\r\nمگذار\r\n مگذار اينكه راز دلت بر زبان رسد * گر بر زبان رسيد به گوش جهان رسد\r\nره بر زيان ببند و زبان را نگاه دار * بر شمع ، هر زيان كه رسد از زبان رسد\r\nدانى كه حال روح چه باشد ز بعد مرگ * مرغى قفس شكسته و بر آشيان رسد\r\nواماندگان قافله را غول ره زند * آن رهرو ايمن است كه بر كاروان رسد\r\nبلبل به نوبهار از آن در ترنّم است * كز وصل گل به كام دل ناتوان رسد\r\nگل در تبسّم است كه از گلبن مراد * برگى نچيده بلبل شيدا خزان رسد\r\nتا زنده‌اى مخور غم روزى كه چون تنور * باز است تا دهان تو هم بر تو نان رسد\r\nخوش خواه بهر غير « صغيرا » كه از خداى * خواهى هرآنچه بهر كسان ، بر تو آن رسد \r\n\r\nاى خوشا\r\n چيست دنيا در ره سيل و فنا ويرانه‌اى * دل نبندد بر چنين ويرانه جز ديوانه‌اى\r\nساده شو تا نقش حكمت را پذيرى زان كه طفل * در پذيرد چونكه مادر خواهدش افسانه‌اى\r\nآب و خاك و سعى دهقان محض روپوش است و بس * قدرت حق است كارد دانه‌ها از دانه‌اى\r\nجمع كن افراد را با خود پى انجام كار * ارّه با دندانه‌ها بُرّد ، نه با دندانه‌اى\r\nگرم لاف از آشنايى اى كه با ما مىكنى * آنچه كمتر مىكند بيگانه با بيگانه‌اى\r\nجان ز زهد خشك و آه بىاثر آمد ملول * اى خوشا جام شراب و نالهء مستانه‌اى\r\nطاير قدسم ز تركيب مربّع يافتم * همچو زنبوران مقام اندر مسدّس لانه‌اى\r\nگر خدا مىجويى از دل جو « صغير » از آنكه نيست * در زمين و آسمان جز دل خدا را خانه‌اى \r\n\r\n","description":"","footnote":"","page_name":" 2272 ","page_number":80},
  {"content":"\r\n\r\n\r\nهنوز\r\n پير گشتيم و دل از عشق جوان است هنوز * ديده بر طلعت خوبان نگران است هنوز\r\nپايم از اشك روان در گل و چون سايه روان * دلم اندر پى آن سرو روان است هنوز\r\nترك چشمش به هوادارى ابرو و مژه * عالمى كُشته و تيرش به كمان است هنوز\r\nعاشقان خويش رساندند به سرحدّ يقين * شيخ در مسألهء ظنّ و گمان است هنوز\r\nاز يكى جلوه كه در روز ازل كرد آن شوخ * شورش و غلغله در خلق جهان است هنوز\r\nگفت با كوه شبى قصّهء خود را فرهاد * كمر كوه خم از غصّهء آن است هنوز\r\nگر از آن غنچهء لب كام گرفته‌ست « صغير » * همچو بلبل ز چه در شور و فغان است هنوز \r\n\r\nعشق و جنون\r\n ناليدن مهجوران ، سوز دگرى دارد * حرفى كه ز دل خيزد بر دل اثرى دارد\r\nگويند نيارد زد كس با تو مى گلگون * ممكن بود اين امّا خون جگرى دارد\r\nحال دل من مىپرس از ناوك مژگانت * چون مىگذرد بر وى از آن خبرى دارد\r\nهرجا كه دلى باشد از عشق تو مىنالد * اين برق به هر خرمن گويى شررى دارد\r\nعشق ارنه فسون سازد گويد كه زليخا را * يعقوب دل‌آزرده زيبا پسرى دارد\r\nپنهان نتوانم كرد اين عشق و جنون ديگر * خواهد به ظهور آرد هركس هنرى دارد\r\nبنياد غم و شادى بس دير نمىپايد * هر صبح ز پى شامى هر شب سحرى دارد\r\nهين پيشهء بد مگزين هان ريشهء بدمنشان * هر كرده مكافاتى ، هر كشته برى دارد\r\nبايست « صغير » انسان پويد ره حق ور نه * اين جنبش حيوانى هر جانورى دارد \r\n\r\n","description":"","footnote":"","page_name":" 2273 ","page_number":81},
  {"content":"\r\n\r\n\r\nچند بيت از يك غزل\r\n هر صاحب نامى دمى آرام ندارد * آسوده‌دل آنكو به جهان نام ندارد\r\nمنعم تو و آن خانهء پرگندم و صد غم * درويش جوى غصّهء ايّام ندارد\r\nآن مرغ كه رقصان شده از ديدن دانه * بيچارهء مسكين خبر از دام ندارد\r\nآغاز مكن كج‌روى اى دوست كه هر كار * بيرون رود از راستى انجام ندارد\r\nبا بخت هنر سود دهد بهر تو آرى * زحمت مكش ار طالعت اقدام ندارد \r\n\r\nدل‌بسته‌ام\r\n تا دل به مهر آن بت عيّار بسته‌ام * از هر دو كون ديده به يك‌بار بسته‌ام\r\nعشق بتى فتاده چنان در سرم كه دست * از كيش خود كشيدم و زنّار بسته‌ام\r\nروزم سياه و حال پريشان بود مدام * زان دم كه دل به طرّهء طرّار بسته‌ام\r\nاز خاندان زاهد خودبين بريده‌ام * الفت به خانوادهء خمّار بسته‌ام\r\nخارم و ليك آب بقا مىخورم همى * تا خويش را به آن گل بىخار بسته‌ام\r\nارزان جهان به اهل جهان من از اين سرا * عزم ديار كرده‌ام و بار بسته‌ام\r\nهركس « صغير » دل به كسى بسته است و من * دل بر على و عترت اطهار بسته‌ام \r\n\r\n","description":"","footnote":"","page_name":" 2274 ","page_number":82},
  {"content":"\r\n\r\n\r\nصفا ( 1309 - 1224 )\r\nمحمد حسين صفا ، زادگاهش اصفهان و تولدش حدود سال 1262 هجرى قمرى است . در پانزده‌سالگى به خراسان شتافت و در يكى از مدارس قديمهء مشهد منزل گزيد و به درس و بحث پرداخت و تنها با اديب نيشابورى مصاحب و معاشر بود ؛ عزلت و گوشه‌نشينى اختيار كرد و كارش به استعمال حشيش كشيد تا آنكه قواى دماغىاش مختل شد .\r\nصفاى اصفهانى در شمار شاعران بلندپايه و اديبان بنام بود ، حافظه‌اى قوى و نيكو داشت ، به علوم ادبيت و عربيت تسلط داشت و از فلسفه و حكمت و تفسير و علم كلام بىبهره نبود . چندى در وادى عرفان و سير و سلوك گام نهاد و نسبت به زندگى مادى و تعلقات آن بىاعتنا بود و تا پايان عمر مجرد زيست . در اواخر حيات كارش به جنون كشيد و حدود سال 1309 درگذشت .\r\nديوان صفا در خراسان و در كتابخانه ملك موجود است . سالها پيش منتخبى از اشعار او به نام « برگى از ديوان صفاى سپاهانى » با كوشش دكتر مظاهر مصفا و مقدمه‌اى فاضلانه دربارهء شرح حال و مقام شعرى صفا در شعر ، چاپ و منتشر گرديد .\r\nدكتر مصفا درباره شيوه شعر صفا مىگويد : « زبان صفا در شعر چه در قصيده و چه غزل ، زبان شاعران خراسان است كه با بعضى تعبيرها و اصطلاحات عرفانى و درويشى و زيباييهاى لفظى و معناى آميخته است . . . در غزلهاى صفا ابتكار و تازگى و ابداع بر تقليد و اقتفا مىچربد و شور و شوق و طلب زيبايى تازه و مخصوصى در آنها به چشم مىخورد كه نظير آن را در غزل هيچ‌يك از متأخران نمىتوان يافت . بعضى از غزلها و طرحهاى ابداعى و پرسوز و حال صفا در شعر بسيارى از متأخران گذشته نظير ندارد . غزلهاى چهارپاره و خوش‌لفظ و پرحال او و آهنگش از صفا برخاست و مىتوان گفت آنچه به صفا شخصيت\r\n\r\n","description":"","footnote":"","page_name":" 2275 ","page_number":83},
  {"content":"\r\n\r\nممتاز مىبخشد و او را از تمام معاصران خود برمىكشد ، همين قسمت از شعرهاى اوست . »\r\nكليات اشعار صفا به اهتمام فاضل ارجمند ، احمد سهيلى خوانسارى طبع و نشر شد .\r\n\r\nخاكستر عشق\r\n دل بردى از من به يغما ، اى ترك غارتگر من * ديدى چه آوردى اى دوست ، از دست دل بر سر من\r\nاوّل دلم را صفا داد ، آيينه‌ام را جلا داد * آخر به باد فنا داد ، عشق تو خاكستر من\r\nعشق تو در دل نهان شد ، دل زار و تن ناتوان شد * رفتى چو تير و كمان شد ، از بار غم پيكر من\r\nمىسوزم از اشتياقت ، در آتشم از فراقت * كانون تو سينهء من ، سوداى من اخگر من\r\nمن مست صهباى باقى ، زان ساتكين رواقى * فكر تو در بزم ساقى ، ذكر تو رامشگر من\r\nچون مهره در شش‌در عشق ، يك‌چند بودم گرفتار * عشق تو چون مهره چنديست ، افتاده در شش‌در من\r\nدل در تف عشق افروخت ، گردون لباس سيه دوخت * از آتش آه من سوخت ، در آسمان اختر من\r\nگبر و مسلمان خجل شد ، دل فتنهء آب و گل شد * صد رخنه در ملك دل شد ، ز انديشهء كافر من\r\nشكرانه كز عشق مستم ، مى خوارم و مىپرستم * آموخت درس الستم ، استاد دانشور من\r\nسلطان سير و سلوكم ، مالك رقاب ملوكم * در سورم و نيست سوكم ، بين نغمهء مزمر من\r\nدر عشق سلطان بختم ، در باغ دولت درختم * خاكستر فقر تختم ، خاك فنا افسر من \r\n\r\n","description":"","footnote":"","page_name":" 2276 ","page_number":84},
  {"content":"\r\n\r\n با خار آن يار تازى ، چون گل كنم عشقبازى * ريحان عشق مجازى ، نيش من و نشتر من\r\nدل را خريدار كيشم ، سرگرم بازار خويشم * اشك سپيد و رخ زرد ، سيم من است و زر من \r\n* *\r\n تا چند در هاىوهويى ، اى كوس منصورى دل * ترسم كه ريزند بر خاك ، خون تو در محضر من\r\nبار غم عشق او را ، گردون نيارد تحمّل * چون مىتواند كشيدن ، اين پيكر لاغر من\r\nدل دم ز سرّ « صفا » زد ، كوس تو بر بام ما زد * سلطان دولت لوا زد ، از فقر در كشور من \r\n\r\nهزار نكته\r\n به عشق خويش مرا خوى داد دلبر من * دمى نشد كه گذارد دل مرا بر من\r\nبه سينه‌ام ز غمش رازهاست بىحد و هست * هزار نكته ز هر راز او به خاطر من\r\nكه بود ساقى و اين باده‌اى كه داد چه بود * چه شعله بود كه يكسر گداخت ساغر من\r\nبهشت من دل و رضوان من تجلّى اوست * زلال چامهء اشعار روح‌پرور من \r\n\r\nنفى خويش\r\n من تاجرم به دكه و بازار خويشتن * بر دست ، نقد جان و خريدار خويشتن\r\nايوان و قصر و تخت و ملك ديده‌ام كنون * بنشسته‌ام به سايهء ديوار خويشتن\r\nاز راه كوى خويش رسيدند بر مراد * عشّاق دوست در طلب يار خويشتن\r\nگشتيم بس‌كه كوس انا الحق زديم فاش * منصور پايدار سر دار خويشتن\r\nديدم تمام كون و مكان را به چشم سير * من غير خود نديدم در دار خويشتن\r\nدر عين شادمانى و عيش مدام خويش * در حيرتم ز انده بسيار خويشتن\r\nاز خويشتن رهايى و بازآمدن به خويش * شرط است در سلوك گرفتار خويشتن\r\nدر كار نفى خويشم و نفى « صفاى » خويش * كس نيست همچو من پى آزار خويشتن \r\n\r\n","description":"","footnote":"","page_name":" 2277 ","page_number":85},
  {"content":"\r\n\r\n\r\nدل خدابين\r\n سر خوان وحدت آن دم كه دم از صفا زدم من * به سر تمام ملك و ملكوت پا زدم من\r\nدرِ ديدِ غير بستم ، بت خويشتن شكستم * ز سبوى يار مستم ، كه مى ولا زدم من\r\nز الست دل بلايى ، كه زدم به قول مطلق * به كتاب هستى كل ، رقم بلا زدم من\r\nپى حك نقش كثرت ، ز جريدهء هيولا * نتوان نمود باور ، كه چه نقشها زدم من\r\nپى سدّ باب بيگانگى از سراى امكان * كمر وجوب بستم ، در آشنا زدم من\r\nقدم وجود بر بارگه قدم نهادم * علم شهود در پيشگه خدا زدم من\r\nسر پاى بر تن و دست به دامن تجرّد * نزدم ز روى غفلت ، همه جابجا زدم من\r\nهله آنچه خواستم يافتم از دل خدابين * نه به ارض خويشتن را و نه بر سما زدم من\r\nبه در اميدوارى ، سر انقياد سودم * به ره نيازمندى ، قدم وفا زدم من\r\nمن و دل دو مست باقى ، دو نيازمند ساقى * دل مست بادهء فقر و مى فنا زدم من\r\nدرِ دير بود جايم ، به حرم رسيد پايم * به هزار در زدم تا ، در كبريا زدم من\r\nدر كوى مىپرستى ، نزدم به دست هستى * كه مدام صاف الّا ، ز سبوى لا زدم من\r\nبه هواى فرش استبرق جنّت حقايق * ز بساط سلطنت رسته به بوريا زدم من\r\nبه قفاى فقر آن روز قِدم نهادم از دل * كه به دولت سلاطين ، دول قفا زدم من\r\nدر افتقار را بست و گشود باب دولت * مس قلب را در اين خاك ، به كيميا زدم من\r\nز هواى خويش رستم ، به خراب خانهء تن * كه از اين خرابه خشتى ، به سر هوا زدم من\r\nبه خداى بستم ، از قدرت كاينات رستم * به دو دست چنگ در سلسلهء صفا زدم من\r\nبه رضاى نفس جستم ، حلوات فيض اقدس * نفس تجلّى از منزلت رضا زدم من \r\n\r\nبار اندوه\r\n من پر كاه و غم عشق ، همسنگ كوه گران شد * در زير اين بار اندوه ، اى دل مگر مىتوان شد\r\nچون تير با استقامت ، از قوس من بست قامت * بىقامت آن قيامت ، قد چو تيرم كمان شد\r\nچون زعفران بود و چو نى در چشم چون ارغوانم * رخسار من ارغوانى بالاى من ارغوان شد \r\n\r\n","description":"","footnote":"","page_name":" 2278 ","page_number":86},
  {"content":"\r\n\r\n تا شد غمش هالهء دل ، بر مه رسد نالهء دل * دل رفت و دنبالهء دل ، جانم به حسرت روان شد\r\nبىگوهر و بىعقيقش ، در آب و در آتشم من * اشكم چو باران نيسان ، آهم چو برق يمان شد\r\nره بردم از دل به كويش ، دل بستم از جان به مويش * عشق من و حسن رويش ، افسانه و داستان شد\r\nدر بند زلفى و خالى ، گشتم چو مويى و نالى * گر بدر من شد هلالى ، زان ماه لاغر ميان شد\r\nما را دلى بود و جانى ، در بند آن آفت جان * جان پايبند و پريشان ، دل دستگير و توان شد\r\nدر كار خود محو و ماتم ، اعجوبهء نادراتم * عقلم به طفلى چنان پير ، عشقم به پيرى جوان شد\r\nدر كويم آن ماه سرمست ، آمد سر زلف بر دست * بفشاند و بنشست و برخاست ، گفتى كه آخر زمان شد\r\nاز ديده و دامنم زاد ، توفان نوح از غم عشق * هر دامنم همچو دريا ، هر ديده‌ام ناودان شد\r\nدل مرغ بربسته پر بود ، پر داد پرواز عشقش * سيمرغ قاف حقيقت ، طاوس باغ جنان شد\r\nاين طفل بىدرك و دانش ، در مكتب پير تعليم * شاگردى درس غم كرد ، صاحبدل و نكته‌دان شد\r\nكرد آنكه در مسلك سير ، سير صفاى مجرّد * استاد ارشاد جبريل ، شاگرد پير مغان شد \r\n\r\nصاف صفاپرور\r\n دى گفت به من بگريز ، از ناوك خون‌ريزم * گفتم كه ز دستان است ، كو پاى كه بگريزم ؟\r\nگر بازم اگر شيرم ، با صولت آهويت * كو بال كه برپرم ، كو يال كه بستيزم ؟\r\nبا سوز غم عشقت ، در كورهء حدّادم * با تار سر زلفت ، در فتنهء چنگيزم \r\n\r\n","description":"","footnote":"","page_name":" 2279 ","page_number":87},
  {"content":"\r\n\r\n از موى گره وا كن ، صد سلسله شيدا كن * تا من دل سودايى ، در زلف تو آويزم\r\nبستان رخت بر من ، آموخت بسى دستان * دستان زن اين بستان ، چون مرغ سحرخيزم\r\nزان صاف صفاپرور ، لبريز كن اى ساقى * جامى كه بيالايى ، اين خرقهء پرهيزم\r\nبا باده فرود آور ، از توسن تن جان را * تا تارك كيوان را ، سايد سم شبديزم\r\nدر آتشم از خويت ، اى يار پس از مردن * بنشين به سر خاكم ، كز بوى تو برخيزم\r\nآن حلقه كه از زلفت ، در گردن دل دارم * بگشايم اگر روزى ، صد فتنه برانگيزم\r\nاز درد تو مخمورم ، زان صاف صفاپرور * وقت است كه پيمايى ، جامى دوسه لبريزم\r\nآميخت غمت خونم ، با خاك كه نگذارد * خونى كه به رخ مالم ، خاكى كه به سر ريزم \r\n\r\nفيض سحر\r\n چنين شنيدم كه لطف يزدان ، به روى جوينده در نبندد * درى كه بگشايد از حقيقت ، بر اهل عرفان دگر نبندد\r\nچنين شنيدم كه هركه شبها ، نظر ز فيض سحر نبندد * ملك ز كارش گره گشايد ، فلك به كينش كمر نبندد\r\nدلى كه باشد به صبح خيزان ، عجب نباشد اگر كه هردم * دعاى خود را به كوى جانان ، به بال مرغ اثر نبندد\r\nاگر خيالش به دل نيايد ، سخن نگويم چنان‌كه طوطى * جمال آيينه تا نبيند ، سخن نگويد شكر نبندد\r\nبر شهيدان كوى عشقش ، به سرخ‌رويى علم نگردد * به رنگ لاله كسى كه داغ غمش به لخت‌جگر نبندد\r\nبه زيردستان مكن تكبّر ، ادب نگهدار اگر اديبى * كه سربلندى و سرفرازى ، گذر بر آه سحر نبندد\r\nز تير آه چو ما فقيران ، شود مشبّك ، اگر كه شبها * فلك ز انجم زره نپوشد ، قمر ز هاله سپر نبندد\r\n. . . كجا تواند دم از مقامات عاشقى زد * هرآن‌كه نالد به نالهء نى ، چو نى به صد جا كمر نبندد \r\n\r\n","description":"","footnote":"","page_name":" 2280 ","page_number":88},
  {"content":"\r\n\r\n\r\nخانهء صفا\r\n تجلّىگه خود كرد خدا ديدهء ما را * بدين ديده بياييد و ببينيد خدا را\r\nگدايان سلوكيم و شهنشاه ملوكيم * شهنشاه كند سلطنت فقر گدا را\r\nطبيبان خداييم و به هر درد دواييم * به هرجا كه بود درد فرستيم دوا را\r\nببنديد در مرگ و ز مردن مگريزيد * كه ما باز نموديم در دار شفا را\r\nحجاب رخ مقصود من و ما و شماييد * شماييد مبينيد من و ما و شما را\r\nخدا در دل سودازدگان است بجوييد * مجوييد زمين را و مپوييد سما را\r\n« صفا » را نتوان ديد كه در خانه فقر است * در اين خانه درآييد و ببينيد « صفا » را \r\n\r\nعشق او\r\n گاه دى است و نوبت فصل بهار من * بنشسته است يار چو گل در كنار من\r\nبر گنج خسرو ندهم كنج خانقاه * امروز دور دور من و يار يار من\r\nجبريل را ز بال فكند و هنوز نيست * در اوج خويش باز حقيقت شكار من\r\nديدم كه عشق اوست خداوند كاينات * روزى كه شد به كوى حقيقت گذار من\r\nجز صاف غم كه صيقل آيينهء خداست * كو آب رحمتى كه نشاند غبار من ؟ \r\n\r\n","description":"","footnote":"","page_name":" 2281 ","page_number":89},
  {"content":"\r\n\r\n\r\nصفا ( 1302 - 1243 )\r\nميرزا على خان ظهير الدوله ، ملقب به صفاعلى شاه ، متخلص به صفا ، فرزند محمد ناصر خان قاجار ، در سال 1281 هجرى قمرى در جمال‌آباد شميران قدم به عرصهء گيتى نهاد ؛ علوم متداوله عصر را فراگرفت و پس از آنكه پدرش در سال 1294 بدرود حيات گفت به خدمات دولتى اشتغال ورزيد .\r\nظهير الدوله در سال 1303 قمرى با مرحوم ميرزا حسن صفىعلى شاه نزديك شد و دست ارادت به او داد و از مريدان خاص او گرديد و به سلسلهء نعمت‌اللّهى پيوست و پس از فوت صفىعلى شاه در سال 1316 قمرى به جانشينى او منصوب شد و انجمن اخوت را بنيان گذارد و سرانجام در سال 1342 قمرى در جعفرآباد شميران چشم از جهان فروبست و در باغى در شميران كه بعدها به قبرستان ظهير الدوله معروف گشت به خاك سپرده شد .\r\nصفاعلى شاه در شمار صوفيان و درويشان وارسته بود و از شعر و ادب بهره نيز داشت و چند رساله از او به‌جا مانده است ، به نامهاى : سبحهء صفا ، مرآة الصفى ، رعنا و زيبا ، و مطلع الانوار كه به نظم درآورد و از خود به يادگار گذاشت .\r\n\r\nبحر تشويش\r\n يكى مورى به دريا اندر افتاد * همىزد دست و پا و كرد فرياد\r\nكه يا رب خشك كن دريا برايم * نما اين بحر را صحرا برايم\r\nچو شد بىتاب اندر آب بشنفت * كه يك ماهى به امثالش همىگفت\r\nچو بودى گر همه كوه و در و دشت * سراسر آب شور و تلخ مىگشت\r\nكه بودى بيشتر زينها فضامان * فراهم بيشتر بودى غذامان \r\n\r\n","description":"","footnote":"","page_name":" 2282 ","page_number":90},
  {"content":"\r\n\r\n چو بشنيد اين سخن آن مور نادان * بگفتا دست بايد شستن از جان\r\nكه گر كامم برآيد جمله بىآب * شوند اين ماهيان اندر تب‌وتاب\r\nچرا بايد به شوره ، تخم افشاند * نشايد بهر مورى بحر خشكاند\r\nچو شد نوميد در غرقاب رحمت * به موج آمد همى درياى رحمت\r\nدر آن ساعت كه شست از زندگى دست * بطى آمد به روى آب بنشست\r\nپرش بگرفت ، پس آن مور بىتاب * پريد آن مرغ و خارج كردش از آب\r\nبرونش بردن از دريا به صحرا * همان كش برد از صحرا به دريا\r\nالهى من نگويم وضع عالم * بده تغيير و نيكو ساز حالم\r\nبود قدرت تو را در كلّ اشياء * توانايى و بينايى و دانا\r\nبشد نوميد از بيگانه و خويش * « صفا » را وارهان زين بحر تشويش \r\n\r\nغم و شادى جهان\r\n اندر اين غمكدهء دهر دلى بىغم نيست * جز دل بىغم اين بنده و اين هم كم نيست\r\nغمى ار هست مرا باشد ازآن‌رو كه چرا * كشتزار همه سرسبز چو من خرّم نيست\r\nغم كجا در دل درويش كند رخنه كه غم * اندر آن خانه كه جاى تو بود محرم نيست\r\nغم و شادى جهان فرع قبول من و توست * شادمان باشى و راضى اگر آن غم ، غم نيست\r\nزخم شمشير فراقش به وصالش به شد * زحمتى نيست دگر حاجت ، بر مرهم نيست\r\nشد بيابانى از اين شهر صفا و چه بجاست * شهرى اين‌سان كه بود جاى بنىآدم نيست\r\nرخت بيرون كشد از خانه به صحرا ناچار * هركه دانست كه بنياد بقا محكم نيست \r\n\r\n","description":"","footnote":"","page_name":" 2283 ","page_number":91},
  {"content":"\r\n\r\n\r\nطواف كعبهء دل\r\n « اگر بيگانه در غرقاب عشقى در شنا باشد * ز پا منشين و دستش گير شايد كاشنا باشد »\r\nنگيرم دستش ارچه دستگيرى حقّ ما باشد * غريقى را كه در گرداب عشقى در شنا باشد\r\nيقين مىدان كه تا در بحر عشقى غرق ناگردد * نگردد ناخداى بحر كس گر با خدا باشد\r\nنمك‌زاريست جانسوز ارچه عشق تابناك ، امّا * سگ نفست بگردد پاك گر در آن فنا باشد\r\nاگر بيگانه را با تو سر مهر و وفا باشد * بسى بهتر ز يار بىوفايى كآشنا باشد\r\nوفا نيكوترين جنسيست در بازار مهرويان * كه هركس طالب است آن گر همه اهل جفا باشد\r\nوفا و مهر و دلجويى و دلدارى سراسر را * قبايى دان كه بر آن قامت و بالا رسا باشد\r\nوفا هركس كه دارد بالضّروره او صفا دارد * كه شرط اوّل اهل وفا بودن صفا باشد\r\nوفا جويى جناب مولوى « 1 » را ، درك كن صحبت * كه جسمش همچو اسمش مظهر مهر و وفا باشد\r\nطواف كعبهء دل كن « صفا » و مروه را بگذار * اگر قصد تو لِلّه است ، رويت با خدا باشد \r\n\r\nشيرين كام\r\n دلم خوش است كه در هول روز رستاخيز * به غير عشق توام نيست هيچ دست‌آويز\r\nز سوختن نروم از برت كز آتش شمع * كسى نديده كه پروانه را بود پرهيز \r\n\r\n\r\n","description":"","footnote":"\r\n( 1 ) - منظور محمد هادى مولوى گيلانى ملقب به وفا عليشاه است .\r\n","page_name":" 2284 ","page_number":92},
  {"content":"\r\n\r\n به جرم عشق توام گر بريد سر از تن * مرا نه پاى گريزى بود نه دست ستيز\r\nاز آن زمان كه دلم پايبند طرّهء توست * فتاده‌ام به كمندى كه نيست پاى گريز\r\nتو را كه يوسف مصرى ، ملاحتى ما را * شده‌ست مهر رخت دلنشين چو جان عزيز\r\nبه باد تا نرود خاكم از جفاى رقيب * به آب لطف نشان از دلم ، تو آتش تيز\r\nچو ترك چشم تو ديدم به ترك جان گفتم * كه هست خنجر مژگانت اى صنم خونريز\r\nبه چين زلف تو تا دستبرد باد صبا * هوا عبيرفشان گشت و خاك غاليه‌بيز\r\nز بوسهء شكرينت « صفا » ست شيرين كام * اگرچه لعل تو عشّاق راست شورانگيز \r\n\r\nمرشد من\r\n كى پى كارىست ، دلاراى من * تا نبود رأى دل‌آراى من\r\nزان كه جز او نيست تمنّاى من * او چو ندارد سر سوداى من\r\nمن چه كنم ؟ واى من و واى من ! * از مهرخ برفكند گر نقاب\r\nمات شود بر رخ او آفتاب * طرّهء خم در خمش از پيچ‌وتاب\r\nرونق چين بشكند از مشك ناب * تاب بَرد از دل شيداى من\r\nقامت او سرو قيامت قيام * خاصه گر او باز نمايد خرام\r\nبىرخ و زلفش شده بر من حرام * عيش و طرب ، روز و شب و صبح و شام\r\nزان به فلك برشده غوغاى من ! * ز آتش عشق رخ آن دلنواز\r\nدل شده چون شمع به سوز و گداز * قصّهء زلفش به شبان دراز\r\nگويد و چون شمع كند گريه ، ساز * داد ز دست دل رسواى من . . . !\r\nاز دل‌وجان ، اى مه ابرو هلال * بر تو بود خون من و دل حلال\r\nكز تو مرا نيست اميد وصال * بىتو بود زندگى من محال\r\nبرده غمت صبر و شكيباى من * با تو دهم شرح كه چون شد دلم\r\nعشق تو ورزيد و زبون شد دلم * عاقبت از عشق تو خون شد دلم\r\nخون شد و از ديده برون شد دلم * تا چه كنى با دل تنهاى من \r\n\r\n","description":"","footnote":"","page_name":" 2285 ","page_number":93},
  {"content":"\r\n\r\n نيست روا اين همه جور و جفا * اى مه بىمهر وفا ، با « صفا »\r\nترك جفا كن به من اى مه‌لقا * زان كه نباشد ز طريق وفا\r\nلا شده در عشق تو الّاى من * بايد از اين كرده پشيمان شوى\r\nطرّه‌صفت ، ور نه پريشان شوى * از غم دل سربه‌گريبان شوى\r\nباز مرا دست به دامان شوى * تا كه شود يار تو مولاى من\r\nشاه « صفى » زندهء دور زمان * آن كه بود نقد بقا را ضمان\r\nسر به زمين سوده برش آسمان * گشت سراى من ، از كن فكان\r\nشد به ولايش چو تولّاى من * تا كه بود دور و مه و آفتاب\r\nچرخ كند تا كه به دوران شتاب * راهبر پير و جوان ، شيخ و شاب\r\nباد « صفىّ الحق » گردون جناب * آنكه بود مرشد يكتاى من \r\n\r\nپنجهء عشق « 1 »\r\n خيز اى ساقى و پر كن ز كرم شيشهء ما * پيش از آنى كه كَند سيل اجل ريشهء ما\r\nبهر يك جرعهء مى ، منّت ساقى نكشيم * اشك ما بادهء ما ، ديدهء ما شيشهء ما\r\nهمچو فرهاد بود پيشهء ما كوه‌كنى * كوه ما سينهء ما ، ناخن ما تيشهء ما\r\nدانم اى عشق قوىپنجه چه خواهى كردن * دست بردار نه‌اى ، تا نكنى ريشهء ما\r\nعشق شيريست قوىپنجه و مىگويد فاش * هركه از جان گذرد ، بگذرد از بيشهء ما \r\n\r\n\r\n","description":"","footnote":"\r\n( 1 ) - ظهير الدوله غزل فوق را به استقبال از غزل مشتاق اصفهانى سروده است ، بدين مطلع :\r\n ما حريف غم و پيمانه‌كشى پيشهء ما * ديدهء ما قدح ما ، دل ما شيشهء ما \r\n","page_name":" 2286 ","page_number":94},
  {"content":"\r\n\r\n\r\nصفا ( 1361 - 1271 )\r\nصفات اللّه جمالى اسدآبادى ، متخلص به صفا ، فرزند لطف اللّه محزون و خواهرزاده سيد جمال الدّين اسدآبادى ، در سال 1271 هجرى شمسى در اسدآباد همدان قدم به عرصهء هستى نهاد . پس از خواندن و نوشتن در مكتب ، علوم مقدماتى را در زادگاهش و باختران ( كرمانشاه ) خدمت حاج سيد هادى روح القدس و حاج ميرزا محسن فقيه اسدآبادى فرا گرفت .\r\nصفا ازآن‌پس در دستگاه محمد حسين خان افشار به خدمت پرداخت و مدت ده سال در قريهء حسام‌آباد واقع در چهارده كيلومترى بخش اسدآباد خدمت كرد ، چون طرز رفتار و سلوك مستبدانهء مالكين با طبقهء كشاورزان غير عادلانه و خودسرانه بود نتوانست تحمل كند و ناگزير ترك خدمت كرد . آنگاه در سال 1304 به استخدام فرهنگ درآمد و مدت سى سال در اسدآباد و همدان با سمت آموزگارى و بازرسى آموزشگاه‌ها به خدمت پرداخت و در مهر ماه سال 1335 بازنشسته شد .\r\nصفا از شاعران و نويسندگانى است كه اشعار و مقالاتش در دوره‌هاى مجلهء ارمغان به چاپ مىرسيد . از آثار اوست : اسناد و مدارك ايرانى بودن سيد جمال الدّين اسدآبادى ، رسالهء راهنماى رستگارى ، رساله‌اى منظوم از دعاى روزهاى ماه رمضان ، شرح حال شعراى اسدآباد ، و كتابى دربارهء وضع اقتصادى اسدآباد . وى در سال 1335 ديوان پدرش محزون را به طبع رسانيد . سرانجام در سال 1361 چشم از جهان فروبست .\r\n\r\nمهر دوست\r\n عشق توام مذهب و ، جمال تو دين است * مسلك و آيين عاشقان تو ، اين است \r\n\r\n","description":"","footnote":"","page_name":" 2287 ","page_number":95},
  {"content":"\r\n\r\n نيست بجز مهر دوست در دل مسكين * آب و گل من ز مهر دوست ، عجين است\r\nروى تو آنجا كه پرتو افكند از مهر * نزد من آنجاى رشك خلد برين است\r\nقامت سرو تو هركه ديد ، به خود گفت : * سرو خرامان كه گفته‌اند ، همين است\r\nچين سر زلف مشكبار تو اى دوست * هر سر مويش خراج كشور چين است\r\nيار من اندر جمال دلبرى ، امروز * منحصر اندر تمام روى زمين است\r\nچشم موحّد به غير دوست نبيند * دشمن خويش است ، ديده‌اى كه دوبين است\r\nكار جهان ، گاه پست و گاه بلند است * عشق تو نازم كه پاك از آن و از اين است\r\nمهر بياموز اى « صفا » و محبّت * زان كه سعادت به اين دو چيز قرين است \r\n\r\nبهار كرم\r\n تو را كه از غم دلدار اشك و آهى نيست * به‌سوى وصلت از اين رهگذار راهى نيست\r\nتو ظلم مىكنى و بىخبر ز كردهء خويش * فغان و آه برآرى كه دادخواهى نيست\r\nبه جور هستى موهوم خويش بيزارى * كه مر تو را بتر از اين گنه گناهى نيست\r\nفراق يار كه سنگين چو كوه الوند است * به پيش آنكه نداند ، به‌قدر كاهى نيست\r\nتو اى بهار كرم رشحه‌اى ز لطف ببار * كه خشك‌تر ز من اندر چمن گياهى نيست\r\nگرفت ملك دلم را سپاه مژگانت * بجز تو هيچ شهى را چنين سپاهى نيست\r\n« صفا » ز درگه جانان مرو به جاى دگر * كه غير درگه او مأمن و پناهى نيست \r\n\r\nبهاريه در مدح على ( ع )\r\n باز به طرف چمن لاله و ريحان دميد * قدرت حق در جهان گشت ز هر سو پديد\r\nز يفعل ما يشاء ز يحكم ما يريد * به كوه و دشت و دمن باد بهارى وزيد\r\nغنچه به تن پيرهن تا به گريبان دريد * جلوهء گل در چمن چون كف موسى شده\r\nفصل بهار است و گل خيمه به صحرا زده * سبزه لب جويبار مسند خضرا زده\r\nباربدآسا نوا بلبل شيدا زده * فاخته صد طعنه بر لحن نكيسا زده\r\nزمين مگر خويش را به خُم عيسى زده * كه اين‌چنين رنگ‌رنگ صفحه غبرا شده \r\n\r\n","description":"","footnote":"","page_name":" 2288 ","page_number":96},
  {"content":"\r\n\r\n گل چو مسيحا سخن راند به مهد چمن * كه يافت گلشن چنين زينت و زيور ز من\r\nگشود سوسن زبان ميان اين انجمن * روان بستان ز من هست نه از ياسمن\r\nشقايق از غم به بر ، چاك زده پيرهن * گفت : صفاى چمن ز خوبى ما شده\r\nنموده آهوى چين مگر در اينجا وطن * كه باغ و صحرا و كوه شده چو دشت ختن\r\nز بس شده مشك‌بيز ياس و گل و نسترن * كس نتواند قدم به كوه و صحرا زدن\r\nز مصر آمد كنون شميم آن پيرهن * ديدهء يعقوب از آن روشن و بينا شده\r\nسبزه و ريحان مگر كنارهء جويبار * نم‌نم ابرو نسيم شسته ز رويش غبار\r\nبيد معلّق زند دست فشاند چنار * بط بزند بربط و چنگ نوازد هزار\r\nهزاردستان زده‌ست دست به مضراب تار * براى رقص اين‌چنين سر و سراپا شده . . . \r\n\r\nپرتو حسن\r\n عشق مىورزم و جز عشق نباشد هنرم * من به عشق تو بنازم كه به آن مفتخرم\r\nشده‌ام شهره به صاحب‌نظرى در همه جا * تا به روى تو بيفتاد در عالم نظرم\r\nبس‌كه چون بلبل شيدا ز غمت ناليدم * آخر از عشق گل روى تو ، خون شد جگرم\r\nعاشق خستهء خود را به نگاهى بنواز * تا حريفان بشناسند از اين خوب‌ترم\r\nيك شب از شمع رخت خلوت ما روشن كن * تا چو پروانه به زير قدمت جان سپرم\r\nگاه اندر حرم و گاه مقيم ديرم * عشق روى تو نموده‌ست چنين دربه‌درم\r\nبه سر زلف دراز تو سفر خواهم كرد * خضر توفيق در اين راه بود همسفرم\r\nگر دهد رخصت پرواز از اين كنج قفس * بايد از سدره نشان جويى و طوبا سفرم\r\nپرتو حسن تو افتاد چو در قلب « صفا » * عكس روى تو در آن آينه شد جلوه‌گرم \r\n\r\nمنزل مقصود\r\n خرّم‌دلى كه مهر تو در وى مكان گرفت * آزاد آنكه از تو برات امان گرفت\r\nتنها نبرده عشق رخت صبر و تاب من * از پير تا جوان همه صبر و توان گرفت \r\n\r\n","description":"","footnote":"","page_name":" 2289 ","page_number":97},
  {"content":"\r\n\r\n حسن رخ تو اى مه روى زمين ، ز نور * سبقت به آفتاب و مه آسمان گرفت\r\nمردن ز زندگانى بىدوست خوش‌تر است * زنده كسى بود كه ز محبوب ، جان گرفت\r\nنازم به آنكه يكّه و تنها به حسن خلق * بىلشگر و سپاه ، جهان تا جهان گرفت\r\nاز رنج دام و زحمت كنج قفس برست * مرغى كه در ديار وفا آشيان گرفت\r\nآگه ز سرّ هستى و پستى كسى بود * كت جام باده از كف پير مغان گرفت\r\nپروانه‌سان بسوز و مزن دم ، كه در جهان * آتش به جان شمع ز دست زبان گرفت\r\nآخر « صفا » به منزل مقصود مىرسد * آن‌كس كه در جهان پى اين كاروان گرفت \r\n\r\n","description":"","footnote":"","page_name":" 2290 ","page_number":98},
  {"content":"\r\n\r\n\r\nصفا ( 1284 )\r\nسيد محمد تقى تقوى ، مشهور به ناظم ، متخلص به صفا ، در سال 1284 هجرى شمسى در شهر قم پا به عرصهء هستى نهاد . پس از اتمام تحصيلات مقدماتى چندى در مدرسهء خان آن شهر به تحصيل علوم عربيه پرداخت و صرف و نحو منطق و معانى و بيان را از اساتيد فن آموخت .\r\nناظم به علت عشق و شورى كه به تعليم و تربيت نوباوگان شهر خود داشت ، در سال 1305 شمسى اقدام به تأسيس دبستانى كرد و با فقدان امكانات مالى در اين راه با دشواريها روبرو گرديد ، با اين وصف مدت دوازده سال به كار آموزش و پرورش كودكان اشتغال ورزيد و چون از طرف اولياء امور به او كمك و مساعدتى نشد ، به تدريج سرمايه‌اش تحليل رفت و مدرسه به حال تعطيل درآمد .\r\nصفا چندى در طريق سير و سلوك قدم نهاد و با ارباب حال و تصوف درآميخت و به اعتزال و گوشه‌گيرى پرداخت و ملقب به صفاعلى گرديد .\r\nاينك نمونه‌هايى از نظم او :\r\n\r\nغم هجران\r\n از لب جانان من جان مىچكد * جان جان از لعل جانان مىچكد\r\nپا نهادم تا به ظلمات غمش * خوش ز كلكم آب حيوان مىچكد\r\nاز نى كلكم ز شوق لعل دوست * شهد شيرينى شكرسان مىچكد\r\nديدم از هر تار زلف كافرش * هردمى صد قطره ايمان مىچكد\r\nبر هواى روى او باران ز ابر * بر گل نسرين و ريحان مىچكد \r\n\r\n","description":"","footnote":"","page_name":" 2291 ","page_number":99},
  {"content":"\r\n\r\n چشمهء محى الرميم اى دوستان * از لب آن شاه خوبان مىچكد\r\nاز غم هجر تو اى آرام دل * هردمى خونم ز مژگان مىچكد\r\nچون سياوش خون دل بر روى من * از خدنگ شاه تركان مىچكد\r\nبر رخ زردم ز مژگان خون دل * روز و شب از خوف حرمان مىچكد\r\nخوش ز اقلام « صفا » در وصف او * مشك تر مانند باران مىچكد\r\nاين سخنها رشحى از بحر دل است * قطره از درياى عمان مىچكد \r\n\r\nجلوهء انوار\r\n تو درد دل بلبل افگار چه دانى ؟ * بىخار غمش قيمت گلزار چه دانى ؟\r\nتا عشق نسوزد تن و جان ز آتش هجرش * تو بىخبرى ! لذّت ديدار چه دانى ؟\r\nاى آنكه به خواب خوشى و بىخبر از ما * بىعشق رخش عالم بيدار چه دانى ؟\r\nناخورده شراب از كف ساقى وصالش * آخر غم هجران شب تار چه دانى ؟\r\nتا دل نكشد سر به در از روزنهء چشم * وصف خطوخال و لب دلدار چه دانى ؟\r\nناخوانده به محراب دو ابروش نمازى * پس حرمت سجّاده و زنّار چه دانى ؟\r\nگر درس نخواندى به دبستان جنونش * گر نكته‌اى از دفتر اسرار چه دانى ؟\r\nبيمار غمش تا نشوى همچو من زار * در بستر غم قدر پرستار چه دانى ؟\r\nدر حلقهء زلفش نشدى گر تو گرفتار * قدر شكن طرّهء طرّار چه دانى ؟\r\nتا مست نگردى ز خُم بادهء وحدت * جانا روش مردم هشيار چه دانى ؟\r\nتا همچو « صفا » ظلمت هجرانش نبينى * در طور لقا جلوهء انوار چه دانى ؟ \r\n\r\nآتش سوزان\r\n عجب اندر سر زلفش گره افكند يار امشب * گمان دارم كه خواهد مرغ دل سازد شكار امشب\r\nبود زين پس دگر مغز از خيالش در خطر يا رب * به دوش افكنده چون ضحّاك زلف همچو مار امشب\r\nبه قصد مرغ جانم گرد خال لب زده دامى * كند اين مرغ را زان دانه در دامش دچار امشب \r\n\r\n","description":"","footnote":"","page_name":" 2292 ","page_number":100},
  {"content":"\r\n\r\n عجب جادو كند ، گه مار سازد گه كند افعى * گهى دام و گهى زنجير زلف تابدار امشب\r\nگهى چوگان زند بر گوى عقل آن مه از گيسو * گهى دل را بياويزد چو منصورش به دار امشب\r\nگهى چوپان غم سازد مرا در ملك عشق خود * گهى در طور دل افروزدى از عشق نار امشب\r\nگهى با تير مژگان مىطپاند مرغ دل در خون * ز ابرو گه كشد بر قصد جانم ذو الفقار امشب\r\nگهى بدر رخش را زير ابر زلف مىپوشد * گهى رخ برگشايد خور نمايد آشكار امشب\r\nدو طفل هندوى چشمش به كف جام مى بىغش * نمايد مست و مدهوشم از آن چشم خمار امشب\r\nترنج غبغب آن يوسف مصر عزيز من * مرا همچون زليخا كرده زار و بىقرار امشب\r\nسراپا گاه در آتش بسوزم از غم هجرش * گه از مژگان بريزم آب همچون آبشار امشب\r\n« صفا » را دل به خون آغشته كردى با يكى غمزه * زند او نيم‌بسمل دست و پا در رهگذار امشب \r\n\r\nرباعيات\r\n اى مير « صفا » عالم مستى چه خوش است * در فصل بهار مىپرستى چه خوش است\r\nطرف چمن و ساقى مست و مى ناب * هردم به قدح درازدستى چه خوش است \r\n* * *\r\n هركس به جهان دل ضعيفان را خست * او گوهر قدر خويشتن را بشكست\r\nچون هر بد و نيك كز بشر صادر شد * برگشته شود به‌سوى او دست‌به‌دست \r\n* * *\r\n\r\n","description":"","footnote":"","page_name":" 2293 ","page_number":101},
  {"content":"\r\n\r\n هر سر كه در او عشق نباشد سر نيست * هر شاخه كه سرسبز نباشد تر نيست\r\nپيوند دل « صفا » به زلف يار است * هر شاخه كه پيوند خورد بىبر نيست \r\n* * *\r\n هرچند « صفا » غرق گناه است خدا * وز كردهء خويش روسياه است خدا\r\nافزون بود ار ز كوه جرم و گنهش * پيش كرمت چو پرّ كاه است خدا \r\n* * *\r\n تا مسكنت اين دير خراب‌آباد است * هشدار كه عمر عاقبت بر باد است\r\nهرگز به جهان مكن تو آزرده‌دلى * كاندر عقب تو مرگ چون صيّاد است \r\n* * *\r\n اين كهنه رباط جز خيالى نبود * هستى جهان به‌جز وبالى نبود\r\nگفتم كه ز چيست بِكرى اى دختر دهر * گفتا كس را ز من وصالى نبود \r\n* * *\r\n يك شب تو بيا بزم مرا روشن كن * وين خانهء ويران مگرش گلشن كن\r\nتا چند خورم طعن رقيبان تو را * بنما رخ و كور ديدهء دشمن كن \r\n* * *\r\n آن جام جم و ملكت كاووس چه شد * آن زهرهء گيو و قدرت طوس چه شد\r\nكو همّت بهرام و توانايى او * وان شوكت و اقتدار سيروس چه شد \r\n\r\n","description":"","footnote":"","page_name":" 2294 ","page_number":102},
  {"content":"\r\n\r\n\r\nصفا ( 1290 )\r\nدكتر ذبيح اللّه صفا ، فرزند سيد على اصغر بن ميرصفى ، در سال 1290 هجرى شمسى در شهميرزاد سمنان ديده به جهان گشود . تحصيلات ابتدايى و متوسطه را در شهميرزاد و شهر بابل ( بارفروش سابق ) به‌پاى برد و براى ادامهء تحصيلات در سال 1304 رهسپار تهران شد و در دانشسراى عالى در رشتهء زبان و ادبيات فارسى به تحصيل پرداخت و به اخذ ليسانس توفيق يافت . ازآن‌پس دورهء دكترى زبان و ادبيات فارسى را پى گرفت و در سال 1322 به مقام دكترى ادبيات نايل آمد و رساله دكترى خود را تحت عنوان حماسه‌سرايى در ايران نوشت .\r\nدكتر صفا دورهء فعاليت ادبى خود را از سال 1312 شروع كرد و در مجلات مهر ، ايران امروز ، تعليم و تربيت ، جلوه ، سخن ، پشوتن ، يغما ، دانش ، فرهنگ ، مربى ، تمدن ، و برخى از جرايد مركز ، مقالات متعددى در موضوعات ادبى و تاريخى و فلسفى نگاشت كه مجموع صحايف آنها از چند هزار مىگذرد و سال اول مجلهء سخن را ايجاد و اداره كرد و بعدا آن را به دكتر پرويز ناتل خانلرى واگذاشت و نيز سال پنجم و هفتم مجلهء مهر را مدتى تحت اداره داشت و همچنين دورهء دوسالهء روزنامهء شباهنگ را تا سال 1325 تأسيس و اداره كرد .\r\nدكتر صفا از استادان پركار و گرانمايه‌اى است كه دربارهء ادبيات فارسى تحقيقات ممتع و سودمندى انجام داد و از اين رهگذر به پيشرفت فرهنگ و ادب و زبان فارسى كمك شايانى كرد . از تأليفات جداگانهء او كه تاكنون به طبع رسيده است ، به شرح زير است : 1 - حماسه‌سرايى در ايران ، 2 - تاريخ علوم عقلى در تمدن اسلامى تا اواسط قرن پنجم هجرى ، 3 - جشن‌نامهء ابن سينا ( مجلد اول در شرح حال و آثار و عقايد ابن سينا ) ، 4 -\r\n\r\n","description":"","footnote":"","page_name":" 2295 ","page_number":103},
  {"content":"\r\n\r\nتاريخ ادبيات ( در پنج مجلد ) ، 5 - آيين سخن ، 6 - تاريخ تحول نظم و نثر در ايران ، 7 - دانشهاى يونانى در كشور شاهنشاهى ايران ، 8 - اخوان الصّفا ، 9 - گنج سخن ( در چهار مجلد ) ، 10 - مزداپرستى در ايران قديم ( ترجمه از كريستين سن دانماركى ) ، 11 - گنج و گنجينه ، 12 - تصحيح و طبع اسرار التّوحيد فى مقامات الشّيخ ابى سعيد ( از روى نسخهء استانبول با مقابلهء نسخ لنينگراد و كپنهاك ) ، 13 - رافائل ( ترجمه از آثار لامارتين ) ، 14 - مرگ سقراط ( ترجمه از آثار لامارتين ) ، و چند اثر ديگر .\r\nدكتر صفا از سال 1322 به سمت استادى تاريخ ادبيات فارسى در دانشكدهء ادبيات منصوب گرديد و مشاغلى كه او داشته عبارت است از : تعليم ادبيات فارسى در دوره‌هاى دبيرستانهاى شرف و دار الفنون و البرز ، رياست ادارات دانشسراها ، تعليمات عاليه و روابط فرهنگى در وزارت فرهنگ ( از سال 1321 تا سال 1325 ) ، نمايندگى در كنفرانس‌هاى سال 1948 و 1949 و 1950 يونسكو كه در بيروت و پاريس و فلورانس تشكيل شد ، رياست دبيرخانهء كميسيون ملى يونسكو در ايران ، و . . .\r\n\r\nرخسار مادر\r\n شنيدم كه از دخترى ماهروى * دلارا بتى دلبرى سيم‌تن\r\nدو چشم جهان‌بين بخردى ربود * ستمكار ديرينه چرخ كهن \r\n* *\r\n به روزى كه از فرّ ارديبهشت * جهان را دميده شود جان به تن\r\nبرفت آن پرىچهر در بوستان * نشست از بر سبزه و نسترن\r\nبناليد از جور چرخ كبود * ز غم چاك زد بر بدن پيرهن\r\nبگفت اى خداوند بالا و پست * پديدآور ماه و عقد پرن\r\nشنيدم كه بر صفحهء تيره‌خاك * در افكنده‌اى نقشهاى حسن\r\nخجسته گلى در گلستان عشق * بپروردى و نام كرديش « زن »\r\nبه دو گونه چون دو گل سرخ‌فام * سهى قامت و پرنيانى بدن\r\nبياوردى آنگاه و كردى اسير * به گيسوى اين فتنهء انجمن\r\nهژبران گندآور تيزچنگ * دليران پيل‌افكن كوه‌كن \r\n* *\r\n\r\n","description":"","footnote":"","page_name":" 2296 ","page_number":104},
  {"content":"\r\n\r\n ز فرّ بهارى شنيدم كه باز * جوان گردد اين روزگار كهن\r\nبيابد ز نو رونق و فرّ و آب * چو آراسته بتكده برهمن\r\nشود باغ چون دخترى شوخ چشم * براندازد آن جامهء شوخكن \r\n* *\r\n از اين خرّمى هركه را بهره‌ايست * نباشد جز از تيرگى بهر من\r\nز تابيدن مه جهان خرّم است * ز ناديدنش من به سوك و حزن\r\nنيارد ز دود از دلم درد و رنج * نه لاله بهارى نه سبزه چمن\r\nمرا گرچه دارد زمانه به درد * مرا گرچه دارد جهان در محن\r\nننالم ز بدخويى روزگار * وز اين ناتوان گير عاجز فكن\r\nولى در جهانم يكى آرزوست * كه : « بينم رخ مادر خويشتن » \r\n\r\nجستجو\r\n به زارى خواند امشب مرغ شبگير * مگر او را غمى تازه‌ست در سر\r\nز شب چندى نماند و هست بر جاى * به دريا بر هنوز آن تيره‌چادر \r\n* *\r\n ندارد « مانش » از غير از نالهء زار * چو غمگين مادر گم‌گشته‌فرزند\r\nمگر او را چو من باريست بر دل * ز يارى ، لعبتى طنّاز و دلبند \r\n* *\r\n كف آرد بر لب و غرّد چو شيرى * كه بگشايند از او بند و سلاسل\r\nبتازد چون هيونى مست و آيد * ز راه دور و درغلطد به ساحل \r\n* *\r\n دگرگون ناله‌اى خيزد ز هر موج * چنان كز كودك گم‌كرده‌رهبر\r\nشكايتهاست گويا زين شب شوم * مر اين اطفال دريا را به مادر \r\n* *\r\n چو خيزند و جهند از بيم گردد * جهان از تابشان لرزه سراسر\r\nبغلطد زورق گردنده بر آب * بسان كشتى بشكسته لنگر \r\n* *\r\n\r\n","description":"","footnote":"","page_name":" 2297 ","page_number":105},
  {"content":"\r\n\r\n كجا تازد همى آن زورق خرد * بر اين ارغندهء موج از شب تار\r\nچه جويد در شب تار از سر موج * چه خواهد بر سر موج از شب تار \r\n* *\r\n مگر گمگشته‌اى دارد كه تازد * به هر سويى شتابان زورق خرد\r\nو يا سوزان غمى در دل نهفته‌ست * كه از تابش نمىداند كجا برد \r\n* *\r\n خدا را با وى اى موج آشنا باش * كه او از آشنا بهر تو ببريد\r\nجوانمردى كن و نيكوش بپذير * كه او مردانه‌ات بر خلق بگزيد \r\n* *\r\n چو از خشكى به كام دل نزد راه * اميد خويشتن بر آب بنهاد\r\nزمين چون نقد بخت از وى بدزديد * ز دريا جست نقد رفته بر باد \r\n* *\r\n من و او هر دو نالانيم و غمناك * يكى در بحر و ديگر مانده در بر\r\nمن اندر جستجوى دوست ، حيران * وى اندر جستجوى بخت ، مضطر \r\n\r\nسرشك يتيم\r\n به هنگام دم‌سردى روزگار * يتيمى چو يابيد بىبرگ و بار\r\nز جان و جهان دست برداشته * به لؤلوئى تردامن انباشته\r\nبه ياد من او را ببوسيد چشم * نشانيدش آن آتش آه و خشم\r\nكه آن آهش آواى جان من است * سرشك روانش روان من است\r\nمن آن اشك گرينده چشم وىام * من آن ناله و آه و خشم وىام \r\n\r\nگمنام\r\n هيچ غم نيست گر از خاطر ما غم نرود * تا جهان است غم از خاطر آدم نرود\r\nزين گذرگاه عدم كيست كه خوش‌دل گذرد * يا كدام است كز اين خانه به ماتم نرود\r\nدام گسترده و ما در طلب دانه دريغ * كز چنين ورطه كس آسوده مسلّم نرود\r\nجام ياقوت شفق گرچه مى لعل كشد * نيست رحلى كه در اين رطل دمادم نرود \r\n\r\n","description":"","footnote":"","page_name":" 2298 ","page_number":106},
  {"content":"\r\n\r\n شادى ار نيست به دوران غم او نيز خوش است * حيف از آن دل كه بر او چاشنى غم نرود\r\nچشم نمناك نشان از دل آگاه دهد * اين نه آن جزع فسرده‌ست كز او نم نرود\r\nما ز گمنامى خود گرچه ملوليم ولى * خرّم آن است كز او نام به عالم نرود \r\n\r\nباقى ايّام\r\n حالتى بود و غمى بود و دمى بود و شبى * اشكى و آهى و افسوسى و تابى و تبى\r\nخاطر يار عزيزى و رفيق كهنى * ياد شبهاى نشاطى غم روز طربى\r\nحاصل عمر همين بود و ندانم پس از اين * به چه امّيد توان داشت هواى طلبى\r\nشحنهء ظالم ايّام برايم نگذاشت * هرچه از كهنه و نو بود متاع و سلبى\r\nيا به غارتگرى صيف و شتايى پر بود * يا به يغماى صباحى و به تاراج شبى\r\nرفت از جان غرامت‌زده شوق شعفى * نيست در خاطر غم‌ديده نشاط شغبى\r\nيا رب اين باقى ايّام مرا نورى بخش * سببى سازده اى سازدهء هر سببى \r\n\r\nبه ياد من\r\n چو زين خاكدان چشم كردم فراز * فروبستم اين دفتر حرص و آز\r\nدر آن جاى خفتم كه جاى من است * يكى تنگ و تارى سراى من است\r\nبه ياد دل من به آب روان * ببينيد در لاله و ارغوان\r\nمپوييد بر خاك من هيچ‌گاه * وز اين ره به جانم مجوييد راه\r\nكه من ز آنچه جوييد آن‌سوترم * وز آنها كه گوييد نيكوترم . . . \r\n\r\nدمدمهء حرص\r\n ز بس‌كه جان گرامى نشست در غم او * به غير ماتم و غم كس نمانده همدم او\r\nهزار زخم ملامت نشست بر دل‌ريش * به يك نگاه نديده‌ست ليك مرهم او\r\nسيه سپيد نگردد به جهد ، و ليك مرا * سپيد گشت دو چشم سيه به ماتم او\r\nز روزگار شباب آيتى نماند مگر * شبان تيرهء حرمان و شام مظلم او\r\nدلم ز دمدمهء حرص جانگزاى گرفت * خوش آنكه ملك قناعت بود مسلّم او \r\n\r\n","description":"","footnote":"","page_name":" 2299 ","page_number":107},
  {"content":"\r\n\r\n\r\nبعد از تو\r\n مرغ دلم پس از تو به شاخى مكان نجست * بس آشيان كه يافت ولى آشيان نجست\r\nماه رخت چو از افق دل طلوع كرد * ديگر ستاره‌اى ره اين آسمان نجست\r\nآرام جان نخواهم و شاد آنكه از نخست * در راه عشق روى تو آرام جان نجست\r\nنازم بهار خرّم رويت كه هيچ‌گاه * آسيب خشكسال و بلاى خزان نجست\r\nدست زمان زدود ، ز دل جلوهء نشاط * خرّم كسى كه ره ز عدم زى جهان نجست \r\n\r\nآفت حسن\r\n هراسان بر سر برزن همىرفت * دلارام من آن سرو قباپوش\r\nدو آهوى بلاخيزش پر از نم * دو لعل عافيت سوزش پر از نوش\r\nز تاب خشم ، دو خدّ دل‌انگيز * چو دو اخگر فروزان تا بناگوش\r\nبه دو گفتم كه اى از تو پر از سيم * مرا هر تيره‌شب بالين و آغوش\r\nچه گريى ؟ نالهء تلخ تو از چيست * گريزان از كه‌اى زين‌گونه مدهوش\r\nلب شيرين گشود و گفت با درد * پىافتاده ز رفتار و تن از توش\r\nگريزانم من از زيبايى خويش * بلاى جان من اين است ، بنيوش ! \r\n\r\n","description":"","footnote":"","page_name":" 2300 ","page_number":108},
  {"content":"\r\n\r\n\r\nصفا ( 1303 )\r\nاسماعيل نواب صفوى ، متخلص به صفا ، كه به نواب‌صفا شهرت يافته است ، در سال 1303 هجرى شمسى در باختران ( كرمانشاه ) قدم به عرصهء حيات نهاد .\r\nپدرش مرحوم سيد مرتضى نواب صفوى صفايى از اجلهء دراويش نعمت‌اللّهى بود كه از طرف ظهير الدوله به لقب نوابعلى مفتخر گرديد و مأمور ارشاد فقراى غرب شد . وى مردى پارسا و متقى بود و در ميان مردم كرمانشاه محبوبيت داشت و در سال 1310 شمسى در سن پنجاه‌سالگى در همان شهر چشم از جهان فروبست . اجداد نواب‌صفا ، اصفهانى و از سلسلهء صفويه مىباشند و خاندان نواب صفوى در اصفهان معروف‌اند و با دودمان نشاط هم‌پيوستگى نزديك دارند .\r\nمادر نواب‌صفا از زنان فاضله و فرهنگ‌دوست بود و در كرمانشاه اولين مدرسه نسوان را به نام بصيرت تأسيس كرد و بيشتر خاندانهاى بزرگ آن سامان تربيت‌شدگان او مىباشند .\r\nنواب‌صفا تا سال 1317 در زادگاه خود به سر برد و تحصيلات ابتدايى را نيز در آن شهر به پايان رسانيد و براى ادامهء تحصيل به تهران آمد و در كلاس دوم متوسطه بود كه قريحهء شعر در او بيدار شد و به نظم شعر پرداخت و اولين شعرى كه سرود دربارهء اوضاع مدرسه و دبيران بود .\r\nنواب‌صفا در سال 1324 شمسى با روزنامهء فكاهى توفيق و رستاخيز همكارى كرد و پس از چند سالى با روزنامه‌هاى على بابا و حاجى بابا تشريك مساعى نمود و از سال 1326 در راديو تهران ( ادارهء كل انتشارات و تبليغات ) مشغول كار شد و ضمن داشتن مشاغل مختلف ، به ساختن تصنيف پرداخت و تصانيفش در مدت كوتاهى زبانزد خاص و\r\n\r\n","description":"","footnote":"","page_name":" 2301 ","page_number":109},
  {"content":"\r\n\r\nعام گرديد و آهنگهاى آن را خالقى ، خالدى ، وفادار ، ياحقى و محجوبى مىساختند و به‌وسيلهء بانو دلكش خوانده مىشد . از جمله تصانيف او \" ما را ز چه پابند جنون كردى و رفتى \" و \" دلى دارم كه درمان نمىبيند \" و همچنين چند تصنيف محلى ساخت كه شهرت فراوانى كسب كرد از جمله : \" به خيالم كه ز حالم باخبر هستى اى گل نه \" و \" يار خدا خدا \" مىباشد .\r\nنواب‌صفا در سال 1339 از ادارهء تبليغات و انتشارات به بنگاه كل بنادر و كشتيرانى منتقل گرديد و در سال 1333 به ادارهء كل گمرك منصوب شد و سالها در اين اداره خدمت كرد تا بازنشسته گرديد .\r\nنواب‌صفا در ساختن انواع شعر تواناست ، اما طبعش بيشتر به سرودن غزل و قطعه و رباعى مايل است و غزل را هم در سبك هندى و عراقى خوب مىسرايد ، ولى تمايلش بيشتر به سبك هندى مىباشد .\r\nنواب‌صفا شاعرى اجتماعى و خوش‌مشرب است و با دوستانش در كمال صفا و صميميت بسرمىبرد .\r\n\r\nعشق آتشناك\r\n از غضب زيباتر آن رخسار زيبا مىشود * بحر طوفان‌زا ، چو گردد خوش‌تماشا مىشود\r\nگفت ديشب گريه‌ها كردم به يادت ، گفتمش * چشمه گاهى از درون سنگ پيدا مىشود\r\nعاشق از ديوانگى طرفى نمىبندد كه موج * با همه ديوانگىها محو دريا مىشود\r\nسوختم تا با دل غم‌پرور خود ساختم * كينهء دشمن فزون‌تر از مدارا مىشود\r\nقصّه‌ها از عشق آتشناك مىگويند خلق * شمع از آتش به جايى مجلس‌آرا مىشود\r\nدرد پنهان « صفا » را گرچه تسكينى نبود * شعر اشك‌آلوده‌اش تسكين دلها مىشود \r\n\r\n","description":"","footnote":"","page_name":" 2302 ","page_number":110},
  {"content":"\r\n\r\n\r\nحكايت ازيادرفته\r\n من چيستم ؟ حكايت از ياد رفته‌اى * تصويرى از جوانى بربادرفته‌اى\r\nصيد ز دست رفتهء سربار زندگى * با پاى خويش در پى صيّاد رفته‌اى\r\nمن كيستم ؟ ز كوى مرادى كه جاى توست * ناشاد باز گشته‌اى و شاد رفته‌اى\r\nدر شوره‌زار هجر تو محبوس مانده‌اى * در گلشن خيال تو آزاد رفته‌اى\r\nكى ديده چشم كس به خرابات عاشقى * چون من خراب آمده ، آباد رفته‌اى\r\nياد « صفا » ز خاطره‌ها كى رود كه گفت * من چيستم ؟ حكايت از ياد رفته‌اى \r\n\r\nعشق پايدار\r\n سر خيل تشنگان لب نوش او منم * آن قصّه‌اى كه گشته فراموش او منم\r\nصبح اميدبخش و نشاطآور من است * شام هراس‌آور و خاموش او منم\r\nدر عين وصل خاطر آشفته‌اى مراست * آشفته موى ريخته بر دوش او منم\r\nچشم انتظار صبح بود شمع نيم‌جان * چشم انتظار صبح بناگوش او منم\r\nپنداشت مست باده‌ام آن مست جام ناز * غافل كه مست نرگس مدهوش او منم\r\nباشد جفا اگر خطا با « صفا » و ليك * اى عشق پايدار ! خطاپوش او منم \r\n\r\nغم جانكاه\r\n خواهم ز خدايم كه به دلخواه بميرم * يعنى كه تو را بينم و آنگاه بميرم\r\nآن شبنم پاكم كه به گلزار طبيعت * ناگه به وجود آمده ناگاه بميرم\r\nاى عشق ز جان من دلخسته چه خواهى ؟ * بگذار كه با اين غم جانكاه بميرم\r\nآن به كه در اين وادى پرپيچ‌وخم عمر * گمراه به سر برده و گمراه بميرم\r\nشمعم من و روى تو اميد سحر من * مپسند كه ناديده سحرگاه بميرم\r\nمىگفت « صفا » زنده و جاويد منم من * روزى كه به دلخواه تو ، اى ماه بميرم \r\n\r\nخوى آتشين\r\n تا دلى غم‌پرور و دردآفرين داريم ما * لذّت غمهاى عالم را قرين داريم ما\r\nبهر ما ، دريادلان تنگ است چون موج اين محيط * از فشار زندگى چين بر جبين داريم ما \r\n\r\n","description":"","footnote":"","page_name":" 2303 ","page_number":111},
  {"content":"\r\n\r\n دولت عشق و جنون آسان نمىآيد به دست * كام‌بختى بين كه هم آن و هم اين داريم ما\r\nسرو را مانيم در طبع جهان آزاده‌ايم * لاله را مانيم و خوى آتشين داريم ما\r\nتا كه برخيزد نصيب ما خزان غم‌فزاست * تا كه بنشيند بهار دلنشين داريم ما\r\nشرمساريهاست حاصل ابر باران ديده را * ريزد ار اشكى كه اندر آستين داريم ما\r\nنيست جز مهر و وفا اهل « صفا » را مايه‌اى * خاطر آسوده‌اى از قهر و كين داريم ما \r\n\r\nآرزوى گمشده\r\n شيرازهء حياتى و با ناز مىروى * از ما چه ديده‌اى كه به شيراز مىروى\r\nآبادى سراچهء اميد از تو بود * آهسته رو كه خانه‌برانداز مىروى\r\nبا ما نساختى ز چه ، اى مايهء اميد * با بخت سازگار چه ناساز مىروى\r\nاى آرزوى گمشده باز آمدى چرا * وى بخت نورسيده چرا باز مىروى\r\nمعشوقهء « صفا » شده‌اى تا جفا كنى * سنگين دل منى كه سبكبار مىروى \r\nترجمهء منظوم از اثر لرمانتف\r\n\r\nساغر عمر\r\n از ساغر عمر چشم بسته * عمريست كه جرعه‌نوش و مستيم\r\nبا مستى آن چو آشناييم * بيگانه ز عقل و هوس هستيم \r\n* *\r\n گه چون دل ساغريم خونين * گه چون لب ساغريم خندان\r\nآوخ كه ز اشك ما شود تر * هردم لبهء طلايى آن \r\n* *\r\n چون پرده برافتد از ميانه * زان پيش كه پيك مرگ آيد\r\nيكباره حقايق زمانه * رخسارهء خويش مىنمايد \r\n* *\r\n آنگاه عيان شود كه ايّام * كارش همه جز ريا نبوده\r\nهم بوده تهى ز باده ساغر * هم ساغر از آنِ ما نبوده \r\n\r\n","description":"","footnote":"","page_name":" 2304 ","page_number":112},
  {"content":"\r\n\r\n\r\nخوبى اميد\r\n هنوز اميد درازى كه داشتم دارم * به طرّهء تو نيازى كه داشتم دارم\r\nاگرچه شمع وجودم نفس شمرده زند * هنوز سوز و گدازى كه داشتم دارم\r\nتويى كه جلوهء نازى كه داشتى دارى * منم كه ديده نيازى كه داشتم دارم\r\nنگاه برق عنان را ز من مگير كه من * به سينه خرمن رازى كه داشتم دارم\r\nبساز با دل من اى فغان عالم‌سوز * كه دل به نالهء سازى كه داشتم دارم\r\nقسم به موى تو اى خوبى اميد « صفا » * هنوز اميد درازى كه داشتم دارم \r\n\r\nگريز\r\n آن‌گونه كه از من او گريزد * اى كاش كه آرزو گريزد\r\nهر روز به يك بهانه از من * آن يار بهانه‌جو گريزد\r\nاز من بود او چنان گريزان * كز سينهء غنچه بو گريزد\r\nبا خصم چه مهربان نشيند * از دوست چه تندخو گريزد\r\nهم آه به سينه‌ام شكسته * هم ناله‌ام از گلو گريزد\r\nچون شمع ، سياه‌روز گردد * آن‌كس كه ز آبرو گريزد\r\nبگريخت دل « صفا » ز عشقش * آن‌سان كه ز شعله مو گريزد \r\n\r\n","description":"","footnote":"","page_name":" 2305 ","page_number":113},
  {"content":"\r\n\r\n\r\nصفا ( 1306 )\r\nحسين لاهوتى ، متخلص به صفا ، فرزند على اكبر ، در سال 1306 هجرى شمسى در شهرستان كاشان ديده به جهان گشود . جد اعلاى وى ، ابو تراب بيك فرقتى ، از شعرا و عرفاى عصر صفوى و صاحب ديوان شعر است .\r\nلاهوتى تحصيلات ابتدايى و متوسطه را در همان زادگاهش به انجام رسانيد و در سال 1325 به تهران عزيمت كرد و در بانك صنعتى مشغول كار شد و در سال 1328 كه سازمان ريشه‌كنى مالاريا در ايران تشكيل گرديد ، پس از گذراندن دورهء بهداشت محيط و مبارزه با بيماريهاى واگير و مالاريا ، به اين سازمان انتقال يافت و سالها در سراسر كشور با سمتهاى مختلف كه بيشتر آن مدير عمليات صحرايى و بازرسى فنى بود فعاليت داشت و از اين رهگذر تجربياتى اندوخت و سرانجام در سال 1345 بازنشسته گرديد .\r\nلاهوتى از دوران كودكى به سرودن شعر پرداخت ، اما اين ذوق و قريحهء شاعرى در او دير نپاييد و يكسر خاموش شد و فيض سرودن شعر از وجودش پر كشيد تا سال 1338 كه بار ديگر اين چشمه شعر جوشيدن گرفت و توانايىاش را بازيافت و اشعارى به صورت غزل و قصيده و مثنوى و دوبيتى و رباعى مىسرود و با حضور در انجمنهاى ادبى ، شعرش روز به روز شكوفاتر گرديد و اينك به عنوان دبير شوراى شعر وزارت فرهنگ و ارشاد اسلامى با شعراى سراسر كشور در ارتباط مىباشد .\r\nصفا ، داراى آثارى نيز هست كه از آن جمله است : منظومه ساغر و سامان ( به شيوه خسرو و شيرين نظامى سروده شده است ) ، تضمين و تخميس ترجيع‌بند هاتف اصفهانى ، تدوين و تصحيح ديوان نور الدّين محمد متخلص به نجيب كاشانى ، و نيز ديوان ابو تراب بيك فرقتى جد اعلاى خود را نيز تدوين و تصحيح نمود و براى چاپ آماده ساخته است .\r\n\r\n","description":"","footnote":"","page_name":" 2306 ","page_number":114},
  {"content":"\r\n\r\n\r\nبخشى از تضمين ترجيع‌بند هاتف\r\n\r\nبند اول\r\n تا شدم محو جلوهء جانان * زده‌ام پشت‌پا به هر دوجهان\r\nفارغ از كفر گشتم و ايمان * « اى فداى تو هم دل و هم جان »\r\n« وى نثار رهت هم اين و هم آن » * تا هواى تو آمدم در سر\r\nشب همه‌شب ز فيض ديدهء تردامنم * شد ز اشك پرگوهر\r\n« دل فداى تو ، چون تويى دلبر » * « جان نثار تو ، چون تويى جانان »\r\nاى رخت نقشبند پردهء دل * وى همه غير نقش تو ، باطل\r\nاز تو شد شور عاشقان كامل * « دل رهاندن ز دست تو مشكل »\r\n« جان فشاندن به پاى تو ، آسان » * دور از آفتاب روى حبيب\r\nعاشقان را كجاست صبر و شكيب * واى از سوز هجر و جور رقيب\r\n« راه وصل تو ، راه پرآسيب » * « درد عشق تو ، درد بىدرمان »\r\nعاشقان ، حلقه‌حلقه صف در صف * همه را سينه‌چاك ، همچو صدف\r\nجز تو ما را ، نبود و نيست هدف * « بندگانيم جان و دل بر كف »\r\n« چشم بر حكم و گوش بر فرمان » * اى ز حسن تو مهر و ماه ، خجل\r\nدل ز هجر تو ، طاير بسمل * دولت وصل تا شود حاصل\r\n« گر دل صلح دارى اينك دل » * « ور سر جنگ دارى ، اينك جان »\r\nشد چو مهرت به گردن دل طوق * داد جان را به‌سوى جانان سوق\r\nيافتم ره به‌سوى عالم ذوق * « دوش از سوز عشق و جذبهء شوق »\r\n« هر طرف مىشتافتم حيران » * از سر چين زلف دلدارم\r\nعقده‌ها اوفتاده در كارم * از همه غير دوست بيزارم\r\n« آخر كار شوق ديدارم » * « سوى دير مغان كشيد عنان » \r\n\r\n","description":"","footnote":"","page_name":" 2307 ","page_number":115},
  {"content":"\r\n\r\n تا غم عشق دوست بگزيدم * گل ز گلزار معرفت چيدم\r\nچون به سر راه دير پوييدم * « چشم بد دور ، خلوتى ديدم »\r\n« روشن از نور حق ، نه از نيران » * نى در آنجا سخن ز اصل و نسب\r\nنى حديث طريقت و مذهب * همه را بود ذكر دوست به لب\r\n« هر طرف بود آتشى كان شب » * « ديد در طور ، موسى عمران »\r\nبود بزم كمال‌اندوزى * كاميابى و عشق‌آموزى\r\nدر پى رمز و راز بهروزى * « پيرى آنجا به آتش افروزى »\r\n« به ادب گرد پير مغبچگان » * زيب دلهايشان ز نقش و نگار\r\nطعنه مىزد به دامن گلزار * شاهدانى ز لطف رشك بهار\r\n« همه سيمين عذار و گل رخسار » * « همه شيرين زبان و تنگ دهان »\r\nسربه‌سر دلبران مشكين‌خط * در خرابات ره نكرده غلط\r\nبزم آراسته به جمله نمط * « عود و چنگ و دف و نى و بربط »\r\n« شمع و نقل و گل و مى ريحان » * يك طرف دلبران زيباروى\r\nعارف كامل و حقيقت‌جوى * يك طرف ساغر و مدام و سبوى\r\n« ساقى ماهروى مشكين موى » * « مطرب بذله‌گوى خوش‌الحان »\r\nعاشقان گرم شور و حال حضور * دلشان از فروغ حق پرنور\r\nهمه دور از نفاق و كبر و غرور * « مغ و مغ‌زاده موبد و دستور »\r\n« خدمتش را تمام بسته ميان » * ساقى مىپرست روحانى\r\nبود سرگرم جام گردانى * دردنوشان به دست افشانى\r\n« من شرمنده از مسلمانى » * « شدم آنجا به گوشه‌اى پنهان »\r\nعارفانى كه با صفا جفتند * گوهر عشق و معرفت سفتند\r\nليك از ديد غير ، بنهفتند * « پير پرسيد كيست اين ، گفتند »\r\n« عاشقى بىقرار و سرگردان » \r\n\r\n","description":"","footnote":"","page_name":" 2308 ","page_number":116},
  {"content":"\r\n\r\n پير روشن‌روان ز راه صواب * تا كه گيرد مرا ز ديده حجاب\r\nكرد اشارت به زمرهء اصحاب * « گفت جامى دهيدش از مى ناب »\r\n« گرچه ناخوانده باشد اين مهمان » * پاكبازان رند باده‌پرست\r\nهمه از بادهء محبّت مست * من به دام هواى خود پابست\r\n« ساقى آتش‌پرست و آتش‌دست » * « ريخت در ساغر ، آتش سوزان »\r\nگاه بودم اسير شك و يقين * گاه پابند مذهب و آيين\r\nبستدم باده زان بت سيمين * « چون كشيدم نه عقل ماند و نه دين »\r\n« سوخت هم كفر از آن و هم ايمان » * گشتم آسوده از تهيدستى\r\nراه بردم به عالم هستى * سوى بالا شدم از اين پستى\r\n« مست افتادم و در آن مستى » * « به زبانى كه شرح آن نتوان »\r\nقَدَرم يار گشته بود و قضا * راه بردم به جمع اهل صفا\r\nچونكه جان پاك شد ز رنگ و ريا * « اين سخن مىشنيدم از اعضا »\r\n« همه حتّى الوريد و الشّريان » * « كه يكى هست و هيچ نيست جز او\r\nوحده لا إله الّا هو » \r\n\r\nفسانهء دل\r\n بس‌كه پنهان كنم فسانهء دل * بشكند بار درد شانهء دل\r\nدل ز ما برده‌اى و مىگيرد * روز و شب طفل جان بهانهء دل\r\nحلقهء زلف و خال هندويت * بوده تا بوده دام و دانهء دل\r\nدر خم پيچ‌وتاب گيسويش * خوش بود قصّهء شبانهء دل\r\nگاه‌وبيگاه ديده گيرد وام * گوهر اشك از خزانهء دل\r\nبه هواى تو مىزند آتش * عشق جانسوز جاودانهء دل\r\nجان اسير تن است و كاش نبود * قفس سينه آشيانهء دل\r\nروز و شب مرغ جان ز پردهء عشق * مىدهد گوش بر ترانهء دل\r\nبنگر از شور عشق توفانى * ژرف درياى بىكرانهء دل \r\n\r\n","description":"","footnote":"","page_name":" 2309 ","page_number":117},
  {"content":"\r\n\r\n پرده در پرده نقش دوست نشست * در حريم نگارخانهء دل\r\nعقل صلح و « صفا » نمىخواهد * در ميان من و ميانهء دل \r\n\r\nحلقهء عشّاق\r\n تا پرتو خورشيد سحر هم‌سفر ماست * دامان فلك در گرو بال‌وپر ماست\r\nبس خون دل از ديده به دامان چمن ريخت * رنگين دل هر غنچه ز خون جگر ماست\r\nاز خويش برون رفتن و بى خود شدن از خويش * در مرتبهء سير و سياحت سفر ماست\r\nدر پرده نهان چند توان راز غم عشق * اشك بصر و شور جنون پرده در ماست\r\nهرچند كه در دامگه خاك اسيريم * با بال نظر زان‌سوى گردون گذر ماست\r\nخاكيم ولى آب رخ گوهر هستى * آويزهء گوش فلك از چشم تر ماست\r\nگر پير مغان راه دهد باده‌كشان را * « از ورد دعاى شب و آه سحر ماست »\r\nبا قافلهء عشق روانيم شب و روز * تا بارگه دوست ، جنون راهبر ماست\r\nاين آتش توفنده كه در خرمن مهر است * برقى ز شرار نفس شعله‌ور ماست\r\nدر حلقهء عشّاق سراپردهء اسرار * اين بىخبر از خويش شدنها خبر ماست\r\nدر راه طلب نيست غمى اهل « صفا » را * تا پير جنون مرشد صاحب‌نظر ماست \r\n\r\nخاك‌نشينان\r\n تا خاك‌نشينان خرابات مغانيم * كى در طلب سيم و زر و نام و نشانيم\r\nآوارهء صحراى جنونيم چو مجنون * شيداى ز خود رفته و رسواى جهانيم\r\nبا آتش غم سوخته و ساخته عمريست * داغيم كه در سينهء ايّام نهانيم\r\nدر مسجد و بتخانه هواخواه رخ دوست * در ميكده از طايفهء دُردكشانيم\r\nچون نى به نوا دم‌به‌دم از شور غم عشق * از پرده برون آور اسرار زمانيم\r\nسرمستى ما از كرم باده‌فروش است * از دامن او دست كشيدن نتوانيم\r\nچون گرد شتابنده در اين دشت توانسوز * سرگشته به ياد حرم پير مغانيم\r\nهم زاهد صالح شده هم كافر طالح * در محفل عشّاق هم اينيم و هم آنيم\r\nدر صومعه ما خاك‌نشينان فلك‌سير * تن كاسته در پرورش روح و روانيم\r\nدر گوشه ميخانه « صفا » با مدد عشق * بنشسته و در سير جهان گذرانيم \r\n\r\n","description":"","footnote":"","page_name":" 2310 ","page_number":118},
  {"content":"\r\n\r\n\r\nافسانه\r\n تا نوعروس باغ ز رخ پرده برگرفت * ساغر به دست لاله ز خون جگر گرفت\r\nهر گوهرى كه درج دل اندوخت روز و شب * خون گشت از فراق و ره چشم تر گرفت\r\nخرّم كسى كه شب همه‌شب با خيال دوست * بيدار ماند و كام ز جام سحر گرفت\r\nافسون چشم مست تو شد تا كه مرغ جان * افسانه گشت و ملك جنون زير پر گرفت\r\nره آن كسى كه يافت به بزم وصال دوست * جز مهر او دل از همه آفاق برگرفت\r\nاز دست پير ميكدهء عشق جام مى * با ياد چشم مست بت سيمبر گرفت\r\nنوشيد آنكه باده ز خمخانهء الست * جانش ز نور عشق و صفا زيب و فر گرفت\r\nواقف به رمز و راز محبّت كجا شود * آن‌كس كه غير عشق طريق دگر گرفت\r\nآتش به سينه‌اى كه به دشت جنون گذشت * چون آفتاب قصّهء او بحر و برّ گرفت\r\nهركو كه دل سپرد به مهر وفاى دوست * جام بلا ز دست قضا و قدر گرفت\r\nيك جرعه تا ز جام محبّت « صفا » كشيد * پيرانه سر نشاط جوانى ز سر گرفت \r\n\r\nسوگند\r\n به مستان مى و ميخانه سوگند * به سوداى دل ديوانه سوگند\r\nبه سوز و ساز شمع مجلس‌افروز * به جان‌افشانى پروانه سوگند\r\nبه جانبازان راه عشق و مستى * به ناز و عشوهء جانانه سوگند\r\nبه لعل مىپرست نوشخندان * به دور گردش پيمانه سوگند\r\nبه پير مىفروش جام در دست * كه شد آباد از او ميخانه سوگند\r\nبه يكرنگى ، به يكرنگان عالم * به اوج همّت مردانه سوگند\r\n« صفا » را رنگ و تزوير و ريا نيست * به دير و كعبه و ميخانه سوگند \r\n\r\n","description":"","footnote":"","page_name":" 2311 ","page_number":119},
  {"content":"\r\n\r\n\r\nصفاء الحق ( 1340 - 1258 )\r\nسيد حسن مدنى ، متخلص به صفا و صفاء الحق ، فرزند سيد محمود مدنى ، مشهور به صديق الاشراف كردستانى ، در سال 1297 هجرى قمرى در كردستان ديده به جهان گشود . در كودكى همراه پدرش به همدان مهاجرت كرد و چندى نيز در اسدآباد سكونت اختيار كرد و چون طب قديم را نزد ميرزا حسن ، نوادهء كوثر عليشاه آموخته بود به شغل طبابت اشتغال ورزيد .\r\nصفا داراى خطى خوش بود و با نقاشى و تذهيب آشنايى داشت و از موسيقى نيز بىبهره نبود . از آثار او ، سفرنامه‌اى منظوم مىباشد كه با خط خوش نوشته و آن را با نقاشى و تذهيب مزين ساخته است و در اين زمينه از استاد صنيع الملك استفاده كرد .\r\nصفا چندى در طريق سير و سلوك گام نهاد و در لباس درويشى و فقر به سير و سفر پرداخت و به مصر و عربستان رفت و قريب سه سال نيز در هندوستان و در شهر بمبئى توقف كرد و با علماى مذاهب مختلف و مشايخ طريقت حشر و نشر يافت ، آنگاه به ايران بازگشت و در همدان به عنوان عضو صحيه به كار پرداخت و سالها در اسدآباد و همدان به شغل طبابت و معالجهء بيماران اشتغال ورزيد . وى از نظر مشرب سياسى ، گويا از طرفداران استبداد بود و روى همين اصل ، يك‌مرتبه خانه‌اش براثر اختلافات سياسى دستخوش غارت گرديد . سرانجام در سال 1380 قمرى برابر با 1340 شمسى در همان شهر بدرود حيات گفت و در جوار آرامگاه بابا طاهر عريان مدفون گرديد .\r\nصفا در شعر و شاعرى از مايهء كافى برخوردار بود و ذوقى لطيف و شعرى دلنشين داشت و در غزلسرايى مهارت بيشترى از خود نشان داد و آثار ديگر او عبارت است از :\r\nرسالهء نمكدان ( شامل نظم و نثر ) ، رسالهء پزشكى ، پهلوىنامه ، و ديوان اشعار .\r\n\r\n","description":"","footnote":"","page_name":" 2312 ","page_number":120},
  {"content":"\r\n\r\n\r\nپناهگاه صفا\r\n ز يك تجلّى جانان ز قيد جان رستم * غنى شدم به نگاهى اگر تهيدستم\r\nميان ما و تو ، زاهد بس است اين برهان * تو دستگير هوى من به عشق پابستم\r\nز من مپرس كه مست و خراب از چه شدى * از او بپرس كه داد اين پياله بر دستم\r\nز عشق باده‌پرستى چرا كناره كنم * در اين دوروزه غنيمت بود كه تا هستم\r\nرموز عشق نباشد به پيش هشياران * من اين معامله دانم كه متّصل مستم\r\nز يك مشاهده دادم به دوجهان سه طلاق * ز قيد چار عناصر چو عارفان رستم\r\nز پنج حس و از اين شش جهات و هفت جحيم * به هشت جنّت وحدت ز صدق پيوستم\r\nز نه رواق ، ده و دو امام برحق را * پناهگاه « صفا » ز اهل ذوق دانستم \r\n\r\nشمع كشته\r\n به مرده‌دل ، غم پيرى دگر چه خواهد كرد * به شمع كشته نسيم سحر چه خواهد كرد\r\nز غم گداخته‌ام با وجود بىهنرى * فلك به مردم صاحب‌هنر چه خواهد كرد\r\nز دجله دجله سرشكم نمىشود مژه تر * صدف به قطرهء آب گهر چه خواهد كرد\r\nفريب مىدهدم هر نفس تمنّايى * هزار دام به يك‌مشت پر چه خواهد كرد\r\nبه باد داده هوس ذرّه‌ذرّه خاكم را * هواى عشق به اين بوم و بر چه خواهد كرد\r\nهزار رنگ برآورد ، حيرت نگهم * دلم به چشم پريشان نظر چه خواهد كرد\r\nچه منّت است « صفا » را ز ناخدا در بحر * به كشتيى كه ندارد خطر چه خواهد كرد \r\n\r\nخواب دراز\r\n هرگز برون ندادم از سينه ، راز خود را * در پرده مىنوازم پيوسته ساز خود را\r\nرنگ شراب گلگون بر شيشه‌ام زند سنگ * ديده‌ست تا در آتش رنگ گداز خود را\r\nبر آستان نازش ، افتاده‌اى نديدم * كز نقش پا كند فرق روى نياز خود را\r\nامّيد دلنوازى زان تندخو چه حرف است * من خوب مىشناسم پرخشم و ناز خود را\r\nشرمنده‌ام ز تقوا با آنكه چون صراحى * كردم ز ساغر مى ، مهر نماز خود را\r\nبس كن « صفا » ز غفلت تا چند عذرخواهى * تا كى كنيم تعبير ، خواب دراز خود را \r\n\r\n","description":"","footnote":"","page_name":" 2313 ","page_number":121},
  {"content":"\r\n\r\n\r\nنمىدانم\r\n سراپا شوقم امّا نامه‌پردازى نمىدانم * به رنگ خامه آيين سخن‌سازى نمىدانم\r\nمن آن فطرت بلندم وسعت‌آباد محبّت را * كه در دام و قفس كوتاه‌پردازى نمىدانم\r\nسبك روحم به رنگ شعله در بزم سخن امّا * به هر خار و خسى اينجا زبان‌بازى نمىدانم\r\nفلك از ساده‌لوحى در پى سامان من باشد * من آن سيلم كه غير از خانه‌پردازى نمىدانم\r\nمن آن ديوانهء شوريده احوالم كه از طفلى * بجز شوريدگيهاى جنون‌بازى نمىدانم\r\nفضاى عشق را آن طاير آشفته پردازم * كه در دام و قفس هم آشيان‌سازى نمىدانم\r\nمن و افتادگى اندر جهان همچون « صفاء الحق » * به غير از خاكساريها سرافرازى نمىدانم \r\n\r\nاصل اشياء\r\n مده آبروى از كف ، برِ هر بخيل و ناكس * كه به دست ديو ممسك كرم و عطا نباشد\r\nهله بگسل اين علائق كه به شب چو دزد آيد * طمع حريف طرّار به بوريا نباشد\r\nز قد چسان نژندى ز قضا چرا گريزى * در و بام قلعه بندى به ره قضا نباشد\r\nتو از اين سياه‌كاسه نخورى هريسه هرگز * كه به بند و كند و زندان مى و جوجه با نباشد\r\nچو « صفا » ز خويش بگذر نظر رضاى بگشا * بنگر به اصل اشياء كه بجز خدا نباشد \r\n\r\nاى دوست\r\n اى دوست دلم ز غصّه تنگ آمده است * بر شيشهء دل ز دهر سنگ آمده است\r\nبر من چو زمين و آسمان تنگ شده * گويى همه‌كس مرا به جنگ آمده است \r\n\r\n","description":"","footnote":"","page_name":" 2314 ","page_number":122},
  {"content":"\r\n\r\n\r\nنهال طاعت « 1 »\r\n دلم به مهر تو گرم است آن‌چنان در خاك * كه شعله خيزدم از مغز استخوان در خاك\r\nهمان به ياد تو تا روز حشر مىبالد * شهيد تيغ تو چون شاخ ارغوان در خاك\r\nعجب كه بال گشايد به سير گلشن قدس * چنين كه مرغ دلم كرده آشيان در خاك\r\nسموم راز جهان برنمىدهد ور نه * چه تخمها كه ز اشكم بود نهان در خاك\r\nزمانه قافلهء روز و شب گسست و هنوز * ز هم گسسته نگرديده كاروان در خاك\r\nبه روى آب زند خيمه آسمان چو حباب * ز بس‌كه آب رخ خلق شد روان در خاك\r\nبه دستبرد هوس رفت سيم عمر مگر * رسد به سكّهء عشق تو نقد جان در خاك\r\nبه گريه آب بقا ده ، نهال طاعت را * مباد نخل اميدت كند خزان در خاك\r\nچنان مباش ز عصيان خود « صفاء الحق » * ز رنگ زرد تو چينند زعفران در خاك \r\n\r\n\r\n","description":"","footnote":"\r\n( 1 ) - غزل فوق بر سنگ مزارش نقر شده است .\r\n","page_name":" 2315 ","page_number":123},
  {"content":"\r\n\r\n\r\nصفايى ( 1292 )\r\nابراهيم صفايى ، در سال 1292 هجرى شمسى در ملاير قدم به عرصهء هستى نهاد و تحصيلات ابتدايى را در زادگاه خود و دورهء متوسطه را در مدرسهء آمريكايى همدان به پايان رسانيد .\r\nصفايى پس از اتمام دورهء دبيرستان به فراگرفتن علوم مقدماتى عرب همت گماشت و رموز فن شعر را از آزاد همدانى و وحيد دستگردى در تهران آموخت و ازآن‌پس به استخدام وزارت فرهنگ درآمد تا بازنشسته شد .\r\nصفايى در سال 1315 شمسى در اهواز روزنامه خوزستان را منتشر كرد و آنگاه به تهران آمد و به نشر روزنامهء عسس پرداخت و در ضمن با روزنامه‌ها و مجله‌هاى ديگر همكار كرد و آثار خود را در آنها بپراكند .\r\nصفايى در سال 1317 شمسى سفرى به اصفهان كرد و قبر صائب تبريزى را كه تا آن وقت ناشناخته بود و كسى از آن آگاه نبود كشف كرد و طى مقاله‌اى در مجلهء ارمغان ، شرح پيدايش آن را نوشت . از آثار اوست : مقايسهء افكار خيام با مترلينگ ، رسالهء تجديد حيات ادبى ، رسالهء حقيقت تصوف ، رهبران مشروطه ( در دو مجلد بزرگ ) ، اسناد سياسى دورهء قاجاريه ، نخست‌وزيران ايران ، آيينهء خاطرات ، پنجاه نامه تاريخى ، يك‌صد سند تاريخى ، تاريخچهء هنرستان موسيقى ملى ، بنيادهاى ملى ، و چند اثر ديگر .\r\nصفايى معتقد است كه شعر بايد از سبك كلاسيك خود خارج نگردد و شكستن آن را ناروا مىشمرد و از ميان شعراى متقدم به نظامى گنجوى و سعدى بيش از ساير استادان سخن دلبستگى دارد .\r\n\r\n","description":"","footnote":"","page_name":" 2316 ","page_number":124},
  {"content":"\r\n\r\n\r\nسوداى محال\r\n شوريده سرى دارم و آشفته خيالى * بر جاى نمانده‌ست نه ذوقى و نه حالى\r\nمسكين دلم ، آماجگه رنج و ملال است * هر روز غمى دارد و هر لحظه ملالى\r\nيك سال نبودم ز غم آسوده به روزى * كى روز نشد خاطر من ، شاد به سالى\r\nنه در پى اين شام سيه صبح سپيدى * نه در پى اين هجر دل‌آزار وصالى\r\nافسوس كه با حسرت و افسوس سرآمد * دوران جوانى همه چون خواب و خيالى\r\nنه برد لبم لذّتى از بوسهء يارى * نه ديد دلم عشوه‌اى از چشم غزالى\r\nآن كام كه دل خواست نشد ممكنم از عمر * شد عمر گران بر سر سوداى محالى\r\nاز آه و فغان حاصلم اين گشت « صفايى » * گر « مويه چو مويى شدم ، از ناله چو نالى » \r\n\r\nخيال دوست\r\n با خيالت هر شبم تا صبح باشد داستانها * ز اندُه دل گفتگوها ، از غم دورى فغانها\r\nشاهد شب‌زنده‌داريهاى من باشد همه‌شب * ديدهء شب‌زنده‌دار اختران ، بر آسمانها\r\nگاه با ماه فلك گويم ز عشقت ماجراها * گاه با پروين فروخوانم ز حسنت ، داستانها\r\nگاهى از مه بوسه بستانم به ياد عارض تو * گاهى از گيسوى شب جويم ز گيسويت نشانها\r\nبا پروبال خيال آيم چو پنهانى به كويت * بينم اندر آستانت خويش را در گلستانها\r\nخاطراتى را كه از دوران عشقت ياد دارم * يك‌به‌يك در پيش چشمم نقش بندد از زمانها\r\nآن نخستين خندهء جانبخش روز آشنايى * كز حلاوت فارغم كرد از همه شيرين دهانها\r\nآن شب مهتاب و در صحرا سخن با ماه گفتن * ماه را با عارضت تشبيه كردن با بيانها \r\n\r\n","description":"","footnote":"","page_name":" 2317 ","page_number":125},
  {"content":"\r\n\r\n آن تبسّمهاى جانبخش و اشارتهاى دلكش * كام دل شيرين كند ، از آرزوها ، آرمانها\r\nبا تو رازى در ميان دارم كه خود ناگفته دانى * فاش اگر گويم همىترسم كه افتد بر زبانها\r\nجز تو اندر دل « صفايى » را نگنجد دلستانى * دل به زلف دل‌ستانت داد و رست از دل‌ستانها \r\n\r\nآن شب . . .\r\n آن شب كه نور ماه به صحرا فتاده بود * گيتى ز چهره پردهء ظلمت گشاده بود\r\nسيمابگون ، اشعّهء كمرنگ ماهتاب * بر كوه و دشت گونهء سيماب داده بود\r\nصحرا خموش و زمزمهء آب چشمه‌سار * مستىفزا چو بانگ نى و جام باده بود\r\nدر چشمه مىنمود شنا عكس روى ماه * وان چشمه سر به دامن صحرا نهاده بود\r\nوندر كنار چشمه درختى به هر قدم * آرام در برابر ماه ايستاده بود\r\nما مىشديم ، حلقه به هم كرده بازوان * شوق تو بر دلم درِ شادى گشاده بود\r\nراز نهان عشق همىرفت بر زبان * ماه و ستاره گوش به اين راز داده بود\r\nگه‌گه دم نسيم فشاندى به روى من * زلف تو را ، كه بر ، بر و دوشت فتاده بود\r\nدر دل هنوز شاد « صفايى » از آن شب است * آن شب كه با تو روى به صحرا نهاده بود \r\n\r\nگل وصال\r\n خانه‌ام امشب ز ماه روى پروين روشن است * آسمان از غم بسوز ، امشب كه پروين با من است\r\nبرق را خاموش ساز و شمع را گردن بزن * خانهء من از فروغ روى پروين روشن است\r\nدر بهشت وصل امشب كامرانى مىكنم * كامران است آرى آنكو در بهشتش مسكن است\r\nامشب از آن گيسوى مشكين و اندام لطيف * بسترم پرسنبل است و دامنم پرسوسن است \r\n\r\n","description":"","footnote":"","page_name":" 2318 ","page_number":126},
  {"content":"\r\n\r\n سنبل و سوسن به خروار و به خرمن يافتم * گلشن وصل است امشب يا وصال گلشن است ؟\r\nوقت آن شد تا چو غنچه پيرهن بر تن دريم * در ميان ما حجاب اكنون همين پيراهن است\r\nتن همىخواهد كه جان را بر ؟ ؟ ؟ خى جانان كند * جان همىگويد كه غير اندر ميان ما تن است\r\nاختر صبح از افق تابيد و پروين فلك * در تكاپوى غروب از شرم پروين من است\r\nشب به پايان مىرسد من كام نگرفته ز دوست * صبر كن اى شب ، به اين زودى چه وقت رفتن است\r\nرفت عمرى تا « صفايى » را وصالى دست داد * هان مرو اى شب كه اكنون صبحدم بر روزن است \r\n\r\nخاطرات گذشته\r\n چه شد آن زمانى كه بر ما گذشت * كه چون تندبادى به صحرا گذشت\r\nزمان مىرود تند چون برق و باد * بدين بىثباتى زمان كو مباد\r\nگذشت آن زمانى كه بودم جوان * سرم بود پرشور و تن پرتوان\r\nدلم بود كانون عشق و اميد * فروغ حيات از رخم مىدميد\r\nسرى داشتم دائما مست عشق * گريبان من بود در دست عشق\r\nبهاران كه صحرا پر از گل شدى * چمن پر ز نسرين و سنبل شدى\r\nمرا مرغ دل پر زدى از نشاط * ز خانه به گلشن كشيدم بساط\r\nسحرگاه در پاى گل ، طرف جو * همىشستم از شبنم صبح ، رو\r\nگهى خنده را همدم گل شدم * گهى نغمه را يار بلبل شدم\r\nدرافكنده بازو به بازوى يار * خرامنده در دامن جويبار\r\nدلى پاك و انديشه‌اى نيز پاك * به اميد آينده‌اى تابناك \r\n* *\r\n كنون دارم از گردش آسمان * دلى خسته و پيكرى ناتوان \r\n\r\n","description":"","footnote":"","page_name":" 2319 ","page_number":127},
  {"content":"\r\n\r\n نه ديگر در اين تن نشاطى مرا * نه ديگر به دل انبساطى مرا\r\nجهان چون گلم در جوانى فسرد * بهارم ز باد خزانى فسرد\r\nكنونم چو يك مرغ بشكسته پر * به زير پر از غم فروبرده سر\r\nنه ديگر نشاط پرافشانىام * نه ديگر هواى غزل‌خوانىام\r\nز بىهمزبانى فروبسته دم * جوانى من گشته تاراج غم\r\nدل از صحبت خلق خرسند نيست * لبم را تمنّاى لبخند نيست\r\nمگر عشق معجزنمايى كند * شكست دلم موميايى كند\r\nنشاط مرا نو كند يار نو * دلم شاد گردد به دلدار نو \r\n\r\nايران منى !\r\n اى وطن ! اى كه تو ميراث منى * زادگاه منى و باغ و گلستان منى\r\nديده بر خاك دلاويز تو دارم شب و روز * كه در آفاق جهان اختر تابان منى\r\nپدرانم همه در دامن تو رفته به خواب * قبله‌گاه من و محبوب جوانان منى\r\nخاك و سنگ تو به چشم همه درّ و گهر است * كه اميد من و گنجينهء شايان منى\r\nاى بسا خون عزيزان كه به راه تو بريخت * شعلهء عشق دلاويز فروزان منى\r\nمهد انديشه و شعر و ادب و ذوق و هنر * بارگاه خرد و دانش و عرفان منى\r\nسرزمينى كه چو فردوسى طوسى پرورد * كشور حافظ و سعدى سخن‌دان منى\r\nقرنها لطمه ز امواج حوادث ديدى * ليك چون مادر دلسوز ، نگهبان منى\r\nنشود لحظه‌اى از ياد تو غافل دل من * كه به گيتى سبب فخر فراوان منى\r\nآنكه بدخواه تو باشد نفسى زنده مباد * كه عزيز من و جان من و جانان منى\r\nتويى اى خاك گرامى ، وطن و ميهن من * بهتر از اين نتوان گفت : كه ايران منى ! \r\n\r\n","description":"","footnote":"","page_name":" 2320 ","page_number":128},
  {"content":"\r\n\r\n\r\nصفّارزاده ( 1315 )\r\nخانم طاهره صفارزاده ، فرزند درويش ، در بيست و هفتم آبان‌ماه 1315 در سيرجان از مادر زاد . پدرش وكيل عدليه و در كسوت تصوف و صاحب ذوق و اهل‌قلم و سخن بود و وكالت را بيشتر وسيلهء خدمت به موكلين بىبضاعت قرار داده بود ، ازاين‌روى در بين مردم از محبوبيت خاصى برخوردار بود .\r\nخانم صفارزاده تحصيلات ابتدايى و متوسطه را در زادگاه خود به پايان رسانيد و در سال ششم متوسطه شاگرد اول شد ، آنگاه در كنكور دانشگاه شركت جست و در رشتهء حقوق و ادبيات فارسى و زبان انگليسى هر سه رشته قبول شد ، اما به راهنمايى يكى از اساتيد دانشگاه در رشتهء زبان و ادبيات انگليسى ثبت‌نام كرد و پس از طى مراحل به اخذ ليسانس نايل آمد .\r\nخانم صفارزاده براى تأمين مخارج زندگى ناگزير شد به كار پردازد ، صبحها در شركت بيمه كار كرد و بعد از ظهرها در يك مؤسسه زبان به تلاش معاش پرداخت . چندى نيز در شركت ملى نفت استخدام گرديد كه در آغاز به كار دفترى پرداخت و بعد به عنوان مترجمى متن فيلمهاى صنعتى و نفتى گمارده شد ، اما بدين‌گونه اشتغال علاقه‌اى نداشت .\r\nبالاخره پس از يك ماجرا ناگزير به استعفا گرديد و همان ماجرا آغاز گرفتارى او و سبب ناراحتيهاى بعدىاش شد .\r\nخانم صفارزاده ازآن‌پس براى ادامهء تحصيل ايران را ترك گفت و عازم لندن گرديد .\r\nقصدش اين بود در يكى از مؤسسات آموزشى تلويزيون بى . بى . سى دورهء سناريو را بگذراند ، اما به جاى نويسندگى ، كارگردانى تلويزيون به او پيشنهاد شد كه موافق طبعش نبود و از آن چشم پوشيد . در همين زمان فستيوال بين المللى شعر در لندن برگزار مىشد ، او\r\n\r\n","description":"","footnote":"","page_name":" 2321 ","page_number":129},
  {"content":"\r\n\r\nنيز در آن شركت كرد . در آنجا با يك شاعر آمريكايى كه در كانادا استاد دانشگاه بود آشنا شد و درباره انتخاب رشته با وى به تبادل‌نظر پرداخت . اين شاعر گفت در آمريكا دانشگاهى در رشتهء نقد تئورى و عملى ادبيات جهان وجود دارد و من خود دورهء تخصصى آن دانشگاه را به پايان رسانيده‌ام .\r\nخانم صفارزاده نيز از اين راهنمايى بهره جست و با مكاتبه ، درخواست پذيرش كرد و در ضمن نمونه‌هايى از شعر خود را كه ترجمه شده بود براى دانشگاه فرستاد . پس از يك هفته دانشگاه \" آيوا \" اعلام پذيرش نمود ، او نيز راهى آمريكا شد و رشتهء تخصصى مورد نظر را به پايان رسانيد .\r\nخانم صفارزاده يك شاعر واقعى است ، در شعر صاحب سبك است و از توانايى و مهارت كامل برخوردار . او از سيزده‌سالگى به سرودن شعر آغاز كرد و اولين شعرش را با عنوان بينوا و زمستان ، در روزنامهء ديوارى سال اول دبيرستان نوشت كه مورد تشويق قرار گرفت .\r\nادوار شعرى خانم صفارزاده را مىتوان به سه دوره تقسيم كرد : در يك دوره كه شاعر پابند اوزان عروضى بوده و در اين راه مانند ديگران شاعران به سرودن شعر پرداخته است ؛ دورهء ديگر شاعر در راه گسستن اوزان عروضى است و مىكوشد تا راه خود را بازيابد و در اين دوره ميان شعر قديم و جديد گام برمىدارد ؛ و بالاخره دوره‌اى كه اصولا خود را به كلى از قيود اوزان آزاد نموده و قدرت تخيل شاعرانهء خود را در ميان اوزان رها ساخته است و به تمام معنا شاعرى نوپرداز به حساب مىآيد .\r\nخانم صفارزاده شاعرى است كه به معتقدات مذهبى خود پايبند است و مفاهيم و مضامين اعتقادى خود را در شعر منعكس مىنمايد و نمونه‌هاى آن را در مجموعه‌هاى شعرىاش مىتوان ديد .\r\nخانم صفارزاده غير از مقالات و آثارى كه در جرايد و مجلات از او چاپ شده ، آثار ديگرش بدين شرح است : پيوندهاى تلخ ( مجموعه قصه ) ، رهگذر مهتاب ( مجموعه شعر ) ، چتر سرخ ، طنين در دلتا و دفتر دوم ( مجموعه شعر ) ، سد بازوان ( مجموعه شعر ) ، حركت و ديروز ( مجموعه شعر ) ، بيعت با بيدارى ( مجموعه شعر ) ، اصول و مبانى ترجمه ، ديدار صبح ( مجموعه شعر ) .\r\nاينك نمونه‌هايى از ادوار شعر او :\r\n\r\n","description":"","footnote":"","page_name":" 2322 ","page_number":130},
  {"content":"\r\n\r\n\r\nبازگشت\r\n باز آمدم به‌سوى تو اى كردگار عشق * باز آمدم كه در تو پناه آورم ز خويش\r\nاز من بگير تاب‌وتوانى كه سركش است * بر من ببخش حلقهء ايمان و طوق كيش \r\n* *\r\n من پيشواى كفر تو بودم به دير درد * يك‌چند پيروان تو از من گريختند\r\nآنان كه سر به صخرهء بىمهرىام زدند * از دامن نياز خود آخر گسيختند \r\n* *\r\n جادوى غم فريفت زمانى اگر مرا * اكنون گسسته‌ام همه تار فريب را\r\nبگذار كز فراز پناه تو بنگرم * بر باد رفته عمر سراسر نشيب را \r\n* *\r\n پنهان نشايد از تو ، بدان اى خداى عشق * در بازگشت سوى تو تنها نبوده‌ام\r\nمرديست همرهم كه به شبهاى آرزو * پندار پرستارهء او را ستوده‌ام \r\n* *\r\n اكنون نياز قلب مرا بشنو اى خدا * جاويد كن به سينهء ما مهر بندگى\r\nمگذار در تنور هوسهاى زود پا * خاكستر گناه شود پود زندگى \r\n\r\nاگر . . .\r\n اگر دوباره قلب او * گذشته را ندا كند\r\nاگر نسيم ياد او * گذر به آشنا كند\r\nاگر ز سرزمين كين * گريزد و صفا كند\r\nاگر رقيب فتنه‌جو * كنار او رها كند\r\nاگر درستى و صفا * تفاوت از ريا كند\r\nاگر كه ديو بخت من * اطاعت از خدا كند\r\nاگر به عهد اوّلين * نگار من وفا كند\r\nاگر شرار مهر او * دمى دگر بقا كند\r\nز دست خود نمىدهم * مگر به مرگ دامنش \r\n\r\n","description":"","footnote":"","page_name":" 2323 ","page_number":131},
  {"content":"\r\n\r\n\r\nكودك قرن\r\nكودك اين قرن\r\nهر شب در حصار خانه‌يى تنهاست\r\nپرنياز از خواب امّا\r\nوحشتش از بستر آينده و فرداست\r\nبانگ مادرخواهيش\r\nآويزه‌يى در گوش اين دنياست\r\nگفته‌اند افسانه‌ها از مهربانيهاى مادر\r\nغم‌گساريهاى مادر\r\nدر بر گهواره‌ها ، شب‌زنده‌داريهاى مادر\r\nليك آن كودك ندارد هيچ باور\r\nشب چو خواب آيد درون ديدهء او\r\nپرسد از خود « باز امشب مادرم كو »\r\nبانگ آرامى برآيد :\r\n« چشم برهم نه كه امشب مادرت اينجاست »\r\nپشت يك ميز ،\r\nزير پاى دودهاى تلخ سربىرنگ\r\nدر ميان شعله‌هاى خدعه و نيرنگ\r\nدر تلاش و جستجوى بخت !\r\nچهره‌اش لبريز از زنگار فكر برد فكر باخت ، فكر پوچ ، فكر هيچ !\r\nمانده در بن‌بست راهى تنگ\r\n* كودك تنها دهد آواز\r\n« مادر !\r\nخالهاى بخت من در دستهاى توست\r\nآرى آن دستى كه محكم مىفشارد برگ بازى را\r\n\r\n","description":"","footnote":"","page_name":" 2324 ","page_number":132},
  {"content":"\r\n\r\nزود برخيز از ميان شعله‌هاى خدعه و نيرنگ\r\nسخت مىترسم كه دست تو و بخت من\r\nبسوزد بر سر اين آتش خون‌رنگ »\r\nهاىوهوى اين صداها :\r\nآخرين دست ، آخرين برگ ، آخرين شانس\r\nراه مىبندد بر وى ناله‌هاى كودكانه\r\nمىپرد از خواب\r\nديده در بيدارى آن چيزى كه او در خواب ديده\r\n* شام ديگر چون‌كه خواب آيد درون ديدهء او\r\nپرسد از خود « باز امشب مادرم كو »\r\nبانگ آرامى درون گوش او آهسته لغزد :\r\n« مادرت اينجاست ! . . . »\r\nدر سراى رنگى شب‌زنده‌داران\r\nدر هواى گرم عطرآميز يك زندان\r\nقامت آن مادر زيبا به گرد قامت بيگانه‌يى\r\nپيچان و دستش گردن‌آويز است\r\nپاى آنها در زمين نرم آهنگى قدم‌ريز است\r\nآن اطاق از بانگ « نوش » و خندهء مستانه لبريز است\r\nمىزند فرياد :\r\n« مادر !\r\nجاى من آنجاست\r\nآغوشى كه مرد ناشناسى سر نهاده »\r\nناله‌هاى جانگدازش گم شود در نعره‌هاى :\r\nآخرين دور\r\nآخرين رقص\r\nآخرين جام\r\n\r\n","description":"","footnote":"","page_name":" 2325 ","page_number":133},
  {"content":"\r\n\r\nتا سپيده‌دم كه خواب از ديدهء شبها درآيد\r\nمادر آن كودك تنها\r\nدرون لانهء آغوشها پر مىگشايد\r\nديده در بيدارى آن چيزى كه او در خواب ديده\r\n* شام ديگر مادرش در خانه است ، آنجاست\r\nدر اطاق او جدالى با پدر برپاست\r\nگفتگويى تلخ و ناهنجار ، دعوايى پر از تكرار\r\nباز دعوا بر سر پول است و دعوا بر سر ننگ خيانتهاست\r\nكودك بيچاره ترسان ، لرزلرزان\r\nسر كند در زير بالاپوش پنهان\r\nپيش خود گويد :\r\n« خوش آن شبها كه در اين خانه مادر نيست ! »\r\nاز هياهوى شبان كام :\r\nآخرين دست ، آخرين رقص ، آخرين جام\r\nآخرين دعواى ننگ و نام\r\nكى رود در خواب راحت\r\nكودك اين قرن بىفرجام ؟\r\n\r\nستارگان\r\nما آن ستارگان بلنديم\r\nهمراه با رسيدن شب مىرسيم\r\nشب را شكسته‌ايم\r\nاز دوردست\r\nما آن ستارگان كوچك و خرديم\r\nامّا ستارگان خرد\r\nدر چشم شب‌شناسان\r\n\r\n","description":"","footnote":"","page_name":" 2326 ","page_number":134},
  {"content":"\r\n\r\nهمواره در زمان\r\nشب را شكسته‌اند\r\n* با آن وزير برق بگوييد\r\nدر روزهاى تار و تباهى\r\nاز ما مدد بخواهد\r\nما جلوه‌هاى نور زمانيم\r\nما شب‌شكن‌ترين چراغهاى جهانيم\r\n\r\nتك‌درخت\r\nتك‌درختم من\r\nدر اين هامون پهناور\r\nدر اين دشت ملال‌آور\r\nمرا ياران همپا نيست\r\nمرا ياران هم‌گو نيست\r\nنواى مهربار جويباران\r\nبانگ نوش چشمه‌ساران\r\nدر فضايى دور مىميرد\r\nو گوش من\r\nپر است از نغمه‌هاى خشك تنهايى\r\nدر اين صحرا مرا ياران دهشت‌زاست\r\nتگرگ درد و ابر بيم و رگبار جنون‌آميز حرمانها\r\nدرونم زوزهء گرگان تنهايى\r\nكند غوغا\r\nدر اين تاريكى شبها\r\nدلم روشن نمىگردد ز پندار سراب‌آلودهء فردا\r\nنپايد پاى من در گل\r\n\r\n","description":"","footnote":"","page_name":" 2327 ","page_number":135},
  {"content":"\r\n\r\nنمانم ديرگاه اينجا\r\nسپاه ابر نزديك است\r\nدر اين دم يا دم ديگر\r\nبرآيد رعد و برق حسرت بىهمزبانى\r\nتا بسوزاند توانم را\r\nو خاكستر كند اين هستى گنگ\r\nاين سكوت جاودانم را\r\n\r\nهمسايه\r\nهمسايه‌ام\r\nنماد مردم شهر است\r\nهر صبح\r\nآهسته پلكان را\r\nدر ذهن مىشمارد\r\nو در وسط پلكان\r\nگره به كرواتش مىبندد\r\nو راه را مىبندد\r\nهمسايه‌ام\r\nمؤدّب و سنگين\r\nمثل عروسكهاى سنّتى و محجوب\r\nاز زير چشم كمين كرده است\r\nكه داماد بخت\r\nدر حركت هميشگى تاريخ\r\nاز راه التفات بيايد\r\nو آن نمونهء كسل و راكد را\r\nبدل به شور كند\r\nبدل به خوشبختى\r\n\r\n","description":"","footnote":"","page_name":" 2328 ","page_number":136},
  {"content":"\r\n\r\n\r\nصفّارى ( 1361 - 1288 )\r\nفتح اللّه صفارى ، فرزند ميرزا موسى خان ، معروف به منشى ، در سال 1288 هجرى شمسى در خانواده‌اى معروف و اصيل در رشت قدم به عرصهء هستى نهاد . در كودكى پدر خود را از دست داد و تحت سرپرستى مادرش قرار گرفت ، اما زندگى آنها با سختى و دشوارى مىگذشت .\r\nصفارى ، پس از فراگرفتن علوم مقدماتى ، چندى نيز به تحصيل علوم قديمه پرداخت و از افاضل زمان خود كسب فيض كرد . ازآن‌پس در آموزشگاه اختصاصى وزارت پست و تلگراف ثبت‌نام نمود و پس از گذراندن دورهء تخصصى و اخذ گواهينامه به استخدام آن وزارتخانه درآمد و آخرين پست او در سارى ، معاونت ادارهء پست و تلگراف بود و سرانجام پس از سى و دو سال خدمت بازنشسته گرديد .\r\nصفارى اوقات خود را پس از دوران بازنشستگى بيشتر به مطالعه كتاب و سرودن شعر مىگذراند و سالها در انجمن ادبى شهر سارى با سمت منشى و پس از آن رياست انجمن خدمت كرد . آثارش در دوره‌هاى مجلهء ارمغان و بعضى از مطبوعات به چاپ مىرسيد . ديوانش متجاوز از پنج هزار بيت است كه گويا هنوز به چاپ نرسيده . و نيز كتابى به نام \" شكوفه‌هايى از ادبيات مازندران \" تأليف كرد و شامل سروده‌هاى شعراى مازندران به زبان فارسى و محلى بود كه توفيق چاپ آن را نيافت . او در سال 1361 در سارى بدرود زندگى گفت .\r\n\r\nدرد آشنا\r\n گر به غربت همدم دردآشنا مىداشتم * كى دگر خار جگرسوزى به پا مىداشتم \r\n\r\n","description":"","footnote":"","page_name":" 2329 ","page_number":137},
  {"content":"\r\n\r\n گر صبا آرد پيام و مژده‌اى از سوى دوست * در نثار مقدمش جان بىبها مىداشتم\r\nدر طريق وصل مىبردم به كوى يار راه * گر كه مصباح حقيقت پيش پا مىداشتم\r\nدوست از دشمن به حكم عقل مىدادم تميز * در محيط زندگى گر هم‌نوا مىداشتم\r\nگم نمىكردم به دشت عشق راه خويش را * گر كه در گوش دلم بانگ درا مىداشتم\r\nدوست گر با ما نباشد اين جهان ظلمت‌سراست * گر كه با ما بود غم از دل رها مىداشتم\r\nمىنمودم نقش دل « صفّاريا » روى نگاه * گر چو آيينه ، دلى گيتىنما مىداشتم \r\n\r\nسعى و عمل\r\n آباد هر خرابه ز نيروى كار شد * آرى نهان دهر ، ز علم آشكار شد\r\nكمتر نه‌اى ز مور چرا غافلى ز كار * از كار ، مرد صاحب زر عيار شد\r\nتن‌پرورى ز دست ، فروهل به كار باش * رو كار كن كه كار ، ره اعتبار شد\r\nمىكوش تا جوانى و شادابىات بجاست * غافل مشو كه چرخ نه بر يك قرار شد\r\nانديشه كن ز پيرى و افتادگى خويش * در كار باش چونكه جهانى به كار شد\r\nبا كاروان زندگى آن كس شود رفيق * كو در طريق كار در اين روزگار شد\r\nبر رخش آرزو و سعادت شود سوار * آن‌كس كه مرد كارى و چابك‌سوار شد\r\nتقدير مرد ، در كف تدبير و عزم اوست * كانجم نه خصم كس شد و نه دوستار شد ؟ !\r\nبدبختى و سعادت و اقبال دست توست * تو كج‌روى ، نه آنكه فلك كج‌مدار شد ؟ !\r\nمنّت مكش ز كس بجز از بازوان خويش * سستى رفيق مردم با ننگ و عار شد\r\n« صفّاريا » بجز ره سعى و عمل مپوى * كاين شيوه رسم مردم با افتخار شد \r\n\r\nمهر ديرينه\r\n تا سوز هجر روى تو در سينه باقى است * ما را همان محبّت ديرينه باقى است\r\nگنجينه‌اى چو گنج وفا ، پايدار نيست * در دل عيار اين زر و گنجينه باقى است\r\nدر جلوه‌گاه حسن تو گر جان دهم ، چه باك * شمع رخ تو در دل آيينه باقى است\r\nچون نيست در طريقت ما جز وفا و مهر * پيوسته دل به سينهء بىكينه باقى است\r\nاز بوسه‌اى كه دوش ز لعلت ربوده‌ام * ما را هنوز لذّت دوشينه باقى است\r\n« صفّاريا » شرافت و مردى به جامه نيست * صاحب‌هنر به كسوت پشمينه باقى است \r\n\r\n","description":"","footnote":"","page_name":" 2330 ","page_number":138},
  {"content":"\r\n\r\n\r\nدل بشكسته\r\n در دل بشكسته‌ام راهى تو پيدا كرده‌اى * چون هما در كنج اين غمخانه مأوا كرده‌اى\r\nچشمهء نوش لبانت آب حيوان من است * با دم عيسايى خود مرده احيا كرده‌اى\r\nمرغ دل در آتش عشقت بزد پر تا بسوخت * آتشى روشن به كانون احبّا كرده‌اى\r\nهيچ دانى تا زدى پا بر بساط روزگار * خويش را فارغ ز رنج و درد دنيا كرده‌اى\r\nآنكه در كوى وصالت سر نهد از غم چه باك * چون بناى عشق را خوش پاى برجا كرده‌اى\r\nدر مصاف عشق هرگز كس هماورد تو نيست * بس‌كه از جور و جفايت خون به دلها كرده‌اى\r\nما به شيدايى عَلَم بوديم اندر روزگار * در صراط عشق خود ما را تو شيدا كرده‌اى\r\nما به غير از تو به كس ناگفته راز خويش را * راز ما را ازچه‌رو اى دوست افشا كرده‌اى\r\nطرّه‌ات را تا صبا يك‌سو زده از روى تو * شهر را يكباره پرآشوب و غوغا كرده‌اى\r\nنقد جان « صفّاريا » در راه جانان داده‌اى * جان به پاى مقدم جانانه سودا كرده‌اى \r\n\r\nدر دبستان وفا\r\n در دبستان وفايت تا سخن آموختم * خوش‌كلامى را از آن شيرين‌دهن آموختم\r\nهيچ‌يك از سرگذشت عمر در خاطر نماند * قصّه‌هاى تلخ را اندر محن آموختم\r\nساحت بستان معطّر شد ز بوى طرّه‌ات * در خم اين طرّه راز فوت و فن آموختم\r\nگو به شيرين از پس آن رنجها در راه عشق * تيشه را بر سر زدن از كوه‌كن آموختم \r\n\r\n","description":"","footnote":"","page_name":" 2331 ","page_number":139},
  {"content":"\r\n\r\n سوختم پروانه‌سان در پيش شمع روى تو * جان فشاندم تا كه من حبّ الوطن آموختم\r\nعقل گويد بايد از ياران كج‌رو دل بريد * عشق گويد من صفا در انجمن آموختم\r\nبس زيان ديدم من از نابخردان در زندگى * تجربت از گردش دور ز من آموختم\r\nبعد عمرى وعده دادى بوسه‌ام شيرين دهى * خوش وفا كردى وفا را از تو من آموختم\r\nتا گل رويت سحرگه در چمن شد جلوه‌گر * راز يكرنگى ز ياس و ياسمن آموختم\r\nاز دورنگيها چو « صفّارى » بشستم زنگ دل * تا به يكرنگى صفا ، زان سيم‌تن آموختم \r\n\r\nشرح عشق و عاشقى\r\n تا جمالت پرتوى افكنده در محراب عشق * ديدگان ما شد از شوق تو در سيلاب عشق\r\nبىپناهان را بجز كوى محبّت راه نيست * ور بود بيرون بود از حلقهء احباب عشق\r\nشرط اوّل نيست سالك را بجز جان باختن * چون ز خود بگذشت باكش نيست از گرداب عشق\r\nگر به بيدارى محبّت ، رهروى مهجور ماند * نيست خارج از صف شوريدگان ارباب عشق\r\nگر كسان را نااميدى تيره دارد روزگار * باز شد در عين نوميدى مرا ابواب عشق\r\nتار جان عاشقان سرّ درون ، روشن كند * اين حقيقت را شنو يك‌دم تو از مضراب عشق\r\nآشكارا سوز دل از زردى سيماى ماست * اى خوش آن عاشق كه باشد مجمع اسباب عشق\r\nشهد لذّات جهان ، كام خسان را تر نكرد * عاشق از نوشيدن يك جرعه شد سيراب عشق\r\nشرح عشق و عاشقى « صفّاريا » نتوان نگاشت * جز به دست عاشق شوريدهء كتّاب عشق \r\n\r\n","description":"","footnote":"","page_name":" 2332 ","page_number":140},
  {"content":"\r\n\r\n\r\nشمع سحرى\r\n تا به سوداى تو من از دل‌وجان مىسوزم * روزگاريست كه پيدا و نهان مىسوزم\r\nآتشم ، شعلهء من ، اخگر خرمن‌سوز است * زين جهت در ره تو از سر و جان مىسوزم\r\nاز چه پرسى ز من بيدل و افسرده‌روان * كه من از عشق تو عمريست روان مىسوزم\r\nنيست با خسته‌دلان همره و همراز كسى * من ازاين‌رو ز ستمهاى زمان مىسوزم\r\nگرچه كالاى مرا چرخ به چيزى نخريد * سود نابرده متاعم به زيان مىسوزم\r\nهر شكستى كه به كارم فلك افكند به عمر * جورها برده و بىتاب و توان مىسوزم\r\nتا ز پروانه فن سوختن آموخته‌ام * سرّ حق را نكنم فاش و عيان مىسوزم\r\nشكوه از هيچ‌كسم نيست به دوران حيات * گرچه عمريست كه از زخم زبان مىسوزم\r\nعمر طى شد ، نشد از حال دلم آگه كس * ساليانيست كه بىنام و نشان مىسوزم\r\nروزى آگه شوى از حال دل « صفّارى » * كه چو شمع سحرى رقص‌كنان مىسوزم \r\n\r\nدريغ\r\n ما را سر سوز و ساز مىبايد و نيست * درهاى اميد ، باز مىبايد و نيست\r\nآمال دراز و عمر ، كوتاست دريغ * يك مونس و دلنواز مىبايد و نيست \r\n\r\n","description":"","footnote":"","page_name":" 2333 ","page_number":141},
  {"content":"\r\n\r\n\r\nصفوت ( 1335 - 1259 )\r\nمحمد على صفوت در سال 1298 هجرى قمرى در شهر تبريز از مادر زاد . پدرش شيخ محمد حسن ، از وعاظ بنام آن شهر بود .\r\nمحمد على صفوت علوم اديبه و عربيه و فقه اصول و منطق و حكمت را از محضر علما و دانشمندانى چون سيد على يزدى و ميرزا على لنكرانى و ميرزا نصير قره‌باغى و آقا ضياء عراقى و سيد ابو الحسن اصفهانى و سيد كاظم عصار فراگرفت و به درجهء اجتهاد رسيد و سالهاى جوانى در سلك روحانيت بود و در ضمن به وعظ مىپرداخت و در شهر خود از وعاظ بنام بود .\r\nصفوت ، ازآن‌پس از سلك روحانيت خارج شد و به استخدام فرهنگ درآمد و رياست اوقاف شهر خود و چند بار نيز كفيل ادارهء كل فرهنگ آذربايجان شد و مدتى سرپرست دانشسراى تبريز بود .\r\nصفوت از سال 1327 شمسى پس از چهل سال فعاليتهاى فرهنگى ، مجاورت شهر قم را برگزيد و اوقاتش در اين شهر ، مصروف تأليف آثار ادبى و تاريخى و اخلاقى مىشد و سرانجام در سال 1335 شمسى بدرود حيات گفت .\r\nصفوت در شمار اديبان و شاعران و محققان بود كه بر نظم شعر تركى و فارسى و عربى توانا بود . آثار چاپ‌شدهء او بدين شرح است : 1 - منابع الحكم ، 2 - دانش و پرورش ، 3 - شرح حال محمد بن زكرياى رازى ، 4 - ماء معين يا مباحث دين به ضميمهء يادگار قم ، 5 - كلمات عليه و گوهر دانش ، 6 - دسته‌گل ، 7 - گل‌وبلبل ، 8 - تاريخ فرهنگ آذربايجان ، 9 - مرآة الاعتبار ، 10 - داستان و دوستان ، 11 - نعم الرفيق ، 12 - اثر هزار و يك سخنور ، 13 - چهارده معصوم ( در دو مجلد ) ، 14 - ميزان الانسان ( در دو مجلد ) ، 15 - تربيت در\r\n\r\n","description":"","footnote":"","page_name":" 2334 ","page_number":142},
  {"content":"\r\n\r\nاسلام ، 16 - كيت و كيت ، 17 - من هنا و هنا ، 18 - خريطة الغصوص ( اين كتاب را به كتابخانه مجلس تقديم كرده است ) ، 19 - شرح حال شيخ محمد خيابانى ، 20 - بيست مقاله با آه و ناله ، 21 - ملحقات اثر هزار و يك سخنور .\r\n\r\nآيين درستى\r\n مرد حق‌گو هدف تير جفاست * خامُشى اسپر صد گونه بلاست\r\nسخنى را كه نه كس باز شنيد * لب به گفتن نكنى باز بجاست\r\nآرى آن‌كس كه نباشد تشنه * نخورد آب اگر آب بقاست\r\nخير از آن جامعه امّيد مدار * كه نه بر علم و خرد قدر و بهاست\r\nخاك بر فرق چنين شهر گرى * كاندر آن مهر و وفا زشت و خطاست\r\nاز لغات آنچه ز قاموس جديد * شده محذوف يكى لفظ وفاست\r\nآنچه امروز ، نيرزد به جوى * گر به بازار بياريش حياست\r\nبيهُده از پى اكسير ، مرو * گر مراد تو از آن صدق و صفاست\r\nهركه دارد شرف از نفس و ادب * عاطل و باطل ، بىچون و چراست\r\nرادمردى كه ره راست رود * طعنه‌ها مىشنود از چپ و راست\r\nهمه جا خانهء ظلم و ستم است * اى خدا خانقه عدل كجاست\r\nدى همىگفت يكى سوخته دل * مقصد از هستى ما رنج و عناست\r\n« صفوت » آيين درستى عجب است * ارزش زندگىام يكسره كاست \r\n\r\nبرگ و بر نادانى\r\n نه به روز است فراغت به من از غصّه نه شب * با شب و روز چنين آمده جانم بر لب\r\nكاروانى كه ز صحراى عدم تا به وجود * هم‌عنان بوده ، از آن تودهء همراه چه سود\r\nنه طبيبى كه نهد بر دل‌ريشم مرهم * نه حبيبى كه در اين غمكده گردد همدم\r\nهردم از سينه رود آه ز ماهى تا ماه * واى خون شد دلم از عصر تمدّن صد آه\r\nبا دروغ و دغل و شيمه و دزدى و ددى * با سيه‌كارى و بىمهرى و صدگونه بدى\r\nبا دل‌آزارى و بدخواهى و با كين و حسد * بار اين قافله مشكل كه به منزل برسد\r\nاز بد حادثه وز فتنهء اين عصر دريغ * به پناهى نگراييد كسى جز سوى تيغ \r\n\r\n","description":"","footnote":"","page_name":" 2335 ","page_number":143},
  {"content":"\r\n\r\n\r\nآيينه و زنگى\r\n زنگى بدهيكل و زشت و سياه * ديد يك آينه افتاده به راه\r\nگفت ماه است اين و يا خور ، در زمين * كاين‌چنين چنين تابان و روشن باشد اين\r\nور نه اين خورشيد باشد يا قمر * بىگمان از گنج شاه است اين گهر\r\nاز زمين برداشت آن را با شعف * گفت گنج شايگان آمد به كف\r\nچون در آيينه نمود آن دم نظر * شد ز فرط زشتى خود باخبر\r\nدر كراهت صورتى مانند غول * هركس از ديدار او باشد ملول\r\nبانگ زد كاى نرّه‌غول زشت‌رو * بر چنين صورت نزيبد جز تفو\r\nچون چنان بودى به دور انداختند * رايگان دادند از كف باختند\r\nناصحان آيينه ، مردم زنگىاند * اهل دل « صفوت » بدين‌سان مىزيند\r\nهركجا روشن‌دلى بينى و راد * زنگى و آيينه را آور به ياد\r\nكس نبيند روى خود را بىمدد * خويشتن‌بينى رها كن تا ابد \r\n\r\nچكامه\r\n دردا كه لخت خون شده دل در حضر مرا * تا چون خراب و خسته نمايد سفر مرا\r\nچون از ديار غم نتوان پا برون نهاد * ديگر چه سود از سفر بحر و بر مرا\r\nبيگانه كى ز حال دلم پرسشى كند * جايى كه آن يگانه كند دربه‌در مرا\r\nمن داده‌ام به نيم‌نگاهش ز دست ، دل * افكندى او چو اشك بصر از نظر مرا\r\nآن را كه خواستم به درآرد ز پاى خار * خارى نكند و زد ، به جگر نيشتر مرا\r\nاى چرخ ظلم پيشه ز نخل محبّتم * دادى هميشه جور و جفا برگ و بر مرا\r\nاز همگنان نبوده كس از من نبرده سود * اين هم نشد كه او نرساند ضرر مرا\r\nاز خويش و آشنا و پسر در خدنگ جور * هرگز نديدم آنكه نگردد سپر مرا\r\nكو محرمى كه بشمرم آن دردها كه هست * اندر درون سينه برون از شمر مرا\r\nزين خاكدان كهنه بسى غصّه‌هاى تو * گاهى ز خاور آيد و گه باختر مرا\r\nاز مردمان سفله و دنياپرست دون * نتوان بيان آنچه كه آيد به سر مرا\r\nرنجى كه در دل است ز بدسيرتان پست * هرگز روا نداشته داغ پسر مرا\r\nبر مردم دورو مطلب ، حق جزا دهد * نايد به كار كيفر تيغ و تبر مرا \r\n\r\n","description":"","footnote":"","page_name":" 2336 ","page_number":144},
  {"content":"\r\n\r\n در كارهاى ايزد دانا و دادگر * نتوان شنيد و گفت كه باشد نظر مرا\r\nليك از پى بهانه در اين تنگناى غم * قانع نكرد سوء قضا و قدر مرا\r\nخادم به ذلّت اندر و خائن به عزّت است * اين است رهنما به همه خير و شر مرا\r\nاز چيست ناكسان دغل‌باز و بىهنر * بس راحتند و قسمت خوف و خطر مرا\r\nگر با ريا و زرق و دوروييست جاه و فر * گو با زمانه تا ندهد جاه و فر مرا\r\nبا روى زرد و اشك چو سيمم بسى خوشم * با اين دو ، احتياج نه بر سيم و زر مرا\r\nكيشم وفا و صدق بود آب و نان از آن * گر ديده اشك ديده و خون جگر مرا\r\nيك‌لقمه نان و جرعهء آبم ضرورت است * حاجت نبود كاش به اين مختصر مرا\r\nدوشم فتاد ، ره به جهان‌ديده عارفى * خوش‌نغز و عارفانه بسفت اين گهر مرا\r\nگفتا ز حيرت اندرم از كارهاى دهر * جان بر لب است و تلخ بود خواب و خور مرا\r\nطوطى به زحمت قفس و جاى زاغ ، باغ * زين غم نسوزد از چه سبب بال‌وپر مرا\r\nرطل گران و حوصلهء تنگ بىسبب * بر اين گزاف لاف و چنين بحث و جر مرا\r\nمن از كجا و ديدن اسرار حق كه نيست * جز چشم تيره‌بين و بجز گوش كر مرا\r\nليك اين بجا بود كه بپرسد كسى چرا * تير جفاست ارزش فضل و هنر مرا\r\nبشنوده اين چكامهء تو بوى خون دل * « صفوت » بدين ملاحظه دارد اثر مرا \r\n\r\nيك نمونه شعر عربى او\r\n الى العين من قلب الجريح مسيلة * فصار دمى ، دمعا فيا عين ادمعى\r\nذهاب الوفا يا لهف متفق الورى * و ما قلته و حدى و لا انا ادعى\r\nتناست دعاة الود عهد المودة * به من اتسلى لن تريهم بسمعى\r\nنسوا اللّه انساهم فضلوا اضلهم * فاين حدود اللّه اين مشرعى\r\nتعزدوا طابوا فى المضى و اطربوا * و نحن غراب مكره بئسما لغى\r\nو يا عجبا من معشر انزلت بهم * لقول فصل و ما بالهزل ليس يعى\r\nفورت الى البيداء من كيد اخوتى * فيا رب فضل يا رجايى و مفزعى\r\nجزى اللّه اهل العذر عنى بعذرهم * و اشكر ربى صادقا « صفوتى » معى \r\n\r\n","description":"","footnote":"","page_name":" 2337 ","page_number":145},
  {"content":"\r\n\r\n\r\nصفورا ( 1320 )\r\nصفورا محجوبى اصيل ، فرزند احمد ، در سال 1320 هجرى شمسى در شهر لاهيجان چشم به جهان گشود و در زادگاهش تحصيلات ابتدايى و متوسطه را به انجام رسانيد .\r\nصفورا از نوجوانى به موسيقى و نقاشى و شعر علاقه و دلبستگى داشت خود مىگويد :\r\n« به اقتضاى زن بودن نتوانسته‌ام جهت ادامهء تحصيل به دانشكدهء هنرهاى زيباى تهران بروم ، لذا تشنگى دانستن و التهاب درونم را با درياى شعر سيراب نمودم ، شعر همهء زندگى من شد » .\r\nصفورا از نوجوانى به شعر و شاعرى پرداخت و در آغاز ، شعر به سبك كلاسيك مىسرود و شاعرى غزل‌سرا بود ، خود دراين‌باره مىگويد : « از روزى كه ديدم حرفهاى زيادى براى گفتن دارم شعر به صورت نيمايى مىگويم . »\r\nصفورا اولين مجموعهء شعر خود را به نام \" گلبرگ \" به چاپ رسانيد كه آن را سياه‌مشق دوران دخترى خود مىداند و دومين مجموعه شعرش را به نام \" پيش از طلوع \" طبع و نشر كرد و در ضمن مجموعه‌هاى ديگرى نيز به نامهاى \" بعد از خورشيد \" و \" صددرجه زير صفر \" آماده چاپ دارد .\r\nصفورا در سال 1338 ازدواج كرد و داراى چهار فرزند است كه همگى عاشق هنرند ، خصوصا موسيقى و نقاشى و شعر ، و جملگى از خطى خوش نيز برخوردار مىباشند .\r\nصفورا در سالهاى گذشته در باشگاه جوانان و فرهنگ و هنر و شبهاى شعر شركت مىنمود و چند بار در جلسهء شعرخوانى تلويزيون گيلان حضور به هم رسانيد و چندى نيز رپرتر روزنامهء اطلاعات بود و از سال 1369 از لاهيجان به تهران مهاجرت نمود و در اين\r\n\r\n","description":"","footnote":"","page_name":" 2338 ","page_number":146},
  {"content":"\r\n\r\nشهر سكونت اختيار كرد .\r\nاشعار زير نمونه‌هايى از نظم اوست :\r\n\r\nهم‌سرايى\r\n سحر چون چشم بگشودم به روى آفتابى خوش * تو را در چارچوب پنجره ديدم به خوابى خوش\r\nسيه چون بخت خود گرچه چنين پيچيده در خويشم * سپيدى مىزند موى من از پشت حجابى خوش\r\nطراوت مىپذيرد خنده‌ات از گريه‌ام ، آرى * بود گلبرگ باران خورده گرم از آفتابى خوش\r\nخيالت مىكشد ، هر سو مرا تا مرز بىخويشى * نگر چون تشنه‌اى خوش كرده‌ام دل با سرابى خوش\r\nنگه كن مرغ وحشى را غزل خوانيش ، هذيان است * چه خوانم با لب بسته برايت شعر نابى خوش\r\nندارم بىتو آرى فرصت يك آه كوتاهى ! * به سر دارم ، هواى زندگى را چون حبابى خوش \r\n\r\nغربتى\r\n تو نيستى و شبم دردبار مىگذرد * به گريه ، شطّ غمم از كنار مىگذرد\r\nشبانه‌هاى سكوتم ، نفس‌نفس بىتو * چنان ، چو مرثيهء جويبار مىگذرد\r\nعبور ماه ملول از دريچهء پاييز * خيال توست كه خاموش‌وار مىگذرد\r\nصداى هيچ‌كس از هيچ سو نمىآيد * همين چراغ من از اين مزار مىگذرد !\r\nتو جلوه‌ساز بهار خودى ، نمىدانى : * به حال من ، چه در اين مرگ‌زار مىگذرد\r\nچو سبزه ، بسته به تنهايى شب دشتم * سوار سايه تو از غبار مىگذرد\r\nغريب در وطن از حسّ غربتم سرشار * ببين چه تلخ به من روزگار مىگذرد\r\nسحر به ظلمت من در طلسم تنهاييست * تو نيستى و شبم دردبار مىگذرد \r\n\r\n","description":"","footnote":"","page_name":" 2339 ","page_number":147},
  {"content":"\r\n\r\n\r\nاز دوردست عشق\r\n تو را در من كسى از دوردست عشق مىخواند * كسى كه دوستت دارد ، مرا از خود نمىداند\r\nمنم آن برگ سرگردان كه در پاييز تنهايى * مرا ، نهرى نمىگيرد ، مرا بادى نمىراند\r\nندارم چشم بهبود از مدار گردش گردون * بلاى آسمانى را مگر چشمت بگرداند\r\nچنان بغض گلوگيرى شدم در گريه‌ها ، پنهان * از آن ترسم مرا چشمى به دامانت نيفشاند\r\nسيه شد دفتر شعرم به زارى كردن شبها * نمىدانم كه بايد دادم از تقدير بستاند ؟\r\nبه تضمين سرود دلكش تأثير بنشستم * كه تا شايد مرا چون گل كنار خويش بنشاند\r\n« قدم بر ديده‌ام بگذار تا عمر ابد يا بى * بود چون ساق گل در آب ، گل بسيار مىماند » \r\n\r\nتك غنچهء آرزو\r\n غنچه از گلبن زيباى تو چيدن زيبا * ره دراز است ولى بر تو رسيدن زيبا\r\nصدف عشق تو در سينه نشاندن نيكو * گوهر جان به متاع تو خريدن زيبا\r\nپيچك عشقم و ديوار تو را مىطلبم * سايه‌وش بر سر كوى تو خزيدن زيبا\r\nوحشت از دام گرفتارى عشقت نكنم * دانه از دام تو با دلهره چيدن زيبا\r\nعشوه بسيار ز خوبان زمان ديدم ليك * نازت اى دلبر عيّار ، كشيدن زيبا\r\nباز دشنام بده غنچهء لب را بگشا * سخنت تلخ ، ولى باز شنيدن زيبا\r\nدرد شيرين تو چون ياد دل‌خسته نمود * همچو فرهاد به كوى تو دويدن زيبا\r\nگرچه پيدايى تو در جلوهء گلها اى گل * بازهم نرگس شهلاى تو ديدن زيبا\r\nگفته بودم كه از اين دشت ملامت گذرم * آرى آرى چو غزال از تو رميدن زيبا\r\nعاقبت پاره شود رشته اين دام كه من * مرغ بىبالم و بىبال پريدن زيبا \r\n\r\n","description":"","footnote":"","page_name":" 2340 ","page_number":148},
  {"content":"\r\n\r\n\r\nرودابه\r\nامانت عشقش را\r\nدر كوله‌پشتى\r\nفرداى كودكانش\r\nخواهد بست\r\nتا سرود رهايى را\r\nدر ژرفاى هر فاصله\r\nرساتر از بلندى قامت خاك\r\nبر تارك گور گمنامى\r\nفرياد بزند\r\n\r\nزن در مسير تاريخ\r\nآن‌سوى اين زمان\r\nگهوارهء معاشقه مىجنبد\r\n* آوازه‌خوان ما\r\nبيدار و سركش است\r\nزانو نمىزند\r\nجز در حضور حق\r\nبر خاك استغاثه و افيونى\r\nآن‌سوى اين زمان\r\nبا نام اوست معطّر\r\nهر لاله‌اى كه سركشد از\r\nلابلاى سنگ\r\nآوازه‌خوان ما\r\n- تنها - زن را به كارِ خانه نمىگيرد\r\nچون عاشق است\r\n\r\n","description":"","footnote":"","page_name":" 2341 ","page_number":149},
  {"content":"\r\n\r\nمثل خروس سپيده‌دم\r\nبيدار مىشود كه بتازد\r\nبر سينهء هميشه تاريخ بامداد\r\nمىداند اين حقيقت غمگين را\r\nدر چاشت‌بند دختركانش\r\nهنوز هم\r\nسرب و گلوله\r\nاست\r\nسوقات شهريان بزك‌كرده\r\nمىخواهمش كه گرم بماند\r\nمانند خون لاله\r\nبه پهناى خاك سرد\r\nمانند قلب جنگل سبز شمال ما\r\nمانند تيغ كوه\r\n\r\n","description":"","footnote":"","page_name":" 2342 ","page_number":150},
  {"content":"\r\n\r\n\r\nصفى ( 1277 - 1214 )\r\nحاجى ميرزا حسن اصفهانى ، ملقب به صفىعلى شاه ، قطب سلسلهء نعمت‌اللّهى ، متخلص به صفى ، فرزند محمد باقر ، در سوم شعبان سال 1251 هجرى قمرى در اصفهان از مادر زاد .\r\nپدرش از بازرگانان بود و در كودكى به اتفاق پدر به يزد رفت و تا سن بيست‌سالگى در آن شهر بزيست و به كسب دانش پرداخت و با عارفان و صاحبدلان درآميخت .\r\nحاج ميرزا حسن ، پس از فراغت از تحصيل به سير و سياحت پرداخت و به هندوستان و حجاز سفر كرد و بيشتر با مشايخ اهل طريقت آن ديار و روم در آميزش بود و سير و سلوك اين راه را از آنان فراگرفت . ازآن‌پس سفرهايى به نقاط ايران كرد ، تا سرانجام به شيراز رفت و دست ارادت به حاج ميرزا زين العابدين شيروانى داد و سپس به خدمت رحمت عليشاه حاج ميرزا كوچك نايب الصّدر رسيد و مورد توجه قرار گرفت و به صفىعلى شاه ملقب گرديد . پس از فوت نايب الصّدر به خدمت حاج آقا محمد منوّر عليشاه كه نيابت او را داشت رسيد و چندى در مصاحبت او بود و از آنجا به تهران مأموريت يافت و رحل اقامت افكند و به دستگيرى اين فرقه پرداخت ، تا آنكه در بيست و چهارم ذيقعده سال 1316 قمرى بدرود حيات گفت . قبرش در خانقاهى است كه مريدانش در خيابان صفىعلى شاه ساخته‌اند .\r\nصفىعلى شاه گذشته از جنبه‌هاى عرفانى و تصوف كه مقامى و الا داشت ، مردى اديب و شاعرى سخن‌سنج بود و در نظم انواع شعر توانا و استاد بود . از تأليفات اوست : 1 - زبدة الاسرار ، 2 - عرفان الحق ، 3 - بحر الحقائق ، 4 - ميزان المعرفة ، 5 - تفسير قرآن منظوم ( كه در حقيقت بزرگترين و مهمترين اثر او به شمار مىرود ) ، 6 - ديوان اشعار . مخمس زير يكى از عالىترين نمونه‌هاى شعر عرفانى اوست :\r\n\r\n","description":"","footnote":"","page_name":" 2343 ","page_number":151},
  {"content":"\r\n\r\n خواهم اى دل محو ديدارت كنم * جلوه‌گاه روى دلدارت كنم\r\nواله آن ماه رخسارت كنم * بستهء آن زلف طرّارت كنم\r\nدر بلاى عشق دلدارت كنم * تا شوى آواره از شهر و ديار\r\nتا شوى بيگانه از خويش و تبار * بگسلى زنجير عقل و اختيار\r\nسر به صحرا پس نهى ديوانه‌وار * پايبند طرّهء يارت كنم\r\nدوش كز من گشت خالى جاى من * آمد آن يكتا بت رعناى من\r\nشد ز بعد لاى من الّاى من * گفت كى در عاشقى رسواى من\r\nخواهم از هستى سبك‌بارت كنم * گر تو خواهى كز طريقت دم زنى\r\nپاى بايد بر سر عالم زنى * نى كه عالم از طمع برهم زنى\r\nچون دم از آمال دنيا كم زنى * مورد الطاف بسيارت كنم\r\nساعتى در خود نگر تا كيستى * از كجايى وزچه جايى چيستى\r\nدر جهان بهر چه عمرى زيستى * جمع هستى را بزن بر نيستى\r\nاز حسابت تا خبردارت كنم * هيچ بودى در ازل ، اى بىشهود\r\nخواستم تا هيچ را بخشم وجود * پس جمادت ساختم اول ز جود\r\nگر شوى خودبين همان هستى كه بود * بر خودىّ خود گرفتارت كنم\r\nاز جمادى بردمت پس در نبات * وان در آنجا دادمت رزق و حيات\r\nخرّمت كردم ز باد التفات * چون ز خارستان من يا بى نجات\r\nباز راجع سوى گلزارت كنم * در نباتى چون رسيدى بر كمال\r\nدادمت نقش بهيمى در مثال * پس تو با آن نفس دارى اتّصال\r\nگر تمامى دعوى عقل و كمال * خيره‌خيره نفس غدّارت كنم\r\nخواستم در خويش چون فانى تو را * بردميدم روح انسانى تو را\r\nياد دادم معرفت‌دانى تو را * كردم آن تكليف حيرانى تو را\r\nتا چو خود در فعل مختارت كنم \r\n\r\n","description":"","footnote":"","page_name":" 2344 ","page_number":152},
  {"content":"\r\n\r\n باز خواهم دربه‌در گردانمت * از حقيقت باخبر گردانمت\r\nمطلق از جنس بشر گردانمت * ثابت از دور دگر گردانمت\r\nپس در آن چون نقطه سيّارت كنم * از دمم لا شىء بودى شىء شدى\r\nمرده بودى يافتى دم حى شدى * واقف موت ارادى كى شدى\r\nچون ز هست خود به كلّى طى شدى * از بقاى جان خبردارت كنم\r\nگر تو خواهى بر امان اللّه رسى * آن امان من بود در مفلسى\r\nباش مفلس در مقام بىكسى * گرچه زرى باز چون طبع مسى\r\nتا به جانها كيميا كارت كنم * زان كه كردى يك‌نفس يادم يقين\r\nباب معنى بر تو نگشادم يقين * من خط آزادىات دادم يقين\r\nگر به عُجب افتى كه آزادم يقين * بىگمان بر خود گرفتارت كنم\r\nچون‌كه دارم از صراطت آگهى * خود نمودم در سلوكت همرهى\r\nتا كه شد راهت به مقصد منتهى * گر تو پندارى كه خود مرد رهى\r\nدر چَهِ غفلت نگونسارت كنم * چون ز من خواهى دم عشق اى پسر\r\nبدهمت دم تا شوى آدم سير * پس چو شاهانت نهم افسر به سر\r\nور شوى مغرور باز از يك نظر * افسرت را گيرم افسارت كنم\r\nمىتنى تا كى همى بر دور خود * همچو كرم پيله دائم اى ولد\r\nيا ندانى اينكه قرنى بىرشد * در ره دين ار روى بارى بجد\r\nمن به يك‌دَم گاو عصّارت كنم * من تو را خواهم ز قيد تن برى\r\nتو ندارى جز سر تن‌پرورى * پس كنم تا اين سرت را آن سرى\r\nسازمت هردم به دردى بسترى * جبريانه مختصروارت كنم\r\nتا شوى تسليم تو در امر پير * همچو صيد مرده در چنگال شير\r\nگردى از موت ارادى ناگزير * گه به بالايت برم گاهى به زير\r\nگاه بىنان گاه بيمارت كنم \r\n\r\n","description":"","footnote":"","page_name":" 2345 ","page_number":153},
  {"content":"\r\n\r\n تا بود خام اين وجود سركشت * باز بكشم ز آتش اندر آتشت\r\nخوش بسوزم اين دماغ ناخوشت * پخته بيرون آرم از عقل و غشت\r\nزان مى مستانه هشيارت كنم * گاه بر دار فنا آويزمت\r\nگه به خاك و گه به خون آميزمت * گه به سر خاك مذلّت ريزمت\r\nگاه در غربال محنت بيزمت * تا ز عمر خويش بيزارت كنم\r\nتا نفس دارى رسانم اى عجب * هر نفس صد بار جانت را به لب\r\nهر زمان اندازمت از تاب‌وتب * فارغت يك‌دم نسازم از تعب\r\nتا ز خواب مرگ بيدارت كنم * بر تنت تا هست از هستى رمق\r\nگيرم و سازم به هيچت مستحق * هرچه بگشايى تو زين دفتر ورق\r\nمن به هم برپيچمش باز از نسق * تا به خود پيچان چو طومارت كنم\r\nگر حديث از روح گويى گر ز تن * جز من و ما نيست هيچت در سخن\r\nتا نبينى هيچ ديگر ما و من * سازمت گنگ و كر و كور از سخن\r\nدر تكلّم نقش ديوارت كنم * آفتاب اى مه نهم پالان تو\r\nبرزنم برهم سروسامان تو * جان تو بسته‌ست چو بر نان تو\r\nنانت گيرم تا برآيد جان تو * مستحقّ لحم مردارت كنم\r\nتا نگردانى ز من رو سوى خلق * باز گردانم ز سويت روى خلق\r\nبد كنم بد با تو خلق و خوى خلق * نادمت سازم ز گفت‌وگوى خلق\r\nنااميد از يار و اغيارت كنم * گر هزارت سر بود در تن بلا\r\nكوبم آن يك جا به سنگ ابتلا * ماندت چون زان همه يك سر بجا\r\nهمچو منصور آن سرت را زير پا * آرم و تن بر سر دارت كنم\r\nتا زنيم آتش تو را بر جسم و جان * سوزم از نار جلالت خانمان\r\nسازمت جارى انا الحق بر زبان * سنگ‌باران بر سر دار آن زمان\r\nهمچو آن حلّاج اسرارت كنم \r\n\r\n","description":"","footnote":"","page_name":" 2346 ","page_number":154},
  {"content":"\r\n\r\n گر به راه عشق پا افشرده‌اى * ور به سرّ صوفيان پى برده‌اى\r\nسر همان‌جا ، نه كه باده خورده‌اى * آن‌چنان يعنى كه از خود مرده‌اى\r\nتا به هر دل‌زنده سردارت كنم * گر كنى از بهر دنيا طاعتى\r\nخود نمايد بر تو غير از رحمتى * زان كه تو مرزوق بعد از قسمتى\r\nور ز طاعتها مريد جنّتى * سرنگون برعكس در نارت كنم\r\nدر تذكّر خواهى از اشراق من * عاشق نورى تو ، نى مشتاق من\r\nخارجى از زمرهء عشّاق من * در حقيقت گر شوى اوراق من\r\nمصدر انوار و اطوارت كنم * گه حديث از شر كنى گاهى ز خير\r\nگه سخن از كعبه گويى گه ز دير * گاه بر دل ذكر بندى گه به سير\r\nگه نپردازى ز من يك‌دم به غير * واحد اندر ملك قهّارت كنم\r\nگه به تن گاهى به جان دارى نظر * گه به چشم شاهدان دارى نظر\r\nچون برهمن بر بتان دارى نظر * تا بر اين و تا بر آن دارى نظر\r\nدر نظرها جملگى خوارت كنم * گاه بر گل گه به نرگس عاشقى\r\nگه به قافم گه به اطلس عاشقى * بر درم گاهى چو مفلس عاشقى\r\nفارغ از من تا به هركس عاشقى * سخرهء هر شهر و بازارت كنم\r\nگه به كسب و جاه مالستت هوس * گه به عمر بىزوالست هوس\r\nگه بر امكان محالستت هوس * هردمى بر يك خيالستت هوس\r\nزان به فكر هيچ غمخوارت كنم * آخر از خود يك‌قدم برتر گذار\r\nاين خيالات هبا از سر گذار * كام دنيا را به گاو و خر گذار\r\nيك نماز از شوق چون جعفر گذار * تا به خلد عشق طيّارت كنم\r\nكاهلى تا كى دمى در كار شو * وقت مستى نيست هين هشيار شو\r\nخواب مرگستت هلا بيدار شو * كاروان رفتند دست و بار شو\r\nتا به همراهان خود يارت كنم \r\n\r\n","description":"","footnote":"","page_name":" 2347 ","page_number":155},
  {"content":"\r\n\r\n بار كن زين منزل اى جان پدر * كاين بيابان جمله خوف است و خطر\r\nمانى ار تنها شود خونت هدر * دست غم زين بعد خواهى زد به سر\r\nكار من اين بود كاخبارت كنم * گوش دل دارى جوان بر پند پير\r\nشو در اين بحر بلا همبند پير * كرده كى كس را زيان پيوند پير\r\nگر شوى از جان تو حاجتمند پير * بىنياز از خلق يك‌بارت كنم\r\nجان بابا از حوادث وز خطر * جز به‌سوى من تو را نبود مقر\r\nهين مرو از كشتى عونم به در * تا چو ابراهيم و يونس اى پسر\r\nآب و آتش را نگهدارت كنم * با وجود آنكه در جرم و گناه\r\nعمر خود در كار خود كردى تباه * گر به كوى رحمتم آرى پناه\r\nسازمت خوش مورد عفو إله * پس به جرم خلق غفّارت كنم\r\nگرچه در بزم حضورى اى فقير * گرچه مرآت ظهورى اى فقير\r\nگرچه غرق بحر نورى اى فقير * باز از من دان كه دورى اى فقير\r\nور نه دور از فيض ديدارت كنم * قصّه كوته بنده شو در كوى من\r\nتا به دل بينى چو موسى روى من * زنده گردى چون مسيح از بوى من\r\nعاشقانه چو كنى رو سوى من * در مقام قرب احضارت كنم\r\nدر غنيمت دان كه عالم يك‌دم است * آنكه با دم همدم است او آدم است\r\nدم ز من جو كآدم احيا زين دم است * فيض اين دم عالم اندر عالم است\r\nدم‌به‌دم ، دم تا به دم يارت كنم * صاحب دم اندر اين دوران منم\r\nبلكه در هر دوره شاه جان منم * باب علم و نقطهء عرفان منم\r\nآنچه كاندر وهم نايد آن منم * من به معنى بحر زخّارت كنم\r\nگرچه از معنى و صورت بالوصول * مطلقم در نزد ارباب عقول\r\nليك بر ارشاد خلق اندر نزول * هر زمان ذاتم كند صورت قبول\r\nتا به صورت معنى آثارت كنم \r\n\r\n","description":"","footnote":"","page_name":" 2348 ","page_number":156},
  {"content":"\r\n\r\n انبيا را در نبوّت رهبرم * اوليا را در ولايت سرورم\r\nمصطفى را ابن عمّ و ياورم * حيدرم من حيدرم من حيدرم\r\nنك خبر از سرّ كردارت كنم * جلوه‌گر هر عصر در يك كسوتم\r\nاين زمان اندر لباس رحمتم * هين على رحمت ذو القدرتم\r\nگر شوى از جان گداى همّتم * اى « صفى » من نور انوارت كنم\r\nدر خصالم رحمة للعالمين * در جمالم راحم رحم‌آفرين\r\nدر جلالم پادشاه يوم دين * درگه ايّاك نعبد ، نستعين\r\nبين مرا ، كز مرگ بيزارت كنم * من صراط مستقيم هستم هله\r\nهرچه جز من راههاى باطله * يك نگاهم به تو را از صد چله\r\nدل به من در اهدنا كن يكدله * تا به راه راست پادارت كنم\r\nتا نه بيرونت برد ديو رجيم * اى برادر زين صراط مستقيم\r\nزن به نام من همى بىترس و بيم * دم زبسم اللّه الرّحمن الرّحيم\r\nتا كه حفظ از شرّ اشرارت كنم * من طلسم غيب و كنز لاستم\r\nچون به كنز لا رسى الّاستم * يعنى از الّا و لا بالاستم\r\nنقطه‌ام با را ، به با گوياستم * بين يكى تا واقف از كارت كنم\r\nمظهر كلّ عجايب كيست من * مظهر سرّ غرايب كيست من\r\nصاحب عون نوائب كيست من * در حقيقت ذات واجب كيست من\r\nگژ مغژ تا راست رفتارت كنم * گر ز سرّ خود زنم دم اندكى\r\nخاطر لغزنده افتد در شكى * اين‌قدر دان گر تو صاحب مدركى\r\nنيست پيدا از هزاران جز يكى * گر كنى شك بند پندارت كنم\r\nشب گذشت اى بلبل آشفته‌حال * روى گل بين درگذر از قيل و قال\r\nباش حيران يك‌زمانم بر جمال * شو چو طوطى در پس آيينه لال\r\nتا به مدح خود شكرخوارت كنم \r\n\r\n","description":"","footnote":"","page_name":" 2349 ","page_number":157},
  {"content":"\r\n\r\n\r\nگروگان\r\n گفتم اندر قدمت اين سر و اين جان من است * گفت هرجا سر و جانيست ، گروگان من است\r\nگفتم اين چيست كز او سينه‌ام آتشكده گشت * گفت اين عشق من است ، آتش سوزان من است\r\nگفتم از درد نماندم به دل امّيد علاج * گفت درديست كه همسايهء درمان من است\r\nگفتم اين روشنى اندر افق از چيست به صبح ؟ * گفت از عكس بناگوش و گريبان من است\r\nگفتم ايوان تو را ، روى زمين پرده كجاست ؟ * گفت افلاك برين پردهء ايوان من است\r\nگفتم از دست غمت بگذرم از كون و مكان * گفت هرجا گذرى ساحت ميدان من است\r\nگفتم آلوده « صفى » را ، ز چه شد دامن دلق ؟ * گفت پاكى همه چون درخور دامان من است \r\n\r\nطلعت دوست\r\n يار آمد و از جان جهان بىخبرم كرد * بر طلعت خود غيرت اهل نظرم كرد\r\nزان طرّه كه از دوش فروريخته تا ساق * همزانوى غم در دل كوه و كمرم كرد\r\nحاضر به كفم بهر نثارش دل‌وجان بود * بس خنده به زير لب از اين ماحضرم كرد\r\nسيلاب سرشكم به خرابى نبرد دست * زان چشم بلاخيز كه زير و زبرم كرد\r\nديوانه صفت در خم آن زلف چو زنجير * پيچيدم و از كون و مكان دربه‌درم كرد\r\nبا كس نتوان گفت مگر ديده كند فاش * كارى كه به دل غمزهء بيدادگرم كرد\r\nآمد به عيادت سر بيمار خود او ليك * بر وعدهء ديدار ، دگر جان به سرم كرد\r\nاز رهن مى اين بار « صفى » خرقه چو بگرفت * آتش زد و صوفى صفتى را سپرم كرد\r\nكس خرقه به مى رهن نمىكرد از اين پيش * در ميكده زين كار مغى باخبرم كرد \r\n\r\n","description":"","footnote":"","page_name":" 2350 ","page_number":158},
  {"content":"\r\n\r\n\r\nصفير ( 1330 )\r\nسيد محمد على حايرى ، متخلص به صفير ، فرزند سيد حسين ، در سال 1300 هجرى شمسى در كرمانشاه چشم به جهان گشود . علوم ادبيه و عربيه را نزد اساتيد بزرگ فرا گرفت و سالها نيز در قم به تحصيل و تدريس اشتغال داشت . ازآن‌پس به تهران عزيمت كرد و رحل اقامت افكند و دانشكدهء معقول و منقول را طى كرد و به استخدام وزارت فرهنگ درآمد و به تدريس اشتغال ورزيد .\r\nمؤلف آينهء دانشوران ، عليرضا ريحان يزدى كه كتابش در سال 1351 قمرى به چاپ رسيده است ، دربارهء او چنين مىنويسد :\r\n« آقاى صفير ، جوانى خوش‌ذوق و در ادبيّات فارسى زحمت كشيده است ، قواعد عروض را خوب مىداند و شعر را نيكو مىگويد و خلاصه سر به بزرگى دارد و همواره به قدر بضاعت خود كوشش مىكند كه آثارى از او بماند . آثار نظمى و نثرى نيز دارد و از آنهاست : \" خردنامه \" به بحر رمل مسدس محذوف ، كه فقط در پند و اندرز است و \" ماتمكده \" در سوگوارى حضرت حسين بن على عليه السلام ، ديوانى مشتمل بر غزل و قصيده و قطعه و رباعى دارد . »\r\nصفير يكى از نويسندگان و شاعران توانا و خوش‌قريحتى است كه آثار نظمى و نثرى او در جرايد و مجلات گذشته انتشار مىيافت و كتابى به نام \" ترجمة الصلاة \" اثر فيض كاشانى و كتاب \" درس دين \" اثر شيخ محمد شبسترى و كتاب \" دين و دنيا \" كه به چاپ رسيده است .\r\nاينك نمونه‌هايى از نظم او :\r\n\r\n","description":"","footnote":"","page_name":" 2351 ","page_number":159},
  {"content":"\r\n\r\n\r\nحرف مهر\r\n كام دل با يك‌سخن دلدار شيرين‌كام داد * كامران باشد كه خوش ، كام من ناكام داد\r\nزير لب خنديد و گفت « آرى . . . ولى پنهان ز خلق » * اين بگفت و خاطر آشفته را آرام داد\r\nحرف مهر از يار ، يا رب تا چه لذّت بردهد ؟ * طعم شكر بر مذاق جان چو از دشنام داد\r\nطرّهء مشكين ز پاى مرغ دل مگشاى باز * كامران صيدى كه جان در گوشهء آن دام داد\r\nبود هرجا درد و حرمان و غمى دست قضا * جمع كرد و عاقبت عشق تو او را نام داد\r\nنيست در وى باده‌اى جز خون دل كز ديده ريخت * ساقى دوران اگر دور از تو ما را جام داد\r\nبىمه رخسار يار امشب به جان آمد « صفير » * شام هجران را مگر يا رب نباشد بام داد \r\n\r\nپرشكسته\r\n سرشك خانه‌برانداز و آه كوه گداز * دريغ و درد كه آخر دريده پردهء راز\r\nبه روى رشك گلى مى به بانگ نى نوشيم * كه هر طرف به نوا ، بلبليست خوش‌آواز\r\nخبر ز محنت حرمان من كجا دارد * شهى كه لشكر حسنش جهان گرفت به ناز\r\nنوشته گوهرى حسن تو به صفحهء سيم * چو خوش « به خط زبرجد » بهاى لعل تو باز\r\nرهايى از غم هجر توام نصيب مباد * كس ار به غير گريبان مراست محرم راز\r\nبيا و سنگ بزن بر پر شكستهء من * كه ديگر از سر كويت نمىكنم پرواز\r\nاز آن به مهر دگر كس ، دگر نبستم دل * ز هركه غير تو ، ديدار خويش بستم باز\r\nكه همچو ماه درخشان ميان جمع نجوم * خود از جميع نكويان رخ تو شد ممتاز\r\nقسم به گوشهء ابروى بركشيدهء تو * كه سركشيده به گوش تو ، تا بگويد راز\r\nمرا چنين لب نوشين تو به نطق آورد * لب « صفير » سخنور به بوسه‌اى بنواز \r\n\r\n","description":"","footnote":"","page_name":" 2352 ","page_number":160},
  {"content":"\r\n\r\n\r\nروزه\r\n نه تنها روزه ترك آب و نان است * كه ترك كار بد مقصود آن است\r\nكسى را روزه مىباشد مسلّم * كه ترك بد كند ، چه بيش و چه كم\r\nقناعت بر نخوردن كار خام است * نه خوى خاص ، بلكه خوى عام است\r\nبه عصيان روزه باش از هر گناهى * و گرنه نيستت بر روزه راهى\r\nبه از اين روزهء خاص الخواص است * هزارش خاصيت ، صد اختصاص است\r\nبه صورت گرچه ترك اكل و شرب است * به معنى درك فيض بزم قرب است\r\nگروهى كه بر اين‌رو ، روزه دارند * به روى هر دوعالم پا گذارند\r\nنه دنيا جو ، نه عقبى خواه باشند * كه تنها طالب اللّه باشند\r\nگر اين‌سان روزه گيرد مرد آگاه * رود ، در زمرهء خاصان درگاه\r\nهمه بايد به حق بود و به حق زيست * كه جز اين روزهء خاصان حق نيست\r\nمبادا جز حقت در خاطر آيد * كه ناحق روزه را باطل نمايد\r\nبه حق زين روزهء كامل برى راه * شوى از ، رمز اسرار حق آگاه\r\nچه دانى روزهء كامل كدام است * هرآنچه غير از آن گيرى حرام است \r\n\r\nخشت زر\r\n بزرگى به داد و دهش شهره بود * نيازآوران را از او بهره بود\r\nبه كردار حاتم كرم پيشه‌اى * جز اينش نه خواهش ، نه انديشه‌اى\r\nتو گفتى كه چون سفرهء آسمان * دمى برنمىچيد گسترده خوان\r\nبسى خلق را بخشش آورد باز * گريزان شد از روى گيتى نياز\r\nدر ايّام خود بس‌كه احسان نمود * جهان خرّم از قحطى جوع بود\r\nجهانى ز داد وى آباد شد * دل مستمندان از او شاد شد\r\nز بخشايش مرد روشن ضمير * نماندى در اقصاى عالم فقير\r\nچو صاحبدلى اين دهش ديد از او * در انديشه افتاد و پرسيد از او\r\nكه اى بخششت بهتر و بيشتر * بگو از كه آموختى اين هنر ؟\r\nدهشگر به پاسخ سخن ساز كرد * دهان را چو گل غنچه‌اى باز كرد\r\nكه اى مرد داناى بيداردل * به ويرانه‌اى داشتم كار گل \r\n\r\n","description":"","footnote":"","page_name":" 2353 ","page_number":161},
  {"content":"\r\n\r\n كه تا افكنم طرح آباد او * همىديدم آنجا كه استاد او\r\nز كف خشت را تا به مصرف نهشت * دگرباره او را ندادند خشت\r\nازاين‌روى صرفش كنم زودتر * اگر در كف افتد مرا خشت زر\r\nو گر خرمن زر و گر گنج سيم * بيفشانمش باز بىرنج و بيم\r\nنماند كفم جز به كفگير و بس * كه خود منّتش نيست بر هيچ‌كس\r\nاگر گنج گيتى نمايد نثار * به كس منّتم نيست كفگيروار \r\n\r\nچه مىفرمايى\r\n اى جفاپيشه كه آمادهء قتل مايى * سر فرمان تو داريم ، چه مىفرمايى ؟\r\nمگر آفاق همه آينهء طلعت توست * كه به هر سو نگرم ، جلوه‌گرى ، پيدايى !\r\nحاليا عشق تو هر روز فزون بايد كرد * كه تو هر روز به زيبايى خود افزايى\r\nآتش رشك دل لاله ، رخ گل سوزد * اگر اى سرو چمان ، سوى چمن بازآيى\r\nباغبانا ! گل زيباى مرا گر نگرى * من برآيم كه : دگر باغ نمىآرايى\r\nتا حريم حرم امن مى مينا هست * گو : همه سنگ ببارد « فلك مينايى »\r\nمن كه « پروا » نكنم ، بايد « پر » وا نكنم * كه پرم نيست و هست اين همه بىپروايى !\r\nكيستم خسرو جم حشمت اقليم سخن * رشك اسكندر و دارا به چنين دارايى\r\nاز تف آتش هجران تو بگداخت « صفير » * عاشق سوخته را چهره چرا ننمايى ؟ . . . \r\n\r\nباغ حسن\r\n با چشمهء حيات چه حاجت كه يك‌دو بار * بوسيده‌ام به كام دل خود دهان يار\r\nدر باغ حسنت اى گل نورسته يافتم * نارنج و ليمو و به و سيب و ترنج و نار\r\nنتوانم از طريق ادب ديگرش دريد * از مهر توست جامهء جان را چو پود و تار\r\nگيرم به ياد چهره و زلفت تو صبح و شام * نالم همى ز حسرت بزم تو همچو مار\r\nبارى ز دورى تو چنانم كه تا منم * روزم تبه‌تر است و سيه‌تر ز شام تار\r\nفرياد باشدم ، اگر امروز همچو دوش * بيداد باشدم ، اگر امسال مثل پار\r\nبىتو گمان مبر كه برد جان به‌در « صفير » * ديشب رسيد بر لب او جان هزار بار \r\n\r\n","description":"","footnote":"","page_name":" 2354 ","page_number":162},
  {"content":"\r\n\r\n\r\nخلوتگه دل\r\n خلوتگه دل ، منزل بيگانه نباشد * غير غم جانانه در اين خانه نباشد\r\nدل مايل خال لب يارى شده ، آرى * مرغى نبود ، در طلب دانه نباشد\r\nترسم نبرد راه به سرمنزل زلفت * صد چاك اگر همچو دل شانه نباشد\r\nبگشا گره از زلف گره‌گير دوتا ، تا * زنجير به پاى دل ديوانه نباشد\r\nپيمانه بپيماى كه تا از غم گردون * پرخون دل تو ، چون دل پيمانه نباشد\r\nآن به كه به جرم گنهش شمع بسوزد * تا چند در انديشهء پروانه نباشد\r\nتا شيخ ريا صيد كند عامى چندى * دامى به از اين سبحه صددانه نباشد\r\nزاهد به‌سوى صومعه ديگر ننهم پاى * محراب دعا ! جز در ميخانه نباشد\r\nآن دل كه همىجُست « صفيرش » سر هر كو * جز در شكن طرّهء جانانه نباشد \r\n\r\n","description":"","footnote":"","page_name":" 2355 ","page_number":163},
  {"content":"\r\n\r\n\r\nصلاحى ( 1325 )\r\nعمران صلاحى ، شاعر توانا و نويسندهء چيره‌دست و طنزپرداز ، فرزند محب اللّه در سال 1325 هجرى شمسى در تهران از مادر زاد ، تحصيلات ابتدايى و متوسطه را در همان شهر به پايان رسانيد و در رشتهء زبان به تحصيل ادامه داد و فوق ديپلم گرفت و در حال حاضر در صدا و سيماى جمهورى اسلامى ايران انجام‌وظيفه مىكند .\r\nصلاحى از شاعران خوب و خوش‌ذوق و برجستهء معاصر است و در زمينهء شعر كلاسيك و نو هر دو كار مىكند . در شعر كلاسيك ، بخصوص ، غزلياتش پخته و رسا و شيوا و دلنشين است و در عين حال نويسنده‌اى طنزنويس است و طنزهايش نيز شيرين و دلچسب مىباشد .\r\nعمران صلاحى در نامه‌اى كه براى نگارنده نوشته ، مىگويد : « با آنكه نامم عمران است ، خرابيهايى به بار آورده‌ام » . به‌هرحال از شرح حال او چيزى دستگيرم نشد ، بالاخره صلاح در آن ديدم كه آنچه را خود در اين‌باره نوشته ، عينا نقل كنم تا خوانندگان اگر چيزى دستگيرشان شد ، نگارنده را نيز بياگاهند . و اين است آنچه او نوشته :\r\n« شرح حال استاد دكتر مهندس عمران صلاحى . درباره زندگى شخصى به نام عمران صلاحى روايات مختلفى وجود دارد : شناسنامه‌اش مىگويد در اسفندماه هزار و سيصد و بيست و پنج متولد شده است ؛ مادرش مىگويد در تابستان همان سال متولد شده ، امّا روز و ماه و ساعتش را نمىداند ؛ خاله‌اش مىگويد روز دهم تيرماه ، ساعت ده صبح .\r\nهمسرش اسفندماه را ترجيح مىدهد ، زيرا در اين صورت ، سن شوهرش نه ماه كمتر مىشود و او هم مىتواند به همين نسبت از سن خودش كم كند . براى مادرش فرقى نمىكند تابستان باشد يا زمستان . عقيدهء پدرش را هم نمىتوان پرسيد ، چون در سال چهل ، بىخبر\r\n\r\n","description":"","footnote":"","page_name":" 2356 ","page_number":164},
  {"content":"\r\n\r\nبه سراى باقى شتافته است و نمىتوان از يابنده تقاضا كرد كه خانواده‌اى را از نگرانى برهاند و مژدگانى دريافت دارد .\r\nپسر و دختر شخص يادشده ، با همسر وى تقريبا همعقيده‌اند . خودش هر دو نظر را قبول دارد ، آنجا كه مىخواهد سابقهء هنرىاش را زيادتر كند و خودش را يك نسل جلوتر جا بزند ، از تيرماه استفاده مىكند ، و آنجا كه آب و هوايى مىبيند ، اسفندماه را مناسب‌تر مىداند .\r\nدر مورد محل تولّدش اختلاف عقيده‌اى وجود ندارد و همه معتقدند كه در تهران ، خيابان اميريه ، چهارراه مختارى متولد شده است . البتّه نه وسط چهارراه ، مادرش متولد باكو است و پدرش متولد شام اسبى اردبيل . مؤلف كتابى ترجيح داده است محل تولد اين دو را باهم عوض كند ؛ با اين حساب ، پدر نامبرده مىتواند خانه‌دار باشد و مادر او كارمند راه‌آهن . اين كار ، در جايى كه هيچ‌كس سر جاى خود قرار ندارد ، امرى است كاملا طبيعى .\r\nدر مدرسه شاگردى نمونه بوده است ، به‌طورى كه توانسته هر كلاس را در دو سال طى كند و از هم‌كلاسانش چندين سال بزرگتر باشد . در دبيرستان براى هم‌كلاسيهايش كه انشاء مىنوشت ، آنها بيست مىگرفتند ، اما براى خودش كه مىنوشت ، بيشتر از ده نمىگرفت .\r\nچون در نويسندگى و شاعرى استعدادى نداشت ، از سال چهل و پنج به هيئت تحريريهء روزنامه فكاهى توفيق پيوست .\r\nدر مورد مدرك تحصيلى او هم نظرها متفاوت است . خودش مىگويد فوق ديپلم زبان دارد . مادرش اين نظر را قبول ندارد و به در و همسايه گفته پسرش ليسانسيه است . ادارهء نظام‌وظيفه او را به‌عنوان ديپلم پذيرفته و به درجهء سرگروهبان سوّمى مفتخر كرده است .\r\nنامبرده از آن تاريخ اعتقادش را نسبت به عبارت خير الامور اوسطها از دست داده است .\r\nعلى آقا قهوه‌چى او را « مهندس » مىنامد ، آرشاوير اغذيه‌فروش به او « دكتر » مىگويد و دوستش غلامحسين خان او را « استاد » صدا مىزند .\r\nشخص فوق الذكر تاكنون مرتكب چندين جرم شده است : 1 - طنزآوران امروز ايران ( با بيژن اسدپور به عنوان شريك جرم ) ، 2 - گريه در آب ، 3 - قطارى در مه ، 4 - ايستگاه بين راه ، 5 - هفدهم ، 6 - پنجره دن داش گلير ، 7 - رؤياهاى مرد نيلوفرى .\r\n\r\n","description":"","footnote":"","page_name":" 2357 ","page_number":165},
  {"content":"\r\n\r\nخوشبختانه به‌مدد ناشران ، مدّتهاى مديدى است كه مرتكب جرم تازه‌اى نشده . متهم يادشده ، علاوه بر توفيق ، حرفهاى مطبوعاتى ديگرى هم داشته است . روزگارى در جريدهء شريفه‌اى « پرت‌وپلا » مىنوشت و براى اين و آن « شاخ‌وشانه » مىكشيد .\r\nبا آنكه از نظر قد بلندپايه است ، سالهاست كه كارمند دون‌پايهء صدا و سيماست .\r\nاكنون نيز بدون آنكه درس عبرتى بگيرد ، مدّتى است در حكايتخانه‌اى كارگاه توليدى راه انداخته و آنچه توليد مىكند ، اشكال است . »\r\n\r\nمىخواهم تو را\r\n مست مىخواهم تو را ، من مست مىخواهم تو را * از قدح سرشارتر ، در دست مىخواهم تو را\r\nبا حريفان روشن و با دوست ابرآلوده‌اى * آسمانا ! آبى و يكدست مىخواهم تو را\r\nمثل آن شبنم كه نورانى شد و پرپرزنان * رفت و با خورشيدها پيوست ، مىخواهم تو را\r\nمثل آن پيچك كه در طوفان جنگلهاى زرد * خويش را بر شاخ سبزى بست ، مىخواهم تو را\r\nمثل آن چشمه كه با انديشهء دريا شدن * ناگهان از خاك بيرون جست مىخواهم تو را\r\nنيستم قانع به اين ديدارهاى بيش‌وكم * قصّه را كوته كنم ، دربست مىخواهم تو را \r\n\r\nآبها\r\n قايقى گل مىبرد با خود ميان آبها * نام گلها گشته جارى بر زبان آبها\r\nرنگ گلها مىرود بالا و پايين روى موج * آنك آنك ماه در رنگين‌كمان آبها\r\nروى آب افتاده نارنج غروب از شاخسار * مىپرد تصويرها از آشيان آبها\r\nاى مسافرها ! دمى از عرشه پايين بنگريد * عطر گل پا مىنهد بر پلكان آبها\r\nدل شتابان مىرود با خاطرات رنگ‌رنگ * قايقى گل مىبرد با خود ميان آبها \r\n\r\n","description":"","footnote":"","page_name":" 2358 ","page_number":166},
  {"content":"\r\n\r\n\r\nشهريار حزن\r\n شهريار حزن بودى ، خانه‌ات بيت الحزن * پادشاه قلعهء خاموش روح خويشتن\r\nشهر ويرانى ، سراسر خانه‌هايش سوخته * بادهاى دربه‌در چرخان و بر در حلقه‌زن\r\nدكّه‌اى بىصاحب و كالاش درهم ريخته * در كتاب پاره‌اى تصويرهاى بىدهن\r\nخاطرات و خوابها خاكسترى در گردباد * روى خاك خاطره ، تاريك مىرويد چمن\r\nشهر ، بىامن و امان و خانه بىديوار و در * دشت كور و پشت هر سنگ و درختى راهزن\r\nمىروم از خويش بيرون ، باز مىآيم به خويش * در كجا گيرم مكان و در كجا جويم وطن ؟\r\nمىزند دستى دمادم حلقه بر درهاى باز * پشت درها كيست ؟ روح بىقرارى در محن\r\nچارچوب در ، شكست و قفل سنگين دود شد * پيكر گم‌گشته را در باد جويد پيرهن\r\nساز خاموشى صدا سرداد و آوازى وزيد * برگها را برد با خود ، تا كجا ؟ تا گم شدن\r\nشهريار حزن را مىخواند صوتى بىصدا * از كجا بود آن صدا و در كجا افتاده من ؟\r\nناشناسى بود در عين غريبى آشنا * نعره‌اى در پرده‌اى خاموش مىگويد سخن \r\n\r\nكوى مه‌آلود\r\n مىميرم از اين عشق و كسى را خبرى نيست * گسترده شد آفاق و مرا بال‌وپرى نيست\r\nمىخندم و از خنده‌ام آويخته صد اشك * مىگريم و از اشك به چشمم اثرى نيست\r\nمن مانده‌ام و خاطره‌اى دور كه جز آن * در كوى مه‌آلود دلم رهگذرى نيست \r\n\r\nخون شكفته بر جهان\r\n ترس حصار مىشود ، سدّ فرار مىشود * مرگ نثار مىشود ، عمر غبار مىشود\r\nسقف سياه آسمان ، روى سرم خراب شد * روى دل شكسته‌ام ، غصّه هوار مىشود\r\nقلب درخت مىتپد ، نبض جوانه مىزند * رنگ شكوفه مىپرد ، باغ مزار مىشود\r\nخنجر ماه روى دل ، زخم ستاره خونچكان * ترس كمند مىشود ، شهر شكار مىشود\r\nبمب عبور مىكند ، بمب اشاره مىكند * بمب پياده مىشود ، بمب سوار مىشود\r\n« صد آفرين صد آفرين ، هزار و سيصد آفرين * كودك خوب و نازنين » هى لت‌وپار مىشود\r\nبال‌وپر كبوتران ، ريخته روى آسمان * خون شكفته بر جهان ، نقش و نگار مىشود\r\nگرچه نشسته بر سرم ، برف هراس ، يك‌شبه * باز بهار مىشود ، باز بهار مىشود \r\n\r\n","description":"","footnote":"","page_name":" 2359 ","page_number":167},
  {"content":"\r\n\r\n\r\nعطر بيدار زمين\r\n آيينه من ، تصوير تو ، بسيار شو ، بسيار شو * كهسار من ، پژواك تو ، تكرار شو ، تكرار شو\r\nخورشيد مىسايد جبين بر خاك و مىبالد زمين * معراج شبنم را ببين ، ايثار شو ، ايثار شو\r\nباران شلنگ‌انداز شد ، ديوانگيش آغاز شد * گل باز شد ، گل باز شد ، بيدار شو ، بيدار شو\r\nاى جام جان ، اى در طنين ، ديگر درآ از آستين * وز عطر بيدار زمين ، سرشار شو ، سرشار شو\r\nويران‌تر از ويران‌ترم ، باز اين بلا را مىخرم * چون بوى گل روى سرم ، آوار شو ، آوار شو\r\nگيسو پريشان كن بيا ، بر چهره افشان كن بيا * رقصى چو باران كن بيا ، رگبار شو ، رگبار شو \r\n\r\nشكست\r\n بر لب بركهء شب ، خندهء خورشيد شكست * زير دندان تبر ، ساقهء امّيد شكست\r\nاشك غم بر سر هر مقبره فانوس گذاشت * بار سنگين عزا پشت شب عيد شكست\r\nكوههء موج ستم از سر ديوار گذشت * باد ، شمشير كشيد و كمرِ بيد شكست\r\nچنگ بر سر زد و گيسوى پريشان ببريد * ناى بىنعره شد و نغمهء ناهيد شكست\r\nگرچه زد خيمه به بالاى سرم تودهء بغض * گرچه در دشت مصيبت‌زده باريد شكست\r\nآفتاب آمد و بنشست به پاشويهء حوض * گرم شد قلب هوا و يخ ترديد شكست\r\nرويش ريشهء شوق و تپش غنچه در اوست * گرچه در زير تبر ساقهء امّيد شكست \r\n\r\nچراغ كوچك\r\n گذشت فصل بهار و جوانه‌اى ندميد * گذشت وقت نشاط و ترانه‌اى ندميد\r\nهزار ابر پريشان گريست در دل من * ز باغ شوق تو حتّى جوانه‌اى ندميد\r\nاگرچه غنچه دميد و گل از گل تو شكفت * براى چيدن گلها بهانه‌اى ندميد ! \r\n\r\n","description":"","footnote":"","page_name":" 2360 ","page_number":168},
  {"content":"\r\n\r\n شب آمد و همه جا دانهء سياه فشاند * چراغ كوچك سرخى ز خانه‌اى ندميد\r\nوزيد عشق من از هر كرانه تند و بلند * تو را ز قلب فسرده جوانه‌اى ندميد\r\nگذاشتم لب ايوان خانه گلدان را * نيامدى تو و از خاك دانه‌اى ندميد\r\nهزار تير طلب پر زد و به خاك نشست * كه از تو بر سر راهش نشانه‌اى ندميد \r\n\r\nتو همان صاعقه‌اى\r\n ديرتر آمدى و زودتر از من رفتى * خط كشيدى به شب تيره و روشن رفتى\r\nتو همان صاعقه‌اى ، چابك و شلّاق به دست * كه زدى زخم به پيشانى دشمن رفتى\r\nمثل رعدى كه فلك را بشكافد ، خواندى * مثل برقى كه جهد از سم توسن ، رفتى\r\nگَرده‌افشانى تو ، معجزه‌ها با خود داشت * چون به غمخوارى گلهاى سترون رفتى\r\nپاى تو زخمى و ايمان تو پاپوش تو بود * با همان كفش به سرتاسر ميهن رفتى\r\nچه كنم گر به تو امروز حسادت نكنم * ديرتر آمدى و زودتر از من رفتى \r\n\r\nچنين گفت . . .\r\nگل سرخ ، روى چمن لخته شد\r\nو خون ، چتر فوّاره را باز كرد\r\nزنى داشت در باجه‌اى زرد با يك نفر حرف مىزد كه پرواز كرد\r\nو خون صدا از رگ پارهء سيم بر خاك ريخت\r\nدر آن انفجار\r\nبه معراج رفتند پيغمبران كوپنهاى بىخواربار\r\nدر آن ايستگاه\r\nبه مقصد رسيدند مردان كار\r\nبه مقصد رسيدند چندين زن خانه‌دار\r\nبه مقصد رسيدند چندين زن كارمند\r\nو آن ماه ، شهريهء مهد كودك نپرداختند\r\nز گهواره تا گور ، يك خط كوتاه سرخ\r\nتهمتن كجاست\r\n\r\n","description":"","footnote":"","page_name":" 2361 ","page_number":169},
  {"content":"\r\n\r\nكه آيد جوانمردى آموزد از پهلوانان اين روزگار\r\nجوانمردى آموزد از پهلوانى كه پيروز شد\r\nبر آن كودك شيرخوار !\r\nتوانا بود هركه همدست شيطان بود\r\nتوانا بود هركه نادان بود\r\nچنين گفت فردوسى پاكزاد\r\nبر آن سنگ‌پايه ، در آن بامداد\r\n\r\nمثل تصوير به آب\r\nبر لب جوى فراموشى تو\r\nبوته‌اى مىرويد\r\nمن تو را\r\nمثل ذرّات هوا مىخواهم\r\nكوه در حسرت يك جرعه طنين\r\nمن تو را مثل صدا\r\nمثل صدا مىخواهم\r\nتو به من نزديكى\r\nمثل خورشيد به گل\r\nمثل تصوير به آب\r\nمثل آواز قدمهاى دو همراه به پل\r\nبا صداى تو نمىترسم از اين تاريكى\r\nمن تو را مست و رها مىخواهم\r\nمثل يك تكّهء ابر\r\nدر سراشيبى يك تپّهء سبز\r\nبا تو از خلقتم آگاه شدم\r\nبا تو فهميدم انسان هستم\r\nمن تو را مثل خدا مىخواهم\r\n\r\n","description":"","footnote":"","page_name":" 2362 ","page_number":170},
  {"content":"\r\n\r\nبگذار\r\nراحت و ساده بگويم يارا\r\nمن تو را مىخواهم\r\n\r\nمن آنم . . .\r\nمن آنم كه مردانى از نسل گلهاى سرخ\r\nبه جنگل زدند\r\nو در دستشان اسلحه غنچه داد\r\nمن آنم كه غربال شد آسمان\r\nو از آن هزاران ستاره چكيد\r\nمن آنم كه در « آذرى »\r\nزنى بند قنداق فرزند خود را گرفت\r\nو روى لبش لفظ آتش نهاد\r\nمن آنم كه خون روى ديوار شد نسترن\r\nمن آنم كه پاهاى پوينده با كابل سوخت\r\nمن آنم كه بر تپّه‌ها نُه نفر را نخ خون به هم دوخت\r\nمن آنم كه بانوى معصوم شهر\r\nبه گلدوزى لاله پرداخت روى كفن\r\nمن آنم كه بودند در اعتصاب\r\nگل و سبزه و آفتاب\r\nمن آنم كه در سال پنجاه و هفت\r\nپر از بغض شد چاه نفت\r\nمن آنم كه خيلى هوا سرد بود\r\n« من آنم كه رستم جوانمرد بود ! »\r\n\r\n","description":"","footnote":"","page_name":" 2363 ","page_number":171},
  {"content":"\r\n\r\n\r\nصورتگر ( 1348 - 1279 )\r\nدكتر لطف‌على صورتگر ، فرزند ميرزا آقا خان و نوادهء مرحوم لطف‌على خان ، از نقاشان معروف است كه آثار هنرى وى در موزه‌هاى لنينگراد و لوور موجود مىباشد .\r\nصورتگر در سال 1279 هجرى شمسى در شيراز از مادر زاد و علوم ادبيه را نزد اساتيد ادب عصر فراگرفت و از محضر مرحوم فرصت شيرازى نيز كسب فضائل علمى كرد و سفرى براى ادامهء تحصيل به هندوستان رفت و به اخذ گواهينامهء دورهء متوسطه توفيق يافت و از آنجا به شيراز شتافت و چندى در ادارهء دارايى و فرهنگ به خدمت پرداخت و مجلهء سپيده‌دم را تأسيس كرد .\r\nدر سال 1306 شمسى كه دولت دانشجويان را به اروپا اعزام مىداشت ، صورتگر به لندن فرستاده شد ، در آنجا به تحصيل پرداخت و به اخذ ليسانس در رشتهء زبان و ادبيات نايل آمد . آنگاه به تهران بازگشت و در دانشكدهء ادبيات به تدريس ادبيات و زبان انگليسى پرداخت و در 1316 شمسى براى تكميل تحصيلات بار ديگر به لندن عزيمت كرد و در سال 1318 در رشتهء زبان و ادبيات انگليسى در دانشگاه لندن به تحصيل پرداخت و رتبهء دكترى يافت و پايان‌نامهء دكترى خود را ( دربارهء نفوذ ادبيات ايران در ادبيات انگلستان در قرن پانزدهم و شانزدهم ميلادى ) نوشت . آنگاه به ايران مراجعت كرد و همچنان به تدريس ادبيات فارسى و انگليسى پرداخت و چندى نيز رياست دانشگاه پهلوى شيراز را عهده‌دار بود و در سال 1348 در تهران بدرود حيات گفت و در شيراز مدفون گرديد .\r\nآثار و اشعار دكتر صورتگر در بيشتر جرايد و مجلات كشور انتشار يافت و تأليفات او بدين شرح است : 1 - سخن‌سنجى ، 2 - تاريخ ادبيات انگليسى ، 3 - اصول اقتصاد و تجارت ، 4 - ترجمهء مقالات باكن انگليسى ، و چند اثر ديگر .\r\n\r\n","description":"","footnote":"","page_name":" 2364 ","page_number":172},
  {"content":"\r\n\r\nدكتر صورتگر در شمار اساتيد شعر معاصر فارسى بشمار مىرود كه در نظم انواع شعر به سبك اساتيد باستان مهارت كامل داشت و ديوانش به چاپ رسيده است .\r\n\r\nشاديها\r\n در اين غمخانهء پردرد و تيمار * بشر را شادمانيهاست بسيار\r\nعروسى نوجوان از شوى و الا * به پورى كامران برداشتن بار\r\nشبى چون پاسبانان دير ماندن * كنار بستر فرزند بيدار\r\nبه افسون كودكى را خواب كردن * چنان آسان گرفتن كار دشوار\r\nتنش را از پليدى پاك شستن * به ابرو ناشده چينى پديدار\r\nتنى تنها ولى هر چار بودن * طبيب و عاشق و يار و پرستار\r\nچو كودك تب كند بر وى زدن آب * ز اشك پاك چشمان گهربار\r\nكه روزى با زبان بىزبانى * به دو گردد به شادى گرم گفتار\r\nاگر پرورده‌اى طفلى به دامان * ندانى هيچ شادى بهتر از آن\r\nشب آدينه گاه شادمانى * نخستين پاس خفتن در جوانى\r\nكتاب درس را يك‌سو نهادن * گشودن باب عيش و شادمانى\r\nبه خوان دوستان موعود بودن * كه شادى خيزد از آن ميهمانى\r\nگشودن چشم پيش از آنكه خورشيد * كند بر بام گيتى زرفشانى\r\nرخ ناشسته زى بستان دويدن * گرفتن بهره‌اى از زندگانى\r\nبه زير بيد بن فارغ نشستن * ز اندوه و ملال اين جهانى\r\nبه شوخى نكته سنجيدن كه زيباست * ميان دوستان شيرين‌زبانى\r\nسخن بسيار گفتن كم شنيدن * نكردن با رفيقان سرگرانى\r\nچنين آدينه شادىخيز باشد * و ليكن بهتر از آن نيز باشد\r\nنخستين روز نوروزى كه عالم * شود بار دگر سرسبز و خرّم\r\nبه گرد نوعروس بوستانى * نماند بلبلى خاموش يك‌دم\r\nكند چون زندباف قمرى آوا * به گوش آيد نواى زير يا بم \r\n\r\n","description":"","footnote":"","page_name":" 2365 ","page_number":173},
  {"content":"\r\n\r\n صفاى باغ را ابرى سبك‌دست * بسازد با نمى باران فراهم\r\nبه طرّارى سحرگاهان نسيمى * چكاند در دهان غنچه شبنم\r\nبه چهره شرمگين يارى پريوش * خوى و باران بياميزند باهم\r\nكه ندهم دامنت تا هستم از دست * زند معشوق لبخندى كه من هم !\r\nنگويم روز چونين نيست شيرين * ولى گويم شناسم بهتر از اين\r\nشبى ماه فلك بر گيتى خواب * ز بام آسمان پاشيده سيماب\r\nتو گفتى مادرى از بيم سرما * بپوشد بر تن فرزند سنجاب\r\nفراز سرو بن مرغ شباهنگ * نوازد لحنها بىهيچ اسباب\r\nتو گفتى راستى خنياگر عشق * زند بر تار دل گهگاه مضراب\r\nكنار بستر زيبا نگارى * ز مستى خفته در آغوش مهتاب\r\nپرندى بر تنش افتاده گفتى * به شمشادى جوان پيچيده لبلاب\r\nدو شهلا نرگس جادو فريبش * ز رنج عشوه‌بازى رفته در خواب\r\nبلاكش عاشق شوريده‌حالى * ستاده محو آن رخسار شاداب\r\nز شور عشق و شيرين‌كارى باد * بر آن شيرين‌لب همرنگ عنّاب\r\nدهد لبخند اندر زى كه زنهار * زمان خرّمى تنگ است درياب . . . !\r\nخوشا آن لب كه بوسد دست يارى * به اشكى شويد انگشت نگارى \r\n\r\nمرغ شب\r\n ندانم ز مرغان چرا مرغ شب * ز هستى نشانى جز آواش نيست\r\nبنالد به بستان شبان دراز * تو گويى كه امّيد فرداش نيست\r\nمر او را يكى آسمانى نواست * اگر چهرهء مجلس‌آراش نيست\r\nچه غم گر نداند ز يك نغمه بيش * كه در دلكشى هيچ همتاش نيست\r\nبه گمنامى اندر زيد وز جهان * جز آزاده ماندن تمنّاش نيست\r\nمن و مرغ شب را گر اين آرزوست * كسى را به ما جاى پرخاش نيست \r\n\r\n","description":"","footnote":"","page_name":" 2366 ","page_number":174},
  {"content":"\r\n\r\n\r\nشيراز\r\n هر باغبان كه گل به‌سوى برزن آورد * شيراز را دوباره به ياد من آورد\r\nآنجا كه گر به شاخ گلى آرزوت هست * گلچين به پيشگاه تو يك خرمن آورد\r\nنازم هواى فارس كه از اعتدال آن * بادام بن شكوفه مه بهمن آورد\r\nآتش به كار نديمان روزگار دى * با آتشى كه ساقى سيمين‌تن آورد\r\nنوروز ماه فاخته و عندليب را * در بوستان نواگر و بربطزن آورد\r\nابر هزارپاره بگيرد ستيغ كوه * چون لشگرى كه رو به‌سوى دشمن آورد\r\nمن در كنار باغ كنم ساعتى درنگ * تا دلنواز من خبر از گلشن آورد\r\nآيد دوان‌دوان و نهد بر كنار من * آن نرگس و بنفشه كه در دامن آورد\r\nساقى كه مير مجلس انس است پيش ما * چون روز تيره گشت ، مى روشن آورد\r\nمردى گريزپايم و دور از ديار خويش * زان اندُهم زمانه به پاداشن آورد\r\nاز شهر من هرآن‌كه رساند خبر مرا * زى گيو گوييا خبر از بيژن آورد \r\n\r\nبار رنج\r\n اى گلرخان شهر خدا را * رحم از چه روى نيست شما را ؟\r\nزنهار ! تا به رخ مفشانيد * آن پرشكنج غاليه‌سا را\r\nكان با نسيم رفته به بازى * در لرزش افكند دل ما را\r\nپرسى كه دردمند چراييم ؟ * از ما مخواه چون و چرا را\r\nما دل‌شكستگان جهانيم * پذيرفته بار رنج و عنا را\r\nطوفان گرفته‌ايم و به مردى * استاده چار موج بلا را\r\nپيش بتان نهاده دل ما * آيينهء جمال‌نما را\r\nاى شوخ چشم بر دل ما بين * تا بنگرى فروغ و صفا را \r\n* *\r\n اى دل بگو چرا نگريزيم * زينجا كه قدر نيست وفا را\r\nجهل است و ناسپاسى و زشتى * سرمايه اين گروه گدا را\r\nقومى كه برگزيده ز هر كارى * فعل بريد شهر سبا را\r\nخلقى جهول كز بد اعمال * خارند پشت دست قضا را \r\n\r\n","description":"","footnote":"","page_name":" 2367 ","page_number":175},
  {"content":"\r\n\r\n آزرده از مناهى بسيار * خود را و خلق را و خدا را\r\nنى هيچ بهر مرد تهيدست * رحميست مردم به نوا را\r\nچند ار به باغ فضل چو زاغند * بر خويش بسته نام هما را\r\nآوخ كه آگه است جهانى * كاينان پذيره‌اند فنا را\r\nهان اى جوان كه خانه خدايى * مپذير رنگ زرق و ريا را\r\nبنيوش پند پير و نگه دار * ديرينه آبروى نيا را\r\nكز ما كه خسته‌ايم و گذشته است * هنگام كوشش است شما را \r\n\r\nهنوز\r\n همىگفتم كه آيد روز بهمن * خجسته پى بريد از دوست زى من\r\nندانستم كه دهر عافيت‌سوز * بود با مردم دلداده دشمن\r\nكند با ديدهء من هم نبردى * ز باران پياپى ابر بهمن\r\nببندد سيل ره بر پيك دلدار * چو بر هومان كه بندد راه بيژن\r\nدلم در انتظار نامهء دوست * شده ابر سيه را دست و دامن\r\nشگفت از عشق نبود كز تمنّا * كند يزدان‌پرست از آهريمن\r\nكه لؤلؤ چندزايى اى سيه‌ميغ * چه بود ار يك‌زمان بودى سترون\r\nو گر از هجر گل گريانى امروز * كه بشناسم سرشك عاشقان من\r\nخدا را روز امروز اين زمانى * صبورى كن دل از اين گريه بركن\r\nكه پيك دوست مىآيد مبادا * به سيل اندر فتد آن خنگ توسن\r\nشبى بر من گذشت و جانگزاى است * شب دى تا سحر بيدار ماندن\r\nز بستر جسته بيرون لرزلرزان * به پشت شيشهء در كرده مكمن\r\nهمى بر آسمان ديدم كه تا كى * نمانده تيره‌ابر آنجا نشيمن\r\nسحرگاهان برآمد خسرو چرخ * به تن پوشيده از الماس جوشن\r\nپراكند ابر را بادى چو طفلى * كه بيرون افكند سنگ فلاخن\r\nتن بدكاره را به آتش سپردند * بلى سوزند جادويان ريمن\r\nدر خانه بكوبيدند گفتى * سرودى مىنوازد ارغنون زن \r\n\r\n","description":"","footnote":"","page_name":" 2368 ","page_number":176},
  {"content":"\r\n\r\n بريدى آمد و از نامهء دوست * دل غم‌ديدهء من ساخت گلشن\r\nبه نامه درفرستاده بدان ماه * مرا تمثالى از آن روى روشن\r\nبناميزد هنوزش حسن برجاست * هنوزش نرگس جادوست پرفن\r\nهنوزش رخ گرو برده ز گلبرگ * هنوزش مژدگانى ناوك‌افكن\r\nهنوز آن زلف مشك‌افشان به شوخى * بر آن سيمين بناگوش است آون\r\nهنوزش هست لبها زندگىبخش * هنوزش هست همچون عاج گردن\r\nهنوزش نيست سنبل همسر زلف * هنوزش نيست همتا برگ سوسن\r\nهنوزش بىگناهى هاله‌آسا * زده بر گرد آن رخسار خرمن\r\nهنوزش توسن اقبال رام است * هنوزش اشهب ناز است توسن\r\nهنوزش دلرباييهاست بسيار * هنوزش مهربانيهاست با من\r\nكنم جان را نثار مقدم دوست * خوشا جان را نثار دوست كردن \r\n\r\nسپيده‌دم\r\n چو خورشيد آن چهر زيبا گشايد * گره از دل ناشكيبا گشايد\r\nچو بفروزد آن روشنىبخش گيتى * درِ فرّهى بر رخ ما گشايد\r\nهمه راز بنهفته در پردهء شب * سپيده‌دمان پيش دانا گشايد\r\nره عافيت بر فرومايه بندد * دو بازوى مرد توانا گشايد\r\nسپاس جهان‌آفرين را چكاوك * فراز چمن لب بر آوا گشايد\r\nسحرگه چو چشم فروبستهء ما * بر اين طارم نغز مينا گشايد\r\nبه دشت آيم از باغ بگريزم ايرا * دل مستمندان به صحرا گشايد\r\nمرا نيست بر بوستانبان نيازى * كه بندد درِ باغ را ، يا گشايد\r\nچه ناشادمانى ؟ كه هر مشكلت را * به لبخندى آن شوخ ترسا گشايد\r\nفرى آنكه تارى دل دردمندش * ز رويش چراغ كليسا گشايد\r\nگر امروز كارى فروبسته دارى * بمان كش سرانگشت فردا گشايد \r\n\r\n","description":"","footnote":"","page_name":" 2369 ","page_number":177},
  {"content":"\r\n\r\n\r\nصهبا ( 1291 )\r\nابراهيم صهبا ، فرزند مهدى ، در سال 1291 هجرى شمسى در فيض‌آباد از قصبات تابعهء خراسان چشم به جهان گشود . پدرش از خوانين و مالكين آن ديار بود و براثر ناملايمات و رنجهاى فراوان زادگاهش را ترك گفت و به بيرجند كوچ كرد .\r\nصهبا تحصيلات ابتدايى و قسمتى از متوسطه را در مدرسه‌هاى شوكتيهء بيرجند فرا گرفت و مدت يك سال هم در آنجا به شغل معلمى پرداخت و براى ادامهء تحصيل به تهران آمد و در دار الفنون مشغول تحصيل گرديد ، آنگاه وارد دانشكدهء افسرى شد و ضمن فرا گرفتن فنون نظاميگرى ، سرودهاى نظامى و تصانيف فكاهى مىسرود ، پس از اتمام دورهء دانشكده با درجهء ستوان دومى به تبريز منتقل گرديد و از آنجا به شيراز انتقال يافت و پس از سه سال توقف در آن ديار رهسپار تهران شد و به تدريس در دانشكدهء افسرى پرداخت در سال 1324 به وزارت دارايى منتقل شد .\r\nصهبا دورهء دبيرستان را مىگذرانيد كه ذوق شعرى در او بيدار شد و به شاعرى پرداخت . خود در اين‌باره گويد : « اولين دفعه‌اى كه شعر من به اصطلاح گل كرد و مورد تشويق كامل اولياء مدرسه قرار گرفت ، زمانى بود كه سرودى روى يكى از آهنگهاى كلنل وزيرى كه تازه روى صفحه گرامافون به بيرجند رسيده بود ، ساختم و شاگردان مدرسه آن را به‌طور دسته‌جمعى خواندند . اين موفقيت خيلى براى من لذت‌بخش بود ، بخصوص كه دو جلد كتاب مجمع الفصحاء از طرف مدير مدرسه به من جايزه داده شد . »\r\nصهبا براى اولين بار فعاليت مطبوعاتى خود را با روزنامهء فكاهى بابا شمل آغاز كرد و آثار خود را با نامهاى مستعار شيخ سرنا و ابرام سرپا منتشر ساخت در همين روزنامه بود كه با شاعرانى چون رهى معيرى و گلچين معانى آشنا گرديد و مناظراتى بين آنها ردوبدل\r\n\r\n","description":"","footnote":"","page_name":" 2370 ","page_number":178},
  {"content":"\r\n\r\nشد .\r\nصهبا شاعرى شوخ‌طبع و بذله‌گو و شيرين‌زبان است و اشعارش نمودارى از قدرت او بر نظم سخن و شعر است و در ضمن عقيده دارد كه شاعر براى بيان مقصود خود هر سبك و رويه‌اى را انتخاب مىكند ، بايد هميشه دامن ذوق سليم و انديشه لطيف را از دست ندهد و از خشكى كلام و برودت سخن اجتناب ورزد و معتقد است كه شاعر بايد شاعر زمان خود باشد نه شاعر گذشته و آينده ؛ اگر سرايندهء طوطىوار آنچه را كه استادان سخن گفته‌اند كم‌وبيش تكرار كند و از سير زمان خود غافل باشد ، راه صوابى نپيموده است .\r\nصهبا در سال 1340 نخستين مجموعه از اشعار خود را به نام \" دفتر صهبا \" انتشار داد و مجموعهء ديگر او به نام \" ساغر صهبا \" طبع و نشر گرديد .\r\n\r\nآخرين منزل\r\n چند روزى كه به كام دل ما دنيا بود * صرف انديشهء ديروز و غم فردا بود\r\nدر جهان نوبت ما گر بد و گر خوب گذشت * چه تفاوت كند ار زشت و اگر زيبا بود\r\nهمه جا رفتم و اطراف جهان گرديدم * عاقبت منزل آسايش ما اينجا بود\r\nدوستان ياد كنندم كه به دوران حيات * شاعرى شوخ و سخن‌پرور و بزم‌آرا بود\r\nدر دل خاك دل مردهء من زنده شود * گويد ار لاله‌رخى حيف كه او تنها بود\r\n« ياد باد آنكه در آن بزمگه ذوق و ادب * آنكه او خندهء مستانه زدى [ صهبا 
  ] بود » \r\n\r\nگمنامى\r\n خوشا در زندگى گمنام بودن * دو روز عمر را آرام بودن\r\nاسير منصب و مسند نگشتن * مصون از تهمت و دشنام بودن\r\nز معروفيّت و شهرت چه حاصل * چو بايد عاقبت ناكام بودن\r\nگهى بر توسن عزّت نشستن * گهى رسواى خاص و عام بودن\r\nبود در باغ گيتى دانه بسيار * نبايد بىخبر از دام بودن\r\nجهان بر يك‌دم آزادى نيرزد * چرا بازيچهء اوهام بودن\r\nغرور و نخوت آرد جاه و منصب * سحر بايد به فكر شام بودن\r\nهمه در بند نام و ننگ باشند * ولى از نام ، به گمنام بودن \r\n\r\n","description":"","footnote":"","page_name":" 2371 ","page_number":179},
  {"content":"\r\n\r\n\r\nدل‌شكن\r\n آن پرىرو كه دل اهل هنر مىشكند * در گلو زمزمهء مرغ سحرى مىشكند\r\nكام ما تلخ كند از لب چون شكر خويش * طوطى گلشن حسن است و شكر مىشكند\r\nگل‌عذارا دل ما را مشكن بهر رقيب * غافل از بهر دل سنگ ، گهر مىشكند ؟\r\nمن به ديوار تو سر كوبم و بوسم درِ تو * گرچه دانم در و ديوار تو سر مىشكند\r\nبر سپر غرّه مشو تيغ چو باشد كارى * با يكى حملهء جانانه سپر مىشكند\r\nنتوان رست به حيلت ز مكافات جهان * گر نشد دست پدر ، پاى پسر مىشكند\r\nگو به آن كبك خرامان كه ز ما رو برتافت * آه شبگير خدنگيست كه پر مىشكند \r\n\r\nمحفل ما\r\n در محفل ما دوش صفاى دگرى بود * روشن دلم از نور جمال قمرى بود\r\nمن نوگل شاداب بسى ديده‌ام امّا * اين غنچهء نورسته ز باغ دگرى بود\r\nپنداشتم اوّل ز بهشت آمده حورى * صد شُكر كه اين خسرو خوبان بشرى بود\r\nآن سلسلهء مو كه كمند دل ما شد * بر گرد رخش هالهء دور قمرى بود\r\nآرى خطر عشق در آن طرّه نهان بود * تا آنكه نگويى خطر مختصرى بود\r\nتا چشم من افتاد به چشمش دل من رفت * پيداست كه در تير نگاهش اثرى بود\r\nمهرش به دل افتاد و شدم چشم به راهش * اى كاش كه بر عاشق خويشش نظرى بود \r\n\r\nسنگ و گهر\r\n ز راه لطف مرا ناصح سخن‌دان گفت * كه قدر فضل در اين بوم و بر نمىدانند\r\nز اهل دانش و فضل و ادب كناره كنند * كه جز حكايت نفع و ضرر نمىدانند\r\nبه بانگ جغد ، دل خويش شادمان سازند * كه لطف نغمهء مرغ سحر نمىدانند\r\nتميز شعر تر و شعر خشك را ندهند * كه خود تفاوت سنگ و گهر نمىدانند\r\nز تنگ‌چشمى ، فرزانگان دانا را * عزيزتر ز فروغ بصر نمىدانند\r\nبه چشم طعنه در آنها از آن كنند نگاه * كه قدر مردم صاحب‌نظر نمىدانند\r\nجواب ناصح دانا ز سوز دل گفتم * چه غم كه خلق مقام هنر نمىدانند\r\nچه انتظار ز سوداگران سودپرست * كه كعبه‌اى بجز از سيم و زر نمىدانند \r\n\r\n","description":"","footnote":"","page_name":" 2372 ","page_number":180},
  {"content":"\r\n\r\n\r\nاز پاييز تا بهار\r\n بر آن زيبا درختم حسرت آيد * كه گردد تازه در هر نوبهارى\r\nشود سال دگر سرسبز و خرّم * به رويش گر خزان پاشد غبارى \r\n* *\r\n درختان را بهارى چند باشد * كه برگ و بار خود را تازه سازند\r\nزمرّدفام رخت تازهء خويش * بر اندام كهن اندازه سازند \r\n* *\r\n تفاوت چيست ما را با درختان * كه هر دو زادهء اين آب و خاكيم\r\nولى او را جوانى باز گردد * ز آسيب خزان ما بيمناكيم \r\n* *\r\n درخت بىخيال اندر بهاران * غمى از ماجراى دى ندارد\r\nولى با اين تلاش و تازه‌جويى * خزان ما بهار از پى ندارد \r\n* *\r\n چه شد تا كارگاه آفرينش * چنين بىموجبى بر ما ستم كرد\r\nبه عقل و هوش ما بيهوده افزود * ز شادابى ما كاهيد و كم كرد \r\n* *\r\n چه غم گر كردگارم اين‌چنين خواست * كه با جان‌آفرين دعوا ندارم\r\nشتاب از من اگر رو كرد پنهان * ز پيرى هم دگر پروا ندارم \r\n* *\r\n به مى سازم دل تاريك ، روشن * نگارى تازه‌رخ گيرم در آغوش\r\nنبينم تا خزان زندگى را * بيفتم تا بهاران مست و مدهوش \r\n\r\nكتاب عمر\r\n ديشب ورق زدم به ندامت كتاب عمر * كردم نظر به حاصل صورت حساب عمر\r\nگشتم دقيق در همه اقلام و اى دريغ ! * چيزى نبود درخور ثبت كتاب عمر\r\nدردا كه پرتوى نفشانده به روزگار * سر در محاق ابر كشيد آفتاب عمر\r\nگفتم ز عمر خويش بسى بهره‌ها برم * غير از خيال نيست دريغا سراب عمر \r\n\r\n","description":"","footnote":"","page_name":" 2373 ","page_number":181},
  {"content":"\r\n\r\n آييم و مىرويم و نماند نشان ما * پس چيست سود اين همه رنج و عذاب عمر\r\nحال از درنگ قافلهء عمر شاكىام * گر پيشتر ملول شدم از شتاب عمر\r\n« صهبا » مجوى مستى از اين جام خوشگوار * زيرا بجز خمار ندارد شراب عمر \r\n\r\nيار و مار\r\n يكى را به خود يار محرم نمودم * همه برگ عيشش فراهم نمودم\r\nدلش گر به درد آمد از نامرادى * به درد دلش كار مرهم نمودم\r\nاگر شادمان بود شوقش فزودم * و گر بود غمگين غمش كم نمودم\r\nدلم بود خرّم كه در زندگانى * فراهم يكى يار همدم نمودم\r\nولى ناگهان شد به من آشكارا * عجب اشتباهى به عالم نمودم\r\nبه خود راه دادم يكى دشمن جان * كه بىپرده چون ديدمش رم نمودم\r\nبود عقده‌اى در دل من كه چون شد * چنين مار را يار محرم نمودم\r\nبخوردم فريب خطوخال او را * به خود زندگى را جهنّم نمودم \r\n\r\nموج‌شكن\r\n تو اى سنگ سرسخت و خاموش ساحل * كه آرام بر طرف دريا نشستى\r\nنترسيدى از موجهاى خروشان * چنان كوه سنگين به يك جا نشستى \r\n* *\r\n اگر گشت دريا گرفتار طوفان * تو در جاى خود محكم و استوارى\r\nاگر آفتاب است و گر ابر و باران * تو بر آنچه پيش آيدت بردبارى \r\n* *\r\n ز دريا بسى سهمگين موج خيزد * خروشان و جوشان و بىتاب و سركش\r\nشتابند سوى تو امواج وحشى * ولى نيست ترسى تو را زين كشاكش \r\n* *\r\n نه از انقلاب هوا در هراسى * نه از خشم دريا به وحشت دچارى\r\nحوادث تو را خم به ابرو نيارد * تو اى مظهر سختى و پايدارى \r\n* *\r\n\r\n","description":"","footnote":"","page_name":" 2374 ","page_number":182},
  {"content":"\r\n\r\n ز آسيب دوران بسى طعنه ديدى * ولى شاد و مغرور برجا نشستى\r\nشگفت آيدم زين همه استقامت * كه امواج درياشكن را شكستى \r\n* *\r\n تو اى خاك پاك دلاويز ايران * تو آن سنگ مغرور دريا كنارى\r\nبسى ديده‌اى طعنه و فتنه امّا * چنان كوه بر جاى خود استوارى \r\n* *\r\n بمان سخت در جايگاه بلندت * مينديش از كوسه‌اى يا نهنگى\r\nچو امواج درياشكن را شكستى * تو ديگر نه آن خاك نرمى كه سنگى \r\n* *\r\n كند با تو دريا اگر شوخ‌چشمى * زند باد و طوفان تو را تازيانه\r\nدل از تندباد حوادث ملرزان * كه هستى تو بر جاى خود جاودانه \r\n\r\nجوانى\r\n به من الفت آن يار جانى نگيرد * به دل مهرم آن‌سان كه دانى نگيرد\r\nبه دو گفتم از خوى عاشق فريبى * كسى بهره از زندگانى نگيرد\r\nمرا باش يكروى و يكدل كه از تو * دلم شبههء بدگمانى نگيرد\r\nبخنديد بر من كه ملك دلم را * كس آسان به شيرين‌زبانى نگيرد\r\nسخندانى و هوش و تدبير دارى * دريغا كه جاى جوانى نگيرد \r\n\r\n","description":"","footnote":"","page_name":" 2375 ","page_number":183},
  {"content":"\r\n\r\n\r\n[ ض 
  ]\r\n\r\nضيايى ( 1311 - 1275 )\r\nميرزا جهانگير خان حسينى ( ناظم الملك ) ، متخلص به ضيايى ، فرزند محب على خان ، در سال 1275 هجرى شمسى در تهران ديده به جهان گشود . وى پس از طى تحصيلات و فراگيرى فنون شعر و ادب از اساتيد عصر وارد خدمات دولتى گرديد و بيشتر در وزارت خارجه به خدمت اشتغال ورزيد و با زبان فرانسه آشنايى كامل داشت .\r\nضيايى در اواخر عمر به قم مهاجرت كرد و رحل اقامت افكند و تا پايان عمر در اين شعر بزيست و در سال 1311 شمسى بدرود حيات گفت و در همين شهر مدفون گرديد .\r\nاز آثار ضيايى كه در زمان حياتش طبع و نشر شد منظومه‌هاى : سياست‌نامه ، حقيقت‌نامه ، و وصيت‌نامه را بايد نام برد و ديوان اشعارش پس از مرگ او به همت همسرش به چاپ رسيد .\r\nاز نظم اوست :\r\n\r\nپروردهء قدوس\r\n تا مست شراب عشق زان ساغر لبريزم * گه مرغ شباهنگم گه شاهد شب‌خيزم\r\nپرغلغله شد گردون از آه شباهنگم * پرولوله شد هامون از بانگ شباويزم\r\nفرهاد نيم كز يار مشغول شوم با كوه * من سلسله‌جنبان صد خسرو و پرويزم\r\nنى خسرو پرويزم كاندر طلب شيرين * تازم ز پى گلگون با توسن شبديزم\r\nچنگيز چه يازد دست در عرصهء مىدانم * در سلسله صد چنگيز افكنده به دهليزم\r\nمن عشق بتى دارم كز چنبرهء زلفش * بر چنبر اين گردون صد چنبره آويزم\r\nدر دورهء اين دوران چون برق سبك سيرم * در پهنهء اين پهنا چون ابر گهر ريزم \r\n\r\n","description":"","footnote":"","page_name":" 2376 ","page_number":184},
  {"content":"\r\n\r\n گر پاى بيفشارم در حلقهء مهر و ماه * رخش فلكم لرزد از كاوش مهميزم\r\nدر عالم سرمستى آزاده ز تقديرم * در حالت هوشيارى پابستهء تجويزم\r\nاز آه شرربارم ، ترسم كه چنان سوزد * صد جوى بر او ريزم از چشم چو كاريزم\r\nباغ طرب‌افزايم ، زاغ چمن‌آسايم * صد ميوه به دست آيد از مخزن پاليزم\r\nچون نوگل فروردين فارغ ز زمستانم * چون ميوهء تابستان بىتابش پاييزم\r\nهم حكمت و خط دانم هم بربط و بط دارم * نى مفخر نيريزم نى خواجهء ترشيزم\r\nچون كبك درى هردم در چنگل شاهينم * با بحرى عشق دوست هر لحظه گلاويزم\r\nدر تاب‌وتبم دائم از آتش هجرانت * عنّاب لبت جانا بس شربت تب‌ريزم\r\nدر مذهب عشق ما پرهيز روا نبود * زان شهد لب ميگون از بهر چه پرهيزم\r\nجان چيست كه ريزم جان اندر قدم جانان * با ياد تو با جان نيز اى دوست نياميزم\r\nكى باشد و كى باشد كان طالع ميمونم * بازآيد و بازآيد جان در قدمش ريزم\r\nجز دوست ندارم من از دوست تمنّايى * گر دوست قبولم كرد كافيست ز هر چيزم\r\nآن را كه جفا خوانند من عين وفا دانم * از جور چنين جانا پيداست كه نگريزم\r\nبا خلق خدا هركس بد كرده به خود كرده * من با همه در صلحم مىخندم و نستيزم\r\nپروردهء قدّوسم سرخورده ز سالوسم * نه شاعر شيرازم نه ماعر تبريزم\r\nهردم كه « ضيايى » سان اى دوست همىگويد * زين عالم امكانى صد شور برانگيزم \r\n\r\nبوستان اميد\r\n خوش آن زمان كه به كوى تو اوفتد گذرم * كه جامه‌هاى صبورى دريده شد به برم\r\nمن آن دمى كه جمالت بديدمى گفتم * كه ره ز ورطهء عشقت به ساحلى نبرم\r\nصبا مگر به گلستان خمار گل بدريد * كه برده هوش ز سر شور بلبل سحرم\r\nمگر گذشته ز زلف نسيم سوى چمن * كه مشك‌بيز عروسان باغ مىنگرم\r\nتو سرو گلشن حسنى و بوستان اميد * دريغ نيست اگر سايه افكنى به سرم\r\nبهار و باغ چه سازم گل ثمر چه كنم ؟ * كه دامن از رخ تو پرگل است و پرثمرم\r\nمزم من آن لب شيرين چه بايدم مى تلخ * كه سرخوش از مى سرخ حلال چون شكرم\r\n« ضياييا » مى رنگين از آن لب نوشين * چو دست مىدهم مىخورم كه غم نخورم \r\n\r\n","description":"","footnote":"","page_name":" 2377 ","page_number":185},
  {"content":"\r\n\r\n\r\nمرغ خوش‌الحان\r\n دوش در باغ يكى مرغ خوش‌الحان ديدم * گرم گفتار غمش با گل خندان ديدم\r\nعالمى داشت عجب جذبهء آن برگ گلش * والهش يافتم و مست و هراسان ديدم\r\nجان به منقار گرفته مگر از بهر نثار * خويش در باخته لب بر لب جانان ديدم\r\nگفتم اى كاش مرا نيز يكى يارى بود * تا به وى گفتمى آن غم كه به دوران ديدم\r\nنيستم نوح ولى دارم از او ميراثى * كز سرشكم همه دم برشده طوفان ديدم\r\nنوح ناليد ز اغيار و من از يارانم * اين‌همه رشتهء ياقوت به دامان ديدم\r\nبرو اى زاهد و بر ما مفروش اين همه زهد * رنج يك‌عمر تو را من به يكى آن ديدم\r\nهيچم از ياد نرفت اينكه « ضيايى » مىگفت * عمر خود باخته ، اندوخته ، حرمان ديدم \r\n\r\nبند نهم از دوازده بند\r\n اى دخت احمد اين تن خونين ، حسين توست * پيش دو نهر ، تشنه‌لب از كين ، حسين توست\r\nاى فاطمه تو ميوهء قلب پيمبرى * وين پاره‌پاره پيكر خونين ، حسين توست\r\nچون دختران نعش ، پراكنده دختران * خود در ميانه مانده چو پروين ، حسين توست\r\nاين يكّه‌تاز بر دل ميدان عاشقى * بر نيزه داده تكيهء تمكين ، حسين توست\r\nاى ناخداى كشتى ايمان كه همّتش * تابنده ساخت ناصيهء دين ، حسين توست\r\nاين نوجوان خويش فرستاده بر قتال * با چهر مهر و طرّهء مشكين ، حسين توست\r\nاين پيكر رسيده هزاران جراحتش * از تير و تيغ و خنجر و زوبين ، حسين توست\r\nاين كشته‌اى كه در ره عشقش سنان و تير * كرده‌ست جلوه چون گل نسرين ، حسين توست\r\nاين زخمها رسيده سرى كز سر سنانش * بر سوى توست ديدهء حق‌بين ، حسين توست\r\nاين نونهال خسته رسيده و بيمارش از جفا * ويران‌نشين و خشت به بالين ، حسين توست\r\nاين اهل بيت او به اسيرى و قيد و زجر * وين خيزرانش بر لب شيرين ، حسين توست\r\nاين مبتلاى رنج و محن كز غمش به دهر * هر روز نو شود غم ديرين ، حسين توست\r\nنوباوهء رسول كجا ، اين ستم كجا ؟ * بر نونهال فاطمه ، چندين ستم كجا ؟ \r\n\r\n","description":"","footnote":"","page_name":" 2378 ","page_number":186},
  {"content":"\r\n\r\n\r\nستايش جهان\r\n نكوهش جهان را سزاوار نيست * جهاز جز يكى طرفه گلزار نيست\r\nثنا و نكوهش بر هوشيار * سزاوار بر غير مختار نيست\r\nنه نيكى از او آيد و نى بدى * كسى را دل‌آزار و غمخوار نيست\r\nجهانم به حكم خرد معبريست * كه هيچم از آن رنج و تيمار نيست\r\nخوش و ناخوش از كار و گفتار ماست * جهان را سر كار و گفتار نيست\r\nچو تخمى بكارم همان بدروم * بدين گفته‌ام جاى انكار نيست\r\nكناره كن از زشتى و كار زشت * كه بينى جهان زشت‌كردار نيست\r\nز بدبختى و نيكبختى مگوى * كه جز كار تو مر تو را يار نيست\r\nهمه خير و شر از من و بر من است * ز كيهان و از چرخ دوّار نيست\r\nچو بدبختى آيد ز كردار من * علاجش بجز فضل دادار نيست\r\nبرو التجا كن به درگاه او * كه جز كردگارت نگهدار نيست \r\n\r\n","description":"","footnote":"","page_name":" 2379 ","page_number":187},
  {"content":"\r\n\r\n\r\n[ ط 
  ]\r\n\r\nطائى ( 1298 )\r\nمرتضى طائى شميرانى ، فرزند على اكبر ، در سال 1298 هجرى شمسى در كاشانك نياوران چشم به جهان هستى گشود ، پس از انجام تحصيلات مقدماتى به كار درودگرى پرداخت .\r\nطائى از دوران كودكى به شعر علاقه و دلبستگى از خود نشان داد و در همان زمان اشعارى مىسرود . به‌تدريج با شركت در انجمنهاى ادبى تهران از محضر اساتيد شعر و ادب استفاده كرده و با فنون شعر و رموز آن آشنايى يافت و به شعر خود رونق و شكوفايى بخشيد .\r\nطائى كه تخلص شعرى خود را از نام خانوادگى برگرفته است ، به سبك كلاسيك شعر مىسرايد و در انواع شعر از غزل و قصيده و مسمطات و مثنوى و رباعى طبع‌آزمايى مىكند و در هر زمينه توانايى و مهارت خود را نشان داده است و تاكنون موفق شده است سه مجموعه از اشعار خود را طبع و نشر نمايد : 1 - كليات غزليات ( در 766 صفحه ) ، 2 - كليات قصايد ( در 700 صفحه ) و با مقدمه شادروان دكتر سادات ناصرى ، 3 - خاطرات يك شب ( در 260 صفحه ) ، كه در مقدمهء آن شرح اين خاطرات را به اجمال نوشته است .\r\n\r\nسفينهء دل\r\n هزار كعبه گر از گل بنا توانى كرد * نه چون دليست كه از غم رها توانى كرد\r\nهزار پردهء كعبه ندارد آن ارزش * كز آن برهنه تنى را قبا توانى كرد\r\nملال و درد تو آن روز مىشود درمان * كه درد خسته‌دلى را دوا توانى كرد\r\nچو ماه مصر عزيز جهان شوى روزى * كه پاك‌دامن خود از خطا توانى كرد \r\n\r\n","description":"","footnote":"","page_name":" 2380 ","page_number":188},
  {"content":"\r\n\r\n اگر سفينهء دل بر خداى بسپارى * خداى را به خدا ناخدا توانى كرد\r\nبه زير دستگَهِ قدرت آن‌چنان سر كن * كه روز عزل ، به دو اتّكا توانى كرد\r\nز كار بستهء خلق ار گره‌گشا گردى * چو شانه بر سر هر فرد جا توانى كرد\r\nبه حفظ آبروى خويش گر شوى كوشا * شنا چو خضر در آب بقا توانى كرد\r\nمفاد افضل الاعمال خدمت خلق است * خوشا به حال تو گر آن ادا توانى كرد\r\nرضايت دلِ زارى اگر به دست آرى * ز خويش خالق خود را رضا توانى كرد\r\nز مرهم است نكوتر به زخم دل‌ريشان * تبسّمى به خدا گر بجا توانى كرد\r\nكجا دعاى گدا را اثر بود « طائى » * ز مدّعا بگذر تا دعا توانى كرد \r\n\r\nدر مدح حضرت صدّيقهء كبرى ، فاطمه زهرا ( س )\r\n تا كه اين فرتوت گيتى نام مادر يافته * كى چو زهراى بتول اين‌گونه دختر يافته\r\nحضرت امّ الائمّه ، فاطمه ، خير النّسا * آنكه فرق خلقت از ايجادش افسر يافته\r\nهمسر حبل المتين ، انسيّه پى ، كز جود او * كشتى بحر ولايت قطب و لنگر يافته\r\nگر كه از امّ ابيها آگهى باشد تو را * مىتوان گفتن پيمبر نيز مادر يافته\r\nبر نبى خلّاق فرزند پسر از آن نداد * دخترى كز هر پسر باشد نكوتر يافته\r\nكى خورد غم آن پدر از بىپسر بودن ، بلى * آنكه همچون دخترى با نام كوثر يافته\r\nدر نبى نور ولايت با نبوّت بود جمع * كز پيمبر هر دو را زهراى اطهر يافته\r\nمجمع البحرين آن انوار بود او پيشتر * ز آنكه آدم هستى از خاك مخمر يافته\r\nكرد بس نخل نبوّت غرص دهقان ازل * تا ز نخل آخرين اين طرفه نوبر يافته\r\nكوثرى چون حضرتش تا از پيمبر شد پديد * دشمن دين ، خويش را مخذول و ابتر يافته\r\nتا كه آيد لؤلؤ مرجان پديد از آن دو بحر * اتّصالى با على آن بحر انور يافته\r\nبحر قدرت در تلاطم ، قرنها بود آن‌چنان * تا كه از صلب پيمبر همچو گوهر يافته\r\nكاش بطن آفرينش غير دختر مىنزاد * راستى اين است دختر كاين پيمبر يافته\r\nعلم بود و فضل بود و افتخار و احترام * آنچه از بابا و از اولاد و شوهر يافته\r\nتا كه رسم همسرى در روزگار آمد پديد * جز على ديگر چه كس اين‌گونه همسر يافته\r\nحلمش از حلم على پيشى گرفته در عمل * نسلش از اصل پيمبر رتبه برتر يافته\r\nشير يزدان با وجود همسرى چون فاطمه * هم برادر ، هم معين ، هم يار و ياور يافته \r\n\r\n","description":"","footnote":"","page_name":" 2381 ","page_number":189},
  {"content":"\r\n\r\n عالم عزّ و شرافت از وجود اين دو تن * آسمان ديگر و خورشيد ديگر يافته\r\nبر سر خوان جلالش شد صفورا سفره‌دار * هجره‌اش را افتخار بوسه هاجر يافته\r\nگر پيمبر گلشن اسلام را بُد باغبان * از وجود فاطمه هم برگ و هم بر يافته\r\nگرد جاروب كنيزش چون بپاشد در سرا * در ثريّا سرمه از آن چشمان اختر يافته\r\nگرچه بُد در ابر چادر جاى آن خورشيد او * جاى گردون زير آن فرخنده چادر يافته\r\nمهد عصمت دخترى با اين شرف كى پروراند * تا كه گردش گرد خود چرخ مدوّر يافته\r\nقطعه‌اى از وصلهء نعلين پايش چون فتاد * گوشوارى بهر گوشش چرخ اخصر يافته\r\nعاصيان را پرتو امّيد در دل شد عيان * كاين‌چنين چنين بخشنده خاتون روز محشر يافته\r\nدر چنان كوتاه عمرى صبر او كمتر نبود * رونقى كاسلام از شمشير حيدر يافته\r\nگرچه بيش از هيجده ، سالِ شريفِ او نبود * گلسِتان دين از او هم زيب و هم فر يافته\r\nشد درِ دارالجلالش طعمهء آتش ، كسى * خانه‌اش كز شاخ طوبا تختهء دريافته\r\nكرد نيلى ضربت سيلى رخى را از ستم * آنكه بر سر از حجاب عرش معجر يافته\r\nگشت بازويى كبود از تازيانه ، آنكه زو * حلقهء گردن پيمبر ز آن مكرّر يافته\r\nميخ در سوراخ كرد آن پهلوى پاكى كه آن * پرورش با ناز پهلوى پيمبر يافته\r\nبست دستى را فلك در ريسمان ظلم از آنك * لرزه در رزمش به تن زاله اكبر يافته\r\nسر برهنه پاى منبر آن كسى را برد خصم * كز دم تيغش ، بقا محراب و منبر يافته\r\nاى دُرِ درياى عصمت « طائى » از مدّاحىات * با زبان الكنش طبعى سخنور يافته\r\nغير آل طاهرينت مدحتى از كس نگفت * از همان روزى كه بر كف كلك و دفتر يافته \r\n\r\nگريستن\r\n چند اى عزيز در غم دنيا گريستن * زشت است بهر هيچ ز دانا گريستن\r\nجبران به اشك چشم نگردد فراق دوست * بايد چو ابر با همه اعضا گريستن\r\nبىداغ لاله‌اى ندميده‌ست از زمين * با خنده توام است به دنيا گريستن\r\nگردد ز دوده زنگ دل از اشك ديدگان * غافل مباش از دل شبها گريستن\r\nآتش زبان مباش كه چون شمع بزمها * بايد شد آب از سر يك‌پا گريستن\r\nابله‌نواز گر بود اين‌گونه روزگار * بايد بر اهل دانش و معنا گريستن\r\nبرنامهء حيات همين بود از نخست * امروز خنده كردن و فردا گريستن \r\n\r\n","description":"","footnote":"","page_name":" 2382 ","page_number":190},
  {"content":"\r\n\r\n در طول عمر گر كه بگرييم كم بود * خواهيم اگر به خنده بى جا گريستن\r\nاظهار درد نزد كسان درد ديگر است * تا كى ز عجز نزد مسيحا گريستن\r\nطوطى فتاد در قفس آموخت چون دو حرف * بايد به حال مردم شيوا گريستن\r\nبا آب خضر هم نتوان داد شستشو * اشك رخى كه بُد ز تمنّا گريستن\r\nزخم زبان به رشتهء مريم نشد رفو * تا كى براى سوزن عيسى گريستن\r\nاى پير سالخورده ز كودك مزاجى است * بيجاى خنده كردن و بى جا گريستن\r\nما نسل آدميم و بود گريه ارث ما * « طائى » به ما رسيد ز آبا گريستن \r\n\r\nتير بىخطا\r\n چون سرمه به چشمِ همه جا داشته باشد * با خلق خدا هركه صفا داشته باشد\r\nچون شانه كند بر سر هر پير و جوان جا * هركس كه كف عقده‌گشا داشته باشد\r\nآن را كه سوى كعبهء مقصود كشد دل * زشت است اگر قبله‌نما داشته باشد\r\nيا جوى ، توكّل به خدا ، يا به خلايق * يك بام نديدم دو هوا داشته باشد\r\nغافل نتوان بود ز آه دل مظلوم * كاين تير ، محال است خطا داشته باشد\r\nدر خُم نزند جوش دگر پخته چو شد مى * خام است هرآن كس من و ما داشته باشد\r\nيك‌ذرّه وفا را به دوعالم نتوان داد * قربان رفيقى كه وفا داشته باشد\r\nچون حلقهء كعبه‌ست سزاوار پرستش * چشمى كه ز خود آب حيا داشته باشد\r\nشد سكّه چو مغلوب ز هر جاى پس آيد * بىدينى از آن به كه ريا داشته باشد\r\nبىخدمت مخلوق به خالق نبود ره * يك دست محال است صدا داشته باشد\r\nدر حلقهء اين زهدفروشان نتوان يافت * يك دل كه توجّه به خدا داشته باشد\r\nلب‌تشنه سپُر جان و مريز آبروى خود * گر بهر تو خضر آب بقا داشته باشد\r\nاز دل به زبان نامده ، افتد به دهانها * « طائى » سخنِ هركه بها داشته باشد \r\n\r\n","description":"","footnote":"","page_name":" 2383 ","page_number":191},
  {"content":"\r\n\r\n\r\nطارمى\r\nيد اللّه طارمى ، در شيراز ديده به جهان گشود و در اين شهر نشو و نما يافت و تحصيلات ابتدايى و متوسطه را در زادگاهش به پايان رسانيد . ازآن‌پس در سال 1333 به استخدام وزارت كشاورزى درآمد و در شهر خود به خدمت پرداخت و سرانجام در سال 1359 بازنشسته گرديد .\r\nطارمى از دوران نوجوانى علاقه و دلبستگى زيادى به شعر داشت و در شبهاى زمستان ، همان گونه كه در خانواده‌هاى شيرازى مرسوم است با ديوان حافظ فال مىگيرند ، او نيز در خانوادهء خود اين وظيفه را به‌عهده داشت كه با ديوان حافظ براى اهل خانه تفأل زند و شعر حافظ را بخواند . كم‌كم ذوق و قريحهء شاعرى در او بيدار شد و به سرودن پرداخت و به انجمنهاى ادبى شهر خود راه يافت و شعرش را عرضه داشت و تا سال 1337 كار شاعرى را پى گرفت . خود مىگويد : « به خاطر محدوديتهايى كه برايم پيش آمد و دردسرهايى كه مىرفت زندگى تازه تشكيل شده‌ام را به مخاطره اندازد ، از شعر و شاعرى كناره گرفتم ؛ تا آنكه پس از بازنشستگى و فراغت از كار مجددا به محفل دوستان كشيده شده و به سرودن شعر پرداختم » .\r\nطارمى دربارهء شعر خود مىگويد : « در شعر گرايشى به شاعر خاصى نداشته و ندارم . از خواندن شعر خوب به شعف مىآيم ، تفاوت نمىكند شعر از سعدى و حافظ باشد ، يا از نيما و سهراب سپهرى و فروغ و سيمين بهبهانى » .\r\nاينك چند نمونه از شعر او :\r\n\r\n","description":"","footnote":"","page_name":" 2384 ","page_number":192},
  {"content":"\r\n\r\n\r\nبالندگى\r\n بس‌كه از زخم زمانه مانده بر جانم اثر * هيچ زخم خنجرى در من نگردد كارگر\r\nاشكها افشانده‌ام بر خاك دشت زندگى * تا شود روزى نهال آرزوها بارور\r\nروزهاى عافيت را بس‌كه ماندم منتظر * چشم من خو كرده با اين انتظار بىثمر\r\nخوش‌خياليهاى غم را بين كه با اين سابقه * باز از خودكامگى بر قتل من بسته كمر\r\nاين تن رنجور من يادآور بالندگيست * همچو سرو سرنگون در دشت خشك كاشمر\r\nهمچنان بر قلهء امّيد پر خواهم كشيد * برق ناكامى بسوزاند مرا گر بال‌وپر \r\n\r\nغم‌نامه\r\n بخوان غمنامهء خود را صدايت را رساتر كن * به گوش جان و دلها مىرسد بانگ تو باور كن\r\nدرِ اين كومه بشكسته ، هواى تازه مىآيد * نواها مىرود تا اوج ، شعرت را مكرّر كن\r\nكلام دل‌نشينت بوى مشك تازه را دارد * پيامت را بخوان اينك فضاها را معطّر كن\r\nدل ما تشنهء آواى جانبخش تو مىباشد * بگو اى گفت تو چون گل ، دل ما را مسخّر كن\r\nبه زندانهاى شب بردند خفّاشان سپيدى را * سرود نور را سرده شب غم را منوّر كن\r\nتو خواب‌آلودگان را از بلاى خواب كن آگه * پس آنان را ميان خواب و بيدارى مخيّر كن \r\n\r\nديدار ديگر\r\n اتّفاق افتد اگر ديدار ديگر با منش * دستهاى آزمندم سخت گيرد دامنش\r\nاشك را با خون دل تركيب آتش‌زا كنم * تا نمايد رخنه در آن قلب همچون آهنش\r\nباز تا ياد آورم دوران شور و سرخوشى * اندر آغوشش بگيرم همچنان پيراهنش \r\n\r\n","description":"","footnote":"","page_name":" 2385 ","page_number":193},
  {"content":"\r\n\r\n غنچه‌هاى بوسه را افشان كنم چون برگ گل * در ميان خنده‌زار چهرهء چون گلشنش\r\nسخت خواهم تا عنان سرگرانى بگسلد * دور بسپارد رقيبان من از پيرامنش\r\nواى اگر از اين تمنّا سر بپيچد بىدرنگ * فاش سازم آن سر و سرّى كه بودى با منش \r\n\r\nگل‌خنده\r\n بر روى من آن نگار زيبا * گل‌خندهء عاشقانه كرده\r\nزين خندهء او درخت امّيد * در باغ دلم جوانه كرده\r\nبا غمزه‌اى از كمان ابرو * تيرى به دلم نشانه كرده\r\nبر باد سپرده مشك تر را * يعنى سر زلف شانه كرده\r\nدر خانه قلب من دوباره * عشق آمده آشيانه كرده\r\nمن مدّعىام كه سست عهد است * او دعوى جاودانه كرده\r\nگفتم به وفاش دل نبندم * مهر است و به سينه خانه كرده \r\n\r\nگيسو سپيد\r\n گيسو سپيد را تب موى رهاش نيست * ديگر اميد خندهء دندان‌نماش نيست\r\nديگر گلى به باغ دلش وا نمىشود * يعنى به سير باغ و بهار اعتناش نيست\r\nاو را كمان به لطف عصا راست مىشود * تيرى دگر به تركش امّيدهاش نيست\r\nاز عشق و از شراب چو گويد فسانه است * از آنكه در ميان قدح جز دواش نيست\r\nافتاده را محبّت و يارى بود سزا * زيرا دگر تحمّل جور و جفاش نيست \r\n\r\n","description":"","footnote":"","page_name":" 2386 ","page_number":194},
  {"content":"\r\n\r\n\r\nطاعتى ( 1357 - 1297 )\r\nدكتر عبد العلى طاعتى ، فرزند اسماعيل ، در سال 1297 هجرى شمسى در شهر رشت ديده به جهان گشود . او تحصيلات ابتدايى و متوسطه را در آن شهر به پايان رسانيد و در سال 1318 براى ادامهء تحصيل به تهران رهسپار شد و در رشتهء زبان و ادبيات فارسى وارد دانشسراى عالى گرديد و به دريافت ليسانس توفيق يافت و پس از آن وارد خدمت فرهنگ شد و به عنوان دبير ادبيات عازم شهر خود گرديد . پس از پنج سال توقف از زادگاه خود به تهران انتقال يافت و ضمن تدريس در دبيرستانهاى تهران ، دورهء دكتراى ادبيات را به پايان رسانيد .\r\nطاعتى از سال 1322 به شعر و شاعرى پرداخت و اشعارش در جرايد و مجلات تهران و رشت به چاپ مىرسيد . در سال 1327 سردبيرى روزنامهء هفتگى سازمان را كه مديريت آن با دكتر اسد اللّه آل بويه ، استاد دانشكدهء علوم بود به‌عهده داشت .\r\nاز آثار قلمى طاعتى رساله‌هاى : ديندارى دكاندارى نيست ، حديث سعدى ، و دفاع استالينگراد را بايد نام برد . وى از همكاران لغتنامهء دهخدا بود و رسالهء دكترى خود را به راهنمايى استاد بديع الزمان فروزانفر ، تصحيح لغتنامهء صحاح الفرس قرار داد .\r\nطاعتى شاعرى توانا و نيكوپرداز بود و به سبك نو نيز شعر سرود . كارش تحقيق و تتبع در متون قديمه و شعر و ادب استادان بزرگ متقدم بود و سرانجام در سال 1357 شمسى چشم از جهان فروبست .\r\n\r\nبهار و نوميدى\r\n تا دور زمانه نوبهار آورد * بس گل كه شجر به شاخسار آورد \r\n\r\n","description":"","footnote":"","page_name":" 2387 ","page_number":195},
  {"content":"\r\n\r\n صد دامن مشك باد جان‌پرور * در پهنهء طرفه مرغزار آورد\r\nاز بهر نهال لخت فروردين * با خويش زمرّدين ازار آورد\r\nتا فرش چمن گرانبها گردد * تنها ز بنفشه پود و تار آورد\r\nاز پوشش پرنيان رنگارنگ * در جلوه و زيب كوهسار آورد\r\nاز گل ز براى گوش هر گلبن * با تاب و نمود گوشوار آورد\r\nوان بلبل نغمه‌خوان عاشق را * در جملهء باغ پيش يار آورد\r\nاز زاغ سيه چو بوستان پردخت * قمرى به فراز هر چنار آورد\r\nامواج پر از خروش و غلغل را * بر سطح روان جويبار آورد\r\nاز كوه پديد چشمه‌ها بسيار * پيچان و روان بسان مار آورد\r\nاين‌سان پى بحر گمشده فرزند * طفلى دو هزار شيرخوار آورد\r\nاين‌گونه جهان پير را از سر * زيبا و جوان و نغز كار آورد \r\n* *\r\n امّا به‌خلاف هرچه در عالم * بس غم كه در اين دل فكار آورد\r\nايّام مرا چو تيره شبهايم * دم سرد و حزين و شوم و تار آورد\r\nديروز تصادفم به باغ اندر * با پير مجرّبى كنار آورد\r\nآن پَرّ مرا چو ديد اندُهگين * خويش از ره لطف غمگسار آورد\r\nگفتا كه غمى دلت چرا بينم * آخر نه مگر جهان بهار آورد\r\nبادت ز فراز شاخ اين اشجار * گلبانگ مگر نه از هزار آورد\r\nگفتم كه فسرده‌دل مرا امروز * اين بازى چرخ كج‌مدار آورد\r\nبينم كه فلك به كشور دارا * امسال بهار نى چو پار آورد\r\nخصمانه به كار بىرياى ما * آن حيله خاص خود به كار آورد\r\nوان چهر مخوف و زشت پنهان را * بر منظر عام آشكار آورد\r\nو آن كهنه سياست نهانى را * بيرون ز حجاب استتار آورد\r\nدر مردم اين ديار وارون‌بخت * صدگونه پديد اضطرار آورد\r\nهر گوشه ز رنج و فقر و ناكامى * چشمان چو ابر اشكبار آورد\r\nدر راه طلب كه نيست پايانش * پيدا همه جا خلنده خار آورد\r\nدلگرم و اميدوار چون باشم * چون دهر نه كس اميدوار آورد \r\n\r\n","description":"","footnote":"","page_name":" 2388 ","page_number":196},
  {"content":"\r\n\r\n بشنيد چو پير ، اين سخن از خشم * در چشم عيان شرار نار آورد\r\nگفتا كه گزاف گفته‌ات در من * حالى به‌خلاف انتظار آورد\r\nپنداشتمى كه زرگر ابداع * اين‌سان نه زر تو كم‌عيار آورد\r\nانديشه اگر هماره‌ات اين است * چرخت همه‌وقت كارزار آورد\r\nز اندوه چه حاصل است اى فرزند * وين كار بجز زيان چه بار آورد\r\nبرخيز و اميدوار و كوشا باش * اكنون كه جوانت روزگار آورد\r\nفردى كه اميدوار و كوشا بود * گيتيش هماره بختيار آورد\r\nوان ملك كه مرد جمله چونين داشت * بر پشت زمانه انكسار آورد\r\nمگذار كه هيچ مجلس آرايد * آن سفله كه يأس را شعار آورد\r\nمگذار كه زنده بىجزا ماند * آن‌كس كه زيان بدين ديار آورد \r\n\r\nايران دانش‌پرور\r\n پيش از آن عصرى كه جويد غرب از دانش سرى * بود ايران را مقام و فخر دانش‌گسترى\r\nباختر را سوى دانش گشت ايران رهنماى * وين سخن روشن‌تر است از آفتاب خاورى\r\nگرچه يونان زاد دانش را و ليكن كرده است * از پى پروردن او مام ايران مادرى\r\nنيست آن مادر كه كودك زاد و دور از خويش كرد * مادر آن باشد كه برده رنج كودك‌پرورى \r\n* *\r\n هان ز تاريخت گواه آرم پى اثبات قول * تا نپندارى كه باشد ادّعايى سرسرى\r\nبعد ما كآمد عيان اسلام از طرف حجاز * وضع گيتى گشت ديگرگون به جرم كافرى\r\nبختها شد واژگون با پايهاى استوار * ملكها شد زير و رو با قلعه‌هاى خيبرى\r\nلشكر اسلام هرجا فاتح و منصور بود * ز آنكه خشم توده‌ها كرديش هرجا رهبرى\r\nدر ميانه كشور سوريه و ايران و مصر * نيز بگزيدند بعد از سركشى فرمانبرى\r\nز افتتاح اين سه كشور باب دانش شد فراز * بر رخ اعراب صحراگردِ از دانش برى\r\nآن‌چنان كز بعد سالى چند مركزهاى علم * بود ايشان را و هرجا جنبش دانشورى\r\nهمچو بغداد و دمشق و كوفه و بصرى بُدى * شهرهايى بهر تحصيل علوم ظاهرى\r\nخاصه بغداد ، اندر دولت عبّاسيان * شهره آن‌سان شد كه يوسف در جمال و دلبرى\r\nز آنكه بودى قرب ايران و در او ايرانيان * در تكاپو از پى احياء فخر و سرورى \r\n\r\n","description":"","footnote":"","page_name":" 2389 ","page_number":197},
  {"content":"\r\n\r\n مردم دانا ز راه نشر علم و معرفت * مردم سائس ز اشغال امور كشورى\r\nاندك‌اندك علم رايج گشت از ايرانيان * همچنان كز دولت سامانيان لفظ درى\r\nدر رياضى و نجوم و كيميا و فلسفه * شد ز دانايان ايران كشفهايى دفترى\r\nنيز در طبّ و طبيعيّات و عرفان و ادب * حكمت و تاريخ و جغرافى و هرچه بشمرى\r\nمغز ايرانى هماره پرلهيب و پرفروغ * همچو خور اندر ميان گنبد نيلوفرى\r\nهرچه خلّاق و فكور از دستهء ايرانيان * هركه استاد اجل زين طالبان برترى\r\nعالمان ملك ما بر منبر تعليم و وعظ * ديگران بنشسته مبهوت كمال منبرى\r\nدانش اين‌سان بس ترقّى كرد از ايرانيان * در بسيط ملك اسلامى بدان پهناورى\r\nزان سپس از رهگذار كشور اسپانيا * غربيان را شد ملاك افتخار و مهترى\r\nآرى آرى دانش از ما يافت در گيتى رواج * اين حقيقت را كجا شايسته باشد منكرى \r\n*\r\n اولين دانشگه عالم براى نشر علم * شد ز ايرانى به پا ، با سازمان حاضرى\r\nنام اين دانشگه يكتا نظاميه بُدى * بانىاش شهره به فضل و دانش و نيك‌اخترى\r\nخواجهء اعظم نظام الملك دستور مهين * دولت سلجوقيان را مايهء مستظهرى\r\nدانش از ما ، عالم از ما ، نيز دانشگه ز ما * حبّذا اى زادگان كشور ايران ، فرى \r\n\r\nعيد مهرگان ايران باستان - ايران امروز\r\n مرسوم گشت بار دگر عيد مهرگان * آن‌سان كه بود رسم در ايّام باستان\r\nبار دگر به پيروى از شيوهء سلف * ايرانيان كنند به پا جشن مهرگان\r\nبار دگر نداى سرافرازى قديم * زين دأب باستانى آيد به گوش جان\r\nاينك نشان فرّ كيانى همىدهند * زان پس كه نداد از او قرنها نشان\r\nاين روز مهر « 1 » بار به دل مىدهد نويد * كآخر جمال مهر سعادت شود عيان \r\n* *\r\n ايران بزرگ بود و قوى بود و سرفراز * گر خود تو اين ندانى تاريخ را بخوان \r\n\r\n\r\n","description":"","footnote":"\r\n( 1 ) - روز شانزدهم هر ماه و به‌ويژه روز شانزدهم مهر ماه را « روز مهر » يا « مهرروز » گويند .\r\n","page_name":" 2390 ","page_number":198},
  {"content":"\r\n\r\n دنياى باستانى از شرق تا به غرب * زير درفش ايران مىزيست در امان\r\nيك طرف سيبرى و دگر طرف ملك مصر * يك سر به هند بسته و يك سر به بالكان\r\nجاه و جلال پادشهان بزرگ ما * خود بوده است در همه جا طرفه داستان\r\nگردنكشان دهر در ايّامشان به عجز * سودند خود جبين اطاعت بر آستان\r\nشاهان روزگار به درگاه قربشان * بودند ايستاده به خدمت چو بندگان\r\nدشمن نداشت زهره كز ايران دمى زند * ور فى المثل به زير نگين داشتى جهان \r\n* *\r\n غبنا و اندُها ! كه چنان ملك سرفراز * امروز سرفكنده و خوار است و ناتوان !\r\nغبنا و اندُها ! كه چنان كشور بزرگ * اينك اسير پنجهء اين ناكس است و آن !\r\nغبنا و اندُها ! كه كنون نيست كشورى * آشفته‌تر ز كشور ما زير آسمان !\r\nحيرت همىفزايد چون بنگرى درست * احوال آن زمانها با حال اين زمان\r\nما خائنان كجا و چنان خادمان كجا * آنان چو شير شرزه و ما همچو روبهان \r\n* *\r\n آرى چو قدر خويش نه بشناخت ملتى * گردون همىفروشد او را به رايگان\r\nهرگه كه نيك سنجم حال و گذشته را * « سوزد مرا ز آتش دل مغز استخوان » « 1 »\r\nلعنت همىفرستم بر جهل و بر نفاق * كز اين دو هست هرچه به ما مىرسد زيان\r\nوقت است تا به قوّت فرهنگ و اتّحاد * بار دگر به جسم وطن بردميم جان\r\nاين ملك را نگهبان غير از من و تو نيست * آرى وطن ندارد جز ما نگاهبان \r\n\r\nآيين زندگى\r\n آزاد زيست بايد و آزاد مُردنا * آزاد كِشت بايد و آزاد خوردنا\r\nعمر گران كه بازنگردد به‌هيچ‌روى * بايد چرا به قيد مذلّت سپردنا\r\nاين دأبهاى زشت ز آداب بردگى * هرجا كه هست زود ببايد ستردنا\r\nتا چند كلك راست‌نويسان شكستنا * تا كى گلوى مردم حق‌گو فشردنا\r\nحقّا كه بهتر است هزاران هزار بار * زين پست زندگانى بدنام ، مُردنا ! \r\n\r\n\r\n","description":"","footnote":"\r\n( 1 ) - اين مصرع با اندك تغييرى از مسعود سعد گرفته شده است .\r\n","page_name":" 2391 ","page_number":199},
  {"content":"\r\n\r\n\r\nطالع ( 1293 )\r\nعبد اللّه طالع ، شاعر ، تصنيف‌ساز ، موسيقىدان و خوانندهء توانا در سال 1293 هجرى شمسى در شهر همدان از مادر زاد ، تحصيلاتش را در مدرسهء آليانس زادگاهش به پايان رسانيد ، آنگاه به تهران عزيمت كرد و در رشتهء ادبيات و زبان فارسى به تحصيل ادامه داد و فارغ التحصيل گرديد و با زبانهاى انگليسى و فرانسه آشنايى يافت . ازآن‌پس به كار تجارت پرداخت ، امّا از كار شعر و هنر غافل نماند .\r\nطالع از چهارده‌سالگى به شعر و شاعرى پرداخت و در دوران تحصيل از استادانى چون امير خان مينو و آقا على يزدى و سيد احمد هدايتى كسب فيض كرد ، آنگاه به انجمن ادبى همدان راه يافت و با اساتيدى چون آزاد همدانى ، مفتون كبريايى ، ناهيد الستى ، احمد ساجدى ، جعفر پيدا ، و بديعى آشنايى يافت و رموز شعر و فنون آن را از آنان آموخت ؛ تا اينكه به محضر شاعر عارف‌پيشه يوسف‌زاده غمام همدانى رسيد و از گنجينهء دانش و عرفان او بهره‌مند شد ، در اين زمان آثارش در روزنامه‌ها و مجله‌هايى چون شفق سرخ ، توفيق ، ايران ، گلهاى رنگارنگ ، عالم نسوان ، و كانون شعرا به چاپ مىرسيد .\r\nطالع هجده‌ساله بود كه نخستين تصنيف خود را به نام \" باد خزان \" در دستگاه ابو عطا سرود و در سال 1311 با شاعر نامدار و نوازندهء چيره‌دست و خواننده توانا ، عارف قزوينى ، كه در همدان مىزيست آشنايى يافت و در زمينهء تصنيف‌سازى از استعداد خلاقه او بهره‌مند شد .\r\nعبد اللّه طالع در موسيقى از مهارت كافى برخوردار است و ويولون را با استادى مىنوازد و همراه ساز با صداى دلنوازى زمزمه مىكند و شور و حالى ايجاد مىنمايد . وى از سال 1312 تا 1319 گاهى در تهران و گاهى در زادگاهش به تنظيم نمايشنامه‌ها پرداخته\r\n\r\n","description":"","footnote":"","page_name":" 2392 ","page_number":200},
  {"content":"\r\n\r\nو كنسرتهايى اجرا نموده كه خواننده و نوازنده سلو ويولون و سازنده پيش‌درآمد آن خود او بوده است و گاهى هم با خوانندگانى چون اباذرى و سيد رضا عطار و سيد رضا جمالى همكارى مىكرد و در سال 1323 در راديو به عنوان خواننده افتخارى پذيرفته شد و اكثر تصانيفش به‌وسيلهء خوانندگانى چون قمر الملوك وزيرى و ملوك ضرابى و روح‌بخش و داريوش رفيعى در راديو اجرا مىشد و مجموعهء صفحاتى كه قريب سى و سه سال پيش از او ضبط گرديده ، خود سازنده و نوازنده و گوينده اشعار و خواننده آن بوده است .\r\nطالع ويولون را در آغاز از استاد تقى شايگان آموخت و بعد در تهران با ابو الحسن صبا و مرتضى نىداود آشنا شد و از اين دو تن هنرمند استفاده كرد و هنر خود را به كمال رسانيد .\r\nطالع بااينكه در تهران سكونت دارد ، امّا به زادگاهش عشق و دلبستگى زيادى نشان مىدهد و در جايى مىگويد :\r\n هواى شهر اكباتان نسيم دامن الوند * چنان دلبسته دارندم كه عاشق يار جانى را\r\nمرا ترك ديار خود بلاى آسمانى بود * چه چاره مىتوان كردن قضاى آسمانى را \r\nطالع همواره در كانونها و مؤسسات خيريه تهران و همدان با همكارى خود عواطف و روح انسانى خود را نسبت به همنوعان خود نشان داده است .\r\n\r\nآتش غم\r\n با كه گويم اى فلك درد نهان خويش را * تا به كى بندم ز ناليدن دهان خويش را\r\nاستخوانم ز آتش غم سوخت ، كو يا رب نمى * تا كه بنشانم دمى سوز نهان خويش را\r\nناله چون باشد گلوگيرم ز غم ، بر آن شدم * تا به اشك ديده بنشانم فغان خويش را\r\nآن‌چنان گشتم پريشان ، كز پريشان‌خاطرى * رايگان دادم ز كف تاب‌وتوان خويش را\r\nبخت بدبين كز نگون‌بختى چو مرغى بوالهوس * عرصهء بيگانه كردم آشيان خويش را \r\n\r\n","description":"","footnote":"","page_name":" 2393 ","page_number":201},
  {"content":"\r\n\r\n شد سيه‌روزم از آن روزى كه هم از سادگى * عرضه بر بيگانه كردم داستان خويش را\r\nاى دريغا كز ره كج‌خويى و كج‌طالعى * دشمن ديرينه كردم دوستان خويش را\r\nاز غم بىهمزبانى رنجه‌ام ، كو همدمى ؟ * تا بكاهم بيش‌وكم رنج روان خويش را\r\nغير اشك و آه و خون دل ندارم تحفه‌اى * بر كه آرم غير خود اين ارمغان خويش را\r\nترجمان جان پردردم چو باشد اين دو بيت * مىنگارم تا كنم با آن بيان خويش را\r\n« چون صبا سرگشته‌ام در وادى آوارگى * مىروم تا گم كنم نام و نشان خويش را »\r\n« بس‌كه از سوز درون چون دود پيچيدم به خود * عاقبت بر باد دادم دودمان خويش را »\r\nگر پريشان‌خاطرى « طالع » عجب نبود كه خود * در كف اغيار بسپردن عنان خويش را \r\n\r\nحجِ اكبر\r\n حجّ اكبر بود ار بنده‌اى آزاد كنى * نه دل او ، همه دلهاى جهان شاد كنى\r\nسربلندى همه آن است كه با دست بلند * قفسى بشكنى و طايرى آزاد كنى\r\nنشود كم ز مقامات تو اى مرشد حق * گر به دام هوس افتاده‌اى ارشاد كنى\r\nاجر تو بانى مسجد برحق بيشتر است * خانهء خانه‌خرابى اگر آباد كنى\r\nيارى و مردى آن روز كنى در همه عمر * كه بپاخبزى و افتاده‌اى امداد كنى\r\nزندگى معنىاش اين است كه اندر همه حال * دل به دست آرى و از خسته‌دلى ياد كنى\r\nداد و بيداد ز بيدادىات ، اى دادرسى * كه به دادى نرسيده ، ز چه بيداد كنى ؟ ! !\r\nيك سر مو نشود كم ز غمت « طالع » زار * هرچه از دست بشر ناله و فرياد كنى \r\n\r\n","description":"","footnote":"","page_name":" 2394 ","page_number":202},
  {"content":"\r\n\r\n\r\nمرگ قمر\r\n چون مرغ سبك‌پر ز جهان تا كه قمر رفت * خوش‌نغمه‌ترين بلبل گلزار هنر رفت\r\nتا خلق جهان باخبر از مرگ قمر شد * دود از سر و آه از دل و از ديده شرر رفت\r\nبا ابر عزا ماه فلك گشت سيه‌پوش * از چشم زمين تا قمر آن نور بصر رفت\r\nشد روشنى شمع هنر تيره ازاين‌پس * كز محفل ياران قمر آن سوخته‌پر رفت\r\nبرخيز قمر ! كَاهل هنر گرد تو جمع‌اند * بنگر كه چه فرياد و فغان بهر تو سر رفت\r\nمعناى هنر بود چو با روح قمر جفت * آن دم كه قمر رفت ، هنر رفت ، هنر رفت\r\nتنها نه قمر بود هنرمند به عالم * روح ملكى بود كه از جسم بشر رفت « 1 »\r\nدر باغ جهان بود يكى شاخ برومند * آوخ ! كه ز كف اين شجر پر ز ثمر رفت\r\nاى طفل يتيمى كه قمر پرورشت داد * كن گريه كه دلسوزتر از مام و پدر رفت\r\nرحمت به روان تو قمر معنى انسان * نامت به جهان ماند و به نيكى به سمر رفت\r\nاى خاك نگه‌دار چنين گنج هنر را * كاندر پىاش از ديده بسى گوهر تر رفت\r\n« طالع » نرود ياد قمر از دل عشّاق * نامش به جهان ماند از اين دنيى اگر رفت \r\n\r\nبه ياد دوران جوانى و شهرم همدان\r\n به غفلت دادم از كف رايگان نقد جوانى را * ندانسته خزان كردم بهار زندگانى را\r\nز بام زندگى آوخ پريد آن مرغ زرّين‌پر * مگر در خواب بينم بار ديگر نوجوانى را\r\nكشد اينك مرا درد پشيمانى كه از غفلت * چرا دادم ز كف اين‌گونه گنجى شايگانى را ؟ !\r\nهواى شهر « اكباتان » نسيم دامن « الوند » * چنان دلبسته دارندم كه عاشق يار جانى را\r\nبه ياد آشيانم هردم از ديده فشانم خون * به خاطر آورم چون خاطرات آشيانى را \r\n\r\n\r\n","description":"","footnote":"\r\n( 1 ) - اين بيت بر سنگ مزار قمر الملوك وزيرى نقر شده است .\r\n","page_name":" 2395 ","page_number":203},
  {"content":"\r\n\r\n مرا ترك ديار خود بلاى آسمانى بود * چه چاره مىتوان كردن قضاى آسمانى را\r\nمنم طاوس رنگين پر ، كه در حين خودآرايى * برد زشتى پايم جلوه پرگسترانى را\r\nبه طفلى سايهء مهر پدر مادر شبانم بود * ز بعد اين دو ، دانستم كنون قدر شبانى را\r\nبه جانم آتشى افكنده درد بىكسى ، فرياد ! * خدايا با كه گويم ؟ درد بىدرمان جانى را\r\nكسى آگه شود از شور و سوز اين غزل « طالع » * كه چون تو بىزبان داند ، زبان بىزبانى را \r\n\r\nشبى در كوه بيستون\r\n بيستون كعبهء عشّاق جهان است هنوز * آتش عشق جهان خفته در آن است هنوز\r\nاى كه بىهوش از اين دشت جنون مىگذرى * گوش وا كن ، كه همه آه و فغان است هنوز\r\nسالها از غم جان كندى فرهاد گذشت * عشق و جانبازى وى ورد زبان است هنوز\r\nبيستون از قدم عشق جوان است هنوز * سندِ معتبر عشق جهان است هنوز\r\nعشق پاكى كه همه در پى آن مىگرديم * از سر و پيكر اين كوه عيان است هنوز\r\nجسم فرهاد اگر رفت ز دنيا « طالع » * روح عشقش بنگر در « همدان است » هنوز \r\n\r\nمرگ ناگهانى\r\n مشو غافل ز مرگ ناگهانى * ثباتى نيست در كار جهانى\r\nسر شب سر گذارى چون به بالين * وجود خويش تا فردا ندانى\r\nعجب نبود از اين بازيگر دهر * دهد بر باد آنى زندگانى\r\nوفا هرگز مجو از اين عجوزى * كه صدها چون من و تو كرده فانى\r\nدل از دنيا بكن « طالع » ازآن‌روى * كه نبود در وجودش مهربانى \r\n\r\n","description":"","footnote":"","page_name":" 2396 ","page_number":204},
  {"content":"\r\n\r\n\r\nطلعت « 1 » ( 1302 )\r\nخانم دكتر طلعت بصارى ، كه تخلص خود را در شعر از نامش برگزيده است ، فرزند عطاء اللّه در سال 1302 هجرى شمسى در شهر بابل و در ميان خانواده‌اى دانش‌دوست چشم به جهان گشود .\r\nبصارى تحصيلات ابتدايى و متوسطه را در زادگاه خود به پايان رسانيد ، ازآن‌پس براى ادامهء تحصيل راهى تهران شد و به دانشكدهء ادبيات راه يافت و در رشتهء زبان و ادبيات فارسى به تحصيل پرداخت و به دريافت ليسانس توفيق يافت . آنگاه دورهء دكترى را پى گرفت و در اين رشته فارغ التحصيل شد و پايان‌نامه تحصيلى خود را به نام « تجلّى زن در شعر فارسى » نوشت .\r\nدكتر طلعت بصارى پس از پايان تحصيل به استخدام وزارت آموزش و پرورش درآمد و به تدريس در دبيرستانها اشتغال ورزيد ، سرانجام بازنشسته گرديد .\r\nدكتر بصارى در مورد لهجهء مازندران و بخصوص بررسى لهجهء طبرى مطالعات و تتبعات ارزنده‌اى انجام داده و نيز ترانه‌ها و دوبيتىهاى محلى آن سامان را به شعر فارسى برگردانيده است . ديوان اشعارش به پنج هزار بيت بالغ مىشود .\r\n\r\nآواى دل‌فريب\r\n بوى خوش هوا چو دم او معطّر است * عطر نسيم چون نفسش روح‌پرور است\r\nاين باد مشكبوى ز كوى كه مىوزد ؟ * بىشك چنين معطّر از آن خوى دلبر است \r\n\r\n\r\n","description":"","footnote":"\r\n( 1 ) - به علت جابجايى بعد از ليتوگرافى ، نام خانم طلعت بصارى در اينجا آورده شده است .\r\n","page_name":" 2397 ","page_number":205},
  {"content":"\r\n\r\n گويى گل بنفشه نظرگاه غير گشت * كافكنده سربه‌زير چو پرشرم دختر است\r\nمانند نوعروس ، گل ياس را نگر * كز دانه‌هاى ژاله بر او زيب و زيور است\r\nبوى شكوفه‌ها و رياحين باغ و راغ * همچون شراب پير مغان مستىآور است\r\nبر گوش جان نواى خوش جويبارها * از نغمهء سه‌تار و نى و چنگ خوش‌تر است\r\nآواى دل‌فريب هزاران به روى گل * گه با سه‌گاه و گاه به دشتى برابر است\r\nاز پشت كوه شير فلك چون‌كه سرزند * گويى به دست او ز زرناب خنجر است\r\nخواهد مگر دوباره به دريا رود سحاب * كز اشك شوق چشم فلك پر ز گوهر است\r\nشام سيه شود چو ز ماه فلك منير * گويى زنى سياه به سيمينه چادر است\r\nعيد فرحفزا گذرد چون كنار دوست * بر چشم و قلب مردم بيگانه نشتر است\r\nبىاو زبان طبع مرا بين خموش و لال * از مهر اوست گر كه چو طوطى سخنور است\r\n« طلعت » بهار خرّمى از روى او گرفت * زان رو نسيم ، چون دم جانان معتبر است \r\n\r\nسوداى تو\r\n من ز سوداى تو اى دوست سر از پا نشناسم * عرقهء عشقم و زان قطره ز دريا نشناسم\r\nروى دلجوى تو شد جلوه‌گه ذات خدايى * من جدا از رخت اى يار خدا را نشناسم\r\nمستم از ديدهء مخمور تو اى مايهء هستى * با نگاه تو دگر ساغر و مينا نشناسم\r\nبا وجود تو نباشد خبر از هستى خويشم * مهر از ماه و ثرى را ز ثريّا نشناسم\r\nكهنه شد قصّهء مجنون و دلارايى شيرين * من ز فرهاد سمر قصّهء ليلا نشناسم\r\nنه به استاد مرا هست نيازى نه به دفتر * « طلعت » دوست شناسم الف از با نشناسم \r\n\r\nآتش دل\r\n در سينه نهان آتشى افروخته دارم * كز اخگر آن جان و تنى سوخته دارم\r\nدر ظاهر اگر سرد چو خاكسترم ، امّا * در سينه نهان آتشى افروخته دارم\r\nاى كاش بسوزاندم اين شعله سراپاى * كز دفتر عشق اين سخن آموخته دارم\r\nمىسوزم و زين سوختنم سرخوش و شادم * جامه به تن از شفتگى دوخته دارم\r\nچشمم به جهان غير رخ دوست نبيند * زان روست دو ديده به رخش دوخته دارم\r\nنبود عجب از اشكم اگر در دل شبها * « طلعت » كه بسى گوهر اندوخته دارم \r\n\r\n","description":"","footnote":"","page_name":" 2398 ","page_number":206},
  {"content":"\r\n\r\n\r\nدر مزرعهء هستى\r\n ترك همگان گفتم ، ترك تو نمىگويم * بيگانه شدم از خلق ، غير تو نمىجويم\r\nگويند خطا باشد ، ترك همگان گفتن * ترك تو خطا باشد ، ترك تو نمىگويم\r\nبر دل بنشاند گر ، زنگار غم ايّام * هر زنگ غمى را من ، با عشق تو مىشويم\r\nدلشاد به گل هستم ، بوى تو از آن خيزد * من هر گل زيبا را ، با ياد تو مىبويم\r\nدر مزرعهء هستى ، با مهر تو سرسبزم * در گلشن بيگانه ، شاداب نمىرويم\r\nآن « طلعت » نيكو را ، گفتند ز دل شويم * چون جان منى ، از جان ، من دست نمىشويم \r\n\r\nرضاى دوست\r\n در رضاى دوست مىجويم رضاى خويشتن * با خيالش كرده‌ام روشن سراى خويشتن\r\nساختم در راه او با سرزنشهاى حسود * گو بماند مدّعى در مدّعاى خويشتن\r\nنرگس مستش به مىخواران ، ره مستى ببست * يافت بيمار از نگاه او شفاى خويشتن\r\nتا مگر روشن شود از آتش دل طور جان * سوختم در پرتو مهر و وفاى خويشتن\r\nعقده‌هاى زندگى با دست خود بايد گشود * بايد اين ره طى كنيم اما به پاى خويشتن\r\nمطربا ! درد فراوان نغمه‌ام از ياد برد * زخمه‌اى ، تا بشنوم از دل نواى خويشتن\r\nآشنا با او چو شد دل گشت او ناآشنا * وه چه سازم با دل دير آشناى خويشتن\r\nتا مرا بر سر خيال « طلعت » او نقش بست * كى جدا بينم ز دل نقش خداى خويشتن \r\n\r\nانجمن‌آرا\r\n دلم اى دوست جدا از تو شكيبا نشود * بىگل روى تو گلزار فريبا نشود\r\nآنچه خوبى و جمال است به چشم دل من * بىجمال تو دلارام دلارا نشود\r\nآنچه زيبايى و لطف است ز حسن رخ توست * بىتو زيبايى ، خود اين همه زيبا نشود\r\nفتنه خيزد چو بدان قامت رعنا خيزى * به كنارم بنشين فتنه كه غوغا نشود\r\nباغ و صحرا شده سرسبز و طرب‌خيز ولى * آنكه در بند تو شد جانب صحرا نشود\r\nديگرى نيست كه جاى تو نشيند در دل * غير گل هم‌نفس بلبل گويا نشود\r\nسوزش و سازش پروانه ، عشق است ز عشق * شمع را آتش دل بيهُده بر پا نشود\r\nگر مى بزم من از پرتو مهر رخ توست * بىجهت « طلعت » يار انجمن‌آرا نشود \r\n\r\n","description":"","footnote":"","page_name":" 2399 ","page_number":207},
  {"content":"\r\n\r\n\r\nوفا نكرد\r\n ديدى كه دوست با من بيدل وفا نكرد * اهل صفا نبود ، ازيرا وفا نكرد\r\nچون مرغ پرشكسته فكندم به گوشه‌اى * در دام غم ببست و ز دامش رها نكرد\r\nبا آنكه بود بىخبر از راه و رسم صيد * تيرى به جان خسته زد امّا خطا نكرد\r\nچون بخت من رميد و كنارى گرفت و رفت * خورشيدسان به شبنم اشك اعتنا نكرد\r\nپيمان من گسست و دل خسته‌ام شكست * بر آتشم نشاند و نگه سوى ما نكرد\r\nپروانه را بسوخت اگر پر ز سوز عشق * بيهوده شمع هستى خود را فنا نكرد\r\n« طلعت » ز من طبيب جفاپيشه را بگوى * دانست درد را ز چه ، امّا دوا نكرد \r\n\r\nگوهر عشق\r\n در بزم تو اى دوست اگر باده به دستيم * از ساغر صهباى وفا سرخوش و مستيم\r\nگر سرخوش و مست از مى عشقيم و صفاييم * زان روست كه در بزم تو پيمانه به دستيم\r\nما را سر پيوند نباشد به دگر كس * تا با شكن زلف تو پيوند ببستيم\r\nبا گوهر عشقى كه نهان است به سينه * بيزار ز گنج گهر از روز الستيم\r\nاز عشق رخ توست كه خرّم به جهانيم * بىجلوهء رويت نتوان گفت كه هستيم\r\nدر كوى تو چون رسته ز هر رنج و بلاييم * با ياد تو از خويش و ز بيگانه گسستيم\r\nمانند سمندر نپرستيم جز آتش * « طلعت » نه چو پروانه به هر گل بنشستيم \r\n\r\nبىخبر\r\n اى بىخبر ز آه دل و سوز و ساز ما * وز بخت واژگون و اميد دراز ما\r\nاز شرم غير ، روى سخن گفتنم نماند * مىخوان ز چشم خفته به خون شرح راز ما\r\nما را تفاوتى نكند مسجد و كنشت * مقصود ما تويى به تو باشد نياز ما\r\nدل در هواى دوست بسى نغمه‌ها كند * بشنو نواى عشق و محبّت ز ساز ما\r\nاى شمع مهر خويش ز پروانه وام‌گير * فرصت شمار حسرت سوز و گداز ما\r\n« طلعت » جمال دوست تو را قبله‌گه بس است * اى واى اگر ز ما نپذيرد نماز ما \r\n\r\n","description":"","footnote":"","page_name":" 2400 ","page_number":208},
  {"content":"\r\n\r\n\r\nگل ياس\r\n هديه آورد گل ياس سپيد * نازنين ياد من از راه وفا\r\nخنده‌اى بر لبش از گريهء صبح * رنگ مهتابى او هوش‌ربا \r\n* *\r\n بوى او روح‌فزا چون دم يار * خوش و مطبوع و نوازشگر جان\r\nشادىآور چو مه فروردين * مستىآور چو مى پير مغان \r\n* *\r\n چون شد آگه ز تب‌وتاب دلم * رفت از كف همه شادابى او\r\nآشنا گشت چو با سوز درون * زرد شد چهرهء مهتابى او \r\n* *\r\n ياس من با بدن نرم و لطيف * كان همه پاكى و شادابى داشت\r\nگر بپژمرد چنين نيست عجب * گل كجا طاقت بىآبى داشت \r\n\r\nگوهر يكتا\r\n آرزوى قلبى و شيرين‌تر از رؤياى من * اى ز تو هستى من ، انديشه و سوداى من\r\nرشتهء عمرم جدا از تو به مويى بسته است * اى خيالت همدم بيدارى و رؤياى من\r\nآخر اى آرام جان تا يافتى در دل قرار * شد قرار از دست دل بين بىقراريهاى من\r\nبا همه نازك‌دلى با هيچ رنجاندى مرا * كى كنى انديشه از چشمان گوهرزاى من\r\nهر شب از دست غمت با ماه دارم گفتگو * ديدهء شب‌زنده‌دارم شاهد گوياى من\r\nنايى بشكسته نايم كى رسد بر گوش تو * از درون خستهء من ناله و غوغاى من\r\nگفته بودم گوهرى هستى و بشناسى دريغ * از چه بشناسى خزف از گوهر يكتاى من\r\nخون دل دارم به جان از سرگرانيهاى دوست * از جفا بشكسته خواهد ساغر و ميناى من\r\nاز غم بىمهريت دور از تو در صحن چمن * زردرويى مىكشد هردم گل صحراى من\r\nهستم آن مرغى كه چون برخاستم از بام تو * نايد اندر دام تو صيدى چنين بر جاى من\r\n« طلعتت » را مىپرستم گر به جورى ور به مهر * آنچه باشد رأى تو ، جز آن نباشد راى من \r\n\r\n","description":"","footnote":"","page_name":" 2401 ","page_number":209},
  {"content":"\r\n\r\n\r\nخيال او\r\n ديشب ربود خواب ز چشمم خيال او * آتش فكند بر دل‌وجانم ملال او\r\nآمد به خاطرم همه قول و قرار پيش * آن خوى دلپذير و بهشتى جمال او\r\nافتاد چشم من به سپهر و ستارگان * بودند آيتى ز خدايى جلال او\r\nناهيد آن ستارهء رخشندهء سپهر * مىخواند بر صحيفهء دل از كمال او\r\nبهتر ز كوى عشق نديدم مقام امن * گشتم غمين ز عهد وى و از مقال او\r\nروييد بر سرش همه موى سپيد و واى * من خواندم از دو چشم جوانى زوال او\r\nمىخواند دوش زهره به گوش دل اين پيام * بهتر بود ترا ز حقيقت خيال او \r\n\r\nآرزو\r\n چيست اين درياى ژرف آرزو * چيست اين صحراى پرنقش و نگار\r\nگر نبودى آرزو اندر جهان * آمدى كى زندگى ما را به كار \r\n* *\r\n مىفرستيم همره باد صبا * گيسوى خوشرنگ و بوى آرزو\r\nتا برد آنجا كه خاطرخواه اوست * تا برآرد آرزوى آرزو \r\n* *\r\n آرزو باشد بسان برف كوه * سوز حرمانش نمايد آب زود\r\nمىشود جارى چو سيل از ديدگان * برفهاى آرزو گويى نبود \r\n* *\r\n باطل آمد اين حديث رفتگان * عيب نبود بر جوانان آرزو\r\nكاشكى هرگز نبودى آرزو * يا رسيدى خود به پايان آرزو \r\n\r\n","description":"","footnote":"","page_name":" 2402 ","page_number":210},
  {"content":"\r\n\r\n\r\nطاهرى ( 1320 - 1273 )\r\nسيد اسماعيل اديب طاهرى ، فرزند حاج آقا بن مير محمد حسين ، متخلص به كاشف ، در سال 1273 هجرى شمسى در قريهء قاهان از توابع خلجستان قم تولد يافت و از طرف مادر ، نوادهء دخترى حاج سيد باقر ، از مشاهير علماى دورهء ناصرى است كه شرح‌حالش در كتاب المآثر و الآثار تأليف اعتماد السلطنه مسطور است .\r\nطاهرى علوم قديمه را در زادگاه خود فراگرفت و چندى نيز از محضر محمد اسماعيل اديب شعاعى قاهانى كسب فيض كرد و به تكميل خط و فن موسيقى پرداخت و چون داراى آوازى دلكش بود در اين زمينه ترقى شايانى كرد . سپس براى ادامهء تحصيلات به قم و تهران رفت و در نتيجهء حسن خط و صوت دل‌انگيزى كه داشت مورد توجه لطف‌على خان سردار جليل كلبادى قرار گرفت و وى را به سمت منشى خود برگزيد و تا پايان عمر سردار ، نزد او به خدمت اشتغال داشت و پس از مرگ وى مدتى در ادارهء دارايى مازندران و ثبت‌اسناد و املاك به كار پرداخت و از سال 1315 از خدمات دولتى دست كشيد و در ملك شخصى به امور فلاحت مشغول گرديد .\r\nطاهرى در سال 1320 به مرض ذات‌الريّه درگذشت و در شهر سارى مدفون گرديد .\r\nاشعار زير چند نمونه از نظم اوست :\r\n\r\nمه نو\r\n آخر اى دلبر من ! ترك فراموشى كن * گر خطا ديده‌اى از ما تو خطاپوشى كن\r\nپاى گل پاى بكوب و قدحى نوش نما * دور از خاطرت انديشهء مدهوشى كن\r\nبهر دفع نظر خصم از آن حلقهء زلف * جانِبينِ رخِ مه را تو زره‌پوشى كن \r\n\r\n","description":"","footnote":"","page_name":" 2403 ","page_number":211},
  {"content":"\r\n\r\n اى مه نو ، تو به شكرانهء ايّام شباب * با من پير شبى آى و هماغوشى كن\r\nگر كه از صحبت ما خاطرت افسرده شود * ساكتم يك‌دم از آن داروى بيهوشى كن\r\nخواهى ار ، از صدف فكر پديد آيد درّ * بحرسان موج مزن ميل به خاموشى كن\r\n« طاهرى » سرّ معماى لبش حل نشود * وصف آن طرّهء طرّار بناگوشى كن \r\n\r\nبوستان آدميّت\r\n در بوستان آدميّت گل باش * ور نه چه خار و خس ، به نظر خوارى\r\nخواهى اگر حقيقت انسانى * حاشا دلى ز خلق بيازارى\r\nخواهى شوى به صدق و صفا شهره * بنما به قول و عهد وفادارى\r\nبا مردمان همان بنما كان را * در حق تو كنند و روا دارى\r\nاز بد ، به غير بد نشود حاصل * نيكى ثمر دهد ز نكوكارى\r\nهرگز نتيجه‌اى نبود كامل * بيچارگيست حاصل بيكارى\r\nاز رنج خويش كسب معيشت كن * ور نه به نوع خويش تو سربارى\r\nغرّه مشو به ثروت اجدادى * كاين نشئه‌ات كشد سوى خمارى\r\nتا ايستاده‌اى و توانايى * افتاده را به لطف نما يارى \r\n\r\nنقش مهر\r\n از دشمن آنچه آيد ، من خرده برنگيرم * رفتار دوستانم افكنده سربه‌زيرم\r\nز آنان كه بود ما را امّيد دستگيرى * هنگام دستگيرى ، كردند دستگيرم\r\nآن را كه تير دادم از بهر تيره‌روزى * چون روز تيره آمد ز آن تير زد به تيرم\r\nطاوسم و شدم زاغ ، همسر ز تيره‌بختى * در باغ ، همسرى را با زاغ ناگزيرم\r\nسخت است زندگانى بىوجههء تناسب * اى كاش بود مأوى در كام شرزه‌شيرم\r\nبا دامن بلندش كوتاه‌دستىام بين * آخر نشد ميسّر تا دامنش بگيرم\r\nاز سفلگان مداريد ، امّيد رادمردى * كز دست سفله‌پرور بر چرخ شد نفيرم\r\nتن را به علم و دانش بايست زيب و زيور * ملبوس خواه كرباس ، يا باشد از حريرم\r\nاى « طاهرى » هرآن را خلق و خصال نيكوست * آيينه‌وار مهرش نقش است در ضميرم \r\n\r\n","description":"","footnote":"","page_name":" 2404 ","page_number":212},
  {"content":"\r\n\r\n\r\nفضيلت سخنوران\r\n جهان زنده از جهد گوينده است * ز گويندگان اين جهان زنده است\r\nنبودى اگر جهد گويندگان * ز پيشينيان كس نجستى نشان\r\nز گويندگان است ما را ثمر * همه حكمت و فضل و علم و هنر\r\nسخن را همين بس بود اين صفات * به گوينده‌اش ره نجويد ممات\r\nاديبى كه با فضل و گوينده است * همى تا ابد نام او زنده است\r\nشو از كشت صاحب‌هنر خوشه‌چين * كه بذر خرد ريزد از آستين\r\nز گفتار دانا شوى سودمند * نبينى ز نابخردان جز گزند\r\nسخن از لب مرد دانا نكوست * زيان صحبت مردم ياوه‌گوست\r\nبود گنج دانش به هر گوشه‌اى * ببر رنج و بردار ، زو توشه‌اى\r\nبياموز الفاظ دانشوران * روانت ز دانش نبيند زيان \r\n\r\nيار نادان\r\n حبس به در به كُنج زندانى * تا مصاحب شوى به نادانى\r\nمنشين با بدانكه صحبت بد * كاهد از دانش و روان و خرد\r\nانزوا به بود ز محضر خس * نتوان شد رفيق هر ناكس\r\nاز خسان دور بودن و تك به * وز رفيقان بىوفا ، سگ به\r\nناكسان را وفا به پيمان نيست * استوارى به عهد نادان نيست\r\nحاصل رفق خس بود خسران * يار نادان تو راست آفت جان \r\n\r\nدر موعظت\r\n مكش تو منّت ما فوق و ناز مادونى * مخواه رنج كم از خويش و وز خودافزونى\r\nثبات و عزم گرت بود در طريق عمل * چه حاجت ز حوائج به هيچ معجونى\r\nهرآن‌كه بازوى او ، بازوى هنرور بود * نهفته در كف او گنجهاى قارونى\r\nز كار خويش تو منّت منه به دوش كسى * كه خود ز كار كسان با نياز و مرهونى\r\nبگوى آنچت حاصل ، ز رنج بذرافشان * بخوانت آنچه مهيّا ، ز سعى خواتونى\r\nنماى سعى ز سختى كنى تنى آزاد * در اين دوروزه كه در قيد جسم مسجونى \r\n\r\n","description":"","footnote":"","page_name":" 2405 ","page_number":213},
  {"content":"\r\n\r\n ز ميكده چه اثر غير مستى و سستى * ز خانقه چه ثمر جز حشيش و افيونى\r\nصداى بيل و تبر يا نواى داس درو * فرح‌فزاىتر از شور يا همايونى\r\nچرا طفيلى همنوع خويش بايد بود * كه كرده خلق فدايت وسيع هامونى\r\nمده تو دل به خم زلف نازنين رويى * مشو به نرگس هر دل‌فريب مفتونى\r\nنماى جهد كه ليلى ، تو را شود مجنون * چه حاصل آنكه تو را خلق خواند مجنونى\r\nاگر وجودت از دانش و هنر عاريست * چه خاك پست ، بر همسرانت موهونى\r\nنه منكرم كه در اهليّت است اوّل شرط * سيه سفيد نگردد ، به هيچ صابونى\r\nولى گرت به حسب بود جايگاه بلند * چه عارى از هنر استى به پايگه دونى\r\nمبند « طاهرى » از پند نونهالان لب * كه نيست بهتر از اين بهر شعر مضمونى \r\n\r\nخراب عشق\r\n چون من ، به بزم عشق خرابى نديد كس * وز دوست رنج و جور و عذابى نديد كس\r\nهرچند جا به مردمك ديده دادمت * دورى ز ديده همچو حجابى نديد كس\r\nمانند اشك ديده ، اندر فراق دوست * بارنده در بهار ، سحابى نديد كس\r\nگر آنكه زود محو شدم اين عجب مدار * ثابت به روى آب ، حبابى نديد كس\r\nاى مرغ روح جاى تو افلاك و نى به خاك * در آشيان زاغ عقابى نديد كس\r\nدر اين كهن رباط زمانه ز كاروان * جز صدمهء اياب و ذهابى نديد كس\r\nز آنان كه رفته‌اند هرآن جستجو كنيم * جز نام عدّه‌اى به كتابى نديد كس\r\nاز زندگى دهر و ز عمرى كه شد به سر * جز وهمى و خيالى و خوابى نديد كس\r\nما شرط بندگى ننموديم ليك اميد * كز فرط بخشش تو عذابى نديد كس\r\nخدمت به نوع خويش كن اى « طاهرى » از آنك * برتر از اين طريق ، صوابى نديد كس \r\n\r\nنيكى و بدى\r\n چه خوش گفت آن پير روشن‌روان * فراموش بنما دو چيز از زمان\r\nيكى آنچه نيكى كنى در جهان * يكى آنچه بد بينى از ناكسان \r\n\r\n","description":"","footnote":"","page_name":" 2406 ","page_number":214},
  {"content":"\r\n\r\n\r\nطراز ( 1224 - 1187 )\r\nميرزا عبد الوهاب طراز يزدى ، از مشاهير شعراى دورهء قاجاريه است كه در زمان حياتش به شهرت رسيد و شعرش مورد پسند ارباب شعر و ادب قرار گرفت .\r\nپدرش حاج عبد الكريم از معاريف شهر يزد و از معماران بنام عصر خود بود و در ميان مردم از محبوبيت و شهرت برخوردار بود .\r\nطراز علوم ادبيه و عربيه را از اساتيد فن فراگرفت و چون داراى هوش و استعداد سرشار بود به زودى رشد كرد و در ميان مردم چهره‌اى آراسته به فضل و ادب شناخته شد و در شعر نيز منزلتى و الا يافت و در خط و خوشنويسى تعليم گرفت و از خوشنويسان شهر خود گرديد .\r\nطراز پس از كسب معلومات متداوله چندى پيشهء پدر را دنبال كرد ، اما چون شاعرى ظريف‌طبع و خوش‌ذوق بود شغل پدر مطابق سليقه‌اش قرار نگرفت و از آن دست كشيد و راهى تهران شد و به دربار محمد شاه قاجار راه يافت و مورد نوازش قرار گرفت و رجال دربار و دولت نيز او را اكرام كردند ، اما اين شكوفايى ديرى نپاييد ، زيرا صدراعظم وقت ( حاج ميرزا آقاسى ) كه مردى بدخواه و داراى خست طبع بود براثر سعايت بدخواهان او را چندان ننواخت و مورد بىمهرى قرار داد و اين رفتار ، طراز را خوش نيامد و از او رنجيده‌خاطر گرديد و به هجوش پرداخت .\r\nطراز چون احساس خطر كرد از تهران گريخت و به زادگاه خود رفت . در نايين به دستور صدراعظم او را گرفته به بند كشيدند و با ضرب و جرح او را سخت آزردند و تا سرحد مرگ شكنجه‌اش كردند و بعد به گوشه‌اى انداختند ، تنى چند از مسافران او را شناختند با خود به يزد بردند و به معالجه‌اش پرداختند . پس از اين واقعه ، بار ديگر\r\n\r\n","description":"","footnote":"","page_name":" 2407 ","page_number":215},
  {"content":"\r\n\r\nصدراعظم را كه مردى زشت‌رو بود با اين بيت هجو كرد :\r\n اوّل خداى هجو تو كرد و دوّم طراز * گيرم مرا زدى تو ، خدا را چه مىكنى \r\nطراز براثر صدمات واردهء جسمى و تألمات روحى ، درحالىكه بيش از 37 سال نداشت ، در سال 1262 هجرى قمرى بدرود حيات گفت .\r\nطراز شاعرى توانا و اديبى فاضل بود و به فنون شعر و ادب تسلط داشت ، اما مديحه‌گو و هجوسرا بود . پس از آن واقعه دست از مدح و ذم كشيد ، جز به ستايش پيغمبر و دودمانش شعرى نسرود و از گذشته‌اش اظهار تأسف كرده و گويد :\r\n به روزگار جوانى كه از شمار و سنين * مرا ز عمر گذشته است بيست يا كمتر . . .\r\nولى دريغ كه آلوده‌ام زبان زين پيش * به مدح خيره‌سرى سفله‌خوى دون‌پرور \r\nو در جايى ديگر در مدح پيغمبر گويد :\r\n اگرچه مدح تو اى بو المكارم دوران * مرا كنون شده كفّارهء گنه يكسر \r\nطراز يزدى در زادگاه خود مدفون گرديد . خانه‌اش در يزد معروف و از خانه‌هاى سنتى آن شهر بشمار مىرود .\r\n\r\nچكامه حماسى مختوم به ستايش حضرت على ( ع )\r\n نازم به عزّتى كه جهان‌آفرين دهد * بخشنده‌اى كه هرچه دهد نازنين دهد\r\nعزّت نه آن بود كه فرومايه آسمان * كس را به اقتدار بنات و بنين دهد\r\nعزّت نه آن بود كه سيه‌كاسه روزگار * كس را به امتداد شهور و سنين دهد\r\nعزّت نه آن بود كه خديوى جهانستان * كس را به احتشام كلاه و نگين دهد\r\nعزّت نه آن بود كه وزيرى بزرگوار * كس را به استعانت رأى رزين دهد\r\nعزّت نه آن بود كه اميرى سپاه‌كش * كس را به يارى سلح آهنين دهد\r\nعزّت نه آن بود كه مهين عالمى ز فضل * كس را به درس مذهب و تعليم دين دهد\r\nعزّت نه آن بود كه سخندانى از طمع * كس را به جلوه‌اى سخنان متين دهد\r\nعزّت نه آن بود كه ز پى باشدش زوال * چون عزّتى كه واسطهء آن و اين دهد\r\nاين‌ها نه عزّتيست كه از صاحبان ذوق * كس را تسلّى دل اندوهگين دهد\r\nبنگر خداى را كه چو كس را عزيز خواست * نقدش نگيرد و دوجهانش رهين دهد\r\nهم او دهد به خاك‌نشينى چو من « طراز » * طبعى چنان‌كه خجلت ماء معين دهد \r\n\r\n","description":"","footnote":"","page_name":" 2408 ","page_number":216},
  {"content":"\r\n\r\n طبعى چنان‌كه گاه تجلّى فروغ آن * پرتو ز خاك تيره به چرخ برين دهد\r\nطبعى كه زاده است بسى دختران بكر * بىآنكه دختريش به شويى عنين دهد\r\nطبعى كه چون صدف همه لؤلؤ كند پديد * آن‌سان كه آب مرسلهء حور عين دهد\r\nفخر ار كند به چنين عزّتى كند * عزّت كه كردگار دهد اين‌چنين دهد\r\nدهرم اگرچه بهرهء دل اندُه آورد * چرخم اگرچه جايگه سرزمين دهد\r\nطعنه به نظم دولت آلب‌ارسلان زند * خجلت به فرّ افسر طغرل تكين دهد\r\nهركس كه همچو من به مقام رضا رسد * زهرش به كام ، خاصيّت انگبين دهد\r\nكس هرگزم نديده مگر اينكه گفته است * فرزند اگر به كس دهد ايزد چنين دهد\r\nوارسته از ستايش ابناى روزگار * داد سخن به مدحت روح الامين دهد\r\nطاوس قدسيان ملك الرّوح جبرئيل * كانوار ذات جلوه ز نور جبين دهد\r\nقدوسيى كه نخلهء فيّاضىاش ثمر * پيغمبرى چو عيسى گردون‌نشين دهد\r\nكرّوبيى كه گرد ، سم مركبش ز فيض * نطق سخن‌گذار به عُجب رزين دهد\r\nهان رتبه بين كه طنطنه گيرد چو خاك از او * گوساله را به حرف انا اللّه طنين دهد\r\nتا بر خلايقش همه فرمانروا كند * تا ملك عالمش همه زير نگين دهد\r\nذو العرش لا يزال به نصّ كلام خوش * او را لقب صريح مطاع مكين دهد\r\nگاه از كرم به يوسف صدّيق كردگار * او را به چاه تيره انيس و قرين دهد\r\nگاهى خداى عزّ و جل در مصاف خصم * او را به جيش موسى عمران معين دهد\r\nگه صف كشيده از پيش افواج قاهره * در معركه مدد به رسول امين دهد\r\nگاه از براى حفظ جهان و جهانيان * شهپر به زير تيغ شهنشاه دين دهد\r\nيعنى على وصىّ پيمبر كه تيغ او * اسلام را پناه به حصنى حصين دهد\r\nشاهنشهى كه در رحِم امّهات خصم * جان از نهيب شورش رزمش جنين دهد\r\nگويم چگونه مدح كسانى كه ذوالجلال * شرح جلالش به كتاب مبين دهد\r\nبندم لب از ثنا و گشايم كف سؤال * كامم مگر ز لطف سروش مهين دهد\r\nخواهم كه آن پناه جهان مالك حيات * گر جايزه به پايهء مدحى چنين دهد\r\nگويد به حضرت ملك‌الموت كز كرم * بىآنكه فرصت نفس واپسين دهد\r\nتا من ز مدح وارهم ايشان ز جايزه * مرگى به اين اكابر بىدرد و دين دهد \r\n\r\n","description":"","footnote":"","page_name":" 2409 ","page_number":217},
  {"content":"\r\n\r\n\r\nنالهء بلبل\r\n يوسف اگر نهان به زليخا نظر نداشت * از راز او نخست چرا پرده برنداشت\r\nگيرم سحر رسيد و دعايم اثر نداشت * باز اين بهانه‌ايست كه شامم سحر نداشت\r\nگفتم لبش به لعل توانم شبيه كرد * ديدم كه لعل خاصيّت نيشكر نداشت\r\nگويى خطايى از من مسكين گرفته باز * كامروز از عتاب ز من چشم برنداشت\r\nمىشد كه كام دل دهدش با همه حجاب * يوسف اگر ز عشق زليخا خبر نداشت\r\nخونم حلال بادت ! اگر گويى اين جوان * تا ترك سر نكرد دل از دوست برنداشت\r\nشد باعث هجوم تماشاييان گل * اى كاشكى كه نالهء بلبل اثر نداشت\r\nبخشيد بوسه‌اى به من و جان گرفت و گفت * بيچاره بود عاشق و چيز دگر نداشت\r\nعجز « طراز » عاقبت اينجا رساند كار * ور نه نخست ناز و غرور اين‌قدر نداشت \r\n\r\nزمزمهء تحسين\r\n آنچه معلوم شد از سرّ خرابات اين است * كه علاج غم ديرينه مى ديرين است\r\nباده را عيب نگفتند به‌جز تلخى طعم * بىخبر كز كف شيرين‌دهنان شيرين است\r\nدر خلاص غم عشقم همه ياران به دعا * متّفق گشته و غافل كه مرا نفرين است\r\nمن به تخمين چو مهت خواندم و دلگيرى از آن * چه كنم سهو و خطا لازمهء تخمين است\r\nنقطهء عشق بود مركز پرگار وجود * آنچه بيرون بود از دايره ، عقل و دين است\r\nبا فرومايه كجا عيش كند دختر رز * اين عروسيست كه او را دوجهان كابين است\r\nگويى از حسن ازل نكته‌سرا گشت « طراز » * كه همه ذكر ملك ، زمزمهء تحسين است \r\n\r\nشوق وصال\r\n هركه را شور تو در سر پى سامان نرود * هركه را درد تو در دل پى درمان نرود\r\nتا برآشفته صبا زلف پريشان تو را * كس در اين شهر نيايد كه پريشان نرود\r\nلب من تشنه كه دريا نكند سيرابش * تا خود اندر سر آن چاه زنخدان نرود\r\nمىرود سرو من و چشم جهانى ز پىاش * حذر از چشم بد ، اى كاش خرامان نرود\r\nبا همه شوق وصال تو ز بس رشك رقيب * كس به كوى تو نيايد كه پشيمان نرود\r\nتا « طراز » است كسى گوش به بلبل نكند * تا تويى كس به تماشاى گلستان نرود \r\n\r\n","description":"","footnote":"","page_name":" 2410 ","page_number":218},
  {"content":"\r\n\r\n\r\nماه من\r\n نمىدانم به دست كيست ديگر زلف يار امشب * كه مىبينم ز هر شب بيش ، دل را بىقرار امشب\r\nبه شب دادى نويد وصلم امروز و يقين باشد * كه گر جان بردم از هجران ، بميرم ز انتظار امشب\r\nاز اين كز كوه سر بيرون نيارد ماه ، پندارم * كه ماه من فروزد ، طلعت خورشيدوار امشب\r\nنكو كردى كز اين پس باشدش آرام در هجران * ز رفتارى كه ديد از تو دل اميدوار امشب\r\n« طراز » از مى به عمرى منع رندان كرده مىترسم * كه از يك جرعه‌اش ساقى نمايد مىگسار امشب \r\n\r\n","description":"","footnote":"","page_name":" 2411 ","page_number":219},
  {"content":"\r\n\r\n\r\nطريقت ( 1307 )\r\nعبد الحسين طريقتى ، فرزند محمد حسين ، در سال 1307 هجرى شمسى در شهر يزد ديده به جهان گشود و تحصيلات ابتدايى را در زادگاهش به‌پاى برد .\r\nطريقتى مىگويد : « اگر موفق نشدم به تحصيلاتم ادامه دهم ، در عوض كوشيدم فرزندانم داراى تحصيلات بالاترى شوند و در حال حاضر دو دخترم با مدرك ليسانس در دبيرستانهاى يزد به تدريس اشتغال دارند . »\r\nطريقتى چند سالى در يزد به كسب و كار پرداخت و براى فعاليت بيشتر به تهران مهاجرت كرد و مدت بيست و سه سال در آن شهر به كسب و تجارت پرداخت . ازآن‌پس به زادگاه خود مراجعت نمود .\r\nطريقتى كه در شعر طريقت تخلص مىكند ، تا سال 1365 شمسى شعرى نسرود و پس از آنكه از تهران به يزد بازگشت به‌اتفاق يكى از شاعران به انجمن ادبى وزيرى ، كه در محل كتابخانهء وزيرى تشكيل مىشد راه يافت و همين امر باعث شد كه ذوق و قريحهء شعر در او بيدار گردد و ازاين‌پس به سرودن شعر پرداخت .\r\nنمونه‌هاى زير از شعر اوست :\r\n\r\nبزم عاشقان\r\n شبى رفتم به ميخانه ميان جمع مىخواران * بديدم مست و مخمورند هريك زان سبكباران\r\nز بس لطف و صفا ديدم از آن دلدادگان آن شب * بديدم ناتوان خود را ميان جمع مىخواران \r\n\r\n","description":"","footnote":"","page_name":" 2412 ","page_number":220},
  {"content":"\r\n\r\n بر آن گشتم كه بنشينم به بزم عاشقان يك‌دم * اگر ساقى نگويد رو ، تو باشى از گنهكاران\r\nبه هرجا جستجو كردم نشانى زين نه آن ديدم * ره ميخانه را بايد كه بينم چهرهء ياران\r\nمن ار هشيار و گر مستم به زلف يار پيوستم * نداند كس بجز دلدار مستم يا ز هشياران\r\nبرفتم عمرى و آخر مراد من نشد حاصل * نه از مسجد نه از منبر نه از گفتار دينداران\r\nز رنج ديگران بايد بكوشم بهر بهبودى * و گرنه همچو خارم در ميان دشت و كهساران\r\nبگويد با نواى دل « طريقت » دارد ار مشكل * نيازش تا شود حاصل بريزد اشك چون باران \r\n\r\nشوق ديدار\r\n ديدن روى تو آشفته و حيرانم كرد * دربه‌در بر سر هر كوى و بيابانم كرد\r\nجهد كردم كه به جايى سروسامان گيرم * عشقت اى جان جهان بىسروسامانم كرد\r\nتا كه زلف سيه‌ات بر رخ سيمين افتاد * مه روى تو نهان گشت و پريشانم كرد\r\nچشم من از غم هجران تو يك‌عمر گريست * خون دمادم عوض اشك به دامانم كرد\r\nروز و شب عشق كشانيد به هر سوى مرا * گه در آن دشت جنون گاه به زندانم كرد\r\nعشق جانسوز تو شد باعث رسوايى من * كه همىسوزم و از كرده پشيمانم كرد\r\nديد تا نقش رخ دوست « طريقت » گفتا * شوق ديدار ز خود ، بى خود و گريانم كرد \r\n\r\nاختر حسن\r\n من در آيينهء دل روى تو را مىبينم * رخ نمودى و در آن نور خدا مىبينم\r\nنورى از روى تو شد جلوه‌گراى اختر حسن * زان منوّر همهء ارض و سما مىبينم\r\nتا كه در ملك جهان پرتو روى تو فتاد * عالمى يكسره پرنور و ضيا مىبينم\r\nهركجا صحبت عشق است و لب لعل نگار * بزم عيشيست در آن لطف و صفا مىبينم \r\n\r\n","description":"","footnote":"","page_name":" 2413 ","page_number":221},
  {"content":"\r\n\r\n آنكه سوزد ز غم عشق و بسازد همه عمر * عاشقى صادق و بىرنگ و ريا مىبينم\r\nاين چه سرّيست كه عشّاق بسوزند و ليك * لب فروبسته و بىچون‌وچرا مىبينم\r\nتا فكندى به سر خلق جهان سايهء لطف * همه را در طرب و شور و نوا مىبينم\r\nچشم زيباى تو را ديد و « طريقت » گفتا * چشمهء جور و سخا مهر و وفا مىبينم \r\n\r\nراز نهفته\r\n كو محرمى كه راز دل خود بيان كنم * اسرار عشق و عاشقىام را عيان كنم\r\nراز نهفته را نتوان كرد آشكار * از بيم مدّعيست كه آن را نهان كنم\r\nبا غير دوست كى بتوان گفت سرّ عشق * گويم به دوست هرچه بگويم همان كنم\r\nهرچند پير و خسته ز جور زمان شدم * امّا به يك نگه دل خود را جوان كنم\r\nباور كنيد اينكه من از عشق زنده‌ام * نبود كه عشق باشد و نقل مكان كنم\r\nما عاشقيم و دل برِ جانان سپرده‌ايم * با يك اشاره در ره وى ترك جان كنم\r\nذكرش فضاى كلبه دل را دهد صفا * نام وِرا دواى تن ناتوان كنم\r\nگويد « طريقتى » كه ندارم ز دامنش * دست طلب ز باده و رطل گران كنم \r\n\r\n","description":"","footnote":"","page_name":" 2414 ","page_number":222},
  {"content":"\r\n\r\n\r\nطلايى ( 1307 )\r\nاحمد غفورزاده ، فرزند عباس ، در سال 1307 هجرى شمسى در قريهء زاغ‌آباد ورنوسفادران از توابع سدهء اصفهان ( همايونشهر ) ديده به جهان گشود . پس از آنكه تحصيلات ابتدايى را به پايان رسانيد يك‌چند به تحصيل علوم قديمه پرداخت ، آنگاه در يكى از كارخانه‌هاى اصفهان مشغول كار گرديد .\r\nغفورزاده در شعر طلايى تخلص مىكند و چون قريحه و استعداد شاعرى داشت با اهل شعر و ادب درآميخت و عضويت انجمن ادبى كمال را يافت و شعرش را به‌نظر ارباب ادب رسانيد و به‌تدريج مايه گرفت ، سپس با همكارى تنى چند از شاعران اصفهانى به فكر تأسيس انجمن ادبى افتاد و بالاخره انجمن ادبى سعدى را بنيان نهاد .\r\nطلايى از شاعرانى است كه در سرودن شعر از ذوق و استعداد كافى برخوردار است و در انواع شعر بيشتر طبعش به غزلسرايى مايل است و آثارش در بعضى روزنامه‌هاى اصفهان و تهران به چاپ مىرسد . نمونه‌هاى زير از نظم اوست :\r\n\r\nگلشن احرار\r\n برخيز تا به گلشن احرار رو كنيم * يك‌دم گل محبّت احباب بو كنيم\r\nتا بر طرف شود ز رخ ما غبار يأس * در چشمهء اميد دمى شست‌وشو كنيم\r\nبا رشتهء محبّت و با سوزن وفا * دلهاى چاك‌خوردهء خود را رفو كنيم\r\nتا بارور شود به دل ما نهال مهر * با جام لطف آب صفا در گلو كنيم\r\nعادات زشت را همه از خود كنيم دور * تا با صفات خوب و پسنديده خو كنيم\r\nبا دست علم و دانش و با نيروى خرد * هرجا بناى جهل بود زير و رو كنيم \r\n\r\n","description":"","footnote":"","page_name":" 2415 ","page_number":223},
  {"content":"\r\n\r\n هر مشكلى كه در ره ما گشته آشكار * با چشم عقل چارهء آن جستجو كنيم\r\nهركس ز راه راست كمى منحرف شود * بىپرده انتقاد فراوان از او كنيم\r\nبىخوف و بيم در ره مردم قدم نهيم * بىترس و باك حمله به‌سوى عدو كنيم\r\nاز هر طرف دهيم به هم دست اتّفاق * تا خصم را محاصره از چهار سو كنيم\r\nدر رزم بين مردم احرار و ارتجاع * فتح از براى ملّت خود آرزو كنيم\r\nاز نشئهء شراب عدالت « طلاييا » * در روز فتح هلهله و هاىوهو كنيم \r\n\r\nاميدوار\r\n به زير پتك حوادث بسان سندان باش * چو كوه محكم و ثابت به پيش توفان باش\r\nغم گذشتهء تاريك را مخور هرگز * اميدوار بر آيندهء درخشان باش\r\nاگرچه قوت تو از خار غصّه خون دل است * به گلستان جهان همچو غنچه خندان باش\r\nچو گشته است فراهم تو را لباس و مكان * به ياد مردم بىخانمان و عريان باش\r\nبه روزگار جوانى تو فكر پيرى كن * به نوبهار در انديشهء زمستان باش\r\nاگر كه رشتهء مذهب تو را به گردن نيست * ز راه رحم و مروّت مطيع وجدان باش\r\nمباش تابع اهل فسانه و اوهام * مطيع منطق و عقل و دليل و برهان باش\r\nتمام خلق جهان پيش خالق‌اند عزيز * « طلايى » از دل‌وجان يار نوع انسان باش \r\n\r\nآهوى رميده\r\n پيوند مهر بهر چه از من بريده‌اى * حرف بدى مگر كه تو از من شنيده‌اى\r\nبا كلك جور بهر چه در مكتب وفا * خطّ جفا به لوح محبّت كشيده‌اى\r\nبا من هميشه دم ز وفا مىزنى و مهر * اكنون چه شد كه رشتهء الفت بريده‌اى\r\nبرگو گناه من چه بود اى اميد جان * كز پيش من چه آهوى وحشى رميده‌اى\r\nبرگو كه دوش باده كجا نوش كرده‌اى * با كى ؟ كجا ؟ كنار چه كس آرميده‌اى\r\nبرگو به من ز لعل لب جانفزاى خويش * با بوسه‌اى به جسم چه كس جان دميده‌اى\r\nخوردى مگر دوباره فريب رقيب را * يا دام ديگرى به رهش گستريده‌اى\r\nخاكم به سر ! چو گل نكند در كنار خار * پيراهن وفا و حيا را دريده‌اى\r\nآيا به عمر خويش شبى اى شكردهان * طعم شرنگ و تلخى هجران چشيده‌اى \r\n\r\n","description":"","footnote":"","page_name":" 2416 ","page_number":224},
  {"content":"\r\n\r\n تا باخبر ز حال منِ منتظر شوى * يك‌لحظه انتظار كسى را كشيده‌اى\r\nچون غنچه خون ز لعل لبت مىچكد بگو * خون كدام عاشق بيدل مكيده‌اى\r\nاغيار اين‌چنين لب لعلت مكيده‌اند * يا خود لبان خويش به دندان گزيده‌اى\r\nاز بهر عشقبازى خود بىريا بگو * با من اگر كه غير منى برگزيده‌اى\r\nبيهوده در قفاى غزال رميده‌ات * عمريست همچو باد « طلايى » دويده‌اى \r\n\r\nفداكارى حسين ( ع )\r\n چون حسين آن‌كس كه بر ضدّ ستم پيكار كرد * خويشتن را سرفراز اندر صف احرار كرد\r\nاو به ضدّ خودسرى برخاست با اتباع خويش * بهر آزادى سر و جان را ز شوق ايثار كرد\r\nتا نگردد حبّ دنيا سدّ راه مقصدش * ترك جاه و منصب و سيم و زر و دينار كرد\r\nتا نمايد محو خار ظلم و استبداد را * دشت را رنگين ز خون چون ساحت گلزار كرد\r\nبر عليه دستگاه جور و بيداد يزيد * سر به كف بگرفت و اندر راه حق پيكار كرد\r\nبهر حفظ جان نكردى بيعت ، او با ظالمين * رو به مظلومان نمود و پشت بر غدّار كرد\r\nكرد كوته از سر دين دست هر بيگانه را * پايهء دين را ز جهد خويشتن ستوار كرد\r\nگرچه هفتاد و دو تن بودند يارانش ولى * از سپاه دشمنان بىحد و مر كشتار كرد\r\nبهترين فرد مبارز بود در دور جهان * دشمنش هم بارها اين نكته را اقرار كرد\r\nاز دل‌وجان اى « طلايى » همچو آن مرد دلير * بر عليه ظالمين عصر بايد كار كرد \r\n\r\n","description":"","footnote":"","page_name":" 2417 ","page_number":225},
  {"content":"\r\n\r\n\r\nدختر آواره\r\n آمد به شهر ، دختر آواره‌اى ز ده * كز دست روزگار بجز چشم تر نداشت\r\nسيلى تمام هستى او را ربوده بود * جز جامه پاره هيچ لباسى به بر نداشت\r\nاز جور سيل خانه‌برانداز دخترك * مادر ز دست داده و بر سر پدر نداشت\r\nاز هستى زمانه به دنبال خويشتن * جز گوهر بكارت ، چيزى دگر نداشت\r\nهرچند بود جامهء او مندرس ولى * رخشندگى صورت او را قمر نداشت\r\nشد هر طرف روان پى قوت و غذا به شهر * امّا كسى نظر سوى آن دربه‌در نداشت\r\nناچار گشت كلفت خان‌زاده‌اى جوان * خانى كه جز به عفّت دختر نظر نداشت\r\nخانى كه گشته بود ز رنج كسان غنى * خانى كه غير خوردن و خفتن هنر نداشت\r\nدادش شبى شراب به هر حيله‌اى كه بود * دختر خبر ز فتنهء مستى و شر نداشت\r\nزان باده گشت مست و بيفتاد بر زمين * وقتى بلند گشت كه ديگر گهر نداشت\r\nدختر چو گشت باخبر از وضع خويشتن * بسيار گريه كرد و ليكن ثمر نداشت\r\nدر پيش آن جوان چه‌بسا التماس كرد * افسوس ناله‌اش به دل او اثر نداشت\r\nآخر برون ز خانهء صيّاد خويش شد * اين مرغ خسته‌اى كه دگر بال‌وپر نداشت\r\nبا حال يأس رو سوى زاينده‌رود كرد * رفت آن‌قدر كه طاقت رفتن دگر نداشت\r\nبنشست و خورد تكه ترياك و جان سپرد * تا مدّتى ز مردهء او كس خبر نداشت \r\n\r\nنوبهار\r\n بيار باده كه آمد بهار بهجت‌خيز * گذشت فصل زمستان و موسم پاييز\r\nز دست مهر طبيعت شدند سبز و بزرگ * به زير خاك همه دانه‌هاى كوچك و ريز\r\nز بس‌كه سبزه سر از خاك و گل برآورده * به باغ و دشت به پا گشته روز رستاخيز\r\nبه طرف كوه و چمن هركجا اگر گذرى * به گوش مىرسدت نغمه‌هاى روح‌انگيز\r\nسپاه وجد و طرب فتح كرده دنيا را * گروه نكبت و سرما گرفته راه گريز\r\nبراى ملك دل بلبلان شوريده * نموده سبزه‌قشونى ز خيل گل تجهيز\r\nبيا به من ز سر لطف كن نظر كه مرا * به غير دامن وصل تو نيست دستاويز \r\n\r\n","description":"","footnote":"","page_name":" 2418 ","page_number":226},
  {"content":"\r\n\r\n\r\nطلوع ( 1330 )\r\nعلى سايه‌وندى ، كه در شعر طلوع تخلص مىكند ، در آذرماه سال 1330 در يك خانوادهء متوسط الحال در گيلان غرب چشم به جهان گشود ، تحصيلات ابتدايى و متوسطه را در كرمانشاه به پايان رسانيد ، آنگاه به استخدام شركت برق منطقه‌اى غرب درآمد و به خدمت پرداخت و در سال 1350 همسرى اختيار كرد كه به قول خودش در حال حاضر با دو بال شوقم ( سهيل و سامان ، فرزندانم ) در آسمان زندگى پرواز مىكنم .\r\nطلوع هجده‌ساله بود كه به شاعرى روى آورد و به شعر علاقه و دلبستگى يافت و با مطالعهء اشعار شعراى متقدم و متأخر كسب مايه نمود و از سال 1348 به سرودن شعر پرداخت . در آغاز در قالب شعر كلاسيك كار كرد و بعد تحت تأثير شعر نو قرار گرفت و در هر دو زمينه شعر سرود و خود مىگويد :\r\n« قالبهاى شعر قالبهايى هستند كه تصوير دردها و رنجها و فقر و تنگدستى و زخم عواطف مردمى كه در كنارشان زندگى مىكنم نموده‌ام ، اين‌ها را چون آينه‌اى روبه‌روى خود مىگذارم تا مرا به خودم نشان دهند ، در واقع آنها هستند كه مىگويند ، من جوانى و پيرى نسلم را در غبار نشسته چين و چروك چهره‌هايشان مىخوانم و بر شانه‌هايشان سر گذاشته و گريسته‌ام ، من درد را از تبار قبيله‌ام به ارث برده‌ام ، شعرهايم زخمهايى هستند كه از استخوان به پوست مىرسند و بر واژه‌هاى شعرم ، زخم شكوفه مىزند ، آينهء شعر من تصويرى از جنگهاى سوخته و درياهاى خشك شده است كه قرنها وسعت را با خود همراه دارد . »\r\nنمونه‌هاى زير از شعر اوست :\r\n\r\n","description":"","footnote":"","page_name":" 2419 ","page_number":227},
  {"content":"\r\n\r\n\r\nغنچه‌هاى بغض\r\n رفتى و ديگر كسى اين‌سو صداى ما نكرد * گريه هم اين غنچه‌هاى بغض ما را وا نكرد\r\nشاخه‌هاى خشك لب از خنده برگى تر نشد * ديمزار گونه‌ها هم گل نمى پيدا نكرد\r\nحجلهء پاييز دل را گل عروسى سر نزد * خيمهء ويران ما را هيچ‌كس بر پا نكرد\r\nموج بوديم و نگاهى ابرمان كرد و كنون * هيچ چشمى گريه بر خاكستر دريا نكرد\r\nدر ميان چارراه فصلها ما راكديم * در زمستانى كه برگى را نشان ما نكرد\r\nآسمان چشم ما خاكستر خاكستريست * آبى و سبز نگاهى خانه در اينجا نكرد\r\nرفتى و اين برگها را جا نهادى ، بعد تو * در دل ما جز زمستان هيچ فصلى جا نكرد\r\n« از نيستان تا تو را ببريده‌اند » و برده‌اند * نى نواى ناى ما را هم لبى نجوا نكرد\r\nمىبرد فرهاد را گر بيستون تا ذبح عشق * تيشه جز خونابه هم بر كام شيرين‌ها نكرد \r\n\r\nبىكسى\r\n در مسير جانگداز جاده‌هاى بىكسى * مىشكوفد زخم هم بر درد پاى بىكسى\r\nبا طلوع گريه‌هايم در شب خاموش درد * نعره‌ها دارم به لب با هوى و هاى بىكسى\r\nكس نبوده هم‌نوايم ليك از سوز فراق * مرغ شب آتش گرفت از سوز ناى بىكسى\r\nدر خزان نااميدى در فصولى برگ‌ريز * جامه پوشيدم ز يلدا در عزاى بىكسى\r\nابر بغض‌آلود عالم با غم ديرين من * اشك مىبارد دمادم در هواى بىكسى\r\nزورقى بشكسته‌ام من در غروب اشكها * سوى گردابم كشاند ناخداى بىكسى\r\nكس ندارد شوق ديدار مرا ، نازم به اشك * مىشود فانوس راه ناكجاى بىكسى\r\nدر دل پس كوچه‌هاى يأس و حرمان و عذاب * كس نباشد همرهم جز سايه‌هاى بىكسى\r\nدر كوير خشك عمرم هر زمان بينم به چشم * داغ خورشيدى برويد جاى پاى بىكسى\r\nهيچ يارى ، مهربانى ، غم‌گسارى هم نماند * تا شود در عصر ماتم هم‌نواى بىكسى\r\nكوه غم بر دوش رفتم در غروبى بى « طلوع » * تا شوم گم چون غبارى در فضاى بىكسى \r\n\r\nآب\r\n زمستان دو چشمت را كشيدم * نگاه ابرىات را من چكيدم\r\nنشستم عمق خشك گونه‌هايم * صداى معنى آب را شنيدم \r\n\r\n","description":"","footnote":"","page_name":" 2420 ","page_number":228},
  {"content":"\r\n\r\n\r\nزخم زوبين خزان\r\n پا به گل مانديم و ياريها نماند * غم فزون و غم‌گساريها نماند\r\nپا فتادن در حصار درد خويش * مانده برجا ، پايداريها نماند\r\nدر بساط عشق هم چيزى بجز * سرشكستنها و زاريها نماند\r\nدر حريم دوستيها اى رفيق * ماندنى جز شرمساريها نماند\r\nتا كه منصورى نماند و دار عشق * كوس برجا ، سربداريها نماند\r\nخون سبز سرو هم بر خاك ريخت * حرمتى از پاسداريها نماند\r\nكاخ تن ويرانه گشت و بىنشان * جز خس و خشها و خواريها نماند\r\nطاق خشك سينه از عشقى نسوخت * كينه ماند و دل‌سپاريها نماند\r\nشب درون قاب چشمم ماندگار * همچو عكسى ، رهسپاريها نماند\r\nبىشكيبى ، بىقراريها به‌جا * خود صبورى ، بردباريها نماند\r\nزخم زوبين خزان بر گرده‌هاست * آوخم ، جز سوگواريها نماند \r\n\r\nاشك\r\n ز نسل خوب يارانى تو اى اشك * شكيب بىقرارانى تو اى اشك\r\nسراب گونه‌هاى خشك ما را * شكوه فصل بارانى تو اى اشك \r\n\r\nتو\r\n نشان اوج پروازم تو بودى * ترنّمهاى آوازم تو بودى\r\nچو رفتى شاخه‌هايم را شكستند * سرانجام و سرآغازم تو بودى \r\n\r\nزخم\r\n تا كه بىتو مىشود دل يار زخم * مىكشم بر شانه‌هايم بار زخم\r\nمىشكوفد ياد تو در هر غروب * بر نگاه خستهء گلزار زخم\r\nمىپرد پروانهء غمگين اشك * روى خشك گونه اين غمخوار زخم\r\nياد تو هر شب درون خاطرم * مىنوازد ديده را با خار زخم\r\nروى تو چون مىشود مهمان چشم * آه سينه گرم كند بازار زخم \r\n\r\n","description":"","footnote":"","page_name":" 2421 ","page_number":229},
  {"content":"\r\n\r\n صد عروس خاطره در سوگ تو * حجله ويران كرده از ديدار زخم\r\nخنده قامت بشكند در موج اشك * مردم ديده همه بيمار زخم\r\nتو كجا استاده‌اى در غسل خون ؟ * ما و من هر پشت اين ديوار زخم\r\nكو سوارى تا مگر گردى كند * فاتحان را ديده‌ام بر دار زخم\r\nبا « طلوع » ياد تو در هر غروب * مىروم با زخم تن ديدار زخم\r\nاى رديف شعر من زخمىترين * پود دردى خوش زدى بر تار زخم \r\n\r\nجاى پا\r\n تبار زخمى ما را نديدى ؟ * تو قتل عام گُلها را نديدى ؟\r\nبه روى برگهاى خشك بر خاك * نشانى از رد پا را نديدى ؟ \r\n* *\r\n تمام شاخه‌هايم را خماندى * تو گلها را به مسلخ‌گه كشاندى\r\nگلوى غنچه را وقتى فشردى * بگو متن سكوتش را نخواندى ؟ \r\n* *\r\n چه دلگير و چه تنهايم چو پاييز * پر از سرخ و پر از زردى غم‌انگيز\r\nپر از هيچ و پر از پوچ و تهيدست * ز ماتمها چه سرشار و چه لبريز \r\n* *\r\n به وقتى كه نرفتند و نشستند * نشانهاى پريدن را شكستند\r\nكبوترهاى عاشق را نديدى ؟ * چه زخمى و چه تنها و گسستند \r\n\r\nمگر دريا . . .\r\n دو چشم خسته‌ات خاكسترى بود * نگاهت معنى شب‌گسترى بود\r\nتمام ابرها را گريه كردى * مگر دريا درونت بسترى بود \r\n\r\nبا ابر\r\n بيا و سايبانى بر سرم باش * خنك لحظه نسيمى در برم باش\r\nشقايقها درون دشت مردند * امان لاله‌هاى پرپرم باش \r\n\r\n","description":"","footnote":"","page_name":" 2422 ","page_number":230},
  {"content":"\r\n\r\n\r\nپاييز\r\n به من جايى گمانم داده پاييز * پناهى را نشانم داده پاييز\r\nدرون فصل زرد و سرد چشمش * زمستان را امانم داده پاييز \r\n\r\nگلها\r\n رسيدند و شكستند و نديدند * چه از اين شاخه‌هاى ما بچيدند\r\nشقايقهاى پرپر يادشان هست * كه گلها را چگونه سر بريدند \r\n\r\nوقتى كه . . .\r\nوقتى كه دستهاى سبز تو را\r\nدر ذهن تيره‌خاك -\r\nمىكاشتند\r\nمن در غبار چشمها\r\nبه‌وضوح مىديدم\r\nكه آينه و آب ،\r\nخاك مىكنند -\r\nمهربانيها را .\r\n\r\nنياز\r\nاز پشت پرچين مژه‌هايت\r\nدست نياز خشك و -\r\nپاييزى نگاه من\r\nاز باغ سبز چشمهاى تو\r\nدزدانه\r\nبهار\r\nمىچيد .\r\n\r\n","description":"","footnote":"","page_name":" 2423 ","page_number":231},
  {"content":"\r\n\r\n\r\nطلوعى ( 1319 - 1281 )\r\nسيد فخر الدّين هاشمى ، متخلص به طلوعى ، فرزند حاج آقا جلال ، در سال 1320 هجرى قمرى در اراك ديده به جهان گشود . علوم مقدماتى را در زادگاه خود به پايان رسانيد و از آنجا به قم رهسپار گرديد و به تحصيل پرداخت و علوم نقليه را از افاضل حوزه آن شهر فرا گرفت و تا درس خارج از سطح پيش رفت و به درس آية اللّه حاج شيخ عبد الكريم حايرى يزدى مؤسس حوزه علميه راه يافت و از محضر او نيز كسب فيض كرد .\r\nطلوعى در سال 1308 شمسى به اراك بازگشت ، ليكن اقامتش در اين شهر چندان به طول نينجاميد و براى كسب معاش به تهران نايل آمد و از لباس روحانيت بيرون شد و در وزارت كشاورزى مشغول كار گرديد در اوايل سال 1319 شمسى براى بازديد بستگانش به اراك رفت و در ارديبهشت همين سال بدرود حيات گفت .\r\nطلوعى شاعرى غزل‌سرا بود و در سرودن غزل مهارت داشت و شعرش از لطف و ظرافت خاصى برخوردار است و در غزل راه شعراى عراقى را پيش گرفت .\r\n\r\nعمر كوتاه و امّيد دراز\r\n اى به درگاه توام دست نياز * تويى از جملهء خوبان ، ممتاز\r\nتا به كى خون به دل خسته كنى * يك‌دم آن دل‌شده را چاره بساز\r\nآنچه بينم همه جور است و ستم * وانچه دارم همه عجز است و نياز\r\nبستهء زلف پريشان توام * عمر كوته نگر امّيد دراز\r\nگفته بودم به كسى دل ندهم * برده آخر ز كفم چشم تو باز\r\nيا دل‌برده به دستم بسپار * يا دمى با من دلداده بساز \r\n\r\n","description":"","footnote":"","page_name":" 2424 ","page_number":232},
  {"content":"\r\n\r\n\r\nاصل حقيقت\r\n ياران چرا به كلبهء ما سر نمىزنند * بر گرد آشيانهء ما سر نمىزنند\r\nاز دست رفته‌ايم و ز ما پا كشيده‌اند * از پا فتاده‌ايم و به ما سر نمىزنند\r\nآنان كه مىزدند به ما لاف دوستى * اكنون چه كرده‌ايم كه ديگر نمىزنند\r\nشيرند و گام در كف آهو نمىنهند * بازند و بال سوى كبوتر نمىزنند\r\nجانم فداى اهل حقيقت كه تا ابد * يك‌راه مىروند و به هر در نمىزنند\r\nروزى براى قتل تو خنجر نمىكشند * روز دگر به ياد تو ساغر نمىزنند\r\nدرويشى است فخر « طلوعى » اگرچه خلق * جز بر در سراى توانگر نمىزنند \r\n\r\nسرمنزل سعادت\r\n بناى عمر دلا بر درستكارى كن * ز سر مترس در اين راه و پايدارى كن\r\nز پا فتاده چو بينى به دستگيرى كوش * چو غم رسيده بيابى تو غم‌گسارى كن\r\nز روى مهر به روز فقير رحمت آر * ز راه لطف به شام غريب يارى كن\r\nكناره از صف اشخاص لاابالى گير * هماره پيروى مردمان كارى كن\r\nقدم به جانب سرمنزل سعادت زن * هميشه كار ز روى اميدوارى كن\r\nبراى دخل به هر در كه ممكن است مرو * چنان كه خرج به اندازه‌اى كه دارى كن\r\nچو حرص و آز كشد سوى احتياج و نياز * غنا گزين و در آن ملك شهريارى كن\r\nهواى نفس « طلوعى » مجو و هر كارى * كه مىكنى ز براى رضاى بارى كن \r\n\r\nگذر بر تربت شاعر\r\n تا زد شرار عشق تو آتش به جان من * بر باد داد دود غمت دودمان من\r\nتا ناوك نگاه تو دل را نشانه كرد * ديگر نشان نماند ز نام و نشان من\r\nبر بامى آشيانه گرفتم كه بوم غم * يك‌دم برون نمىرود از آشيان من\r\nدور گلم به ناله و آه و فغان گذشت * دور از تو واى بر غم دور خزان من\r\nدردى كه ما ز دست غم دوست مىكشيم * دل داند و خدا و تن ناتوان من\r\nيا رب بريده باد زبانى كه او بريد * ما را به جرم دوستى از هم‌زبان من\r\nروزى اگر به خاك « طلوعى » گذر كنى * بس ناله‌ها كه بشنوى از استخوان من \r\n\r\n","description":"","footnote":"","page_name":" 2425 ","page_number":233},
  {"content":"\r\n\r\n\r\nعشق نكويان\r\n ز دست ديده و دل با كه گويم آنچه كشيدم * ز دست ديده چه ديدم ز دست دل چه كشيدم\r\nچه عجزها كه نمودم چه نازها كه نمودى * چه عهدها كه شكستى چه زهرها كه چشيدم\r\nتمام هستى خود را به دوستى تو دادم * جهان فروختم و تار گيسوى تو خريدم\r\nبه باد خرمن زلفت ز روزگار گذشتم * به نقش دانهء خالت ز آشيانه پريدم\r\nدريغ و درد كه آخر به پاى گلشن حسنت * به غير رنج نبردم به غير خار نچيدم\r\nكنون كه با دل پرخون تو را به غير سپردم * برو كه خير نبينى من از تو خير نديدم\r\nالهى آنكه خدايت به آرزو برساند * كه من ز جور و جفايت به آرزو نرسيدم\r\nهزار مرتبه گفتند دوستان « طلوعى » * كه گرد عشق نكويان نگرد من نشنيدم \r\n\r\nنهال صبر\r\n به طرف باغ دگر بار يار مىآيد * بيار باده كه از نو بهار مىآيد\r\nبه دور لاله ز عاشق نظر دريغ مدار * كه گل به ديدهء من بىتو خار مىآيد\r\nز من مپرس چرا صبر و اختيارت نيست * ز اشك پرس كه بىاختيار مىآيد\r\nچه تيرها كه ز مژگانت اى ستارهء صبح * به قلب عاشق شب‌زنده‌دار مىآيد\r\nاگر ز جنس فرومايگان كناره كنى * چه نقدها كه تو را در كنار مىآيد\r\nچه غم كه مردم امروز با بدان يارند * تو نيك باش كه فردا به كار مىآيد\r\nبه دور عمر « طلوعى » نهال صبر نشاند * بدان اميد كه آخر به بار مىآيد \r\n\r\n","description":"","footnote":"","page_name":" 2426 ","page_number":234},
  {"content":"\r\n\r\n\r\nمن و رندان خرابات\r\n اى دوست مرا جز تو در اين شهر كسى نيست * در خاطر من غير هوايت هوسى نيست\r\nدلدارى ما كن اگرت دسترسى هست * امروز كه فردا دگرت دسترسى نيست\r\nروى چمن‌آراى تو با مدّعيان گفت * گل را سر همراهى هر خار و خسى نيست\r\nحال دل مرغان گرفتار مپرسيد * از مرغ گلستان كه اسير قفسى نيست\r\nزين پس من و رندان خرابات كه يك‌عمر * در مدرسه ديديم كه صاحب‌نفسى نيست\r\nخوش خواند صبا اين غزل از قول « طلوعى » * اى دوست مرا جز تو در اين شهر كسى نيست \r\n\r\nرباعيات\r\n اى گل كه به دامان تو خارم شب و روز * چون ابر به پايت اشكبارم شب و روز\r\nتا جان ندهم ز دست دامان ندهم * زيرا به تو من اميدوارم شب و روز \r\n* * *\r\n روزم به فراق و شب به هجران گذرد * وين عمر گران در غم ارزان گذرد\r\nهر روز ببينم رخت اى ماه‌جبين * ساليست كه با رنج فراوان گذرد \r\n* * *\r\n اى آفت جان بىتو چنانم كه مپرس * چندان ز غم تو ناتوانم كه مپرس\r\nبرقى ز نگاه خانمان‌سوز تو خاست * آن‌گونه بسوخت آشيانم كه مپرس \r\n* * *\r\n هركه در روزگار كارش نيست * مىتوان گفت روزگارش نيست\r\nمرگ بر مرد كار از آن تلخ است * كه پس از مرگ مرد كارش نيست \r\n\r\n","description":"","footnote":"","page_name":" 2427 ","page_number":235},
  {"content":"\r\n\r\n\r\nطوطى ( 1334 - 1264 )\r\nعبد الحميد ملك ، فرزند مرحوم حاج محسن آقا ملك ، در شوال 1303 هجرى قمرى در تبريز قدم به عرصهء هستى نهاد و پس از تحصيلات مقدماتى در اواخر سال 1317 قمرى به تحصيل طب پرداخت . در سال 1322 قمرى براى پى گرفتن و تكميل رشتهء طب به تهران آمد و پس از پنج سال تحصيل و كسب اجازه به تبريز بازگشت و مشغول طبابت شد . قبل از جنگ بين الملل اول به اراك عزيمت كرد و در آنجا به طبابت پرداخت و آنگاه به تهران رهسپار شد و در اين شهر رحل اقامت افكند و سرانجام در اسفندماه 1334 شمسى دار فانى را وداع گفت .\r\nدكتر ملك از سيزده‌سالگى به علت يك ماجراى خانوادگى نخستين شعر خود را سرود . از آن تاريخ به بعد هروقت فرصت و مناسبتى پيش مىآمد غزلى مىساخت و در شعر ، طوطى تخلص مىكرد . غزلياتش داراى لطف خاصى است و مجموعه اشعارش به دو هزار بيت مىرسد .\r\nدكتر ملك از زمرهء اطباء انسان‌دوستى بود كه تمام دوران زندگى خود را بدون كمترين چشمداشتى به ماديات وقف خدمت به مردم كرد .\r\n\r\nگفتگو\r\n مىكنى هر قدر ناز ، اى سيمبر خواهم كشيد * هرچه نازت بيش باشد بيشتر خواهم كشيد\r\nبا مصوّر گفتگوى طرح گيسوى تو بود * گربه‌اش را گفت من با مشگ تر خواهم كشيد \r\n\r\n","description":"","footnote":"","page_name":" 2428 ","page_number":236},
  {"content":"\r\n\r\n گفتم : اندر شكل ابرويش كه فكرى كرده‌اى * گفت : شكل خنجر ، امّا تيزتر خواهم كشيد\r\nگفتمش : در باب مژگانش چه دارى در نظر * گفت : مانند خدنگ تيزپر خواهم كشيد\r\nگفتمش : جادوى چشمان را چه خواهى كرد ، گفت : * نقشه‌اى از روى سحر مستمر خواهم كشيد\r\nگفتمش : از عارض او برگه‌اى دارى به دست * گفت : لا بد نقشهء گلبرگ تر خواهم كشيد\r\nگفتم : از باب دهانش چيست فكرت ، گفت : هيچ * از براى هيچ رنج بىثمر خواهم كشيد\r\nگفتم : آخر رنگ لب را با چه آميزى ، بگفت : * لعل را با آب حيوان كرده تر خواهم كشيد\r\nگفتمش : چاه زنخدان را چه انديشيده‌اى * گفت : پرآب ار بود لاجرعه سر خواهم كشيد\r\nگفتمش : سازى چگونه آب و رنگ سينه را * گفت : رنگ پرتو نور قمر خواهم كشيد\r\nگفتمش : فكر كمر را كرده‌اى بايد چه كرد ؟ * گفت : موهوم است او را مختصر خواهم كشيد\r\nگفتمش : عكسى ز « طوطى » در كنار دوست كش * گفت : با حالى كه مىخواهد شكر خواهم كشيد \r\n\r\nرفتى اى دوست\r\n رفتى اى دوست جسم و جانم سوخت * جسم و جان طاقت و توانم سوخت\r\nنم اشكم ز سوز دل برچيد * كاسه خشك ديدگانم سوخت\r\nداغ هجران ز بس كبابم كرد * موقع گفتنش زبانم سوخت\r\nراز عشق آن‌قدر نهان كردم * كه دگر مغز استخوانم سوخت\r\nلخت خون گر چكد سر آتش * اشك بر گونه آن‌چنانم سوخت \r\n\r\n","description":"","footnote":"","page_name":" 2429 ","page_number":237},
  {"content":"\r\n\r\n فكر كردم ز عارضت بوسم * آتشين بس‌كه بُد ، لبانم سوخت\r\n« طوطى » ! از سوز ناله‌ات آخر * آتشى جست و آشيانم سوخت \r\n\r\nناز مىكشم\r\n شد مدّتى ز دلبركى ناز مىكشم * ناز بت ستمگر طنّاز مىكشم\r\nيك‌عمر راز عشق نهان داشتم به دل * امروز پرده از سر اين راز مىكشم\r\nهر شخص اجر كار در انجام مىبرد * جز من كه ناز عشق ز آغاز مىكشم\r\nتا صبح ناله‌هاى ضعيف جگرخراش * گنجشك‌سان به پنجهء شهباز مىكشم\r\nناخن به زخم سينهء چاك تا سحر * شبها چو زخمه بر زبر ساز مىكشم\r\nدل را خبر ز رنگ و رخ دلبران نبود * من اين بلا ز ديدهء غمّاز مىكشم\r\n« طوطى » ! چو افسر است نگارم ، بدين جهت * بار غمش به دوش چو سرباز مىكشم \r\n\r\nاى بشر « 1 »\r\n تا به كى مايل به شر فكر قتالى اى بشر * با بشر تا چند در جنگ و جدالى اى بشر\r\nگاه مشغول خرابى با بُم و طيّاره‌اى * گاه با اژدر به فكر غرق هر سيّاره‌اى\r\nآتش اندر عمرت افتد بس‌كه آتش‌پاره‌اى * بدتر از مار و رتيل و عقرب جرّاره‌اى\r\nكى بود انسان بدين‌سان لاابالى اى بشر * كم به فكر اختراع آلت قتّاله باش\r\nخرمن عمر بشر را آتش جوّاله باش * كم به فكر كندن اندر راه مردم چاله باش\r\nكم خيال ابتكار شعلهء سيّاله باش \r\n\r\n\r\n","description":"","footnote":"\r\n( 1 ) - منظومهء فوق را هنگام جنگ جهانى دوم سروده است كه قسمتى از آن آورده شد .\r\n","page_name":" 2430 ","page_number":238},
  {"content":"\r\n\r\n متنبه شو ، تا تو را باشد مجالى اى بشر * اى بسا اطفال كوچك گشته از جورت يتيم\r\nبس يتيمان را ربودى خواب چشم از ترس و بيم * بچه‌هاى دلربا گشت از جفايت دل دونيم\r\nنسلت از روى زمين برچيند الرّب الرّحيم * بد نمايش دادى ازبس بدسگالى اى بشر\r\nاز تمدّن وز تعاون روز و شب دم مىزنى * زخم هر بىدست و پا را مفت مرهم مىزنى\r\nپايش افتد تيشه را بر نسل آدم مىزنى * نيش را بر ريشه‌اش چون مار ارقم مىزنى\r\nبس عجايب افعى خوش خطّ و خالى اى بشر * باغبان زحمت كشيده ، رنج برده ماه و سال\r\nروز و شب از خورد و خواب افتاده در فكر و خيال * تا رسانده بر ثمر در باغ خود چندين نهال\r\nتيشهء ميهن‌پرستى را كشى اى بدسگال * باغ را از نونهالان كرده خالى اى بشر\r\nنازپرورده‌هاى مردم مانده عور و لات و لوت * روز و شب در حسرت يك‌لقمه قوت لايموت\r\nثورى و از جدى سيرى تو حمل خواهى و حوت * بچه‌ها چون جوجه‌ها در خانه‌هاى روبروت\r\nخشك از بىنانى و از بىذغالى اى بشر * حيف از اين كودكان نازپرور اى دريغ\r\nبمب را پنداشته پستان مادر اى دريغ * اى بشر داد از جفايت اى ستمگر اى دريغ\r\nچند ميليون را نمودى خاك بر سر اى دريغ * اى دريغ از اين بطىالانتقالى اى بشر\r\nپيشوايان شماها پنج و شش‌تن بيش نيست * كاندر آنها آدميّت نيست ، دين و كيش نيست \r\n\r\n","description":"","footnote":"","page_name":" 2431 ","page_number":239},
  {"content":"\r\n\r\n راه پس رفتن به رويت بسته راه پيش نيست * ازچه‌رو يك‌تن از اين مخلوق فكر خويش نيست\r\nبا زبان و چشم گويا كور و لالى اى بشر * پيشوايت عرض و جان و مال را تاراج كرد\r\nجمله‌تان را پيش توپ و بمبها آماج كرد * مردى از بىقوّتى ، آن سوپ خود درّاج كرد\r\nلات و مات و بينوايت آخر آن ليلاج كرد * عور و عريان مانده‌اى از خوش‌خيالى اى بشر\r\nصرف فكر و اختراع حربه شد ادراك تو * كارگر در قتل مردم بازوى چالاك تو\r\nتل خاكى فابريك و خانه و املاك تو * صرف ماليات جنگى نخل و باغ و تاك تو\r\nدست حسرت زين سپس بر دست مالى اى بشر * بوده از اعصار پيشين بر تو حصر راديو\r\nمىتوان اين عصر را ناميد عصر راديو * گوش كن با هر زمانى نظم و نثر راديو\r\nگر دهى انصاف حقّا هست كسر راديو * هى ز كشتارت كند نشر مقالى اى بشر\r\nمىشناسم آنكه داند چارهء درد تو را * ارغوانى سازد آخر چهرهء زرد تو را\r\nهم تكاند از لباس جان تو گردد تو را * گرم سازد هم روان مردهء سرد تو را\r\nجمع باشى از تفرّق كم بنالى اى بشر \r\n\r\n","description":"","footnote":"","page_name":" 2432 ","page_number":240},
  {"content":"\r\n\r\n\r\nطوطى ( 1290 )\r\nابو الحسن همدانى ، كه با تخلص طوطى شهرت يافته است ، فرزند ابو الحسن ، در سال 1290 هجرى شمسى در همدان قدم به عرصهء هستى نهاد ، علوم مقدماتى را در زادگاهش فرا گرفت ، از ده‌سالگى به شغل خياطى پرداخت و براثر شوق و علاقهء وافرى كه به بهره‌گيرى از آثار بزرگان علم و عرفان داشت ، بيشتر اوقات خود را به مطالعهء آثار و اشعار عرفا و سرودن شعر گذرانيد . در بيست‌سالگى به تهران عزيمت كرد و رحل اقامت افكند و از محضر حاج شيخ ابراهيم امام‌زاده زيدى كه از استادان حكمت و عرفان بود چندى كسب فيض كرد .\r\nطوطى در سرودن اشعار توحيدى و قصايد و غزليات و مثنويات عرفانى قدرت و استعداد كافى داشت ، خصوصا در نظم الهيات و مناجات‌نامه از مهارت و استادى خاصى برخوردار بود .\r\nطوطى سالها در شهر رى ، در جوار حضرت عبد العظيم ( ع ) سكونت اختيار كرده و توفيق آن را يافته بود كه آثارى چند از نظم و نثر از خود به‌جاى گذارد كه برخى از آنها مكرر طبع و نشر يافته ، از آن جمله است : دو مجلد كتاب مفتاح المحبة يا كليد دوستى با خدا و مناجات‌نامه . آثار ديگر او بدين شرح است : 1 - ديوان غزليات ، 2 - شكرستان ( در مدح و منقبت چهارده معصوم ) ، 3 - گواهىنامه ( در سير و سلوك به وزن مخزن الاسرار نظامى ) ، 4 - شيطان‌نامه يا مناظره با ابليس پرتلبيس . سرانجام در سال 1366 چشم از جهان فروبست .\r\nاينك نمونه‌هايى چند از نظم او :\r\n\r\n","description":"","footnote":"","page_name":" 2433 ","page_number":241},
  {"content":"\r\n\r\n\r\nمناجات\r\n الهى ، دلى ده كه جاى تو باشد * لسانى كه در وى ثناى تو باشد\r\nالهى ، بده همّتى آن‌چنانم * كه سعىام وصول لقاى تو باشد\r\nالهى ، چنانم كن از عشق خود مست * كه خواب و خورم از براى تو باشد\r\nالهى ، عطا كن به فكرم تو نورى * كه محصول فكرم دعاى تو باشد\r\nالهى ، عطا كن مرا گوش و قلبى * كه آن گوش ، پر از صداى تو باشد\r\nالهى ، چنان كن كه اين عبد مسكين * براى تو خواهد ، براى تو باشد\r\nالهى ، عطا كن بر اين بنده چشمى * كه بينايىاش از ضياى تو باشد\r\nالهى ، چنانم كن از فضل و رحمت * كه دام سرم را هواى تو باشد\r\nالهى ، چنانم كن از عيب خالى * كه هستيم محو و فناى تو باشد\r\nالهى ، مرا حفظ كن از مهالك * كه هر كار كردم ، رضاى تو باشد\r\nالهى ، ندانم چه بخشى كسى را * كه هم عاشق و ، هم گداى تو باشد\r\nالهى ، بر اين بندهء خود دلى ده * كه مستغنى از ماسواى تو باشد\r\nالهى ، به « طوطى » عطا كن بيانى * كه لفظش كليد عطاى تو باشد \r\n\r\nدر مدح مولانا امير المؤمنين على ( ع )\r\n اگر جذبهء عشق در جان نبودى * كسى را به سر عشق جانان نبودى\r\nنبودى اگر حبّ او محض خلقت * به مخلوق ياراى فرمان نبودى\r\nنبودى اگر بهر عنوان و بخشش * يكى قادر ذنب و عصيان نبودى\r\nنبودى اگر خلق حوّا و آدم * ز درگاه حق رانده شيطان نبودى\r\nنبودى اگر ترك اولاى آدم * مكان آدمى را به كيهان نبودى\r\nنبودى گر اين امتحان در ميانه * حسودى شيطان نمايان نبودى\r\nنبودى دگر عاصيان را اميدى * اگر قلزم لطف جوشان نبودى\r\nنبودى اگر ديدن حشمت او * حديثى ز تخت سليمان نبودى\r\nنبودى اگر مرتضايش معرّف * كسى عارف ذات يزدان نبودى\r\nنبودى به احمد معين در نوايب * اگر مرتضى شاه امكان نبودى\r\nنبودى به زهرا كسى زوج و همسر * اگر در مثل شاه مردان نبودى \r\n\r\n","description":"","footnote":"","page_name":" 2434 ","page_number":242},
  {"content":"\r\n\r\n نبودى اگر مرتضى حامى دين * قيامى به اسلام و ايمان نبودى\r\nنبودى اگر تيغ او در معادك * ز بيم عدو يك مسلمان نبودى\r\nنبودى اگر عهد و ميثاق آن شه * به حق حاجت عهد و پيمان نبودى\r\nنبودى اگر دشمنانش به عالم * خدا را دگر خلق نيران نبودى\r\nنبودى اگر دوستانش همانا * نشانى ز جنّات و رضوان نبودى\r\nنبودى اگر چهرهء بافروغش * فروغى به صحراى امكان نبودى\r\nنبودى اگر مولد او به كعبه * طوافش ز اعداد اركان نبودى\r\nنبودى اگر حبّ او ركن ايمان * صفايى به اسلام و ايمان نبودى\r\nنبودى اگر انبيا را به عالم * اثر در كلام رسولان نبودى\r\nنبودى اگر جلوه‌گاه جمالش * طراوت به رخسار خوبان نبودى\r\nنبودى اگر مظهر هر عجايب * ز كارش خرد لنگ و حيران نبودى\r\nنبودى اگر شهد لعل لب او * حلاوت به شكّر بدين‌سان نبودى\r\nنبودى اگر بهر چشم غزالش * هزاران هزارش غزلخوان نبودى\r\nنبودى اگر ظلّ گلزار رويش * طراوت به گلزار و بستان نبودى\r\nنبودى اگر چوب حكمش به گردش * فلك همچو گو كاسه‌گردان نبودى\r\nنبودى اگر صيت و صوتش به هيجا * تن خصم چون بيد لرزان نبودى\r\nنبودى اگر غاصبين حقوقش * به عالم يكى نامسلمان نبودى\r\nنبودى اگر دست خيبرگشايش * گشايش به حصن يهودان نبودى\r\nنبودى اگر نام مشكل‌گشايش * بر شيعيان مشكل آسان نبودى\r\nنبودى اگر بخشش اندر نمازش * ز حق مدح او زيب قرآن نبودى\r\nنبودى اگر مدح‌خوانش محمّد * به گفتار من هيچ برهان نبودى\r\nنبودى اگر جبرئيلش به فرمان * امين خداوند سبحان نبودى\r\nنبودى اگر رهنما بوالبشر را * وِرا توبه مقبول يزدان نبودى\r\nنبودى اگر نوح را منجى آن شه * نجاتش ز غرقاب توفان نبودى\r\nنبودى اگر بر خليلش حمايت * وِرا نار سوزان گلستان نبودى\r\nنبودى اگر قدرتش يار موسى * عصا در كفش مار و ثعبان نبودى\r\nنبودى اگر رأفتش حرز عيسى * وِرا جايگه فوق كيوان نبودى \r\n\r\n","description":"","footnote":"","page_name":" 2435 ","page_number":243},
  {"content":"\r\n\r\n نبودى اگر حبّ او فرض بر ما * ز طاعت به ما فرض رضوان نبودى\r\nنبودى اگر حبّ او در گل ما * گل ما منوّر به عرفان نبودى\r\nنبودى اگر او به ما شاه و مولا * فلك نزد ما چون غلامان نبودى\r\nنبودى اگر مهر رويش برابر * مرا دل به مهرش گروگان نبودى\r\nنبودى رواجى بدين محمّد * گر او دست تيغش به جولان نبودى\r\nنبودى اگر موى او بند عاشق * مرا دل چو مويش پريشان نبودى\r\nنبودى اگر مدح او كار « طوطى » * چنين مرغ طبعش خوش‌الحان نبودى\r\nنبودى به طوطى ز طوطى نشانه * اگر نطق او شكّرافشان نبودى\r\nنبودى گرش مرتضى يار و رهبر * كلامش مديح امامان نبودى\r\nنبودى گرش مرتضى شاه و سرور * به هرجا جليس بزرگان نبودى\r\nنبودى گرش مرتضى يار و ياور * سخنهاى او قوّت جان نبودى\r\nنبودى همالش كسى در مناقب * اگر كاشى و شمس و حسّان نبودى\r\nنبودى گرش مرتضى حكمفرما * زبانش بر اعدا چو ثعبان نبودى \r\n\r\nراه پرخطر\r\n نگارينا ، چه شور است اينكه از عشقت به سر دارم * كه هردم گفتگوى تو به هر شام و سحر دارم\r\nبه هر سويى ، به هر كويى ، تو را چويم ، تو را خوانم * نظر فرما ، كرم فرما ، كه امّيد نظر دارم\r\nتويى يارم ، نما يارى ، رهانم زين گرفتارى * به عشقت كافر استم گر سر يار دگر دارم\r\nكجا بينم گل رويت ، الا اى خسرو خوبان * به ياد لعل دلجويت به لب تنگ شكر دارم\r\nتويى منظور و مقصودم ، تويى دلدار معبودم * چو بىيادت شبى سر شد ، جهانى دردسر دارم\r\nهمى با نفس بستيزم ، همى از عقل بگريزم * به صحراى جنون ، مجنون‌صفت قصد سفر دارم \r\n\r\n","description":"","footnote":"","page_name":" 2436 ","page_number":244},
  {"content":"\r\n\r\n چو بوتيمار سر در زير پر همواره نالانم * چو مىدانم كه در اين ره ، بسى خوف و خطر دارم\r\nتويى معطى ، منم سائل ، تويى دانا ، منم جاهل * ز نادانى و فقر اكنون به جاى خير ، شر دارم\r\nگهى خندم ، گهى نالم ، گهى بر خلق مىبالم * چو عشق توست آمالم ، به عالم اين هنر دارم\r\nبگو « طوطى » برِ خلقان كه فرّم برشد از كيوان * گداى شاه شاهانم ، ازآن‌رو كرّ و فرّ دارم \r\n\r\nگوهر مهر\r\n تا مهر تو مىورزم ، نيكوهنرى دارم * در سايهء مهر تو ، آسوده سرى دارم\r\nسوداى غم عشقت ، چون هست مرا در سر * هر لحظه در اين سودا ، سود دگرى دارم\r\nاز هر خبرى رستم تا از تو خبر جستم * با بىخبرى اكنون نيكو خبرى دارم\r\nاى عشق تو ايمانم ، وى ياد تو درمانم * از بادهء عشق توست ، مستانه سرى دارم\r\nلطف تو و عشق تو ، گر بال‌وپرم باشد * از بعد نينديشم ، چون بال‌وپرى دارم\r\nذكر تو و فكر تو ، قوت دل‌وجانم بس * با ذكر تو و فكرت ، خوش ماحضرى دارم\r\nهستى چو تو آمالم ، بر خويش همىبالم * آمال تماشايت در هر سحرى دارم\r\nچون گوهر مهر تو ، اندر صدف دل هست * بر خلق جهان گويم : يكتا گهرى دارم\r\nدر گلشن دهر اى يار ، بىنغمهء موسيقار * « طوطى » صفت از شوقت ، شور دگرى دارم \r\n\r\nملك دل\r\n هرچند دل از فرقت تو در تب‌وتاب است * اى دوست ، بكن هرچه كنى عين صواب است\r\nدر ديده قدم نه كه به دل جايگه توست * از لطف مگو هيچ كه اين خانه خراب است\r\nآبادى هر ملك ز سلطان بود آرى * اين ملك دل از دورى تو عين عذاب است \r\n\r\n","description":"","footnote":"","page_name":" 2437 ","page_number":245},
  {"content":"\r\n\r\n انذار مكن ، بيم مده سوختگان را * ما غرقهء بحريم ، چه انديشه ز آب است ؟\r\nنزديك منى ليك من از پيش تو دورم * وز دورى رويت دلم از هجر كباب است\r\nهرچند كه جز من نبود پرده نگارا * نابود شود هستى من كاين چه حجاب است\r\nخواهى چو به عشّاق كنى سلسله و بند * هر موى تو بنديست ، چه حاجت به طناب است ؟\r\nبا ياد تو هردم كه به سر رفت ، بهشت است * بىياد تو هر لحظه كه بگذشت عذاب است\r\nبا عشق تو مشغول به هر درس و كتابم * بىمهر تو فارغ دلم از درس و كتاب است\r\nبا « طوطى » دلخسته گرت هست سر لطف * او گرم سؤال است ، گرت ميل جواب است \r\n\r\nاميد درمان\r\n به فكر جان و جانانم هميشه * كه بىجانانه ، بىجانم هميشه\r\nز عشق آن گل روى چو ماهش * چو بلبل اندر افغانم هميشه\r\nاگرچه پاى تا سر ، درد و سوزم * بود امّيد درمانم هميشه\r\nالستش را بلى گفتم در اول * رهين عهد و پيمانم هميشه\r\nكنون بشنو ز فرط شرمسارى * ز خود مأيوس و نالانم هميشه\r\nبه موى يار سوگند اى رفيقان * ز هجرش مو پريشانم هميشه\r\nز هر راهى كه رفتم جز ره او * پشيمانم پشيمانم هميشه\r\nچو شكر نعمت او را ندانم * به كار خويش حيرانم هميشه\r\nبه لب ذكر وِرا چون قند دارم * كه چون « طوطى » خوش‌الحانم هميشه \r\n\r\n","description":"","footnote":"","page_name":" 2438 ","page_number":246},
  {"content":"\r\n\r\n\r\nبهار من\r\n نه سر را هست جز فكر تو كارى * نه دل را جز غم تو غم‌گسارى\r\nنخواهم در دوعالم جز تو اى دوست * انيسى و رفيقى و نگارى\r\nسر شوريده‌اى دارم ز عشقت * نمانده در دلم بىتو قرارى\r\nز هجرت ، دل چو سيماب است لرزان * مگر با من سر يارى ندارى ؟\r\nبه خود نازم كه شد عشقت شعارم * نه هركس را بود اين‌سان شعارى\r\nبه عجز و زارىام مشغول و خوشحال * كه كار عاشقان عجز است و زارى\r\nنه جز وصلت مرا باشد دوايى * نه جز حُبّت مرا حصنى حصارى\r\nدرى بگشا به رويم بىتأمل * گداى خود مهل در انتظارى\r\nبهار من جمال و طلعت توست * به « طوطى » كى رسد بوى بهارى ؟ \r\n\r\nقصّهء عشق\r\n غمزهء چشم تو عاقل مىكند ديوانه را * بادهء عشق تو مجنون مىكند فرزانه را\r\nهركه را بينم به نوعى از تو مىگويد سخن * رونق از نام تو باشد كعبه و بتخانه را\r\nذرّه‌اى از نور مهرت در درون شمع تافت * سوخت از نار محبّت هستى پروانه را\r\nغير عشقت هرچه ديدم در جهان افسانه بود * قصّهء عشق تو باطل ساخت هر افسانه را\r\nگر درآيى در دل « طوطى » شبى از راه لطف * تا ابد معمور سازى اين دل ويرانه را \r\n\r\nهوادار تو\r\n بيگانه شدم ز خلق تا يار توام * آزاد شدم تا كه گرفتار توام\r\nمعروف شدم تا شده‌ام عارف تو * رستم ز هوس تا كه هوادار توام \r\n\r\nاحسن التّقويم\r\n ملك دل من محيط هفت اقليم است * مستيم ز آب كوثر و تسنيم است\r\nتاجم ز تبارك است اى ديو رجيم * فخرم ز لواى احسن التّقويم است \r\n\r\n","description":"","footnote":"","page_name":" 2439 ","page_number":247},
  {"content":"\r\n\r\n\r\n[ ظ 
  ]\r\n\r\nظريف‌زاده ( 1343 - 1315 )\r\nمحمد ظريف‌زاده ، فرزند عبد الحسين ، در دهم بهمن‌ماه 1315 در شهرستان يزد قدم به جهان هستى گذاشت و در بيست و دوم بهمن‌ماه 1343 ديده از جهان فروبست ، در حالى كه بيش بيست و هشت سال از عمرش نگذشته بود .\r\nظريف‌زاده پس از طى دورهء ابتدايى همراه خانوادهء خويش به كرمان رفت و پس از پايان دورهء متوسطه ، براى ادامهء تحصيل به تهران عزيمت كرد . خود مىگويد : « پدرم مىخواست طبيب شوم و شايد به همين علت رشتهء طبيعى را برگزيدم ، ولى پس از پايان دورهء متوسطه پى بردم كه در اين رشته ذوق چندانى ندارم و ناچار سال بعد آنچه را كه دلم مىخواست ، يعنى رشتهء ادبى را انتخاب كردم و آنگاه كه كارنامهء ادبى گرفتم براى تحصيلات عالى رهسپار تهران شدم . يك سال دانشجوى رشتهء ادبيات انگليسى در دانشكدهء ادبيات بودم ، ولى اوضاع اجتماعى و محيط جديد ، تغييرات اساسى تازه‌اى در فكرم ايجاد كرد ، تا بدان پايه كه اين رشته را نيز رها كردم و به دانشكدهء حقوق رفتم . »\r\nظريف‌زاده پس از گذراندن دورهء قضايى دانشكدهء حقوق در سال 1342 در ادارهء كل ثبت مشغول خدمت شد و سال پيش در مسابقات ورودى كارآموزى قضايى توفيق يافت و به وزارت دادگسترى منتقل شد ، اما بيمارى جانكاهى كه از چند سال پيش آزارش مىداد او را از پاى درآورد .\r\nظريف‌زاده شاعرى هنرمند و پراحساس بود كه كار خود را با سرودن غزل آغاز كرد و با اينكه در غزلسرايى گامهاى بلندى برداشت و مضامين تازه‌اى در قالب غزل ريخت ، اما عقيده داشت كه تمنيات انسانى عصر ما به‌قدرى است كه در كوزهء شراب‌آلود غزل نمىگنجد . ازاين‌رو ، به سرودن شعر روز پرداخت و در اين راه هيچ‌گاه مردم را از ياد\r\n\r\n","description":"","footnote":"","page_name":" 2440 ","page_number":248},
  {"content":"\r\n\r\nنبرد .\r\nظريف‌زاده دربارهء شعر امروز عقيده داشت كه شاعر رسالتى را به‌عهده دارد ، رسالتى از عمق اجتماعش ، يعنى بازگو كردن آنچه خواهش انسانى نسل اوست و آن خواسته در قعر اجتماع او و در درون افراد ديارش هست ، منتها مردمى كه او يكى از آنهاست و در لابلاى آنها زندگى مىكند قادر نيستند آن‌همه را در قالب كلمات بريزند .\r\nظريف‌زاده در كوتاه زندگى شاعرىاش خوش درخشيد ، گرچه نتوانست خود آثارش را در زمان حيات چاپ كند ، اما دوست و همكار باوفايش آقاى عزيز اللّه حامى نويسندهء توانا و انديشمند ، مجموعه‌اى از اشعار او را به نام \" سرودسازان \" با مقدمه‌اى از شرح حال و خصوصيات اخلاقى و شعرى او چاپ و منتشر كرد .\r\n\r\nپرستوى تنها\r\n پرستوهاى فروردين برفتند * برفتند و دگر شور و شرى نيست\r\nدلم خواهد چو آنها پر بگيرد * دريغا ديگرم بال‌وپرى نيست \r\n* *\r\n تو سرگردان به رف منشين پرستو * كه بر سقف اتاق آويزه‌اى نيست\r\nبهاران رفت و غم ماند اى دريغا * كه ديگر عشق را انگيزه‌اى نيست \r\n* *\r\n بگو اينجا دل خود در چه بستى * نه جفتى مانده در پيشت نه يارى\r\nنه از آن روزگار رفته يادى * نه از صبح بهاران يادگارى \r\n* *\r\n زمانى پيش از اين مهتاب شبها * نمودار صفاى جاودان بود\r\nدم صبح زراندود بهاران * نشانى از ديار عاشقان بود \r\n* *\r\n ولى امروز اى مرغ بهارى * نشان از عشقهاى جاودان نيست\r\nچو من تنها در اين ماتم‌سرا نيز * نشستن كار پيك عاشقان نيست \r\n* *\r\n بپر اى مرغ جاويد بهارى * به‌سوى سرزمينهايى كه ديگر\r\nنه اشكى مىتراود از بن چشم * نه جفتى از بر كس مىكشد پر \r\n\r\n","description":"","footnote":"","page_name":" 2441 ","page_number":249},
  {"content":"\r\n\r\n\r\nمار\r\n گيسوى خود چو مار سيه تاب داده‌اى * تا گنجهاى ناز تو را پاسبان شوند\r\nگنجى كه ماهتاب من از بيم ديگران * پنهان نهاده‌اى تو در امواجى از پرند \r\n* *\r\n خواهم ربايم از صدف گرم سينه‌ات * آن « كوه نور » را كه بس آتش به جان فشاند\r\nافسون شعر خوانم و دانم كه زين فسون * مار سياه زهر نخواهد به من چكاند \r\nبراى جميله بوپاشا\r\n\r\nنقش\r\n در عمق چشمهاى تو اى دختر عرب * خون سياه زنبق صحرا دويده است\r\nدرياست چشمهاى تو اى گرمى بهار * يا آفتاب صبح ز مشرق دميده است \r\n* *\r\n اى دخترى كه چون مى رخشنده مىچكى * بر صفحهء خيال من از جام ماهتاب\r\nبا من بگوى قصّهء اين مرمر سپيد * با من بگو چگونه گذشت آن شب شراب \r\n* *\r\n من دانم اينكه مرمر شفّاف پيكرت * نقشى سياه خورد كه تا قرنها بجاست\r\nنقشى به يادبود سيه‌كارى بشر * نقشى كه يادگار بزرگ گناههاست \r\n* *\r\n بر اوج قلّه‌هاى كبود خيال ما * برج هزار معبد ننگين به پاى بود\r\nدرهم شكست رزم تو آيات ننگ را * يعنى هزار معبد آن قلّهء كبود \r\n* *\r\n وينت سزاى كار همين نقش درد و رنج * وين تيرگى كه ريخت به مهتاب پيكرت\r\nگويى هزار آينه در هر كنار هست * تا بازگو كند كه چها رفت بر سرت \r\n* *\r\n اينك به پاس رزم تو اى دختر عرب * شعرم ، شراب پاك خيالم نثار باد\r\nآرى ، شراب شعر كه انگورهاى اشك * اى بس فشرده‌ام كه چنين باده‌اى بداد \r\n\r\n","description":"","footnote":"","page_name":" 2442 ","page_number":250},
  {"content":"\r\n\r\n\r\nبراى فرزندِ نداشته‌ام\r\n تازه ره افتاده‌اى فرزند محكم گاه نه * راه دور است و زمان كوته هوا اندوه‌زاى\r\nگر ز پاى افتى كسى دستت نمىگيرد به خير * برمياور هرگز از رنج زمان خويش واى \r\n* *\r\n باش پرچمدار پيكار عظيم زندگى * گر همه خون مىرود از پيكرت از پا مَايست\r\nكودكم در راه انسانها تو پرچمدار باش * زان كه رهشان غير راه ايمنى و صلح نيست \r\n* *\r\n در خيالم كاخى از امّيد بر پا كرده‌ام * كاخى از امّيد كش بالانشين آن تويى\r\nليك دانم اينكه در ميدان سخت زندگى * گوى سرگردان بىجان در خم چوگان تويى \r\n\r\nابراهيم\r\n مىشد شب سياه به پشت افق نهان * غربال نور بيخته مىشد از آسمان\r\nپيكرتراش پير ، چكش را به دست داشت * مىرفت سوى كارگه خود قدم‌زنان \r\n* *\r\n پيكرتراش قرن خداسازى بشر * مىرفت تا كه باز خدايى كند پديد\r\nنورى كه از كنار افق چكّه مىنمود * در چون گشوده شد سر سنگها چكيد \r\n* *\r\n پيكرتراش وه چه هنرها كه كرده است * با دستهاى خود كه ز ناهيد آيتيست\r\nاو رفته است تا به سرا اختر خيال * آخر مگر نه ملك هنر را نهايتيست \r\n* *\r\n از سنگ خاره ساخته استاد پيكرى * كز آن چو شيشه مىگذرد قطره‌هاى نور\r\nچون بالهاى آب طلا دادهء پرى * ز آنها كه خوانده‌ايم در افسانه‌هاى دور \r\n* *\r\n در عهد جاهلى كه تمدّن فسرده بود * اين اوستاد وه چه خداها كه آفريد\r\nمىداد بهر ساختن يك خداى نو * هر روز باز او پدران مرا نويد \r\n\r\n","description":"","footnote":"","page_name":" 2443 ","page_number":251},
  {"content":"\r\n\r\n يك روز صبح زودتر از اوستاد پير * فرزند او دوان به‌سوى كارگاه بود\r\nدر دست خود چكش به سرانگشت مىفشرد * مىخواست آن كند به قولى گناه بود \r\n* *\r\n مىرفت تا كه بشكند آن زاده‌هاى وهم * وز پايه اين بناى كهن واژگون كند\r\nو آن‌سان كه رفته است به قرآن حكايتش * مىرفت تا كه بتكده‌اى را نگون كند \r\n* *\r\n وارد به كارگاه پدر گشت و خيره ماند * و آنگه گريست ز آن‌همه زيبايى و هنر\r\nگفتا دريغ زين همه عمرى كه رفته است * بر پاى اين بتان همه بىحاصل و ثمر \r\n* *\r\n آنگاه برگرفت گران پتك آهنين * وان مجمع خدايىشان را بكوفت زار\r\nبشكست هرچه بت كه تراشيده ديد و گفت * پايان كار هر بتى اين شد به روزگار \r\n* *\r\n آرى گذشتگان همه بىهيچ گفتگو * پيكرتراش وهم و خيالات بوده‌اند\r\nما راست تا به تيشهء انديشه بشكنيم * آن را كه آن گروه به ايمان ستوده‌اند \r\n\r\nپنجره غم\r\n پنجره شد باز و باز ديدمش آنجا * آنكه چون شعر و شراب و شهد و شرر بود\r\nاز پس چندى كه رفته بودم از اين شهر * ديدمش امّا نگار مرد دگر بود \r\n* *\r\n آن‌همه انبوه گيسوان سيه‌رنگ * كاين همه مىخواستم دراز بماند\r\nكوته‌شان كرده بود تا كه به يادش * زان همه بگذشته هيچ باز نماند \r\n* *\r\n موج سرشكم به رخ نريخته مىسوخت * بر سر اين بىثمر كوير بت‌آلود\r\nديدهء او هم ز سوز رنج نهانش * پر شده از اشك چون ستاره شب بود \r\n* *\r\n پنجره را بست و پشت شيشه بخواندم * قصّهء اندوه‌هاى او ز نگاهش\r\nديدهء او خيره مانده بود به رويم * ديدهء من نيز در دو چشم سياهش \r\n\r\n","description":"","footnote":"","page_name":" 2444 ","page_number":252},
  {"content":"\r\n\r\n گفتمش آن عهدها كه ما و تو بستيم * پرسمت اكنون به من بگو كه چه شد ، كو\r\nاز پس آن شيشه رفت و ريخت سرشكش * يعنى از اين درگذر ، ز خير دگر گو ! \r\n\r\nآهنگران نو\r\n اى وارث حماسهء پرشور قرن ما * ما نيز در تلاش تو فرياد مىكنيم\r\nآهنگران نو بگسستند بند رنج * ما نيز ياد كاوهء حداد مىكنيم \r\n* *\r\n زنجيرها گسسته شد از همّت شما * از همّت شما نه ، ز خشمى كه سر گشود\r\nبا دست آنكه غير پيام صفا نگفت * با دست آنكه نغمه‌اى از صلح مىسرود \r\n* *\r\n او بود يادگار ز نسل دلاوران * زانها كه بند را نپذيرفته بوده‌اند\r\nاو بود يادگار ز فريادهاى درد * كز بيم ظالمان همه ناگفته بوده‌اند \r\n* *\r\n او بازتاب آن‌همه فرياد خشم بود * كز قرنها به دامن صحرا نهفته بود\r\nيا يادگار آن‌همه فرياد مرده‌اى * كان را كسى براى كسى برنگفته بود \r\n* *\r\n بر ما شما چو آتش خاموش منگريد * در پيش ماست نوبت فريادها هنوز\r\nمُهر سكوت گر به لب ماست بشكند * كاينجاست مهد كاوهء حدادها هنوز \r\n\r\nبر سنگ مزار\r\n ما برگ تك‌درخت اميديم و اى دريغ * كز سردى خزان همه بربادرفته‌ايم\r\nگرد غمى به خاطرى از شعر برده‌ايم * چون است اين زمان اگر از ياد رفته‌ايم\r\nاز ما كسى نگفت حكايت به هيچ جاى * آنگه كنند ياد ، كه اى داد رفته‌ايم \r\n\r\n","description":"","footnote":"","page_name":" 2445 ","page_number":253},
  {"content":"\r\n\r\n\r\n[ ع 
  ]\r\n\r\nعابد ( 1314 )\r\nمحمد عابد ، كه تخلص خود را در شعر از نام خانوادگىاش برگزيد ، در سال 1314 هجرى شمسى در شهر تبريز چشم به عالم هستى گشود . پدرش مرحوم حسين عابد ، معروف و متخلص به مولانا يتيم ، از شعراى وارسته و عارف‌پيشه و تواناى تبريز بود و برخى از شعراى آن ديار از محضرش كسب فيض كردند و از رموز شعر و فنون آن آگاهى يافتند .\r\nعابد تحصيلات مقدماتى را در زادگاهش به انجام رسانيد . ازآن‌پس در يكى از شركتهاى خصوصى به كار حسابدارى اشتغال ورزيد و پس از سالى چند به علت مهارتش در امر حسابدارى به استخدام بانك تجارت درآمد و هم‌اكنون در قسمت حسابرسى آن بانك انجام‌وظيفه مىكند .\r\nعابد كار شعر و شاعرى را از جوانى آغاز كرد و با استفاده از محضر پدرش شعر او رونق يافت و به شكوفايى رسيد و امروز يكى از شعراى توانا و بنام تبريز است كه اشعارش از استحكام و انسجام و مضامين عرفانى بهره دارد و با آنكه شاعرى توانا و سخنورى ماهر است ، امّا كمتر از آثار خود را در دسترس قرار مىدهد و امتناع دارد در جايى چاپ شود .\r\nفاضل ارجمند و شاعر گرانمايه سيد مصطفى آرنگ ، دوست و همشهرى وى وسيله ارتباط و وصول آثار عابد شدند .\r\nعابد شاعرى است كه نه تنها در شعر فارسى توانايى دارد ، بلكه در سرودن اشعار تركى مهارت و استادى خود را نشان داده و در عين حال شاعرى متعهد و نسبت به خاندان پيامبر و ائمهء اطهار عليهم السلام اخلاص كامل دارد و قسمتى از اشعارش در مدايح و مراثى اين خاندان مىباشد .\r\nنمونه‌هاى زير از نظم اوست :\r\n\r\n","description":"","footnote":"","page_name":" 2446 ","page_number":254},
  {"content":"\r\n\r\n\r\nزندگى\r\n دل‌خون شد از تحمّل آلام زندگى * اوراق باد دفتر ايّام زندگى\r\nتن خسته ، جان فسرده دل آزرده عقل مات * بر مرده‌اى چو من نسزد نام زندگى\r\nدلتنگم از حيات خوش آن دم كه جان كنم * چون آفتاب طرف لب بام زندگى\r\nاين شاه‌باز سدره نشيمن ببين ، كه شد * خود از فشار پيچ و خم دام زندگى\r\nجز مرگ نشئه‌اى نتوان داشت جان من * آب بقا كه نيست مى جام زندگى\r\nپر شد سيه به ماتم غم‌گشتگان خويش * اين است رمز تيرگى شام زندگى\r\nاز لالهء شب آبله آرد ، چو من مگر * خون داده جاى شير به دو مام زندگى\r\nعقل بصير ، پرتو انديشه هرچه داشت * شد محو در تراكم و ابهام زندگى\r\nتا در ميانه دل چه كشد زان كه گريه است * آغاز زندگانى و انجام زندگى\r\nاز خواب خوش حقيقت مرگت كند بيان * « عابد » ببين بدائع ايهام زندگى \r\n\r\nزلف نگونسار\r\n هزاران پرده اندر ديده باشد تا به ديدارش * ميسّر نيست جز با چشم جان ديدار رخسارش\r\nچنان گرم است سوداى سر زلفت كه صد جان را * بهاى تار مويى نيست در آشفته بازارش\r\nعجب نى سوزم از تاب رخت چون شمع در بزمى * كه از خون دل پروانه رنگين است ديوارش\r\nتن از سنگينى اندوه ، بار دوش جان باشد * رخى بنماى تا زين بار گردانى سبك‌بارش\r\nمكن فكر چَرا ، آهوى من ! در مزرع گردون * بهل اين مرتع خشكيده را با گاو پروارش\r\nبسى قنديلها آويختند از طاق مينايى * و ليكن با كسى روشن نشد ظلمات اسرارش\r\nدل عاشق كه شد بيمار ناز چشم مخمورت * كه خواهد خورد جز ياقوت جانبخش تو تيمارش \r\n\r\n","description":"","footnote":"","page_name":" 2447 ","page_number":255},
  {"content":"\r\n\r\n توانى چهره‌ساى مقدم جانان شوى اى جان * گر آويزى شبى چون شانه در زلف نگونسارش\r\nخودى بگذار و بگذر پرزنان از طارم اعلى * مجو راز سرافرازى ز منصور و سرِ دارش\r\nگسست از هركس و پيوست با زنجير گيسويت * اسير توست اين سرگشته دل چندين ميازارش\r\nنبندم ديده از ديدار پروين تا سحر هر شب * مگر رؤياى چشمت خفته اندر چشم بيدارش\r\nمرا وقت است خوش از صحبت لعل لب جانان * تو را باد اى نصيحتگو حديث شيخ و اذكارش\r\nتو را كز جذبه انّى انا اللّه است دل روشن * چه خواهى از شرار نخلهء طور و شب تارش\r\nكه را تا نقد جان باشد بهاى گوهر وصلش * همه هستند و من هم چون همه اى دل خريدارش\r\nبنازم طوطى طبع سخنگوى تو را « عابد » * كه ريزد با هواى قند او شكّر ز منقارش \r\n\r\nسوداگران درد\r\n آنان كه شب چو مه به فلك خيمه برزدند * آبى به چشم خواب ز اشگ سحر زدند\r\nآراستند محفل گردون چو اختران * در لوح لاجورد فلك نقش زر زدند\r\nدادند عارفان به سُويداى دل فروغ * تا خاك كوى او به سواد بصر زدند\r\nقومى كه تيره بود زُجاج ضميرشان * تهمت به سير اختر و دور قمر زدند\r\nدر پرده يك نواست چه شد يا رب اين گروه * هردم رهى سپرده و سازى دگر زدند\r\nبر سر مگر پياله كشيدند مِىكِشان * مستان عشق بين كه صُراحى به سر زدند\r\nيا رب كمان ابروى جانان چه آفتيست * كز آن هزار تير مرا بر جگر زدند\r\nسوداگران درد به عَرضِ متاع خويش * اوّل به خانهء دل عشّاق در زدند\r\nداغى كه بود در دل بلبل ز عشق گل * پروانه را شراره‌اى از آن به پر زدند \r\n\r\n","description":"","footnote":"","page_name":" 2448 ","page_number":256},
  {"content":"\r\n\r\n از آفت ايمن است در اين باغ نخل خشك * هر سنگ كين به شاخهء پُربرگ و برزدند\r\nافروختند روى تو رندان ز تاب مى * گويى به بزم دوش شرر در شرر زدند\r\nخوبان ز شيخ و شحنه گرفتند دين و دل * يا رب چه شعله بود كه در خشك و تر زدند\r\n« عابد » جمال و قامت دلجوى يار ماست * پيوند گل به شاخ صنوبر اگر زدند \r\n\r\nآفتاب در خون\r\n ناگه حجاب چهرهء جانان كنار رفت * ياراى دل ز جذبهء ديدار يار رفت\r\nاو شد به ديدهء دل‌وجان هرچه در وجود * او ماند و هرچه بود ز نقش و نگار رفت\r\nآهى كشيد و ز آتش آن پرده‌ها بسوخت * اشكى فشاند و ز آينهء دل غبار رفت\r\nفيض جمال ، شوق لقا را به دل فزود * آمد قرار خاطر و از دل قرار رفت\r\nپاى نفس شكست ز فرط شتاب و شوق * جان همره خيال به‌سوى نگار رفت\r\nتاب شعاع مهر ز گل ژاله را ربود * ذوق و طراوت از چمن و لاله‌زار رفت\r\nطغيان بحر درد فزون شد ز روى طبع * تا ماه از كران افق در كنار رفت\r\nگل پاره كرد جامه كه فصل خزان رسيد * ناليد عندليب ، كه لطف بهار رفت\r\nتعطيل شد مدارس آيات محكمات * افسرد روح مكتب و آموزگار رفت\r\nواماند پاى قافلهء صبر ، تا ز دست * دامان دستيارى سررشته‌دار رفت\r\nآشفت نظم انجم رخشان و مه گرفت * تا مهر سوى غرب به نصف النّهار رفت\r\nآمد يكى شرير به كف تيغ جان‌شكار * خونى فروچكيد و به سر انتظار رفت\r\n« عابد » دگر خموش كز اين غم مرا ز سر * سيلاب اشك ديدهء گوهر نثار رفت \r\n\r\nاشك سوزان\r\n گر عزيز است آنكه در پاى تو سيم و زر فشاند * باش چشمم هرچه خواهى در رهت گوهر فشاند\r\nگر تواند از شكنج زلف مشكينت گذارى * باد سرمستانه در صحن چمن عنبر فشاند\r\nبا هواى كوى جانان پر مزن اى طاير جان * زان كه سيمرغ است ار نتواند اينجا پر فشاند \r\n\r\n","description":"","footnote":"","page_name":" 2449 ","page_number":257},
  {"content":"\r\n\r\n بس‌كه سوزان است اشكم ديده چون گويد ندانم * كآتش سيّاله ريزد يا سرشك تر فشاند\r\nنيست مه ، تابيده بر آئينهء ايوان قصرت * شاهد بزم فلك خواهد به پايت سر فشاند\r\nغير من كاين عشق بىحاصل به جان مىپرورانم * حاصلى دارد تمنّا هركه تخمى برفشاند\r\nنيست دود آه سر بر طارم مينا كشيده * دودهء غم دست دل بر فرق هفت اختر فشاند\r\nبا دو صد جان عاشقان هستند سر در پاى عشقت * نى عجب « عابد » در اين ره نيمه‌جانى گر فشاند \r\n\r\nهم‌سفر مردان\r\n سرمهء چشم مه از خاك در مردان است * آب خورشيد ز فيض نظر مردان است\r\nاز دل تيرهء شب گر دمد انوار فلق * اثر نفخهء آه سحر مردان است\r\nهمچو شاهين چو گشايند جناحين عروج * عقل بيند كه جهان زير پر مردان است\r\nكوس دولت سرِ بام لِمَنِ الملك زنند * گنج تسليم و رضا زير سر مردان است\r\nگر دوصد تير كشد پر ز كمانخانهء غيب * سينهء همّت مردان ، سپر مردان است\r\nنخلهء طور كز او بار انا اللّه ريزد * شاخ افروخته‌اى از شجر مردان است\r\nآيت مستى دل چيست ندانم ليكن * باده‌اى در قدح چشم تر مردان است\r\nپاى هر لاف‌زن اين مرحله نتوان پيمود * برو اى شيخ كز اين ره ، گذر مردان است\r\nفيض بخشند به هر سوخته در وادى عشق * زان كه خاصيّت دُر ، در گهر مردان است\r\nدر سخن همره صائب شده « عابد » اى جان * پايمردى ، كه دلم هم‌سفر مردان است \r\n\r\n","description":"","footnote":"","page_name":" 2450 ","page_number":258},
  {"content":"\r\n\r\n\r\nعابدينى ( 1321 )\r\nفرهاد عابدينى ، فرزند على ميرزا ، در سال 1321 هجرى شمسى در قوهجين از توابع شهرستان ابهر ديده به جهان هستى گشود ، تحصيلات ابتدايى و متوسطه را در زادگاه خود به انجام رسانيد . پس از آن رهسپار تهران شد و به خدمت نظام درآمد و دورهء دانشكدهء افسرى را به پايان برد و تا درجهء سرهنگى پيش رفت و در بهمن‌ماه 1369 با ارتقاء درجهء سرتيپ دومى به افتخار بازنشستگى نايل گرديد .\r\nعابدينى كار شعر و شاعرى را از آغاز جوانى شروع كرد ، اشعار و نوشته‌هايش در مجله‌هاى : نگين ، سخن ، آينده ، فردوسى ، آدينه ، دنياى سخن ، برج ، روشنفكر ، دريچهء تهران مصوّر ، تكاپو ، اطلاعات هفتگى ، جوانان ، زن روز ، دريچهء گفتگو ، دانش و فن به چاپ رسيد و تاكنون دو مجموعهء شعر به نامهاى : كوچ پرنده‌ها ( 1352 ) ، و آوردگاه ( 1358 ) از وى طبع و نشر شده است .\r\nاحمد كسيلا در مورد شعر \" هميشه بهار \" عابدينى ، كه در فروردين 56 در ماهنامهء سخن درج شده ، چنين مىنويسد : « شاعر در اين شعر با هوشمندى دردآلودى از تسخير طبيعت و گل گياه و بهاران در برابر هيبت فزايندهء پولاد و پلاستيك سخن مىگويد ، او باغهاى سرسبز و پرشكوفه‌اى را ياد مىآورد و از گلهايى كه در بهاران مىشكفند و در خزان پژمرده‌اند با حسرتى گران كه مغلوب شدن طبيعت را در برابر ترفند ماشين ، در باغچهء بىبهار و خزان كه گلهاى پلاستيكىاش دائما شكوفان است تصوير مىكند » .\r\nعابدينى چند اثر ديگر نيز تأليف و آمادهء چاپ دارد به نامهاى : در حلقهء عشق ( مجموعهء شعر ) ؛ چهل‌ستون ، چهل‌تكه ، چهل‌طاقه ؛ ابريشم ( مجموعهء شعر ) ؛ قاصدكها ( مجموعهء داستان ) ؛ شناخت شعر امروز ايران ؛ راز و رمز يك شعر .\r\n\r\n","description":"","footnote":"","page_name":" 2451 ","page_number":259},
  {"content":"\r\n\r\n\r\nغروب و تنهايى\r\n تو شعر ناب زمانه ، تو رمز زيبايى * تو روح پاك تغزّل ، تو نقش والايى\r\nتو شور و شوق بهاران در اين ميانسالى * شرار شعلهء عشقى ، چه گرم و گيرايى\r\nبپيچ بر تن من همچو شاخ نيلوفر * بتاب بر شبنم اى ماهتاب رؤيايى\r\nبگو ، بگو چه كنم با شرارهء چشمت * كه سوزدم تن و جان در لهيب رسوايى\r\nبه شهر آشتى و دوستى بخوانيدم * كه من گرفت دلم از غروب و تنهايى\r\nمن و جنون و صف عارفان فرزانه * ميان اين همه عاشق منم تماشايى\r\nحديث عشق غريب است در خزانهء درد * بنال ناى من از حسرت و شكيبايى \r\n\r\nرباعيات\r\n در خرمن عقل و جان شرر بايد زد * شعله به سراى و بام و در بايد زد\r\nتا عشق رسد به قله بنشيند خوش * آتش به تمام خشك و تر بايد زد \r\n* * *\r\n ماييم و غم دل پريشيدهء ريش * وامانده به كار روزگار دل خويش\r\nهر لحظه هراس انفجارى دارد * سينه كه در اوست خيرتى بيش از پيش \r\n\r\nگل در طوفان\r\n « دلم هواى تو را دارد » ، در اين غروب زمستانها * هواى ديدن گل دارم ، ميان يورش طوفانها\r\nچگونه با تو بگويم مه كه بىتو چونم و چون بودم * نه شرح درد بود آسان ، ز دور ماندهء درمانها\r\nبگو رها بگذارندم كه بىتو حال و مجالم نيست * اسير عشق كجا دارد سر پذيرش مهمانها\r\nمگر به لطف تو باشى ، تو كه آتشى بدهى از نو * مرا و عشق مرا زين پس به مهر با همه انسانها\r\nتمام شهر پر از ماتم به سوگ عشق همىگريد * كه جاىجاى تن عاشق ، به دار مانده به ميدانها \r\n\r\n","description":"","footnote":"","page_name":" 2452 ","page_number":260},
  {"content":"\r\n\r\n چه وحشتيست نمىدانم در ابر تيره باران‌زا * كه چرك و خون و بلا بينم در اين جهنّم بارانها\r\nمن و ملال و دل خونين ، كجايى اى گل فروردين * كه بىرخ تو نه خوش باشد مرا جمال گلستانها \r\n\r\nگيسوان سبز بهار\r\nبهار در گذر بادها\r\nپريشان بود\r\nو گيسوان سبز بلندش\r\nبه دست باد\r\nو با رقص باد\r\nمىلرزيد\r\nهجوم برف بلورين\r\nسپيد و تلخ\r\nو با برودت ديرينى از هزارهء پيش\r\nبه گيسوان بهار\r\nو در كشاكش اين يورش به ناهنگام\r\nبهار در گذر بادها\r\nپريشان بود .\r\n\r\nآشوب\r\nنامت را نمىتوانم بر زبان بياورم\r\nكه دوستان و دشمنانم به انتظار شناسايى نام تواند\r\nدوستانم به نام دلسوزى از سر تحقير\r\nو دشمنانم\r\nبراى بر شدن به بام\r\nعلاجى نيست\r\n\r\n","description":"","footnote":"","page_name":" 2453 ","page_number":261},
  {"content":"\r\n\r\nمىبايد بر بلنداى قلّه‌اى برشوم\r\nو در سپيده‌دمى زيبا\r\nخواب خلق را برآشوبم\r\nو نام قشنگت را بر پيشانى آسمان\r\nبنويسم\r\nو آن را بر تمامى ستونهاى باستانى ميهنم\r\nحك كنم\r\nو بنويسم بر كاغذ پوسيدهء عاشقانه‌اى\r\nميان دو آجر ديوارهاى قديمى\r\nتا جهان به رنگ آبى و سبز درآيد\r\nو زيبا شود .\r\n\r\nفصل پنجم\r\nدر قلمرو عشق\r\nمردى مىبايد با تمامى ابعاد ، آهنين\r\nكه چارفصل را گذرانده باشد\r\nو در فصل پنجم زندگى كند\r\nاو مىبايد بهار را ديده باشد\r\nو آفتاب داغ تابستان را\r\nاو مىبايد هجوم باد بر برگهاى خزان‌زده را\r\nتجربه كرده باشد\r\nو نيز سرماى استخوان‌سوز زمستان را\r\nاو مىبايد برف بلنديها را روفته\r\nو با ذخيره‌اى از تجربه و درد\r\nدر فصل پنجم آرميده باشد\r\nفصلى ناممكن و ممكن\r\nفصلى كه در آن عشق\r\n\r\n","description":"","footnote":"","page_name":" 2454 ","page_number":262},
  {"content":"\r\n\r\nبه رنگى ديگر درمىآيد\r\nدر قلمرو عشق\r\nمردى مىبايد آگاه\r\nصبور\r\nخودباز\r\nتا بر بلنداى قلل بايستد\r\nو صلاى عشقش گوش جهان را كر كند\r\nو خيمه بزند\r\nدر قلمرو عشق .\r\n\r\nهميشه بهار\r\nپرشكوفه و گل باد\r\nباغ سبز زيباتان !\r\nباغچهء حقير من\r\nدر تهاجم پولاد\r\nدر حصار سيمان است\r\nبا دو شاخهء ميخك\r\nنشكن و پلاستيكى\r\n* پرشكوفه و گل باد\r\nباغ سبز زيباتان !\r\nبا بهار رنگينش\r\nباغچه‌اى كه من دارم\r\nنه بهار دارد آن\r\nنه خزان و تابستان\r\nباغچهء پلاستيكى\r\nدائما شكوفان است\r\n\r\n","description":"","footnote":"","page_name":" 2455 ","page_number":263},
  {"content":"\r\n\r\n\r\nعارف ( 1313 - 1261 )\r\nابو القاسم قزوينى ، مشهور و متخلص به عارف ، فرزند ملا هادى ، در سال 1300 هجرى قمرى در شهر قزوين ديده به جهان گشود ؛ تحصيلات قديمه را در زادگاه خود فراگرفت و به دو هنر خط و موسيقى اهتمام بيشترى ورزيد و در اين دو هنر پيشرفت كرد و به شهرت رسيد .\r\nعارف در هفده‌سالگى شيفتهء دخترى به نام « خانم‌بالا » شد و با او ازدواج كرد . چون اين ازدواج بدون رضايت پدر و مادر دختر بود كار به جدايى كشيد و او را جبرا به گسستن آن پيوند وادار كردند و ديگر تن به زناشويى نداد و تا پايان عمر مجرد زيست . شرح اين داستان را عارف خود به تفصيل با ديگر داستانهايى كه داشت نوشته و در مقدمهء ديوانش به چاپ رسيده است .\r\nعارف با آنكه شعرش از لحاظ ادبى و فنون شعرى داراى نقايص بود ، اما آنچه او را به شهرت و محبوبيت رسانيد ، اين بود كه زبان مردم را به كار گرفت و در راه مردم گام برداشت و بر آستان صاحبان زر و زور سر نساييد و در خدمت آنان قرار نگرفت .\r\nويژگى عارف در شعر ، سرودن اشعار وطنى و هنر تصنيف‌سازى بود و از اين رهگذر ، شورى در آزادىخواهان افكند و تصنيفهاى او به سرعت در ميان مردم پراكنده گشت و بر سر زبانها افتاد .\r\nعارف در مدت زندگى همواره با فقر و تنگدستى روزگار گذرانيد و سرانجام در سال 1353 هجرى قمرى در همدان بدرود حيات گفت .\r\nنمونه‌هاى زير از نظم اوست :\r\n\r\n","description":"","footnote":"","page_name":" 2456 ","page_number":264},
  {"content":"\r\n\r\nدر دستگاه بيات ترك\r\n\r\nكردى ، نكردى\r\n رحم اى خداى دادگر كردى ، نكردى * ابقا به فرزند بشر كردى ، نكردى\r\nبر ما در خشم و غضب بستى ، نبستى * جز قهر اگر كار دگر كردى ، نكردى\r\nطاعون ، و با ، قحطى بگو دنيا بگيرد * يك‌مشت جو گر بارور كردى ، نكردى\r\nآتش گرفت عالم ز گور بوالبشر بود * صرف‌نظر گر زين پدر كردى ، نكردى\r\nگيتى و هرچه اندر ز خشك و تر بسوزان * شفقت اگر با خشك و تر كردى ، نكردى\r\nيك‌دفعه عالم بىخبر زير و زبر كن * جنبنده‌اى را گر خبر كردى ، نكردى\r\nاين راه خيرى بُد ، نهادم پيش پايت * با جبرئيل ار خير و شر كردى ، نكردى\r\nاين اشرف مخلوق زشت و بىشرف را * با جنس سگ همسر اگر كردى ، نكردى\r\nجز خر كسى تن زير بار غير ندهد * گر ، امّتى جز شيعه ، خر كردى ، نكردى \r\n\r\nسفر مرگ « 1 »\r\n مگر چسان نكنم گريه ، گريه كار من است * كسى كه باعث اين كار گشته يار من است\r\nمتاع گريه به بازار عشق رايج و اشك * براى آبرو و قدر و اعتبار من است\r\nچو كوه غم پس زانو به زير سايهء اشك * نشسته منظرهء اشك آبشار من است\r\nبه تيره‌روزى و بدروزگارىام يك‌عمر * گذشت و بگذرد اين روز روزگار من است\r\nميان مردم ننگين آن‌قدر ننگين * شدم كه ننگ من اسباب افتخار من است\r\nتگرگ مرگ بگو سيل خون ببار و ببر * تو رنگ ننگ كه آن فصل خوش ، بهار من است \r\n\r\n\r\n","description":"","footnote":"\r\n( 1 ) - اين غزل را عارف در سال 1301 شمسى ، در سنندج ، پس از شهادت سردار رشيد ايران ، كلنل محمد تقى پسيان سروده است .\r\n","page_name":" 2457 ","page_number":265},
  {"content":"\r\n\r\n مدام خون دل خويشتن خورم زين راه * معيشت من و از اين ممر نامدار من است\r\nبدان محرّم ايرانى اوّل صفر است * كه قتل نادر ناكام نامدار من است\r\nبه سر چه خاك بجز خاك تعزيت ريزم * به كشورى كه مصيبت زمامدار من است\r\nفشار مرگ كه گويند بهر تن پس مرگ * به من چه ، من چه كنم ؟ روح در فشار من است\r\nتدارك سفر مرگ ديد و « عارف » گفت * در اين سفر « كلنل » چشم‌انتظار من است \r\nدر دستگاه افشارى\r\n\r\nباد خزانى\r\n\r\n- 1 -\r\n باد خزانى ، زد ناگهانى ، كرد آنچه دانى * برهم زد ايّام نشاط و روزگار كامرانى\r\nظلمى خزان كرد ، با گلستان كرد ، ديدى چسان كرد * آن‌سان كه من كردم ، به دور زندگى با زندگانى\r\nچون من فرارى ، بلبل به خوارى ، با سوگوارى * گل از نظرها محو شد ، همچون خيالات جوانى\r\nكار گلزار ، زار شد زار ، شد پديدار * ديو و ددى ، يا خود بلاى آسمانى \r\n\r\n- 2 -\r\n از لشكر دى ، شد عمر گل طى * آمد دمادم ، طيارهء ابر ، از آسمان هر سو پياپى\r\nخود كرد مستور ، چون فارسى نور ، جا كرد با زور * دى چون زبان ترك اندر مغز آذربايجانى \r\n\r\n","description":"","footnote":"","page_name":" 2458 ","page_number":266},
  {"content":"\r\n\r\n آرام جان باش ، شيرين‌بيان باش ، سعدى زبان باش * در خاك طوسى ، توسن ترك از چه رانى\r\nراه جان پوى ، فارسى گوى ، دست دل شوى * زود از اين الفاظ زشت بىمعانى \r\n\r\n- 3 -\r\n كوه و در و بر ، از برف يكسر ، چون وضع كشور * شد در فشار روح آزادى ، كش عمامه بر سر\r\nدور گلستان ، چون دور ساسان ، رفت از زمستان * شد جانشين دور ساسان همچو دور تركمانى\r\nاى باد نوروز ، بشتاب امروز ، با فتح و فيروز * رو مژده آر از فروردين بستان مژگانى\r\nگو بهارا ، خود بيارا ، تا كه ما را * از كف ايّام جان‌فرسا رهانى \r\n\r\n- 4 -\r\n اى ابر آذار ( آذر ) طرف چمنزار ، بگرى چو من زار * چون آتش زر دشت پر كن لاله در اطراف گلزار\r\nاى يار اكنون ، زن خيمه بيرون همچون فريدون * در پرچم گلبن ببين نقش درفش كاويانى\r\nتا عيد جمشيد ، تا شير و خورشيد ، باقيست اميد * دارم به ايران جان و آذربايجان تا خود تو دانى\r\nجاى انكار ، اندر اين كار ، نيست اى يار * آنكه فرق خادم و خائن را ندانى \r\n\r\nنتوان گفت\r\n به يار شرح دل پرملال نتوان گفت * نگفته بهتر امر محال نتوان گفت\r\nخيال يك‌شبهء هجر تا به دامن حشر * اگر شود همه‌روزه وصال نتوان گفت\r\nبسان نقش خيال از تصوّرات خيال * شدم تمام به كس اين خيال نتوان گفت \r\n\r\n","description":"","footnote":"","page_name":" 2459 ","page_number":267},
  {"content":"\r\n\r\n تو راست پنبهء غفلت به گوش و من الكن * به گوش گر سخن از قول لال نتوان گفت\r\nنهان به پردهء اسرار عشق يكسر موى * به آنكه گشته نهان در جوال نتوان گفت\r\nسخن ز علم مگو پيش جهل در بر جغد * حديث طاير فرخنده حال نتوان گفت\r\nخموش باش كه در پيشگاه حسن جمال * سخن ز نكبت و جاه و جلال نتوان گفت\r\nبه ملتى كه ز تاريخ خويش بىخبر است * بجز حكايت محو و زوال نتوان گفت\r\nبه شيخ مدرسه اسرار مىفروش مگوى * كه حرف راست به شيطان خيال نتوان گفت\r\nمجال اينكه دهم شرح زندگانى خويش * به دست خامه به عمرى مجال نتوان گفت\r\nبس است شكوه و دلتنگى اين‌قدر « عارف » * بد از محيط على الاتّصال نتوان گفت \r\n\r\nدر وصف حال خود گويد\r\n محيط گريه و اندوه و غصّه و محنم * كسى كه يك‌نفس آسودگى نديد منم\r\nمنم كه در وطن خويشتن غريبم و زين * غريب‌تر كه هم از من غريب‌تر وطنم\r\nبه هركجا كه قدم مىنهم به كشور خويش * دچار دزد ادارى ، اسير راهزنم\r\nطبيعت از پى آزار من كمر بسته * كنم چه چاره چو دشمن قويست دم نزنم\r\nنهال عمر مرا ميوه غير تلخى نيست * بر آن سرم كه من اين تلخ را ز بن بكنم\r\nچو شمع آب شدم بس‌كه سوختم فرياد * كه ديگران ننشستند پاى سوختنم\r\nچو گشت محرم بيگانه خانه به در گور * كفن بيار كه نامحرم است پيرهنم\r\nبگو به يار كه اندر پى هلاكت من * دگر مكوش كه خود در هلاك خويشتنم \r\n\r\nياد وطن\r\n هروقت ز آشيانهء خود ياد مىكنم * نفرين به خانوادهء صيّاد مىكنم\r\nيا در غم اسارت جان مىدهم به باد * يا جان خويش از قفس آزاد مىكنم\r\nشاد از فغان من دل صيّاد و من بدين * دل‌خوش ، كه بيدلى به جهان شاد مىكنم\r\nجان مىكنم چو كوه‌كن از تيشهء خيال * بدبختى از براى خود ايجاد مىكنم\r\nمن بىخبر ز خانهء خود چون سرخرى * با هر درى كه مملكت آباد مىكنم\r\nشايد رسد به گوش معارف صداى من * ز آن است « عارف » اين همه بيداد مىكنم \r\n\r\n","description":"","footnote":"","page_name":" 2460 ","page_number":268},
  {"content":"\r\n\r\n\r\nننگ ابد\r\n سپاه عشق تو ملك وجود ويران كرد * بناى هستى عمرم به خاك يكسان كرد\r\nچه گويمت كه چه كرده‌ست خواهى ار دانى * بدانكه آنچه كه نايد به گفتگو آن كرد\r\nچه كرد عشق تو عاجز ز گفتنم آن كرد * به من كه دورهء شوم قجر به ايران كرد\r\nخدا چو طرّه زلفت كند پريشانش * كسى كه مملكت و ملّتى پريشان كرد\r\nالهى آنكه به ننگ ابد دچار شود * هرآن كسى كه خيانت به ملك ساسان كرد\r\nبه اردشير غيور دراز دست بگو * كه خصم ، ملك تو را جز انگلستان كرد\r\nخرابى آنچه به دل كرد والى حسنش * به اصفهان نتوان گفت ظلّ سلطان كرد\r\nچو جغد بر سر ويرانه‌هاى شاه‌عبّاس * نشست « عارف » و لعنت به روح خاقان كرد \r\n\r\nروح حقيقت\r\n بهتر ز كوى يار دل اندر نظر نداشت * يا چون من فلك‌زده جاى دگر نداشت\r\nچندين هزار يار گرفتم يك از هزار * همچون هزار از دل زارم خبر نداشت\r\nگفتم من آنچه راست به گوشى اثر نكرد * كِشتم من آنچه تخم حقيقت ثمر نداشت\r\nجز قطره خون كه ديده نثار ره تو كرد * دل در بساط آه دگر در جگر نداشت\r\nيك‌عمر ريختيم به دل خون و حاصلش * اين قطره گشت هيچ از اين بيشتر نداشت\r\nآنى غم از خرابى بنيان عمر من * غفلت نكرد پيشتر از اين هنر نداشت\r\nتا آن دقيقه‌اى كه نكرد استخوانم آب * از سر هواى عشق وطن دست برنداشت\r\nسوگند مىخورم به حقيقت كه در جهان * روح بشر ز روح حقيقت خبر نداشت \r\n\r\n","description":"","footnote":"","page_name":" 2461 ","page_number":269},
  {"content":"\r\n\r\n\r\nعارفى ( 1346 - 1301 )\r\nعلى عارفى ، فرزند على رضا ، در سال 1341 هجرى قمرى در شهر قم ديده به جهان گشود .\r\nپدرش علاقه داشت كه فرزندش درس بخواند و مجتهد ( ملا ) شود ، اما او شوقى به تحصيل دانش از خود نشان نداد ، بخصوص كه تمايلى به ملا شدن نداشت با اين وصف چند سال به تحصيل علوم دينيه اشتغال ورزيد .\r\nعارفى عاشق شغل معلمى بود ، ازاين‌روى در سال 1313 مكتب‌دارى را پيشه كرد و با علاقه‌اى زايدالوصف به شغل خود ادامه داد و پس از چند سال دست از مكتب‌دارى كشيد و به استخدام وزارت معارف ( آموزش و پرورش ) درآمد و به شغل معلمى در مدارس انجام‌وظيفه كرد . چون نسبت به تعليم كودكان جديت و علاقه از خود نشان داد پس از چندى او را به مديريت دبستان صنيع الدوله گماشتند ، تا اينكه سوداى تأسيس مدرسهء ملى به سرش افتاد . در آغاز در خانه‌اى استيجارى مدرسه‌اى به نام معرفت داير كرد ، اما چون محل مدرسه مناسب نبود به فكر ساختمان مدرسه افتاد و با فروش خانه و قرض ، مدرسه را بنا كرد . فشارهاى مادى توان او را گرفت و از پاى درآورد و پس از چند سال مدرسه را واگذار كرد و سرانجام خود نيز در سال 1346 چشم از جهان فروبست .\r\nعلى عارفى كه سابقا به على محمد فرجى شهرت داشت ، از سال 1314 با روزنامهء توفيق همكارى كرد و با همين نام ، و نام مستعار تار عنكبوت اشعارش در آن روزنامه به چاپ مىرسيد . بعد نام خانوادگى خود را به عارفى تبديل كرد .\r\nعارفى در سال 1318 به‌اتفاق تنى چند از شاعران جوان به فكر تأسيس انجمن ادبى افتاد و سرانجام انجمن ادبى قم به رياست استاد محمود تندرى متخلص به شيوا ( صمصام ) تشكيل گرديد و عارفى از مستعدترين شاعرانى بود كه در جلسات انجمن حضور مىيافت و\r\n\r\n","description":"","footnote":"","page_name":" 2462 ","page_number":270},
  {"content":"\r\n\r\nمطروحه‌هاى انجمن را مىساخت .\r\nعارفى شاعرى خوش‌ذوق و لطيف‌طبع بود ، شعر را به سادگى و روانى و بدون تكلف مىسرود ، مردى سليم النفس و صريح اللهجه و شيرين‌گفتار بود . در سالها قبل كه موضوع « وطن » از طرف راديو به مسابقه گذاشته شده بود و روزنامهء توفيق جايزهء آن را مىداد در ميان شركت‌كنندگان او يكى از برندگان شد و جايزه گرفت .\r\n\r\nمعلّم\r\n مىكند هركس به نوعى عمر خود را اسپرى * يك به گمراهى گرايد يك نمايد رهبرى\r\nيك نمايد ، بذل جان و يك نمايد ، جمع مال * يك بود نوعى و نوع ديگر است آن ديگرى\r\nيك نباشد كشتى نوع بشر بىناخدا * ناخدايانى خدا بگزيد بر پيغمبرى\r\nرنجها بردند تا كشتى به ساحل بر رسد * خون دل خوردند پس در راه پيغام‌آورى\r\nخلق را تعليم مىدادند بىمزد و عوض * بر بشر اين‌گونه بود آن سروران را سرورى\r\nگويمت ، شد حرفهء تو حرفهء پيغمبران * اى معلّم ، تا مقام خويش كوچك نشمرى\r\nطينتى همچون پيمبر سيرتى همچون ملك * زهد سلمانى تو را بايست و صدق بوذرى\r\nزندگانى معلّم از دگر مردم جداست * تو خدايى باش اگر هستند اين مردم زرى\r\nگر معلّم مادّى شد او معلّم كى بود ؟ * مادّى را خرقه بهتر گر بود خنياگرى\r\nگوهريئى دان معلّم را كه در هر لحظه او * بىعوض با زور ، صد گوهر دهد بر مشترى \r\n\r\n","description":"","footnote":"","page_name":" 2463 ","page_number":271},
  {"content":"\r\n\r\n بر سر گيتى بود ظلمت معلّم همچو نور * مىكند بىمزد چون خورشيد پرتوگسترى\r\nقدر ما را گر نمىدانند مردم ، غم مدار * پيش داور مىبريم از خلق ، روز داورى\r\nقدر خود را خويشتن بايست بشناسيم از آنك * « قدر زر ، زرگر شناسد قدر گوهر ، گوهرى »\r\nوز خدا خواهيم ما توفيق خدمت هر زمان * گر بود خدمت صميمى هست ما را برترى \r\n\r\nدولت وصل\r\n شب ماهتاب يك‌ره به رخت نگاه كردم * به ميان ماه و رخسار تو اشتباه كردم\r\nمن اگر به شبهه خورشيد رخ تو ماه خواندم * تو ز ماه ، بهترى عفو بكن گناه كردم\r\nرخ همچو آفتابت چو به ماهتاب ديدم * ز غم تو پيشهء خود همه اشك و آه كردم\r\nبه اميد آنكه زلف تو شبى به چنگ آرم * همه روزگار خود را چو شب سياه كردم\r\nچو هواى دولت وصل تو بود در سر من * نه به فكر مال بودم نه خيال جاه كردم\r\nهمه بود آرزويم كه مگر شوى تو يارم * همه عمر خود بدين فكر غلط تباه كردم\r\nغم « عارفى » از آن است كه من فقط به عمرم * شب ماهتاب ، يك‌ره به رخت نگاه كردم \r\n\r\nغم\r\n اگر از دلم دست بردارى اى غم * برآنم كه ديگر ، به گردت نگردم\r\nبه شرطى كه هرگز نگيرم سراغت * نگيرى سراغ دلم گر تو هردم\r\nبه صد بار ، سد لن ز من بشنوى تو * به يك‌بار گويى اگر تو يكى لم\r\nچنان از تو بيزارم و بيمناكم * كه آن ساده زاهد ز مار جهنّم\r\nبشر را تو هر لحظه نابود سازى * چه مىخواهى از جان اولاد آدم\r\nكسى نيست كز شرّت آسوده باشد * ز اولاد آدم به هر جاى عالم\r\nتواش كشته‌اى در جهان هركه ميرد * مزاج بشر را تويى بدترين سم\r\nچه مىخواهى از جانم اى آفت جان * ز جانم ندارى چرا دست ، اى غم \r\n\r\n","description":"","footnote":"","page_name":" 2464 ","page_number":272},
  {"content":"\r\n\r\n گه رفتن از دل ، روى قطره‌قطره * گه آمدن در دل آيى تو يم‌يم\r\nچو كافور سازى تو موى چو مشكى * يك امشب بس اسرارآميز و مبهم\r\nچرا جاى در قلب دانا گزينى * تو باهوش و دانش مگر گشته‌اى ضم\r\nخردمند را نيست خالى دل از تو * تويى دشمن جان دانا مسلّم\r\nبر آن بودم از خود تو را طرد سازم * بساط خوشى را نمايم فراهم\r\nنه آزرده گردم ز هر اتفاقى * نه بر هر مصيبت كشم روى درهم\r\nنترسم ز بالا گر افتم به پايين * نرنجم شود قدرم ار بيش يا كم\r\nو ليكن چو گاهى براى نيازى * بر سفله‌اى گردن خود كنم خم\r\nبر اين درد ، ديگر ندانم دوايى * بر اين زخم ديگر مرا نيست مرهم \r\n\r\nوطن\r\n نام وطن چه دلكش و زيباست * جانبخش و دل‌فريب و دلاراست\r\nزان خوب‌تر دگر سخنى نيست * شيرين‌تر از تمام لغتهاست\r\nاز بهر من شنيدن نامش * بالاترين لذايذ دنياست\r\nيك‌لفظ هست و معنى بىحد * پنهان در آن هزار معمّاست\r\nاين آسمان صاف كه در آن * صدها هزار مشعله پيداست\r\nدر آن هزار ديدهء حسّاس * شب تا به صبح گرم تماشاست\r\nاين مهر تابناك كه نورش * بس كم‌نظير در همه غبراست\r\nهم دلرباتر از رخ دلبر * هم روشناتر از دل داناست\r\nاين خاك مشك‌بيز كه او را * اندر جهان نه مثل و نه همتاست\r\nآبش چو سلسبيل و هوايش * همچون هواى خلد فرح‌زاست\r\nسنگ جبال و خاك صحاريش * زر است و درّ گوهر يكتاست\r\nشهر و ده و مناظر زيبايش * چون روضهء بهشت مصفّاست\r\nتهران او ، عروس جهان است * پاريس اگر عروس اروپاست\r\nكانون علم و دانش و فرهنگ * شهر و ديار مردم داناست\r\nاين كشور عزيزتر از جان * جانم فداش اين وطن ماست \r\n\r\n","description":"","footnote":"","page_name":" 2465 ","page_number":273},
  {"content":"\r\n\r\n\r\nغمگسار\r\n « خدا چه چاره كنم يار رفته ، يار گرفته » * ز هجرش آينهء قلب من غبار گرفته\r\nز همنشينى من دور مىشود به گمانش * كه بهتر از من دلخسته غمگسار گرفته\r\nدو زلف يار به دست رقيب ديدم و گفتم * شگفتم اين به چه افسون به مشت مار گرفته\r\nبه شهر ، شهره به دانشورى بُدم من و اكنون * ز فرقتش به جنون نامم انتشار گرفته\r\nمدام « عارفى » از هجر يار گريد و گويد : * « خدا چه چاره كنم يار رفته ، يار گرفته » \r\n\r\nافسانه\r\n گلى از بوستان ناچيده ، رفتم * رخى از دوستان ناديده ، رفتم\r\nچو خواب‌آلوده طفلى اندرين دهر * بجز افسانه‌اى نشنيده ، رفتم \r\n\r\nدردمند\r\n اگر از كس جفا ديدى وفا كن * وفا ديدى اگر جان را فدا كن\r\nبه دوران تا كه از دستت برآيد * تو درد دردمندى را دوا كن \r\n\r\nبستان محبّت\r\n مرا از خويشتن آزرده كردى * روانم را ز غم افسرده كردى\r\nگلى بودم به بستان محبّت * ز بىمهرى مرا پژمرده كردى \r\n\r\nكانون وفا\r\n تو كانون وفايى اى دل ، اى دل * همه لطف و صفايى اى دل ، اى دل\r\nمن از درد تو مىميرم ، ولى تو * به هر دردى دوايى اى دل ، اى دل \r\n\r\nدواى درد\r\n رهم گم كرده‌ام راه از تو جويم * ندانم راه از چاه ، از تو جويم\r\nدواى درد بىدرمان دل را * خدايا گاه‌وبيگاه از تو جويم \r\n\r\n","description":"","footnote":"","page_name":" 2466 ","page_number":274},
  {"content":"\r\n\r\n\r\nعاطفى ( 1318 )\r\nحسن عاطفى ، فرزند على ، در سوم خردادماه 1318 هجرى شمسى در شهر كاشان در ميان خانواده‌اى اصيل و سرشناس پا به عرصهء حيات گذاشت . تحصيلات ابتدايى را در دبستان ابن سينا و دورهء متوسطه را در دبيرستان محموديه زادگاهش به انجام رسانيد و در سال 1337 ديپلم خود را گرفت .\r\nعاطفى ازآن‌پس راهى تهران شد و در رشتهء زبان و ادبيات فارسى در دانشسراى عالى به تحصيل پرداخت و ليسانس خود را گرفت ، سپس در دانشگاه آزاد اسلامى واحد مركزى تهران در رشتهء زبان و ادبيات عرب به تحصيل ادامه داد و فارغ التحصيل گرديد و در خلال تحصيلات عاليه فنون شعر و ادب را از محضر آية اللّه محمد غروى كاشانى ، جدّ مادرى خود آموخت و به كمال دانش آراسته شد .\r\nعاطفى از سال 1341 به استخدام وزارت آموزش و پرورش درآمد و در دبيرستانهاى زادگاه خود به تدريس اشتغال ورزيد و مدّتى نيز استاد مدرسهء علوم كاشان بود و از به دو تأسيس دانشگاه آزاد اسلامى واحد كاشان در رشتهء زبان و ادبيات فارسى و تاريخ ادبيات تدريس مىكند .\r\nعاطفى از شعراى نامور و تواناى كاشان و از چهره‌هاى برجستهء انجمن ادبى صبا بشمار مىرود و بيشتر طبعش به سرودن غزل راغب است ، امّا بايد گفت استادى و مهارت او در ساختن ماده تاريخ مىباشد كه خود هنرى خاص است و كار هر شاعرى نيست .\r\nعاطفى يك سلسله مقالات ادبى و تحقيقى خود را در مجله‌هاى : راهنماى كتاب ، آينده ، وحيد ، و چند نشريه ديگر به چاپ رسانده است و آثار و تأليفات ديگر او بدين شرح مىباشد : تاريخ ادبيات از كهن‌ترين روزگار تا دورهء معاصر ( در چهار مجلد ) ، تصحيح و\r\n\r\n","description":"","footnote":"","page_name":" 2467 ","page_number":275},
  {"content":"\r\n\r\nتحشيه ديوان مخلص كاشانى شاعر عصر صفوى ، و نيز تصحيح ديوانهاى بابا افضل كاشانى و سنجر كاشانى را با همكارى اعضاى فرهنگى انجمن ادبى صبا طبع و نشر كرده است .\r\n\r\nطفل گمشده\r\n ز هجر يار ، من بىقرار مىگريم * پى وصال چو ابر بهار مىگريم\r\nنشان خاطر آسوده چون نمىبينم * به تيره‌بختى خود زارزار مىگريم\r\nچه گويم از ستم يار و طالع وارون * گهى ز طالع و گاهى ز يار مىگريم\r\nدهى تو وعده كه مىآيم و نمىآيى * بيا بيا كه من از انتظار مىگريم\r\nبه ياد عمر تلف‌كرده « عاطفى » دائم * چو طفل گمشده در رهگذار مىگريم \r\n\r\nترانهء خفتن\r\n ساقى بيا صفاى دل و تن گرفته‌ام * يعنى شراب صافى روشن گرفته‌ام\r\nگلگشت من به باغ و گلستان شگفت نيست * فصل گل است و دامن گلشن گرفته‌ام\r\nدر پاى مهد ديده ، شب از بهر طفل اشك * آه سحر ترانهء خفتن گرفته‌ام\r\nسرمىرسد ز عزّ قناعت به آسمان * آرى ، چو كوه پاى به دامن گرفته‌ام\r\nزنجير خاج گردن او حلقه‌حلقه گفت * خون هزار كشته به گردن گرفته‌ام \r\n\r\nزحمت بىحاصل\r\n شام تارم را نمىسازد اگر روشن ، چراغ * ز اختر مژگان توانم داشت در دامن چراغ\r\nتيره‌بختى بين كه از همراهى جهل و جنون * بخت گمراهم تمنّا دارد از رهزن چراغ\r\nلاله مىرويد ز خاك كشتهء گلگون‌كفن * نيست حاجت بعد مردن بر مزار من چراغ\r\nرخ بپوشان از نظربازان كه بىفانوس نيست * در مسير باد از جان باختن ايمن چراغ\r\nشمع بزم عاشقانى چند بايد همچو مه * از شعاع چهره‌افروزى به هر برزن چراغ\r\nچون نمىيابد ز فيض نور نابينا نصيب * زحمت بىحاصلى باشد به او دادن چراغ\r\nگو مخند اى شمع بر تاريكى بزمم ، كه نيست * هيچ‌كس را « عاطفى » تا صبحدم روشن چراغ \r\n\r\n","description":"","footnote":"","page_name":" 2468 ","page_number":276},
  {"content":"\r\n\r\n\r\nماده تاريخ در رثاى دكتر بحرالعلومى « 1 »\r\n آه از اين گردون گردان ، واى از اين دور زمان * كز نشاط و شادمانى نيست در جايى نشان\r\nنيست در محدودهء عالم نشان خرّمى * كيميا و قاف و سيمرغ است مانا بىگمان\r\nآدمى در دست طوفان حوادث ممتحن * از تولّد تا دم مردن سراسر امتحان\r\nنيست در خمخانهء گيتى شرابى جز شرنگ * ساقى دوران چو ريزد باده‌اى در جام جان\r\nنيست ما را مهلت ماندن در اين دير دورو * دم‌به‌دم پيك اجل گويد كه برخيزيد هان\r\nماتم ياران و هجران عزيزان روز و شب * زندگى را تلخ سازد بر همه ، خرد و كلان\r\nاى دريغ از رحلت « بحرالعلومى » آنكه بود * بحر زخّارى ، محيطى ژرف و ناپيدا كران\r\nفاضلى ، دانشورى ، فرزانه‌اى شيرين‌سخن * اوستادى ، عارفى ، وارسته‌اى نيكوبيان\r\nسالها در جمع ياران انجمن‌آرا چو شمع * روشن از نور وجودش محفل دانشوران\r\nاز كمال فضل او بين زنده شد آرى « كمال » « 2 » * معجز عيساست اين ، يا قدرت ملك و بنان \r\n\r\n\r\n","description":"","footnote":"\r\n( 1 ) - دكتر حسين بحرالعلومى ، استاد دانشگاه تهران در آذرماه 1368 برابر جمادى الثانى 1410 قمرى درگذشت .\r\n( 2 ) - منظور چاپ ديوان كمال الدّين اسماعيل اصفهانى است كه به تصحيح دكتر بحرالعلومى انجام و طبع شده است .\r\n","page_name":" 2469 ","page_number":277},
  {"content":"\r\n\r\n جاى وى خالى كنون در جمع اصحاب سخن * ماتمش بر جان ما و جاى او صدر جنان\r\nعاطفى با « آه » بىپايان پى تاريخ گفت : * « باد مينو منزل آن نكته‌سنج نكته‌دان » \r\n( 1410 - 1 + 1409 قمرى )\r\n\r\nماده تاريخ در رثاى دكتر حسين لسان « 1 »\r\n چيست اين غمخانهء گيتى ، سرايى بىامان * محنت‌آبادى ، كهن ويرانه‌اى ، شوم آشيان\r\nساقى دوران نمىريزد به جام آدمى * جز شرنگ مرگ ، در محدودهء كون و مكان\r\nتلخكاميها كه مىبايد كشيد از جور دهر * گر دو روزى يافتى مهلت از اين دور زمان\r\nپيك مرگ از راه مىآيد كه بربنديد بار * فرصت ديگر نباشد ، ره‌سپر شد كاروان\r\nاى دريغ از رحلت فرزانه‌اى صاحب‌قلم * نكته‌سنجى ، نكته‌بينى ، نكته‌يابى ، نكته‌دان\r\nاوستادى ، كاملى ، مالك رقابى در سخن * يكّه‌تازى در فصاحت ، خسرو ملك بيان\r\nآن سخن‌سنجى كه در تقرير و تحرير سخن * از دم جانبخش بر الفاظ مىبخشيد جان\r\nآن حسن سيرت ، حسينش نام و استاد ادب * مجمع حسن و كمالات و هنر « دكتر لسان »\r\nصد دريغ از جمع ياران ناگهان بربست رخت * عزم جنّت كرد از اين ماتمسراى خاكدان \r\n* *\r\n ديده بگشا اى لسان ، اى خفته در آغوش خاك * در رثايت بين همه ياران شده رطب اللسان\r\nبىحضورت محفل ما را صفايى نيست ، نيست * اى غمت بر جان ما و جاى تو صدر جنان \r\n* *\r\n بهر تاريخ وفاتش خاطر افسرده گفت : * « خيمه زد زين عرصهء فانى به ملكى جاودان ! » \r\n( 1411 قمرى )\r\n در نخستين سالگردش « عاطفى » تكرار كن * « شد به مينو زين جهان بىامان دكتر لسان » \r\n( 1412 قمرى )\r\n\r\n\r\n","description":"","footnote":"\r\n( 1 ) - دكتر حسين لسان كاشانى استاد دانشگاه تهران در بيستم دىماه 1369 برابر 1411 قمرى بدرود حيات گفت .\r\n","page_name":" 2470 ","page_number":278},
  {"content":"\r\n\r\n\r\nبوستان حسن\r\n هرگز نشد كه عقدهء دل وا كند كسى * كو محرمى كه راز دل افشا كند كسى\r\nگر هفت شهر عشق بگردد به پاى شوق * حاشا كه دلبرى چو تو پيدا كند كسى\r\nاز خون دل چو بادهء گلگون ميسّر است * ديگر چه فكر ساغر صهبا كند كسى\r\nكوته چو گشت دست طبيب از پى علاج * درد دل از چه نسخه مداوا كند كسى\r\nدل را به نقد دادم و دلبر به طعنه گفت * با قلب كم‌عيار چه سودا كند كسى\r\nبا آهوى نگاه تو نازت به مهر گفت * بايد ز چشم مست تو پروا كند كسى\r\nبا سرو ناز قامتت اى بوستان حسن * گلگشت باغ را چه تمنّا كند كسى\r\nنتوان ز حسن طبع خداداد « عاطفى » * بيتى به بيت حسن تو انشا كند كسى \r\n\r\nمحفل رندان\r\n خوش خلوتيست گوشهء تنها گريستن * ز اندوه هجر در شب يلدا گريستن\r\nبا آه سينه‌سوز و شرربار خويشتن * دور از هزار فتنه و غوغا گريستن\r\nپنهان ز چشم مردم و دور از خيال خلق * مجنون‌صفت به دامن صحرا گريستن\r\nخود لذّتيست در غم هجران بسان ابر * با ياد روى دلبر زيبا گريستن\r\nخوش محفليست محفل رندان باده‌نوش * مستانه مى كشيدن و آنجا گريستن\r\nبرنامه‌ايست كار تو را « عاطفى » چو شمع * در سوز و ساز بودن و شبها گريستن \r\n\r\nماده تاريخ ناصر فكرى « 1 »\r\n ناصر فكرى گل باغ جنان * آن بهين آموزگار مهربان\r\nشد به خوزستان شهيد راه حق * مرغ جانش گشت جنّت آشيان\r\nدر هزار و سيصد و پنجاه و نه * « ناصر فكرى به عقبى شد روان » \r\n( 1401 قمرى )\r\n\r\n\r\n","description":"","footnote":"\r\n( 1 ) - ناصر فكرى ، آموزگار ، در جنگ ايران و عراق در جبههء ماه‌شهر - آبادان در تاريخ بيستم دىماه 1359 مطابع 1401 قمرى به شهادت رسيد .\r\n","page_name":" 2471 ","page_number":279},
  {"content":"\r\n\r\n\r\nمادهء تاريخ در مرگ مادرش « 1 »\r\n دردا كه نهان هستى ما * با دست اجل درآيد از پا\r\nدانى چه بود خرابهء دهر * منزلگه كاروان دنيا\r\nيا آنكه سراب بيكرانى * در وادى خشك همچو دريا\r\nآهنگ دراى زندگى چيست ؟ * فرياد و فغان پير و برنا\r\nما ره‌سپر ديار مرگيم * امروز رويم يا كه فردا \r\n* *\r\n مادر تو چه زود رفتى ، اكنون * هنگام سفر نبود جانا\r\nراضى به چه دل كنم در اين غم * جز آيت كلّ من عليها\r\nشد شمع اميد جمع ، خاموش * چون دور شدى ز محفل ما\r\nزد « عاطفى » اش رقم به تاريخ * « شد خلد مقام پاك زهرا » \r\n\r\nماده تاريخ در شهادت على تابنده « 2 »\r\n اى دريغا كه عمر مىگذرد * همچو برق جهان شتابنده\r\nخدمتى كن چو قدرتى دارى * اى به مهر جهان دل آگنده\r\nشيرمردان هميشه جان بازند * در ره خلق و دين چو « تابنده »\r\nآن سلحشور جبههء اسلام * نام عبّاس و رتبه فرمانده\r\nعضو فتح المبين و خيبر و فجر * آن شهيد وطن بهين بنده\r\nبهر تاريخ رحلتش گفتم * « شد به جنّت مقام تابنده » \r\n( 1407 قمرى )\r\n\r\n\r\n","description":"","footnote":"\r\n( 1 ) - مادر حسن عاطفى ، به نام زهرا حجت‌زاده ، فرزند آية اللّه محمد غروى كاشانى ، كه روز اول شهريور يك‌هزار و سيصد و پنجاه و پنج چشم از جهان فروبست .\r\n( 2 ) - على تابنده ، فرماندهء گردان على بن ابى طالب ( ع ) در كردستان در هشتم تيرماه 1366 مطابق با 1407 قمرى به شهادت رسيد .\r\n","page_name":" 2472 ","page_number":280},
  {"content":"\r\n\r\n\r\nعاطفى ( 1352 - 1321 )\r\nاسد اللّه عاطفى ، شاعرى هنرمند ، شوريده‌دل و عاشقى رنج‌كشيده و ناكام ، به هنگام شكوفايى به يكباره خاموش شد . درحالىكه فقط سى بهار از عمرش گذشته بود رخت از اين جهان بركشيد و به سراى جاويدان شتافت .\r\nاسد اللّه عاطفى فرزند حبيب اللّه در دوم آبان‌ماه 1321 هجرى شمسى در كرمانشاه قدم به عرصهء حيات نهاد و در پنجشنبه بيست و نهم آذرماه 1352 چهره در نقاب خاك كشيد و در وادى السلام قم مدفون گرديد . مرگ اين جوان هنرمند و شوريده‌حال موجب تأثر عميق قاطبه مردم كرمانشاه و دوستدارانش ، بخصوص برادر داغدارش شاعر نامور و محقق ارجمند ، يد اللّه عاطفى گرديد و شعراى زيادى از تهران و كرمانشاه و شهرهاى مختلف در رثاى او اشعارى سرودند و تأثر شديد خود را از اين واقعهء مولمه ابراز داشتند .\r\nعاطفى تحصيلات خود را در زادگاهش به‌پاى برد . ازآن‌پس به كارها و مشاغل متعددى دست‌يازيد ، چندى به كارهاى فنى و مكانيكى پرداخت و مدتى در ارتش خدمت كرد و در پايان عمر در سازمان كتابهاى جيبى تهران مشغول كار شد و حتى در يك فيلم سينمايى به نام كفترباز ايفاى نقش اول را به عهده گرفت و در انجام نقش خود موفق بود .\r\nاين فيلم به كارگردانى هنرمند نقاش معروف على اصغر معصومى ساخته شد و شاعر هنرمند به جاى دستمزد تنها يك دوره كتاب تاريخ تمدن ويل دورانت دريافت كرد .\r\nشادروان عاطفى از دوران نوجوانى با شعر و شاعرى دمساز و مأنوس بود و در جوانى با شور و شوق كامل در اين راه گام نهاد و به عنوان شاعرى موفق شناخته شد و در سرودن انواع شعر طبع‌آزمايى كرد ، اما رغبتش به غزل بيشتر از ديگر انواع شعر بود . چون در آغاز شاعرى با شاعر توانا و هنرمند والامقام سيد جليل قريشىزاده ( وفا ) الفت و انس خاص\r\n\r\n","description":"","footnote":"","page_name":" 2473 ","page_number":281},
  {"content":"\r\n\r\nداشت ، در غزل سبك هندى ( اصفهانى ) همان شيوهء وفا را پيش گرفت و پس از درگذشتش دوست وفادارش ( وفا ) مجموعهء اشعارش را به نام \" مرگ اميد \" منتشر ساخت و نيز برادر سوخته‌دلش يد اللّه عاطفى مجموعهء ديگرى از اشعار منتشر نشدهء او را همراه با گزيدهء سوك‌نامه‌هاى منظوم را به چاپ رسانيد .\r\n\r\nشكست\r\n تنها نه پا شكست كه سر تا به پا شكست * موجم كه انتهاى من از ابتدا شكست\r\nدر زندگى به گلشن اميد بارها * يا ناشكفته شاخ گلم ماند يا شكست\r\nهمچون غرور تُرد غريبان دردمند * دل در حصار بىكسىام بارها شكست\r\nدر پنجه‌هاى سرد سيه‌مست احتياج * پولاد پرتوان غرور حيا شكست\r\nبس بىصدا شكست ، شكستم به زندگى * گويى كه سرمه در بغل توتيا شكست\r\nحتى سكوت و بغض گلوگير گريه نيز * همچون دل و غرور و حيا بىصدا شكست\r\nيك آشنا به زندگى من نبود و من * در حيرتم چگونه مرا آشنا شكست\r\nديدم بسى شكنجه كه لب وا كنم ولى * رنج سكوت تا دم آخر مرا شكست\r\nاز اوجگاه ناز هنر تا نياز عشق * بين از كجاى زندگىام تا كجا شكست\r\nيك‌لحظه زاده گشته و هر لحظه مرده‌ام * زيراكه جزءجزء وجودم جدا شكست\r\nهركس شكسته است ولى « عاطفى » چو موج * سرتاسر حيات ز سر تا به پا شكست \r\n\r\nحماسه\r\n منم پيمبر و شعرم نويد آزاديست * حماسه‌ام غزل پراميد آزاديست\r\nبه روى سنگ مزارم به سرمه بنويسيد * كه اين پيمبر عاشق شهيد آزاديست\r\nشنيده‌ام كه نسيم صبا به خود مىگفت * همين‌قدر كه بجنبى ، اميد آزاديست\r\nعزا گرفتن ابر و فرار قطره نمود * كه روز ماتم صيّاد ، عيد آزاديست\r\nمرا غرور هنر هم هنر بود كه غرور * به قفل بنده شعارى كليد آزاديست\r\nمن از رسائل مجنون نموده‌ام تحقيق * كه مبتلاى محبّت مريد آزاديست\r\nشب اسارت جاويد « عاطفى » شب نيست * مزار پرتو صبح سپيد آزاديست \r\n\r\n","description":"","footnote":"","page_name":" 2474 ","page_number":282},
  {"content":"\r\n\r\n\r\nشكوفهء ناياب\r\n اشكم به ديدهء شعلهء بىتاب مىشود * شبنم بر اين شكوفه چو سيماب مىشود\r\nاز نقرهء مذاب سرشك شبانه‌ام * دامان كلبه چشمهء مهتاب مىشود\r\nما را ز سرد و گرم نگاهت دل نگاه * گه يخ زند به ديده و گه آب مىشود\r\nاز حيرت نگاه تو هنگامه‌هاى شوق * در بستر نظارهء من خواب مىشود\r\nبر قايق شكستهء من جاى هر حباب * چون بشكند ، دهانهء گرداب مىشود\r\nاز كوه انتظار تو صحراى طاقتم * درياى پرتلاطم سيماب مىشود\r\nيادت به چشم پرنم اين زندگى سياه * خورشيد برشكفته ز مرداب مىشود\r\nرويين‌تنم به حادثه ، امّا از آن نگاه * پولاد استقامت من آب مىشود\r\nآن ماهىام كه در ته درياى زندگى * هر موجىام زبانهء قلاب مىشود\r\nبا بخت من نساخت عزيزم كه آفتاب * در باغ شب شكوفهء ناياب مىشود\r\nرنجيده از صراحت من مدّعى كه زشت * از انعكاس آينه بىتاب مىشود\r\nعاشق شهيد شادى عشقى فرح‌فزا * عاقل فداى قصّه‌اى اسباب مىشود\r\nما را به كنج ميكدهء دل شراب عشق * مستى فروش زندگى ناب مىشود\r\nجانا دلم به دست زواياى خاطرات * عكس قشنگ ياد تو را قاب مىشود\r\nدر آسمان شعر معاصر ز « عاطفى » * ماه غزل چو مهر جهانتاب مىشود \r\n\r\nجاودانگى\r\n خورشيد سينه است دل داغدار ما * داغ محبّت است چراغ مزار ما\r\nساحل نبود مقصد امواج بحر عشق * سنگ مزار نيز نباشد كنار ما\r\nما را سخن به سنگ لحد نقش لاله است * جز اين نشان نوشته ندارد مزار ما\r\nجز نام تو نشان حياتى نداشتيم * نام عزيز توست گران يادگار ما\r\nاين جاودانه عشق مرا انتها مجوى * رنگ خزان به چهره نگيرد بهار ما\r\nبا اين حياى ذاتى و با آن غرور مست * بُردى به غير مرگ ندارد قمار ما\r\nكارى به كار زندگىام نيست زان كه نيست * كارى تو را به كار گذشته ز كار ما\r\nجانا به زور پنجهء بىاختيار عشق * جبر زمانه را شكند اختيار ما\r\nآب بقا به باديهء عشق بعد مرگ * پا « عاطفى » نمىكشد از جويبار ما \r\n\r\n","description":"","footnote":"","page_name":" 2475 ","page_number":283},
  {"content":"\r\n\r\n\r\nبرزخ\r\n آوخ كه ما به روز شرابيم در تلاش * چون آسيا ز گردش آبيم در تلاش\r\nعمرى دويده‌ايم و دوانيم و تشنه‌ايم * يعنى كه در سطوح سرابيم در تلاش\r\nمعتاد وا نشستن و محتاج رفتنيم * با پاى مبتلاى بخوابيم در تلاش\r\nهرگز حريف راه بلندى نمىشويم * پستىگرا چو لغزش آبيم در تلاش\r\nاز انفعال حاصل افعال ما مپرس * تمثيل بىمثال حبابيم در تلاش\r\nگرم شنا و جاى نخسبيم همچو عكس * زيراكه در تخيّل نابيم در تلاش\r\nاهل روايتيم ز رفتار ما مپرس * مانند قصّه‌گوى كتابيم در تلاش\r\nما نام آسياب به گرداب داده‌ايم * بيهوده گرد خويش چو تابيم در تلاش\r\nحاصل رفيق زحمت غافل نگشته است * ما بىخبر به عالم خوابيم در تلاش\r\nخورشيد را شكسته و مه را فسرده‌ايم * اينك براى برق شهابيم در تلاش\r\nغير از شكست و شرم چه حاصل ز ما كه ما * هم طاقت شرار و حبابيم در تلاش\r\nبااين‌همه به همّت مردان مرد ، مرد * بر پا شده به روى ركابيم در تلاش\r\nبا آن حريف پرفن و اين خيل بىخيال * برزخ ميان آتش و آبيم در تلاش\r\nدر اين فضاى تيره و مسموم و پرخطر * از جان گذشته همچو شتابيم در تلاش\r\nدر آسمان اين همه وحشت پى علاج * جرأت‌فزا ، بسان عقابيم در تلاش\r\nمانند ابر و سيل خروشان و باد مست * سر در پى رهايى نابيم در تلاش\r\nتا آخرين زمان پسين‌گاه « عاطفى » * هستى فشان مثال سحابيم در تلاش \r\n\r\nموج اشك\r\n ره‌سپر موج از شكستن مىشود * پا شكستن پاى رفتن مىشود\r\nگرد غمهاى رخم را موج اشك * مهربان دست ستردن مىشود\r\nشعر دردانگيز عشقم را شراب * حالت‌انگيز سرودن مىشود\r\nآبرو بين رنگ سيما را شكست * بال پرواز و پريدن مىشود\r\nغنچه گر آگه ز حال گل شود * آرزومند فسردن مىشود\r\nعشق اگر لنگر نباشد « عاطفى » * زندگانى غرق مردن مىشود \r\n\r\n","description":"","footnote":"","page_name":" 2476 ","page_number":284},
  {"content":"\r\n\r\n\r\nيك آشنا به روز سياهم . . .\r\n يك آشنا به روز سياهم نمانده است * جز سايه‌ام به پشت سياهم نمانده است\r\nديگر نگاه گرم عزيزى ز سوز عشق * در كوى انتظار به را هم نمانده است\r\nمانند موج دربه‌در و زندگى به دوش * جز زير بال خويش پناهم نمانده است\r\nبهر شب سياه و سياهى فراق بخت * كوچك‌ترين اميد پگاهم نمانده است\r\nهمچون دل حباب شكسته ز اضطراب * چيزى به ته بساط ، ز آهم نمانده است\r\nاى بىكسى وداع كه در رهگذار عمر * ديگر توان و توشهء را هم نمانده است\r\nغير از هنر كه هيچ به هيچش نمىخرند * چيزى به دست ، عمر تباهم نمانده است\r\nهم لوليان سرخوش و هم دوست واقف‌اند * ذوق صفا و شوق گناهم نمانده است\r\nاز باغ پرشكوفهء پارينه‌ام كنون * احوال گل مپرس گياهم نمانده است\r\nتنها كنون نبود كه تا بوده روز رزم * كس « عاطفى » ز خيل سپاهم نمانده است \r\n\r\nارديبهشت شرم\r\n بر تورى سپيد عروس خيال دوست * چشمم به شوق در و گهر مىپراكند\r\nميخانه‌دار چشم تو در ساغر نگاه * مى ، بر دماغ اهل نظر مىپراكند\r\nدر گلستان روى تو ارديبهشت شرم * جاى عرق شكوفهء تر مىپراكند\r\nاز ابر جامه‌هاى مزاحم تلألئى * آن آفتاب سينه بدر مىپراكند\r\nچون كوى سينه‌هاى تو لرزد دلم از آن * لطفى كه انعطاف كمر مىپراكند \r\n\r\nشعله\r\n در سينه به غير داغ حاشا * جز لاله گلى به باغ حاشا\r\nتا شعلهء تر ز ديده خيزد * در مجلس من چراغ حاشا \r\n\r\nدر انتها\r\n شبى ديگر ز ايّامم نمانده * شرابى در ته جامم نمانده\r\nچنان در خود فرو رفتم كه از من * دگر چيزى بجز نامم نمانده \r\n\r\n","description":"","footnote":"","page_name":" 2477 ","page_number":285},
  {"content":"\r\n\r\n\r\nعبرت ( 1321 - 1247 )\r\nمحمد على مصاحبى نايينى ، متخلص به عبرت ، فرزند عبد الخالق ، در سال 1285 هجرى قمرى در نايين از مادر زاد . صرف و نحو را نزد شيخ محمد اعمى آموخت و معانى و بيان و بديع و منطق و مقدمات حكمت را از محضر ملا محمد كاشى استفاده كرد و رموز خط را از يكى از بستگان خود بياموخت ، تا جايى كه از خوشنويسان زمان خود گرديد .\r\nعبرت شاعرى عارف‌پيشه و روشن‌ضمير بود و بيش از هفده سال از عمرش را به سير و سياحت گذرانيد و به نقاط مختلف ايران سفر كرد و به خدمت مشايخ صوفيه درآمد ، آنگاه به زادگاه خود بازگشت و روزگار را با سختى و عسرت مىگذرانيد و از رهگذر انتساخ كتب زندگى مىكرد . در سال 1322 هجرى قمرى به تهران شتافت و رحل اقامت افكند و در نوزدهم دىماه 1321 بدرود حيات گفت و در ابن بابويه مدفون گرديد .\r\nعبرت شاعرى توانا بود و در سرودن انواع شعر مهارت داشت ، اما طبعش بيشتر به غزلسرايى راغب و مايل بود و اشعارش با چاشنى عرفان درآميخته است .\r\nاز عبرت دو اثر گرانبها به‌جاى مانده است ، يكى به نام مدينة الادب ، و ديگرى به نام نامهء فرهنگيان ، كه هر دو كتاب دربارهء شعراى معاصر نگارش يافته و نسخهء خطى آن را در كتابخانهء مجلس شوراى ملى موجود است . غزلياتش مكرر به چاپ رسيده است .\r\n\r\nپرتو حق\r\n چون نور كه از مهر جدا هست و جدا نيست * عالم همه آيات خدا هست و خدا نيست\r\nما پرتو حقّيم و نه اوييم و هم اوييم * چون نور كه از مهر جدا هست و جدا نيست\r\nهرجا نگرى جلوه‌گه شاهد غيبيست * او را نتوان گفت كجا هست و كجا نيست \r\n\r\n","description":"","footnote":"","page_name":" 2478 ","page_number":286},
  {"content":"\r\n\r\n در آينه بينيد اگر صورت خود را * آن صورت آيينه شما هست و شما نيست\r\nاين نيستى هست‌نما را به حقيقت * در ديدهء ما و تو بقا هست و بقا نيست\r\nجان فلكى را چو رهيد از تن خاكى * گويند گروهى كه فنا هست و فنا نيست\r\nهر حكم كه او خواست براند به سر ما * ما را گر از آن حكم رضا هست و رضا نيست\r\nاز جانب ما شكوه و جور از قِبَل دوست * گر نيك ببينيم خطا هست و خطا نيست\r\nكو جرأت گفتن كه خطا و كَرم او * بر دشمن و بر دوست چرا هست و چرا نيست\r\nبىمهرى و لطف از طرف يار به « عبرت » * از چيست ندانم كه روا هست و روا نيست \r\n\r\nسفر عشق\r\n وقتى دل سودازده شور دگرى داشت * آهش شررى مىزد و شورش اثرى داشت\r\nاز هر دوجهان فارغ و مشغول به خود بود * با اهل نظر سرّى و با عشق سرى داشت\r\nبا پير مغان بىخبر از سرّ قَدَر بود * يا آنكه ز ما داشت نهان ، گر خبرى داشت\r\nگفتند كه زاهد هنرش ديدن عيب است * گفتم مگر او بهتر از اين هم هنرى داشت\r\nاز حلقهء ما راه به ميخانه دراز است * اى كاش كه اين خانه به ميخانه درى داشت\r\nشد شوق طلب همره ما در سفر عشق * ره گم نكند هركه چنين هم‌سفرى داشت\r\nما بىخطر از باديهء عشق گذشتيم * صد شكر كه بگذشت ز ما گر خطرى داشت\r\nپرويز به شيرين و شكر عشق نمىباخت * چون شاهد شيرين‌لب ما گر شكرى داشت\r\nمىكند دل از يوسف و مىبست به زلفش * يعقوب چو او گر به صباحت پسرى داشت\r\nافسوس كه از دام طبيعت نشد آزاد * آن روز كه مرغ دل ما بال‌وپرى داشت\r\nآن كز نظرش كار جهانيست به سامان * اى كاش به كار دل « عبرت » نظرى داشت \r\n\r\nقدر سخن\r\n قدر سخن كه برتر از انديشهء من است * مانند آفتاب به ذرّات روشن است\r\nتيغ زبان برنده‌تر است از زبان شمع * وين نكته بىاقامت برهان مبرهن است\r\nزير زبان نهفته بود قدر آدمى * مقدار هركسى ز كلامش معيّن است\r\nدر ملكت وجود نويسندگان قدر * چون مردمك به ديده و چون روح در تن است\r\nافكار فاضلان و نويسندگان دهر * در پيش سيل حادثه چون سدّ آهن است \r\n\r\n","description":"","footnote":"","page_name":" 2479 ","page_number":287},
  {"content":"\r\n\r\n آثارشان مروّج افكار انبياست * افكارشان مبيّن آثار ذو المن است\r\nگفتارشان نوشته در اوراق صبح و شام * وز نامشان جريدهء گيتى مزيّن است\r\nبهتر بود ز جنگ و جدل ، صلح در جهان * بنياد صلح از اثر خامه متقن است\r\nتيغ زبان دمى كه برون آيد از نيام * ديگر زبان تيغ به ناچار الكن است\r\nهر آدمى كه نوع بشر داشت دوستدار * با صلح كل موافق و با جنگ دشمن است\r\n« عبرت » بدين غزل كه در اين انجمن سرود * در خورد آفرين و سزاوار احسن است\r\nباشد ز يمن تربيت اهل انجمن * اين لطف طبع و حسن مقالى كه در من است \r\n\r\nمخزن اسرار\r\n ما خمارآلودگان محتاج يك پيمانه‌ايم * بهر يك پيمانه مى ، عمريست در ميخانه‌ايم\r\nمى كشان را پر شد از دور فلك پيمانه‌ها * ما هنوز از طالع وارون تهى پيمانه‌ايم\r\nبر سر ما آسمان چون آسيا در گردش است * زير اين سنگ آسياى سخت ما چون دانه‌ايم\r\nدر نهاد خام طبعان درنگيرد سوز شمع * ما كه مىسوزيم آگه از دل پروانه‌ايم\r\nجان كه جانانى ندارد صورتى بىمعنى است * ما به معنى جلوگاه صورت جانانه‌ايم\r\nآشنايى با خردمندان خلاف عاشقيست * ما به هركس از خرد دم مىزند بيگانه‌ايم\r\nبيد مجنون از جنون دادن نباشد شرط عقل * ناصح ار عاقل بود داند كه ما ديوانه‌ايم\r\nسالها مشق جنون كرديم در صحراى عشق * لاجرم امروز در ديوانگى افتاده‌ايم\r\nروى و موى بكر مضمون يافت آرايش ز ما * كز صفا آيينه وان در موشكافى شانه‌ايم \r\n\r\n","description":"","footnote":"","page_name":" 2480 ","page_number":288},
  {"content":"\r\n\r\n همّتى مردانه بايد طىّ راه عشق را * سالك اين راه ، ما از همّت مردانه‌ايم\r\n« عبرت » ار خواهى برى بر مخزن اسرار پى * ما كليد مخزن اسرار را دندانه‌ايم \r\n\r\nشرط ارادت\r\n خوش است سير گلستان و روى گل ديدن * به شرط آنكه دهندت مجال گل چيدن\r\nبساز با غم و بزم طرب مچين زنهار * كه دست چرخ دراز است بهر برچيدن\r\nچو خواست غنچه سحر لب به خنده بگشايد * نسيم صبح ندادش مجال خنديدن\r\nمرا به عيب خود آن دم كه چشم دل شد باز * نظر بدوختم از عيب ديگران ديدن\r\nمگو به سعى و عمل اعتماد نيست ، كه كس * نمىرسد به مقامى مگر به كوشيدن\r\nنكرده خدمت پير مغان كجا دانى * طريق رندى و آيين عشق ورزيدن\r\nمن از تو رنجه نگردم ، ورم برنجانى * كه نيست شرط ارادت ز دوست رنجيدن\r\nمرا به گوش دل اين نكته دوش « عبرت » گفت * كه مىپرستى از آن به كه خود پرستيدن \r\n\r\nجذبهء عشق\r\n صبا غبارى از آن آستان به ما آورد * براى مردمك ديده توتيا آورد\r\nبه بينوايى ما ديد و كيمياى مراد * ز خاك درگه ميخانه بهر ما آورد\r\nچرا ز دست دهم دامن دعاى سحر * كه دوست را به كنار من اين دعا آورد\r\nهواى امن و سلامت ز سر برفت آن روز * كه عشق بر سر ما فتنه و بلا آورد\r\nبرفت جان و دل و عقل و هوش و دانش و دين * ببين كه بر سر ما عاشقى چها آورد\r\nكشيده جذبهء عشقم ز كعبه رخت به دير * ببين مرا به كجا برد و از كجا آورد\r\nدعاى دولت پير مغان وظيفهء ماست * كه شرط بنده‌نوازى نكو بجا آورد\r\nبه ملك هر دوجهان « عبرت » التفاتش نيست * كسى كه از دوجهان رو در خدا آورد \r\n\r\n","description":"","footnote":"","page_name":" 2481 ","page_number":289},
  {"content":"\r\n\r\n\r\nنخل آرزو\r\n نه ز رحمت كند به ما نظرى * نه بجويى ز حال دل خبرى\r\nنيست نقصى جز اين كمال تو را * كه ندارى به عاشقان نظرى\r\nاز تو اى نخل آرزو ما را * نيست جز محنت و بلا ثمرى\r\nتا چه رخ داده كاين‌چنين با مات * نيست اى پادشاه حسن سرى\r\nخاك راهت شديم و باز از ناز * بر سر ما نمىكنى گذرى\r\nبه دعا من نخواهمت ز خداى * كه نمانده‌ست در دعا اثرى\r\nدل سختت به سيم نرم كنم * سهل باشد زيان مختصرى\r\nچند گردى به گرد آن بالا * آخر اى دل از اين بلا حذرى\r\nوصفت اى دوست چو نتوانم كرد ؟ * كه نديدم بدين صفت بشرى\r\nدرخور التفات نيست كسى * كز تو كرد التفات با دگرى\r\nعشق در ملك حسن گشت و نيافت * از تو اى خوبروى ، خوب‌ترى\r\nجان به جانان نمىرسد « عبرت » * تا نه در خويشتن كند سفرى \r\n\r\nرحل اقامت\r\n در راه عشق ، ما را خوف از خطر نباشد * بالاتر از سياهى رنگ دگر نباشد\r\nهركس كه عقل دارد داند كه در زمانه * خوش‌تر ز عشقبازى كارى دگر نباشد\r\nما يك دقيقه غافل از ياد تو نباشيم * وز ما تو بىوفا را هرگز خبر نباشد\r\nگويند خوبرويى در لعبتان چنين است * ما ديده‌ايم آنجا زين خوب‌تر نباشد\r\nهرگز بدين لطافت ، گل در چمن نرويد * هرگز چنين حلاوت در نيشكر نباشد\r\nاز هرچه در جهان است ممكن بود گذشتن * وز تو به هيچ تدبير ما را گذر نباشد\r\nهر ناظرى گرفته‌ست منظورى اندر آفاق * جز منظر تو ما را پيش نظر نباشد\r\nدر صورت تو پيداست معنى و حسن و اين راز * پوشيده نيست زان كس ، كو بىبصر نباشد\r\nما عاشقى و رندى بر عقل برگزيديم * هرچند كاين دو شيوه بىدردسر نباشد\r\nما راست بىپروبال پرواز تا نگويى * پرواز كى توان كرد تا بال‌وپر نباشد\r\n« عبرت » در آن سر كوى ، رحل اقامت افكند * او را دگر از آنجا رأى سفر نباشد \r\n\r\n","description":"","footnote":"","page_name":" 2482 ","page_number":290},
  {"content":"\r\n\r\n\r\nعدنانى ( 1308 )\r\nمنوچهر عدنانى ، فرزند سيد محمد هاشم ، در سال 1308 هجرى شمسى در اصفهان از مادر زاد .\r\nعدنانى تحصيلات ابتدايى و متوسطه را در همان شهر به پايان رسانيد ، ازآن‌پس در دانشكدهء حقوق در رشتهء قضايى به تحصيل ادامه داد و به دريافت ليسانس توفيق يافت ، آنگاه به استخدام وزارت آموزش و پرورش درآمد و به تدريس در دبيرستانها اشتغال ورزيد .\r\nعدنانى زندگى خود را شامل سه دوره مىداند و مىگويد : « دورهء بىخبرى ، دورهء ترديد و جستجو ، و دورهء بيدارى ؛ و اشعارم انعكاسى از ادوار سه‌گانه است ، ولى از آثارم آنچه را مىپسندم كه از مردم الهام گرفته باشم و براى مردم گفته باشم . »\r\nعدنانى عقيده دارد هنر نقش مؤثرى در هدايت افكار و پيشرفت در سير تكامل اجتماعات دارد و هنر را وسيلهء انتقال احساس مىداند و آن را وقتى باارزش مىشناسد كه اين احساس را با زبانى بيان كند كه قادر درك قشرهاى جامعه باشد و همچنين معتقد است كه بايد از يادگارهاى زيباى هنرمندان گذشته ، خصيصه‌هاى هنر ملى ، مفاهيم و قالبهاى نو و تكامل‌يافته را با توجه به هنر براى مردم معجونى ساخت و به مردم و بشريت تقديم كرد .\r\nاشعار زير نمونه‌هايى از نظم گذشتهء اوست :\r\n\r\nآرزوى مادر\r\n اى كودك عزيز ، اى طفل مهربان * اى خوب‌تر ز جان ، اى راحت روان\r\nاى من به راه تو ، در رنج و در تعب * دائم به روز و شب ، از روز زايمان \r\n\r\n","description":"","footnote":"","page_name":" 2483 ","page_number":291},
  {"content":"\r\n\r\n اى من به صد اميد ، بهر رفاه تو * داده به راه تو ، عمرى به رايگان\r\nدامان مهر من ، يك روز بر سرت * يك روز بسترت ، پرمهر سايبان\r\nيك شب اگر تو را ، مىداد درد سر * يك درد مختصر ، مىزد شرر به جان\r\nآهنگ ناله‌ات ، جان بود در خروش * گر آمدم به گوش ، دل بود در فغان\r\nدر پاى بسترت ، با عشق و افتخار * شبهاى بىشمار ، ماندم چو پاسبان\r\nهربار قلب من ، ريزى چو اشك پاك * گردد ز غصّه چاك ، از چشم دُرفشان\r\nلبخنده بر لبت ، شادان كند مرا * درمان كند مرا ، آن روى شادمان\r\nاى غنچهء قشنگ ، پردرد و داد آب * با رنج بىحساب ، شاخ تو ، باغبان\r\nصد واى اگر شوى ، از صرصر ستيز * پرپر گل عزيز ، از تندر خزان\r\nمن مىروم ز دست ، فردا از آنِ توست * فردا از آنِ توست ، در گردش زمان\r\nمىپرورم تو را ، بىرنج بندگى * از بهر زندگى ، در راحت و امان\r\nمىپرورم تو را ، هم بهره‌ور شوى * تا بارور شوى ، از صلح جاودان\r\nهر روز ديو جنگ ، گردد شديدتر * اين دشمن بشر ، منفور مادران\r\nجاويد باد صلح ، اين آرمان ماست * تا عالمى بپاست ، فرخنده آرمان \r\n\r\nمعلم مسلول\r\n ساكت و آرام همچو تيره‌شبى سرد * زرد چو گلبرگ آخرين گل پاييز\r\nديده چو آن شمع نيم‌مرده و كم‌نور * چهره كتابى ز قصّه‌هاى غم‌انگيز\r\nلحظه‌اى آهسته رو به جانب من كرد * بازهم آن هر دو لب نشد به سخن باز\r\nتا شكند مهر آن سكوت غم‌آور * پاسخ چشم مرا كه بود به‌سويش\r\nداد ، ولى با نگاه ساده ديگر * خواست كه با آن نگاه فاش كند راز\r\nبا سر انگشتهاى خسته و لرزان * صفحه‌اى از دفتر گرفته و گهگاه\r\nيك نظر تند مىكند روى دفتر * بعد برون مىكشد ز سينه يكى آه\r\nآه مگر شعله‌هاى آتش سوزان * گرچه از آن لحظه‌هاى اوّل ديدار\r\nآتش آهش به قلب من شرر افكند * دفتر او گفت راز اينكه چرا او\r\nاز همه حضّار سوى من نظر افكند * گفت كه او با تو هست همره و همكار \r\n\r\n","description":"","footnote":"","page_name":" 2484 ","page_number":292},
  {"content":"\r\n\r\n خواستم آن بحر پرتلاطم اندوه * كف به لب آورده در سواحل آرام\r\nلب بگشايد به ماجراى غم دل * پرده بگيرد ز روى صحنهء آلام\r\nگفتمش آهسته : چيست اين غم انبوه ؟ * هركه در اينجاست هست خسته و بيمار\r\nليك نه همچون تو دل‌شكسته و رنجور * گفت : اگر در دلى اميد بميرد\r\nلانه جغد است و آشيانه شبكور * يأس به بار آورد فلاكت و ادبار\r\nهمچو جوانى « اشاره كرد به دفتر * حاوى عكسى ز روزهاى سلامت »\r\nبر سرش افكنده مرگ سايه تاريك * تا ز وجودش بريده پاى سلامت\r\nنيست مگر مرگ و ترس مرگ برابر * پنجهء دردى ، طلايهء سيه مرگ\r\nبراثر كار در شرايط دشوار * آمد و بگرفت ناى زندگى من\r\nبرد نشاط جوانىام همه يك‌بار * همچو نسيم خزان ز چهره گلبرگ\r\nگر شنوى شرح حال مختصر من * نيك به مفهوم رنج مىشوى آگاه\r\nدست ز خود شسته‌ام ولى پس مرگم * واى به حال . . . پس از دو سرفهء كوتاه\r\nهمسر من ، كودكان من ، پدر من \r\n\r\nشاعر رك‌گو\r\n آن زمانى كه غالب اشعار * بود در مدح شاه يا دربار\r\nآن زمانى كه بهترين شاعر * در فن شعر و شعرى ماهر\r\nبود از خادمين درگه شاه * گشته آفرين و به‌به شاه\r\nبندهء پول بود و عبد مقام * قلم شاعران ذو الاكرام !\r\nمختصر ، شاه وقت ذوقى داشت * خويشتن را اديب مىپنداشت\r\nمجلسش بود مجمع شعرا * از غزل‌گوى تا قصيده‌سرا \r\n* *\r\n يك شب باصفا و مهتابى * چشم شه شد اسير بىخوابى\r\nتا سحر شعر گفت و قافيه بافت * تا سپيده قصيده را پرداخت\r\nصبح فرمود تا شود احضار * شاعر خاص و محرم اسرار \r\n\r\n","description":"","footnote":"","page_name":" 2485 ","page_number":293},
  {"content":"\r\n\r\n شاعر چاپلوس دربارى * داده تن را به ذلّت و خوارى\r\nآنكه بودش هميشه ورد زبان * بله احسنت آفرين قربان\r\nاز قضا ! قبل از آنكه او آيد * شاعر شوخ و بذله‌گو آمد\r\nيكى از شاعران با مقدار * يافت در پيشگاه شاهى بار\r\nبود اين شاعر آن‌قدر رك‌گو * كه بگويد به اسب شه يابو\r\nشاه فرمود كز براى تو من * خوانم امروز شاهكار سخن\r\nعيب گر داشت مصرعى زنهار * تو سرانگشت روى آن بگذار\r\nشاه شد گرم خواندن ابيات * شاعر از آن چرندبافى مات\r\nشعر مغلوط ، صدر تا ذيلش * خود به تصحيح كرد بىميلش\r\nنشده ختم شعر شاهنشاه * كاغذ از دست او گرفت آنگاه\r\nبا دو سبّابه سخت و محكم و سفت * شعر را بين دستها بگرفت\r\nيعنى اى شه در اين « ملوك كلام » * لفظ بىمعنى است و معنى خام\r\nشاه شد خشمگين از اين رفتار * كرد زندانىاش بدون « قرار »\r\nگفت تا خوب‌تر كنيم قصاص * بشود حبس در طويلهء خاص !\r\nمدّتى ماند گوشهء زندان * تا بزرگان دولت و اعيان\r\nپيش سلطان شفاعتش كردند * صد بهانه برايش آوردند\r\nبهر حفظ و رعايت ظاهر * گشت احضار پى شه ، شاعر\r\nشاه با خشم گفت : ديگر بار * يك غزل گفته‌ايم گوهربار\r\nاين غزل بهترين چكامهء ماست * اثر لا يزال خامهء ماست\r\nتو بگير و بخوان عميق و دقيق * تا كه فرموده را كنى تصديق\r\nشاعر آن شعر را گرفت و بخواند * غير محسوس كلّه را جنباند\r\nبه همان حال سر به زير و خموش * رو به در رفت شاعر باهوش\r\nشاه فرمود ، مىروى به كجا ؟ * گفت قربان همان طويله‌سرا !\r\nتا شكربار طبع سلطان است * جاى چاكر كنار زندان است \r\n\r\n","description":"","footnote":"","page_name":" 2486 ","page_number":294},
  {"content":"\r\n\r\n\r\nعسكرى ( 1310 )\r\nمحمد تقى عسكرى كامران ، فرزند مرحوم غلامحسين خان ، در سال 1310 هجرى شمسى در يكى از خانواده‌هاى معروف و اصيل يزد چشم به جهان گشود . وى تحصيلات ابتدايى و متوسطه را تا سال پنجم دبيرستان در يزد و سال ششم متوسطه را در دبيرستان علميه تهران به انجام رسانيد و در رشتهء ادبى ديپلم گرفت . ازآن‌پس رشتهء روزنامه‌نگارى را در دانشكده‌هاى حقوقى و علوم سياسى و اقتصادى و ادبيات و علوم انسانى دانشگاه تهران گذراند و به اخذ ليسانس توفيق يافت و در اين خلال با روزنامه‌هاى تجدد ايران ، طوفان يزد ، دنياى جديد ؛ و مجله‌هاى خوشه ، جوانمردان ، تندرست ، و ماه نو همكارى كرد .\r\nمحمد تقى عسكرى كامران در سال 1341 به استخدام سازمان تأمين اجتماعى درآمد و سالها در شهرهاى تهران ، آبادان ، بافق يزد ، كرمان و بندرعباس به انجام‌وظيفه پرداخت و در خدمت به مردم از كوشش بازنايستاد و سرانجام در سال 1369 بازنشسته گرديد .\r\nعسكرى كامران در سال 1363 پس از پيروزى انقلاب ، امتياز هفته‌نامهء \" نداى يزد \" را از وزارت فرهنگ و ارشاد اسلامى كسب كرد و از سىام بهمن‌ماه همان سال با همكارى برادرش محمد على عسكرى كامران كه در اين كتاب از او تحت عنوان \" كامران \" ياد شده است منتشر ساخت .\r\nعسكرى از نوجوانى به شعر و شاعرى پرداخت و اشعارش در برخى از مطبوعات به چاپ مىرسيد و در حال حاضر كمتر به سرودن شعر مىپردازد .\r\nاينك چند نمونه از شعر او :\r\n\r\n","description":"","footnote":"","page_name":" 2487 ","page_number":295},
  {"content":"\r\n\r\n\r\nوفا آموختم\r\n در درون سينه‌ام مهر بتى اندوختم * آتشى از عشق آن مه در دلم افروختم\r\nآتش هجرم به جان و دل زد و مانند شمع * ساختم با سوزش و لب از شكايت دوختم\r\nاين دل پرآرزو دارد ز وى امّيدها * جز به امّيد وفا دل را به وى نفروختم\r\nنكته‌ها ز اسرار پنهانى به من شد آشكار * در دبستان محبّت چون وفا آموختم \r\n\r\nدرد جاودانى\r\n بگذشت زندگانى * با رنج و ناتوانى\r\nدردا كه جاودانى * باشد نگار ، در دم\r\nيك‌دم نشد كه با يار * آن دلبر جفاكار\r\nگويم سخن ز اسرار * از قلب دردمندم\r\nاى خوب‌تر ز خوبان * اى بهتر از سر و جان\r\nرويت چو مهر تابان * بنگر به رنگ زردم\r\nمن را مبر تو از ياد * با ياد خود نما شاد\r\nزان پيشتر كه با باد * خيزد ز جاى گردم \r\n\r\nبه مناسبت شهادت دكتر سيد رضا پاك‌نژاد در حادثهء بمب‌گذارى حزب جمهورى اسلامى\r\n دريغا رادمردى از جهان رفت * پزشكى مردمى و كاردان رفت\r\nنژادش پاك و از نسل نبى بود * پى ديدار جد ، سوى جنان رفت\r\nبه همراه برادر با « بهشتى » * ز خيل پاكبازان از ميان رفت\r\nمؤلّف ، نكته‌دان ، با علم و تقوى * مددكار و رفيق مردمان رفت\r\nاگرچه رفت سالار طبيبان * كجا از يادمان آن مهربان رفت \r\n\r\n","description":"","footnote":"","page_name":" 2488 ","page_number":296},
  {"content":"\r\n\r\n\r\nقطعه\r\n بداديم از دست و طى شد به غفلت * گرانمايه اوقات و نقد جوانى\r\nبه راه جنون رفته‌ايم و نباشد * كنون عقل را مأمن و سايبانى\r\nكجايند اجداد نامى كه ما را * نمايند رسم و ره زندگانى\r\nدريغا كه رفتند پاكان بخرد * نمانده‌ست ديگر از آنان نشانى\r\nرفيقان كه بستند پيمان الفت * از آنان نديديم ما مهربانى\r\nنباشد ز آنان يكى يار صادق * كنند عرض اخلاص ، امّا زبانى\r\nاگرچه نكردند نيكى رفيقان * تو نيكى كن اى « كامران » تا توانى \r\n\r\n","description":"","footnote":"","page_name":" 2489 ","page_number":297},
  {"content":"\r\n\r\n\r\nعشقى ( 1302 - 1273 )\r\nسيد محمد رضا عشقى ، معروف به ميرزادهء عشقى ، فرزند سيد ابو القاسم كردستانى ، در سال 1312 هجرى قمرى در همدان تولد يافت و در مدرسهء الفت و آليانس همان شهر به تحصيل پرداخت و تا سن هفده‌سالگى بيشتر نتوانست به تحصيل خود ادامه دهد و چون با زبان فرانسه خوب آشنا بود ، به سمت مترجمى نزد يك نفر بازرگان فرانسوى مشغول كار شد . چندى در شهرهاى مختلف كشور به سير و سياحت پرداخت و سفرى نيز به تركيه رفت . هنگام اقامت در اسلامبول با آزادىخواهان ايرانى درآميخت و منظومهء نوروزنامه كه سرشار از غرور ملى و ميهنى است در آنجا به نظم آورد .\r\nعشقى پس از بازگشت به ايران در تهران سكونت گزيد و در سال 1339 هجرى قمرى به انتشار روزنامهء قرن بيستم پرداخت و براثر نشر مقالات تند و انقلابى و دفاع از رژيم جمهوريت مورد خشم محافل ارتجاعى قرار گرفت و در سال 1342 هجرى قمرى در خانه مسكونى خود ، واقع در باغ سپهسالار به دست دو نفر ناشناس به ضرب گلوله كشته شد و در ابن بابويه به خاك رفت .\r\nملك‌الشعراى بهار دربارهء او نوشت : « عشقى يكپارچه قريحه بود ، او به‌قدرى در شاعرى توانا بود كه اگر داس بىرحم باغبان ، آن نهال فضائل را درو نكرده بود ، يادگار زيادترى از گلهاى ادب و شكوفه باطراوت طبع و قريحهء شاعرانه‌اش براى ملت ايران بلكه براى دنيا باقى مىگذاشت . »\r\nبهار در مرثيت عشقى منظومه‌اى سرود كه ابيات زير از آن منظومه است :\r\n شبى چشم كيوان ز فكرت نخفت * دژم گشت از او رازهاى نهفت . . .\r\nجوانى دلبر و گشاده‌زبان * سخنگوى و دانشور و مهربان . . . \r\n\r\n","description":"","footnote":"","page_name":" 2490 ","page_number":298},
  {"content":"\r\n\r\n گل عاشقى بود و عشقيش نام * ز عشق وطن خاك شد و السلام\r\nنمو كرد و بشكفت و خنديد و رفت * چو گل صبحى از زندگى ديد و رفت \r\nعشقى ، اگرچه از نظر علمى چندان مايه‌اى نداشت ، اما از نظر وطنى ، و عشقى كه به ميهن داشت به سرعت توانست در كار روزنامه‌نگارى پيشرفت كند و شورى در ميهن‌پرستان و جوانان به‌وجود آورد ؛ بخصوص در نظم اشعار انقلابى مهارت بسزا داشت ، چندان‌كه از اين رهگذر مورد خشم بعضى از محافل و مقامات قرار گرفت و درحالىكه بيش از سى بهار از عمرش نگذشته بود ، از پاى درآمد .\r\n\r\nايده‌آل\r\n\r\n1 - شب مهتاب\r\n اوايل گل سرخ است و انتهاى بهار * نشسته‌ام سر سنگى كنار يك ديوار\r\nجوار درهء « دربند » و دامن كهسار * فضاى « شمران » اندك ز قرب مغرب تار\r\nهنوز بود اثر روز بر فراز « اوين » * نموده در بن كُه آفتاب تازه‌غروب\r\nسواد شهر « رى » از دور نيست پيدا خوب * جهان نه روز بود در شمر ، نه شب محسوب\r\nشفق ز سرخى نيميش بيرق آشوب * سپس ز زردى نيميش پردهء زرين\r\nچو آفتاب پس كوهسار پنهان شد * ز شرق از پس اشجار مه نمايان شد\r\nهنوز شب نشده آسمان چراغان شد * جهان ز پرتو مهتاب نورباران شد\r\nچو نوعروس سفيداب كرده روى زمين * اگرچه قاعدتا شب سياهيست پديد\r\nخلاف هر شبه امشب دگر شبيست پديد * شما به هرچه كه خوب است ماه مىگوييد\r\nبيا كه امشب ماه است و دهر رنگ اميد * به خود گرفته همانا در اين شب سيمين\r\nجهان سپيدتر از فكرهاى عرفانيست * رفيق روح من آن عشقهاى پنهانيست\r\nدرون مغزم از افكار خوش چراغانيست * چرا كه در شب مه فكر ، نيز نورانيست\r\nچنان كه دل شب تاريك تيره است حزين \r\n\r\n","description":"","footnote":"","page_name":" 2491 ","page_number":299},
  {"content":"\r\n\r\n\r\n2 - روز مرگ مريم\r\n دو ماه رفته ز پاييز و برگها همه زرد * فضاى شمران از باد مهرگان پر كرد\r\nهواى « دربند » از قرب ماه آذر سرد * پس از جوانى ، پيرى بود چه بايد كرد\r\nبهار سبز به پاييز زرد شد منجر * به تازه اوّل روز است آفتاب به ناز\r\nفكنده در بن اشجار سايه‌هاى دراز * روان به روى زمين برگها ز باد اياز\r\nبجاى آن شبيم بر فراز سنگى باز * نشسته‌ام من و از وضع روزگار پكر\r\nشعاع كم اثر آفتاب افسرده * گياهها همگى خشك و زرد و پژمرده\r\nتمام مرغان سر زير بالها برده * بساط حسن طبيعت همه به هم خورده\r\nبسان بيرق غم ، سرو آيدم به نظر * به‌جاى آنكه نشينند مرغهاى قشنگ\r\nبه روى شاخهء گل خفته‌اند بر سر سنگ * تمام درّهء « دربند » زعفرانىرنگ\r\nز قال و قيل بسى زاغهاى زشت‌آهنگ * شده‌ست بيشه پر از بانگ و غلغل منكر\r\nنحيف و خشك شده سبزه‌هاى نورسته * كلاغ روى درختان خشك بنشسته\r\nز هر درخت بسى شاخه باد بشكسته * صفا ز خطهء ييلاق رخت بربسته\r\nز كوهپايه همى خرّمى نموده سفر \r\n\r\n3 - سرگذشت پدر مريم\r\n ز مرگ مريم اينك سه روز بگذشته * سر مزار وى آن پيرمرد سرگشته\r\nنشسته رخ به سر زانوان خود هشته * من از سياحت بالاى كوه برگشته\r\nبدان سرم كه مر آن پير را دهم تسكين * خدات صبر دهد زين مصيبت عظمى\r\nحقيقتا كه دلم سوخت از براى شما * مگر به گوش شما هم رسيده قصّهء ما\r\nشنيده‌ام گل عمر تو چيده‌اند خدا * به خاك تيره نشايد جوانى گلچين\r\nدرون خاك مرا دخترى جوان افتاد * براى آنكه جوانى شود دو روزى شاد\r\nبر آن جوانك ناپاك روح لعنت باد * خداى داند هرگه از او نمايم ياد\r\nهزار گونه به نوع بشر كنم نفرين \r\n\r\n","description":"","footnote":"","page_name":" 2492 ","page_number":300},
  {"content":"\r\n\r\n بشر مگوى بر اين نسل فاسد ميمون * بشر نه افعى بىدست و پاست اين دد دون\r\nهزار مرتبه گفتم كه تف بر اين گردون * ببين به شكل بنىآدم آمده‌ست برون\r\nچقدر آلت قتاله زين كهن ماشين * تو زين جوان‌شدهء دشمن بشر او كيست\r\nبشر هزار برابر بتر بود او چيست * از ، او ! بترها ديدم من اينكه چيزى نيست\r\nبراى ذمّ بشر سرگذشت من كافيست * اگر كه خواهى آگه شوى بيا بنشين \r\n\r\nعشق وطن\r\n خاكم به سر ، ز غصّه به سر خاك اگر كنم * خاك وطن كه رفت چه خاكى به سر كنم ؟\r\nآوخ ! كلاه نيست وطن تا كه از سرم * برداشتند ، فكر كلاه دگر كنم\r\nمرد آن بود كه اين كُلَهش بر سر است و ، من * نامردم ار كه بىكُله آنى بسركنم\r\nمن آن نِيَم كه يكسره تدبير مملكت * تسليم هرزه گرد قضا و قدر كنم\r\nزير و زبر اگر نكنى خاك خصم را * اى چرخ ، زير و روى تو ، زير و زبر كنم\r\nجاييست آرزويم ، اگر من به آن رسم * از روى نعش لشكر دشمن گذر كنم\r\nبد هرچه مىكنى بكن اى دشمن قوى * من نيز اگر قوى شدم از تو بتر كنم\r\nمن آن نِيَم به مرگ طبيعى شوم هلاك * وين كاسه خون به بستر راحت هدر كنم\r\nمعشوق « عشقى » اى وطن اى مهد عشق پاك * اى آنكه ذكر عشق تو ، شام و سحر كنم\r\n« عشقت نه سرسريست كه از سر بدر شود * مهرت نه عارضيست كه جاى دگر كنم »\r\n« عشق تو در وجودم و مهر تو در دلم * با شير اندرون شد و با جان بدركنم » \r\n\r\nنفس در سينه‌ام آزاد نيست\r\n شيوهء دلدار من جز فتنه و بيداد نيست * در جهان يك دل هم از جور و جفايش شاد نيست\r\nهركسى اين دوره آزادانه آنچه خواست گفت * من ز دست دل ، نفس در سينه‌ام آزاد نيست\r\nگرچه من اندر جوانى رنجها ديدم ولى * حاليا جز رنج هجرانت مرا در ياد نيست \r\n\r\n","description":"","footnote":"","page_name":" 2493 ","page_number":301},
  {"content":"\r\n\r\n اى دل از كار من و بلبل چه مىپرسى ؟ برو ! * ما دو تن شوريده را كارى بجز فرياد نيست\r\nقلب « عشقى » بين كه چون سرتاسر ايران زمين * از جفاى گلرخان يك گوشه‌اش آباد نيست \r\n\r\nبىاعتنايى به فلك\r\n در هفت آسمانم الّا يك ستاره نيست * نامى ز من به پرسنل اين اداره نيست\r\nبىاعتنا به هيئت كابينهء فلك * گرديده‌ام كه پارتىام يك ستاره نيست\r\nبر بىشمار مهر فلك پشت‌پا زدم * خصم چو من فلك‌زده‌اى را شماره نيست\r\nعار آيدم من ار به فلك اعتنا كنم * از من به چرخ جز به حقارت نظاره نيست\r\nكشتى ما فتاده به گرداب اى خدا * يك ناخدا كه تا بردش بر كناره نيست\r\nبيچاره نيستم من و در فكر چاره‌ام * بيچاره آن كسيست كه در فكر چاره نيست\r\nمن طفل انقلابم و اندر دهان من * پستان خون دايهء اين گاهواره نيست\r\nاحوال من نموده دل سنگ خاره ، نرم * آخر دل تو سنگ‌تر از سنگ خاره نيست\r\nمن عاشقم ، گواه من اين قلب چاك‌چاك * در دست من جز اين سند پاره‌پاره نيست \r\n\r\nدزد پاتختى\r\n هزار بار مرا مرگ به از اين سختيست * براى مردم بدبخت ، مرگ خوشبختيست\r\nگذشت عمر به جان كندن ، اى خدا مردم * ز دست اين همه جان كندن ، اين چه جان سختيست ؟\r\nرسيد جان به لبم ، هرچه دست و پا كردم * برون نشد ، دگر اين مُنتهاى بدبختيست\r\nرجال ما همه دزدند و دزد بدنام است * كه دزد گردنه بدنام دزد پاتختىست\r\nرجال صالح ما اين رجال خنثايند * كه از رجال دگر امتيازشان لختيست \r\n\r\n","description":"","footnote":"","page_name":" 2494 ","page_number":302},
  {"content":"\r\n\r\n زنان كشور ما زنده‌اند و در كفن‌اند * كه اين وصول سيه‌بختى و سيه‌رختيست\r\nبمير « عشقى » ار آسايش آرزو دارى * كه هركه مرد ، شد آسوده ، زنده در سختيست \r\n\r\nملّت‌فروش\r\n يكى را ز تن جامه در دزدگاه * بكندند از كفش پا تا كلاه\r\nپس آنگاه آن روز تا شب دويد * كه تا بر دهى نيمه‌شب در رسيد\r\nبشد در سراى خداوند ده * كه چيزى مرا اى خداوند ، ده\r\nكه تا پوشد اندام خود اين غلام * بد اندر دهانش هنوز اين كلام\r\nكه آن خواجه خدمتگزاران بخواست * بگفتا كنون كاين غلامى ز ماست\r\nسحرگه به ابزارش اندر بريد * فروشيد و نقدينه‌اش آوريد\r\nچو آن بينوا اين سخن برشنفت * سر از جيب حيرت برون كرد و گفت :\r\nبگفتم غلامم كه تن‌پوشىام * نگفتم غلامم كه بفروشىام ! \r\n* *\r\n دلم بس ز كردار آن خواجه سوخت * كه ما را به نام غلامى فروخت\r\nنوشتم من اين قصّه را يادگار * كه تا ياد دارد ورا روزگار \r\n\r\nمناعت طبع\r\n مرا اگر كه زر و سيم و ثروت دنيا * بر آنچه هست تسلّط دهند و چيره كنند\r\nتمام برگ درختان گر اسكناس شود * تمام ريگ بيابان اگر كه ليره شوند\r\nگر آسمان همه زر گردد و به من بخشند * سپس به گنجه‌ام افلاك را ذخيره كنند\r\nبدين نيرزد هرگز كه مردم از چپ و راست * به چشم نفرت بر من ، نگاه خيره كنند \r\n\r\nتجديد انقلاب\r\n اين كاخ كهن خراب مىبايد كرد * اين شهر به خون خضاب مىبايد كرد\r\nآزادى انقلاب اوّل كم شد * بار دگر انقلاب مىبايد كرد \r\n\r\n","description":"","footnote":"","page_name":" 2495 ","page_number":303},
  {"content":"\r\n\r\n\r\nلزوم انقلاب\r\n اين ملك ، يك انقلاب مىخواهد و بس * خونريزى بىحساب مىخواهد و بس\r\nامروز دگر درخت آزادى ما * از خون من و تو آب مىخواهد و بس \r\n\r\nجام عمر\r\n الا اى مرگ ، در جانم بياويز * كه جام عمر من گرديد لبريز\r\nچسان من زنده مانم ، ملك ايران * به سر گيرد دوباره دور چنگيز \r\n\r\nنام نيك\r\n من اى پيرى ، جوانى را نخواهم * بميرم ، زندگانى را نخواهم\r\nچو نام نيك باشد ، زندگى چيست * چو باقى هست ، فانى را نخواهم \r\n\r\n","description":"","footnote":"","page_name":" 2496 ","page_number":304},
  {"content":"\r\n\r\n\r\nعضدى ( 1335 )\r\nخانم عبّاسه عضدى ، شاعرهء خوش‌ذوق و لطيف‌طبع ، فرزند عبّاس عضدى شاعر توانا و بلندپايهء معاصر كه در اين كتاب نيز زير عنوان « سيف » از او ياد شده است ، در سال 1335 هجرى شمسى در تهران در خانواده‌اى شعردوست و ادب‌پرور از مادر زاد .\r\nخانم عضدى تحصيلات ابتدايى و متوسطه را در تهران و انگلستان به انجام رسانيد ، ازآن‌پس در رشتهء زبان انگليسى به تحصيل ادامه داد و تا درجهء فوق ليسانس پيش رفت و پس از چند سال تحصيل و سكونت در لندن سرانجام با يك جوان ايرانى پيوند زناشويى بست و به اتفاق شوهرش به سوئد عزيمت كرد و در اين كشور رحل اقامت افكند .\r\nخانم عضدى از كودكى به شعر دلبستگى داشت و از همان زمان به سرودن شعر پرداخت و چون داراى حافظه‌اى قوى و نيرومند و استعداد و ذوقى سرشار بود ، پدرش به پرورش و راهنمايى او همت گماشت و به سرعت قدم در راه تكامل نهاد و با مطالعه دواوين شعر اساتيد بزرگ ادب فارسى شعرش به پختگى و شكوفايى رسيد .\r\nخانم عضدى با اينكه سالهاست در خارج از كشور بسرمىبرد ، امّا علاقه‌اش به شعر و ادب فارسى او را از پرداختن به شعر غافل نساخته و با اشتغالاتى كه در سوئد دارد ، كمتر مجالى براى بروز و ظهور شعر باقى مىگذارد . با اين وصف ، در هر موقع و مناسبتى از طبع لطيف خود مدد جسته و به سرودن شعر پرداخته است .\r\n\r\nاوج كامرانيها\r\n دلت اگرچه ز من غرق بدگمانيهاست * مرا به راه تو سوداى جان‌فشانىهاست\r\nبه راه عشق تو كمتر ز خاك راه شدن * كمال منزلت و اوج كامرانيهاست \r\n\r\n","description":"","footnote":"","page_name":" 2497 ","page_number":305},
  {"content":"\r\n\r\n گذشت عمر چو آب از سر و هزار افسوس * هنوز چشم تو سرگرم سرگرانيهاست\r\nطلوع اختر تابان آفرينش تو * چو اشك رشك به چشمان كهكشانيهاست\r\nفروغ شمع خيالت به گاه ظلمت شب * چراغ راه غريبان و كاروانيهاست\r\nنگاه من كه به صدها زبان سخن گويد * به پيش روى تو در بند بىزبانيهاست\r\nخوشم كه از من بيدل نشان نمىگيرى * همين نشان نگرفتن ز من نشانيهاست\r\nبلاى عشق تو را مىخرم به جان زيرا * شكنجه‌هاى تو آغاز مهربانيهاست \r\n\r\nتضمين غزل حافظ « 1 »\r\n گرچه پيغام ز شهر ظلماتم دادند * خبر از دهشت دنياى مماتم دادند\r\nرنگ كابوس به آيينهء ماتم دادند * « دوش وقت سحر از غصّه نجاتم دادند\r\nوان در آن ظلمت شب آب حياتم دادند » * عالمى برتر از اين خاك براتم كردند\r\nبه جهان دگرى برده و ماتم كردند * آگه از قصّهء اسرار حياتم كردند\r\n« بى خود از شعشعهء پرتو ذاتم كردند * باده از جام تجلّى صفاتم دادند »\r\nتا كه تر كردم از آن بادهء توحيد لبى * سوختم از عطش آتش سوزان تبى\r\nتب افلاكيشان داد به جانم طربى * « چه مبارك سحرى بود و چه فرخنده شبى\r\nآن شب قدر كه اين تازه براتم دادند » * از حصار قفس خاك گشودم پروبال\r\nبر سر كنگرهء عرش رسيدم به كمال * ديدم آنجا چه صفايى چه شكوهى چه جلال\r\n« بعد از اين روى من و آينهء وصف جمال * كه در آنجا خبر از جلوهء ذاتم دادند » \r\n\r\n\r\n","description":"","footnote":"\r\n( 1 ) - اين تضمين زيبا و رسا از شعر حافظ را شاعر به پدر خود ، عباس عضدى ، شاعر گرانمايه تقديم كرده است .\r\n","page_name":" 2498 ","page_number":306},
  {"content":"\r\n\r\n گرچه مىسوختم از آتش سوزندهء تب * به ستوه آمده بودم ز غم ظلمت شب\r\nدر پى گمشدهء خود ننشستم ز طلب * « من اگر كامروا گشتم و خوش‌دل چه عجب\r\nمستحق بودم و اين‌ها به زكاتم دادند » * بعد از اين ياد من افسانهء اين خاك مباد\r\nعالم خاك به من مهلت فرياد نداد * به مكانى كه نهم راه كجا يابد باد ؟\r\n« هاتف آن روز به من مژدهء اين دولت داد * كه بدان جور و جفا صبر و ثباتم دادند »\r\nاز فلك نور به ذرّات تنم مىريزد * شبنم شعر تر از پيرهنم مىريزد\r\nوز قلم عطر گل ياسمنم مىريزد * « اين همه شهد و شكر كز سخنم مىريزد\r\nاجر صبريست كزان شاخ نباتم دادند » * حوريان مى زده بودند به بانگ دف و رود\r\nمن عصيان‌زده ، بگذاشته سر را به سجود * ناگه اين زمزمه برخاست ز اعماق وجود\r\n« همّت حافظ و انفاسِ سحرخيزان بود * كه ز بند غم ايّام نجاتم دادند » \r\n\r\nپاييز\r\n خاكستر گرم و نرم هيزمها * آهسته به روى دفترم بنشست\r\nپرواز پرنده‌اى سكوتم را * در سايهء سرد شاخه‌ها بشكست \r\n* *\r\n آتش هوسى عميق و سوزان را * بر دامن من از آستين افشاند\r\nباد آمد و برگهاى لرزان را * از شاخه تكاند و بر زمين افشاند \r\n* *\r\n سيماى زمين و برگهاى خشك * رنگين چو بساط گل‌فروشان بود\r\nتصوير من برهنهء پاييز * پيدا ز حريم رازپوشان بود \r\n* *\r\n\r\n","description":"","footnote":"","page_name":" 2499 ","page_number":307},
  {"content":"\r\n\r\n يك برگ به سرخى گل آتش * برگ دگرى به زردى خورشيد\r\nاز دورنماى آنچه پيدا بود * پاييز به نقش خويش مىباليد \r\n* *\r\n عريانى شاخه‌ها درختان را * در محفل باغ شرمگين مىكرد\r\nافسونگر دهر باغ را فردا * با شاهد برف همنشين مىكرد \r\n* *\r\n باد از مژه‌هاى ابرها آرام * صد واژهء ناب بر زمين افكند\r\nاز جنبش برگها سرودى خوش * در پهنهء راهها طنين افكند \r\n* *\r\n آوازهء باد و نم‌نم باران * از شعر تمام شاعران سر بود\r\nشعرى كه خزان برگها مىخواند * از طبع روان من روان‌تر بود \r\n* *\r\n از پنجره باغ را نظر كردم * در دل نه خزان صد آفرين گفتم\r\nشرمنده ز واژه‌ها خجل از خويش * با شعر وداع آخرين گفتم \r\n\r\nگورستان\r\n غروب روز بود و قرص خورشيد * فرومىرفت در كام تباهى\r\nبه زير سايهء اهريمن شب * سپيدى محو مىشد در سياهى \r\n* *\r\n سكوتى خوفناك و دهشت‌انگيز * درون قلب سردم آشيان داشت\r\nنگاهم آن‌چنان گم‌كرده‌ره بود * كه از تشويش روح من نشان داشت \r\n* *\r\n شبى تاريك بود و ضجّهء باد * به گوشم آشنا مىشد در آن شب\r\nز دل ناليدم و بانك صدايم * به جاى بىنشانى خورد و برگشت \r\n* *\r\n به روى گورهاى كهنه و سرد * غبار مرگ را افشانده بودند\r\nتو گفتى زندگان را آن شب تار * از آن صحراى وحشت رانده بودند \r\n* *\r\n\r\n","description":"","footnote":"","page_name":" 2500 ","page_number":308},
  {"content":"\r\n\r\n صداى تيشه‌هاى گوركنها * به گورستان طنين‌انداز مىشد\r\nبه زير پاى لرزانم در آن دشت * دهان گورى از هم باز مىشد \r\n* *\r\n نگاه بىفروغم روبرو بود * به هر سو با نگاه گوركنها\r\nنگاهم هر طرف مىديد آنجا * گروه مردگان را با كفنها \r\n* *\r\n به پشت تيره‌ابرى ماه شد محو * رهم تاريك و دهشتناك‌تر شد\r\nطلسم شوم جسم خاكى من * اسير دشمنى بىباك‌تر شد \r\n* *\r\n در آن طلعت‌سراى سرد و خاموش * گريبان پاره عقل خويش ديدم\r\nسوار مرگ مىتازيدم از پى * به هر سويى كه با سر مىدويدم \r\n* *\r\n به ناگه از درون حفره‌اى سرد * صداى مرده‌اى از گور برخاست\r\nصدا گفتا : برو اى زن از اينجا * كه اين ويران‌سرا كاشانهء ماست \r\n* *\r\n ندا آمد ز گورستان كه اى زن * چه رنجى مىكشى از روزگارت\r\nبه فكر چيستى ؟ محزون چرايى ؟ * در اين وقت شب اينجا چيست كارت ؟ \r\n* *\r\n نگاهم غوطه‌ور در تيرگى شد * دلم در سينه از اندوه لرزيد\r\nبگفتم زنده‌ام ليكن چه گويم * كه اين غمناك از هستى چه‌ها ديد \r\n* *\r\n پس از يك جستجو ديدم سرانجام * كه اين هستى جز امّيدى عبث نيست\r\nدگر از عالم هستى چه حاصل * همين پاسخ براى رنج بس نيست \r\n* *\r\n ندا بار دگر آمد كه اى زن * چه گويم با تو و اين حال زارت\r\nبيا بار غمت بردار و بگريز * كه اين عالم نمىآيد به كارت \r\n* *\r\n\r\n","description":"","footnote":"","page_name":" 2501 ","page_number":309},
  {"content":"\r\n\r\n تو در دنبال آن آرامگاهى * كه در پندار ، چون اعماق درياست\r\nهمان آرامگاه پاك و مرموز * كه شبها در فروغ ماه پيداست \r\n* *\r\n ولى بنگر ببين دنياى ما نيز * بجز ويرانه‌اى پوچ و عبث نيست\r\nكه ما هم چون تو در دنبال آنيم * براى مردگان هم مرگ بس نيست \r\n* *\r\n كنون روز است و هردم مىدواند * سؤالى ريشه در قعر وجودم\r\nدر آن ظلمت‌سراى سرد و خاموش * نمىدانم نبودم ، يا كه بودم ؟ \r\n\r\nكاش\r\n كاش چون دشت و علفزارى سبز * تشنهء بارش و باران بودم\r\nيا كه بر دامن گلبرگى پاك * شبنم صبح بهاران بودم \r\n* *\r\n كاش از پرتو خورشيد سحر * جامهء نور به بر مىكردم\r\nيا كه با عطر گل شب‌بوها * دامن از رايحه پر مىكردم \r\n* *\r\n كاش چون شاپركى نرم و سبك * سوى خورشيد سفر مىكردم\r\nگرمىاش را به تو مىبخشيدم * رو به دنياى دگر مىكردم \r\n* *\r\n كاش چون چشمه به دامان زمين * پاك و پرآب و خروشان بودم\r\nكاش مىشد تو زمين بودى و من * در دل سنگ تو جوشان بودم \r\n\r\n","description":"","footnote":"","page_name":" 2502 ","page_number":310},
  {"content":"\r\n\r\n\r\nعطا ( 1332 - 1254 )\r\nحسين سميعى ( اديب السلطنه ) ، متخلص به عطا ، فرزند ميرزا حسن خان ، در سال 1293 هجرى قمرى در رشت به دنيا پا نهاد . نياى وى حاج ميرزا سميع اهل تبريز و به تجارت مشغول بود ، به گيلان آمد و در آنجا اقامت گزيد . دودمان سميعى از مشاهير گيلان بوده و شرح حال اين خاندان را حسينقلى خان كلهر در رسالهء تحفة الحسينيهء خود نگاشته است .\r\nسميعى تحصيلات خود را در تهران و كرمانشاه به پايان رسانيد ، بخصوص از محضر ابو الفقراء اصفهانى و ميرزا سالك كرمانشاهى كسب فيض كرد . در جنگ بين الملل اول با ساير مهاجرين به اسلامبول شتافت و پس از پنج سال به تهران بازگشت .\r\nسميعى ازآن‌پس كه پدرش بدرود حيات گفت ، وارد خدمات دولتى شد و سالها در وزارت خارجهء كشور پستهاى مهمى را عهده‌دار بود : دو دوره به نمايندگى مجلس شوراى ملى انتخاب شد و يك‌بار به سمت والى آذربايجان منصوب گرديد ، چند بار به عنوان وزير دادگسترى ، وزير كشور ، وزير فوائد عامه ، وزير مشاور ، و معاونت نخست‌وزير گماشته شد و آخرين پست او رئيس كل تشريفات سلطنتى بود و در انتخابات مجلس سنا به عنوان سناتور انتخابى گيلان به مجلس سنا رفت .\r\nسميعى چند سال رياست انجمن ادبى فرهنگستان را عهده‌دار بود و مطالعهء كتاب و معاشرت با ادبا و سرودن شعر از سرگرميهاى او بود . رسالهء جان كلام ، رسالهء دستور زبان فارسى ، آرزوى بشر ، آيين نگارش ، جامعة الحيوانات ، خواهران ، ترجمهء تاريخ افغانستان به قلم سيد جمال الدّين اسدآبادى از عربى به فارسى ، و ديوان اشعار از تأليفات اوست .\r\nسرانجام وى در سال 1332 شمسى بدرود حيات گفت .\r\nنمونه‌هاى زير از نظم اوست :\r\n\r\n","description":"","footnote":"","page_name":" 2503 ","page_number":311},
  {"content":"\r\n\r\n\r\nبرويم\r\n بيا كز اين قفس تنگ خاكدان برويم * گشوده پر به تماشاى گلستان برويم\r\nدل از ملازمت تنگناى تن بگرفت * خوشا دمى كه به خلوت‌سراى جان برويم\r\nبراى پرورش روح ما مكان تنگ است * بيا به عرصهء ميدان لامكان برويم\r\nخوشا مصاحبت اهل حال و مجلس انس * كه مهربان بنشينيم و مهربان برويم\r\nدو روز عمر تمتّع نمىدهد برخيز * كه همچو خضر پى عمر جاودان برويم\r\nنتيجه معرفت است از وجود ما حيف است * چنان كه آمده بوديم همچنان برويم\r\nخوش آن بود كه گذاريم در جهان اثرى * به يادگار از آن پيش كز جهان برويم\r\nدليل اهل سعادت نشان بندگى است * بدا به ما ، گر از اين نشئه بىنشان برويم\r\nهنوز پرده ز اعمال برنداشته‌اند * نعوذ باللّه اگر پاى امتحان برويم\r\nعذاب روح بود صحبت فلان و فلان * بيا به گوشه‌اى از دست اين و آن برويم\r\nاز اين عناصر فرتوت كار ساخته نيست * بيا به جستجوى عنصر جوان برويم\r\nاصول فاسد را بايد از ميان برداشت * ضرر ندارد اگر ما هم از ميان برويم \r\n\r\nرموز عشق\r\n حق همچو آفتاب هويدا و روشن است * من گر نبينمش گنه از ديدهء من است\r\nنقش حقيقت از قلم صنع ساده بود * اين قيل و قال خلق بر آن رنگ و روغن است\r\nبا عقل اى حكيم نيابى رموز عشق * در پيش منطق تو قضايا مبرهن است\r\nتردامنان كجا به خرابات ره برند * آنجا مقام طايفهء پاك‌دامن است\r\nيكتا شو و به حلقهء اهل دل اندر آى * كاين حلقه تنگ چشم تر از چشم سوزن است\r\nاسرار جان ز اهل كلاه و قبا بپوش * كس نيست محرم ار همه پيراهن من است\r\nما دل به مهر روى يكى بسته‌ايم و بس * كاندر ميان ماهرخان پرتوافكن است\r\nگردن نهاده‌ايم به تسليم و بندگى * پيش كسى كه خون جهانش به گردن است\r\nبا آه آتشين به دلش راه يافتيم * گويى كه راه تا دل او راه‌آهن است\r\nما را به خون كشد وى و وامىكشد رقيب * تكليف ما در اين كش و واكش معيّن است\r\nما بنده‌ايم ، خواجه اگر بىعنايت است * ما دوستيم دلبر اگر يار و دشمن است\r\nهان اى « عطا » شكايت دشمن مبر به دوست * بلبل جفاى خار كشد تا به گلشن است \r\n\r\n","description":"","footnote":"","page_name":" 2504 ","page_number":312},
  {"content":"\r\n\r\n\r\nتا چند\r\n تا چند براى زندگانى * حاجت برِ اين و آن توان برد\r\nتا كى به هواى لقمه‌اى نان * منّت بايد از اين و آن برد\r\nعِرض خود و آبروى مردم * تا چند توان به رايگان برد\r\nبر سفرهء سگ طبيعتان دست * نتوان به اميد استخوان برد\r\nمشنو كه فلان سه چار روزى * خوش بود و چنين زد و چنان برد\r\nبنگر كه بجز زيان و حسرت * ديگر چه تمتّع از جهان برد\r\nخوش باد روان آنكه منّت * از كس نكشيد و مرد و جان برد \r\n\r\nچكامه « 1 »\r\n در ديدهء من نقص و علّتيست * يا منظره‌ها را نقيصتيست\r\nهر چيز كه آيد به چشم من * بينم كه به ناخواه صورتيست\r\nاشياء همه به رنگ ديگرند * گيتى به دگر گونه حالتيست\r\nبر حال طبيعى نمانده وضع * يا فوق طبيعت طبيعتيست\r\nهر صورت زيبا كه بنگرم * گويم كه نشان حقيقتيست\r\nهر گفتهء شيرين كه بشنوم * گويم كه بيان نصيحتيست\r\nهرجا كه شود مجمعى به پاى * گويم كه به خير جماعتيست\r\nهر نامه كه مىيابد انتشار * گويم كه در آن حسن‌نيّتيست\r\nچون پرده برفتد ز روى كار * بينم كه تمامى فضيحتيست\r\nگر نامى از ايران كسى شنيد * كاو را ، نه از اين ملك خبرتيست\r\nپنداشت كه اين مرز و بوم نيز * جايى و در آن جاى ملّتيست\r\nيا قاعدهء كارها در آن * بر اصل و اساس سياستيست\r\nيا بهر نظامات داخلى * قانونى و طرز حكومتيست\r\nيا در بدن اهل مملكت * روح ادب و خون غيرتيست\r\nيا در طبقات عديده‌اش * تميزى و علمى و صنعتيست \r\n\r\n\r\n","description":"","footnote":"\r\n( 1 ) - به مناسبت آشفتگى اوضاع كشور در اواخر دورهء قاجاريه سرود .\r\n","page_name":" 2505 ","page_number":313},
  {"content":"\r\n\r\n يا مدرك رجحان و امتياز * تقوى و صلاح و فضيلتيست\r\nيا مردم دانش‌پژوه را * بر زمرهء نادان مزيّتيست\r\nيا اصل صواب و صلاح را * در جامعه قدرى و قيمتيست\r\nيا آنكه كسى را در اين محيط * دردى و از آن درد زحمتيست\r\nيا از مدنيّت شبانه روز * در حوزهء اصحاب صحبتيست\r\nيا جانب خير و صلاح خويش * كس را ز همه خلق رغبتيست\r\nيا از پى بهبود مملكت * فكرى و تلاشى و همّتيست\r\nيا از بد و نيك گذشتگان * در مردم آينده عبرتيست\r\nيا طايفهء نيك‌بخت را * بر زمرهء بدبخت شفقتيست\r\nيا از پى هر كار اجرتى * يا در پى هر رنج راحتيست\r\nسرتاسر اين مملكت پر است * از جهل و خود اين جهل آفتيست\r\nنى هيچ به جايى تناسبيش * نى هيچ به ملكى شباهتيست\r\nهريك ز مقامات ملّىاش * انبار فسادى و شهوتيست\r\nهريك ز ادارات كشوريش * كانون خطايى و رشوتيست\r\nآن را كه خيانت كند به ملك * شأنى و شكوهى و شوكتيست\r\nوان را كه به خدمت قدم زند * رنج و بلايى و محنتيست\r\nهر محفل و هر انجمن كه هست * منزلگه بيمى و وحشتيست\r\nهر قسمتى از روزنامه‌جات * جولانگه فحش و تهمتيست\r\nهر كلّهء روشن كه بنگرى * انبانهء ظلمى و ظلمتيست\r\nبنگر خطبا را كه هركسيش * در نطق و بيان گوى سبقتيست\r\nگويند ز هر در سخن و ليك * حاصل در همه شومى و لعنتيست\r\nنى بحث ز راهى و معدنى * نى حرف ز بانكى و شركتيست\r\nرندى و دورويى و ده‌دلى * شايسته‌ترين دأب و عادتيست\r\nتا منفعتى در ميانه هست * مهرى و وفا و محبّتيست\r\nامّا چو شد آن منفعت تمام * جنگى و نزاع و خصومتيست\r\nدر جان هم افتاده جملگى * وز فحش و فضاحت قيامتيست\r\nاين فحش دهد و آن به جان خرد * گويى كه در آن فحش لذّتيست \r\n\r\n","description":"","footnote":"","page_name":" 2506 ","page_number":314},
  {"content":"\r\n\r\n شيرين شود از هرزه كامشان * گويى كه گوارنده شربتيست\r\nغمّازى و دزدى و مفسدى * زيبنده‌ترين خوى و سيرتيست\r\nكفر است كه گويم خداى را * در بودن اين وضع حكمتيست\r\nيا ذلّت ايران و اهل آن * مبنى به قضاء و مشيّتيست\r\nزيراكه خداوند را به خلق * هرگز نتوان گفت منّتيست\r\nاين‌ها همه چون نيك بنگريم * زاييدهء جهلى و غفلتيست\r\nامّا همه خاموش و هركسى * پنهان شده در كنج عزلتيست\r\nگويى كه تصور نمىكنند * برعهدهء هريك وظيفتيست\r\nيا ديدن اين جمله هرج‌ومرج * و آرام گرفتن خيانتيست\r\nيك مرد نباشد كه يك‌قدم * بردارد تا وقت و فرصتيست\r\nور نه به خداى ، رفع اين عيوب * گر مرد بود ، كار ساعتيست \r\n\r\nبنفشه ، دسته‌دسته\r\n در ، گر بر آشنا نشود باز بسته به * مرغ ار به بام غير پرد ، پرگسسته به\r\nپيوند اگر به موى تو نبود بريده باد * پيمان اگر به عهد تو نبود ، گسسته به\r\nهر سر كه درد يار ندارد به پاى دار * هر دل كه سوز عشق در آن نيست ، خسته به\r\nزلف تو پيچ‌پيچ و شكن در شكن خوش است * زيرا بنفشه هرچه بود ، دسته‌دسته به\r\nجان « عطا » كه در قفس تن بود اسير * روزى قفس شكسته وز آن مرغ رسته به \r\n\r\nدعوى بزرگى\r\n بىفضل و هنر عزيز نتوانى شد * بىچيزى هيچ‌چيز نتوانى شد\r\nدعوى بزرگى چه كنى در خردى * غوره نشده مويز نتوانى شد \r\n\r\nبه دنيا نبود\r\n خوبيم و خوشيم و خوش‌تر از ما نبود * وين دعوى ما گزاف و بىجا نبود\r\nخوب است و خوش است هركه در دنيا زيست * آن‌گونه كه گوييا به دنيا نبود \r\n\r\n","description":"","footnote":"","page_name":" 2507 ","page_number":315},
  {"content":"\r\n\r\n\r\nاميدوار\r\n گويند كه مست باده از فضل خداى * بايد نوميد باشد اندر دو سراى\r\nباور نكنم زان كه همين مستى من * كرده‌ست اميدوارم از فضل خداى \r\n\r\nمعرفت خدا\r\n مقصود ز مى بادهء انگورى نيست * كان را اثرى جز ز خدا دورى نيست\r\nمى معرفت خداى باشد كه در آن * شور و شر و دردسر و مخمورى نيست \r\n\r\nبىريا\r\n مى بايد خورد و بىريا بايد خورد * با دُردكشانِ باصفا بايد خورد\r\nگر مى نخورى به مرگ شايسته‌ترى * يا بايد رفت و مرد يا بايد خورد \r\n\r\n","description":"","footnote":"","page_name":" 2508 ","page_number":316},
  {"content":"\r\n\r\n\r\nعطارد ( 1304 )\r\nجواد عطارد ، فرزند آقا جان ، در سال 1304 هجرى شمسى در شيراز تولد يافت . خاندان مادرى وى همه از عالمان دين بوده‌اند ، مانند حكيم ملا نصر اللّه اردكانى و آخوند ملا عبد الوهاب اردكانى كه در آثار عجم و فارسنامه ناصرى از آنها ياد شده است .\r\nعطارد خواندن و نوشتن مقدماتى را نزد مادرش آموخت ، آنگاه به دبستان اسلامى زادگاه خود رفت و با امتحان ورودى در كلاس چهارم پذيرفته شد و كلاس پنجم و ششم را در دبستان دانش به انجام رسانيد . ازآن‌پس وارد دبيرستان شد و تا سوم متوسطه به تحصيل پرداخت . سپس به دانشسراى مقدماتى وارد شد و ديپلم خود را گرفت ، آنگاه به استخدام وزارت فرهنگ درآمد و مأمور تدريس در مدارس شهر خود گرديد و در خلال كار آموزشى به تحصيل ادامه داد و در دانشگاه شيراز در رشتهء ادبيات فارسى مشغول تحصيل شد و در سال 1337 ليسانس خود را دريافت كرد و در دبيرستان به تدريس پرداخت و در سمتهاى مختلف انجام‌وظيفه كرد و تا رياست ادارهء آموزش و پرورش پيش رفت و سرانجام در سال 1358 بازنشسته گرديد .\r\nعطارد چند سالى نيز به تحصيل علوم قديمه پرداخت و منطق و فلسفه را نزد استادانى چون علامه ميرزا خليل اردكانى و خليل رجايى و محمد على حكيم لشكر تلمذ كرد و از هركدام بهره كافى برگرفت .\r\nعطارد داراى سه پسر و يك دختر است كه همگى تحصيلات عاليه دارند به نامهاى :\r\nمسعود عطارد دكتر رياضى و مهندس شيمى از دانشگاه كلمبيا ، سعيد عطارد فوق ليسانس فيزيك ، وحيد عطارد دكتر دامپزشك ، الهه عطارد فوق ليسانس حقوق سياسى .\r\nاينك نمونه‌هايى از شعر او :\r\n\r\n","description":"","footnote":"","page_name":" 2509 ","page_number":317},
  {"content":"\r\n\r\n\r\nبازگشت به شيراز\r\n مجنون‌صفت حكايت دل ساز مىكنم * در نور ماه ، دفتر دل باز مىكنم\r\nمن مرغ پرشكسته و اين راه بس دراز * در خواب پر گشاده و پرواز مىكنم\r\nاى كعبهء نياز و اى قبله‌گاه دل * آواى دل به ساز تو دمساز مىكنم\r\nاينجا مرا نه ميل گلستان و نى بهار * با ياد سرو ناز تو آغاز مىكنم\r\nبوى گل هميشه‌بهار تو ديگر است * اغراق نيست در سخن ايجاز مىكنم\r\nاى آفتاب شهر وفا گو به دوستان * دستم نمىرسد به شما ناز مىكنم\r\nاينجا چو نيست محرمى و يار همدلى * آهنگ بازگشت به شيراز مىكنم\r\nشهرى كه جاى شعر و شراب و كرامت است * تكريم مىنمايم و اعزاز مىكنم\r\nصبح اميد مىدمد اى قلّه اميد * پرواز مىنمايم و پرواز مىكنم\r\nپا بر سرير چرخ « عطارد » قلم به دست * مىگفت و مىنوشت كه اعجاز مىكنم \r\n\r\nسپاس\r\n ارديبهشت‌ماه كه ياقوت احمرى * رقصد ميان باغ به تاج سكندرى\r\nاز لاله خون چكد كه منم عاشق بهار * زيبا بساط باغ كه آن مرد گوهرى\r\nبر تاك دانه‌هاى دُرِ ژاله شاهوار * گويد كه وقت آنكه كند سرو سرورى\r\nآهنگ باد در بن گوشم چنين سرود * كاى سالخورده پير ، گلينى چه بنگرى\r\nنسرين . . . كنار تو است چه باك از غم خزان * شايد تو را به دو كه زنى كوس مهترى\r\nپاك است همچو گوهر شايسته چون بهار * بر عارضش عرق همه چون گلبن ترى\r\nفرزند نيك‌زاد تو را باد فرّ او * از شاخسار عمر پرى پُرثمر خورى\r\nنازم به دو كه پاك‌سرشت است و پاك‌دين * طبعى ظريف دارد و خويى پيمبرى\r\nخواهم به روزگار بماند مرا مدام * تا آنكه سر نهم به رهش از پى سرى\r\nنقش است عكس روى تو ما را به ديدگان * نقشيست تا به راز درونم تو پى برى\r\nهر بامداد تا كه « عطارد » به بام چرخ * بر كوهسار خنده زند مرغك درى\r\nشادان بمان و شاد بزى زان كه در جهان * نسرين باغ را نه به تو تاب همسرى\r\nاى برتر از فرشته و اى برتر از كمال * من در مديح تو بلغت همچو انورى\r\nهرگز مياد بىتو مرا روزكى به شام * هرگز مياد بىتو مرا پاى رهبرى \r\n\r\n","description":"","footnote":"","page_name":" 2510 ","page_number":318},
  {"content":"\r\n\r\n\r\nتضمين غزل حافظ\r\n زان پيشتر كه دامن پرهيز تر شود * زان پيشتر كه كاه به بام سحر شود\r\nوان پيشتر كه حال دلم زارتر شود * ترسم كه اشك در غم ما پرده‌در شود\r\nوين راز سربه‌مهر به عالم سمر شود * بر چشم مست شعلهء مى مىدهد گواه\r\nخرمن به باد رفته چه دارد به غير آه * جام حيات پر شده لبريز از گناه\r\nخواهم شدن به ميكده گريان و دادخواه * كز دست غم خلاص دل آنجا مگر شود\r\nاز شمع پرس قصّهء درد و غم نهان * پروانه نيست تا كه كند راز شب عيان\r\nاو مىرود چو باد و من اندر پِىاش روان * از هر كرانه تير دعا كرده‌ام روان\r\nباشد كز آن ميانه يكى كارگر شود * حرمت ز مست رفت و ز ميخانه آبرو\r\nبگذشت كار و نيست دگر جاى گفتگو * مىگفت شانه حال دل زار موبه‌مو\r\nاى جان حديث ما بر دلدار بازگو * ليكن چنان مگو كه صبا را خبر شود\r\nمنصور دل به زلف چليپاى او صليب * در دام مانده چاره ندارد بجز شكيب\r\nما را نداده‌اند بجز جام غم نصيب * در تنگاى حيرتم از نخوت رقيب\r\nيا رب مباد آنكه گدا معتبر شود * امروز در قلمرو دل دست دست توست\r\nآرامش حيات « عطارد » به شست توست * راز بقاى او نگه چشم مست توست\r\nحافظ چو نافه سر و زلفش به دست توست * دم دركش ارنه باد صبا را خبر شود \r\n\r\nزلف\r\n اى زلف خم به خم كه سر شانه مىروى * آرام‌تر كه بر دل ديوانه مىروى\r\nآزاد همچو روحى و آرام ، همچو دل * چون در حريم دلبر جانانه مىروى\r\nاى شمع تابناك اميد سحر مرا * خوش بر مراد كشتن پروانه مىروى\r\nامروز پاس خاطر ياران نگاه دار * فردا چه سود ، نوحه به افسانه مىروى\r\nمن چون ستاره سحر از روى اعتقاد * تو بر سرير حشمت شاهانه مىروى\r\nبا كاروان صبح مؤذن چه خوش سرود * پنداشتى به كعبه ؟ به بتخانه مىروى \r\n\r\n","description":"","footnote":"","page_name":" 2511 ","page_number":319},
  {"content":"\r\n\r\n گر توبه مىكنى كه كنى بر دلم وفا * آنگاه توبه كن كه به ميخانه مىروى\r\nگفتى كه مى نخورده روم جانب نماز * پيمان شكسته بر سر پيمانه مىروى\r\nشايد كه پند نغز « عطارد » كنى قبول * دام است با شتاب سوى دانه مىروى \r\n\r\nهميشه بهار\r\n به شب مىنمايى ، شهابى مگر * تمنّاى مطلق ، صوابى مگر\r\nگواهى دهد ديدگانم به مى * به يك بوسه از تو ، شرابى مگر\r\nبه درياى دل مىنشينى ز دور * چه خوش مىگريزى ، حبابى مگر\r\nچو از بحر موّاج دل خاستى * بلندى گرفتى ، سحابى مگر\r\nبه گل خو گرفتى و زان خوب‌تر * هميشه‌بهارى ، گلابى مگر\r\nتو درياى لطفى به دنبال دل * ببار ابر رحمت ، سرابى مگر\r\n« عطارد » شراب و دف و چنگ و عود * سر اندر هوايى ، شبابى مگر \r\n\r\n","description":"","footnote":"","page_name":" 2512 ","page_number":320},
  {"content":"\r\n\r\n\r\nعظامى ( 1275 )\r\nسيد على قائمى ، كه در شعر تخلص عظامى را برگزيد ، فرزند سيد حسن ، در سال 1275 هجرى شمسى ديده به جهان گشود .\r\nعظامى ازآن‌پس كه علوم مقدماتى را فراگرفت ، نزد استاد محمد على ناصح و سيد منصور دستغيبى شيرازى به تكميل معلومات ادبى و فنون شعر خود پرداخت . عظامى شعر و شاعرى را از دوران كودكى آغاز كرد و براثر مطالعهء دواوين بزرگان شعر و ادب و بهره‌ورى از محضر ادبا به رشد و كمال رسيد ، شعرش مايه گرفت ، شاعرى توانا گرديد ، در سرودن شعر از مهارت كافى برخوردار شد و آثارش در پاره‌اى از مجله‌ها به چاپ رسيد .\r\nنمونه‌هاى زير از نظم اوست :\r\n\r\nترانه‌گويى\r\n شب و ماهتاب وانگه من و آفتاب‌رويى * نبود به زير گردون بجز اينم آرزويى\r\nبه نسيم صبح گفتم مگر از بهشت عدنى * كه روان تازه بخشى به جهانيان ز بويى\r\nبه دوصد كرشمه گفتا نِيَم از بهشت امّا * گذرم بهر سحرگه بود از شكنج مويى\r\nبه خدا كه آب حيوان شد از آن ز ديده پنهان * كه به پيش خاك كوى تو نداشت آبرويى\r\nتويى آنكه با وجودت به ضمير ما نگنجد * سر كشت باغ و راغى هوسى كنار جويى\r\nبه دل ار ز كيد گردون بودت غبار محنت * به نداى عقل بايد ز شراب شستشويى\r\nبنشين به باغ فارغ ز رقيب ديو سيرت * مى همچو لاله بستان ز كف فرشته‌خويى\r\nپى ديدن جمال تو چنان به جستجويم * كه كند درون تشنه ز فرات جستجويى\r\nبه تو ختم شد « عظامى » روش غزل سرودن * چو كه بر هزار دستان هنر ترانه‌گويى \r\n\r\n","description":"","footnote":"","page_name":" 2513 ","page_number":321},
  {"content":"\r\n\r\n\r\nآفتاب عشق\r\n زره مويى كه تير ناز دائم بر كمان دارد * خداوندا به رحم آرش كه ما را قصد جان دارد\r\nصفاى جام و لطف مى همه افسانه مىباشد * فداى نرگس مستت كه هم اين و هم آن دارد\r\nز سوز آفتاب عشق پروا نيست عاشق را * بدان امّيد كز مهر تو بر سر سايه‌بان دارد\r\nنمك مىريزد از لعلش به هنگام سخن گفتن * ترش‌رويى كه شهد ناب در زير زبان دارد\r\nبه داروى لب ابرو كمانى بايدش مرهم * ز تير غمزه بر دل هركه زخم جانستان دارد\r\nخريدار توييم اى يوسف ثانى به نقد جان * اگرچه جان ما حكم كلاف ريسمان دارد\r\nاز آن شعر « عظامى » كرد چشم اهل دل روشن * كه از گمگشتهء يعقوب پندارى نشان دارد \r\n\r\nهنوز\r\n دل در انديشهء آن زلف دراز است هنوز * ديده در حسرت آن مايهء ناز است هنوز\r\nساغر ديده‌ام از خون جگر مالامال * از جفاى فلك شعبده‌باز است هنوز\r\nسر كوى تو بود قبلهء ارباب نياز * خم ابروى تو محراب نماز است هنوز\r\nبس‌كه از دردكشان صافى بىغش ديدم * به‌سوى ميكده‌ام روى نياز است هنوز\r\nسر پيمانه سلامت كه به خلوتگه عشق * با همه پرده‌درى محرم راز است هنوز\r\nصوفى از كنج خرابات به مقصود رسيد * زاهد آوارهء صحراى حجاز است هنوز\r\nرستمى چند كنى با تن بيمار ضعيف * اى كه رخش ستمت در تك‌وتاز است هنوز\r\nتا دهد خرمن هستى تو بر باد فنا * آه مظلوم جگرخسته مجاز است هنوز\r\nمرگ پروانه نديدى كه چنان در دل شمع * شرر افكند كه در سوز و گداز است هنوز\r\nره ظالم نتوان بست « عظامى » به سخن * شرح اين قصّهء كوتاه دراز است هنوز \r\n\r\n","description":"","footnote":"","page_name":" 2514 ","page_number":322},
  {"content":"\r\n\r\n\r\nهواى دوست\r\n هواى دوست گر بر سر نباشد * نهال زندگى را بر نباشد\r\nچنان در نرد عشقت يكه‌بازم * كه جفتم چرخ بازيگر نباشد\r\nبجز رنج فراق و محنت هجر * به دل ما را غم ديگر نباشد\r\nبه سوداى تو بخشيدم دل‌وجان * به عالم سود از اين بهتر نباشد\r\nز درياى عمت جز لؤلؤ اشك * كه عاشق فكر پا و سر نباشد\r\n« عظامى » زندگى در سايهء دوست * نباشد گر همان به گر نباشد \r\n\r\nنسيم بهار\r\n بهار آمد و بوى عنبر مىآيد * نواى مرغ چمن دلپذير مىآيد\r\nصبا به مژدهء يعقوب بوستان امروز * ز پيش يوسف گل چون بشير مىآيد\r\nبه فصل لاله اگر گوش جانفزا آرى * ز عندليب چمن اين صفير مىآيد\r\nبنوش باده كه در نوبهار توبه‌شكن * قباى زهد به قامت قصير مىآيد\r\nدماغ روح معطّر كن از نسيم بهار * كه زود مىرود اين فصل و دير مىآيد\r\nمگر شكوفهء نورسته از تطاول وى * چه ديده است كه در جلوه پير مىآيد\r\nبه قصد جان تو اى دل از آن كمانكش مست * به هوش باش كه پيوسته تير مىآيد\r\nز خنجر مژه‌اش ، خون خلق مىريزد * بتى كه از دهنش بوى شير مىآيد\r\nشود به لوح دل اسرار آفرينش نقش * خيال روى تو چون در ضمير مىآيد\r\nنظير شعر « عظامى » هرآن‌كه نيكو گفت * پسند خاطر آن بىنظير مىآيد \r\n\r\nقطعه\r\n هرآن‌كو از پى آسايش خويش * به آزار كسان كوشد مرتّب\r\nز خون مردم مسكين همه روز * كند رنگين بساط عشرت شب\r\nكند از لؤلؤ چشم يتيمان * در گوش بتان سيم غبغب\r\nجهان با مرگ مىخواهد هماغوش * كه تا يك‌دم نبيند تابش تب\r\nبه كام اين‌چنين كس سَمّ قاتل * ز شهد انگبين اولى و انسب\r\nشرنگ مار در كامش همانا * بود نافعتر از ياران عقرب \r\n\r\n","description":"","footnote":"","page_name":" 2515 ","page_number":323},
  {"content":"\r\n\r\n\r\nعلّامه ( 1360 - 1282 )\r\nعلّامه سيد محمد حسين طباطبايى ( قاضى ) ، فرزند سيد محمد ، در سال 1282 هجرى شمسى در تبريز قدم به عرصهء هستى نهاد . اجداد او تا چهارده پشت همه از علماى اعلام و بزرگان دين بوده‌اند و نسب ششم او به مير سيد محمد على قاضى مىرسد كه عنوان قاضى القضات خطهء آذربايجان را داشته و مورد وثوق و احترام مردم آن سامان بوده است ، ازاين‌روى به قاضى ملقب گرديد و لقب قاضى در اولاد و احفاد او باقى ماند .\r\nعلّامه طباطبايى در پنج‌سالگى مادر و در نه‌سالگى پدر خود را از دست مىدهد و جز برادر كهتر كسى از آن خانواده باقى نمىماند . وصى پدر براى آنكه زندگى آنها از هم نپاشد و معيشتشان مختل نگردد ، براى آنها خادم و خادمه‌اى معين مىكند و خود پيوسته در امر ايشان نظارت و مراقبت مىنمايد تا دو كودك به حد رشد مىرسند ، تعليمات ابتدايى و علوم مقدماتى را در زادگاه خود به پايان مىرسانند و خطوط نستعليق و شكسته را نيز به خوبى مىآموزند و با رموز آن فن آشنا مىشوند ، تا جايى كه در خط به حد كمال مىرسند .\r\nعلّامه طباطبايى براى ادامهء تحصيل به نجف اشرف عزيمت كرد ، دوره‌هاى فقه و اصول را از محضر آيات عظام نائينى و كمپانى و اصفهانى فراگرفت و رياضيات را نزد آقا ابو القاسم خوانسارى و فلسفه را از تنها استاد حكيم متأله آقاى سيد حسن بادكوبه‌اى آموخت و معارف الهى و اخلاق و فقه الحديث را از محضر عارف وارسته آية اللّه حاج ميرزا على آقا قاضى كه از بنى اعمام او بود ، كسب كرد .\r\nعلّامه طباطبايى پس از ده سال اقامت در نجف و احراز اخلاق مقام اجتهاد در فقاهت و رسيدن به قلّهء كمال در فلسفه ، در سال 1314 شمسى به ايران مراجعت كرد و در زادگاه خود به تدريس و تصنيف كتاب پرداخت و در سال 1324 شمسى به قم مهاجرت كرد و به\r\n\r\n","description":"","footnote":"","page_name":" 2516 ","page_number":324},
  {"content":"\r\n\r\nتدريس علوم معقول و تفسير اشتغال ورزيد و فضلاى حوزه از محضرش بهره‌مند مىشدند .\r\nعلّامه طباطبايى از دانشمندان كم‌نظيرى بود كه از نظر علمى داراى جامعيت بود و در بيشتر علوم و فنون و علوم غريبه احاطه و تبحر داشت و اهل رياضت و مكاشفه نيز بود و آثار و تأليفات ارزنده‌اى از خود بر جاى گذاشت كه از آن جمله است : تفسير الميزان ( در بيست مجلد ) كه مهمترين اثر او و از امهات تفاسير بشمار مىرود كه مكرر به چاپ رسيده و به فارسى نيز ترجمه شده است ، اصول فلسفه ، مبدأ و معاد ، شيعه در اسلام ، رسالة النّبوة و الامامة ، وحى يا شعور مرموز ، سنن النّبى ، و چند اثر ديگر .\r\nعلّامه طباطبايى از مفاخر علمى قرن اخير بود و با اينكه كمتر به شعر و شاعرى متظاهر بود ، اما آنچه كه به رشتهء نظم كشيده است نشان از قدرت و توانايى او در شعر مىدهد . بارى اين فيلسوف زمان و عالم كم‌نظير در يكشنبه هيجدهم محرم الحرام سال 1402 برابر با 1360 شمسى بدرود حيات گفت . از علّامه طباطبايى سه قطعه شعر بيشتر تاكنون به چاپ نرسيده و بقيه را از دفترى كه فرزندش در اختيارم قرار داد ، استنساخ كرده و نقل نمودم .\r\n\r\nكيش من\r\n همىگويم و گفته‌ام بارها * بود كيش من مهر دلدارها\r\nپرستش به مستيست در كيش من * برونند زين جرگه هشيارها\r\nبه شادى و آسايش و خواب و خور * ندارند كارى دل‌افگارها\r\nبجز اشك چشم و بجز داغ دل * نباشد به دست گرفتارها\r\nكشيدند در كوى دلدادگان * ميان دل و كام ديوارها\r\nچه فرهادها مرده در كوهها * چه حلّاج‌ها رفته بر دارها\r\nچه دارد جهان جز دل و مهر يار * مگر توده‌هايى ز پندارها\r\nدلى رادمردان و وارستگان * نبازند هرگز به مردارها\r\nمهين مهرورزان كه آزاده‌اند * بريزند از دام جان تارها\r\nبه خون خود آغشته و رفته‌اند * چه گلهاى رنگين به جويبارها\r\nبهاران كه شاباش ريزد سپهر * به دامان گلشن ز رگبارها\r\nكشد رخت سبزه به هامون و دشت * زند بارگه گل به گلزارها \r\n\r\n","description":"","footnote":"","page_name":" 2517 ","page_number":325},
  {"content":"\r\n\r\n نگارش دهد گلبن جويبار * در آيينهء آب رخسارها\r\nرود شاخ گل در بر نيلفر * بر قصد به صد ناز گلنارها\r\nدَرَد پردهء غنچه را باد سام * هزار آورد نغز گفتارها\r\nبه آواى ناى و به آهنگ چنگ * خروشد ز سرو و سمن تارها\r\nبه ياد خم ابروى گلرخان * بكش جام در بزم مىخوارها\r\nجز افسون و افسانه نبود جهان * كه بستند چشم خشايارها\r\nبه اندوه آينده خود را مباز * كه آينده خواب است چون پارها\r\nفريب جهان را مخور زينهار * كه در پاى اين گل بود خارها\r\nپياپى بكش جام و سرگرم باش * بهل گر بگيرند پيكارها \r\n\r\nشكيبا باش « 1 »\r\n گذر ز دانه و دام جهان و خويش مباز * كه مرغ با پر آزاد مىكند پرواز\r\nبه كوهپايهء « زان » بامداد ، با ياران * كه دور باد ، دل پاكشان ز سوز و گداز\r\nچه گويمت كه چه مىگفت باد مشك‌افشان ؟ * كه مىگشود به گفتار خود هزاران راز\r\nز من نيوش و مياسا در اين دو روز جهان * كه پيش‌روى تو ، راهيست سخت دور و دراز\r\nدرختهاى كهنسال « ورس » بر سر كوه * كه ديده‌اند به دامان كوه بس تك و تاز\r\nبه گوش هوش شنيدم كه دوش مىگفتند : * كه همچو نالهء نى ، بودشان نوا و نواز\r\nبسى دميده در اين جويبار سبزه نغز * بسى شكفته در اين بوستان ، شكوفهء ناز \r\n\r\n\r\n","description":"","footnote":"\r\n( 1 ) - علامه طباطبايى اين غزل را به پارسى سره در سال 1330 شمسى در دهكدهء « زان » زير درختان « ورس » سروده است .\r\n","page_name":" 2518 ","page_number":326},
  {"content":"\r\n\r\n بسى چميده در اين كوهسار ، كبك درى * بسى رميده بر آن ، آهوان مشك‌انداز\r\nنشان مهر كه ديده‌ست در سراى سپنج ؟ * جهان به كس ننمايد دو روز ، چهرهء باز\r\nهمىبرد پى امروز ، آنچه در ديروز * همىكند به سرانجام ، آنچه در آغاز\r\nبه ساز و سوز بهار و خزان شكيبا باش * به تنگناى جهان باش « ورس » را انباز\r\nبه هرزه راه مپيما و خويش خسته مساز ! * كه پيش پاى تو باشد بسى نشيب و فراز \r\n\r\nاندرز استاد\r\n عادت ديرين ، سخنم آورد * نام مى اندر دهنم آورد\r\nور نه نه مى دوست نه مىخواره‌ام * بىسروسامانم و آواره‌ام\r\nعهد مى و ميكده بشكسته‌ام * چشم ز روى مى و وى بسته‌ام\r\nگر به سراغم ز گل و گلستان * وز رخ ساقى و مى ارغوان\r\nهيكل شعرى كه روانيش نيست * كالبدى برده كه جانيش نيست\r\nباده كجا ساده كجا من كجا * چهرهء بگشاده كجا ، من كجا\r\nرفته ز يادم مزهء خرّمى * مرده چو فيروزه دل آدمى\r\nپيش من اينك غم و شادى يكيست * داغ دلى ، شاد نهادى ، يكيست\r\nدوش كه غم پردهء من مىدريد * خار غم اندر دل من مىخليد\r\nدر بر استاد خردپيشه‌ام * شكوه نمودم غم و انديشه‌ام\r\nكاو به كف آيينهء تدبير داشت * بخت جوان و خرد پير داشت\r\nپير خرد پيشهء نورانىام * شسته ز دل رنگ پريشانىام\r\nگفت كه در زندگى آزاد باش * هان گذران است جهان شاد باش\r\nهان اگر از راز جهان آگهى * پاى بجا باش چو سرو سهى \r\n\r\n","description":"","footnote":"","page_name":" 2519 ","page_number":327},
  {"content":"\r\n\r\n\r\nشبنمى از عشق\r\n خاك دل آن روز كه مىبيختند * شبنمى از عشق در او ريختند\r\nدل كه به آن قطره غم‌اندود شد * بود كبابى و نمك‌سود شد\r\nديدهء عاشق كه دهد خون ناب * هست همان خون كه چكد از كباب \r\n* *\r\n بىاثر مهر چه آب و چه گل * بىنمك عشق چه سنگ و چه دل\r\nنازكى دل سبب قرب توست * چون شكند كار تو گردد درست \r\n* *\r\n دل كه ز عشق آتش سودا در اوست * قطرهء خون است كه دريا در اوست\r\nسبحه شماران ثريّا گسل * مهرهء گل را نشمارند دل \r\n* *\r\n ناله ز بيداد نباشد پسند * چند دل و دل كه نه‌اى دردمند\r\nبه كه نه مشغول به اين دل شوى * كش ببرد ناله چو غافل شوى \r\n* *\r\n نيست دل آن دل كه در او داغ نيست * لالهء بىداغ در اين باغ نيست\r\nآهن و سنگى كه شراريش هست * بهتر از آن دل كه نه ياريش هست \r\n* *\r\n بس‌كه به نظّاره شدى ديده‌باز * سهل مبين در مژه‌هاى دراز\r\nكاين مژه در سينه چو كاوش كند * خون دل از ديده تراوش كند\r\nيا منگر سوى بتان تيز تيز * يا قدم دل بكش از رستخيز\r\nروى بتان گرچه سراسر خوش است * كشته آنيم كه عاشق‌كش است\r\nهر بت رعنا كه جفاكيش‌تر * ميل دل ما سوى او بيشتر\r\nيار گرفتم كه به خوبى پريست * سوختن او نمك دلبريست\r\nشورى و تلخى غرض است از شراب * ور نه به شيرينى از او بهتر آب\r\nلاله‌رخان گرچه كه داغ دلند * روشنى و چشم و چراغ دلند\r\nمهر و جفاكاريشان دل‌فروز * ديدن و ناديدنشان سينه‌سوز\r\nحسن ، چه دل بود كه دادش نداد ؟ * عشق چه تقوى كه به يادش نداد \r\n\r\n","description":"","footnote":"","page_name":" 2520 ","page_number":328},
  {"content":"\r\n\r\n دامن از انديشه باطل بكش * دست از آلودگى دل بكش\r\nقدر خود آنان كه قوى يافتند * از قدم پاك روى يافتند\r\nكار چنان كن كه در اين تيره‌خاك * دامن عصمت نكنى چاك‌چاك\r\nعشق بلند آمد و دلبر غيور * در ادب آويز رها كن غرور\r\nچرخ بدين سلسله پا در گل است * عقل بدين مرحله « لا يعقل » است\r\nجان و جسد سوخته اين مرهمند * ملك و ملك سوختهء اين غمند \r\n\r\nمهر خوبان\r\n مهر خوبان دل و دين از همه بىپروا برد * رخ شطرنج نبرد آنچه رخ زيبا برد\r\nتو مپندار كه مجنون سرخود مجنون گشت * از سمك تا به سهايش كشش ليلا برد\r\nمن به سرچشمهء خورشيد نه خود بردم راه * ذرّه‌اى بودم و مهر تو مرا بالا برد\r\nمن خس بىسروپايم كه به سيل افتادم * او كه مىرفت مرا هم به دل دريا برد\r\nجام صهبا ز كجا بود مگر دست كه بود ؟ * كه در اين بزم بگرديد و دل شيدا برد\r\nخم ابروى تو بود و كف مينوى تو بود * كه به يك جلوه ز من نام و نشان يك جا برد\r\nخودت آموختىام مهر و خودت سوختىام * با برافروخته رويى كه قرار از ما برد\r\nهمه ياران به سر راه تو بوديم ولى * خم ابروت مرا ديد و ز من يغما برد\r\nهمه دلباخته بوديم و هراسان كه غمت * همه را پشت سر انداخت مرا تنها برد \r\n\r\n","description":"","footnote":"","page_name":" 2521 ","page_number":329},
  {"content":"\r\n\r\n\r\nعلى ( 1334 )\r\nعلى پوركفاش ، فرزند كريم ، در سال 1334 هجرى شمسى در محلهء سرخاب شهر تبريز چشم به جهان هستى گشود . تحصيلات ابتدايى و متوسطه را در زادگاهش به انجام رسانيد و ديپلم خود را گرفت . ازآن‌پس به استخدام اداره بهدارى درآمد و هم‌اكنون به عنوان تكنسين اطاق عمل در بيمارستان امام خمينى شهر تبريز به خدمت اشتغال دارد .\r\nعلى پوركفاش مىگويد : « از كودكى به شعر و ادبيات علاقه داشتم تا در سال 1358 در اثر يك حادثه به سرودن شعر پرداختم . »\r\nپوركفاش كه در شعر با نام خود تخلص مىكند ، به زبان فارسى و تركى هر دو شعر مىگويد و راه و رسم شاعرى و رموز شعر و فنون آن را از محضر اساتيدى چون محمد عابد فراگرفت . اينك چند نمونه از شعر او :\r\n\r\nقفس\r\n مرغ پربسته و دل‌خسته اسير قفسم * كند آزاد از اين تنگ قفس نيست كسم\r\nدر غم دورىات آواى دلم كس نشنيد * شايد از غيب ، به فرياد رسد دادرسم\r\nگل به تاراج خزان رفت در اين گلشن و من * عندليبم كه اسير ستم خار و خسم\r\nيا اگر چهره ز من كرد نهان باكى نيست * ديدن سايه‌اى از قامت او هست بَسَم\r\nهوس عشق تو هرگز نرود از سر من * جان فداى تو شود تا رود از سر هوسم\r\nاى طبيب دل بيمار من ، اى مونس جان * روزى آيى به عيادت كه بريده نَفَسم\r\nكارى افتاده ميان من و معشوق « على » * شايد آخر به قيامت به وصالش برسم \r\n\r\n","description":"","footnote":"","page_name":" 2522 ","page_number":330},
  {"content":"\r\n\r\n\r\nغم هجران\r\n ما به دام عشق تو بىدست و پا افتاده‌ايم * شكر آن داريم اگر هم در بلا افتاده‌ايم\r\nبهر ديدارت زمين و آسمان را جسته‌ايم * رخ نما اى ماهرو ، ديگر ز پا افتاده‌ايم\r\nدستگيرى كن ز پا افتاده را اى شاه حسن * ز آنكه بر درگاه مهرت چون گدا افتاده‌ايم\r\nدر غم هجران تو چون نى نوا بايد كنيم * از نيستان چون نى نالان جدا افتاده‌ايم\r\nغير را قوّت نباشد پنجه با ما افكند * ما به چاه غم به دست آشنا افتاده‌ايم\r\nمىرسند آخر به عزّت دربه‌در افتادگان * ما « على » از نيكبختى در بلا افتاده‌ايم \r\n\r\nعمر من\r\n بىتو اى گل شد خزان گويى بهار عمر من * در فراقت خون چكيد از شاخسار عمر من\r\nشد نصيب از زندگانى رنج و ناكامى مرا * در كف عشقت چو افتاد اختيار عمر من\r\nآفتاب عشق تو تا روى در مغرب نهاد * بىسحر شد تا ابد شبهاى تار عمر من\r\nتا تو رفتى تار و پود هستىام شد تار و مار * پر گشود و پرزنان رفت اعتبار عمر من\r\nشوخى تقدير با ما بود شايد اين‌چنين * باد پاييزى وزد در نوبهار عمر من\r\nهركسى را يادگارى در جهان باشد « على » * نقشى از حسرت بماند يادگار عمر من \r\n\r\nافسانه\r\n چو مجنون خويش را در عشق تو ديوانه مىسازم * من از افسون چشمانت هزار افسانه مىسازم\r\nبه دور شعلهء شمعى كه عشق تو برافروزد * هزاران بار جان خويش را پروانه مىسازم\r\nگل سر بر سرت سازم ز شبنمهاى خونينم * من از مژگان خود بر تار زلفت شانه مىسازم\r\nاگر قصر طلا بىتو مرا منزل شود ، آرى * كنم ويران سرِ زلفِ سياهت خانه مىسازم\r\nاگر از گوشهء چشمت نظر بر ما كنى ، يارا * من اين ويرانه دل را محفل شاهانه مىسازم \r\n\r\n","description":"","footnote":"","page_name":" 2523 ","page_number":331},
  {"content":"\r\n\r\n به مهمانى چشمانت ز شبنمهاى صحرا مِى * من از آئينهء چرخ فلك پيمانه مىسازم\r\nتو اى ليلاى عمرِ من « على » با جان و دل گويد * چو مجنون خويش را در عشق تو ديوانه مىسازم \r\n\r\nبهار\r\n بىتو در دل مرده شوق ديدن فصل بهار * هست دوزخ باغ رضوان گر نباشد روى يار\r\nدر ميان گُلسِتان ، من مرغ محزونم هنوز * بىگل رويت حبيبم بشكند پاى بهار\r\nاز لب لرزان ما هرگز نيفتد نام دوست * بوسه‌اى نشكفته بر لب مانده ما را يادگار\r\nصد بلا را در ره جانان تحمّل كرده‌ايم * مىكشد آخر مرا درد فراق و انتظار\r\nنازنينا ، عفو كن گر جرمى از ما ديده‌اى * جان تو ، افتاده‌ام بر خاك راهت شرمسار\r\nغم مخور شام سيه در پى سحر دارد « على » * گرچه در چشم نگار افتاده‌اى از اعتبار \r\n\r\n","description":"","footnote":"","page_name":" 2524 ","page_number":332},
  {"content":"\r\n\r\n\r\nعلىآبادى ( 1288 )\r\nدكتر محمد حسين علىآبادى ، فرزند حبيب اللّه ، در سال 1288 هجرى شمسى در تهران چشم به جهان گشود ، تحصيلات ابتدايى را در دبستان شرف و دورهء متوسطه را در دبيرستان دار الفنون به پايان رسانيد .\r\nعلىآبادى ازآن‌پس در رشتهء حقوق و علوم سياسى به تحصيل ادامه داد و در سال 1311 به اخذ ليسانس توفيق يافت ، آنگاه براى تكميل تحصيلات جزو محصلين اعزامى به اروپا رهسپار گرديد و دورهء دكتراى حقوق و علوم سياسى را در پاريس به اتمام رسانيد و در سال 1319 به ايران بازگشت .\r\nدكتر علىآبادى چندى به سمت مستشار استيناف در اصفهان به خدمت اشتغال ورزيد و مدتى نيز در كرمان انجام‌وظيفه كرد ، سپس به تهران منتقل شد و در وزارت دادگسترى در سمتهاى مختلف به كار پرداخت و در سال 1323 به دانشيارى دانشكدهء حقوق منصوب گرديد و در پايان همان سال به استادى دانشگاه تهران انتخاب شد .\r\nدكتر علىآبادى با اينكه شاعرى تواناست ، اما در شعر تفنن مىكند ، كم مىسرايد ، ولى شعرش در حد خوب و عالى است و نمونه‌هايى كه از اشعارش در دسترس قرار دارد بعضى از آنها از شاهكارهاى شعر معاصر بشمار مىآيد و از آن جمله است شعر خاكستر .\r\nدكتر علىآبادى غير از مقالات و نوشته‌هايى كه از او در روزنامه‌ها و مجله‌ها به چاپ رسيده ، چند اثر ديگر نيز بطور جداگانه تأليف كرده است كه كتاب \" علل شكست جامعهء ملل \" را از آن جمله بايد نام برد .\r\nاشعار زير نمونه‌هايى از نظم اوست :\r\n\r\n","description":"","footnote":"","page_name":" 2525 ","page_number":333},
  {"content":"\r\n\r\n\r\nخاكستر\r\n بنگر آن حورى سياه و سپيد * نه همه پاك جسم او نه پليد\r\nساخته در وجود خويش پديد * نيمه‌اى يأس و نيمه‌اى اميد\r\nآتش او را قرين و هم‌بستر * همسر خاك و نام خاكستر\r\nهمه‌شب در كنار يار نخفت * نازنين را ز چشم بد ننهفت\r\nچون ز آتش يكى سخن نشنفت * بامدادان به او چنين مىگفت\r\nبس حقيرم مبين و تند مرو * اندكى سرگذشت من بشنو\r\nمن درخت تناورى بودم * رايت سايه‌گسترى بودم\r\nبر سر باغى افسرى بودم * در ميان سران سرى بودم\r\nتن به آزار ناكسى دادم * به خيالى ز پا درافتادم\r\nروستايى پير خيره‌سرى * به من افكند ، پرطمع نظرى\r\nدر تمنّاى سود مختصرى * رفت و آورد داسى و تبرى\r\nساقه‌ام خست و ريشه‌ام بركند * بىتأمل مرا به خاك افكند\r\nناتوان و زبون از آن دستان * چند ماه بهار در بستان\r\nاوفتادم به خاك چون مستان * تابش آفتاب تابستان\r\nهمچو كبريت خشك ساخت تنم * برنيامد فغان ز من كه منم\r\nمهر را با زمين چو كم شد مهر * بوستان را پريد رنگ از چهر\r\nسرد شد خاك و تيره گشت سپهر * رفت شهريور و بيامد مهر\r\nابر در آسمان پاييزى * كرد آهنگ فتنه‌انگيزى\r\nروستايى دوباره پيدا شد * آفت جان خستهء ما شد\r\nارّه آمد ، تبر مهيّا شد * از نو آن گيرودار بر پا شد \r\n\r\n","description":"","footnote":"","page_name":" 2526 ","page_number":334},
  {"content":"\r\n\r\n آن درخت بريده را بشكست * ليكن از اين شكسته طرف نبست\r\nچو نسيم خنك ز كوه وزيد * پاى خورشيد در افق لرزيد\r\nديو شب مهر با جهان ورزيد * دخترى كو به عشق مىارزيد\r\nآمد و خنده‌هاى دلكش زد * با تفنّن به جانم آتش زد\r\nآتش از هر طرف دميد و بتاخت * تندتر شد ، گرفت ، سوخت ، گداخت\r\nهيمه را اخگرى فروزان ساخت * شعله‌ها سر به آسمان افراخت\r\nپرتوش رفت تا سپهر بلند * روشنايى به چارسوى افكند\r\nدخترى چند پاك و خوش‌منظر * عشق در جان و شور بر پيكر\r\nسينه برجسته و ميان لاغر * زلف تا شانه ، شانه‌اى برتر\r\nبا لبان ظريف عنّابى * با بدنهاى صاف سيمابى\r\nديدگان آسمانى و مخمور * چهره‌ها ياسمينى و پرنور\r\nگيسوان گلابتونى بور * ساقهاى سپيد همچو بلور\r\nعارض تابناك من ديدند * دور من آمدند و رقصيدند\r\nهريك از آن بتان سيمين‌تن * هم مرا خواست ، هم رميد از من\r\nپيش آمد كه جان كند روشن * دور شد تا نگيردش دامن\r\nنه همه آشنا نه بيگانه * من از آن احتراز ديوانه\r\nدل‌وجان سوخته به شيدايى * با خدايان عشق و زيبايى\r\nداشتم مجلسى تماشايى * ليك دوشيزگان سودايى\r\nخوب چون كام خويش بگرفتند * خسته گشتند و يك‌به‌يك رفتند\r\nخواستم تا ز جاى برخيزم * بوالعجب فتنه‌اى برانگيزم\r\nهيچ از سرزنش نپرهيزم * وان در آن دلبران درآويزم \r\n\r\n","description":"","footnote":"","page_name":" 2527 ","page_number":335},
  {"content":"\r\n\r\n ليك پاى من از روش وا ماند * عشق و سوز و گداز برجا ماند\r\nنه گرفتم قرار و نه خفتم * نه بيفسردم و نه آشفتم\r\nكام نگرفته ، درد بنهفتم * راز دل با ستارگان گفتم\r\nساختم با فراق و تنهايى * سوختم ليك با شكيبايى\r\nدورهء شور و انقلاب گذشت * شعله و دود و التهاب گذشت\r\nرنجها بر من خراب گذشت * همه اين رنجها چو خواب گذشت\r\nشد سراپا وجود من آتش * گرم و مطبوع و روشن و دلكش\r\nدخترى لاغر و سيه‌چرده * نه همه خرّم و نه پژمرده\r\nنيمه‌اى شاد و نيمه افسرده * با تنى زنده و دلى مرده\r\nبا دو چشم سياه نورانى * با نگاهى لطيف و روحانى\r\nدلپذير و ملايم و محبوب * قد و اطوار و گفته‌ها همه خوب\r\nدر وى آرامشى پر از آشوب * راست چون آفتاب وقت غروب\r\nتيره و روشن و برازنده * تازه و كهنه ، مرده و زنده\r\nقد برآورده و ميان بسته * ديده مخمور و خفته و خسته\r\nسخت حساس و سخت وارسته * باوقار و متين و آهسته\r\nآمد آنجا كنار من بنشست * بر فراز سرم گرفت دو دست\r\nگويى آن شب به راه گم شده بود * وحشت او را چو ديو ره زده بود\r\nكس به يارى وى نيامده بود * كوشش و جستجوش بيهُده بود\r\nچون فروغ منش به راه آورد * از جهانى به من پناه آورد\r\nعشق در چشم و لرزه بر اندام * رنگش از رخ پريده بود تمام\r\nاندكى نزد من گرفت آرام * غير گرمى نجست از من كام \r\n\r\n","description":"","footnote":"","page_name":" 2528 ","page_number":336},
  {"content":"\r\n\r\n مىدرخشيد در شب تاريك * نگهش زير ابروى باريك\r\nگرمى بيكران زيانش كرد * سوزش من اثر به جانش كرد\r\nسست و بيمار و ناتوانش كرد * الغرض عشق آن چنانش كرد\r\nكه بدانسان كه شرح نتوان داد * نزد من در همان مكان جان داد\r\nشدم از داستان او رنجور * صبر و آرام گشت از من دور\r\nنه حرارت به جاى ماند و نه نور * نه جلال و نه شوكت و نه سرور\r\nعاقبت خواستم ز خاموشى * جستم آرامش از فراموشى\r\nدر من آثار ضعف گشت پديد * رخت بربست از دلم امّيد\r\nوان درخشنده جسم چون خورشيد * سرد گشت و فسرده گشت و سپيد\r\nعاقبت از خود آمدم به ستوه * نرم شد استخوانم از اندوه\r\nاينك آرام و ساكت و سردم * به گمانت كه پست و نامردم\r\nليك چون سر به عشق بسپردم * هستى خود فداى آن كردم\r\nاى بسا مردمى كه در سرديست * وى بسا اشتعال نامرديست \r\n\r\nنامه به مادر\r\n اى نگهدار من و سرور من * اى خداوند من ، اى مادر من !\r\nاى تو را بهره ز من غمخوارى * اى پرستار شب بيمارى\r\nاى كه از عشق شد آب و گل تو * اى كه جان باد فداى دل تو\r\nنامه‌ات آمد و گريانم كرد * گله‌هاى تو پريشانم كرد\r\nاندكى نامهء من دير رسيد * وز تو صد نالهء شبگير رسيد\r\nناله كم كن كه ندارد اسفى * گر بميرد پسر ناخلفى\r\nچون‌كه از من خبرى نشنيدى * راستى از پسرت رنجيدى ؟ \r\n\r\n","description":"","footnote":"","page_name":" 2529 ","page_number":337},
  {"content":"\r\n\r\n به گمانت كه چو رفتم به سفر * كردم از مادر خود صرف‌نظر ؟\r\nآتش الفت ديرين شد سرد * پسرت رفت و فراموشت كرد ؟\r\nشكوه از عاطفهء من دارى ؟ * جان فداى تو چه مىپندارى ؟\r\nبىتو نزدم همه دنيا هيچ است * بازى و رقص و تماشا هيچ است\r\nنامه گر دير رسد حوصله كن * ز من از بهر خدا كم گله كن\r\nكه به جان از غم تو سوخته‌ام * وز تو نازك‌دلى آموخته‌ام \r\n\r\nموج\r\n كف آورده به لب موج خروشان * عظيم و جان‌شكار و سرد و جوشان\r\nكشيده سر به‌سوى آسمانها * تلاطم يافته از او روانها\r\nاز آشوب و تجاوز رخ نتابد * جهان برهم زند گر دست يابد\r\nكنون در معبرش راه گذر نيست * چو باد افتد از او افتاده‌تر نيست\r\nز نابودى برآيد تند و خودكام * به نابودى گرايد پست و گمنام\r\nپس از او پرسد از ياران خردمند * كه اين هنگامه‌ساز ناخوشايند\r\nچو آمد جز بلا با خود چه آورد * چه با او ماند از آن غوغا كه مىكرد\r\nچه ديد از اين جهان جز بىقرارى * چه حاصل داشت غير از نابكارى\r\nچو رفت آن قهر و آن سطوت كجا رفت * به اين زشتى چرا آمد چرا رفت \r\n\r\nمرغ دريا\r\n دل من خون شد از آسيب دنيا * عجب حاليست حال مرغ دريا\r\nجهانى دارد ، امّا اين جهان نيست * كه در آن از كسالتها نشان نيست\r\nنه در كارش فريب و خودنمايى * نه در جانش غريو از بىوفايى\r\nبه نفرينش كجا آهنگ باشد * چه كم دارد كز آن دلتنگ باشد\r\nمناظر بهجت‌انگيز و نظرپاك * تن زيبنده و جان طربناك\r\nاگر راه جهان پست و بلند است * بدانسان كو خرامد دلپسند است\r\nحريف آفتاب و ابر ، در اوج * رفيق جزر و مد ، هم‌بازى موج\r\nز دور آنجا كه بر امواج خفته‌ست * به چشم آيد كه نيلوفر شكفته‌ست \r\n\r\n","description":"","footnote":"","page_name":" 2530 ","page_number":338},
  {"content":"\r\n\r\n چو برخيزد جهان زير پر اوست * همه پهناى دريا كشور اوست\r\nنه طوفانش بيازارد نه كولاك * نه از آبش هراس آيد نه از خاك\r\nنه از همسايگان مكر و اهانت * نه از همخانگان جور و خيانت\r\nخيال آسوده ، جان ايمن ، افق باز * مجال زندگى ، يا راى پرواز\r\nبه خود امّيدوار ، از همگنان شاد * منيع و مستقل ، آزاد ، آزاد \r\n\r\nرؤياى وصال\r\n پريشان و گريان و آشفته موى * به نزد من آمد بت بذله‌گوى\r\nبناليد و رخسارش از اشك تر * همىگفت و بغضش گرفته گلوى\r\nكه اى سوخته خرمن دل پريش * كه اى ساخته با من تندخوى\r\nخيال تو شيرين‌تر از زندگى * وصال تو زيباتر از آرزوى\r\nتو را رفت از عشق من دين و دل * مرا ريخت از هجر تو آبروى\r\nبه هر سو كه رفتم تو را يافتم * كه ره زد مرا مهرت از چارسوى\r\nدر آغوشم افتاد ديوانه‌وار * مرا گفت امشب بهانه مجوى\r\nسخنها شنيدم ز تو در غياب * كنون لب به لب نه مرا روبه‌روى\r\nسرم را ز شادى دوارى گرفت * تو گفتى كه مستم ز گفتار اوى\r\nندانم كز آن پس زمان چون گذشت * شب تيره از ما چو برتافت روى\r\nگرفتم سر از خواب و نزدم نبود * دلارام گريان آشفته‌موى\r\nشبى داشتم با خيالت وصال * بسا عمر شد بر سر يك خيال \r\n\r\n","description":"","footnote":"","page_name":" 2531 ","page_number":339},
  {"content":"\r\n\r\n\r\nعماد ( 1300 )\r\nعماد الدّين برقعى خراسانى ، متخلص به عماد ، فرزند محمد تقى معين دفتر ، از سادات رضوى كه سلسلهء نسبش به موسى مبرقع ، فرزند بلافصل حضرت جواد الائمه امام محمد تقى ( ع ) مىرسد .\r\nعماد در سال 1300 هجرى شمسى در مشهد ديده به جهان گشود و در همان شهر به كسب دانش پرداخت و تحصيلاتش را به انجام رسانيد .\r\nعماد دوازده‌ساله بود كه به نظم شعر پرداخت و چون قريحه و استعداد شاعرى داشت براثر تشويقهاى پدرش گام در راه پيشرفت گذاشت و با شركت در انجمنهاى ادبى شهر خود به‌تدريج شعرش رونق و شكوفايى يافت و از رموز شعر و فنون آن آگاهى يافت و امروز يكى از شعراى نامور خراسان بشمار مىرود .\r\nعماد زندگى و ماجراى عاشقانه‌اى داشته و همين عشق و شيدايى و شوريدگى به شعرش شور و لطف و حال خاصى بخشيده است ، تا جايى كه بعضى از غزليات و اشعارش به قدرى شهرت يافت كه زبانزد خاص و عام گرديد و بعضى از آنها به‌وسيلهء خوانندگان راديو ضبط و اجرا شده است .\r\nعماد زندگى و معيشتش از مختصر آب و زمينى كه براى او به ارث مانده است مىگذرد و تاكنون به همان علاقهء اندك قناعت كرده و عارفانه و درويشانه زندگى مىكند و پيرامون مناصب و مشاغل دولتى نرفته است .\r\nاز عماد مجموعه آثارى چند طبع و نشر يافته كه از آن جمله است : شبى در بهشت ، چند غزل از عماد ، و . . .\r\nاشعار زير نمونه‌هايى چند از نظم اوست :\r\n\r\n","description":"","footnote":"","page_name":" 2532 ","page_number":340},
  {"content":"\r\n\r\n\r\nعشق و مستى\r\n گرچه مستيم و خرابيم چو شبهاى دگر * باز كن ساقى مجلس سر ميناى دگر\r\nامشبى را كه در آنيم غنيمت شمريم * شايد اى جان نرسيديم به فرداى دگر\r\nمست مستم مشكن قدر خود اى پنجهء غم * من به ميخانه‌ام امشب تو برو جاى دگر\r\nچه به ميخانه چه محراب حرامم باشد * گر بجز عشق توام هست تمنّاى دگر\r\nتا روم از پى يار دگرى مىبايد * جز دل من دلى و جز تو دلاراى دگر\r\nنشنيده‌ست گلى بوى تو اى غنچهء ناز * بوده‌ام ور نه بسى همدم گلهاى دگر\r\nتو سيه‌چشم چو آيى به تماشاى چمن * نگذارى به كسى چشم تماشاى دگر\r\nباده پيش آر كه رفتند از اين مكتب راز * اوستادان به فزودند معمّاى دگر\r\nاين قفس را نبود روزنى اى مرغ پريش * آرزو ساخته بستان طرب‌زاى دگر\r\nگر بهشتيست رخ توست نگارا كه در آن * مىتوان كرد به هر لحظه تماشاى دگر\r\nاز تو زيبا صنم اين‌قدر جفا زيبا نيست * گيرم اين دل نتوان داد به زيباى دگر\r\nمىفروشان همه دانند « عمادا » كه بود * عاشقان را حرم و دير و كليساى دگر \r\n\r\nدرياى غم\r\n نه به دل شورى و شوقى ، نه به سر مانده هوايى * تو هم اى مرگ مگر مرده‌اى ، اى داد كجايى ؟\r\nهرچه خواهم كه سر خويش كنم گرم به كارى * گل به چشمم گل آتش شود و باده بلايى\r\nمرگ از من چه بگيرد بجز از رنج و اسارت * غم توفان چه خورد مرغك بىبرگ و نوايى\r\nهيچ‌كس نيست در اين دشت مگر كوه كه آن هم * انعكاس غم ما هست ، گرش هست صدايى\r\nباده و مطرب و گل نيك بود ليك عزيزان * بهر هجران كه شنيده‌ست بجز مرگ ، دوايى\r\nما كه رفتيم به درياى غم و باده ولى نيست * اين همه جور سزاوار اگر هست خدايى \r\n\r\n","description":"","footnote":"","page_name":" 2533 ","page_number":341},
  {"content":"\r\n\r\n جمله چون است و چرا هر ورق از دفتر هستى * باز گويند كه ما را نرسد چون و چرايى\r\nهرچه كردم كه بدانم چه سبب گشت غمش را * نه من و نى دل و نى عقل رسيديم به جايى\r\nبندگى گرچه نكرده‌ست « عمادت » تو خدا باش * كه ستم نيست به ناكام خوش از كامروايى \r\n\r\nشبى بر مزار خيام\r\n خيّام بوى عشق دهد خاك كوى تو * امشب ز باده مست‌ترم كرده بوى تو\r\nامشب به باده‌خانهء عالم رسيده‌ام * بيهوده منّت از مى و مينا كشيده‌ام\r\nآرى چو بخت رهبرم آمد به‌سوى تو * بس بود بهر مستى من خاك كوى تو\r\nعمرى اگرچه باده‌خورى بوده كار من * هرگز نگشته مست دل غمگسار من\r\nهرگز ز باده اين همه مستى نديده‌ام * وين سرخوشى ز باده‌پرستى نديده‌ام\r\nامشب بهار و ساغر مى مست‌كن‌تر است * مهتاب و آسمان و زمين رنگ ديگر است\r\nگيسوى سنبل اين همه هرساله چين نداشت * سلطان گل جمال و جلالى چنين نداشت\r\nآرى شگفت نيست چو اينجا مزار توست * در اين چمن به ديدهء نرگس غبار توست\r\nذرّات اين فضا همه مستند و بىقرار * گلهاى اين چمن همه دارند بوى يار \r\n* *\r\n امشب ز جاى خيز كه مهمان رسيده است * از ره « عماد » مست و غزلخوان رسيده است\r\nبا او سرى كه شور قيامت در آن بود * با او دلى كه دشمن ديرين جان بود\r\nبا حالتى خراب‌تر از كار روزگار * افتاده مست يكّه و تنها بر اين مزار\r\nمهتاب روى باغ سفيداب كرده است * از وجد غنچهء خنده به مهتاب كرده است\r\nمستانه باد زلف سمن شانه مىزند * خود را به باغ سرخوش و مستانه مىزند\r\nاز راه دور نالهء مرغى رسد به گوش * مرغى چو من كه داده ز كف عقل و صبر و هوش\r\nالبتّه عاشقيست جدا مانده از حبيب * وين ناله‌ها ز جور حبيب است يا رقيب\r\nبا ماه گرم درددل عاشقانه‌ايست * آهنگ او ز خانه‌خرابى فسانه‌ايست\r\nاين‌سان كه او نواى غم‌انگيز سر كند * بسيار مشكل است كه شب را سحر كند \r\n\r\n","description":"","footnote":"","page_name":" 2534 ","page_number":342},
  {"content":"\r\n\r\n مستانه سر گذاشته‌ام من به روى دست * با خويش گرم زمزمه‌اى سوزناك و مست\r\nكامشب ندانم اى بت زيبا چه مىكنى * ما بىتو خون خوريم و تو بىما چه مىكنى\r\nجان يافته است خاطره‌ها در برابرم * وز اشك خود ز هر شبه با آبروترم\r\nالحق اگر ز ياد رود خاطرات ما * آسان شود ز محبس حسرت نجات ما \r\n* *\r\n اى دل به راه عشق غم هست و نيست ، نيست * هستى و نيستى به بر عاشقان يكيست\r\nامشب ز باده آتش دل باد مىزنم * ديوانه مىشوم به خدا داد مىزنم\r\nاى اوستاد و رهبر مستان هوشيار * برخيز مىخوريم علىرغم روزگار\r\nبرخيز با « عماد » دمى هم‌پياله شو * وز سير و گشت مبهم گردون به ناله شو\r\nمن يك غزل بخوانم از عاشقانه‌ها * تو يك ترانه سر كنى از آن ترانه‌ها\r\nگاه از گلوى شيشه برآريم ناله‌اى * گاهى كشيم ناله و گاهى پياله‌اى\r\nباهم نواى عشق و جنون ساز مىكنيم * مى مىخوريم و مشت فلك باز مىكنيم\r\nآن‌قدر در ميان قفس داد مىزنيم * كآتش به آشيانهء صيّاد مىزنيم\r\nپروانه‌وار سوخته ، شب را سحر كنيم * با بالهاى سوخته باهم سفر كنيم\r\nامّا نه هركه رفت دگر باز برنگشت * وز سرّ خاك تيره كسى باخبر نگشت\r\nالحق جهان فسانهء تاريك و پرغميست * شام دراز تيرهء با خواب توأميست\r\nاين گيرودار عمر به غير از خيال نيست * معلوم نيست حاصل اين گيرودار چيست\r\nامشب عجب ز باده مرا فكر درهميست * با عالم خيال ، مرا باز عالميست\r\nور نه چو خاك گشته دل و آرزوى تو * بيهوده دل كند هوس جستجوى تو\r\nخيّام من بخواب كه من هم بر آن سرم * كز اين قفس به گلشن آزادگان پرم \r\n\r\nساز شكسته‌ام\r\n دوستت دارم و دانم كه تويى دشمن جانم * از چه با دشمن جانم شده‌ام دوست ندانم\r\nغمم اين است كه چون ماه توان گشت نمايى * ور نه غم نيست كه در عشق تو رسواى جهانم \r\n\r\n","description":"","footnote":"","page_name":" 2535 ","page_number":343},
  {"content":"\r\n\r\n دم‌به‌دم حلقهء اين دام شود تنگ‌تر و من * دست و پايى نزنم خود ز كمندت نرهانم\r\nسر پرشور مرا نه شبى اى دوست به دامان * تا شوى فتنهء ساز دلم و سوز نهانم\r\nساز بشكسته‌ام و طاير پر بسته ، نگارا * عجبى نيست كه اين‌گونه غم‌افزاست فغانم\r\nنكتهء عشق ز من پرس به يك بوسه كه دانى * پير اين دير جهان مست كنم گرچه جوانم\r\nسرو بودم سر زلف تو بپيچيد سرم را * ياد باد آن‌همه آزادگى و تاب‌وتوانم\r\nآن لئيم است كه چيزى دهد و باز ستاند * جان اگر نيز ستانى ز من اين دل نستانم\r\nگر ببينى تو هم آن چهره به روزم بنشينى * نيم‌شب مست چو بر تخت خيالت بنشانم\r\nكه تو را ديد كه در حسرت ديدار دگر نيست * آرى آنجا كه عيان است چه حاجت به بيانم\r\nباز ده بار دگر اى شه خوبان كه بترسم * تا قيامت به غم و حسرت ديدار بمانم\r\nمرغكان چمنى راست بهارى و خزانى * من كه در دام اسيرم چه بهارم چه خزانم\r\nگريه از مردم هشيار خلايق نپسندند * شده‌ام مست كه تا قطرهء اشكى بفشانم\r\nترسم اندر بر اغيار برم نام عزيزت * چه كنم بىتو چه سازم شده‌اى ورد زبانم\r\nآيد آن روز « عمادا » كه ببينم تو چه گويى * شادمان از دل و دلدارم و راضى ز جهانم \r\n\r\n","description":"","footnote":"","page_name":" 2536 ","page_number":344},
  {"content":"\r\n\r\n\r\nپرشكسته\r\n رنگ جنون گرفت ز داغت فسانه‌ام * جانسوز شد ز آتش هجران ترانه‌ام\r\nآن مرغ پرشكستهء زارم كه تا ابد * خيزد به چرخ دود دل از آشيانه‌ام\r\nآن طايرم كه در چمن دهر دست غيب * تا آتش است و خون ندهد آب و دانه‌ام\r\nياد غروب عمر توام مىكشد به خون * خورشيد صبحدم چو بتابد به خانه‌ام\r\nبر دامن خيال تو خواهم نثار كرد * چندان گهر كه يافت شود در خزانه‌ام\r\nديگر بهار را چه كنم بىتو اى بهشت * خواهد زدن نسيم به رخ تازيانه‌ام\r\nپروانه‌وار سوختى و همچو شمع نيست * جز سوختن براى نمردن بهانه‌ام\r\n« هرگز نميرد آنكه دلش زنده شد به عشق » * من از تو در زمانه نكوتر نشانه‌ام \r\n\r\nهنوز\r\n دلم آشفتهء آن مايهء ناز است هنوز * مرغ پرسوخته در پنجهء باز است هنوز\r\nجان به لب آمد و لب بر لب جانان نرسيد * دل به جان آمد و او بر سر ناز است هنوز\r\nگرچه بيگانه ز خود گشتم و ديوانهء عشق * يار عاشق‌كش و بيگانه‌نواز است هنوز\r\nخاك گر ديدم و بر آتش من آب نزد * غافل از حسرت ارباب نياز است هنوز\r\nگرچه لحظه مدد مىدهدم چشم پرآب * دل سودازده در سوز و گداز است هنوز\r\nهمه خفتند به غير از من و پروانه و شمع * قصّهء ما دوسه ديوانه دراز است هنوز\r\nگرچه رفتى ، ز دلم حسرت روى تو نرفت * درِ اين خانه به امّيد تو باز است هنوز\r\nاين چه سود است « عمادا » كه تو در سر دارى * وين چه سوزيست كه در پردهء ساز است هنوز \r\n\r\n","description":"","footnote":"","page_name":" 2537 ","page_number":345},
  {"content":"\r\n\r\n\r\nيادش باد\r\n عمر آن بود كه در صحبت دلدار گذشت * حيف و صد حيف كه آن دولت بيدار گذشت\r\nآفتابى ز دو ويرانهء دل روشن شد * ليك افسوس كه زود از سر ديوار گذشت\r\nخيره شد چشم دل از جلوهء ديوانه‌كنش * تا زدم چشم به هم مهلت ديدار گذشت\r\n. . . آن مونس جان يادش باد * كه مرا درس جنون داد و پرىوار گذشت\r\nگيرم از فخر به خورشيد سرم سود چه سود * كز سرم سايهء آن طرّه ز سر تار گذشت\r\nبلبلان را همه پر ريزد و ريزند به خاك * گر بدانند چه بر مرغ گرفتار گذشت\r\nبرو اى ناصح عاقل ز پى كار دگر * نقش بر آب مزن كارِ من از كار گذشت\r\nبگشا دفتر هذيان تب عشق مرا * تا بدانى كه چه بر اين دل بيمار گذشت\r\nشدم آن روز ز درمان دل خود نوميد * كه مداواى من از معجز خمّار گذشت\r\nاعتقادم ز تو هم سلب شد اى باده‌فروش * وان كرامات كه ديديم ز تو پار گذشت\r\nهرچه غم دارى بفرست به غمخانهء ما * كه براى دل ما از كم و بسيار گذشت\r\nياد آن صبح درخشنده كه مىگفت « عماد » * عاقبت مهر درخشيد و شب تار گذشت \r\n\r\nاى دل\r\n بس در سر زلف بتان جا كردى اى دل * ما را ميان خلق رسوا كردى اى دل\r\nغافل مرا از فكر فردا كردى اى دل * تا از كجا ما را تو پيدا كردى اى دل\r\nروزم سيه ، حالم تبه كردى تو كردى * اى دل بسوزى هر گنه كردى تو كردى\r\nاى دل بلا ، اى دل بلا ، اى دل بلايى * اى دل سزاوارى كه دائم مبتلايى\r\nاز مايى آخر خصم جان ما چرايى * ديوانه جان آخر چه‌اى ، كار كجايى\r\nمجنون شوى ديوانه‌ام كردى تو كردى * از خويشتن بيگانه‌ام كردى تو كردى\r\nتا چند مىسوزى دلا خود را و ما را * ما هيچ ، رحمى كن به خود آخر خدا را\r\nتا چند خواهى عشق درد بىدوا را * تا كى به جان خريدن اين بلا را\r\nهركس كه باشد همچو تو اى دل ، دل او * آسان نگردد تا ابد يك مشكل او \r\n\r\n","description":"","footnote":"","page_name":" 2538 ","page_number":346},
  {"content":"\r\n\r\n يا كمتر اندر دام خوبان مبتلا شو * يا ناله كم كن مرد ميدان بلا شو\r\nبا بىوفايان يا دلا كم آشنا شو * يا آشنا خواهى شوى شو بىوفا شو\r\nديگر وفا اى دل خريدارى ندارد * كم گوى از اين كالا كه بازارى ندارد\r\nآن آبرو ريز ، اى دل ديوانهء من * اى از قرار و صبر و دين بيگانهء من\r\nاى از تو پرخون جاى مى پيمانهء من * اى از تو ورد هر زبان افسانهء من\r\nتا چند هر شب تا سحر بيدار باشم * با مرغ شب دمساز و با غم يار باشم\r\nآزاد بودم من ، گرفتارم تو كردى * مفتون مهرويان عيّارم تو كردى\r\nمن اهل بودم ، رند و مىخوارم تو كردى * با مىفروشان اين‌چنين يارم تو كردى\r\nآخر دلا تا كى غم بيهوده خوردن * ما را به اين ميخانه آن ميخانه بردن\r\nتا كى به زلف دلبران پابند اى دل * تا كى به امّيد وفا خرسند اى دل\r\nتا چند اى دل راستى تا چند اى دل * وقت است كز بگذشته گيرى پند اى دل\r\nبس در سر زلف بتان جا كردى اى دل * ما را ميان خلق رسوا كردى اى دل \r\n\r\n","description":"","footnote":"","page_name":" 2539 ","page_number":347},
  {"content":"\r\n\r\n\r\n[ غ 
  ]\r\n\r\nغبار ( 1282 - 1227 )\r\nسيد حسين رضوى ، متخلص به غبار ، فرزند سيد رضا ، از دودمان اصيل حاج سيد صادق امام جمعهء همدان و از سادات كبابيان آن ديار است .\r\nغبار در سال 1265 هجرى قمرى در محلهء كبابيان قدم به عرصهء هستى نهاد و در سال 1322 قمرى چشم از جهان فروبست و جسدش را به قم منتقل كردند و در صحن حضرت معصومه ( س ) به خاك سپردند .\r\nغبار علوم ادبيه و عربيه را در زادگاهش فراگرفت و با استعداد سرشار و هوش و ذكاوت فوق‌العاده‌اى كه داشت در تحصيل دانش پيشرفت چشمگيرى از خود نشان داد و از استادان بنام شعر و ادب همدان بشمار رفت .\r\nغبار چندى در طريق عرفان قدم گذاشت و به سير و سلوك در اين رهگذر عمر صرف كرد و شعراى معاصر او عبارت بودند از : مظهر ، پروين ، تسليم ، جاويد و كيوان .\r\nغبار شاعرى شيرين‌سخن و بر نظم شعر توانا و استاد بود و اشعارش از شور و جذبهء خاصى برخوردار و داراى صنعت سهل و ممتنع مىباشد .\r\nديوان اشعار غبار با اينكه بيش از هزار بيت نيست ، مكرر در همدان و اصفهان و تهران طبع و نشر گرديده است .\r\n\r\nخانهء دل\r\n دلم دارد بدان زلف چليپا * همان الفت كه با زنّار ترسا\r\nگره از كار مجنون كى گشايد ؟ * كسى كاو عقده زد بر زلف ليلى\r\nبسى تند است و سركش آتش عشق * و ليكن خار از او ترسد ، نه خارا \r\n\r\n","description":"","footnote":"","page_name":" 2540 ","page_number":348},
  {"content":"\r\n\r\n نديدم هرگز اين آشفته دل را * مگر در بند آن زلف چليپا\r\nيكى شد شيخ و آن ديگر برهمن * كه دارد عشق در سرها اثرها\r\nنبودى كوه كندن كار فرهاد * گرش شيرين نبودى كارفرما\r\nچه لا خواهى شدن مگذار مگذار * درون خانهء دل غير الّا\r\nاگر مشتاق صاحب‌خانه باشى * ندارد فرق مسجد با كليسا\r\nچنان خرگاه ليلى سايه افكند * كه مجنون گم شد اندر راه صحرا\r\nسرى را كاتش عشق است در دل * نمىگنجد عقال عقل بر پا\r\nكسى كز تيشه ، كوه از پا فكندى * فكندش تيشهء عشق تو از پا\r\nدلا ! سستى مكن در خوردن غم * كه زين دارو ، توانى شد توانا\r\n« غبارا » ! زين ميان برخيز برخيز * كه با خود مىنشايد بود و با ما \r\n\r\nبار عشق\r\n از كف ما ، عشق دامان شكيبايى كشيد * ديدى اى دل كار ما آخر به رسوايى كشيد ؟\r\nاز مسلمانى چليپا زلف ترسا بچه‌اى * آخرم در حلقهء زنّار ترسايى كشيد\r\nگاه‌گاهم رخ نمايد آن پرىپيكر به خواب * بىسبب نبود اگر كارم به شيدايى كشيد\r\nهركه بار عشق جانان را به دوش جان نهاد * بار يك عالم مصيبت را به تنهايى كشيد\r\nمن ندادم دل به دست او ز روى اختيار * او دل از دستم به بازوى دلارايى كشيد \r\n\r\nداغ جدايى\r\n روزى كه كلك تقدير ، در پنجهء قضا بود * بر لوح آفرينش ، غم سرنوشت ما بود\r\nزان پيشتر كه نوشد خضر آب زندگانى * ما را خيال لعلت سرمايهء بقا بود\r\nروزى كه مىگرفتند پيمان ز نسل آدم * عشق از ميان ذرّات در جستجوى ما بود\r\nساقى شراب شوقم ديشب زيادتر داد * گر پاره شد ز مستى پيراهنم بجا بود\r\nبر عاصيان هر قوم ، بگماشت حق بلايى * ما خيل عشقبازان ، هجرانمان بلا بود\r\nساقى لباس زهدم صد ره به مى فروشُست * تا پاك شد ز رنگى كالودهء ريا بود\r\nگر در محيط حيرت ، غرقم ، گناه من چيست ؟ * در كشتى وجودم عشق تو ناخدا بود\r\nمىخواستم كه دل را از غم خلاص يابم * داغ جدايى آمد ، وين آخر الدّوا بود \r\n\r\n","description":"","footnote":"","page_name":" 2541 ","page_number":349},
  {"content":"\r\n\r\n\r\nمران اى ساربان\r\n مه من ! سر برآر از برج محمل * كه شب تار است و گم شد راه منزل\r\nمران اى ساربان اشتر ، كه اينجا * خر و بار من افتاده‌ست در گل\r\nچنان در بحر حيرت گشته‌ام غرق * كه نارد كشتى نوحم به ساحل\r\nبگيرم خونبهاى خويشتن را * به دستم گر فتد دامان قاتل\r\nبسى تخم وفا در سينه كشتم * ولى يك جو نشد زين كشته حاصل\r\nمگر ديوانه خواهم شد كه در خواب * به گردن بينم آن مشكين سلاسل\r\nنمىدانم چه تأثير است در عشق * كه بيمارش به صحبت نيست مايل\r\nبسى پروانه سوزانيد و ، رخسار * به كس ننمود آن شمع محافل\r\nره مقصد نمايان نيست ، ليكن * به گوش آيد همى بانگ جلاجل\r\nز سعى ناخدا آخر چه خيزد ؟ * به دريايى كه هيچش نيست ساحل ؟\r\nنشان پاى ليلى نيست در دشت * من و مجنون سپرديم اين مراحل\r\nدلم بىزلف او ننشيند آرام * جنون ساكن نگردد بىسلاسل\r\n« غبارا » ! روى جانان مىتوان ديد * اگر خود را نبينى در مقابل \r\n\r\nآتش دل\r\n ز جورت بس‌كه شبها ناله چون مرغ سحر كردم * ز بيداد تو ، مرغان سحر را باخبر كردم\r\nبه راه عشق ، هركس اوفتاد از پا ، به سر پويد * خلاف من ، كز اوّل گام ، ترك پا و سر كردم\r\nاگر عشّاق را خون جگر اشك روان گردد * من از عشق تو اشك چشم را خون جگر كردم\r\nشنيدم كاتش دل مىنشاند اشك چشم ، امّا * نديدم ، بلكه من از آتش دل ، ديده تر كردم\r\nپر پروانه از شمع محبّت سوخت ، امّا من * سراپا خويش را از پرتو اين شمع ، پر كردم \r\n\r\n","description":"","footnote":"","page_name":" 2542 ","page_number":350},
  {"content":"\r\n\r\n\r\nخروش ميخانه\r\n خروشى دوش از ميخانه برخاست * كه هوش از عاقل و فرزانه برخاست\r\nمغان ، خشت از سر خم برگرفتند * خروش از مردم ميخانه برخاست\r\nفروغ روى ساقى در مى افتاد * زبانه آتش از پيمانه برخاست\r\nز بس با آشنايان جور كردى * فغان از مردم بيگانه برخاست\r\nچنان زنجير گيسو تاب دادى * كه فرياد از دل ديوانه برخاست\r\nپى افروختن چون شمع بنشست * براى سوختن پروانه برخاست\r\nبيا ساقى بياور كشتى مى * كه طوفان غم از كاشانه برخاست\r\nعجب نبود ز تاب جوشش مى * گر از خم نعرهء مستانه برخاست\r\nچو مرغ دل شكنج دام او ديد * نخست از روى آب و دانه برخاست\r\n« غبارا » هركه دست از جان بشويد * تواند از پى جانانه برخاست \r\n\r\nگره‌گشا\r\n چندانكه جهد كردم ، با زهد و پارسايى * دل را ز دام زلفت ، ممكن نشد رهايى\r\nبگشا گره ز كارم ، كاندر جهان نيايد * جز عقده‌هاى زلفت از كس گره‌گشايى\r\nبا شيخ ، الفت ما ، البتّه راست نايد * ما صوفىايم و بدنام ، او زاهد ريايى\r\nساقى بيا كه گر دوست بيگانگى ز ما كرد * ما با كسى نداريم پرواى آشنايى\r\nدى پير مىفروشم گفت از سر نصيحت * تا در ده خدايى بگذر ز دهخدايى\r\nكشتى شكستگانيم را چون بخت واژگون گشت * گشتند غرق دريا از لاف ناخدايى\r\nرحمت نگر كه هرگز از عاجزان مسكين * دورى نمىكند دوست با وصف كبريايى\r\nدر عين دل شكستن در كار دل‌نوازيست * در حال جان‌ستانى ، مشغول جانفزايى\r\nبر حال زارم اكنون جانانه رحمت آورد * كافزود رنج حرمان بر صدمت جدايى\r\nخوش‌تر ز زندگى چيست ؟ مردن به نامرادى * بهتر ز كامرانى ؟ ماندن به بينوايى\r\nدست از طلب ندارم زين پس كه مرد درويش * كشكول خويش پر كرد از دولت گدايى\r\nهرگز « غبار » از اين بحر ، بيرون نمىبرى جان * كس در جهان نديده‌ست بىدست و پا شنايى \r\n\r\n","description":"","footnote":"","page_name":" 2543 ","page_number":351},
  {"content":"\r\n\r\n\r\nيغماى عشق\r\n مُردم من و محبّت تو در دلم هنوز * تن خاك گشت و بوى وفا در گلم هنوز\r\nطوفان گريه خانهء عمرم خراب كرد * همسايه در شكنجهء دود و دلم هنوز\r\nغرق محيط اشكم و از شوق وصل يار * فارغ چنان نشسته كه در ساحلم هنوز\r\nخوش رفته كاروان و به منزل فكنده رخت * چشم اميد در پى اين محملم هنوز\r\nدر سينه صد جراحت و در دل هزار چاك * بيچاره از هلاكت خود غافلم هنوز\r\nآهم شرر به خرمن پروين و مه فكند * آگاه نيست يار ز سوز دلم هنوز\r\nملك وجود جمله به يغماى عشق رفت * مردم گمان كنند كه من عاقلم هنوز\r\nبر پاى مرغ روح به صد حيله رشته‌اى * از عمر بسته منتظر قاتلم هنوز \r\n\r\nكوى نيك‌نامى\r\n از كوى نيك‌نامى بايد قدم كشيدن * يا خط عاشقى را ، بر سر قلم كشيدن\r\nگر او جفا پسندد ، بر عاشقان مسكين * ما نيز مىپسنديم ، از وى ستم كشيدن\r\nابرو كمانم ار تير ، بر قصد جان گشايد * دلكش‌تر آيد از وى ابرو به هم كشيدن\r\nواعظ برو كه ما خود از توبه ، توبه كرديم * در كفر عشق رسم است دم از به دم كشيدن\r\nاز جور او شكايت ، كفر است زان كه در عشق * شرط صمدپرستيست ، ناز صنم كشيدن\r\nپير مغان به جامم ، يك جرعه بادهء ناب * افكند و فارغم كرد ، از جام جم كشيدن\r\nتا از عنايت دوست ، پشت و دلم قوى شد * بر پشت من شد آسان ، بار ستم كشيدن\r\nگر پرده‌هاى گيسو ، از چهره برگشايد * بر حرف آفرينش خواهد قلم كشيدن\r\nگر گندمى ز خالت افتد به دست آدم * آسان نمايد او را پاى از ، ارم كشيدن \r\n\r\nشاخ مرجان\r\n صبا از زلف مشكين عقده وا كرد * مرا سرگشته چون باد صبا كرد\r\nبنازم طعنهء بيگانگان را * كه آخر با تو ما را آشنا كرد\r\nكنون آن شاخ مرجان را توان يافت * كه در خون مردم چشمم شنا كرد\r\nقيامت قامت من تا به پا خاست * قيامتها از آن قامت بپاكرد\r\n« غبارا » ! غارت دين و دل ما * خدا كى بر نكورويان روا كرد ؟ \r\n\r\n","description":"","footnote":"","page_name":" 2544 ","page_number":352},
  {"content":"\r\n\r\n\r\nدر ره دلدار\r\n ما از دل و دين در ره دلدار گذشتيم * از هر دوجهان در طلب يار گذشتيم\r\nگاهى به ره صومعه سرمست دويديم * گاهى ز در ميكده هشيار گذشتيم\r\nهرچند در اين دايره چون نقطه مقيميم * زين مركز آلوده چو پرگار گذشتيم\r\nمقصود نشد حاصل هرجا كه دويديم * از آرزوى خويش به ناچار گذشتيم\r\nگه جامهء تزوير به بر كرده « غبارا » * گه با دف و نى از سر بازار گذشتيم \r\n\r\nزهر غم\r\n بگيرم خون پاك تاك ازاين‌پس * بشويم دفتر ادراك ازاين‌پس\r\nبه مى دلق ريايى را بشويم * شوم ز آلودگيها پاك ازاين‌پس\r\nصبا زد چاك بر پيراهن گل * زنم بر جامهء غم چاك ازاين‌پس\r\nاگر پير مغان دستم بگيرد * نخواهم زيستن غمناك ازاين‌پس\r\nاگر پامال خواهم شد چه باك است * ندارم دست از آن فتراك ازاين‌پس\r\nنجويم گرچه مىجستم از اين بيش * وفاداران دل چالاك ازاين‌پس\r\nز دست و پاى زنجيرم گشودند * توانم ريخت بر سر خاك ازاين‌پس\r\nنخواهم گرچه جانم بر لب آيد * پى زهر غمت ترياك ازاين‌پس\r\nبگو دهقان عالم را كه بر خاك * نكارد جز نهال تاك ازاين‌پس\r\nچو شد مقصودم از جانانه حاصل * ز جان دادن ندارم باك ازاين‌پس\r\nچه سازم گر نسازم پس بسازم * دلا با گردش افلاك ازاين‌پس\r\nهواخواه تو شد مگذار از اين بيش * « غبار » خويش را بر خاك ازاين‌پس \r\n\r\nحلقهء زلف\r\n گريزى نيست از كوى تو ، اى دوست * چسان برگردم از كوى تو ، اى دوست ؟\r\nمرا در حلقهء زلف تو افكند * فريب چشم جادوى تو اى دوست\r\nفشاندى زلف مشگين را و پر شد * مشام جانم از بوى تو اى دوست\r\nبكن چندان‌كه خواهى جور بر من * نمىرنجم من از خوى تو اى دوست\r\n« غبار » از هر دوعالم چشم پوشيد * نمىبيند بجز روى تو اى دوست \r\n\r\n","description":"","footnote":"","page_name":" 2545 ","page_number":353},
  {"content":"\r\n\r\n\r\nسبكبار\r\n چشم اگر پوشى ز كار خويشتن * لطفها بينى ز يار خويشتن\r\nغربت مردم به شهر مردم است * من غريبم در ديار خويشتن\r\nدوش در بزمى كه بودى با رقيب * آزمودم اعتبار خويشتن\r\nبار سنگينسيست جان در راه دوست * ما سبك كرديم بار خويشتن\r\nبعد از اين گو ديگرى با من مساز * ساختم با كردگار خويشتن\r\nخاك گر گردى به راه او « غبار » * كيميا بينى غبار خويشتن \r\n\r\nغارت دل\r\n اى عهد شكسته و جفاكرده * ما را به فراق مبتلا كرده\r\nاى داده به دست مدّعى دامان * پيراهن صبر من قبا كرده\r\nبيگانه ز خويش و آشنا گشته * بيگانه به خويش آشنا كرده\r\nاز غارت ملك دل نمىترسى ؟ * اى تاخت به خانهء خدا كرده !\r\nنايافته چون تو گوهرى در بحر * تا مردم ديده‌ام شنا كرده\r\nگرديده سپيد مردم چشمم * در اشك ، ز بس‌كه دست و پا كرده \r\n\r\nتاب عشق\r\n به غير از باده ، داروى طرب چيست ؟ * بيا ساقى ، تعلّل را سبب چيست ؟\r\nبه مى ده هرچه دارى تا بدانى * به گيتى حاصل رنج و تعب چيست ؟\r\nگره بگشا ز ابرو چون زدى تير * به صيد بسمل اين قهر و غضب چيست ؟\r\nكه خواند از نقش موجودات حرفى ؟ * كه مىداند كه چندين بوالعجب چيست ؟\r\nطبيبان درد بىدرمان پسندند * به تاب عشق بايد سوخت ، تب چيست ؟\r\nتو بىدردى ، طبيبان را چه جرم است ؟ * تو در خوابى ، گناه مرغ شب چيست ؟\r\nبه پا تا نشكنى خار مغيلان * چه دانى ذوق صحراى طلب چيست ؟\r\n« غبار » ! از حسرت آن لعل لب ، دوش * به دندان جان فشردى ، دست و لب چيست ؟ \r\n\r\n","description":"","footnote":"","page_name":" 2546 ","page_number":354},
  {"content":"\r\n\r\n\r\nغزل ( 1321 )\r\nخانم غزل تاج‌بخش ، شاعر و نويسندهء والامقام ، فرزند حسينقلى ، در سال 1321 هجرى شمسى در شهر بروجرد از مادر زاد و در روستاى مامون از توابع جاپلق و اليگودرز پرورش يافت و در همان روستا تا سال چهارم ابتدايى به تحصيل پرداخت . ازآن‌پس به اتفاق خانواده به قم عزيمت كرد و دورهء ابتدايى را به انجام رسانيد و تا سال دوم دبيرستان در همان شهر به تحصيل اشتغال ورزيد ، آنگاه به تهران مهاجرت كرد و دورهء متوسطه را تمام كرد و ديپلم خود را گرفت ، سپس به دانشگاه راه يافت و در رشتهء مديريت بازرگانى به تحصيل ادامه داد و به دريافت ليسانس توفيق يافت .\r\nخانم غزل از كودكى قريحه و ذوق شاعرى در او نمودار گرديد ، امّا كودكانه شعر مىسرود و خود دراين‌باره گويد : « هشت‌ساله بودم كه شعرهاى خود را در دفترچه‌اى پاكنويس كرده پيش پدر بردم كه بابا شاعر شده‌ام و اين دفترچهء شعرهاى من است ، پدر بدون آنكه به شعرهايم نگاه كند آن را گرفت و از ميان اتاق به باغچه پرتاب كرد و من هم ترك شعر و شاعرى كردم . امّا در دورهء دبيرستان اين قريحه بار ديگر بيدار گرديد و به سرودن شعر پرداختم و به بعضى انجمنهاى ادبى راه يافتم و از محضر اساتيد شعر و ادب كسب فيض كردم و تخلص غزل را از نامم در شعر برگزيدم . »\r\nخانم تاج‌بخش چون به شعر و ادب فارسى علاقه و دلبستگى داشت به فكر تشكيل انجمن ادبى افتاد و از سال 1361 اين انديشه را جامهء عمل پوشانيد و انجمن ادبى سخن را با هميارى شوهرش و جمعى از ادب‌دوستان بنيان نهاد و تا امروز اين انجمن را همچنان بدون وقفه در منزل خود تشكيل داده است و برخى از استادان شعر و ادب و جمعى از شاعران جوان در آن شركت مىكنند و يكى از انجمنهاى پربار تهران بشمار مىرود و\r\n\r\n","description":"","footnote":"","page_name":" 2547 ","page_number":355},
  {"content":"\r\n\r\nحميد عاملى شاعر و گوينده توانا و پرتلاش ، انجمن را اداره مىكند . خانم غزل تاكنون به تأليف و طبع و نشر چند اثر توفيق يافته است : دلخاسته‌ها - دلخواسته‌ها ( مجموعه شعر ) ، خانهء ام ابيها ، آدمكها ، بر بالهاى پرواز ، دوست ناديده ، و از آخرين آثارش كتاب قلمها و سايه‌ها را بايد نام برد .\r\n\r\nسكوت تو\r\n به يُمن مرحمت ابرهاى عصيانى * تو آن شقايق سرخى كه زنده مىمانى\r\nبه شيوه‌هاى نگاه تو آشنا هستم * هزار قصّهء هرگز نگفته ، مىدانى\r\nصداى ريزش مهتاب و رويش برگ است * كه سبز مىچكد از آسمان حيرانى\r\nمن از ترنّم و آواز برگ مىفهمم * نسيم را تو به اندام باغ مىرانى\r\nتو آن گلى كه گلابت چكد ز مژگانها * به شمع بيهده سوز شكسته مىمانى\r\nكنار پنجرهء شب دو دست ويرانگر * دميده تا كه بهارت كشد به ويرانى\r\nبلور مىشكنى در نگاه و مىبينى * برُسته بر مژه‌هايت غرور ايرانى\r\nبه گاه دلهرهء تلخ نامراديها * تو در سكوت هزاران غريو پنهانى\r\nسكوت توست سكوتى چو كاشى مسجد * نماز با لب بسته شكسته مىخوانى\r\nسرود نم‌نم باران به روى آيينه * يقين من به شك افتد تو اين و يا آنى ؟\r\nمحبّت ار كه نميرد ، تو هم نمىميرى * براى نسترن خسته چشم گريانى\r\nگل كوير چه داند ز آب يا آبى ؟ * مگر به خواب ببيند زلال بارانى\r\nمحبّت تو كويرى است داغ و رعب‌آور * « غزل » بخوان گل تشنه بهاش ارزانى ! \r\n\r\nگرگ درون و برون\r\n گرگى نشسته در درون من آهسته مىجود * الماس باطنم ، كه زلال است و بىغش است\r\nآب دهان زهرى او ، مىچكد غليظ * بر تارهاى روشن جانى كه سرخوش است\r\nمن با عذاب دايم گرگ درون خويش * آن‌سان شوم كه دانهء اسپند و آتش است\r\nآن بركه‌هاى پرطپش و شاد دل مدام * با پنجه‌هاى گرگ درون در كشاكش است\r\nامّا چگونه من به دلم ، باور آورم ؟ * ما را حديث گرگ درون نغز و دلكش است\r\nگرگ ملول تنگ دلم ، ضجّه مىكشد * او خاطرش ز مردم گرگى مشوّش است \r\n\r\n","description":"","footnote":"","page_name":" 2548 ","page_number":356},
  {"content":"\r\n\r\n\r\nنافله‌هاى گياه\r\n مرا بخوان ، كه تو را با نگاه مىخوانم * به آن نفس كه بسوزد به آه مىخوانم\r\nاگر كه گوش زمين نشنود صدايم را * به زخم حنجره تا قعر چاه مىخوانم\r\nمرا بخوان به مزامير سورهء بودن * كه از پرند شفق تا پگاه مىخوانم\r\nحضور معبدى دل ، به نارون ، افرا * تو را به نافله‌هاى گياه مىخوانم\r\nاگر كه وعده دهى يك نگاه مىآيى * به آبروى همان يك نگاه مىخوانم\r\nدلم ز مردمك ديده مىزند بيرون * ز بس‌كه بر سر بيراه و راه مىخوانم\r\nنگاه باصرهء شب ، سياه ، بارانى * به شرم روى زمانه سياه مىخوانم\r\nبه ياد درد شب‌آويزهاى تنهايى * به حالتى كه نيابى پناه مىخوانم\r\nاگرچه جبر بر انديشه بال بگشايد * چكاوكانه ولى ، گاهگاه مىخوانم\r\nبگوى اى كه نشانم ز عشق مىپرسى * نشسته رو به خدا ، دلبخواه مىخوانم\r\nبگير دست « غزل » را كه دوست مىدارد * اگر اجازه نباشد ، گناه مىخوانم \r\n\r\nتماشاى شب\r\n بازهم دريادلانه شب تماشا مىكنم * غلظت شب را به عشق روز حاشا مىكنم\r\nروزگار از خون شبم سرمه به چشمم مىكشد * عشق را نازم كه زيباتر تماشا مىكنم\r\nآزمون صبر با عشق است يا دريادلى * سينه را آتشگه اين هر سه زيبا مىكنم\r\nآشنا با درد مىآيد ، تماشايش كنيد * من براى ديدنش ، ديدن تمنّا مىكنم\r\nنسترن بر دوش مىآيد گلاب‌افشان و شنگ * آرزوها را به پايش بىسراپا مىكنم\r\nتكيه دادم شانه‌هاى خسته بر ديوار عشق * بيستون را با ستونى تازه احيا مىكنم\r\nبرگ لرزانى اسير دستهاى باد گفت * با تنشهاى اسارت هم مدارا مىكنم\r\nجويبارى تشنه را مانم كه در درياى شن * دست و پايى مىزنم ، رو سوى دريا مىكنم\r\nسرزمين عشق مىخواند مرا بايد كه رفت * يا اگر با سر نيايد ، سر همه پا مىكنم\r\nدست از سرما كبود غنچه‌اى يخ‌بسته را * توى دستم با نفسهاى خودم ها مىكنم\r\nغنچه مىخند به گرمى ، شب چراغان مىشود * عشق را زيباتر از پندار پيدا مىكنم\r\nدر دل شب ، در بلور باغهاى قهوه‌اى * تابش خورشيد شب را عشق معنا مىكنم\r\nمن چه هستم ؟ مردمكهاى دو چشم انتظار * تا رسد روز جليل امروز و فردا مىكنم \r\n\r\n","description":"","footnote":"","page_name":" 2549 ","page_number":357},
  {"content":"\r\n\r\n\r\nشب و بيشه\r\n ره اشك مىزدم شب ، كه نگه ، به آب غلطان * به صد التماس گفتا ، چه شده ، چه بىقرارى ؟\r\nشب تار ، گو ، هميشه ، تو رها ميان بيشه * چه غريب و خسته‌اى تو ، نه گريز و نه قرارى\r\nنه ز آبشار نقره ، سر سوزن بلورى * نه تواضع نسيمى ، نه سلام شاخسارى\r\nسر شاخهء درختان ، تو به جاى برگ گويى * كه برُسته تخم چشمى ، چه نگاه مرگبارى\r\nنه درخت سبز بيشه ، نه كه خرّم هميشه * همه لاشه‌هاى رقصان ، كه هرآن درخت دارى !\r\nنه كه خواب بينى امّا ، نه كه بختك است و رؤيا * شب عمر مىبرازد ، به تو در چنين گذارى\r\nبگشاى چشمها را ، تو ز بيشه‌هاى وحشت * به درآى تا ببينى ، همه جا خداى دارى !\r\nشب و بيشه ره‌سپر شد ، گل اشك پرده‌در شد * سحر از كناره سر زد ، كه منم ، اميدوارى \r\n\r\nفرياد\r\n مستانه اگر بر سر بازار برندم * صد ضربهء حد بر كف هر پاى زنندم\r\nيوسف صفتى باشم و در عرصهء بازار * خوارم بفروشند و به خوارى بخرندم\r\nگلگون شودم چهره اگر از عطش عشق * حلّاج‌وشان بر زبر دار كشندم\r\nدستان من از بند شود حلقهء هر بند * بر پاى غل جامعه صد باره نهندم\r\nديوانه شماريد و چو فرزانه دهد اذن * اطفال گذر سنگ پى سنگ زنندم\r\nمن بوسه زنم بر لبهء تيغ ملامت * رگ تا رگ من پاره كنند و بدرندم\r\nفرياد زنم با « غزلم » عشق ، فقط عشق * و آنگاه زبان‌بسته به خفّت بكشندم \r\n\r\n","description":"","footnote":"","page_name":" 2550 ","page_number":358},
  {"content":"\r\n\r\n\r\nسنگم بزنيد\r\n سنگم بزنيد ، آينه ريزد ز نگاهم * صد شعله بريزد ز سيه‌كومهء آهم\r\nرا هم بزنيد آب ، پيام‌آور عشقم * آلاله بكاريد و نگه بر سر را هم\r\nويران بكنيدم همهء هرچه كه دارم * بىريشه مخوانيد من از جنس گياهم\r\nبا زرد خزان رنگ زدى گونهء نرگس * نقّاش بكش سرمه به افسون سياهم\r\nشب را بزداييد ، كه با نور برآيم * با سايهء ناسخته مسازيد تباهم\r\nسرمست غزلهاى تب‌آلود شبانه * ديوانهء آيات مناجات پگاهم\r\nدستان من و سايهء ابر و سحر و كوه * اى عشق بكش ، باد ، بده پرّهء كاهم\r\nبا شور بجوييد ، من از شعر برويم * بادافره عشق است فزايند گناهم\r\nمىآيم و با خود قلمى دارم و كاغذ * نقشى زند انديشهء تو گاه‌به‌گاهم\r\nدر را بگشاييد كه عشق آمد و آتش * با دوست بگوييد مدد ، چشم به را هم \r\n\r\nمعناى سبز\r\n باورم اين بود باهم سبز را معنا كنيم * يك صدف را بشكنيم و عشق را پيدا كنيم\r\nجويبارى تشنه را در سرزمينهاى عطش * چشمهايش را ببنديم و به دريا وا كنيم\r\nاز عطش حرفى نمىماند ، نمىبينيم ، كو ؟ * آن شرارى را كه مىبايد به دل انشا كنيم\r\nسبزترها باغ را بردند تا مرز بهار * زردرويى را بيا دزدانه‌تر رسوا كنيم\r\nهمره امواج دريا پايكوبان پر كشيم * تا خدا دارد خدايى جان و دل شيدا كنيم\r\nيك شبى را ميهمان نسترنها مىشوم * بعد از آن هم آهوانه رو به صحراها كنيم\r\nاى سليمان ، شعرهايت را براى من بخوان * باشد از منظومهء گل باغها احيا كنيم\r\nتا كه بلقيسى نشيند بر پرند اعتبار * بايد از هدهد پيام‌آورترى پيدا كنيم\r\nبا خراباتى نسيم سرفراز كوى دوست * رازها افشا كنيم و بازهم حاشا كنيم \r\n\r\nدستان سبز عشق\r\n احساس باغ دارم ، احساس نو دميدن * احساس يك پرنده ، در اوج پر كشيدن\r\nدر زير بالهايم ، گرماى زنده بودن * چون زنجره به طيف ، تيراژه‌اى پريدن\r\nدر منتهاى حيرت ، دستان سبز عشقم * انگشتها به كارِ جامه به تن دريدن \r\n\r\n","description":"","footnote":"","page_name":" 2551 ","page_number":359},
  {"content":"\r\n\r\n باران بىقرارى ، بر گونه‌هاى جنگل * منجوق ترد شبنم ، از برگ گل چكيدن\r\nآواز جويبارم ، در گوش شنگ و پونه * افسون شنبليدم ، در سور وا شنيدن\r\nاى نفس سبز هستى ، سرشار رويشم كن * تكثير كن جوانه ، بىترس پژمريدن\r\nرگبار شو ، بشويم ، زنگارهء عطش را * اى تشنه بىتو تشنه ، تفسير كن چشيدن\r\nمگذار در گناهِ خوش‌باورى بسوزم * « باغم » نمىپسندم ، اطوار لب گزيدن\r\nلبريز غنچه هستم ، سنگين بار بودن * قد مىكشد درختم با اين‌چنين خميدن\r\nمن عمر اين زمينم ، آغاز برگ و بركه * در گردش نگاهى ، از تو به تو رسيدن\r\nاى چشم ناز گردان ، چشمم تو باز گردان * « از تو به يك اشاره ، از ما به سر دويدن » \r\n\r\nخانهء اميد كجاست ؟\r\nدستهايم به هوايت شده پيوند بهار\r\nساقهء سبز سرانگشت تو از بوسهء نور\r\nهر نفس بارور از فيض جوانه زدن است\r\nمن پر از دلهرهء تلخ فروريختنم\r\nشهر پرظلمت شب ، خسته به دروازهء صبح\r\nزده فانوس نگاهى كه تو را مىجويد !\r\nتو به دروازهء شهر آمده‌اى ، مىدانم\r\nرسته از دام و رمان از دد و ديو\r\nپاى بر خرّمى سبز صداقت دارى\r\nخانه‌خانه قدمت بر سر چشمانم باد\r\nبرحذر باش كه خار مژه بر پا نخلد\r\nتير نامردمى از دوست بسى جان‌فرساست\r\nخنجر از پشت زدن نامرديست\r\nسرزمين من و اين گسترهء ظلمت و درد ؟ !\r\nارض موعود چه شد ؟ خانهء اميد كجاست ؟\r\n\r\n","description":"","footnote":"","page_name":" 2552 ","page_number":360},
  {"content":"\r\n\r\n\r\nغمام ( 1321 - 1253 )\r\nسيد محمد يوسف‌زاده ، كه در شعر غمام تخلص مىكرد ، فرزند سيد يوسف ، در سال 1292 هجرى قمرى برابر 1253 شمسى در كربلا قدم به عرصهء هستى نهاد . تحصيلات مقدماتى را تا سيزده‌سالگى در زادگاه خود فراگرفت ، آنگاه به اتفاق پدر به ايران آمد و در همدان اقامت گزيد .\r\nغمام ادبيات فارسى و عربى و فقه و اصول و فلسفه را نزد اساتيد آن سامان بياموخت ، چندى نيز به تجارت مشغول شد و مدتى نيز در ادارات دولتى خدمت كرد .\r\nغمام در آغاز نهضت مشروطيت در شمار آزادىخواهان درآمد و به همين منظور به تأسيس انجمن اتحاد اقدام كرد . در سال 1325 قمرى روزنامه الفت را انتشار داد و از اين رهگذر به نهضت آزادىخواهى خدمت كرد و به بيدارى مردم كمك نمود و تا سال 1291 شمسى فعاليت سياسى او ادامه داشت . ازآن‌پس ديگر در امور سياسى مداخله نكرد و همچنان به كارهاى ادبى پرداخت .\r\nغمام شاعرى غزل‌سرا بود و در سرودن شعر توانايى و مهارت داشت و بيشتر تحت تأثير دو شاعر نامدار ايران سعدى و حافظ قرار گرفت . او غير از شاعرى در ميان مردم از محبوبيت خاصى برخوردار بود ، مردى باهوش و مردم‌شناس و عارف‌پيشه بود و مريدان و پيروان بسيارى داشت . ديوان اشعارش با مقدمه‌اى جامع به قلم موسى نثرى انتشار يافت .\r\nوفاتش در سوم مهر ماه 1321 شمسى در تهران اتفاق افتاد . جسدش را به همدان بردند و در مقبرهء خانوادگى شاهزاده حسين به خاك سپرده شد .\r\nنمونه‌هاى زير از نظم اوست :\r\n\r\n","description":"","footnote":"","page_name":" 2553 ","page_number":361},
  {"content":"\r\n\r\n\r\nآتش شوق\r\n رخت به ديدهء من دل‌فريب مىآيد * چو آشنا كه به چشم غريب مىآيد\r\nهزار بار مرا جان به لب رسيد از درد * در انتظار كه اينك طبيب مىآيد\r\nچگونه بىتو تواند دلم گرفت آرام * كه گفت كز دل بيدل شكيب مىآيد\r\nبسوخت جان محبّان ز تاب آتش شوق * در اين اميد كه روزى حبيب مىآيد\r\nنه باغ ديده و نه باغبان تواند ديد * گلى كه در نظر عندليب مىآيد\r\nبه حيرتم كه چسان كام دل تواند يافت * كسى كه از لب او بىنصيب مىآيد\r\nعلاج شورش ديوانگان عشق « غمام » * كجا ز دانش و عقل و اديب مىآيد \r\n\r\nتحصيل حاصل\r\n تا سرو را به طرف چمن ريشه در گل است * شمشاد سيم‌ساق تو را پاى در دل است\r\nهيچ آگهى ؟ كه در ظلمات آب زندگى * دور از لبت به خودكشى و مرگ مايل است\r\nدانم كه قاتل منى و تو را مىپرستمت * اين بوالعجب قتيل كه مفتون قاتل است\r\nهرچند پيش چشم تو آسان بود ولى * دور از تو زندگانى عشّاق مشكل است\r\nمقبول حق تويى و به مويت قسم كه شيخ * هر طاعتى كه بىتو كند جمله باطل است\r\nآنان كه در پناه تو هستند مى خورند * افسوس بر كسى كه از اين عيش غافل است\r\nدر نيستى مكوش كه گر دوست نيستى * بهتر كه اين معامله تحصيل حاصل است\r\nآن دل كه جاى يار بود در بر تو نيست * كاين دل كه در بر تو نهاد است از گل است\r\nآن گوهرى كه در دل دريا بود « غمام » * زين سنگها مدان كه به دامان ساحل است \r\n\r\nشب وصل\r\n در بهشت به رويم شده‌ست باز امشب * كه آمدى ز درم با هزار ناز امشب\r\nسعادتى كه فراموش كرده بود مرا * به اتّفاق تو آمد ز در فراز امشب\r\nبراى آنكه به فردا نيوفتد كارم * چه خوب بود كه مىكشتىام به ناز امشب\r\nقيامتم ز تو برخاست كاشكى مىشد * بسان روز قيامت ، شبم دراز امشب\r\nاگرچه لايق قدر تو نيست منزل من * بيا و با من بىخانمان بساز امشب\r\n« غمام » را سزد ار بخت ، تهنيت گويد * كه با حضور تو گرديده سرفراز امشب \r\n\r\n","description":"","footnote":"","page_name":" 2554 ","page_number":362},
  {"content":"\r\n\r\n\r\nيار يگانه\r\n در زير فلك چون مه من سيمبرى نيست * در روى زمين از شب من تيره‌ترى نيست\r\nدلبستهء سروى شده‌ام از همه عالم * افسوس ! كز آن سرو روانم ثمرى نيست\r\nدر سير خود آن دم كه رسيدم به تو ، گفتم : * آسوده شو اى دل كه ازاين‌پس ، سفرى نيست\r\nگويند شب تار جهان را سحرى هست * گر هست تويى ، ور نه جهان را سحرى نيست\r\nسنجيده‌ام و ديده‌ام افراد بشر را * از شخص تو در روى زمين خوب‌ترى نيست\r\nمن از دوجهان مىطلبم يار يگانه * در پيش من از دانش و تقوى خبرى نيست\r\nنه اهل خيالم من و ، نه مرد حقيقت * در خاطر من ، جز تو ، هواى دگرى نيست\r\nدر مجمع اهل ادب و جرگهء رندان * از شخص « غمام همدانى » خبرى نيست \r\n\r\nبخت‌برگشته\r\n عشق رخسار تو اى تازه‌جوان ، پيرم كرد * سرو بالاى تو ، چون سبزه ، زمينگيرم كرد\r\nبخت‌برگشته ز ديوانگىام مىترسيد * كه به سوداى سر زلف تو ، زنجيرم كرد\r\nبشتاب از بر من مىگذرى همچون عمر * غم بىمهريت اى جان جهان پيرم كرد\r\nگر به ديوار كنم تكيه به راه تو ، مرنج * كه تماشاى تو چون صفحهء تصويرم كرد\r\nآتش عشق رخت هستى من داد به باد * فارغ از كشمكش دانش و تدبيرم كرد\r\nمن كه در اوج خود از دام تو ايمن بودم * چشم مستت به نگاهى ، هدف تيرم كرد\r\nبىتو از زندگى خويش ملولم چو « غمام » * راستى هجر تو از جان و جهان سيرم كرد \r\n\r\nخيل نكويان\r\n اى دل بيا و يار كسى شو كه يار توست * آرام‌بخش جان و دل بىقرار توست\r\nعمرى انيس و همدم بيگانگان شدى * يك روز نيز همدم آن شو كه يار توست\r\nتا كى كناره مىكنى از صحبت كسى * كز جان و دل بسان دل اندر كنار توست ؟\r\nحيف است نوگلى چو تو همداستان خار * اى نازنين ، عزيز كسى شو كه خوار توست\r\nكار تو نيست آنچه كنون مىكنى بدان * بشناس يار خويش كه اين كار ، كار توست\r\nهرگز نديده‌ام چو تو بىمهر و سنگدل * بيچاره آنكه شيفته و بىقرار توست\r\nچون موى من ز حسرت رويت شود سفيد * چشمى كه همچو من به ره انتظار توست \r\n\r\n","description":"","footnote":"","page_name":" 2555 ","page_number":363},
  {"content":"\r\n\r\n هر قصّه‌اى ز روز قيامت شنيده‌اى * تفصيل مجمليست كه در روزگار توست\r\nهركس به فكر خويش و تنش زير بار خويش * تنها دل من است كه در زير بار توست\r\nبيهوده رنج غربت و آوارگى مكش * در شهر خود بجوى كه يار از ديار توست\r\nاز چشم خونفشان تو دانسته‌ام « غمام » * زيباترين خيل نكويان نگار توست \r\n\r\nدل دردمند\r\n چنان به ديدن روى تو آرزومندم * كه جز تو هيچ نخواهد دل از خداوندم\r\nچقدر تشنه‌جگر دارد آرزوى فرات * به ديدن تو همان قدر آرزومندم\r\nتو بودى آنكه دل دردمند من مىخواست * كه دل به بوى تو از مهر عالمى كندم\r\nبه ترك عشق قسم خورده بود خاطر من * رخ تو ديد دل و از ياد رفت سوگندم\r\nچو شمع در شب هجرانت اى سراپا ناز * ميان گريه بر احوال زار مىخندم\r\nتويى يگانهء عالم ، چو آفتاب و منم * كه در پرستش روى تو نيست مانندم\r\nز دامنت نكشد دست ، عاشقى هيهات * و گر جفاى تو از بند بگسلد بندم\r\nمگر به روى تو اى ماه بىنظير « غمام » * نديده چشم فلك هيچ‌وقت خرسندم \r\n\r\nرياكاران\r\n آنان كه خودنمايى و تزوير مىكنند * بهر هلاك جامعه تدبير مىكنند\r\nاحمق‌پرست و گول‌پسندند ازاين‌جهت * هشيار را به مغلطه تكفير مىكنند\r\nتحقيق بو نكرده و از هرچه دم زنند * از ديگرى شنيده و تقرير مىكنند\r\nهنگام مرگ نيز خيالات خويش را * بهر بقاى وسوسه تحرير مىكنند\r\nخود منكر قيامت و اشخاص گول را * از آتش جهنّم تحذير مىكنند\r\nبدگوى مردم‌اند ، چه خوش گفت وصفشان : * « عيب جوان و سرزنش پير مىكنند »\r\nابليس عالم‌اند ، كه بهر ضلال خلق * پيوسته فكر حيله و تزوير مىكنند\r\nاز فطرت خدايى بيچاره خلق را * با مُنتهاى جهد سرازير مىكنند\r\nشيطان‌صفت هميشه گناهان خويش را * از احمقى حواله به تقدير مىكنند\r\nيزدان كناد ريشهء اينان ، كه اين گروه * عالم خراب و صومعه تعمير مىكنند\r\nدركش عنان « غمام » كه ابناى روزگار * در كار دين خود همه تقصير مىكنند \r\n\r\n","description":"","footnote":"","page_name":" 2556 ","page_number":364},
  {"content":"\r\n\r\n\r\nشام سيه\r\n هرچند مرا از دوجهان بيش و كمى نيست * با وصل توام در دوجهان هيچ غمى نيست\r\nگويند كه باغ ارمى هست به عالم * گر هست رخ توست و گرنه ارمى نيست\r\nآن را كه به زلف تو دل آويخته باشد * گر ملك جهانش رود از دست غمى نيست\r\nعدل است سراپاى تو اى حاكم عشّاق * گر جان بدهى ، ور بستانى ، ستمى نيست\r\nحق دارم اگر بيشتر از حد كنم افغان * دل دادن و نوميد شدن درد كمى نيست\r\nبرفرض كه يوسف به دراهم بفروشند * آيا چه كند آنكه به دستش درمى نيست\r\nمردند گدايان به تمنّاى نوايى * گويى كه در اين مرحله صاحب كرمى نيست\r\nتا هستى خود مىخرم امروز اگر هست * جايى كه در آن نام وجود و عدمى نيست\r\nبيهوده « غمام » از غم دل مىكنى افغان * هرگز پى اين شام سيه صبحدمى نيست \r\n\r\nروى دوست\r\n با روى دوست ، قصّهء باغ ارم چرا ؟ * با كوى او ، حكايت دير و حرم چرا ؟\r\nگيرم كه فكر عاقبتى هم ضرورت است * ديگر تمام عمر در اين همّ و غم چرا ؟\r\nگر راستى به مسكنت خويش قانعى * پيوسته ياد دولت هر محتشم چرا ؟\r\nچون هيچ‌كس ز عقل به كامى نمىرسد * ديگر سلوك اين ره پرپيچ‌وخم چرا ؟\r\nاين چند روز عمر به‌هرحال بگذرد * اين‌قدر پيچ‌وتاب ، پى بيش و كم چرا ؟\r\nتا مىتوان قناعت و پرهيز پيشه كرد * دريوزگى ز درگه اهل كرم چرا ؟\r\nآن را كه نيست قيمت يك جرعه مى به دست * اين‌قدر پرسش از صفت جام جم چرا ؟\r\nبىخود عرب مشو ، سخن خويشتن بفهم * مدح خود و مذمت ملك عجم چرا ؟\r\nگر دل رسيده است به مقصود خود « غمام » * اين آههاى سرد به دنبال هم چرا ؟ \r\n\r\nپايبند عشق\r\n گر همدمى ز حال منش باخبر كند * شايد كه وقتى از سر خاكم گذر كند\r\nسازد به يك عنايت خود كارهاى من * گر آه من در آن دل سنگين اثر كند\r\nهركس كه اين جمال دلاويز بنگرد * ناچار ، مهر ديگرى از دل به در كند\r\nتا كرده يك نگاه بر آن چشم نيم‌مست * پيكان غمزه از دل‌وجانم گذر كند \r\n\r\n","description":"","footnote":"","page_name":" 2557 ","page_number":365},
  {"content":"\r\n\r\n ما پايبند عشق تو بوديم پيش از آن * كايينه‌ات ز حسن نهانى خبر كند\r\nبيند عذاب روز قيامت در اين جهان * هركس كه در فراق تو ، شامى سحر كند\r\nباور نمىكنم كه طبيعت به دور خويش * دشتى ز جلگهء همدان خوب‌تر كند\r\nشهرى به اين طراوت و يارى بدين جمال * عاقل نباشد آنكه از اينجا سفر كند\r\nروزى كه مبتلاى فراقش شود « غمام » * در حيرت اوفتد كه چه خاكى به سر كند \r\n\r\nپيرو عقل\r\n نيست جمعى كه در آن بيم پريشانى نيست * خانه‌اى نيست كه در وى غم ويرانى نيست\r\nجز نهانخانهء عقل و عقلا كاندر وى * غم ويرانى و اندوه پريشانى نيست\r\nپيرو عقل كهن باش نه مفتون خيال * رهنمايى ، صفت غول بيابانى نيست\r\nوهم را دور كن از جان و تن خويش كه ديو * لايق سلطنت ملك سليمانى نيست\r\nهم مگر عالم وقتت برهاند ور نه * چارهء جهل تو اين‌ها كه تو مىدانى نيست\r\nمگر انسان ز كرم در بگشايد ، ور نه * راه بيرون شدن از عالم حيوانى نيست\r\nخويشتن بين نشود مرد خردمند « غمام » * زان كه خودبينى ، جز كورى و نادانى نيست \r\n\r\n","description":"","footnote":"","page_name":" 2558 ","page_number":366},
  {"content":"\r\n\r\n\r\nغمگين ( 1315 - 1242 )\r\nحاج محمد كاظم اصفهانى ، متخلص به غمگين از شعراى معروف اصفهانى در نيمهء اول قرن چهاردهم هجرى است كه در سال 1280 قمرى متولد شد و پس از هفتاد و پنج سال كه به تجرد زيست ، روز شنبه دوازدهم شوال 1355 قمرى بدرود حيات گفت و در تخت فولاد اصفهان در مقبرهء خانوادگى مدفون گرديد .\r\nغمگين در خاندان شعر و خط و ادب پرورش يافت و عم ارشدش ، ميرزا محمد ابراهيم ساغر ( متوفى 1302 قمرى ) شاعر و خطاط شهير قرن سيزدهم هجرى و جد مادرىاش ، نابغه خوشنويسان نسخ ، غلامعلى بن رحيم اصفهانى بود .\r\nغمگين به علت سرپرستى مادر و عائله و برادرانش مجال تحصيل مرتب را نيافت ، امّا از بركت تربيت عمش مرحوم ساغر و معاشرت ممتد با شعرا و اهل ادب و در اثر مطالعه ، آنچه را كه در خور شاعرى چون وى بود فراگرفت و علاوه بر شاعرى ، از حسن خط و فن دفتردارى و منشآت تجارتى كه وسيلهء معيشت او بود بهرهء كافى داشت و در انجمنهاى شعراى اصفهان كه از نيمهء قرن سيزدهم به بعد تشكيل مىشد ( از قبيل انجمن ابو الفقر ملك‌الشعراء عنقا ، مير سيد علينقى خان تربيت ، حقايق ، شيدا و اديب فرهمند ) شركت مىكرد .\r\nغمگين در انواع شعر از قصيده و غزل و مثنوى طبع‌آزمايى كرد ، اما طبعش به قصيده‌سرايى بيشتر راغب بود . در شاعرى پيرو سبك عراقى ، و بهترين اشعارش قصائدى است كه به پيروى از كمال الدّين اسماعيل اصفهانى ساخته است . اشعارش قريب بيست هزار بيت بالغ مىشود كه نه هزار بيت آن در سال 1327 شمسى در تهران به چاپ رسيد .\r\nاز نظم اوست :\r\n\r\n","description":"","footnote":"","page_name":" 2559 ","page_number":367},
  {"content":"\r\n\r\n\r\nبهاريه\r\n اندر هوا نگر متراكم سحابها * چون بختيان مست گسسته طنابها\r\nپيدا ، نه آمرى و نه ناهى ولى به راه * دارند گه درنگ و دگر گه شتابها\r\nمانا فراز دريا اندر تلاطم‌اند * بىبادبان و لنگر سيمين غرابها\r\nابر سيه چو بينى ، گويى كه در هوا * افكنده بال درهم مشكين غرابها\r\nبرق از درون ميغ سيه جلوه‌گر شود * مانند تيغها كه ز نيلىقرابها\r\nگويى كه رعد بانگ تهمتن بود كز آن * افتاده در طپش ، دل افراسيابها\r\nخيام نيست ابر اگر اين‌چنين بر آب * چون خيمه‌ها فراشته است از حبابها\r\nدريا و رود و دجله چو تيغيست جوهرين * ازبس‌كه موج و چين شده پيدا ز آبها\r\nباد صبا به امر شهنشاه فروردين * آباد كرده بود به هرجا خرابها\r\nفرّاش‌وار ، فرش ستبرق بگسترد * در باغ بهر بارگه كاميابها\r\nچون پا نهاد در باغ ، هيبتش * بر جسم بيد واله فتاد اضطرابها\r\nليكن سحر چنان به صحارى خنك وزد * كز پيكر جبال برد التهابها\r\nبس كرده مرده ، زنده زدم باد نوبهار * از معجز مسيح فروريخت آبها\r\nاز فرط اعتدال شهنشاه فرودين * بيرون شد از ديار چمن انقلابها\r\nبس جا به باغ بلبل و درّاج و سار كرد * بيرون زدند خرگه از آنجا غرابها\r\nبر سر نهاده شاخ ز اطلس عمامه‌ها * بر تن نموده باغ ز ديبا ثيابها\r\nژاله ز برگ لاله فرومىچكد همى * عطّار ، هان كجاست كه گيرد گلابها\r\nسنبل ربوده تاب ز چشم نظارگان * داده به زلف خويشتن ازبس‌كه تابها\r\nنرگس گشوده چشمان ز آمد شد نسيم * بيدار مىشود بلى از باد ، خوابها\r\nگويد هرآن‌كه خيل گل و لاله بنگرد * يكجاى جمع گشته چرا بىحجابها\r\nدر باغ همچو عاشق و معشوق روز وصل * بلبل نيازها كند و گل عتابها\r\nگه‌گه كند ز علت ناز و كرشمه‌اش * بلبل سؤالها دهد و گل جوابها\r\nدر خم مى به فصل چنين غسل مىكند * كرد آنكه از ترشح آب اجتنابها\r\nچون واعظان به منبر شيخ عندليب و سار * خوانند هردم از كتب عشق بابها \r\n\r\n","description":"","footnote":"","page_name":" 2560 ","page_number":368},
  {"content":"\r\n\r\n\r\nتغزّل\r\n اى از فراق روى تو در پيچ‌وتاب ، آب * وى برده آبروى تو از روى آب ، آب\r\nهرجا كه هست آب ز رخ پرده برمگير * ترسم شود ز شرم جمال تو آب ، آب\r\nدر بزم ما متاز كه از اشك چشم ما * ترسم رسد سمند تو را تا ركاب ، آب\r\nغير از رخت كه كرده دل ما ز غم كباب * هرگز نكرده است دلى را كباب ، آب\r\nاى رشك آب خضر ، لبت هست سالها * بىلعل تو به ساغر ما زهر ناب ، آب\r\nجز روى تو ز زلف تو ديگر كه ديده است * كز مشك ناب بندد بر رخ نقاب ، آب\r\nاز آب كامياب شود هركسى ولى * اين طرفه از دو لعل تو شد كامياب ، آب\r\nگر من به خواب ، روى تو بينم شگفت نيست * كان كس كه هست تشنه ببيند به خواب ، آب\r\nاى دل ز چشم پرفتنش باش در حذر * كاين ترك كرده ، زهرهء افراسياب ، آب\r\nاى دل وفا و عهد ز مه‌طلعتان مجوى * هرگز نخورده است كسى از سراب ، آب\r\nدوشم نبود سدره اشك از آستين * بگذشته بود از سر اين نه حباب ، آب\r\nافكنده اشك ديدهء ما چرخ را به چرخ * آرى به دور آرد هر آسياب ، آب\r\nساقى فداى چشم تو برخيز و مى بيار * مستسقىاند باده‌كشان و شراب ، آب\r\nمستسقى است ، دل بدهش بىحساب ، مى * مستسقيان خورند بلى بىحساب ، آب\r\nبىآب ساغر تو چو ماهىّ دور از آب * اى ماه‌چهره ، ذكر دل ماست آب ، آب\r\nزان آب لعل‌فام ، سقايت كنم از آنك * دادن به تشنه‌كامان باشد ثواب ، آب\r\nآباد مىكند دل ويرانهء مرا * با اينكه هر بنا را سازد خراب ، آب\r\nدر جام زرفشان تو مى هركه ديد ، گفت * هان بنگريد در قدح آفتاب ، آب\r\nدر التهاب آمده دل دفع آن مى است * آرى فرونشاند ، هر التهاب ، آب\r\nاز التهاب دل ننشيند مگر دمى * كو را دهد ز ساغر خود ، بو تراب ، آب \r\n\r\nطلوعيه\r\n سحر كه خسرو سيّاره ، روى خويش نمود * ز پشت كوه به كردار دزد خون‌آلود\r\nز پردهء شب ديجور گشت مهر عيان * چنان كه شعلهء آتش ز خانهء پردود\r\nنخست بود چنان چون چراغ كم‌روغن * ندانمى كه پياپى كه روغنش افزود\r\nهمى تو گفتى زرّين بطى بود كه دمى * ستارگان را ارزن‌صفت چو دانه ربود \r\n\r\n","description":"","footnote":"","page_name":" 2561 ","page_number":369},
  {"content":"\r\n\r\n پديد آمد از جيب چرخ نيلى مهر * چو حوصلهء عسلى از لباس قوم جهود\r\nز چرخ اخضر خورشيد شد چنان پيدا * كه از درون شجر جلوه‌گر شود امرود\r\nز جلوهء خود ، آفاق را همىآراست * ز تابش خود اجرام را همىآسود\r\nكسى نگويد كاين مرزبان خطّهء چرخ * كسى نداند كاين شاه‌باز اوج كبود\r\nبه امر كيست كه هر صبح مىشود ظاهر * ز بهر چيست كه هر شام مىكند بدرود\r\nچه آيت است كه تا جلوه كرد در عالم * جهان و هرچه در آن ، از طفيل آن آسود\r\nرهى نبود ز ظلمت كه آن به خلق نبست * درى نبود كه از روشنى به ما نگشود\r\nچه مظهر است كه آن هر صباح شد ظاهر * يكيش سجده نمود و دگر كسش بستود\r\nگهى ببالد مانند گلشن شدّاد * گهى بتابد چونان كه آتش نمرود\r\nمگر كه طلعت يار من است كز نگهى * هزار جيحون از چشم مردمان پالود\r\nخود آفتاب بود يا ز سُمّ مركب شاه * به چرخ جسته ، گه پويه نعل زراندود \r\n\r\nتعبير خواب\r\n در خواب بديدم كه لب من به لبى بود * تعبير شد امروز و نصيبم رطبى بود\r\nديشب به سر زلف تو اين گمشده دل را * گشتيم و نجستيم كه تاريك شبى بود\r\nخون دل ما آنكه به شمشير جفا ريخت * گلچهر و سمن‌پيكر و ياقوت‌لبى بود\r\nپيش رخت اى ماه مكن جلوه كه گويند * اين بىسروپا كيست عجب بىادبى بود\r\nاى شيخ مكن خشم كه آن چيز كه خورديم * خون دل مردم نَبُد آب عنبى بود\r\nهرچند نداديم شب نيمهء شعبان * ساغر ز كف ، امّا عمل مستحبى بود \r\n\r\nسرمنزل سيمرغ\r\n كن دور ، ز دل حسرت و آمال و هوس را * اين خلوت يار است مده ره همه‌كس را\r\nبا عشق مكن همسرى اى عقل كه هرگز * ره نيست به سرمنزل سيمرغ مگس را\r\nتا بند تنى يك‌نفس آزاد نگردى * كى مرغ رهد تا نكند خرد قفس را\r\nاز پاى برون آرم و در ديده نشانم * در راه بيابان سر كوى تو ، خس را\r\nدر اشك من ار غرق نشد چرخ ، عجب نيست * دريا نكند قصد فرو بردن خس را \r\n\r\n","description":"","footnote":"","page_name":" 2562 ","page_number":370},
  {"content":"\r\n\r\n\r\nخزانهء دل\r\n كسان كه از مى عشق تو ساغرى نوشند * به چاشتگاه قيامت هنوز مدهوشند\r\nفداى طاقت قومى كه بر سر آتش * مكان گرفته و از پختگى نمىجوشند\r\nببين به همّتشان كز نمد كله مويى * به افسر جم و تاج قباد نفروشند\r\nخزانهء دلشان باد پر ز گوهر پند * كسان كه همچو صدف ، پاى تا به سر كوشند\r\nچراغ شمس و قمر روشن است از اين قوم * كه پيش كوردلان همچو شمع خاموشند\r\nبه كوى ميكده صف مىكشان كشيده مگر * هنوز از پى خونخواهى سياووشند\r\nبذيل طايفه‌اى چنگ‌زن كه از اين بزم * چو دف هزار قفا گر خورند بخروشند\r\nز چشمهاى تو دارم شگفت كان دو غزال * شكار شير كنند و به خواب خرگوشند\r\nعجب ز حالت قومى كه در جهان « غمگين » * نخورده نيش ز بىدانشى پى نوشند \r\n\r\nبه راه عشق\r\n نبود خالت از اوّل گر آفتاب‌پرست * چرا چو هندوى عريان در آفتاب نشست\r\nعزيز دار خيال رخش ، دلا ، كاين گل * ز خلد تا به جهان آمده‌ست دست‌به‌دست\r\nبه دور چشم تو آيين عافيت ز جهان * چنان برفت كه بيمار گشت نرگس مست\r\nقرار خود طلبى اى دل ار به عمر دراز * بگير زلفش و اين رشته را مده از دست\r\nبه خلوت دل ما جز غم تو ره نبرد * كه من به فكر تو اين خانه داده‌ام از دست\r\nز خواب ناز شده چشم نيم‌خوابش باز * دهيد مژده به مىخوارگان باده‌پرست\r\nبه راه عشق هرآن‌كس كه نيست شد « غمگين » * به جان دوست كه تا هست دوست او هم هست \r\n\r\n","description":"","footnote":"","page_name":" 2563 ","page_number":371},
  {"content":"\r\n\r\n\r\nغنىزاده ( 1312 - 1257 )\r\nمحمود غنىزاده ، فرزند غنى ، در سال 1296 هجرى قمرى در سلماس از مادر زاد و در همان شهر به كسب دانش و ادب پرداخت و در صدر مشروطيت جزو پيشتازان آزادىخواهان ايران درآمد و در اين راه مجاهدتها كرد .\r\nغنىزاده در سال 1330 قمرى كه آزادىخواهان آذربايجان در فشار قرار گرفتند به اسلامبول مهاجرت كرد و در آنجا به امور بازرگانى پرداخت و در ضمن از فعاليتهاى سياسى خود دست برنداشت و همچنان از طريق مطبوعات و نشر مقالات به كوشش خود ادامه داد و در روزنامه‌هاى اختر و شمس كه از طرف ايرانيان مقيم اسلامبول انتشار يافت ، اشعار و مقالات مهيجى مىنگاشت .\r\nغنىزاده از تركيه به برلين سفر كرد و در آنجا با مدير مجلهء كاوه همكارى كرد و يكى از اعضاى هيئت تحريريه همان مجله گرديد و در سال 1304 شمسى به ايران بازگشت و روزنامهء سهند را انتشار داد و در بيدارى مردم كوشيد . او در سىام بهمن‌ماه سال 1312 شمسى در تبريز بدرود حيات گفت و در قبرستان طوبائيه به خاك رفت . از آثار اوست :\r\nتاريخ آذربايجان ، و ايرانيان مستعرب ، كه هنوز به چاپ نرسيده است .\r\nاز غنىزاده اشعار زيادى در دست نيست ، همان قدر كه به‌جا مانده حاكى از توانايى طبع و تابناكى قريحت اوست . بهترين و مهمترين اثر منظوم او « هذيان » است كه شهرت غنىزاده را در شعر سبب گرديد ، و نيز شعر « تحيّر » او مورد توجه قرار گرفت و مجموعهء كوچكى از اشعار غنىزاده در سال 1332 به همت فرزندش مهندس فضل اللّه غنىزاده چاپ شد .\r\nنمونه‌هاى زير از نظم اوست :\r\n\r\n","description":"","footnote":"","page_name":" 2564 ","page_number":372},
  {"content":"\r\n\r\n\r\nهذيان\r\n اينكه بينم عجبا حال تب است ؟ * يا تصاوير هيولاى شب است ؟\r\nاخترانند سوى من نگران * بهر جان دادن من منتظران ؟\r\nشمع تابوت من مسكين است * اينكه مىبينم يا پروين است ؟\r\nاز چه آفاق چنين مانده خموش * پاى تا سر شده گويى همه گوش\r\nمرگ يك شاعر پندارپرست * مگر اين پايه تماشايى هست ؟\r\nنايد اين بار چه بر ماه افتاد * راه‌گم‌كرده مگر چاه افتاد ؟\r\nوزچه‌رو مانده عوالم مبهوت ؟ * زير و بالا همه يك بهت و سكوت\r\nباز اين صحنهء خوباب اندوه * باز يك فاجعهء خون‌آلود\r\nنيست در كون صدايى مطلق * بجز از نالهء مرغ ياحق\r\nكه فرومىرود اندر جگرم * سخت برّنده چو يك نيشترم\r\nمىربايد ز من آرام و قرار * خواب از ديده قرار از دل زار\r\nبرو اى مرغ ، چنين داد مكن * اين همه بيهُده فرياد مكن\r\nكه ندارد سر مويى تأثير * مرغ احمق ، پى كار خود گير\r\nكاندر اين ساحت گيتى حق نيست * آنچه تو مىطلبى مطلق نيست \r\n* *\r\n حق ز ويرانهء ما بيرون است * بلكه در چاه عدم وارون است\r\nحق كجا ؟ گوش فرا دار و ببين * روى گيتى همه آه است و انين\r\nآتش قهر برافروخته‌اند * خانمان ضعفا سوخته‌اند\r\nآنچه بر تودهء غبرى گذرد * دودش از طارم اعلى گذرد\r\nآتش و خون به زمين حكمرواست * قدرت قاهر حقّ تو كجاست ؟\r\nحق كجا ؟ رو در افسانه مزن * آتشم بر دل ديوانه مزن\r\nمپسند اين همه آزار مرا * بس كن اى مرغك بيهوده‌سرا \r\n* *\r\n آه اى جلوه‌گه ذات قدم * ساعتى باش كه تا من برسم\r\nاى بسا ناله كه آنجا نرسيد * دردى از تو به مداوا نرسيد\r\nمن كنون مىرسمت خويش به پا * اى معلّا وطن كبر و ريا \r\n\r\n","description":"","footnote":"","page_name":" 2565 ","page_number":373},
  {"content":"\r\n\r\n بس‌كه در دل ز تو آتش دارم * برحذر باش كه آتش‌بارم\r\nاگرم پاى به افلاك رسد * ذرّه‌اى پرتو از اين خاك رسد\r\nآتشى در ملكوت افروزم * كه حجابات سراسر سوزم\r\nرخنه بر طاق سپهر اندازم * . . .\r\nچنگ بر پردهء اسرار زنم * تار و پودش دَرَم و باز كنم\r\nبنمايم به جهان موجود * كه پسِ پرده بجز هيچ نبود \r\n* *\r\n آه آتش ز سرم مىخيزد * دوزخى از شررم مىخيزد\r\nاين چه عمريست كه بر من بگذشت * همه با ناله و شيون بگذشت\r\nروز و شب سوز دل و خون جگر * گريهء بيهُدهء شام و سحر\r\nشمع خلوتگه مستان بودم * دمى از گريه نمىآسودم\r\nكس دلش بر من بيچاره نسوخت * شعلهء من پر پروانه نسوخت\r\nاشك خونين كه ستردى تن من * مىفشردى همه در دامن من\r\nطالع سوخته گم شو ز برم * بخت آشفته برو از نظرم \r\n* *\r\n دست بىمايهء قدرت به ازل * غالبا خواست كند مسأله حل\r\nسمّ انياب افاعى جهيم * به هم آغشته و با ماء حميم\r\nدودهء دود جهنّم بسرشت * سرنوشت من آواره نوشت\r\nمىغنودم به خفاگاه عدم * فارغ از دغدغهء درد و الم\r\nسرم آزادهء سوداى جنون * دلم آسودهء غوغاى شئون\r\nنه مكدّر دلم از بود و نبود * نه لبالب تنم از زهر وجود\r\nنه مرا ديده كه عالم ديدى * وين‌همه منظرهء غم ديدى\r\nنه مرا دل كه بُدى غرقه ز خون * و اندر او درد ز اندازه برون\r\nبىخبر ز آفت هستى بودم * فارغ از نفس‌پرستى بودم\r\nناگهان تاخت قضا بر سر من * شد بهانه پدر و مادر من\r\nصورت بوالعجبى ساخت مرا * سخت بر مخمصه انداخت مرا\r\nبودِ من گر ز جهان كم بودى * چه كم از جملهء عالم بودى ؟ \r\n\r\n","description":"","footnote":"","page_name":" 2566 ","page_number":374},
  {"content":"\r\n\r\n ز ازل تا ابد از ملك وجود * چه همىكاست گر اين ذرّه نبود ؟\r\nخوش‌ترين دم كه در عالم ديدم * به همين بازپسين دم ديدم\r\nزان كه دارم ز جهان مىگذرم * از سر كون و مكان مىگذرم\r\nبه حيات اين‌قدرم زهر در است * كه ممات و سكراتم شكر است\r\nاى خوشا بار دگر گنج عدم * اى خوش آن عالم بىرنج و الم\r\nاى خوش آن جايگه خواب ابد * كه تن از محنت جان بازرهد\r\nبستر راحت و آغوش وفا * آخرين جاى اميد ضعفا\r\nسر راه ابد اى تيرهء خاك * آستان عدم از تودهء خاك\r\nبوى تو راحت جان مىبخشد * عطر گلزار جنان مىبخشد\r\nاى مرا مادر با مهر و وفا * آمدم سوى تو بازو بگشا\r\nآمدم داغ به دل ، خون به جگر * از سيه‌كارى فرزند بشر\r\nسايهء بال تو خرّم‌جاييست * بهترين منزل و خوش مأوايىست\r\nقدرت ظلم بدانجا نرسد * به كسى دست تعدّى نرسد\r\nذلّت و ضعف به هم توأم نيست * ستم طالع وارون هم نيست\r\nمرحبا از مَنَت اى طرفه مقام * بر تو اى حفرهء تاريك سلام \r\n\r\nتحيّر\r\n گم شد رهم به دشت نشان قدم كجاست * فرسوده شد قدم ز تكاپو حرم كجاست\r\nآن را كه خيمه در طلب او برون زديم * بهر خدا بگو كه سواد خيم كجاست\r\nبال‌وپرم به ساحت بيگانه پاك ريخت * آن شاخسار انس كه سويش پرم كجاست\r\nمشگين ستارگان شبم ، طعنه مىزنند * شمشير برق‌زاى شه صبحدم كجاست\r\nاين رهبران به نقطهء لا ادرىام برند * دستى ز دستگير مروّت‌شيم كجاست\r\nتفسير وحى و باطن تنزيل گو مخوان * ما را سر مباحث پرپيچ‌وخم كجاست\r\nشوريده را كه باز نداند سر از قدم * امكان فحص و بحث حدوث و قدم كجاست\r\nكيهان زبون ز قوّهء بىمشعر قضاست * كس را مجال دم زدن از بيش‌وكم كجاست\r\nجسم ضعيف را به ره سيل حادثات * دست ستيز و قدرت لا و نعم كجاست\r\nدر كشور وجود به جايى نرفت راه * آن ره كه مىرود به ديار عدم كجاست \r\n\r\n","description":"","footnote":"","page_name":" 2567 ","page_number":375},
  {"content":"\r\n\r\n\r\nغوغا ( 1312 )\r\nدكتر عادل‌نژاد خلعتبرى ، كه در شعر تخلص غوغا را برگزيد ، در سال 1312 هجرى شمسى در تهران ديده به جهان گشود ، در همان شهر پرورش يافت و به تحصيل پرداخت و دورهء ابتدايى و متوسطه را به پايان رسانيد ، ازآن‌پس در رشتهء ادبيات به تحصيل ادامه داد و فارغ التحصيل شد و دورهء دكترى را نيز به‌پاى برد .\r\nپدرش عادل خلعتبرى رئيس انجمن ادبى دانشوران بود و مادرش بانو فخر عادل ، كه هر دو داراى قريحهء شعر و ذوق ادبى و از پيشقدمان نهضت فرهنگى بودند و سالها انجمن ادبى در منزلشان تشكيل مىشد .\r\nغوغا از نوجوانى با مطبوعات همكارى داشت . در سال چهارم ابتدايى مجلهء نامه كودكان ، در سال 1327 روزنامهء قيام جوانان ، در سال 1329 آزادى بشر ، و در سال 1330 آينده ايران را انتشار داد و آثارش نيز در مطبوعات به چاپ مىرسيد .\r\nغوغا شاعرى پرشور و خونگرم است و در نهضت ملى شدن نفت نيز با سرودن اشعار ملى و ميهنى فعاليت بسزايى ابراز داشت ، و تخلص غوغا را ازاين‌روى برگزيد كه داراى روحيه‌اى پرشور و انقلابى بود و چند سالى است كه در خارج از كشور بسرمىبرد .\r\nنمونه‌هاى اشعار زير از آثار گذشتهء اوست :\r\n\r\nعيد ما\r\n عيد يعنى چه ، در اين موسم ظلمانى * خنده يعنى چه ، به رخسارهء ايرانى\r\nاين نه عيد است عزيزان كه در اين ايّام * ماتم و رنج زده سر به فراوانى\r\nعيد ما خندهء پيروزى ماست * بر هيولاى تبهكارى و نادانى \r\n\r\n","description":"","footnote":"","page_name":" 2568 ","page_number":376},
  {"content":"\r\n\r\n عيد ما شيون عفريت تباهيهاست * در كف خشم خروشندهء انسانى\r\nبنگر بر رخ اين بتكدهء خاموش * نقشهاييست ، همه مظهر حيرانى\r\nاز هوسهاى سياه پسر ارباب * نقش جان دادن بس دختر دهقانى\r\nاز تبهكارى خان‌هاى جنايتكار * نقش عريانى اطفال لرستانى\r\nملّتى گرسنه خوابيده به روى گنج * از ستمكارى عمّال بريتانى\r\nگشته بازيچهء اشراف سيه‌فرجام * دين و آزادى و آيين نياكانى\r\nعدّه‌اى مست ز خون دل محرومان * همه‌شب در طرب و لذّت حيوانى\r\nيك طرف گوش فرا داده به موسيقى * با بتانى همه آيينهء فتّانى\r\nعدّه‌اى كرده به آغوش سگان مأوا * در زمستان ز غم بىسروسامانى\r\nيك طرف دختر زيباى فلان الملك * شب تحويل ، به لندن شده مهمانى\r\nليكن آن دختر آزرده دل زحمت * خسته و گرسنه ، جان داده ز بىنانى\r\nعيد ما با غم اين فقر ، چو نادانيست * كه رود با سر بىموى به سلمانى \r\n* *\r\n تا به كى خواندن و در گوش فرو كردن * ملّت گرسنه را حكمت لقمانى ؟\r\nچند آن طفل دل‌افسرده براى قوت * بدود چون سگ ولگرد خيابانى ؟\r\nتا كى از فقر سيه‌چهره زنى محروم * بنهد عفّت خود را به گروگانى ؟\r\nتا به كى در دل هر باديه سرگردان * زارع و فعله چنان ، غول بيابانى ؟\r\nتا به كى جاى غذا از سر ناچارى * خون حيوان بخورد كودك كرمانى ؟\r\nبهر توصيف چنين پرده ، بود عاجز * طبع طوفانى خاقانى و قاآنى\r\nبهر تصوير چنين صحنه بود لرزان * كِلك افسون نَفَس و پرهنر مانى\r\nدر پى اين همه ناكامى مرگ‌آميز * در پى اين همه اندوه و پريشانى\r\nپشت اين صحنهء آرام غبارآلود * زير خاكستر اين آتش پنهانى\r\nپرده‌هاييست كه مىبينم و مىبينى * رازهاييست كه مىدانم و مىدانى \r\n\r\nچشمان سياه\r\n آن‌كس كه عاشق رخ ماه تو نيست ، كيست ؟ * قربانى دو چشم سياه تو نيست ، كيست ؟ \r\n\r\n","description":"","footnote":"","page_name":" 2569 ","page_number":377},
  {"content":"\r\n\r\n آن‌كس كه با مسرّت بسيار ، غوطه‌ور * در خون خود ، ز تير نگاه تو نيست ، كيست ؟\r\nآن‌كس كه از اوايل شب تا به صبحدم * بيدار مانده ، چشم‌به‌راه تو نيست ، كيست ؟\r\nگفتى نظر به عاشق مسكين بود گناه * آن‌كس كه مبتلاى گناه تو نيست ، كيست ؟\r\nاى آفت جوانى و دل ، آنكه همچو من * عمرش نثار عشق و تباه تو نيست ، كيست ؟\r\nدنبال وصل و مهر تو آن‌كس كه روز و شب * بىجان فتاده بر سر راه تو نيست ، كيست ؟\r\nموى تو لشكريست جهانگير و آنكه خود * محبوس قيد و بند سپاه تو نيست ، كيست ؟\r\n« غوغا » ست عاشق تو و اين خود مسلّم است * آن‌كس كه عاشق رخ ماه تو نيست ، كيست ؟ \r\n\r\nوداع\r\n چمنها ، دشتها ، گلهاى صحرايى ، خداحافظ * سمنها ، لاله‌ها ، ياران برنايى ، خداحافظ\r\nنواها ، نغمه‌ها ، فريادهاى در گلو مرده * اسير ظلمت و آلام دنيايى ، خداحافظ\r\nسه‌تار ناله‌پردازم كه چون تار دلم ، سيمت * ز هم بگسسته از اندوه تنهايى ، خداحافظ\r\nپريشان مادر محزون ، كه بهر ديدنم زين پس * به گورستان دورافتاده مىآيى ، خداحافظ\r\nالا اى دختر كولى ، كه با آن ديدهء وحشى * عروس شعر افسون‌كار « غوغا » يى ، خداحافظ \r\n\r\n","description":"","footnote":"","page_name":" 2570 ","page_number":378},
  {"content":"\r\n\r\n\r\nناشناس\r\n هر شب صداى يك زن مجهول ناشناس * در گوش من ترانهء بيم و اميد بود\r\nآواى او چو اختر لرزان صبحدم * گاهى پديد بود و گهى ناپديد بود \r\n* *\r\n روحم چو مرغ تيز پرعطر ياسها * راهى از اين صدا به ديار فسانه داشت\r\nچون ناله‌هاى مبهم يك جنگل كهن * اين نغمه ، از سرود خدايان نشانه داشت \r\n* *\r\n ناقوس صبح بود كه از بزم آفتاب * بر گوش يك مسافر دلخسته مىرسيد\r\nيا نغمهء رهايى ، كز گوشهء قفس * بر طايرى فسرده و پربسته مىرسيد \r\n* *\r\n از انعكاس نغمهء او ، تارهاى دل * چون برگ گل ، به دست نسيم بهار بود\r\nچشمان من به خلوت شبهاى انتظار * تا خندهء عروس سحر ، اشگ‌بار بود \r\n* * رفتم به ديدنش\r\nامّا چه ديدنى ؟\r\nچيدم گل وصال\r\nامّا چه چيدنى ؟\r\nاو همچو لاله‌هاى ديار غريب رنج\r\nقلبى رميده داشت\r\nيا همچنان ستاره گمنام عشق من\r\nرنگى پريده داشت\r\n* *\r\n چون اولين تبسم مهتاب شامگاه * محزون و مات بود دو چشمان خسته‌اش\r\nگويى كه شاخه‌هاى ملال و گذشت عمر * افكنده بود سايهء به قلب شكسته‌اش \r\n* *\r\n نقشى ز غازه بر رخ او آشكار بود * چون لكه‌هاى روشن خون بر رخ بلور\r\nيا آخرين اشعهء خورشيد محتضر * بر بركه‌هاى دور . . . \r\n\r\n","description":"","footnote":"","page_name":" 2571 ","page_number":379},
  {"content":"\r\n\r\n چون اشگ واپسين شفق بر مزار روز * اشكى به گور خاطره‌هاى شباب ريخت\r\nوانگاه بوسه بر لب جام شراب زد * گويى بر آتش دل ديوانه آب ريخت \r\n* *\r\n من بىشبان تيره به ويرانه‌هاى غم * دنبال ماهتاب رخ او شتافتم\r\nليكن به آسمان خيالات سينه‌سوز * جز ابر درد و ماتم ، چيزى نيافتم \r\n* *\r\n بر ماسه‌هاى ساحل سوزان آرزو * پيداست جاى پاى زنى مست و ناشناس\r\nپيداست جاى پاى زنى كز سراب عشق * با خنده سوى من شد و بگريخت با هراس \r\n\r\nهنوز\r\n مرغ شب خوابيد و با ياد تو بيدارم هنوز * ديده نابينا شد و مشتاق ديدارم هنوز\r\nچشمه‌ها خشكيد و درياها ز موج افتاد ليك * اشك ، مىريزد ز چشمان گهربارم هنوز\r\nسخت‌جانى بين كه با اين جسم در خون غوطه‌ور * با رقيبان سبكسر گرم پيكارم هنوز\r\nگر نبودش بيم من ، گلچين ز شاخت چيده بود * پس چرا اى آتشين گل در برت خوارم هنوز\r\nمن كه مانند پرستو عاشق آزادىام * از چه در زنجير گيسويت گرفتارم هنوز\r\nغوطه خوردم سالهاى سال در درياى اشك * وه كه مىسوزد ز آتش ، جسم تب‌دارم هنوز\r\nچون نهادم رخ به گيسوى تو هنگام وداع * مانده آن چين و شكن بر روى رخسارم هنوز\r\nبر شب « غوغا » مخند اى مه ، كه مىبخشد فروغ * كوكب اشك درخشان ، بر شب تارم هنوز \r\n\r\n","description":"","footnote":"","page_name":" 2572 ","page_number":380},
  {"content":"\r\n\r\n\r\nغيرت ( 1335 - 1275 )\r\nسيد عبد الكريم غيرت كرمانشاهى ، فرزند سيد عباس عرب ، از دودمان مشهور و از سادات مقيم كرمانشاه ( باختران ) و نسبش به شرفاء مكه و حضرت امام حسن مجتبى ( ع ) مىپيوندد .\r\nغيرت در سال 1257 هجرى شمسى در همدان چشم به جهان گشود . در هفت‌سالگى به اتفاق پدر از همدان به كرمانشاه مهاجرت كرد و در اين شهر رحل اقامت افكند . علوم ادبيه را در مدارس قديمه نزد اساتيد فن آموخت ، و هفده‌ساله بود كه به عضويت انجمن ادبى كرمانشاه درآمد .\r\nغيرت در اوان پيدايش نهضت مشروطيت در جرگهء آزادىخواهان درآمد و به فعاليت اجتماعى و سياسى پرداخت و براى روزنامه‌هاى كرمانشاه ، بيستون ، غرب ايران ، و دانش و هنر مقاله نوشت و شعر سرود و چندى نيز عضو هيئت تحريريهء اخوت بود .\r\nغيرت علاوه بر اينكه شاعرى توانا و خوش‌ذوق بود ، در نوشتن انواع خط مهارت و استادى داشت ، بخصوص خط نستعليق را خوش مىنوشت . از آثار او دو منظومه به چاپ رسيده است : يكى دلنامه ، و ديگرى مجنون‌نامه ، كه از بهترين آثار نظمى او بشمار مىآيد .\r\nغيرت در سال 1335 شمسى در كرمانشاه بدرود حيات گفت و پيكرش به شهر قم انتقال يافت و در اين شهر مدفون گرديد .\r\n\r\nحديث هجر\r\n نهال قد تو را گر شبى به بر گيرم * نشاط روز جوانى دگر ز سر گيرم \r\n\r\n","description":"","footnote":"","page_name":" 2573 ","page_number":381},
  {"content":"\r\n\r\n جهان اگرچه به كام كسى نگشته هنوز * به كام من شود ار كام از تو برگيرم\r\nبه انتظار نسيمى ز زلف تو همه‌شب * نشسته‌ام كه مگر دامن سحر گيرم\r\nبه هركجا كه نهى پاى از پىات به سراغ * به پاى جهد روم ره به رهگذر گيرم\r\nبه جستجوى تو روز و شبم گذشت و نماند * مجال آنكه من از خويشتن خبر گيرم\r\nدر آرزوت رها گر شوم ز قيد حيات * يقين مراست كه در ملك جان مقر گيرم\r\nچو دل به زلف تو داده‌ست دست پيمان را * نشايد آنكه روم دلبرى دگر گيرم\r\nچو چهر من همه تفسير عشق كرده بيان * حديث هجر همان به كه مختصر گيرم\r\nبه « غيرت » ار نظرى افكنى ز روى وفا * ز فيض آن نظر از شوق مجد و فر گيرم \r\n\r\nدلنامه\r\n خشك چوب و خشك سيم و خشك پوست * از كجا مىآيد اين آواز دوست\r\nشبى تار و من و يار و دل و تار * فتاد اين جمله را باهم سروكار\r\nشب تارى ، ولى روشن‌تر از روز * سپهر سازگار و بخت فيروز\r\nكسى را گر به دل ذوق سماعيست * فروغ زهره‌اش در دل شعاعيست\r\nشب تار ار بود با تار و با يار * خوش آن‌كس را كه مىباشد شبش تار\r\nمن و دلدار لب بربسته از شرم * ميان تار و دل شد گفتگو گرم\r\nچنين محفل چو راه اهرمن نيست * دل و دلدار هرجا هست من نيست\r\nببايد شست از اين من گفتنم لب * خطا گفتم نه من بودم در آن شب\r\nسراپا دل شدم ما و منى رفت * چو يزدان جلوه كرد اهريمنى رفت\r\nدل شب بود و چشم و گوش دل باز * به روى يار و بر آهنگ آن ساز\r\nبرون شد هوش دل يكباره از سر * ز روى دلبر و آن صوت دلبر\r\nگرفت آن تار از دلدار و دل ، دل * به پيوست آن دو دل را بىفواصل\r\nدل و دل تار را تأييد كردند * همان عهد كهن تجديد كردند\r\nميان تار و دل رازى نهان بود * از آن آهنگ اشاراتى ميان بود\r\nسخن را تار چون تقرير كردى * دل آن را يك‌به‌يك تفسير كردى\r\nدل ار چه گفتگو را مستتر داشت * بر اهل دل ز راز دل نظر داشت \r\n\r\n","description":"","footnote":"","page_name":" 2574 ","page_number":382},
  {"content":"\r\n\r\n كه جز دل حلّ آن مشكل نداند * زبان دل به‌جز از دل نداند\r\nتجانس داشت چون آن تار با دل * همى دل بود سوى تار مايل\r\nتو گفتى آشنا باشد به هر كوى * به هر دل با زبان خود سخنگوى\r\nسراپا تار را بود از دل آلت * كه دل را كرد سوى خود دلالت\r\nدل‌وجان مواليد سه‌گانه * گرفته در فصولش آشيانه\r\nهزاران قرنها دم دركشيده * كه اكنون كار دل اينجا رسيده\r\nحقيقت در همه اشياء نهان است * به چشم حق نگر جمله عيان است\r\nكه هر چيزى زبانى خاص دارد * كه اظهار وجود خود تواند\r\nتو را آنان كه ايشان را بجوييد * همه خاصيت خود را بگوييد\r\nاگر باشد كسى را گوش شنوا * همه اشياء مىباشند گويا\r\nو ليكن محرمى بايد در اين كار * كه آن اسرار را باشد نگهدار\r\nچنين گفته‌ست دانشمند فاراب * زمين بر خلق ارحام است و اصلاب\r\nكه امواتند فرزندان امراض * مرض فرزند اخلاط است و اعراض\r\nشود اخلاط از اغذيه مولود * نبات اغذيه را بنموده موجود\r\nنبات اولاد و اخلاف زمين است * بلى رأى حكيمان اين‌چنين است\r\nدل‌وجان را براى نقد ايثار * مواليد ثلاث آورده در تار\r\nدل‌سنگ و دل حيوان ، دل چوب * فكنده در دل انسان صد آشوب\r\nدل‌سنگ است آن سيم خوش‌آهنگ * كه بيرون آورندش از دل سنگ\r\nدل از افسردگى ارزنده گردد * دل سنگ ار بود ارزنده گردد\r\nتنيده عنكبوت‌آسا در آن تار * به دام افكنده دلها را مگس‌وار\r\nدل چوب است پيكر تا به حلقوم * در او مضمر بسى اسرار مكتوم\r\nنموده باغبان دل از غمش چاك * كه پرورده دلش را در دل خاك\r\nچو دادش توت چونان گشت فرتوت * ز فرّش روح را اكنون رسد قوت\r\nبنازم آن درخت بارور را * كه در پيرى دهد شيرين ثمر را\r\nز سرّ آن شجر دل گشت آگاه * كه با موسى بگفت انّى انا اللّه\r\nبسى تار دل حيوان گسسته * ز سينه تا گلوگاهش ببسته\r\nدو شكل دل كه رمزى از دل اوست * كشيده از دل حيوان بر او پوست \r\n\r\n","description":"","footnote":"","page_name":" 2575 ","page_number":383},
  {"content":"\r\n\r\n كه راز دل در او بنهفته آيد * اشارت گر ز دل شد گفته آيد\r\nهمه دلها به يك جا گشته انباز * بيك آهنگ هم باهم هم‌آواز\r\nبه هر شهرى بلند از وى نواييست * نواى او صداى آشنايىست\r\nبه روى دل بگيرندش چو اصحاب * زنندش بر رگ دل نيش مضراب\r\nرگش را با رگ دل اتصاليست * بر اين معنى اثرهايش مثاليست\r\nز ملك عشق سيمش تلگراف است * كه اخبارش هم از عنقا و قاف است\r\nسر و تن شكل حرف دال و لام است * تكلّم را همه دل دل كلام است\r\nهمه دلها به دل دل جمع سازد * ز دل پروانه وز دل شمع سازد\r\nچو خيزد ناله‌اى از دل‌شكسته * كند شيرازهء دل را گسسته\r\nشنيدم تار را دل چونكه بشكست * شود كيفيّتش افزون چو پيوست\r\nز دل آيد برون اين نالهء تار * به دل هم مىرود در آخر كار\r\nاز اين آمد شدن زين دل به آن دل * رود از راه دل منزل به منزل\r\nكند دل را ز دل ، دل پر ز تشويش * كه دل پيدا كند گم‌كردهء خويش\r\nنخستين حرف آن الهام عشق است * به خيل عاشقان پيغام عشق است\r\nكه من دل بوده‌ام و اينك دلستم * دراى كاروان زين منزلستم\r\nبود افسانه‌ها در وى مخمّر * ز پرويز و ز شيرين و ز شكر\r\nگهى از روى ليلى پرده بردار * كه مجنون را كند بر وى گرفتار\r\nهمين دل عاشق است و عشق و معشوق * همين دل رازق است و رزق و مرزوق\r\nبه چشم دل چو بنمايى تجسّس * به‌جز دل نيست در آفاق و انفس\r\nكجا مىبود عشق ار دل نبودى * نبودى گر دل آب و گل نبودى\r\nرموز خلقت اندر دل كماهىست * كه دل گنجينهء سرّ الهيست\r\nچو اهل دل جهان در خويش بيند * حوادث را همه از پيش بيند\r\nدودل اندر عدد گردد يكى ساز * بيا يكدل شو و دل را يكى ساز\r\nدرآى اندر حصار ايمن دل * كه سر بيرون كنى از روزن دل\r\nكه بينى حمله سرتاسر جهانى * كه جز دل نيست اندر وى نشانى\r\nبه خود منماى راه عشق مشكل * همه عالم دل است و اوست در دل\r\nبيا « غيرت » ز سرّ دل شو آگاه * پس آنگه هرچه مىخواهى ز دل خواه \r\n\r\n","description":"","footnote":"","page_name":" 2576 ","page_number":384},
  {"content":"\r\n\r\n\r\nلوح دل\r\n خيز اى پسر ز وقت طرب استفاده كن * فرصت به دست تا كه بود ، فكر باده كن\r\nباطل گذشت عمر ، به هشيارىام بسى * بگذشته را به دور پياپى اعاده كن\r\nهر در كه غير ميكده بر روى ما ببند * زانجا درى ز مهر برويم گشاده كن\r\nگمراه مىكند خرد و هوش مرد را * ما را بيا و زين خر شيطان پياده كن\r\nخواهى كه بر تو سخت جهان سست بگذرد * رو شكر بر هرآنچه خداوند داده كن\r\nدر بزم جمع شمع صفت روشنى ببخش * يعنى ز سوز خويش به مردم افاده كن\r\nچون دستگير كردهء خود گرددت به دهر * تا دست مىرسد نظرى بر فتاده كن\r\n« غيرت » بشوى لوح دل از هرچه غير دوست * دل را ز نقش غير رخ دوست ساده كن \r\n\r\nگناه من\r\n چشمانت اى جوان چو به هم كرد بندوبست * پيرانه سر ز مى چو منى توبه را شكست\r\nعاشق به روى خوبم و اينم بود گناه * اين شور در سرم به خدا بوده از الست\r\nهر چيز داشتم همه از دست داده‌ام * جز مهر دوست كان نتوانم دهم ز دست\r\nتا بر نشانه تير نگاهش فرونشست * دل را ربود و گفت كه اين است ناز شست\r\nگم كرده بود طاير دل راه آشيان * آخر به بام خانهء آن بىنشان نشست\r\nگفتم كه پيرم و ندهم دل دگر به كس * تقدير بود و رشتهء تدبير را گسست\r\nفرق است در ميانهء ما و فقيه شهر * او خودپرست باشد و ماييم حق‌پرست\r\nكبر و منى مجوى دلا پيش عارفان * كان مست باده بهتر از اين كز غرور مست\r\nقيد است كفر و رستن از اين قيد مشكل است * « غيرت » هرآن‌كه جست از اين دام قيد رست \r\n\r\n","description":"","footnote":"","page_name":" 2577 ","page_number":385},
  {"content":"\r\n\r\n\r\nغيور ( 1297 )\r\nحسين غيور ، در سال 1297 هجرى شمسى در همدان ديده به جهان گشود ، تحصيلات ابتدايى را در دبستان نصرت و قسمتى از دورهء متوسطه را در دبيرستان اتحاد همان شهر به انجام رسانيد ، آنگاه به تهران رهسپار گرديد و به تحصيل نيمهء ديگر متوسطه خود اشتغال ورزيد ، گواهينامهء پايان دورهء دبيرستان را گرفت و بار ديگر در رشتهء علوم رياضى به تحصيل ادامه داد و ليسانس خود را دريافت داشت ، آنگاه به استخدام وزارت فرهنگ درآمد و در دبيرستانها به تدريس پرداخت .\r\nغيور از دوران نوجوانى شعر و شاعرى را شروع كرد و اشعارش در روزنامهء شهر خود به چاپ رسيد و در سال 1336 قسمتى از اشعارش به نام \" رؤيا \" طبع و نشر گرديد . وى اوقات خود را بيشتر به مطالعه مىگذراند .\r\nغيور از شاعران نوپرداز است و كمتر به سرودن غزل و قصيده پرداخته و بيشتر اشعارش را در شكل دوبيتى عرضه مىدارد . اينك چند نمونه از شعر او :\r\n\r\nالوند\r\n اندر كنارم خلوت كهسار صخره‌ها * گل‌سنگها به تن چو پلنگان خفته‌اند\r\nنخجير سركش و گذران حيات را * درهم شكسته‌اند و به دندان گرفته‌اند \r\n* *\r\n گردنكشان به كنگرهء چرخ قلّه‌ها * گويى كه مىكنند به بام فلك سجود\r\nستوار و سربلند برآورده قرنها * در عرصهء مبارزهء بود با نبود \r\n* *\r\n\r\n","description":"","footnote":"","page_name":" 2578 ","page_number":386},
  {"content":"\r\n\r\n بالاتر از همه به شكوه و غرور و ناز * سر بركشيده قلّهء الوند چون عقاب\r\nتا صيد خويش را كه خداوند زندگىست * چون تاجى از طلا بربايد ز آفتاب \r\n* *\r\n سيمرغ‌وار خفته در آن كهنه آشيان * منقار او فروشده در سينهء قرون\r\nعنقاى تيز پرّ گذشت زمانه را * بشكسته پرّوبال به سرپنجهء سكون \r\n* *\r\n بر خاك ، پا فشرده و ، برابر ، سوده سر * با باد داده دست و ، باختر گشوده چشم\r\nكولاك برف و باد نيفكنده‌اش ز پاى * غوغاى رعد و برق ، نياورده‌اش به خشم \r\n* *\r\n بس عكسها از آنكه در آويز ديدگان * افتاده و شكسته و گم گشته زير خاك\r\nاو همچنان به گنبد گردون ، كشيده سر * آرام و بىتفاوت و سنگين و سهمناك \r\n* *\r\n شهر از فراز كوه ، شده زير پاى و پست * پشت مهى نهان ز بخار و غبار و دود\r\nپهناور افق زده بر دور آن حصار * افتاده خاكسار در آن حلقهء كبود \r\n* *\r\n دندانه‌هاى كوه به كام كبود چرخ * دندان‌نما چو مرگ به دنياى زندگان\r\nكمياب زندگى به دل سنگها چو لعل * يا چشمه‌اى كه از دل سنگى شود روان \r\n* *\r\n مردان كوه با قدم و عزم استوار * تنها روان به اوج و روانها رها ز پست\r\nلبريز گونه‌ها ز مى ناب زندگى * وز بوى عطر وحشى گلهاى كوه مست \r\n\r\nپرستو\r\n فرود آييد اى مرغان خوشخوان * كه با كار شما كارى ندارم\r\nتبهكارى بود آزار مرغان * من آهنگ تبهكارى ندارم \r\n* *\r\n سيه پوشيده‌ايد و در جهان نيست * به بالاى سياهى رنگ ديگر\r\nبه فكر دانه‌ايد و غير از آن نيست * كسى را در جهان آهنگ ديگر \r\n* *\r\n\r\n","description":"","footnote":"","page_name":" 2579 ","page_number":387},
  {"content":"\r\n\r\n به روى جلگه‌هاى سبز و خرّم * بجنبيد و بجوشيد و بخوانيد\r\nطبيعت نيست هستىبخش هردم * در اين دم قدر هستى را بدانيد \r\n* *\r\n ببينيد آن سيه‌ابر خروشان * كه از كهسار مىآيد به بالا\r\nبه هنگام دگر با باد و باران * پريشان مىكند جمع شما را \r\n* *\r\n بخوانيد اى شگفتيهاى هستى * كه آواز شما جان مىفزايد\r\nمرا چون خود بياموزيد مستى * كه هشيارى ، تباهم مىنمايد \r\n* *\r\n به درياى لطيف جو برانيد * بپيماييد اقطار فضا را\r\nبه وجد آييد و بال‌وپر فشانيد * به رقص آريد ذرّات هوا را \r\n* *\r\n شماييد آن سبك‌روحان چالاك * كه در اوج فضا ، ره مىسپاريد\r\nبسان ما ، نمىلوليد در خاك * وز اين آلودگيها بركناريد \r\n* *\r\n سحر ، كاين مرغ زرّين‌بال زيبا * فراز آسمان ، پر مىگشايد\r\nبسان جوجگان خود ، شما را * به هر سويى هدايت مىنمايد \r\n* *\r\n به طرف كشتزاران ، بينم از دور * به صد شوق و شعف در جست‌وخيزيد\r\nندانم از من مشتاق و مهجور * چرا بيهوده زين‌سان مىگريزيد ؟ ! \r\n* *\r\n ز دانشهاى گوناگون انسان * ندانستم حقيقت در جهان چيست\r\nشما با اين صداهاى پريشان * به من گوييد كاين راز نهان چيست \r\n\r\nرؤياى عشق\r\n سالها رفت و خاطراتى چند * از دلم رخت برنبسته هنوز\r\nرفته و در دل از تصوّر او * سايه مبهمى نشسته هنوز \r\n\r\n","description":"","footnote":"","page_name":" 2580 ","page_number":388},
  {"content":"\r\n\r\n بازهم خواب عشق مىبينم * گويى او عهد ناشكسته هنوز\r\nوه چه رؤياى عشق شيرين است * غافلم من ، گذشته است زمان\r\nرفته با ياد او جوانى من * تندباد حوادث دوران\r\nداده بر باد زندگانى من * روزگارى گذشته است و از آن\r\nخط صورت بود نشانى من * بهرهء ما ز روزگار اين است\r\nآن زمان اين سپهر نيلىفام * پيش من جلوه و وقارى داشت\r\nروى اين تلّ خاك رمز حيات * اتّفاقى نبود كارى داشت\r\nعقل در سرنوشت نوع بشر * به خيال من اختيارى داشت\r\nفكر باريك‌بين چه بدبين است * طغيان شديد احساسات\r\nمىكشاندم به‌سوى تنهايى * در محيط بديع فكرى خويش\r\nحالتى داشتم تماشايى * بار ديگر مگر به خواب و خيال\r\nبينم آن روزگار رؤيايى * همه فكرم به‌سوى ديرين است\r\nكاش تجديد مىشد آن دوران * چه دلاويز روزگارى بود\r\nشهر سرد و فسردهء همدان * چه فرح‌بخش و خوش ديارى بود\r\nكاش استاده بود چرخ زمان * كاش ايّام را قرارى بود\r\nكاش در گوشهء دلم پنهان * گرمى عشق و ذوق كارى بود\r\nزندگى سخت سرد و سنگين است \r\n\r\nكلبهء انس\r\n آن پيرزن خميدهء زار * محكوم به فقر و تنگدستى\r\nبا شخصيتى بلند و ممتاز * افتاده به روزگار پستى\r\nهم هستى خويش داده از دست * هم مايه عمر و تندرستى\r\nدر كنج خرابه‌اى فتاده * هر خشتى از آن خرابه بهرش\r\nاز عهد گذشته يادگاريست * گويى دل بىقرار او را\r\nدر خلوت آن سرا قراريست \r\n\r\n","description":"","footnote":"","page_name":" 2581 ","page_number":389},
  {"content":"\r\n\r\n انسى كه بدان خرابه دارد * چون ميل شديد و عشق ياريست\r\nزين ميل شديد در شگفتم * با خاك شدند جمله يكسان\r\nياران و كسان و همرهانش * مانده‌ست خرابه پاىبرجاى\r\nكز گمشدگان دهد نشانش * عشقى كه به همرهان خود داشت\r\nكرده‌ست نثار رايگانش * بيچاره دگر كسى ندارد\r\nرفتم به سفر ، چو باز گشتم * ديدم كه خرابه گشته آباد\r\nزان پيرزن شكستهء زار * جز من دگرى نمىكند ياد\r\nآباد شده خرابه‌اى ، ليك * يك كلبهء انس ، رفته بر باد\r\nيك قلب رئوف هم شكسته * مخروبهء خويش داده از دست\r\nبرهم زده‌اند آشيانش * با تيشهء حرص قطع كردند\r\nزانجا همه ريشه‌هاى جانش * آواره شده‌ست و رفته از شهر\r\nكس نيز نمىدهد نشانش * از مردم شهر قهر كرده \r\n\r\nشعار بىخبرها\r\n مرا هر لحظه در كويش گذرهاست * به هر خشت و در و بامش نظرهاست\r\nبه غير از خاطرات جانگدازى * نصيب ما چه از اين رهگذرهاست ؟\r\nبه آهنگى كه در كويش نوازند * غزل سازم كه در سوزش اثرهاست\r\nبه يادم آورد عشق و جوانى * كه توأم با نشاط و شور و شررهاست\r\nمرا ياد تو بس آنگه كه دل را * هواى عشق و زين‌سان دردسرهاست\r\nبه كانون خموش دل ، غم دوست * چو اندر زير خاكستر شررهاست\r\nمحرّك بود در عشقم نه مقصود * كه شهوت خاصهء گاوان و خرهاست\r\nخموش است آنكه ز اسرارش خبر شد * خروشيدن ، شعار بىخبرهاست\r\nمنه پا بىدليل اندر ره عشق * كه هر گامى مصادف با خطرهاست\r\n« غيور » از عشق خوبان منصرف شد * كنون عاشق به دانشها هنرهاست \r\n\r\n","description":"","footnote":"","page_name":" 2582 ","page_number":390},
  {"content":"\r\n\r\n\r\n[ ف 
  ]\r\n\r\nفاخر ( 1372 - 1301 )\r\nسيد بدر الدّين قريشىزاده ، فرزند سيد كريم ، كه در شعر تخلص فاخر را برگزيد ، در چهارم خردادماه 1301 شمسى در كرمانشاه ديده به جهان گشود ، تحصيلات ابتدايى و متوسطه را در همان شهر به‌پاى برد و تا اخذ فوق ديپلم پيش رفت ، ازآن‌پس به استخدام وزارت فرهنگ درآمد و به عنوان دبير ادبيات در دبيرستانها به تدريس پرداخت و پس از سى سال خدمت آموزشى بازنشسته گرديد .\r\nفاخر مىگويد : « شعر را در جوانى شروع كردم و در مجالس ادبى شركت نمودم تا اينكه در سال 1341 در كرمانشاه با كمك برادر شاعرم ، جليل قريشىزاده ( وفا ) و چند تن از دوستان شاعر ، انجمن ادبى سخن را تأسيس كرديم و جلسات انجمن در شبهاى سه‌شنبه در منزل شخصى برقرار مىشد و شاعران شهر آثارشان را قرائت مىكردند و مدت دو سال تمام نشريه‌اى ماهانه به نام انجمن ادبى سخن مربوط به شعراى معاصر كرمانشاه و همچنين شرح احوال و آثار شعراى درگذشته را منتشر كرديم . انتشار جزوات انجمن تا آخر سال 1343 ادامه داشت . »\r\nانجمن ادبى سخن كه به همت فاخر و برادرش وفا در كرمانشاه تأسيس شد ، يكى از فعال‌ترين و پربارترين انجمنهاى ادبى آن شهر بود . اين انجمن در پرورش و شكوفايى استعداد جوانان نقش مؤثرى ايفا كرد ، بخصوص كه نشريهء آن انجمن يكى از منابع ادبى و فرهنگى بود . متأسفانه براثر كوته‌فكرى عده‌اى به كارشكنى پرداختند و سرانجام انجمن و نشريه‌اش به تعطيل كشيده شد .\r\nفاخر سرانجام در دهم آذرماه 1372 درگذشت و در زادگاه خود مدفون گرديد .\r\n\r\n","description":"","footnote":"","page_name":" 2583 ","page_number":391},
  {"content":"\r\n\r\n\r\nاوراق برهان\r\n با كاروانى يار من يك كاروان جان مىرود * دور انتظارى برده جان ، از تن چه آسان مىرود\r\nمن ماندم و عمرى مگر مُهر گره خوردِ زبان * يا رب سخن چون بر لب از ، جان رفته انسان مىرود\r\nهيهات باور چون كند بر درد جان‌سوزم رقيب * همراه دل با دل‌ستان اوراق برهان مىرود\r\nبستم به اشكم راه او شايد بگرداند سفر * گفتم مرو ، گفتا بهل ، دل از تو مهمان مىرود\r\nدوشم به خطّى زد رقم آن آشيان سوزم كه : « هان * بنويس چون تنها تو را اوقات هجران مىرود »\r\nبرگ شقايق چيده‌اى در نامه پنهان ساختم * گفتم : به دور از چشم تو اوقات اين‌سان مىرود\r\nبا آنكه مىريزد خزان گلبرگ شادابم به پا * « فاخر » به سر در راه او ، دل‌بسته پيمان مىرود \r\n\r\nشكست\r\n حريم دل تهى ماند و صنم كو * صنم را جز حريم دل ، حرم كو\r\nتكاورها قره مست لقايند * سيه‌برگان ، قره‌نىهاى غم كو\r\nصلاى مردهء تكبير ما را * مگر جانى دهد عيساى دم كو\r\nشكسته پاى رفته اى رقيبان * به همدردى رفيقى هم‌قدم كو\r\nبرآنم تا صفا بخشم گل رو * در اين ابر عقيم ديده ، نم كو\r\nشكست از درد ميناى وجودم * دگر دستى براى بستِ همّ كو\r\nبه تنها با سلول خود قرينم * هماغوشى در اين مهد الم كو\r\nبه كانون سكوت‌آلود شعرم * بلندآوازه‌اى ز اهل‌قلم كو\r\nشكوه انجمن پژمرد ، « فاخر » * سخن را حسب‌وحالى مغتنم كو \r\n\r\n","description":"","footnote":"","page_name":" 2584 ","page_number":392},
  {"content":"\r\n\r\n\r\nچراغ انجمن\r\n تا لب از تب‌خالهء داغ محبّت سوختيم * بر سر بازار هستى نقد جان بفروختيم\r\nشمع راه دوستداران ادب گشتيم ما * پايمردى بين كه از سوز محبّت سوختيم\r\nتا برآمد از افق خورشيد تابان سخن * ما ز خودسوزى چراغ انجمن افروختيم\r\nگرم‌طبعى بين كه در گنجينهء دل جاودان * عقد مرواريد تر ، از نكته‌سنجى توختيم\r\nچون صدف از رعد و برق ابر دريادل شديم * تا ز درياى سخن عقد گهر اندوختيم\r\nشهوت شهرت نصيب پست‌طبعانى كه ما * طوطىآسا ، نكته‌هاى نغزشان آموختيم\r\n« فاخر » از باريك‌بينيهاى طبع موشكاف * هر شكافى در سخن افكند دشمن دوختيم \r\n\r\nآشيان سوخته\r\n چند روزى گوش احساسم نچيد * از سرود مهر تو آوازه‌اى\r\nچند روزى تيغ رنگ‌آلود دل * برنخورد از جوهر پردازه‌اى \r\n* *\r\n رفتم و رفت از خشونتهاى خصم * از سرود التهاب زندگى\r\nشعلهء لبهاى تنها سوخته * بست اوراق كتاب زندگى \r\n* *\r\n بازگو اى آشيان سوخته * از گناه رفته ، از رنج و ملال\r\nبازگو از لاله‌رويان شهيد * بازگو از پايمردى از كمال \r\n* *\r\n تلخ و شيرين قصّه‌ها دارد به دل * فرصت حاليست گر افشا كنى\r\nرويداد دلخراش جنگ را * با زبان سوز ، بر لب وا كنى \r\n* *\r\n داغهاى تركش خمپاره‌ها * نيروى صبر و قرارم مىكُشد\r\nتيربار جان‌شكاف ميگ‌ها * سوسوى فانوس تارم مىكُشد \r\n* *\r\n گرچه اين آلونك موشك‌زده * سوخت در آغازهء پيكارها\r\nباز گر فرصت به دست آيد ، همه * اسوه‌ايم از نيروى ايثارها \r\n\r\n","description":"","footnote":"","page_name":" 2585 ","page_number":393},
  {"content":"\r\n\r\n\r\nخزان عمر\r\n مهاجرهاى پرواز شبانه * سفير سرزمين اشك و داغند\r\nغزل‌گويان پا از گُل كشيده * قفس‌آلودگانى ، بىدِماغند \r\n* *\r\n نى شيون زد داغ جدايى * زبان شعله‌هايش دود دارد\r\nپرستوى نگاه چشم جادو * پيام طنز جان‌فرسود دارد \r\n* *\r\n پريشان برگ آب بركه بر لب * سرانگشت چرا من ؟ مىنشاند\r\nنسيم موج با لحنى خروشان * ستم سوز خزان را مىجهاند \r\n* *\r\n ز سرماى ملال‌انگيز ، بلبل * در غوغا به روى كام بسته\r\nز بيم داغكاوانِ ستم‌توز * گل پرواز پر ، در دل شكسته \r\n* *\r\n جهان دشتى پر از وحش و دقايق * در آن صيدافكنى طرفه كمند است\r\nهرآن گل قطره‌اى نوشيد زين دشت * به ترفندى اسير دام و بند است \r\n\r\nپاى شكسته\r\n اى پاى شكسته ناتوانم نكنى * جان‌سوختهء تلاش نانم نكنى\r\nبا دشمن خويش مىستيزد « فاخر » * خار از گل دوست سهم جانم نكنى \r\n\r\nمينوى دل\r\n دل شكاف آن نكته كز وى لب رفوست * پاى خست آن دل كه در زنجير موست\r\nصيرفى كو تا بسنجد گوهرم * مكتب « فاخر » رواق پرس‌وجوست \r\n\r\nدامن مكش\r\n از ابر جگر ، به چهره مىبارد اشك * در مزرع روى دانه مىكارد اشك\r\nدامن مكش از ترنّم پويايش * كز نقش پرند جلوه‌ها دارد اشك \r\n\r\n","description":"","footnote":"","page_name":" 2586 ","page_number":394},
  {"content":"\r\n\r\n\r\nاشك بخيه\r\n من از جغد خشن آوازهء جنگ * تحمّل را به جان بدرود گفتم\r\nاگر شعرم فرازى بود غمگين * سرود شعله را با دود گفتم \r\n* *\r\n لبم خاموش و سيمايم شكسته * نگاهم مضطرب از ديدنيهاست\r\nبه ويرانه سراى زادگاهم * سكوت مرگبارى حكمفرماست \r\n* *\r\n به عمرى من در اين شهر غم‌آوا * شكستم پاى درد و دست درمان\r\nكدامين ناجوانمردانه مغزى * به يغماى ديارم داد فرمان \r\n* *\r\n بهل تا وا نشينم ، چشم سوزن * به جان در بخيهء سازندگيها\r\nمكن آهنگ ناهمگامى اى نخ * كه بىنقش تو ميرد زندگيها \r\n* *\r\n زمان رشته‌ها در كار پينه * گذر در راه بىبرگرد دارد\r\nدر اين برهه لب خاموش « فاخر » * چو اشك بخيه بر دل درد دارد \r\n\r\nملاقات\r\nزمان در باور ديدار مىچرخد ،\r\nو من در لحظه‌هاى گنگ بىتابى\r\nكه آيا رويداد تلخ را ،\r\nپايان خوشايند است ؟\r\nطنين نبض هم ،\r\nاين ضربه‌هاى داغِ غوغاگر ،\r\nسرود پتك را بر پشت مرز سرخ مىكوبد\r\nو هذيانهاى بيدارى ،\r\nغروب خواب رفتنها .\r\n\r\n","description":"","footnote":"","page_name":" 2587 ","page_number":395},
  {"content":"\r\n\r\n\r\nفتى ( 1365 - 1301 )\r\nمحمد على فتى ، كه تخلص شعرى خود را از نام خانوادگىاش گرفته است ، فرزند محمود ، در سال 1301 هجرى شمسى در تبريز از مادر زاد و تحصيلات مقدماتى را در زادگاه خود به پايان رسانيد . آنگاه به استخدام وزارت راه و ترابرى درآمد و در شهرستانهاى مختلف كرمان و بندرعباس و شيراز و اصفهان و يزد و تهران مأموريت يافت و در مشاغل متعدد به خدمت اشتغال ورزيد .\r\nفتى از پانزده‌سالگى به سرودن شعر پرداخت و فنون ادب را از محضر مولانا يتيم ، شاعر آذربايجانى آموخت و در اغلب انجمنهاى ادبى تهران عضو بود و به شهرستانهايى كه مأموريت مىيافت در مجامع ادبى آن شركت مىجست . بارى ، فتى در سال 1365 پس از يك بيمارى ممتد بدرود حيات گفت .\r\nفتى شاعرى باذوق و خوش‌محضر و شيرين‌كلام و بااخلاص بود و در سرودن انواع شعر طبع‌آزمايى كرده و از عهدهء آن به خوبى برآمده است .\r\nفتى به خاندان عصمت و طهارت پيغمبر و ائمهء اطهار عليهم السلام اخلاص كامل داشت و نمونهء آن ، كتاب تحفهء سرمدى است كه اشعار شعراى معاصر را در مدايح و مراثى ائمهء اطهار عليهم السلام جمع‌آورى كرد و در سال 1347 طبع و نشر نمود .\r\nاينك نمونه‌هايى از شعر او :\r\n\r\nشرمندگى\r\n چشم از همه سو بسته ، نظر سوى تو دارم * دل شيفتهء زلف سمن‌بوى تو دارم\r\nدر ديدهء من خوش ننمايد گل شاداب * تا چشم به ديدار گل روى تو دارم \r\n\r\n","description":"","footnote":"","page_name":" 2588 ","page_number":396},
  {"content":"\r\n\r\n بالاى صنوبر بود اندر نظرم پست * تا پيش نظر قامت دلجوى تو دارم\r\nبا كعبه نباشد سروكارم دگر اى بت * تا سجده به طاق خم ابروى تو دارم\r\nدر فكر بهشت است همه عالم و عامى * من قصد اقامت به سر كوى تو دارم\r\nاز گريه مرا ديده سپيد است به هجران * روز سيهى تيره‌تر از موى تو دارم\r\nشادم كه شدم كشته به شمشير تو امّا * شرمندگى از بخشش بازوى تو دارم\r\nدر شهر به شيرين‌سخنى شهره‌ام از آنك * شورى به سر از لعل سخنگوى تو دارم\r\nگفتى كه « فتى » چيست به دل آرزوى تو * « در هر دوجهان آرزوى روى تو دارم » \r\n\r\nبالا بلا\r\n گشته محروم از تماشاى رخش تا ديده‌ام * اشك غم ريزد دمادم سيل‌آسا ديده‌ام\r\nاشك حسرت مىزند در چشم من هر لحظه موج * گشته بىديدار آن دردانه دريا ديده‌ام\r\nدور از ديدار آن مه منظر و خورشيد روى * فرق ننهد روز را از شام يلدا ديده‌ام\r\nپاى تا سر گوشم از دلبر نيوشم تا سخن * تا ببينم روى جانان را سراپا ديده‌ام\r\nصحبت از شور قيامت با من شيدا مكن * من قيام قد آن بالا بلا را ديده‌ام\r\nگاه در بتخانه گه ميخانه گاهى در حرم * آن صنم را راه من افتاده هرجا ديده‌ام\r\nديده از ديدار خوبان جهان بربسته‌ام * تا شده بر چهرهء آن نازنين وا ديده‌ام\r\nراز دل را داشتم پنهان ز خلق امّا « فتى » * كرد اسرار مرا با گريه افشا ديده‌ام \r\n\r\nخوان وصل\r\n شوخى نديده‌ام چو تو ، ناز و عتاب كن * با عاشقان خويش جفا بىحساب كن\r\nتن از تعب نزار ، جگر از فراق خون * جان از جفا ملول ، دل از جور آب كن\r\nدشمن‌نواز ، دوست‌گداز ، آشنا فريب * با غير يار غار و ز ما اجتناب كن\r\nپا از گليم خويش فراتر نهاده‌اى * بر خلوت رقيب اياب و ذهاب كن\r\nسرهاى سروران جهان پايمال ساز * هردم عمارت دل خلقى خراب كن\r\nاز شوق وصل جان محبّان به لب رسان * دلها به آتش غم هجران كباب كن\r\nجز تو وجود حاضر و غايب نديده‌ام * در ديده جلوه‌اى به حضور و غياب كن\r\nرو رو « فتى » ز مهر تو ديگر بريد دل * از خوان وصل اى همه را كامياب كن \r\n\r\n","description":"","footnote":"","page_name":" 2589 ","page_number":397},
  {"content":"\r\n\r\n\r\nقران آب و آتش\r\n شبى تا صبحدم با آن بت پيمان‌شكن باهم * به خلوت‌خانه‌اى بوديم خوش پيمانه‌زن باهم\r\nبه فيض بادهء نوشين شديم از حال هم آگه * بدون آنكه بگشاييم لب را بر سخن باهم\r\nنبود آن شب ميان ما حجابى غير پيراهن * به دور انداختيم از شوق هر دو پيرهن باهم\r\nچنان با همدگر آميختيم از شور و از مستى * ز سر گويى سوا بوديم ليكن از بدن باهم\r\nقران آب و آتش را به چشم خويشتن ديدم * چو بنشستيم در خلوت من و او ، جان من باهم\r\nبهار است و دلم خواهد به رغم مدّعى باشيم * من و جانانه و پيمانه در طرف چمن باهم\r\nخوشم با او مرا باشد سر و سرّى ولى پنهان * نِيَم راضى كه آميزيم آنى در علن باهم\r\nنمىناليدى از بحران « فتى » زار اين‌چنين امروز * فدا مىكردى آن شب گر به جانان جان و تن باهم \r\n\r\nتوسن اقبال\r\n ديشب من و او تا به سحر مى زده بوديم * ز اندازه فزون رطل پياپى زده بوديم\r\nدر خواب گران بود مگر ديدهء گردون * ديشب كه من و دوست به هم مى زده بوديم\r\nاز دولت مى بود كه دوشينه شبيخون * بر لشكر اندوه من و وى زده بوديم\r\nزان بود خم باده تهى دوش كه ساقى * هى مى به قدح ريخته ما هى زده بوديم\r\nدر خرمن اندوه و الم آتش سوزان * با نغمه جانسوز دف و نى زده بوديم\r\nاز بندگى پير خرابات‌نشينان * بس طعنه به اورنگ جم و كى زده بوديم\r\nگرديد « فتى » توسن اقبال مرا رام * چون اسب هوس را من و دل پى زده بوديم \r\n\r\n","description":"","footnote":"","page_name":" 2590 ","page_number":398},
  {"content":"\r\n\r\n\r\nلطف ايزدى\r\n هست چون شاهد به كام و باده در ساغر مرا * نيست در دل آرزوى جنّت و كوثر مرا\r\nقصّه كم گو از كه و مه واعظا با من كه عشق * كرد فارغ از هواى اصغر و اكبر مرا\r\nشكر يزدان را كه كرد از هر دوعالم بىنياز * « مهر مولانا امير المؤمنين حيدر مرا »\r\nاز شرف سايم كله بر ماه تا افكنده است * سايه از مهر آفتاب چرخ دين بر سر مرا\r\nبا ولاى حيدرم آسوده از كيد زمان * نيست باك از بازى اين چرخ افسونگر مرا\r\nگر به خود نازم سزد با مدح مولا زان كه نيست * در جهان بالاتر از اين افتخارى مر مرا\r\nمن كه گوهرها ز بحر معرفت اندوختم * كيسه گو باشد تهى از نقد سيم و زر مرا\r\nنيست غم گه نيست از اين آب و خاكم بهره‌اى * هست طبع آتشين خود گنج بادآور مرا\r\nدارم امّيد آنكه لطف ايزدى دارد « فتى » * با على و آل او ، محشور در محشر مرا \r\n\r\nمهر وطن\r\n گر اعتلاى وطن اى دل آرزو دارى * محقّق است كه رسم و رهى نكو دارى\r\nكمر به خدمت ميهن ببند مردانه * اگر شرافت و وجدان و آبرو دارى\r\nنبى بگفت كه مهر وطن ز ايمان است * گر اعتقاد به آيين و دين او دارى\r\nبه‌پاىخيز و پى خدمت وطن بشتاب * چرا به جاى عمل بانگ و هاىهو دارى\r\nچو عندليب چرا هست نغمه‌هاى خودى * چو گل چرا « همه آيين رنگ و بو دارى »\r\nبجان بگفته پيغمبرت عمل كن اگر * به دل محبّت آن راد نيك‌خو دارى \r\n\r\n","description":"","footnote":"","page_name":" 2591 ","page_number":399},
  {"content":"\r\n\r\n اى آشناى وطن بر تو مايهء ننگ است * كه سر برابر بيگانگان فرودارى\r\nنمىرسى تو در اين ره به كعبهء آمال * دلا اگرنه به خون جگر وضو دارى\r\n« فتى » از اين غزل نغز و دلنشين پيداست * به جان دوست كه در دل چه آرزو دارى \r\n\r\nياد هجران\r\n به بزمش دوش بردم راه با بيم و اميد ، امّا * دلم در عين وصل از ياد هجران مىطپد امّا\r\nهمىگفتم كه دست مهرم آن مه مىكشد بر سر * به پايش سر نهادم ، از سر من پا كشيد امّا\r\nمن از مهر همه ياران به مهر او بريدم دل * بريد آن شوخ هم پيوند مهر از من ، بريد امّا\r\nنشد از وصل ليلى طلعتى كام دلم حاصل * چو مجنون عاقبت كارم به رسوايى كشيد امّا\r\nنچيدم از گلستان وصال او گل شادى * مرا خار غمى هردم به پاى دل خليد امّا\r\nبه سالى بوسه‌اى بر من نداد آن ماه مهرافروز * زدم صد بوسه بر لعل لبش در روز عيد امّا\r\nرقيب كينه‌جو نيرنگها انگيخت در كارم * چو من از باغ وصل او برى هرگز نچيد امّا\r\nز تاب آتش دورى مرا دوشينه دل مىسوخت * سرشك چشم خون‌پالا به فريادم رسيد امّا\r\n« فتى » از دامن امّيد ، دست دل مكن كوته * به كام دل توانى دست يا بى ، با اميد امّا \r\n\r\nياد باد\r\n ياد باد آنكه به رويت نظرى بود مرا * به سر كوى تو هردم گذرى بود مرا\r\nياد باد آنكه نهان از نظر مدّعيان * زان لب نوش لب بهره‌ورى بود مرا\r\nياد باد آنكه مقيم سر كويت بودم * با تو پيدا و نهان سرّ و سرى بود مرا\r\nعهد بشكستى و رفتى و نپرسى كه كجاست * آنكه دلدادهء خونين جگرى بود مرا\r\nقطع سر از تن من اى بت من بود روا * جز تو گر سرّ و سرى با دگرى بود مرا\r\nبه هنر سيم‌تنان رام نگردند « فتى » * كاشكى جاى هنر سيم و زرى بود مرا \r\n\r\n","description":"","footnote":"","page_name":" 2592 ","page_number":400},
  {"content":"\r\n\r\n\r\nفخرى ( 1345 - 1279 )\r\nبانو فخر عظمى ارغون ، مشهور به بانو فخر عادل خلعتبرى ، دختر مكرم السلطان امير تومان ارغون ، در سال 1279 هجرى شمسى در تهران قدم به عرصهء گيتى نهاد .\r\nفخرى پس از اتمام تحصيلات ابتدايى و متوسطه به استخدام وزارت فرهنگ درآمد و به تدريس ادبيات فارسى و تاريخ و جغرافيا پرداخت و مدت چهل سال به تعليم و تربيت نوجوانان همت گماشت و در ضمن \" نامه بانوان \" و ازآن‌پس روزنامهء \" آزادى خلق \" را منتشر ساخت .\r\nبانو فخر كه در شعر فخرى تخلص مىكند ، سالها با همكارى شوهرش عادل خلعتبرى انجمن ادبى دانشوران را اداره مىكرد و فرزندان وى همه از شعراى معاصر ، و از شهرت و معروفيت برخوردارند ، مانند سيمين بهبهانى ، غوغا ، و ترانه خلعتبرى ، كه شرح حال و آثارشان در مجلدات همين كتاب طبع شده است . وى علاوه بر شعر در نقاشى و موسيقى نيز مهارت داشت و سرانجام در سال 1345 شمسى چشم از جهان فروبست و به سراى باقى شتافت .\r\nاينك چند نمونه از شعر او :\r\n\r\nجمال زن\r\n جمال زن نه همان زلف پرشكن باشد * نه عارض چو مه و غنچهء دهن باشد\r\nنه ژوپ اطلس و نه جامهء كرب ژرژت * نه كفش برقى و نه چين پيرهن باشد\r\nجمال زن به حقيقت كمال و عفّت اوست * چنين زنى همه جا شمع انجمن باشد\r\nاگر به كشور ايران گل شكفته زن است * كسى رواست كه پيچيده در كفن باشد ؟ \r\n\r\n","description":"","footnote":"","page_name":" 2593 ","page_number":401},
  {"content":"\r\n\r\n صبا ز قول من اين نكته را بپرس از شيخ * چرا ضعيفه در اين ملك ، نام من باشد ؟\r\nاگر ضعيفه منم ، ازچه‌رو به‌عهدهء من * وظيفه ، پرورش مرد پيلتن باشد ؟\r\nبكوش اى زن و بر تن ز علم جامه بپوش * خوش آن زمان كه چنين جامه‌ات به تن باشد ؟\r\nبه چشم « فخرى » دانش ز بس‌كه شيرين است * هميشه در طلبش همچو كوه‌كن باشد \r\n\r\nانقلاب\r\n ملك را از خون خائن لاله‌گون بايد نمود * جارى از هر سوى كشور جوى خون بايد نمود\r\nحشمت و فرّ كيان گر بايدت ، چون كاوه پاك * كشور جم را ز ضحّاكان دون بايد نمود\r\nهر بنايى را كه شد از زور و دزدى استوار * محو بايد كرد و يكسر واژگون بايد نمود\r\nاشرف و و الا شدن از دزدى و غارت چه سود ؟ * اين‌چنين و الا و اشرف را زبون بايد نمود\r\nدزدهاى اجتماعى هرچه هست از شيخ و شاب * جسمشان بر دار عبرت واژگون بايد نمود\r\nهر وكيلى را كه شد با زور و با زر انتخاب * پيكرش پرخون ز تيغ آبگون بايد نمود\r\nمحو بايد كرد قومى را كه فاسد گشت خون * خون فاسد گشته را از تن برون بايد نمود\r\nتا به كى نسوان اسير جهل و در غفلت رجال * رفع اين نابخردى بىچندوچون بايد نمود\r\nجستن راه سعادت جز به خون ، ديوانگيست * گشت بايد عاقل و ترك جنون بايد نمود\r\n« فخريا » اصلاح اين ويرانه جز با خون مدان * كار را اصلاح از سيلاب خون بايد نمود \r\n\r\n","description":"","footnote":"","page_name":" 2594 ","page_number":402},
  {"content":"\r\n\r\n\r\nبنفشه‌هاى دولت\r\n بنفشه‌هاى تو اى دوست ، بوى موى تو داشت * پيام مهر و محبّت به من ز سوى تو داشت\r\nبنفشه‌اى كه به دست سفيد چون يالت * ز باغ چيدى ، عطر نسيم كوى تو داشت\r\nبنفشه آيتى از زلف دل‌فريب تو بود * نشان ز روح‌نوازى و حسن خوى تو داشت\r\nبه روى ميز نهادم بنفشه چون در آب * صفا و لطفش ، پيوسته گفتگوى تو داشت\r\nبنفشه پيك بهار است و خود بهارى تو * بهار و گل هم ، پيوسته آرزوى تو داشت\r\nبنفشه آيت تقوا و پاكدامنى است * نشانه اين گل ، از سيرت نكوى تو داشت\r\nعزيز من به غلط گفتم اين سخن ، هرگز * كجا بنفشه خم و تاب و رنگ موى تو داشت\r\nبدون عشق رخت وقت ما نمىگذرد * هميشه « فخرى » در قلب عشق روى تو داشت \r\n\r\nوطن من\r\n جان و تن من باد فداى وطن من * آرى به فداى وطنم جان و تن من\r\nجان چيست ؟ ز جان بهتر و شيرين‌تر و خوش‌تر * گر زان كه مرا هست ، فداى وطن من\r\nاميد كه هر روز جوان‌تر شود از پيش * اين كشور ديرينه و ملك كهن من\r\nاى مام وطن تا به ابد هيچ نباشد * جز زمزمهء عشق تو زين پس سخن من\r\nپروانه صفت مهر تو سوزد پروبالم * اى شمع رخت روشنى انجمن من\r\nبا واژهء پاينده وطن در جريانت * گر قطرهء خونيت روان در بدن من\r\nخواهم كه پس از مرگ من احباب بسازند * از پرچم ايران عزيزم كفن من\r\nخواهم ز خدا « فخرى » دلدادهء شيدا * پاينده و جاويد بماند وطن من \r\n\r\n","description":"","footnote":"","page_name":" 2595 ","page_number":403},
  {"content":"\r\n\r\n\r\nفرات ( 1347 - 1273 )\r\nعباس فرات ، فرزند محمد كاظم ، در سال 1273 هجرى شمسى در يزد قدم به جهان نهاد .\r\nهنوز دور دومين سال عمر را طى نكرده بود كه پدرش را از دست داد و سرپرستى و تربيتش را مادر و داييهايش به عهده گرفتند .\r\nفرات علوم ابتدايى را در آن شهر به پايان رسانيد و براى فراگرفتن فقه و اصول به اصفهان و خراسان شتافت و در سال 1335 قمرى به تهران آمد و رحل اقامت افكند و در دار الفنون به فراگرفتن دورهء دبيرستان پرداخت و فارغ التحصيل متوسطه گرديد .\r\nفرات در سال 1298 شمسى كه انجمن ادبى ايران تأسيس يافت ، منشى انجمن شد و پس از آن در انجمن ادبى حكيم نظامى و انجمن ادبى فرهنگستان عضو گرديد . وى چندى به تدريس مشغول و نظامت مدارس را عهده‌دار بود و در سال 1305 شمسى به استخدام اداره كل ژاندارمرى درآمد ، آنگاه به قسمت قضايى و فرهنگى همان اداره منتقل شد .\r\nفرات از سال 1325 به نشر قسمتهايى از اشعار خود همت گماشت كه از آن جمله است : 1 - ثمرات ، 2 - رشحات ، 3 - نغمات ، 4 - قطرات ، 5 - لمعات ، و 6 - نفحات .\r\nشيوهء فرات در شعر غزلسرايى است و قسمتى از اشعار فكاهى او نيز با نام مستعار \" ابن جن \" در روزنامه‌ها منتشر شده است . وى در شعر به كميّت توجه زيادى داشت و آن‌طور كه اظهار مىداشت بايد روزى چند غزل بسرايد .\r\nفرات مردى متواضع و فروتن و بذله‌گو و شوخ‌طبع بود و با اينكه در فنون شاعرى استادى و مهارت داشت ، اما از خودنمايى و تظاهر به دور بود و سرانجام در سال 1347 در تهران بدرود زندگى گفت .\r\nنمونه‌هاى زير از نظم اوست :\r\n\r\n","description":"","footnote":"","page_name":" 2596 ","page_number":404},
  {"content":"\r\n\r\n\r\nگوهر معنى\r\n ديد حق را ، هركه ديد اى ماه رخسار تو را * زان همىخواهم به صبح و شام ديدار تو را\r\nقند و شكر در مذاق جان بسى تلخ آيدش * هركه ديد آن نوش‌لب لعل شكربار تو را\r\nدردمند و پايبند عشق شد هركس كه ديد * اى نگار عنبرين مو چشم بيمار تو را\r\nمىكنند اى دل جدا جان تو را از پيكرت * از برت سازند اگر يك‌دم جدا يار تو را\r\nساقيا آباد بادت جان كه مىبينم به دور * خالى از منّت دمادم جام سرشار تو را\r\nاى نهال باغ الفت كن سرافرازى كه من * هر زمان شاداب بينم شاخ پربار تو را\r\nاى فلك اقبال تو گشته‌ست با ادبار جفت * نيست فرقى گوئيا اقبال و ادبار تو را\r\nاى مه كنعان برون مگذار پاى خود ز چاه * ناروايى اندر اين دور است بازار تو را\r\nاز صدف اى گوهر معنى مكن خود را پديد * چون نباشد نقدى اندر كف خريدار تو را\r\nگردد از هر سوى سيل شرمسارى آشكار * با عمل سنجند اگر اى شيخ گفتار تو را\r\nدل نبرد از گنج بسيار تو ، اى گيتى نصيب * ليك جان بيند به هردم رنج بسيار تو را\r\nاى جهان دل از گلستانت گل عيشى نچيد * گرچه در هر گام بيند پاى جان خار تو را\r\nشعر فهمى را شعورى بايد و شورى « فرات » * غم نباشد گر نفهمد شيخ اشعار تو را \r\n\r\n","description":"","footnote":"","page_name":" 2597 ","page_number":405},
  {"content":"\r\n\r\n\r\nياران اهل صفا\r\n خوش آن كسان كه به هر كار يار يكدگرند * به روز و شب پى اصلاح كار يكدگرند\r\nبه گاه عيش و طرب باغ و بوستان همند * چو لاله روز محن داغدار يكدگرند\r\nشب از نشاط و طرب مىدهند باده به هم * به صبحدم پى دفع خمار يكدگرند\r\nخزان به گلشن اهل صفا ندارد راه * كه از مشاهدهء هم بهار يكدگرند\r\nمنزّه است ز اغراض دشمنان بزمى * كه اهل آن همگى دوستدار يكدگرند\r\nكسى نگشت ز اسرار مىكشان آگاه * كه از صفا به وفا پرده‌دار يكدگرند\r\nبه جيب خويش فروبرده‌اند رندان سر * ز بس به مهر و وفا شرمسار يكدگرند\r\nبه صحن ميكده با مىكشان خوش است « فرات » * كه زاهدان سبب ننگ و عار يكدگرند \r\n\r\nپرواز من\r\n همّت ار يارى كند كام از جهان خواهم گرفت * داد خود را از زمين و آسمان خواهم گرفت\r\nچرخ اگر با من مخالف ، دهر اگر با من به كين * داد خود را هم از اين و هم از آن خواهم گرفت\r\nرو بخوان تاريخ و بنگر از جهان مردان كار * كام خود را چون گرفتند آن‌چنان خواهم گرفت\r\nچون همى پرواز من در اوج سعى و همّت است * كى به هر ويرانه چون جغد آشيان خواهم گرفت \r\n\r\nبهار طرب‌انگيز\r\n آن بهار طرب‌انگيز ز ما ياد نكرد * دل افسردهء ما را ز كرم شاد نكرد\r\nيار باآن‌همه آزادگى و خوش‌سيرى * خاطر خستهء ما را ز غم آزاد نكرد\r\nبود خرسندىام از حسن خدادادى او * رفت و خرسندم از آن حسن خداداد نكرد\r\nشد به آن قامت رخسار به گلزار و به ناز * نگهى جانب سرو و گل و شمشاد نكرد\r\nگفت با لعل شكربار ز هر سو سخنى * ليك از مهر و وفا يك‌سخن ايراد نكرد \r\n\r\n","description":"","footnote":"","page_name":" 2598 ","page_number":406},
  {"content":"\r\n\r\n كشمكش بود مرا با دل سودازده دوش * گرچه لطفى به من آن ماه پريزاد نكرد\r\nگشت از گريهء من نرم دل سختش ليك * تا رسد دل به مرادى فلك امداد نكرد\r\nمرغ دل آه و فغان را مده از كف هرچند * اثرى نالهء تو در دل صيّاد نكرد\r\nجستم از پير مغان دوش نشانى ز خوشى * گفت حق هيچ به گيتى خوشى ايجاد نكرد\r\nبا همه سلطنت و عزّت و شوكت خسرو * خويش را شهرهء آفاق چو فرهاد نكرد\r\nگردد از داد خداوند غنى زود آگاه * مالدارى كه به خيل فقرا داد نكرد\r\nگشت پژمرده بهار طربم از چه « فرات » * آن بهار طرب‌انگيز ز ما ياد نكرد \r\n\r\nبىوفايى\r\n جانا وفا و مهر نه با ما نمىكنى * با هيچ‌كس وفا تو چو دنيا نمىكنى\r\nخوبان كنند گاه گهى قهر ليك تو * مغرور حسن خويشى و اصلا نمىكنى\r\nگفتم كه دلبرا چو تو پيدا كنم ، به خشم * گفتا عبث مكوش كه پيدا نمىكنى\r\nارباب حسن راست مدارا ، تو از چه روى * با عاشقان خسته مدارا نمىكنى\r\nره برده‌اى دلا سوى مقصود و هم‌سفر * خود را به خضر باديه‌پيما نمىكنى\r\nآمد شب وصال ، به غفلت چرا دلا * اسباب عيش و نوش مهيّا نمىكنى\r\nاى دل به راه عشق دلارام ، عاشقان * جان پيشكش كنند تو تنها نمىكنى\r\nبينا شدم چو روى تو را ديدم اى پرى * چون يك نظر به مردم بينا نمىكنى\r\nاى مرغ دل به بال‌وپر دانش و عمل * رو از چه از ثرى به ثريا نمىكنى\r\nزلف دراز او به كف آورده‌اى دلا * زان رو شكايت از شب يلدا نمىكنى\r\nاى ذرّه در تو گشته نهان مهرها چرا * راز درون خويش هويدا نمىكنى\r\nره برده‌اى به وادى تسليم زان دلا * مسكن به كوه قاف چو عنقا نمىكنى\r\nدريا شود چو قطره به دريا رسد « فرات » * چون قطره از چه روى به دريا نمىكنى \r\n\r\n","description":"","footnote":"","page_name":" 2599 ","page_number":407},
  {"content":"\r\n\r\n\r\nفرامرزى ( 1352 - 1275 )\r\nعبد الرحمن فرامرزى ، فرزند عبد الواحد ، در سال 1275 هجرى شمسى در قريهء كجور از بلوك فرامرزان لار ديده به جهان گشود . علوم مقدماتى را در زادگاه خود فراگرفت و ازآن‌پس به‌اتفاق خانوادهء خود به بحرين رهسپار گرديد و براى تكميل تحصيلات به چند كشور عربى مسافرت كرد و پس از چندى به بحرين بازگشت و به شغل آموزگارى در مدرسهء ايرانيان به تدريس پرداخت .\r\nفرامرزى آنگاه كه از بحرين به ايران آمد ، در تهران سكونت اختيار كرد و به خدمت فرهنگ درآمد و به تدريس در دبيرستانها اشتغال ورزيد ، اما به زودى از كار تدريس خود را كنار كشيد و به روزنامه‌نگارى روى آورد و مدت بيست سال به‌عنوان سردبير روزنامهء كيهان مشغول كار بود و مقاله‌هاى او شهرت بسيار كسب كرد و مورد توجه قرار گرفت .\r\nفرامرزى چندين دوره از طرف مردم لار به نمايندگى مجلس شوراى ملى انتخاب شد و سرانجام در سال 1352 شمسى بدرود زندگى گفت . از آثار اوست : راه زندگى ( در دو مجلد ) ، داستان دوستان ، مجموعه داستان ، مجموعه مقالات .\r\n\r\nآهنگ فراق\r\n كرد آهنگ سفر بار دگر دلبر من * رفت باز از بر من دلبر سيمين‌بر من\r\nدى نماند چو يكى خارستان زشت و سياه * تا سفر كردى زدى نوگل مه‌پيكر من\r\nشهد چون زهر به كامم شد و شكر چو شرنگ * تا جدا گشت ز من آن بت چون شكر من\r\nسر نمايد چو يكى بار گرانم بر دوش * چونكه رفت از سر من زيب سر افسر من\r\nخرّم آن بزم كه روشن شده زان ماه و فرى * آسمانى كه فروزان شده از اختر من \r\n\r\n","description":"","footnote":"","page_name":" 2600 ","page_number":408},
  {"content":"\r\n\r\n اى صبا اين نفس مشك‌فشانت ز كجاست * مگر افتاده گذارت به گل احمر من\r\nخرّما وقت سحر وان نفس باد صبا * كه همىآيد از آرامگه دلبر من\r\nگر به منزلگه او برگذرى بار دگر * بگو اى باد صبا با بت جان‌پرور من\r\nبا من سوخته دل چون فلك شعبده‌باز * چند بازى كنى اى لعبت بازيگر من\r\nدر سراپاى وجودم به‌جز از عشق تو نيست * شاهد من رخ زرد من و چشم تر من\r\nترسم آهى ز غم از سينهء پرسوز كشم * كاتش افتد ز تفش در قلم و دفتر من\r\nدوش تا صبح خيال تو مرا در بر بود * صبحدم بوى گل آمد همى از بستر من \r\n\r\nنامهء تو\r\n هركس كه نامهء تو براى من آورد * گويى كه جان رفته مرا در تن آورد\r\nهركس كه ياد روى تو را نزد من كند * ياد منيژه را به دل قارن آورد\r\nآنكو ز ماه من برساند خبر مرا * نام هما به پيشگه بهمن آورد\r\nبادى كه بوى زلف تو آرد به‌سوى من * بوى بهار را سوى دستان‌زن آورد\r\nباد سحر ز كوى تو بر بوستان وزد * كاينان به رقص سرو و گل و سوسن آورد\r\nبلبل به طرف باغ مگر نام تو شنيد * كاين‌سان فغان و غلغله و شيون آورد ؟\r\nنازم بنان و كلك تو كز ظلمت دوات * پرّ ملك ز دامنِ اهريمن آورد\r\nدرهاى معنى از يم فكر آورد برون * آن‌سان درى كه ابر مه بهمن آورد\r\nگلچين طبع تو ز گلستان نظم و نثر * از نرگس و بنفشه و گل خرمن آورد\r\nسعدى اگر بيان بليغ تو بشنود * بس بانگ آفرين و زه و احسن آورد\r\nفردوسى ار ببيند آثار كلك تو * ديگر كجا حديث جم و قارن آورد\r\nاى ماه چارده تو چه پرسى خبر مرا * كايّام هجر تو چه ستم بر من آورد\r\nخيل غمت هماره به من مىكند هجوم * چون دشمنى كه رو به‌سوى دشمن آورد\r\nبا بيژنى كه در صف تركان دهد مصاف * با رستمى كه روى به رويين‌تن آورد\r\nآن دل كه تير غمزهء تو سازدش هدف * از سنگ خاره گو سپر و جوشن آورد\r\nاين عشق بىزوال تو اى مه مرا چه سود * جز درد و حسرتم كه به پاداشن آورد\r\nاين قلب چاك‌چاك مرا گو علاج چيست * جز مرهمى كه آن بت سيمين‌تن آورد \r\n\r\n","description":"","footnote":"","page_name":" 2601 ","page_number":409},
  {"content":"\r\n\r\n\r\nاى مرغ سحر\r\n اى مرغ سحر چو باد شبگير * برخاست ز جانب خراسان\r\nبرخيز و نواى زير و بم گير * بر بوى نسيم زلف جانان\r\nبرگوى به نالهء بم و زير * درد دل خسته پيش درمان\r\nزين بيژن بسته پا به زنجير * برگو غم دل به شاه تركان\r\nيعنى كه به درد و داغ و تقرير * كن حال مرا به ماه ايران\r\nباشد كه به رحمت آمد آن ماه * پيغام مرا بگو به ماهم\r\nاى مرغك خوش‌نواى گويا * بنگر تو فغان و اشك و آهم\r\nاز دورى آن بت دلارا * مىباش به خون دل گواهم\r\nاز هجر نگار لاله‌سيما * فرياد از اين شب سياهم\r\nكش روز نباشد ايچ پيدا * حال دل من بگو به شاهم\r\nاى بلبل شاخسار طوبى * شايد كه تفقّدى كند شاه\r\nگوى اى گل باغ شادمانى * وى معدن لطف و چشمهء نوش\r\nناگاه چو دورهء جوانى * « رفتى و نمىشوى فراموش »\r\nباز اى مه بزم دلستانى * « مىآيى و مىروم من از هوش »\r\nاين جلوهء حسن جاودانى * « بادا به تو ماه پرنيان‌پوش »\r\nمفروش مرا به رايگانى * اى خسرو ملك حسن مفروش\r\nآه از دل سنگت اى صنم آه \r\n\r\nچكامه\r\n چه نيكو سروده‌ست دانشورى * سپهر است مانند بازيگرى\r\nز بازيگريهاى اين گوژپشت * دلم گشته ديوانهء دخترى\r\nچو ديوانه شد دل ببايدش بست * به زنجير گيسوى سيمين برى\r\nسلامت در آن شهر هرگز نبودى * كه هردم فريبد تو را دلبرى\r\nبه هر سوى بشكفته بينى گلى * به هر كوى در جلوه مه‌پيكرى\r\nچو زين بن گذشتى به فرزانگى * تو را مىزند ره ، بت ديگرى \r\n\r\n","description":"","footnote":"","page_name":" 2602 ","page_number":410},
  {"content":"\r\n\r\n همه رستورانها پر از دختران * فروزنده‌تر هريك از اخترى\r\nيكى بينى از شور و مستى به رقص * دگر يك غزلخوان چو رامشگرى\r\nبه‌سوى ادارات اگر رو كنى * به هر گوشه بينى نكومنظرى\r\nيكى قلبت آماج مژگان كند * زند بر دل از غمزه‌ات خنجرى\r\nبه كارت يكى ديگر افسون كند * چنان چون كند مرد افسونگرى\r\nخنك آن رئيسى كه در زير امر * از اين گل‌رخانش بود لشكرى\r\nاز اين دلبرانم يكى برده دل * كه باشد نكوتر ز هر دلبرى\r\nمنوّر رخش چون دل مؤمنى * كه چشمش سيه چون دل كافرى\r\nهويدا تنش زيرآبى پرند * چو برگ گلى زير نيلوفرى\r\nو يا زير برگ گلان كبود * ز سيماب بينى روان فرغرى\r\nبه رخساره‌اش زلفكان سياه * چو زنگى كه از گل كند بسترى\r\nعقيق لبش بر دهان چو شهد * چو قفلى ز ياقوت بر كوثرى\r\nدرختيست بارش همه دلبرى * چو نيكو درختى ، چه شيرين برى !\r\nبه گلگونه رخساره‌اش چشم مست * چو بر ارغوانى طبق عبهرى\r\nابا اين همه حسن و لطف و جمال * بود نكته‌سنجى ، سخن‌گسترى\r\nهنرور اديبى خردپيشه‌اى * ز نسل اديبى ، زبان آورى\r\nمرا آتش عشقش آن‌سان بسوخت * كه در نيستانى فتد آذرى\r\nتو آهو نگر چون به غنج و دلال * بگيرد به نخجير شير نرى\r\nز مژگان زند بر دلش ناوكى * ز زلفش به گردن نهد چنبرى\r\nاز آنم كشد سوى او دل كه او * ز من هست پرمايه‌تر شاعرى\r\nدر اين نكته‌اى هست ز اسرار صنع * كه نيكو نموده‌ست « صورتگرى »\r\n« سوى خود كشيده‌ست تا بوده چرخ » * « گران ذرّه‌اى ، ذرّهء لاغرى » \r\n\r\n","description":"","footnote":"","page_name":" 2603 ","page_number":411},
  {"content":"\r\n\r\n\r\nفراهانى ( 1282 )\r\nاسماعيل فردوس فراهانى ، فرزند محمد جواد ، در سال 1282 هجرى شمسى در قريهء ابراهيم‌آباد از توابع اراك از مادر زاد و مدت بيست و شش سال به تحصيل پرداخت .\r\nتحصيلات مقدماتى را در زادگاه خود به پايان رسانيد ، ازآن‌پس براى ادامهء تحصيل به شهر قم عزيمت كرد و در حوزهء علميه به تحصيل اشتغال ورزيد و صرف و نحو معانى و بيان و منطق و فقه و اصول را از محضر اساتيد فن فراگرفت و داراى دانش و بصيرت علمى گرديد .\r\nفراهانى در سال 1310 شمسى به تهران رهسپار گرديد و در آزمون ادارهء كل ثبت‌اسناد و املاك شركت جست و از عهدهء آزمون پنج‌كلاسه به خوبى برآمد ، آنگاه به سمت نمايندگى ادارهء كل ثبت به شهر خود اعزام گرديد و مشغول خدمت شد و تا معاونت ثبت همان شهر ارتقا يافت .\r\nفراهانى در سال 1328 به تهران انتقال يافت و در اين شهر سكونت اختيار كرد و همچنان در ادارهء كل ثبت به كار پرداخت تا بازنشسته گرديد .\r\nاز آثار اوست : ترجمهء دو كتاب از عربى ، يكى به نام \" اسلام و هيئت \" تأليف سيد هبة الدّين شهرستانى و ديگرى به نام \" كمال آتاتورك \" .\r\nفراهانى شاعرى توانا و خوش‌ذوق بود و در سرودن غزل و قطعه مهارت داشت و شعرش از لطف خاصى برخوردار است . آثارش در سالهاى قبل در بعضى از روزنامه‌ها و مجله‌هاى تهران و اراك به چاپ رسيد .\r\nنمونه‌هاى زير از نظم اوست :\r\n\r\n","description":"","footnote":"","page_name":" 2604 ","page_number":412},
  {"content":"\r\n\r\n\r\nآينه\r\n ديدم چو روى آن بت زيبا در آينه * چون جيوه شد فسرده نگاهم بر آينه\r\nجرأت نداشتم كه به رويش نظر كنم * از حسن اتفاق عيان شد در آينه\r\nشد رفع حجب خاطر مكسور من چو ديد * منصوب در برابر آن دلبر آينه\r\nچون نيست تاب جلوهء رويش نگاه را * از بهر استراق نظر بهتر آينه\r\nتا فيض جام جم همه‌كس را شود نصيب * گيتى نهاد در بر اسكندر آينه\r\nگم كرده بود دل ره آن باغ حسن و يافت * تا شد فروغ باصره را رهبر آينه\r\nمانند آسمان كه به بر دارد آفتاب * آن چهره را گرفته چو مه در بر آينه\r\nكى پيكرش به آينه ماند كه مانده مات * اندر صفا و صافى آن پيكر آينه\r\nمنظور ذوق و منظره‌اى شاعرانه است * تا مىدهد نمايش آن منظر آينه\r\nاز عكس روى اوست « فراهانى » اين صفا * يا اين صفت هرآينه دارد هرآينه \r\n\r\nبهانه\r\n دلم به ياد تو هردم بهانه مىگيرد * بهانه در طلبت كودكانه مىگيرد\r\nبسان مردم از جان گذشته مردمكم * به راه سيل ز جور تو خانه مىگيرد\r\nقتيل ناوك آن ترك سست پيمانم * كه درس جور ز دور زمانه مىگيرد\r\nز بيم عشق چنان مىگريزم از نگهت * كه نور با همه سرعت مرا نمىگيرد\r\nبگو به مدّعى آخر بترس از آن مظلوم * كه كيفر از تو به آه شبانه مىگيرد\r\nهزار تير دعا مىكنم رها همه‌شب * از آن ميانه يكى بر نشانه مىگيرد\r\nهرآن‌كه بر رخ بيچارگان زند سيلى * فلك به خصمى او تازيانه مىگيرد\r\nز لطف دوست « فراهانيا » مشو نوميد * كه او سراغ تو را محرمانه مىگيرد \r\n\r\nجل و افسار\r\n شد وقت آنكه بند كراوات شل كنم * خود را به يك اشاره خلاص از فكل كنم\r\nوضع زمانه چون شل و سفت است لاجرم * من نيز تابعيت از اين سفت و شل كنم\r\nمن نيز باركش حيوانيستم چرا * خود خويش را مقيّد افسار و جل كنم\r\nگر صاحبى بود كه جلم مىكند و گر * بىصاحبم چه طفره تقلّاى خل كنم \r\n\r\n","description":"","footnote":"","page_name":" 2605 ","page_number":413},
  {"content":"\r\n\r\n\r\nوطن\r\n مگر علاقه‌اى بدين آب و خاك نيست مرا * بگو علاقه در اين آب و خاك چيست مرا\r\nچه سفره‌اى كه مرا هيچ طعمه نيست در آن * چه ميهنى كه در آن هيچ علاقه نيست مرا\r\nتلاش روزى روزانه كى مجال دهد * كه هيچ فكر كنم كاين چه زندگىست مرا\r\nمرا كه آب گذشت از سر آب و خاك وطن * وجود يا عدمش در نظر يكيست مرا\r\nچه مستقل بود ايران و چه جزء مستملك * چه فرق مىكند از حيث و حال و زيست مرا\r\nوطن شود همه ويرانه يا بهشت برين * نتيجه در همه حالت گرسنگيست مرا \r\n\r\nرئيس\r\n شبى به واقعه ديدم رئيس را كه سرش * به من گران شده بيش از مواقع دگرش\r\nعلى الصّباح نرفتم اداره زين تشويش * كه چيست واقعه يا رب تو بگذران خطرش\r\nنرفته باز نرفتم اداره تا او رفت * از اين اداره و رستم به لطف حق ز سرش\r\nاز آن فرارىام از هرچه افسر است و رئيس * كه نيست جز به حقارت به‌سوى من نظرش\r\nچسان نگاه به من مىكند نمىدانى * همان نگاه كه خربنده مىكند به خرش\r\nچنان نگاه بهمن مىكند كه پندارى * كه سالها پدرم بوده نوكر پدرش\r\nهم از رئيس تبرّا و سرگرانى او * هم از رياست و آن گيرودار و دردسرش \r\n\r\nچرخ مىخواهم نگردد\r\n تا تمام مرزها ، ملغى در اين عالم نگردد * راحت از اين جنگ و خونريزى بنىآدم نگردد\r\nپيشوا بازى و دولت‌سازى و سلطان‌نوازى * گر نباشد هيچ عيشى در جهان ماتم نگردد\r\nچرخ عالم گر بدين‌ترتيب مىگردد منظم * نظم مىخواهم نباشد ، چرخ مىخواهم نگردد\r\nيا بگردد يا نگردد در عمل تبعيض تا كى * چرخ دون معنى ندارد هم بگردد هم نگردد \r\n\r\n","description":"","footnote":"","page_name":" 2606 ","page_number":414},
  {"content":"\r\n\r\n\r\nآمال رقيب\r\n آنكه دزديده گهى بر تو نگاهى دارد * نتوان گفت كه بيچاره گناهى دارد\r\nروى دلخواه تو خود جالب عشق است و نظر * ور نه هر منظر عادى چه نگاهى دارد\r\nهمه‌كس يافته در كوى تو ره ليك خطاست * هركه پنداشته در قلب تو راهى دارد\r\nدوش در طرف خيابان صنمى ماه‌جبين * كه بر اين خسته نگاهى چو تو گاهى دارد\r\nگفت بااين‌همه اقمار زمين چرخ چرا * مىفروشد به زمين عشوه كه ماهى دارد\r\nگفتم آن نيز بود زادهء خاك از چه به حسن * پيش رخسار تو كى جلوه و جاهى دارد\r\nلاف با گلشن و چشمك به گلستان چه زند * خشك مرزى كه نه آبى ، نه گياهى دارد\r\nچشم خوبان همه چون افسر نيروى بلاست * كه ز خيل مژه آماده سپاهى دارد\r\nخوش پناهى است بناگوش تو آسوده‌دلى * كه در آن گوشهء آسوده پناهى دارد\r\nبس حسود است و نداند كه نگهدار خداست * مدّعى بر سر هر راه تو چاهى دارد\r\nشعله در خرمن آمال رقيب اندازد * گر « فراهانى » دلسوخته آهى دارد \r\n\r\nفكاهى\r\n خيز تا بر كت و شلوار اتويى بكشيم * دكمه‌اى يا يقه از زير گلويى بكشيم\r\nچون اتو روزى روزانهء امروزهء ماست * بهتر آن است كه بر معده اتويى بكشيم\r\nپول اگر نيست كه در ميكده جامى بزنيم * دم در با دل حسرت‌زده بويى بكشيم\r\nصوت ما را چو در اين صحنه صدايى نبود * كلّه در خمره فروبرده و هويى بكشيم\r\nفصل دى رفت و بهار آمد بايد ز لحاف * تن يك لايى خود زير پتويى بكشيم\r\nبطرى آن قطره ندارد كه شود لب تر از آن * تر از آن جرعه شود لب كه سبويى بكشيم\r\nترسم اى دل به سبو هم نشود نشئه به پا * از در ميكده تا حلق تو جويى بكشيم\r\nكچلى ريش پرش بود و هنوز او گله داشت * كه خدايا چقدر حسرت مويى بكشيم\r\nچون چغندر پس از اين قند شود شرط ز ماست * كه به ديوار شكم نقش لبويى بكشيم\r\nپس از اين شغل چغندر به كدو بايد داد * تا پس از ديگ لبو قاب كدويى بكشيم\r\nيقه بىدكمه در اين شهر « فراهانى » راست * ور بدوزيم شود كنده چو هويى بكشيم\r\nهمه از ماندن اين شهر ملوليم و فقط * او كراوات ندارد كه به سويى بكشيم \r\n\r\n","description":"","footnote":"","page_name":" 2607 ","page_number":415},
  {"content":"\r\n\r\n\r\nآتش زير خاكستر\r\n آتش اندر زير خاكستر دوامش بيشتر * چون برون آيد شود خاموش يا خاكسترا\r\nغنچه تا نشكفته آزاد است امّا چون شكفت * يا بچينندش به خوارى يا بريزد پرپرا \r\n\r\nحجاب\r\n هشيار مدان مست و خرابند اين‌ها * بيدار گمان مكن كه خوابند اين‌ها\r\nبا كشف حجابيان دم از نصّ كتاب * بيهوده مزن كه بىكتابند اين‌ها \r\n\r\nزن و فرزند\r\n هر خانه كه زن در آن بود زندان است * زندان به خدا قسم به از زندان است\r\nزندان ابد كه زندگى مىنامند * آنجاست كه زن در آن و فرزندان است \r\n\r\nدر فاميل ما\r\n اين من آن مَردم كه با يك زن از اوّل ساخته * نيست تا آخر جز اين زن در سرايم هم‌سرا\r\nهيچ مردى را دو همسر نيست در فاميل ما * سر يكى همسر يكى آسوده هم سر هم سرا \r\n\r\n","description":"","footnote":"","page_name":" 2608 ","page_number":416},
  {"content":"\r\n\r\n\r\nفربد ( 1309 )\r\nناصر فربد ، فرزند عباس ، در سال 1309 هجرى شمسى در تهران ديده به جهان گشود ، پس از انجام تحصيلات ابتدايى و متوسطه به دانشكدهء افسرى وارد شد و از اين طريق خدمات خود را در ارتش آغاز كرد .\r\nفربد ، مدتى با واحدهاى پياده در عمليات خلع سلاح ياغيان در مرزهاى غربى و شمال غربى كشور شركت كرد ، آنگاه به منظور تحصيلات تخصصى رشتهء زرهى و فرماندهى و ستاد ، سه بار به كشور آمريكا اعزام شد و از دانشكده‌هاى مقدماتى و عالى آن كشور فارغ التحصيل گرديد و در سال 1338 نيز موفق شد دانشگاه جنگ و فرماندهى و ستاد آن كشور را به پايان رساند .\r\nسرلشگر ناصر فربد پس از مراجعت به ايران در مشاغلى چون استاد دانشگاه جنگ و فرمانده مركز دژبان ارتش و رياست ستاد مركز زرهى ارتش انجام‌وظيفه كرد و در سال 1341 در سمت افسر ستاد نمايندهء نظامى گروه معاونين نظامى در پيمان مركزى سنتو در آنكارا مشغول خدمت گرديد و پس از سه سال به ايران بازگشت و دورهء فرماندهى عالى و ستاد مشترك دانشگاه ( پدافند ملى ) را گذراند و در پايان تحصيل به ستاد بزرگ منتقل شد و از آنجا به فرماندهى نيروهاى سنگين زرهى مستقر در مرز ايران و عراق هنگام برخورد و اختلاف بين دو كشور منصوب و پس از رفع غائله كه منجر به عقد قرارداد 1975 معروف به الجزيره شد ، بار ديگر به ستاد بزرگ ارتشتاران منتقل گرديد و پس از چندى به فرماندهى دانشكدهء ستاد نيروهاى مسلح دانشگاه پدافند ملى تعيين و در همين سمت در سال 1354 از ارتش كنار گذارده شد .\r\nسرلشگر فربد در ماه‌هاى اول پيروزى انقلاب كه ارتش ايران تقريبا متلاشى شده\r\n\r\n","description":"","footnote":"","page_name":" 2609 ","page_number":417},
  {"content":"\r\n\r\nبود ، با قبول پست رياست ستاد كل ارتش و هماهنگ‌كننده نيروهاى مسلح كشور به احياء ارتش جمهورى اسلامى همت گماشت و در روز بيست و نهم فروردين 1358 نيروهاى زمينى ، هوايى ، دريايى و هوانيروز را به نمايش گذارد و از آن روز تاكنون همه‌ساله اين روز به نام روز ارتش با تشريفات باشكوهى برگزار مىشود .\r\nفربد ، صرف‌نظر از مراتب نظامى در زمينه‌هاى فلسفى و عرفانى و ادبى و سياسى اهل بصيرت و اطلاع است و از سال 1337 سلسله مقالاتش در مجلهء ماهنامهء ارتش به چاپ مىرسيد كه در سال 1342 همان مقالات به نام \" ما و استعمار \" به‌طور جداگانه منتشر شد و در سال 1344 همين كتاب تحت عنوان \" سرنوشت استعمار ايران \" بار ديگر به چاپ رسيد و همچنين مقالاتى دربارهء مسائل استراتژيكى خليج فارس و درياى عمان و اقيانوس هند و نيز دربارهء مسائل مربوط به نفت در كشورهاى مجاور خليج فارس و ميزان اهميت آن ضمن مقايسه با ساير منابع نفتى ديگر نقاط جهان مقالات تحقيقى نوشت كه در همان مجله چاپ شد .\r\nناصر فربد پس از بركنارى از ارتش در سال 1354 مبادرت به نشر دو كتاب يكى سياسى - تاريخى به نام \" عصر استعمارزدايى \" و ديگرى فلسفى - عرفانى تحت عنوان \" ادراك من از هستى \" كرد كه اولى در سال 1355 و دومى در سال 1356 منتشر شد كه با استقبال روبه‌رو گرديد .\r\nناصر فربد در سال 1347 مقدارى از اشعار و نظرات فلسفىاش به وسيلهء انجمن ادبى سعد جمع‌آورى و تحت عنوان نوپردازى در عرفان و فلسفه منتشر شد . وى در كتاب \" ادراك من از هستى \" به شيوه‌اى شعرگونه ( نظم و نثر ) خالق هستى را با صفت خرد مطلق نام مىبرد و انسان را تنها پديدهء آگاه فعلى جهان را جزيى از آن خرد مىشمارد و مغز حاوى اين خرد را شگفت‌انگيزترين پديدهء مادى طبيعت مىداند و نيز قدرت شناخت انسان را كه ابزار آن ذهن است حيرت‌انگيزترين كيفيت جهان هستى مىشناسد ، ذهنى كه دائما در تلاش است كه با شناخت جزء به كل برسد و به‌تدريج با انديشه و علم از خودشناسى به جهان‌شناسى پرداخته و با مهار كردن نيروهاى طبيعت سرانجام به هستى ، نقش انسانى و براى انسان وحدت با خرد مطلق ميسر سازد .\r\nاينك نمونه‌هايى از \" راه خرد \" و نمونه‌هاى ديگر اشعار عرفانى او :\r\n\r\n","description":"","footnote":"","page_name":" 2610 ","page_number":418},
  {"content":"\r\n\r\n\r\nراه خرد\r\n گويى اندر گردش دور زمان * آنچه مىماند به‌جا از مردمان\r\nجلوه‌ها باشد ز قدر عقلشان * هرچه غير اوست ، فانى بىگمان\r\nاينكه انسان است اشرف در جهان * از تجلّيهاى موج عقل ، دان\r\nتارك انسان برد جام خرد * اين‌چنين گوهر در اين تارك سزد\r\nعقل چون بار و بدنها باربر * جمله تنها بار او را مىكشد\r\nگرچه مركوبان او را كثرت است * ليك ذات عقل خود بر وحدت است\r\nآدمى در كار و گردان ، كهكشان * تا به بار آيد خرد ، پرتوفشان\r\nگر در اين گهواره او پرورده شد * پرده بگشايد ز راز و رمزشان\r\nخواهد انسان دست بر هستى برد * لاجرم ، بايد خرد را ، پرورد\r\nهر زمان انسان به رازى پى برد * هم‌عنان عقل پرده بردرد\r\nشهپر پوياى شاهين خرد * اين زمان تا ماه و اختر مىپرد\r\nنيست راهى راست جز راه خرد * تا كه ره بر مقصد هستى برد\r\nعلم و عقل از دورِ هستى پابه‌جاست * اين شرر در فطرت انسان بپاست\r\nعقل چون پويد به هستى مىرسد * علم گر كوشد به هر اوجى رساست\r\nچون بيايد مركب هستى به دست * عقل كل همگام كلّ عقلهاست\r\nدل به راه عشق مىپويد جهان * عقل جويد راه اسرار نهان\r\nآن شده سرگشته ، در شهر و ديار * اين به حيرت مانده در كون و مكان\r\nگر به ظاهر هريكى راهى روند * در طريقت بىگمان بر يك رهند \r\n\r\n","description":"","footnote":"","page_name":" 2611 ","page_number":419},
  {"content":"\r\n\r\n\r\nفتنه\r\n دلم هواى تو دارد ، تو در هواى كه هستى ؟ * هواى مهر تو دارم ، تو دل به مهر كه بستى ؟\r\nبلور ساغر در را به حسن روى تو دارم * عنايتى ننمودى به يك كرشمه شكستى\r\nهرآنچه تار محبّت ز جان به رشته كشيدم * تو با اشاره پرنازِ چشم خود بگسستى\r\nگمان مدار كه با آن عتاب و طعن و تطاول * ز بىكرانهء درياى عشق من ، تو برستى\r\nتو قادرى و توانا به هر جفا كه نمايى * توان شكوه كه دارد ، به آن فسانهء هستى\r\nمتاع و شيوهء حورىوشان رميدن و قهر است * ز من مپرس بدين فتنه ، دل چگونه ببستى ؟ \r\n\r\nوحدت\r\n در دايرهء هستى خود نقطه پرگارى * هشدار كه اين دولت ، بىفايده مگذارى\r\nچون كارگه گيتى از كار ، نمىماند * از خود ثمرى بايد ، نى بيهده گفتارى\r\nدر بارگه معبود ، گفتار نمىسنجند * گر فيض نظر خواهى پيش آر تو ، كردارى\r\nسرسلسلهء هستى از دايره بيرون است * ما را چه خبر باشد ، جز هالهء پندارى\r\nدولتكدهء مقصود در پردگى معناست * گم‌كرده‌رهى باشى ، گر در پى رخسارى\r\nپاى خرد و حكمت وامانده در اين وادى * از عشق مدد مىجوى ، گر طالب اسرارى\r\nهمگامى عقل و علم در دايرهء اجزاست * گل‌كار چه مىداند ، در شيوهء معمارى\r\nجايى كه وجود ما ، بىرخصت ما كردند * گمراه چه مىجويد ، در گردش عصّارى\r\nگردونهء اين گردون بىرأى تو مىگردد * آنگاه كه در خوابى و آنگاه كه بيدارى\r\nفرمان قضا مجرا ، سيلاب قدر جارى * بىشبهه ، خطا باشد گر كار خود انگارى\r\n« ناصر » تو به جان و دل در وحدت خود مىكوش * آن به كه چنين رازى ، سربسته ، نگه نگه‌دارى \r\n\r\n","description":"","footnote":"","page_name":" 2612 ","page_number":420},
  {"content":"\r\n\r\n\r\nاختيار\r\n كيستم من ؟ هركه هستم از توام * هر زمان هرجا نشستم از توام\r\nاز تو و هم با تو بودن مهتريست * بىتو ، بر اورنگ شاهى ، كمترىست\r\nپويش من را به من بگذاشتى * قيد نادانى ، ز من ، برداشتى\r\nبينش و آزادى من پربهاست * هم اساس راحت و هم رنجهاست\r\nرنج و راحت ذات خودبينانه است * ذات ، خود ، گه خويش و گه بيگانه است\r\nهر زمان با خود شدم در كثرتم * چون شوم بيگانه از خود وحدتم\r\nكثرت از پيوسته بودنها جداست * وحدت آن پويايى راه خداست\r\nراه حق بىكژّى و بىحسرت است * راه گمراهان سراب و محنت است\r\nاختيار من ز بيرون و درون * انتخاب اين دام ره شد ، نى فزون \r\n\r\nرباعيات\r\n هستى به نهان پرده راز است همه * سرتاسر زندگى مجاز است همه\r\nبا نور دل ، از درون حقيقت مىجوى * بيرون از تو ، شبى دراز است همه \r\n* * *\r\n از دايرهء كون و مكان صورت ماست * وز نايرهء ذات نهان سيرت ماست\r\nاين وحدت اندام و روان ارج گذار * كز راز شگفت دوجهان ، فطرت ماست \r\n* * *\r\n سرگشته به دشت بىنهايت چه كند ؟ * گمره‌شده ، بىنور هدايت ، چه كند ؟\r\nتسليم قضا باش و توكل مىدار * تا لطف خداى تو ، نهايت چه كند ؟ \r\n* * *\r\n خوبى ز پى تبحر انسان است * در شرق سخن ، ز زهد و از ايمان است\r\nايمان و كمال علم باهم مىجوى * اين هر دو ، دو روى سكه دوران است \r\n* * *\r\n زاهد به ثنا روضهء رضوان جويد * عابد به دعا ، ز رزق و درمان گويد\r\nمن سالك راه عارفى پُر سوزم * كاو ، فارغ از آن دو ، راه يزدان پويد \r\n* * *\r\n\r\n","description":"","footnote":"","page_name":" 2613 ","page_number":421},
  {"content":"\r\n\r\n افزون طلبى شعار دنيابين است * پرهيز و رضا ، اساس كار دين است\r\nزين هر دو يكى شيوه ، به ميل من و توست * محدودهء اختيار انسان اين است \r\n* * *\r\n حاصل نشود هرآنچه در فكرت ماست * زايل نشود هرآنچه در فطرت ماست\r\nزندانى نارساى عين و ذهنيم * آزادى جان رهايى از كثرت ماست \r\n* * *\r\n تاريخ به ما عبرتى آموخته است * اين نكتهء زبده ، توشه اندوخته است :\r\nخود هيزم آن آتش جانسوز شده‌ست * هركس به جهان آتشى افروخته است ! \r\n* * *\r\n وحدت‌جويى نشانِ يكتابين است * هر حق‌طلبى به راه اين آيين است\r\nز امواج فروغ ذات بىحد وجود * چون هر شررش به جان نشيند ، دين است \r\n* * *\r\n برخيز و ز پاى خويشتن بند بگير * ز آزادى برپاشدگان پند بگير\r\nتا كى ؟ به جفاى ناكسان صبر كنى * داد دل از اين حيله و ترفند بگير \r\n* * *\r\n هر علم به كشف جزءها پابند است * كل با فيضان عقل در پيوند است\r\nگر عقل به گيتى ز ميان برخيزد * جزئيست جزء تا ابد در بند است \r\n* * *\r\n بازيگر عقدهء نهان خويشيم * سودازدهء وهم و گمان خويشيم\r\nتا بىخبر از تعادل جان و تنيم * ويرانگر اعصاب و روان خويشيم \r\n* * *\r\n زنهار ز نقد خويش غافل منشين * بىبهره ز عقل خويش ، جاهل منشين\r\nزان پيش كه كرده‌ها به معيار آرند * بشناس عيار خويش و باطل منشين \r\n\r\n","description":"","footnote":"","page_name":" 2614 ","page_number":422},
  {"content":"\r\n\r\n\r\nفرجيان ( 1313 )\r\nمرتضى فرجيان ، فرزند عبد اللّه ، در چهاردهم مردادماه 1313 در خانه كوچكى واقع در انتهاى كوچه خراسانىهاى جنوب تهران پا به عرصهء وجود گذاشت . تحصيلات ابتدايى را در دبستان شريعت و دورهء متوسطه را در دبيرستان اميركبير و دار الفنون به‌پاى برد و در رشتهء طبيعى ديپلم گرفت . آنگاه به استخدام وزارت آموزش و پرورش درآمد و مأمور تدريس در دبيرستانهاى شهريار و عليشاه عوض گرديد . در خلال كار آموزشى ، در سال 1339 در رشتهء ادبى ديپلم گرفت . پس از آن به دانشگاه تهران راه يافت و در رشتهء علوم اجتماعى به تحصيل پرداخت و در سال 1342 به دريافت ليسانس نايل آمد .\r\nفرجيان از همان دوران كودكى به خواندن كتابهاى ادبى علاقه داشت و با مطالعه ديوانهاى سعدى و حافظ قريحهء شاعرى در وى بيدار گشت و در سال 1342 با روزنامهء توفيق همكارى خود را آغاز كرد و با طنزنويسى كار را شروع نمود و تا سال 1350 كه روزنامهء توفيق توقيف گرديد ، اين همكارى ادامه داشت .\r\nفرجيان مىگويد : « روزنامهء توفيق مكتبى بود كه بسيارى از شعرا و نويسندگان صاحب‌نام كشور در آن كسب مهارت و تقويت ذوق و قريحه كردند و من نيز بيشترين بهره را در اين مكتب بردم ، به‌طورى كه در سال 1354 عملا مسئوليت هيئت تحريريهء اين نشريه به من سپرده شد . »\r\nفرجيان پس از پيروزى انقلاب با همكارى كيومرث صابرى ( گل‌آقا ) و مهندس مرتضى خدابخش در تلويزيون برنامهء كوتاه ( سنگ مفت ، گنجشك مفت ) را برعهده گرفته كه به صورت نمايشنامه اجرا مىشد .\r\nفرجيان در سال 1362 بازنشسته شد و همكارى خود را با نشريات ياقوت ، فكاهيون ،\r\n\r\n","description":"","footnote":"","page_name":" 2615 ","page_number":423},
  {"content":"\r\n\r\nو خورجين ادامه داد و آثارش را با نامهاى مستعار : فينگلى ، شاگرد تنبل ، كل توپى ، هدى كوچول ، هاله ، خان داداش ، ابو شنبليله ، دايى مرتضى ، سپيده ، و شونول چاپ مىكرد و در حال حاضر نيز با نشريهء گل‌آقا همكارى مىنمايد .\r\nاينك چند نمونه از نظم او :\r\n\r\nشاهكار خدا\r\n پرىوار ، هوشم ز سر مىربايى * چو در مىگشايى و رخ مىنمايى\r\nتو مىآيى و بر دل مردهء من * درى از بهشت خدا مىگشايى\r\nبه قربان لطف و صفاى تو گردم * كه سر تا به پا لطف و مهر و صفايى\r\nتو زنگ غم ديرپاى زمان را * به لبخند شيرين ز دل مىزدايى\r\nتو زيباترى از غزلهاى حافظ * همه وجد و حالى و ، شور و نوايى\r\nمن آن نخل بىحاصل خشك و پيرم * تو آن سرو شاداب بالا بلايى\r\nتو زيباترين غنچهء باغ هستى * تو بىگفتگو ، شاهكار خدايى \r\n\r\nنصايح خردمندانه . . . !\r\n مرغ بريان گر نباشد ، غم مخور ، شلغم بخور * يك‌دو كيلو شلغم خوش‌مزه را كم‌كم بخور\r\nشربت آلبالو و به‌ليمو و پپسى چو نيست * آب خالص را زمان تشنگى نم‌نم بخور\r\nگر نيايد گير تو جوجه‌كباب و خاويار * در عوض باد هوا بنشين و يك عالم بخور\r\nگر هواى پاك و سالم نيست در شهر و ديار * هر نفس گرد و غبار و خاك و دودودم بخور\r\nمشت خواهد زد طلبكارى اگر بر چانه‌ات * كلّه‌ات را پس مكش ، اين مشت را محكم بخور\r\nزير بار خرج‌وبرج زندگى اصلا منال * در عوض مانند مستان تاب و پيچ و خم بخور \r\n\r\n","description":"","footnote":"","page_name":" 2616 ","page_number":424},
  {"content":"\r\n\r\n غصّه و رنج و الم بهر بنىآدم بود * پس تو هم اين جمله را بنشين و چون آدم بخور\r\nخنده را بنشان به لبهاى قشنگ روز و شب * بعد با غمها بگو ، از خندهء من غم بخور !\r\nشيشكى در كن به حرف آنكه مىگويد تو را : * گر شدى خسته ز دست زندگانى ، سم بخور !\r\nقرص خنده ، شربت شادى و كپسول نشاط * در مصاف زندگى اين هر سه را باهم بخور ! \r\n\r\nعمر بىحاصل\r\n ميل باران دارد امشب باز ، ابر ديدگانم * تا مگر بر آتش دل ، نم‌نمك آبى فشانم\r\nاشك بر بخت سياهم ، اشك بر موى سپيدم * اشك بر تكرار پوچ و خالى روز و شبانم\r\nقصّه و خواب و خيالى بود ، ايّام جوانى * ديدن يك روز آن را تا قيامت كى توانم ؟\r\nچشم تا برهم زدم ، باغ شبابم را خزان زد * حال با پشت خميده ، رهرو فصل خزانم\r\nتا به ياد آرم هميشه ، دور از شادى و شورم * تا به ياد آرم هماره ، در تلاش آب و نانم\r\nكوله‌بار محنتى داده به دوشم دست گردون * لنگ‌لنگان مىكشم آن را به پاى ناتوانم\r\nهمرهان كاروانى يك‌به‌يك رفتند و تنها * در غروبى غم‌زده ، واماندهء اين كاروانم\r\nساعت اين قلب خسته ، خورده برهم تيك‌تاكش * هان چه باقى مانده از اين عمر بىحاصل ، ندانم ! \r\n\r\n","description":"","footnote":"","page_name":" 2617 ","page_number":425},
  {"content":"\r\n\r\n\r\nفرّخ ( 1360 - 1275 )\r\nسيد محمد جواهرى ، متخلص به فرّخ ، در سال 1275 هجرى شمسى در شهر مشهد از مادر زاد . پدرش سيد احمد جواهرى ، متخلّص به دانا ، از اديبان و دانشمندان خراسان بود .\r\nفرّخ علوم مقدماتى را در مدارس قديمهء آن شهر و فنون ادب را از محضر مرحوم شيخ محمد حسين سبزوارى و پدر خود آموخت و چون در خانوادهء شعر و ادب پرورش يافت ؛ قريحهء شاعرى در وى بيدار شد و در هشت‌سالگى به نظم شعر پرداخت و سرانجام يكى از شعراى نامور خراسان گرديد .\r\nفرّخ دو دوره از طرف مردم قوچان به نمايندگى مجلس شوراى ملى انتخاب شد و سالى چند تصدى امور آستان قدس رضوى را داشت و چندى نيز كفالت استاندارى خراسان را عهده‌دار بود ، ازآن‌پس سوداى مشاغل سياسى و ادارى را از سر بدركرد و انزوا و گوشه‌گيرى برگزيد .\r\nفرّخ مسافرتهاى بسيارى در داخل و خارج از كشور كرد و در سال 1323 به دعوت دولت ازبكستان با سمت رياست هيئتى براى شركت در جشن بيست و پنجمين سال تأسيس ازبكستان به تاشكند رفت .\r\nفرّخ در اواخر عمر اوقات خود را بيشتر به مطالعهء دواوين شعرا و تذكره‌ها مصروف داشت و تذكرهء سفينهء فرخ ( در دو مجلد ) از كارهاى اوست و نيز تصحيح و چاپ مجمل فصيحى ( در سه مجلد ) به كوشش او انجام شد . ديوانش شامل چهار هزار بيت شعر به چاپ رسيد و در چند سال قبل ، هنگامى كه فرخ به هفتادمين سال خود رسيد ، دوستان ادبىاش كتاب يادبودى كه مشحون اشعار شعرا در ستايش او سروده بودند ، چاپ و منتشر ساختند و انجمن ادبى خراسان نيز سالها به رياست او اداره شد و در سال 1360 شمسى\r\n\r\n","description":"","footnote":"","page_name":" 2618 ","page_number":426},
  {"content":"\r\n\r\nبدرود زندگى گفت .\r\nنمونه‌هاى زير از نظم اوست :\r\n\r\nآيد همى\r\n بوى مشك از آن دو زلف مشكبار آيد همى * گويى از آن زلف مشكين مشك‌بار آيد همى\r\nچون بيفشاند به رخ آن زلف پرچين گوئيا * كاروانى سوى روم از زنگبار آيد همى\r\nگر نقاب از چهرهء روشن به يك‌سو افكند * در نظرها آفتاب و ماه تار آيد همى\r\nور به فصل مهرگان بر طرف بستان بگذرد * بوستان در جلوهء خرّم بهار آيد همى\r\nخوشگوار آيد به كامم زهر از دستش ولى * بىرخش در كام ، شهدم ناگوار آيد همى\r\nدست شويم از جهان وز دوستان گيرم كنار * گر مرا روزى نگار اندر كنار آيد همى \r\n\r\nآيت رحمت\r\n نازل نمود آيهء رحمت خداى من * بر سر فكند سايهء رأفت هماى من\r\nمفتون ناز اوست دل بىنياز من * بر خاك راه اوست سر عرش‌ساى من\r\nدل را به ياد طلعت او طرفه نزهتيست * در بوستان خاطرهء باصفاى من\r\nاو خواستار من شد و من خواستار او * من از براى اويم و او از براى من\r\nننشينم از طلب اگرم سر رود ز دست * كاو ايستاده تا همه جا پابه‌پاى من\r\nاز چشم روزگار نهان مانعى نماند * در خلوتى ميانهء ما جز حياى من\r\nآوخ كه آنچه كرد به من شرم نابجاى * هرگز نكرده هيچ رقيبى به جاى من\r\n« فرّخ » كنون خموشم و روزى رسد به گوش * اين خلق را طنين صداى رساى من \r\n\r\n","description":"","footnote":"","page_name":" 2619 ","page_number":427},
  {"content":"\r\n\r\n\r\nگنج شايگان\r\n هركه از زنجير زلف دلبرى ديوانه نيست * در بر ما سلسله باللّه كه او فرزانه نيست\r\nخانهء دل درخور سكناى جز دلدار نيست * نيز مر دلدار را درخورتر از دل خانه نيست\r\nجز به دلهاى خراب ما مجو دلدار ما * زان كه گنج شايگان را جاى در ويرانه نيست\r\nعاشقى آشفته چون من در همه ميخانه نى * شاهدى گل‌چهره چون او در همه فرغانه نيست\r\nكار ما در گيتى ار افسانه شد نبود شگفت * كار عشق است اين و كار عاشقى افسانه نيست\r\nبس شنيدستى سخن در وصف باغ و بوستان * بشنو از « فرّخ » كه جايى خوش‌تر از ميخانه نيست \r\n\r\nعروسان مصر\r\n شدم از راه هوا با هوسى چند به مصر * ديرگاهيست كه اين بنده چنين رايى داشت\r\nرفتم آنجا كه نه تنها به حكايات و سير * بلكه در شعر و كلام اللّه ما جايى داشت\r\nهرچه خواندم من از آثار و روايات قديم * نيل و اهرامى و فرعونى و موسايى داشت\r\nسعدى از مصر به خوبى همه جا ياد كند * حافظ از مصر اشارات و سخنهايى داشت\r\nمصر در خاطره‌ام شهر صفا بود و جمال * وين فضا در دل من وضع دل‌افزايى داشت\r\nويژه با آنكه در ايران همه ديديم كه مصر * چه عروسان پريچهرهء زيبايى داشت \r\n\r\n","description":"","footnote":"","page_name":" 2620 ","page_number":428},
  {"content":"\r\n\r\n رفتم و ديدم و چونان كه شنيدم بنمود * وه چه بسيار نكومنظر و مرآيى داشت\r\nپر و پاهاى قشنگى كه در آنجا ديدم * ديدم آن شهرت ديرينه پر و پايى داشت\r\nهركجا رفتم و هر چيز كه آنجاها بود * خوب و خوش بُد ، ولى از يك‌جهت امّايى داشت\r\nشهر و بازار پر از مشترى و جنس لطيف * هركه زر داد خريد آنچه تمنّايى داشت\r\nهيچ‌كس يوسف دل را به كلافى نخريد * يا رب اين شهر عجوزى و زليخايى داشت \r\n\r\nگل آرزو\r\n همه‌شب ز روى حسرت به رخت ز دور ديدن * نبود به رنج كمتر ز مفارقت كشيدن\r\nنشدن به‌سوى بستان و نديدن رخ گل * به از آنكه رفتن امّا گل آرزو نچيدن\r\nچه به لطف و دلربايى چه به قهر و داد آيى * سخنيست آرزويم ز دهان تو شنيدن\r\nتو كه ذوق بنده‌دارى نشناسى و ندارى * ز چه اين گرانبها بنده ببايدت خريدن\r\nبه ادب خمش نشستن بودت پسند و دانم * چه كنم كه در حضورت نتوانم آرميدن\r\nبودم گمان كه دارى نظرى نهان سوى من * كه تو را ز جمع بر من دگر است طرز ديدن\r\nبود آنكه با تو « فرّخ » به مراد دل نشيند ؟ * نه ، كه ما كجا و اميد به آرزو رسيدن \r\n\r\nامتحان عشق\r\n هركس كه دل به آن بت نامهربان دهد * چون من به خيره در سر اين كار جان دهد\r\nعاشق كه بايدش به ره عشق داد جان * آن به كه در ره صنمى مهربان دهد\r\nچون دل نسوزدم كه به من در بهاى جان * بوسى نداد و برد گران رايگان دهد\r\nاز ناز و عشوه جان برساند به لب مرا * يك‌بار اگر دو بوسه‌ام از آن دهان دهد\r\nفردا بهر وسيله به كويش كنم گذر * امشب مرا اگر غم هجرش امان دهد\r\n« فرّخ » ز كودكان دبستان عاشقى * مشكل كسى به خوبى تو امتحان دهد \r\n\r\n","description":"","footnote":"","page_name":" 2621 ","page_number":429},
  {"content":"\r\n\r\n\r\nنواى دلكش\r\n يك‌ره از دست مرا زخمهء اين ساز برد * يك رهم نغمهء آن يار خوش‌آواز برد\r\nدل عشّاق نوازد به نواى دلكش * ترك من پرده چو از شور به شهناز برد\r\nچون هماهنگ شود با همه زان صوت لطيف * مرغ دل را سوى آمال به پرواز برد\r\nسحر با معجزه توأم كند از قول و غزل * نبرد سحر اگر دين و دل ، اعجاز برد\r\nعقل و هوش آنچه كه از ساقى و مطرب برهد * با غزلهاى نكو حافظ شيراز برد\r\nامشب آن نيست كز اين بزم كسى هوش و خرد * آنچه آورده سوى خانهء خود باز برد\r\nنشود مستى ما فاش برِ مدعيّان * كيست هشيار كز اين بزم ، برون راز برد\r\n« فرّخا » شعر نكو گوى و مينديش اگر * شهرت شعر فلان قافيه‌پرداز برد \r\n\r\nعشق و خوارى\r\n در جهان هر آفريده كز نژاد آدم است * هر زمانش آرزويى و هوايى هردم است\r\nليك تا من بوده‌ام يك آرزو پرورده‌ام * وان بگويم چيست : يارى باوفا و محرم است\r\nاى دريغا كآنچه اندر عمر خود در اين جهان * آرزويش مىكنم يا نيست هرگز يا كم است\r\nفكرتم بگشود از هر راز در ليكن مرا * بر رخ فكرت از اين دو باب بندى محكم است\r\nعشق با خوارى چرا همزاد گرديده‌ست و نيز * خوبرويى ازچه‌رو با بىوفايى توأم است\r\nخوارتر دارد تو را از هرچه هست اندر جهان * آنكه نزد تو گرامىتر ز جمله عالم است\r\nبر دل خوبان دوام مهر نيز آسان بود * كز بر خورشيد سوزنده ثبات شبنم است\r\n« فرّخ » آرى عشق و خوارى همسر يكديگرند * با نكويى نيز بارى بىوفايى همدم است \r\n\r\n","description":"","footnote":"","page_name":" 2622 ","page_number":430},
  {"content":"\r\n\r\n\r\nدامن تر نكردم\r\n يك نظر بر يك نكومنظر نكردم * تا كه ياد مهربان دلبر نكردم\r\nزان همه خوبان كه در هر شهر ديدم * جز نظاره خواهش ديگر نكردم\r\nگرچه اندر زمرهء تردامنانم * رد شدم از نيل و دامن تر نكردم\r\nرخت عفت بردم از شهر زليخا * يوسف دل را گريبان در نكردم\r\nزين طرب‌انگيز خاك حسن‌پرور * رفتم و خاكى در آن بر سر نكردم\r\nاز هوس سر تافتم وز نفس سركش * سرزنشها ديدم و سر بر نكردم\r\nاين مقام زهد از رندى چو « فرّخ » * تا نكردم امتحان باور نكردم \r\n\r\nرباعى\r\n اى باخبر از عشق درون دل من * افزون چه كنى غم فزون دل من\r\nخون دلم از ديده رود چون تو روى * از ديدهء من مرو چو خون دل من \r\n\r\n","description":"","footnote":"","page_name":" 2623 ","page_number":431},
  {"content":"\r\n\r\n\r\nفرّخ ( 1365 - 1309 )\r\nعلى اكبر سپهرى ، فرزند محمد باقر ، در سال 1309 هجرى شمسى در محلهء كوغزالان همدان چشم به جهان گشود و خواندن و نوشتن را نزد پدرش و در مكتب آموخت . ازآن‌پس به شغل كفاشى اشتغال ورزيد ، در اواخر عمر از اين شغل بيرون آمد و به كار زرگرى پرداخت .\r\nسپهرى شاعرى خوش‌ذوق و درويش‌مسلك بود و در طريق تصوف گام برداشت و در زمرهء فقراى خاكسار جلالى درآمد و با وارستگى زندگى كرد و در ميان مردم به حسن شهرت معروف و مورد تكريم و احترام بود و گويا تا پايان عمر مجرد زيست و زن اختيار نكرد .\r\nسپهرى ، كه در شعر فرّخ تخلص مىكرد ، از ميان انواع شعر قالب غزل را برگزيده بود و به انواع ديگر آن كمتر توجه داشت . ديوان اشعارش متجاوز از سى هزار بيت مىباشد كه تاكنون طبع و نشر نگرديده است و در سال 1365 شمسى دار فانى را وداع گفت و به سراى باقى شتافت و در گورستان عمومى شهر ( باغ بهشت ) زادگاهش مدفون گرديد .\r\nنمونه‌هاى زير از نظم اوست :\r\n\r\nلعل سخنگو\r\n گفتند حديث از گل و من روى تو ديدم * سوداى گل از عارض نيكوى تو ديدم\r\nاز سرو و صنوبر اگرم نيست تمتّع * يك جا خجل از قامت دلجوى تو ديدم\r\nهر حرف كه زد طوطى جان ، هيچ نگفتم * دانست كه از لعل سخنگوى تو ديدم\r\nهر سحر و فسونى دگر افسانه شمردم * كارى كه من از نرگس جادوى تو ديدم \r\n\r\n","description":"","footnote":"","page_name":" 2624 ","page_number":432},
  {"content":"\r\n\r\n و اللّيل اذا عسعس و الصّبح تنفّس * من روى تو مىدانم و من موى تو ديدم\r\nهر ماه كشد ، ترك فلك نقش هلالى * اين كشمكش از گوشهء ابروى تو ديدم\r\nاز نور على نور شدم با خبر ، آرى * تا نور على را رخ دل سوى تو ديدم\r\nافتاده ز پا « فرّخ » بگسسته علايق * لايق شمرش گر به سر كوى تو ديدم \r\n\r\nكوى بىقرارى\r\n به درياى خجالت غرقه‌ام ساحل نمىجويم * در اقليم تفكّر خانه و منزل نمىجويم\r\nبه ملك بيخودى نام و نشان از جان نمىيابم * به كوى بىقراريها سراغ دل نمىجويم\r\nچه خوش آمد به گوشم اين سروش از خيمهء ليلى * كه جز مجنون به صحراى جهان غافل نمىجويم\r\nبه غير از دزد و غير از راهزن در ره نمىبينم * خداوندا يك انسان سيرت كامل نمىجويم\r\nبه ديوان عمل شد ثبت « فرّخ » تا صف محشر * ز مقتول اين ندا آيد كه جز قاتل نمىجويم \r\n\r\nدولت سرمدى\r\n سايه‌افكن به سرم زان قد و بالا كه تو راست * تا شوم بندهء آن قامت رعنا كه تو راست\r\nرخصتم ده كه ببوسم لب همچون شكرت * بمكم قدرى از آن شهد مصفّا كه تو راست\r\nسرفرازم كن ايا گلبن امّيد ز مهر * گل بچينم من از آن عارض زيبا كه تو راست\r\nاز تو ترسا بچه فرياد كه صنعان‌صفتان * بسته زنّار از آن زلف چليپا كه تو راست\r\nهر قدح نوش ز مى عربده آغاز كند * به گوارايى آن نرگس شهلا كه تو راست\r\nفيض بر مرده و بر زنده رساند نه عجب * دولت سرمدى خضر و مسيحا كه تو راست\r\nگفتمش رايحهء مشك و يا خال تو گفت * « فرّخ » احسن به چنين حل معمّا كه تو راست \r\n\r\n","description":"","footnote":"","page_name":" 2625 ","page_number":433},
  {"content":"\r\n\r\n\r\nدرد آشنا\r\n تا در ديار عشق ، به درد ، آشنا شدم * آسوده ، اى حكيم ز رنج دوا شدم\r\nدادم عنان هستى دنيا به نيستى * از قيد هر تكلّف بى جا رها شدم\r\nكردم طواف كعبهء كويش اگر به سر * مشمول سعى و لايق صد مرحبا شدم\r\nتسليم تا كه همسفرم ساخت با قدر * بىهيچ وقفه ساكن كوى قضا شدم\r\nآوخ كه دل برفت ز دستم به صد شتاب * اى واى سرسپردهء دام بلا شدم\r\nشد بر سوار زلفش اگر شانه رهنمون * « فرّخ » به تيره‌بختى خود مبتلا شدم \r\n\r\nشتاب عمر\r\n ديشب كه يار مست شراب از برم گذشت * دود دل كباب ز هفت اخترم گذشت\r\nمىخواستم به رهگذرش جان فدا كنم * چون عمر با شباب ز من دلبرم گذشت\r\nرفتم ز دست ، رفت ز دستم چو دامنش * از پا دراوفتاده‌ام و يا از سرم گذشت\r\nاز قامتش حديث قيامت به خلق خواند * زان محشر آيتى به من از محشرم گذشت\r\nپروانه‌سان ز شمع رخش هرچه سوختم * پروا نكرد و از سر خاكسترم گذشت\r\nاز خويش بىخبر شدم آن دم كه از برم * « فرّخ » به قهر شوخ پرىپيكرم گذشت \r\n\r\nمىدهد رنجم\r\n نه تنها محنت بىخانمانى مىدهد رنجم * كه درد بىكسى در هر زمانى مىدهد رنجم\r\nبه خون دل شدم گر بر سر خوان فلك مهمان * بگو با ميزبان اين ميهمانى مىدهد رنجم\r\nبه تلخى كوه‌كن در بيستون جان داد و شيرين را * نگفت از زخم تيشه سرگرانى مىدهد رنجم\r\nز سرو كاشمر پيش رخ جانان سخن گفتن * حديث داستان باستانى مىدهد رنجم\r\nنسيم نوبهارى را نيم خورسند چون دايم * تيول صرصر قهر خزانى مىدهد رنجم \r\n\r\n","description":"","footnote":"","page_name":" 2626 ","page_number":434},
  {"content":"\r\n\r\n ز ظلمات جهانم وارهان ، اى طالع وارون ! * كه حرف خضر و آب زندگانى مىدهد رنجم\r\nچه خوش باشد خدا را بخت بيدارم نصيب افتد * كه خواب غفلت‌انديش نهانى مىدهد رنجم\r\nمتاع دنيوى خسران ملك آخرت باشد * به بزم غم سؤال شادمانى مىدهد رنجم\r\nبه پيش شيخ و زاهد عشق اگر كرده است بدنامم * چه نيك آلوده‌ام با اين نشانى مىدهد رنجم\r\nبه خاك كوى او جان بسپرم از شوق ديدارش * دل زين آرزوها جاودانى مىدهد رنجم\r\nمدار چرخ از ناكامى است و نامراديها * شنيدى گر كه صيت كامرانى مىدهد رنجم\r\nمن و پيرانه سر غوغاى عشق و عاشقى « فرّخ » * در اين سودا اگر ياد جوانى مىدهد رنجم \r\n\r\nگل بىخار\r\n عاشقان محرم اسرار همند * آشكارا و نهان يار همند\r\nاز غم و شادى ايّام به دور * مونس و يار و مددكار همند\r\nگل به گلزار ز بلبل بشنود * كاين جماعت گل بىخار همند\r\nگرچه زاهد درِ انكار بكوفت * عاشقان در پى اقرار همند\r\nعاشقان را نبود طينت سرد * رونق گرمى بازار همند\r\nخاطرى نيست ز عشّاق نژند * هرچه هستند نگهدار همند\r\n« فرّخا » در سر بازار جهان * عاشقان جمله خريدار همند \r\n\r\n","description":"","footnote":"","page_name":" 2627 ","page_number":435},
  {"content":"\r\n\r\n\r\nفرّخ ( 1312 )\r\nمهندس فرّخ تميمى ، در سال 1312 هجرى شمسى در تهران از مادر زاد . ازآن‌پس كه تحصيلات ابتدايى و متوسطه را به پايان رسانيد در رشتهء مهندسى تصفيهء نفت به تحصيل ادامه داد و پس از طى مراحل از دانشكدهء نفت فارغ‌التحصيل شد .\r\nتميمى از سال 1330 شاعرى را آغاز كرد و به نظم شعر پرداخت و از همان زمان آثارش در جرايد انتشار يافت و نخستين آثار او اشعار وطنى بود . او مىگويد : « نمىدانم چه شد كه شعر گفتم ، مىگويند شاعر اغلب و ابتدا از هيجان عشق شاعر مىشود . من تاكنون عاشق نشده‌ام . آن‌طور كه در فنون عشق ، شعر ! خوانده‌ام ، اگر هوس‌رانىهاى مرا كه هر زن زيبايى را مىبينم ، شيفته‌اش مىگردم عشق بناميد ، بايد بگويم هميشه عاشق هستم .\r\nولى خود معتقدم كه جادوبند شعر هوسهايم هستم و در شعر معتقد و مصرّ به بيان كامل و عريان احساس هستم ، با شعر بىوزن و غير ريتميك ميانه‌اى ندارم . غزل را دوست دارم و هرگاه رقت و سوزى مخصوص كه فقط بايد در غالب غزل بيان كرد ، دست بدهد ، غزلى مىسازم . »\r\nتميمى در ميان شعراى معاصر شيوه‌هاى فريدون توللى و گلچين گيلانى را در شعر مىپسندد و به آن علاقه‌مند است .\r\n\r\nعلف هرزه\r\n چون علف هرزه‌اى كه بار و برش * ريشه دوانيده‌ام به دست هوسها\r\nتشنگىام تافته چو كورهء خورشيد * گرچه كنارم بود كرانهء دريا \r\n* *\r\n\r\n","description":"","footnote":"","page_name":" 2628 ","page_number":436},
  {"content":"\r\n\r\n حسرت اينم كشد كه فصل بهاران * از سر دريا ، بخور ابر نخيزد\r\nوز نفس سرد كوهسار گران‌خواب * بر لب صحراى خشك ، ژاله نريزد \r\n* *\r\n هرگزم از شاخسار سبز درختى * بستر آرام و سايه‌گير نبوده‌ست\r\nمرغ نشاطى درون پهنهء گوشم * قصّه نگفته‌ست و راز دل نسروده‌ست ! \r\n* *\r\n تودهء خاكسترى كه مانده كنارم * قصّهء يك كاروان گمشده گويد\r\nديدهء سنگ اجاق دود گرفته * خيره شده تا نشان رفته بجويد \r\n* *\r\n گويدم اين‌ها ، كه روزگار گذشته * دست كسى آتشى كنار من افروخت\r\nبر من دلبسته در سكوت جنونم * شعله نشان داد و راه سوختن آموخت \r\n* *\r\n سوختنم هست و راز اين عطش سرخ * رفته به دهليزهاى عمر سياهم\r\nتا كيم از دور كاروان انيران * راه ببندد به شعله‌هاى نگاهم \r\n* *\r\n تا كيم اين ديدگان خون شده از خشم * سايهء سرگشتگان راه ببيند\r\nدست مرادى ز لطف پنجه گشايد * وين علف هرزه را ز ريشه بچيند ! \r\n\r\nآتشكدهء عشق\r\n مىسوزم و مىسوزى از آن بوسه كه بشكفت * در خلوت ما ، روى لبان هوس‌آلود\r\nلرزد ، نگه شام از اين لذت وحشى * اى آتش مو ، در آن بوسه چها بود \r\n* *\r\n از شرم گنه پيكر عريان ز چه پوشى ؟ * كز بوسه بر آن جامه گل‌نقش بپوشم\r\nامشب چه نيازى به شراب كهن تلخ ؟ * جز خون لب‌تشنهء تو ، هيچ ننوشم \r\n* *\r\n امشب كه شكوفاست گل خواهش تب‌دار * كام دل ديوانه بگيريم به مستى\r\nياد شب ما ، پرتو جاويد فشاند * ما زندهء وصليم به ده‌روزهء هستى \r\n* *\r\n\r\n","description":"","footnote":"","page_name":" 2629 ","page_number":437},
  {"content":"\r\n\r\n ما زادهء اين درد گرانيم و عجب نيست * گر لذّت آغوش كند چارهء ما را\r\nآغوش تو آتشكدهء عشق شباب است * خاموشى و انجام ندارد هوس ما \r\n\r\nيار\r\n لغزنده چون اثير * رخشنده چون شهاب\r\nپاينده چون خيال * گيرنده چون شراب\r\nپوينده چون اميد * گوينده چون نگاه\r\nرقصنده چون فريب * سوزنده چون گناه\r\nفرخنده چون شباب * دل‌زنده چون بهار . . .\r\nاين است آنچه من * خوانم به نام « يار » \r\n\r\n","description":"","footnote":"","page_name":" 2630 ","page_number":438},
  {"content":"\r\n\r\n\r\nپيوند\r\nاز قلب من كه دشت بزرگى است :\r\nدشتى براى زيستن باغهاى مهر -\r\nغم ، با تمام تيرگىاش كوچ مىكند\r\n* در نور پاك صبح\r\nاندام من ، ز خواب گران مىشود تهى\r\nدر دستهاى من\r\nگويى توان گمشده‌اى يافت مىشود\r\n* از قلب من كه دشت بزرگى است :\r\n- دستى براى زيستن باغهاى مهر -\r\nاينك گياه دوستى جاودانه‌اى\r\nسر مىكشد ز نور توان‌بخش آفتاب\r\n* آوند اين گياه ، پر از خون آشتى است\r\nمن اين گياه را\r\nتا بارور شود\r\nبا ، تو گياه دوستى دستهاى تو\r\nپيوند مىزنم\r\n\r\n","description":"","footnote":"","page_name":" 2631 ","page_number":439},
  {"content":"\r\n\r\n\r\nفرّخى ( 1318 - 1267 )\r\nمحمد فرّخى يزدى ، فرزند محمد ابراهيم ، در سال 1306 هجرى قمرى در يزد چشم به جهان گشود و علوم مقدماتى را در آن شهر فراگرفت .\r\nفرّخى از خانوادهء متوسط و رنجبر زادگاه خود بود و با سختى و دشوارى هم‌عنان ؛ و براثر اين رنجها روحى انقلابى در وى پديدار گرديد و چون ذوق سرشارى به شعر داشت افكار انقلابى خود را در لباس نظم پوشانيد .\r\nفرّخى در اوان پيدايش مشروطيت و تشكيل حزب دمكرات ايران ، از دمكرات خواهان يزد گرديد و در نتيجه سرودن اشعار انقلابى در سال 1322 قمرى ، حاكم يزد ( ضيغم الدوله ) دستور داد دهان او را با نخ و سوزن بدوزند و اين نمونه‌اى از فجائع و جنايت‌كارىهاى دوران استبداد بود .\r\nدر سال 1328 به تهران كوچيد و به فعاليت خود ادامه داد و اشعار و مقالات مهيجى در جرايد منتشر ساخت .\r\nفرّخى در جنگ بين‌الملل اول رهسپار بغداد و كربلا گرديد و چون مورد تعقيب انگليسيان قرار گرفت ، پياده از بيراهه به موصل رفت و از آنجا به ايران آمد و مورد حمله تزاريان قرار گرفت ، اما جان سالم بدر برد .\r\nفرّخى در دورهء نخست‌وزيرى وثوق الدوله به علت مخالفت با قرارداد 1919 به زندان افتاد و مدت سه ماه محبوس بود . پس از آزادى در سال 1340 قمرى روزنامهء طوفان را منتشر ساخت و با نشر مقالات انتقادى به بيدارى مردم كمك شايانى كرد .\r\nفرّخى در جشن دهمين سال انقلاب كبير اكتبر ، بنا به دعوت دولت اتحاد جماهير شوروى سوسياليستى به‌اتفاق چند تن بدانجا شتافت و يازده روز در آن كشور ببود . سپس\r\n\r\n","description":"","footnote":"","page_name":" 2632 ","page_number":440},
  {"content":"\r\n\r\nبه ايران بازگشت و سفرنامهء خود را در روزنامهء طوفان نوشت و چون مقالاتش بر خلاف تمايل دولت بود روزنامه‌اش توقيف و سفرنامه‌اش ناتمام ماند .\r\nفرّخى در دورهء هفتم مجلس شوراى ملى از طرف مردم يزد به نمايندگى مجلس انتخاب شد و در بيست و پنجم مهر ماه سال 1318 در زندان شهربانى بدرود حيات گفت و از مدفنش اطلاعى در دست نيست .\r\n\r\nافسانهء شيرين\r\n شب كه در بستم و مست از مى نابش كردم * چرخ اگر حلقه به در كوفت جوابش كردم\r\nديدى آن ترك خطا دشمن جان بود مرا * گرچه عمرى به خطا دوست خطابش كردم\r\nمنزل مردم بيگانه چو شد خانهء چشم * آن‌قدر گريه نمودم كه خرابش كردم\r\nشرح داغ دل پروانه چو گفتم با شمع * آتشى در دلش افكنده و آبش كردم\r\nغرق خون بود و نمىمرد ز حسرت فرهاد * خواندم افسانهء شيرين و به خوابش كردم\r\nزندگى كردن من ، مردن تدريجى بود * آنچه جان كند تنم عمر حسابش كردم \r\n\r\nقاتل من\r\n گرچه مجنونم و صحراى جنون جاى من است * ليك ديوانه‌تر از من دل شيداى من است\r\nآخر از راه دل و ديده سر آرد بيرون * نيش آن خار كه از دست تو در پاى من است\r\nرخت بربست ز دل شادى و هنگام وداع * با غمت گفت كه يا جاى تو يا جاى من است\r\nجامه‌اى را كه به خون رنگ نمودم امروز * بر جفاكارى تو شاهد فرداى من است\r\nچيزهايى كه نبايست ببيند ، بس ديد * به خدا قاتل من ديدهء بيناى من است\r\nسر تسليم به چرخ آنكه نياورد فرود * با همه جور و ستم همّت والاى من است \r\n\r\n","description":"","footnote":"","page_name":" 2633 ","page_number":441},
  {"content":"\r\n\r\n دل تماشايى تو ، ديده تماشايى دل * من به فكر دل و خلقى به تماشاى من است\r\nآنكه در راه طلب خسته نگردد هرگز * پاى پرآبلهء باديه‌پيماى من است \r\n\r\nدر راه تو\r\n ما خيل گدايان كه زر و سيم نداريم * چون سيم نداريم ز كس بيم نداريم\r\nهر مشكلى آسان شود از پرتو تصميم * اشكال در اين است كه تصميم نداريم\r\nدر راه تو دل خون شد و جانم به لب آمد * چيز دگرى لايق تقديم نداريم\r\nپابند جنون دستخوش بند نگردد * ما حاجت بند و سر تسليم نداريم\r\nتسليم تو گشتيم سراپا كه نگويند * در پيش محبّان سر تسليم نداريم \r\n\r\nآزادى\r\n آن زمان كه بنهادم سر به‌پاى آزادى * دست خود ز جان شستم از براى آزادى\r\nتا مگر به دست آرم دامن وصالش را * مىدوم به پاى سر در قفاى آزادى\r\nبا عوامل تكفير صنف ارتجاعى باز * حمله مىكند دايم بر بناى آزادى\r\nدر محيط طوفان‌زاى ماهرانه در جنگ است * ناخداى استبداد با خداى آزادى\r\nشيخ از آن كند اصرار بر خرابى احرار * چون بقاى خود بيند در فناى آزادى\r\nدامن محبّت را گر كنى ز خون رنگين * مىتوان تو را گفتن پيشواى آزادى\r\n« فرّخى » ز جان و دل مىكند در اين محفل * دل نثار استقلال ، جان فداى آزادى \r\n\r\nموافق ثابت‌قدم\r\n هرگز دلم براى كم‌وبيش غم نداشت * آرى نداشت غم كه غم بيش و كم نداشت\r\nدر دفتر زمانه فتد نامش از قلم * هر ملّتى كه مردم صاحب‌قلم نداشت\r\nدر پيشگاه اهل خرد نيست محترم * هركس كه فكر جامعه را محترم نداشت\r\nبا آنكه جيب و جام من از مال و مى تهىست * ما را فراغتيست كه جمشيد جم نداشت\r\nانصاف و عدل داشت موافق بسى ولى * چون « فرّخى » موافق ثابت‌قدم نداشت \r\n\r\n","description":"","footnote":"","page_name":" 2634 ","page_number":442},
  {"content":"\r\n\r\n\r\nافكار عمومى\r\n گر يوسف من جلوه چنين خوب نمايد * خون در دل نوباوهء يعقوب نمايد\r\nخونريزى ضحّاك در اين ملك فزون گشت * كو كاوه كه چرمى به سر چوب نمايد\r\nكو دست توانا كه به گلزار تمدّن * هر خار و خسى ريخته جاروب نمايد\r\nاى شحنه بكش دست ز مردم كه در اين شهر * غير از تو كسى نيست كه آشوب نمايد\r\nسلطان حقيقى بود آن‌كس كه توانست * خود را به بر جامعه محبوب نمايد\r\nهركس نكند تكيه بر افكار عمومى * او را خطر حادثه مغلوب نمايد\r\nبر « فرّخى » آورد فشار آنچه مصائب * او را نتوانست كه مرعوب نمايد \r\n\r\nبازى عشق\r\n در چمن تا قد سرو تو برافراخته است * روز و شب نوحه‌گرى كار من و فاخته است\r\nبرد با كهنه حريفيست كه در بازى عشق * هرچه را داشته چون من همه را باخته است\r\nبه گمان غلط ، آن ترك كمانكش چون تير * روزگاريست مرا از نظر انداخته است\r\nجان من ز آه دل سوخته پرهيز نماى * كه بدين سوختگى كار مرا ساخته است\r\nراستى چشم تو با ابروى كج عربده داشت ؟ * يا پى كشتن من تيغ ستم آخته است\r\nچنگ بر طرّهء پرچين تو زد آنكه چو باد * تاختن از پى اين مشك ختا تاخته است\r\n« فرّخى » دلخوش از آن است كه اين مردم را * يك‌به‌يك ديده و سنجيده و بشناخته است \r\n\r\nصد افسوس\r\n دل ديوانه كه زلف تو به زنجيرش كرد * چشمت آخر به نگاهى هدف تيرش كرد\r\nملك دل گرچه شد از سيل سرشكم ويران * باز معمار غم عشق تو تعميرش كرد\r\nبرنداريم سر از پاى بت باده‌فروش * زاهد صومعه هرچند كه تكفيرش كرد\r\nخواست نقّاش كشد صورت تصويرت را * جذبهء حسن تو چون صورت تصويرش كرد\r\nديدم ابروى تو در خواب و معبّر امروز * كشته‌گرديدنم از تيغ تو تعبيرش كرد\r\nديدى آن دل كه ز كوهش نَبُدى هيچ ستوه * عاقبت ياد فراق تو زمينگيرش كرد\r\nهركجا مىروى آيد به قفايت دل زار * گوئيا نرگس جادوى تو تسخيرش كرد\r\n« فرّخى » حاصل ايّام جوانى نايد * عمر بگذشت و صد افسوس زمان پيرش كرد \r\n\r\n","description":"","footnote":"","page_name":" 2635 ","page_number":443},
  {"content":"\r\n\r\n\r\nداد سخن\r\n كيست در شهر كه از دست غمت داد نداشت * هيچ‌كس همچو تو بيدادگرى ياد نداشت\r\nگوش فرياد شنو نيست خدايا در شهر * ور نه از دست تو كس نيست كه فرياد نداشت\r\nخوش به گل درد دل خويش به افغان مىگفت * مرغ بيدل خبر از حيلهء صيّاد نداشت\r\nجز به آزادى ملّت نبود آبادى * آه اگر مملكتى ملّت آزاد نداشت\r\nفقر و بدبختى و بيچارگى و خون جگر * چه غمى بود كه اين خاطر ناشاد نداشت\r\nهر بنايى ننهادند بر افكار عموم * بود اگر ز آهن ، او پايه و بنياد نداشت\r\nكه توانست بدين پايه دهد داد سخن * « فرّخى » گر به غزل طبع خداداد نداشت \r\n\r\nكانون حقيقت\r\n كانون حقيقت دهن‌بستهء ما بود * قانون درستى دل بشكستهء ما بود\r\nصيّاد از آن رخصت پرواز به ما داد * چون باخبر از بال‌وپر بستهء ما بود\r\nاز هر دوجهان چشم به يك‌چشم زدن بست * آزاد ز بس خاطر وارستهء ما بود\r\nهر پست سزاوار ، سر دار نگرديد * اين منزلت و مرتبه شايستهء ما بود\r\nاسرار جهان روشن از آن است برِ ما * چون مظهر آيينه دل خستهء ما بود\r\nانگشت قضا نامهء گيتى چو ورق زد * سردفتر آن مسلك برجستهء ما بود\r\nچون دانهء تسبيح ز هم دور فتاديم * وين تفرقه از دستهء بگسستهء ما بود \r\n\r\nچراغ عمر\r\n دلت به حال دل ما چرا نمىسوزد * بسوزد آنكه دلش بهر ما نمىسوزد\r\nز سوز اهل محبّت كجا شود آگاه * چو شمع آنكه ز سر تا به پا نمىسوزد\r\nدر اين محيط غم‌افزا گمان مدار كه هست * كسى كه ز آتش جور و جفا نمىسوزد\r\nز دود آه ستمديدگان سوخته دل * به حيرتم كه چرا اين بنا نمىسوزد\r\nبگو به كارگر و عيب كارفرما بين * هرآن‌كه گفت كه فقر از غنا نمىسوزد\r\nغريق بحر فنا اى خدا شديم و هنوز * براى ما دل اين ناخدا نمىسوزد\r\nز تندباد حوادث ز بس‌كه شد خاموش * چراغ عمر من بينوا نمىسوزد \r\n\r\n","description":"","footnote":"","page_name":" 2636 ","page_number":444},
  {"content":"\r\n\r\n\r\nجان من و جان كارگر\r\n شوريده دل به سينه به عنوان كارگر * شوريد و گفت جان من و جان كارگر\r\nشاه و گدا فقير و غنى كيست آنكه نيست * محتاج زرع زارع و مهمان كارگر\r\nسرمايه‌دار از سر خوان راندش وز جور * با آنكه هست ريزه‌خور خوان كارگر\r\nدر خز خزيد خواجه ، كجا آيدش به ياد * پاى برهنه پيكر عريان كارگر\r\nبا آنكه گنجها برد از دسترنج وى * پامال مىكند سروسامان كارگر\r\nآتش به جان او مزن از باد كبر و عُجب * اى آنكه همچو آب خورى نان كارگر\r\nترسم كه خانه‌ات شود اى محتشم خراب * از سيل اشك ديدهء گريان كارگر\r\nيا كاخ رفعت تو بسوزد ز نار قهر * از برق آه سينهء سوزان كارگر\r\nكى آن غنى كه جمع بود خاطرش مدام * رحم آورد به حال پريشان كارگر\r\nاى دل فداى كلبهء بىسقف بذركار * وى جان‌نثار خانهء ويران كارگر \r\n\r\nدر سايهء استبداد\r\n رسم و ره آزادى يا پيشه نبايد كرد * يا آنكه ز جانبازى انديشه نبايد كرد\r\nسودى نبرد از عشق گر جرأت شيرت نيست * آسوده گذر هرگز زين بيشه نبايد كرد\r\nگر آب زرت بايد اى مالك بىانصاف * خون دل دهقان را در شيشه نبايد كرد\r\nدر سايهء استبداد پژمرده شد آزادى * اين گلبن نورس را بىريشه نبايد كرد\r\nبا داس و چكش كن محو ، اين خسرو ديوان را * چون كوه كنى هر روز با تيشه نبايد كرد \r\n\r\n","description":"","footnote":"","page_name":" 2637 ","page_number":445},
  {"content":"\r\n\r\n\r\nفرزاد ( 1360 - 1285 )\r\nمسعود فرزاد ، فرزند حبيب اللّه ، در سال 1285 هجرى شمسى در شهر سنندج از مادر زاد .\r\nدر كودكى به‌اتفاق پدر و خانواده از كردستان به تهران مهاجرت كرد و در اين شهر سكونت اختيار نمود . پس از اتمام تحصيلات ابتدايى ، دورهء متوسطه را در دار الفنون به انجام رسانيد و با زبان انگليسى آشنايى كامل يافت .\r\nمسعود فرزاد ازآن‌پس به استخدام وزارت دارايى درآمد و به عنوان مترجم مشغول كار شد . در سال 1308 در كنكور اعزام محصلين به خارج از كشور شركت كرد و مورد پذيرش قرار گرفت و به اروپا اعزام گرديد و در دانشگاه لندن در رشتهء علوم اقتصادى به تحصيل پرداخت و پس از طى مراحل تحصيلى به ايران مراجعت كرد و در وزارت خارجه به عنوان مترجم به خدمت اشتغال ورزيد و در ضمن در دانشكدهء افسرى و دار الفنون به تدريس زبان انگليسى پرداخت .\r\nفرزاد بار ديگر به لندن سفر كرد . در آغاز جنگ بين الملل دوم از طرف بنگاه راديو لندن براى بخش فارسى و ادبى آن مؤسسه برگزيده شد و چندين سال در آنجا سخنگو بود .\r\nدر اوايل ملى شدن صنعت نفت چون حاضر نشد مقالات ضد ملى را در راديو بخواند مستعفى شد و مترجمى سفارت ايران را در لندن پذيرفت و پس از بازگشت به ايران به عنوان استاد دانشگاه شيراز به تدريس مشغول گرديد و سرانجام در سال 1360 شمسى بدرود زندگى گفت .\r\nمسعود فرزاد نويسنده‌اى محقق و مترجمى متبحر و شاعرى توانا بود ، شعرش لطيف و بيانش شيوا و مضامينش بلند بود . وى از دوستان و همكاران ادبى صادق هدايت بود و كتاب \" وغ‌وغ ساهاب \" را با همكارى او نوشت . از آثار منظوم اوست : كوه تنهايى ، بزم\r\n\r\n","description":"","footnote":"","page_name":" 2638 ","page_number":446},
  {"content":"\r\n\r\nدرد ، گل غم ، و ديوان اشعارش به چاپ رسيد . از آثار ديگر او : ترجمهء انگليسى غزلهاى حافظ ، تفسيرى دربارهء دو لغت از متن شكسپير ، وزن رباعى ، مردى كه فكر مىكند ، ترجمهء انگليسى موش و گربه ، ترجمهء رؤيا در نيمه‌شب تابستان ( اثر هملت ) ، و چند اثر ديگر را بايد نام برد .\r\nبه : صادق هدايت\r\n\r\nبن‌بست\r\n خسته‌اى ز آوارگى ، خواهان آرام و قرارى * از جهان آزرده جان ، جوياى امنى و كنارى\r\nماجرا و گفتگو را دشمن ناكينه‌جويى * آشتى و دوستى را ، دوستدار جان‌نثارى\r\nدوست از دشمن نكرده فرق ، خورده تير غدرى * كار را نشناخته از عار ، افتاده ز كارى\r\nسالها خون خورده‌اى ، شادى ز خود كرده دريغى * تا گزند خويش را در آستين پرورده مارى\r\nساده‌لوحى ناپذيرا ، از تجارب نقش‌بندى * ابلهى ، ناموخته هيچ از گذشت روزگارى\r\nروز و شب با خود ستيزى ، نيز از مردم گريزى * نه به عزلت خوگرى ، نه با حريفان سازگارى\r\nهم به دولت پشت پا زن ، بر سبيل اهل فقرى * هم ز فقر خويش نزد اهل دولت شرمسارى\r\nرانده از كوى خرد ، ناخوانده زى بزم جنونى * ننگ هر مستى ، به جان بيزار از هر هوشيارى\r\nمانده بىمطلوب و طالب از طلب نابرده سودى * راه بىرهبر خطا رفته ، پشيمان ، رهسپارى\r\nچشم معنى جوى گرچه دوخته بر دهر عمرى * خط هستى را پريشان خوانده بىآموزگارى \r\n\r\n","description":"","footnote":"","page_name":" 2639 ","page_number":447},
  {"content":"\r\n\r\n حيرت و حسرت نصيبى ، در همه شهرى غريبى * جسته و نايافته در هيچ قلبى ، زينهارى\r\nوارهد ز آوارگى هرگز چنين آواره ؟ نى ! نى * پس نه آن بهتر كه مرگش وارهاند ؟ آرى ! آرى \r\nترجمه از : شعر لاندر ، شاعر انگليسى\r\n\r\nدو خزان\r\n خزان سال رسيد و خزان عمر رسيد * خزان عمر ، دريغا ، كه غم‌فزاتر بود\r\nبه سوك سال غمين گشت ابر و زار گريست * همان ز گريهء او دامن چمن تر بود\r\nز شاخ ، برگ فروريخت ، اشك‌وار به خاك * چگونه اشكى ، كو رشك زرّ احمر بود\r\nخزان عمر مرا هيچ‌كس ، نگيرد سوك * اگرچه قدر من از قدر سال برتر بود\r\nز مرگ باك ندارم كه زنده‌ام به هنر * ز مرگ مرد نترسد ، اگر هنرور بود\r\nمرا خوشى ز هنر بود و غم نبود ، اگر * ز خاره بالين بود و ز خار بستر بود\r\nولى غمينم ازآن‌رو كه هيچ دل بر من * نسوخت گرچه مرا دل به آتش اندر بود\r\nهنر چه سود ، چو بىغمگسار ماند مَرد * هنر چه سود چو دل دردمند و مضطر بود\r\nهنر چه سود چو اشكى نريخت ، همدردى * در آن زمان كه دو چشمم به خون شناور بود\r\nهنر چه سود كسى گر نياز اشك ز مهر * نياردم چو به خاك اين نزار پيكر بود\r\nمرا رفيق شفيقى به از هزار هنر * بدا ، بر آنكه نه يارش بُد و نه ياور بود\r\nهنر خوش است هنرمند را ولى ديدم * كه در برابر مهر و وفا محقّر بود \r\n\r\nشمع سحرى\r\n دل شمعيست كاندر بزم ذوق از هر دوسر سوزد * اميدى نيست كاين شمع سبكسر تا سحر سوزد\r\nولى شادم كه روشن‌تر ز هر شمع دگر سوزد * گذشت از پا و سر چون او نه هر بىپا و سر سوزد\r\nنه زى شمعى دگر دوزد نظر جانانه شيرين‌تر * نه از شمع دگر ماند به شهر افسانه شيرين‌تر \r\n\r\n","description":"","footnote":"","page_name":" 2640 ","page_number":448},
  {"content":"\r\n\r\n\r\nرازگويان\r\n چيست رازم ؟ كيستم من ؟ خسته‌اى بيگانه‌رويى * تا بيابم آشنايى ، روز و شب در جستجويى\r\nخار كبر صد هزاران باغبان كرده تحمّل * ليك نشنيده هنوز ، از يك گل مقصود بويى\r\nبس‌كه آرد ميوهء حرمان نهال خواهش من * وحشتم افزايد از پيدايش هر آرزويى\r\nنعمت آسودگى هرگز نصيب ما نگردد * مىكشد همواره ما را ، جان به سويى ، تن به سويى\r\nشير تنهايى ما زنجير جمعيّت بدرّد * گرچه بندد گردنش را تار مهر خوبرويى !\r\nجز اجل نبود كليدى قفل خاموشى ما را * اى خوش آن دوران كه ما را بود ذوق هاىهويى\r\nمدّعى را فهم معنى نيست ، ور نه عرض مطلب * بارها كردم ، ندارم غير از اين راز مگويى \r\n\r\nبر سر آنم كه . . .\r\n بسته است اين در ، دلا بايد در ديگر زدن * ور نباشد آن ميسّر ، دست غم بر سر زدن\r\nزين سراى مرده جانان سر برون نايد ، مكن * حلقه آزادى و بس حلقه بر اين در زدن\r\nساخت بايد مرغ را با خستگيهاى قفس * خسته‌تر خواهد شد از بيهوده بال‌وپر زدن\r\nدل ز خيل غم ندارد باك ليك اى منكران * تا به كى تنها توان بر قلب اين لشكر زدن\r\nواى زان غوّاص واژون‌بخت نابخرد كه خواست * غوطه در درياى پرآشوب بىگوهر زدن \r\n\r\n","description":"","footnote":"","page_name":" 2641 ","page_number":449},
  {"content":"\r\n\r\n گرچه پير و خسته شد رهرو ز گمراهى ، نرست * نك چه سود از تهمت اضلال بر رهبر زدن ؟\r\nجز سخن‌نشناسِ بدباطن كه را يارا بود * بىمحابا طعنه بر قرآن پيغمبران زدن ؟\r\nپيش از اينم ، حاصل از مى ذوق بود و حال بود * اين زمان بدمستى است و سنگ بر ساغر زدن\r\nيك ورق كان خوش بود در دفتر وقتم نماند * آتشى بايست در اوراق اين دفتر زدن\r\nدست در دامان ديگر بايدم زد بىگمان * ور نباشد آن ميسّر ، دست غم بر سر زدن \r\n\r\nچراغ هدايت\r\n سرگشته در اين مرحله چون گوى بمانديم * زان‌سوى نرفتيم و از اين‌سوى بمانديم\r\nتو آب روان بودى و رفتى سوى دريا * ما سنگ و كلوخيم ته جوى بمانديم\r\nچون باد ، تو ، زى كشور جان رفتى ، آزاد * ما خاك‌صفت ، بر سر اين كوى بمانديم\r\nزنجير علايق را چون سير گسستى * مأمور منش ، بستهء يك موى بمانديم\r\nصد خوان هنر چيدى و ما گرسنه‌طبعان * بعد از تو پى رنگ و پى بوى بمانديم\r\nشايستهء همراهى سيمرغ مگس نيست * ماندن حد ما بود ازآن‌روى بمانديم\r\nنشناخته قدر گهرت عمرى ، ناچار * از ديده گهربار ، گهرجوى بمانديم \r\n\r\nپردهء تاريك\r\n تا در اين عالمى اى دل ، خوابى * چون روى ، سرّ ازل دريابى\r\nمرگ جز پردهء تاريكى نيست * كس نداند پس تاريكى چيست ؟\r\nخو گرفتم كه بلا باشد مرگ * آيت خشم خدا باشد مرگ\r\nنشنيدى كه بلا خوش باشد * چون همه خلق بلاكش باشد ؟ « 1 » \r\n\r\n\r\n","description":"","footnote":"\r\n( 1 ) - اين منظومه به وسيلهء پروفسور آربرى به نظم انگليسى ترجمه شده است .\r\n","page_name":" 2642 ","page_number":450},
  {"content":"\r\n\r\n\r\nديوانه چنين گفت . . .\r\n اى كه مىپرسى ز ما كه بهر چه ما * دست در دامن جنون زده‌ايم\r\nپا كشيده ز عالم بيرون * خيمه در عالم درون زده‌ايم\r\nچند و چون را ز ما مپرس كه ما * قفل بر لب ز چند و چون زده‌ايم\r\nاين‌قدر هست كز همه آشوب * رسته و تكيه بر سكون زده‌ايم\r\nيار از ما دلى پر از خون خواست * پى فرمانش دل به خون زده‌ايم\r\nقصرى از عشق ساختيم بلند * و اندر آن از جنون ستون زده‌ايم\r\nرهنمون خرد چو گمره بود * سنگ بر فرق رهنمون زده‌ايم\r\nبگذرانده همه مراحل عقل * زين مراحل قدم درون زده‌ايم\r\nتو دم از طول ماه و سال زنى * ما دم از قسمت قرون زده‌ايم\r\nز فنون طاق گشته طاقت ما * پشت پايى بر اين فنون زده‌ايم\r\nدر مى عقل نشئه كم ديديم * زين سبب ساغر جنون زده‌ايم \r\n\r\nماه و زنجير\r\n گرانى مىكند بر پاى جان زنجير تنهايى * دريغا با چنين پا نيست ممكن راه‌پيمايى\r\nنفرسود آخر اين زنجير را ، جان مرا فرسود * نديديم غير از اين سودى ز سوهان شكيبايى \r\n* *\r\n به جان آنكه ز زندان گشايم راه تا ميدان * ز زندانى گريزم سوى زندانى به رسوايى\r\nميان زمهرير نيستى و دوزخ هستى * گذشت ، افسوس ، عمرم به محرومى و بيجايى\r\nكنون تسخرزنان گويد جوان « هيهات فرتوتى » * به طنزم نيز گويد پير خامى « زان كه برنايى » \r\n* *\r\n\r\n","description":"","footnote":"","page_name":" 2643 ","page_number":451},
  {"content":"\r\n\r\n چو بر خوان جهان ، شاه و گدا دارند سهم خود * چرا ما را نباشد هيچ ، جز سهم تماشايى ؟\r\nچرا يك‌ذرّه شادى در دل تنگم نمىگنجد * چو در هر گوشه‌اش صد كوه غم را هست گنجايى ؟ \r\n* *\r\n خرد را پايمال ابلهى تا كى توان كردن * بيا اى كورى و برهان مرا از شر بينايى\r\nشب اميد باطل شد ميان راه من حايل * برآى ، اى ماه نوميدى ، تو شايد راه بنمايى \r\n* *\r\n پريشان بود خاطر ، زاد از او شعر پريشانى * پريشان‌زايى خاطر مرا خوش‌تر كه نادانى \r\n\r\n","description":"","footnote":"","page_name":" 2644 ","page_number":452},
  {"content":"\r\n\r\n\r\nفرزان ( 1306 )\r\nعلى اصغر بلوكى ، متخلص به فرزان ، در سال 1306 هجرى شمسى در شهر سبزوار ديده به جهان گشود ، تحصيلات ابتدايى را در زادگاه خود به انجام رسانيد ، چون كلاس اول و دوم دبيرستان تازه در سبزوار داير شده بود و دختران و پسران آزاد بودند در ميدان ورزشى هشت بهشت كه تازه بنياد شده بود به ورزش بپردازند ، اين امر باعث گرديد كه پدرش با گذراندن دورهء دبيرستان او مخالفت كند .\r\nبلوكى ناچار به تحصيل مقدمات عربى نزد مدير دبستانى كه از آنجا فارغ التحصيل شده بود پرداخت و چون مدرسهء ملى بود در ضمن ساعاتى را در همان دبستان به تدريس اشتغال ورزيد و پس از گذشت سالى چند دورهء دبيرستان را گذراند و ديپلم خود را گرفت ، آنگاه به استخدام ادارهء فرهنگ درآمد و دو سال در شغل معلمى خدمت كرد ، آنگاه مستعفى شد و به استخدام بانك ملى درآمد ، در خلال كار ادارى از مطالعه و خدمات فرهنگى و مطبوعاتى غافل نماند و چند سالى نيز مدير داخلى و سردبير مجلهء پيك سبزوار بود ، به علت سنگينى و فشار كار به عارضه سكته دچار گرديد و خود را بازنشسته كرد .\r\nفرزان دربارهء آغاز شاعرى خود گويد : « از كودكى شايد كلاس چهارم يا پنجم ابتدايى بودم كه دريافتم مىتوانم شعر بگويم و شعرهاى كودكانه مىسرودم ، روزى يكى از بستگانم شعرم را خواند ، به تشويقم پرداخت و همين امر سبب گرديد به مطالعهء دواوين شعر پردازم و از راهنماييهاى اهل شعر و ادب بهره گيرم و در حال حاضر محفلى ادبى نيز دارم كه هفته‌اى يك‌بار تشكيل مىشود . »\r\nاينك چند نمونه از نظم او :\r\n\r\n","description":"","footnote":"","page_name":" 2645 ","page_number":453},
  {"content":"\r\n\r\n\r\nدربه‌درى\r\n آن شوخ كه دلباختهء جلوه‌گرى بود * طنّازتر از نزهت باد سحرى بود\r\nخوبان چو دريغ است كه در پرده بمانند * زين روى بت من نظرش پرده‌درى بود\r\nاز حور و پرى قصّهء بسيار بگويند * امّا بت من شوخ‌تر از حور و پرى بود\r\nآواز در افتاد ز حسنش به همه شهر * اين مايه وجاهت نه توانِ بشرى بود\r\nتركان تتر شهرهء خوبى به جهانند * دردانهء من رشك بتان تترى بود\r\nعمرى پى جلب نظرش رنج كشيدم * حاصل همه بىحاصلى و بىثمرى بود\r\nمن كشتهء او بودم و او بىخبر از من * دربست حواسش پى عشق دگرى بود\r\nاز عشق نخستين نرسيديم به كامى * تنها ثمرش شاعرى و خون‌جگرى بود\r\n« فرزان » به جهان خوارى بسيار كشيده * از روز ازل قسمت او دربه‌درى بود \r\n\r\nلشكر حسن\r\n از دل برون نرود آرزوى تو * خرّم دمى كه دل نگرد باز روى تو\r\nاى شهريار كشور خوبى و دلبرى * خلقى بود اسير تو و روى و موى تو\r\nخنياگر سپهر كه حسنش زبانزد است * انگشت بر لب است ز روى نكوى تو\r\nهركس كه وصف روى نكويت شنيده است * چون ديگران برآمده در جست‌وجوى تو\r\nاى آيت نكويى و خورشيد طلعتى * نيكى فزوده منزلت از آبروى تو\r\nتو برترين نمونهء حسن و ملاحتى * ز آينه پرس تا كه كند روبه‌روى تو\r\nتسخير كرده لشكر حسن تو شهر را * خالى نمانده محفلى از گفتگوى تو\r\n« فرزان » چو بخت ديده به راه تو مانده است * با يك جهان اميد اجابت ز سوى تو \r\n\r\nارديبهشت مينوفام\r\n بهار مىرسد از راه باشكوه تمام * سحر ز پيك بهارم رسيد اين پيغام\r\nجهان ز فرّهء او جلوهء دگر گيرد * كه چنگ و عود حلال است و آه و ناله حرام\r\nبيا و از پس زانوى درد و غم برخيز * كه روزگار شود بر مراد كار به كام\r\nعزيز عمر به غم يك‌نفس ز دست مده * كه اين متاع گراميست خاصه اين ايّام \r\n\r\n","description":"","footnote":"","page_name":" 2646 ","page_number":454},
  {"content":"\r\n\r\n جمال گل چو به گلزار جلوه‌گر گردد * بجز به روضهء گلشن به روضه‌اى مخرام\r\nبه دور لاله و گل جانب ملال مگرد * كه عهد ساقى سيمين‌بر است و شرب مدام\r\nز سبزه تا كه تو را جان بود كناره مگير * ز كشتزار رسد بوى زندگى به مشام\r\nدماغ جان به نسيم بهار خوش‌بو كن * كه اين نسيم نوازشگرت كند آرام\r\nهزار شكر كه « فرزان » بريد از غم و درد * به يمن مقدم ارديبهشت مينوفام \r\n\r\nابروى خونريز\r\n بر چهرهء عمر رنگ مهتاب نشست * زان دامن زندگى به خوناب نشست\r\nچندان ز دو ديده خون دل شد جارى * تا كشتى عافيت به گرداب نشست\r\nتا ابروى خونريز بتم ديد فقيه * از پاى درافتاد و به محراب نشست\r\nخورشيد رخ تو هركه در رؤيا ديد * برداشت سر از بستر و در خواب نشست\r\nدر لجهء عشق آنكه سرگشته بماند * در آرزوى جستن پاياب نشست\r\nدر صحنهء زندگى نشد كامروا * هركس كه در انتظار احباب نشست\r\nاز زندگى و رفاه بىبهره بماند * هر زنده كه در كام تب‌وتاب نشست\r\nهركس كه تو را شناخت همچون « فرزان » * تا آخر عمر خود بر آن باب نشست \r\n\r\nخوشبختى دايم\r\n عيد است ، سر زلف نكويان مده از دست * جاويد زيد هركه بدين سلسله پيوست\r\nاين رشته دراز است و تو را وانگذارد * تا آنكه به خوشبختى دايم رسدت دست\r\nزنهار ميازار دل خسته‌دلى را * دلخسته شود هركه دلى را ز جفا خست\r\nآن‌كس كه بكاهد شرف و قدر بزرگان * تقدير بر آن رفته كه يك روز شود پست\r\nهشدار و مشو غرّه به سعى و عمل خويش * يك روز سرانجام رسد كار به بن‌بست\r\nبس كارگشايى كه ز مقصود فروماند * بس چشم به دستى كه دو صد سلسله بگسست\r\nمقصود من اين نيست كه از كار بمانى * از پا منشين تا كه تو را تاب‌وتوان هست\r\nلكن مشو آزرده اگر كار نشد راست * بس تير كه بيهوده برون مىرود از شست\r\nهركس كه چو « فرزان » به بد و نيك جهان ساخت * يك‌دم پس زانو ز بد حادثه ننشست \r\n\r\n","description":"","footnote":"","page_name":" 2647 ","page_number":455},
  {"content":"\r\n\r\n\r\nسرانجام\r\n آمدى ، آمدى ولى صد حيف * كه تو را پاى راه رفتن نيست\r\nچون چراغى كه در حوالى صبح * دگرش در خزانه روغن نيست \r\n* *\r\n يا چو شمعى كه واپسين ساعات * كورسو مىزند چو محتضران\r\nشعله بر سر ز شوق مىگريد * كه شود شمع محفل دگران \r\n* *\r\n آمدى ، آمدى ولى افسوس * كه دگر طاقت و توانى نيست\r\nزان همه حسن و دلبرى و جمال * نه مرا ، نه تو را نشانى نيست \r\n* *\r\n برف پيرى نموده چون قاقم * خرمن گيسوى سمور تو را\r\nوز تو واپس ستانده خازن دهر * آب و رنگ رخ چو حور تو را \r\n* *\r\n نرگس مست تو كه دريا بود * ديگر از دست داده حالت خويش\r\nبر رخ از غم سرشك مىبارد * آب مىگردد از خجالت خويش \r\n* *\r\n زينت‌افزاى درج ياقوتت * بود رخشان دو رشته مرواريد\r\nخيره مىكرد ديده و دل را * همچو رخشنده در شفق خورشيد \r\n* *\r\n ولى امروز پر ز آژنگ است * چهرهء دلرباى فتّانت\r\nبگسسته ز كثرت مه و سال * سالها پيش عقد دندانت \r\n* *\r\n من هم‌اكنون چنين كه مىبينى * از نهيب زمانه لرزانم\r\nهمچو تو از تطاول ايّام * رفته سرمايه و پريشانم \r\n* *\r\n ما و تو چون دو چشمهء جوشان * روزى از محبس زمين رستيم\r\nدر مسير خود از قضايا هم * چند روزى به مهر پيوستيم \r\n* *\r\n\r\n","description":"","footnote":"","page_name":" 2648 ","page_number":456},
  {"content":"\r\n\r\n بعد از آن ما ز هم جدا مانديم * هريكى سر نهاده بر راهى\r\nنه مرا از تو اطلاعى بود * نه تو زان روز از من آگاهى \r\n* *\r\n در تلاش رسيدن دريا * سينه بر سنگ و خاك مىساييم\r\nتا كه با اصل خويش پيونديم * كف به لب داده راه پيماييم \r\n* *\r\n اندر اين سيرگاه روزى چند * در چمنزارها شتابانيم\r\nگاه ابريم و در هوا با ناز * خنگ كبر و غرور مىرانيم \r\n* *\r\n گاه شبنم شويم و در گلزار * بوسه از جان زنيم بر رخ گل\r\nگاه شوييم عارض لاله * گاه بوييم طرّهء سنبل \r\n* *\r\n گه چو اشكى كه لغزد از مژه‌اى * بر رخ پهن دشت لغزانيم\r\nگاه در اين مسير چند صباح * در دل ريگزار پنهانيم \r\n* *\r\n ولى آخر پس از همه احوال * بار ديگر ز خاك مىجوشيم\r\nجامه‌اى را كه خويش دوخته‌ايم * دير يا زود باز مىپوشيم \r\n* *\r\n بازهم در تلاش و در كوشش * تا به درياى بىكران ريزيم\r\nبعد يك‌عمر رنج مهجورى * باز با يكدگر درآميزيم \r\n\r\n","description":"","footnote":"","page_name":" 2649 ","page_number":457},
  {"content":"\r\n\r\n\r\nفرزين ( 1303 )\r\nعبد الحسين فرزين ، در دوازدهم دىماه 1303 هجرى شمسى در شهرك خوسف ، كه پدرش شادروان اسد اللّه فرزين مسئوليت دارايى آن بخش را به‌عهده داشت ، در خانواده‌اى ادب دوست پا به عرصهء حيات گذاشت .\r\nفرزين چهارساله بود كه به دنبال تغيير مأموريت پدرش به بيرجند آمد ، تحصيلات ابتدايى و متوسطه و دانشسراى مقدماتى را در اين شهر به پايان رسانيد و به كسوت معلمى درآمد . يك سال بعد به خدمت نظام رفت و دورهء احتياط دانشكدهء افسرى را گذراند و با درجهء افسرى مأمور خدمت در هنگ 21 پيادهء مشهد شد و پس از اتمام دورهء خدمت نظام‌وظيفه ، بار ديگر به همان شغل معلمى به تدريس اشتغال ورزيد .\r\nفرزين در طول خدمات فرهنگى در سمتهاى نظامت و كفالت و مديريت دبستان و نظامت دانشسراى مقدماتى بيرجند و دبيرى دبيرستان كه ضميمهء دانشسراى مقدماتى بود ، انجام‌وظيفه كرد و در سال 1349 براثر خدمات صادقانه‌اش به عنوان بهترين دبير انتخاب شد و از وزير آموزش و پرورش وقت نشان فرهنگى دريافت داشت و سرانجام در سال 1368 بازنشسته گرديد و در سال 1364 توفيق زيارت خانه خدا نصيبش شد .\r\nفرزين شاعرى است خوش‌ذوق ، و به ظرايف و دقايق شعر در قالبهاى گوناگون آشنايى كامل دارد و آثارش در مجله‌ها و روزنامه‌هاى كشور به چاپ رسيده است . وى در سرودن انواع شعر مهارت دارد ، امّا بيشتر به قصيده و غزلسرايى مايل است و در سال 1368 مجموعه‌اى از اشعارش تحت عنوان \" برگ سبز \" طبع و نشر شده است .\r\nنمونه‌هاى زير از نظم اوست :\r\n\r\n","description":"","footnote":"","page_name":" 2650 ","page_number":458},
  {"content":"\r\n\r\n\r\nايران سربلند من\r\n مِهر جانان را سرشتند از ازل با جانِ من * رشتهء جان متصل گرديده با جانان من\r\nگوهرى از جان گرامىتر نمىدانم به دهر * بىبها در راه جانان است نقدِ جان من\r\nسرسرى نشمارى اى دل اين محبّت را كه هست * از صميم قلب مشتاق و بن دندان من\r\nدر وجودم از شرار آتش حبّ الوطن * شعله‌ورتر شد لهيب سركش نيران من\r\nآن‌چنان پيمان عشقش در دل آمد استوار * كز گذشت روزگاران نگسلد پيمان من\r\nمهر ميهن ريشه در جان دارد و بگرفته است * عشق بىريب و ريايش نشأت از ايمان من\r\nفخر اگر ايران فروشد بر جهان نَبوَد عجب * شهرت و آوازه‌اش بررفته تا كيوان من\r\nمىدرخشد نام آن بر تارك آفاق و هست * ياد آن در سينهء تاريخ جاويدان من\r\nاز زبان و از نژاد و قوم و از قوميّتش * گفتنى بسيار دارد دفتر اوراق من\r\nمهد علم و دانش است و معدن فضل و هنر * موطن نام‌آوران و دانشى مردان من\r\nخود عيان مىگويدت : مامِ وطن ، برخاستند * سعدى و فردوسى و حافظ هم از دامان من\r\nاز ارس تا چابهار و از خوزستان تا سرخس * خاكِ زرخيز وطن در ديده شد يكسان من\r\nنيست فرقى بين كرمان و رى و تبريز و رشت * بيرجند و مشهد و شيراز و اصفاهان من \r\n\r\n","description":"","footnote":"","page_name":" 2651 ","page_number":459},
  {"content":"\r\n\r\n دل چسان برگيرم از خاكى كه در آن رشد كرد * هستى و روح و روان و پيكر و سُتخوانِ من\r\nگو به دشمن گورِ خود را مىكنى با دست خويش * گر نينديشى ز تيغ و خنجر برّان من\r\nما مسلمانيم و ايران پايگاه عشق ماست * در امان دارد وطن را از فِتن يزدان من\r\nمختصر شد سرگذشتِ افتخارآميزِ آن * خامه كوتاه آمد و محدود شد ميدان من\r\nسينه مالامال درد است و دلم زار و نزار * نام ايران مرهم هر دردِ بىدرمان من\r\nنورهان مىآورند از راه ، اربابِ كرم * اندر اين ره شرمسارى گشته نوراهانِ من\r\nحاصلِ انديشه « فرزين » شد رهاوردى كه كلك * ارمغان آورده از بهر دلِ اخوانِ من \r\n\r\nانابت\r\n خجلم ز كارِ خويش و كنم اعتراف يا رب * كه جريده‌ام سيه شد همه از خلاف يا رب\r\nبه چه روز شرمسارى سوى درگهت كنم رو * كه سپرده‌ام رهت را به صد انحراف يا رب\r\nگِره كلافِ كارم گرهيست كور و دَرهم * چه شود اگر گشايى گره از كلاف يا رب\r\nتو كريمى و رحيمى ، تو حكيمى و عليمى * به كرامت و قداست شدى اتّصاف يا رب\r\nتو بصيرى و كبيرى ، تو سميعى و تو سبحان * تويى عادل و مبرّايى از اعتساف يا رب\r\nتو ضياء مطلقىّ و تو غفورى و تو واحد * فكنى فروغ ايمان به قلوبِ صاف يا رب\r\nتو جليلى و عظيمى ، تو وَدودى و تو هادى * كه در اين همه ندارد كسى اختلاف يا رب\r\nتويى خالق بىانباز و مطافِ چرخِ هستى * به تو رو كنند اهلِ گُنه و عَفاف يا رب\r\nصمدىّ و پرده‌پوشى ، نكشى تو از جلالت * به خطاى بنده تيغ غضب از غلاف يا رب\r\nتو اگر ز دَر برانى چه قسيم هست كس را * كه به خانهء تو هر شب كند اعتكاف يا رب\r\nز تو خاضعانه خواهم كه در آسمانِ لطفت * مَه آرزو نبيند به خود انخساف يا رب \r\n\r\n","description":"","footnote":"","page_name":" 2652 ","page_number":460},
  {"content":"\r\n\r\n به تنم قباى يك‌لاى عمل شده‌ست پاره * به كَرم رفو تو سازى مگر اين سجاف يا رب\r\nسبب شكاف اگر شد عملم ، اميد دارم * كه به لطف حضرتت پُر شود اين شكاف يا رب\r\nدل من به مِهرِ تو هميشه بوده روشن * مپسند آخرِسَر ، به سر انكساف يا رب\r\nبه نصيب خود ببالم كه نموده‌ام از اوّل * به خلوص با تو و نام تو ائتلاف يا رب\r\nنپذيرى عُذر تقصير مرا اگر تو ، حاشا * كه دهم ز فكر و ذكرت دَمى انصراف يا رب\r\nدلِ خاطى آگهى تو كه نبوده است طاغى * سخنم نكو تو دانى : نبُوَد گزاف يا رب\r\nاثرى ز نور بخشش اگرم به دل بيايد * برسم به قابِ قوسينِ تو از صحاف يا رب\r\nكسى ار تو را شناسد ، نپرستد از جهالت * هُبل و مَنات و عُزّى و بت مَناف ، يا رب\r\nنكنم اگرچه باور كه به خانهء تو هستم * ولى اين حقيقت امروز شد اكتشاف يا رب\r\nبه‌نظر اگر فسانه است حديثِ قاف و عنقا * تو به حق رساندى عنقاى طلب به قاف يا رب\r\nبپذير اين انابت ، بگشاى باب رحمت * كه به درگه تو سودم ، سر انعطاف يا رب\r\nمن و عجز و ناتوانى ، تو و شوكت و جلالت * به تو هست اميد « فرزين » كه شود معاف يا رب \r\n\r\nآفرين بر دل\r\n تا نديدم مرغِ دل را مبتلاى خويشتن * پى نبردم بر وفا و بر صفاى خويشتن\r\nبا دلِ آگاهِ من همره نباشد چشمِ شوخ * اين هواى خويش دارد و آن هواى خويشتن\r\nقيل و قالِ چشم و دل چون بشنوم با گوش هوش * مىدهم حقّ را به دل با فكر و راى خويشتن\r\nاز پى خود مىكشد دل پاى وجدان را به قهر * تا هم‌آوا سازد آن را با نداى خويشتن\r\nانحرافى گر ببيند مىخروشد از درون * آفرين بر دل كه مىبيند خطاى خويشتن\r\nسنگلاخ عمر را طى كردم و بگذاشتم * شادى و شور و شباب اندر قفاى خويشتن\r\nصرفِ باطل گر نمىشد عمر ما ، زانوى غم * در بغل ما را نبود از ماجراى خويشتن\r\nاى خوش آنانى كه پاىافزارِ همّت كرده‌اند * در گذرگاهِ حياتِ خود ، به پاى خويشتن\r\nدر كويرِ زندگى گمره نگرديدند و راه * درنورديدند آسان ، بىعصاى خويشتن\r\nتكيه‌گاهى ساختند از بهر خود با كارِ خير * لحظه‌اى غافل نبودند از خداى خويشتن\r\nاى دريغ از دل كه « فرزين » جز جفا از كس نديد * در به‌جا آوردن مهر و وفاى خويشتن \r\n\r\n","description":"","footnote":"","page_name":" 2653 ","page_number":461},
  {"content":"\r\n\r\n\r\nنغمه‌پرداز\r\n « من آن شمعم كه خاكستر ندارم * شهيد عشقم و پيكر ندارم »\r\nگرفتارم به دامِ زلفِ دلدار * هواى غيرِ او در سر ندارم\r\nشرابى جز شرابِ كهنهء عشق * من اندر جام و در ساغر ندارم\r\nدلم آكنده از مهر و صفا هست * چه غم دارم كه سيم و زر ندارم ؟\r\nاگر بر دار بينندم چو منصور * دلِ شيدا ز دلبر برندارم\r\nمنم آن عندليب نغمه‌پرداز * كه از اين نغمه‌اى خوش‌تر ندارم\r\nبنازم جذبهء جانانه « فرزين » * كز او بر دل بجز آذر ندارم ! \r\n\r\nاز آه مظلوم حذر بايد كرد\r\n مهر دنيا ز دل اى دوست به در بايد كرد * به در انديشهء ناسخته ز سر بايد كرد\r\nزندگى خوردن خون دل و رنج است و عذاب * حيف عمرى كه در اين راه هدر بايد كرد\r\nآشنا بودنِ با آدميان دردِسر است * باش گمنام كه از نام ضرر بايد كرد !\r\nدل نبازى به نيازى كه زبون ، خود مىگشت * با بصيرت همه سو ، باز بصر بايد كرد\r\nدست حاجت نكنى پيش فرومايه دراز * ور نه بر آبرو اعلامِ خطر بايد كرد\r\nاز عطايى كه به منّت به تو بخشيد لئيم * هست اگر آب بقا ، صرف‌ِنظر بايد كرد\r\nهمچو ابرو به سر ديده نشيند آن كو * گوشه‌اى گيرد و داند كه عِبَر بايد كرد\r\nغافل از توشه نباشى كه ز صحراى حيات * لاجرم يك‌تنه آهنگ سفر بايد كرد\r\nعاقل آن است كه تكيه نكند بر زر و زور * ز آنكه ترك آخرِسر ، قدرت و زر بايد كرد\r\nمشت حقّ بر دهن اهل ستم بايد كوفت * كاخ جور از بُن و پى ، زير و زبر بايد كرد\r\nگر دلِ غم‌زدگان شاد نسازيم به لطف * ز آهِ مظلومِ ستمديده حذر بايد كرد\r\nعجز و حرمان و شكيب اين همه « فرزين » تا چند * شب ديجور مبدّل به سحر بايد كرد \r\n\r\n","description":"","footnote":"","page_name":" 2654 ","page_number":462},
  {"content":"\r\n\r\n\r\nفرساد ( 1342 - 1270 )\r\nآية اللّه حاج شيخ محمود فرساد ، در سال 1309 هجرى قمرى در درياى عدن در راه مكه قدم به عرصهء هستى نهاد . پدرش حاج شيخ على اصغر مجد العلماء از اعاظم علماء و بزرگان فضل و كمال اردكان بود و صاحب كتاب هدية المهدوية فى رد على طائفة البهائية ، تا جايى كه آية اللّه حاج شيخ عبد الكريم حايرى بنيان‌گذار حوزهء علميه قم ، علوم مقدماتى را در اردكان نزد وى آموخت .\r\nحاج شيخ محمود فرساد قسمتى از علوم مقدماتى را در يزد آموخت ، در پانزده‌سالگى براى تحصيل به اصفهان عزيمت كرد و تحت تعليم شيخ على مدرس يزدى مقيم اصفهان قرار گرفت ، فقه و اصول را نزد شيخ عبد الكريم درگزى و حاج سيد محمد صادق اصفهانى تلمذ كرد و از محضر آنان كسب فيض نمود و به درجهء اجتهاد نايل گشت و نيز كسب اجازت كرد .\r\nمرحوم فرساد پس از مراجعت به ايران در يزد متوطن شد و پس از دو سال توقف در سال 1340 به قم عزيمت كرد و از محضر حاج شيخ عبد الكريم حايرى نيز بهره‌مند گرديد و در ضمن به تدريس پرداخت و از زمرهء مدرسين طراز اول محسوب شد و بسيارى از فضلا از محضرش فيض بردند و آية اللّه العظمى امام خمينى نيز شرح لمعه و قوانين را در خدمت او تلمذ كرد و پس از دو سال توقف ، بار ديگر به يزد عزيمت نمود و رحل اقامت افكند و تا پايان عمر در اين شهر بزيست و سرانجام در هشتم مردادماه 1342 در هفتاد و پنج‌سالگى بدرود حيات گفت .\r\nآية اللّه شيخ محمود فرساد از آيات عظام و از اكابر دانشمندان يزد بود و در اين شهر از موقعيت و محبوبيتى ممتاز برخوردار بود و علاوه بر مقامات علمى ، شاعرى توانا و خوش‌ذوق\r\n\r\n","description":"","footnote":"","page_name":" 2655 ","page_number":463},
  {"content":"\r\n\r\nو خوش‌محضر و نكته‌سنج بود و در خط و انشاء حظى وافر داشت و سالها انجمن ادبى يزد در منزلش همه هفته تشكيل مىشد و شعرا و ادباى آن سامان و تهران و ساير بلاد به ديدارش مىشتافتند و از محضرش بهره‌مند مىشدند .\r\nجا دارد از فرزند برومند و فاضل ارجمند آن مرحوم جناب اصغر فرساد به خاطر ارسال عكس و برخى از آثار پدرش سپاسگزارى كنم .\r\n\r\nبزم رندان\r\n در حريم عشق جاى عاقل و فرزانه نيست * عشق جاى ديگر و فرزانه جاى ديگر است\r\nتا پريشان‌تر شود زلف پريشان بر رخش * زلف جاى ديگر است و شانه جاى ديگر است\r\nگشتم از بتخانه و دير و كليسا من ملول * بانگ چنگ و نالهء مستانه جاى ديگر است\r\nخال در زير لب و بالاى سر زلف سياه * دام جاى ديگر است و دانه جاى ديگر است\r\nبزم رندان است اينجا ياوه‌گويى تا به كى * خيز واعظ ، گفتن افسانه جاى ديگر است \r\n\r\nبنات و بنون « 1 »\r\n جنس لطيف را ز ادارات دولتى * بايد به امر حضرت كاشى برون كنند\r\nقلب مديركل و دل كارمند را * در وقت كار پر ز غم و پر ز خون كنند\r\nشد خانمى چو آگه ز دستور فوق گفت * انصاف نيست طايفه‌اى را زبون كنند\r\nعيش و نشاط دولتيان از وصال ماست * ما را جدا ز عاشق دلداده چون كنند\r\nترسم كه عاقبت عملى را كه با بنات * در پيش كرده‌اند سپس با بنون كنند \r\n\r\n\r\n","description":"","footnote":"\r\n( 1 ) - در زمانى كه آية اللّه كاشانى رئيس مجلس شوراى ملى بود ، اخراج زنان را از ادارات خواستار شد .\r\nاين شعر به همين مناسبت سروده شده است .\r\n","page_name":" 2656 ","page_number":464},
  {"content":"\r\n\r\n\r\nعهد نادرست\r\n هر در كه بر فساد شود باز ، بسته به * دستى كه دست خلق نگيرد ، شكسته به\r\nپايى كه در طريق وفا ، كند مىرود * آن پاى پايدار به زنجير ، بسته به\r\nهر عهد و هر قرار كه با غير ، بسته شد * عهديست نادرست ، به قرآن گسسته به\r\nهركس كه خدمتى كند از جان و دل به خلق * شامش چو روز روشن روزش خجسته به \r\n\r\nدرود « 1 »\r\n به بهجتى ز همه مسلمين درود ، درود * كه دين خويش به اسلام و دين ادا فرمود\r\nقيام پاك بزرگان و پيشوايان را * به‌رغم دشمن دين با زبان شعر سرود\r\nبدون بيم به تصويب‌نامهء دولت * به پاس حرمت دين لب به انتقاد گشود\r\nچو ديد با نظر تيزبين نخست‌وزير * كه رنجش علما بهر او ندارد سود\r\nنمود يكسره تصويب‌نامه را الغا * بدين خيال كه از چهره زنگ ننگ زدود\r\nاز آن گناه كه شد مرتكب نمىدانست * كه گفت با شرف خانوادگى خود بدرود\r\nبه آب كوثر و زمزم سپيد نتوان كرد * به شستشوى رخ تيره و سياه و كبود\r\nاگرچه چند صباحى خموش و ساكت بود * ولى دوباره به تنبور نغمه‌اى افزود\r\nپى تساوى جنس ذكور و جنس اناث * به حكم فطرت و مسلك دقيقه‌اى نغنود\r\nبه ميل خاطر نيك تا خروشچف و كندى * گرفت رايت طغيان و قد علم فرمود\r\nبه پيروى ز اروپا ز روى بىفكرى * درِ دخولِ زنان را به مجلسين گشود\r\nكه تا كنند زنان قشنگ در مجلس * به پا قيامت كبرى به يك قيام و قعود\r\nشدند در اثر شركت زنان ، وكلا * به اتّفاق همه شاد و خرّم و خشنود\r\nمسائلى كه از اين بعد مىشود مطرح * كه تا به ردّ و قبولش كنند گفت‌وشنود\r\nهمه حكايت فرهاد و ناز شيرين است * همه حديث اياز است و قصّهء محمود\r\nلوايحى كه سراسر به نفع مجنون نيست * براى نافذ ليلىوشان بود مردود\r\nخلاصه از قدم گلرخان بهارستان * شود بَدل به گلستان و جنّت موعود \r\n\r\n\r\n","description":"","footnote":"\r\n( 1 ) - اين شعر را به مناسبت سرودن شعر « آفرين بر اين انقلاب » كه حجة الاسلام شيخ محمد حسين بهجتى ( شفق ) سروده به صورت طنز بيان نموده است .\r\n","page_name":" 2657 ","page_number":465},
  {"content":"\r\n\r\n\r\nفتح باب\r\n به دست تا كه مرا ساغر شرابى بود * ز حادثات نه بيمى نه اضطرابى بود\r\nنمود پير خرابات از حذاقت و هوش * به مى معالجه هرجا دل خرابى بود\r\nبدين خيال كه در خواب بينمت يك شب * به خواب رفتم و آن هم خيال و خوابى بود\r\nاجل فراق تو را در حساب عمر شمرد * نمىشمرد اگر راستى حسابى بود\r\nز ياد مىنرود دوره‌اى كه در هر شب * به چنگ تار و نى و بربط و ربابى بود\r\nز يك نگاه تو گشتم غريق بحر نشاط * چه آن نگاه ز مهر تو فتح بابى بود\r\nبگفت عشق تو اى خوبروى با « فرساد » * گذشت آنكه تو را مصحف و كتابى بود \r\n\r\nصحبت ياران\r\n چو گشته‌ام به وصال تو كامياب امشب * نمىرود به دو چشمم ز وجد خواب امشب\r\nز چشم مست تو چندان خراب و مست شدم * كه بىاثر شده در من خم شراب امشب\r\nكنون كه تار سر زلف يار در كف ماست * چه حاجت است به چنگ و نى و رباب امشب\r\nرخ چو ماه تو اى شوخ در برابر شمع * شكست رونق بازار آفتاب امشب\r\nز فيض صحبت ياران و دوستان دارم * نشاط بىحد و شادى بىحساب امشب \r\n\r\nاستقبال از غزل مدرس يزدى\r\n « جهان را سيل اشكم گر برد ويرانه‌اى كمتر * و گر نگذارد از من هم اثر ديوانه‌اى كمتر »\r\nز مستى گر شكستى ساغرم پيمانه‌اى كمتر * و گر ويرانه كردى خانهء دل خانه‌اى كمتر\r\nاگر مجنون بميرد از فراق دورى ليلى * چه غم در حلقهء دلدادگان ديوانه‌اى كمتر\r\nچو فرهاد ار دهم من جان شيرين در ره جانان * به گرداگرد شمع انجمن پروانه‌اى كمتر\r\nچو پنهان كرد زلف و خال از چشم و نظر گفتم * نه پيش عاشق دلخسته دام و دانه‌اى كمتر \r\n\r\n","description":"","footnote":"","page_name":" 2658 ","page_number":466},
  {"content":"\r\n\r\n در ميخانه گر بستند از مستى رياكاران * دو روزى بانگ چنگ و نالهء مستانه‌اى كمتر\r\nحديث وامق و عذرا به پيش عشق من با تو * اگر از لوح خاطر محو شد افسانه‌اى كمتر\r\nعزيز مصر در عالم مسلّم شد به زيبايى * تو هم در ديدهء « فرساد » از يوسف نه‌اى كمتر \r\n\r\nيادگار خطهء شيراز\r\n شاد از آنم كه در اين دم نفسى باز بماند * طاير طبع مرا قوّت و پرواز بماند\r\nعشق و درويشى و خوشحالى و شيرين‌سخنى * يادگاريست كه از خطّهء شيراز بماند\r\nخواجگان جمله برفتند و فراموش شدند * نام حافظ همه جا با طرب و ساز بماند\r\nسعدى ار عشق ز پروانه بياموخت و سوخت * ليك از لطف سخن باز پرآواز بماند\r\nنامهء پارس كه گنجينهء فضل و ادب است * همچو سرو ارم پارس سرافراز بماند\r\nهمه از فضل خداوند ز سعى شرقيست * كه بدين‌گونه پسنديده و ممتاز بماند \r\n\r\nقيمت مرد\r\n گر تو خواهى كه به پايت نرود خار كسى * همچو من دست مزن بر گل و گلزار كسى\r\nتا شود نام تو در دهر به نيكى مشهور * باربردارِ كسان باش نه سربار كسى\r\nقيمت مرد به دانايى و علم و هنر است * جز به دانش نبود قيمت و مقدار كسى\r\nاندر اين مزرعه خود تخم نكوكارى كار * كه به كارت نخورد سعى كس و كار كسى\r\nعزّت نفس همين بس كه ندارد « فرساد » * چشم بر درهم كس ديده به دينار كسى \r\n\r\nبوس و كنار\r\n به جهان خرّم از آنم كه نگارى دارم * با نگارى همه‌شب بوس و كنارى دارم\r\nگرچه افتاده‌ام از كار به جان تو هنوز * با مى و مطرب و ساقى سروكارى دارم\r\nبه خيال رخ و زلفت به سرآرم شب و روز * چشم بد دور چه خوش ليل و نهارى دارم \r\n\r\n","description":"","footnote":"","page_name":" 2659 ","page_number":467},
  {"content":"\r\n\r\n\r\nفرصت ( 1299 - 1233 )\r\nميرزا محمد نصير حسينى ( فرصت الدوله ) ، متخلص به فرصت ، فرزند ميرزا جعفر ، متخلص به بهجت در سال 1271 هجرى قمرى در شيراز چشم به جهان گشود و در همان شهر نشو و نما كرد و علوم ادبيه و عربيه را از اساتيد عصر فراگرفت و بيش از ديگر اساتيد از شيخ مفيد متخلص به داور ، دانش آموخت و بينش اندوخت و فرصت نيز در اشعارش چندين مورد از وى به بزرگى و دانش ياد كرد و استاد نيز رشد شاگرد را تحسين كرد و بر وى آفرين خواند ، در آنجا كه گفت :\r\n فرصت آن شمع جمع اهل هنر * كه ندارد قرين ز نوع بشر\r\nفيلسوفان دهر را شايد * كه به فضل و هنر شود رهبر \r\nفرصت در شمار اساتيد شعر و ادب قرن اخير محسوب مىشد و گذشته از فنون عقليه و نقليه به زبان انگليسى و فرانسه و پهلوى نيز آشنا بود و از فن نقاشى و موسيقى بهره‌اى بسزا داشت .\r\nفرصت ازآن‌پس كه از تحصيل علوم فراغت يافت ، چندى به سير و سياحت پرداخت و در هندوستان و عراق به سير آفاق و انفس گذرانيد و هنگام بازگشت به شيراز ، شعاع السلطنه حكومت فارس را داشت و به اتفاق او به تهران آمد و به حضور مظفر الدّين شاه قاجار رسيد و لقب فرصت الدوله يافت .\r\nفرصت در اوان مشروطيت به سمت نخستين رئيس معارف و اوقاف فارس منصوب گرديد و به اصلاح امور فرهنگى زادگاه خود پرداخت و تا پايان عمر نيز مجرد زيست و در سال 1339 قمرى بدرود حيات گفت و در جوار مدفن حافظ به خاك رفت .\r\nاز آثار اوست : 1 - درياى كبير ، 2 - اشكال الميزان ، 3 - بحور الالحان ، 4 - منشآت\r\n\r\n","description":"","footnote":"","page_name":" 2660 ","page_number":468},
  {"content":"\r\n\r\nنثر ، 5 - رسالهء شطرنجيه ، 6 - مثنوى هجرنامه ، 7 - مقالات سياسى و علمى از زبان شيخ مجعول ، 8 - آثار عجم ، 9 - رساله‌اى در صرف و نحو و خط ميخى ، 10 - رساله‌اى در هيئت ، 11 - ديوان شعر .\r\nاينك نمونه‌هايى از نظم او :\r\n\r\nمكوب آهن سرد !\r\n بر درش حلقه زدم از سر درد * گفت : بيهوده مكوب آهن سرد\r\nگفتم : اندر ره وصلم پويان * گفت : زين راه كه دارى برگرد\r\nگفتم : اين ره كه بسرخواهد برد * گفت : آن‌كس كه به خون ، دل پرورد\r\nگفتمش : هستى من جز به تو نيست * گفت : اين دفتر هستى بنورد\r\nگفتم : از درد ، دوا مىطلبم * گفت : رو رو ، تو نه‌اى صاحب درد\r\nگفتمش : عاشق بيمار توام * گفت : كو سرخى اشك و رخ زرد\r\nگفتم : آخر ز غمت خواهم مرد * گفت : از مرگ نينديشد مرد\r\nگفتم : از خاك كىام برگيرى * گفت : آنگه كه شود خاك تو گرد\r\nگفتمش : غم شده با « فرصت » جفت * گفت : بايد نشود زين غم فرد \r\n\r\nعهدشكن\r\n از زلف تو در حلقهء ما دوش سخن بود * گويى به مثل شرح پريشانى من بود\r\nلعلت به سخن آمد و كس باز ندانست * شكر به لب لعل تو يا آنكه سخن بود\r\nعهدى كه ببستى بشكستى و مرا خلق * گفتند كه يار تو عجب عهدشكن بود\r\nدر سايهء سروى به چمن خوش ننشستم * تا سرو قدت بر سر من سايه‌فكن بود\r\nگل رفت به تاراج خزان و همه دانند * كاين از اثر آه دل مرغ چمن بود\r\nچشمش به نگه برد دلم از كف و زنهار * زان نرگس جادو كه چه با سحر و فتن بود\r\nآن خال سيه بود بر آن عارض سيمين * يا نقطه‌اى از غاليه بر برگ سمن بود\r\nجور تو همه مهر و جفاى تو همه لطف * چون نام تو هرچه از تو به ما رفت حسن بود\r\n« فرصت » ز دلش شب همه‌شب همچو صراحى * خون تا به گلو مىشد و مهرش به دهن بود \r\n\r\n","description":"","footnote":"","page_name":" 2661 ","page_number":469},
  {"content":"\r\n\r\n\r\nدليل راه\r\n تو را به پاى چه ريزم كه آن سزاى تو باشد * مگر كه سر نهم آنجا كه نقش پاى تو باشد\r\nشدى رضا كه شوم خوار پيش ديدهء دشمن * رضاى من همه اى دوست در رضاى تو باشد\r\nهرآنچه راى تو باشد جز آن خيال نبندم * كه رأى من نبود غير از آنچه رأى تو باشد\r\nدلم كه جاى تو شد نيست جاى هيچ‌كس آنجا * من اين به خود نپسندم كه كس به جاى تو باشد\r\nبه طرّهء تو كه بيگانه باشد از همه عالم * هرآن كسى كه در اين حلقه آشناى تو باشد\r\nاگر بقاى تو در مرگ ما بود به حقيقت * خوش است ما كه بميريم تا بقاى تو باشد\r\nتو اى دليل ره آهسته‌تر برو كه مبادا * كسى فتاده ز پا چون من از قفاى تو باشد\r\nشد آفتاب رخت در سپهر حسن چو تابان * دلم چو ذرّه عجب نى كه در هواى تو باشد\r\nكسى ز پادشهى عار دارد اى شه خوبان * كه همچو « فرصت » بيدل به جان گداى تو باشد \r\n\r\nدر حيرتم\r\n با آنكه كس ز آتش عشق چو ما نسوخت * بر ما دلت نسوخت ، ندانم چرا نسوخت\r\nجز آهن دل تو كه دارد توان و تاب * ديگر دلى نماند كه بر حال ما نسوخت\r\nبس عاشقان كه خويش چو پروانه سوختند * كس غير ما و شمع ز سر تا به پا نسوخت\r\nاين آتشى كه در دل من از هواى توست * كى برگرفت شعله كه مرغ هوا نسوخت\r\nدر نى ، نواى عشق ، چو مطرب نمود ساز * در حيرتم كه نى ز چه از اين نوا نسوخت\r\n« فرصت » ز لعل نوش تو آب بقا نيافت * تا در محبّت تو به نار بلا نسوخت \r\n\r\n","description":"","footnote":"","page_name":" 2662 ","page_number":470},
  {"content":"\r\n\r\n\r\nنقش يار\r\n تمثال دو زلف و رخ آن يار كشيدم * يك روز و دو شب زحمت اين كار كشيدم\r\nاوّل شدم آشفته ز نقش سر زلفش * آخر به پريشانى بسيار كشيدم\r\nآغوش و كنارم همه شد غيرت تاتار * تاتارى از آن طرّهء طرّار كشيدم\r\nدر تيرگى زلف كشيدم رخش از مهر * گفتى كه مهى را به شب تار كشيدم\r\nنقش خط نارسته هنوزش خط مشكين * گويى دو طبق گل همه بىخار كشيدم\r\nانديشه نمودم كه كشم ابروى آن شوخ * انديشه چو كج بود كمان‌دار كشيدم\r\nبر خامه‌ام از تير فلك بانگ ره آمد * زان سخت كمانى كه به دشوار كشيدم\r\nبحر قلمم بين كه كشيدم چو دو چشمش * گفتى به فسون نقش دو سمّار كشيدم\r\nنقش مژه‌اش را به يكى ناوك دل‌دوز * خونريزتر از خنجر خونخوار كشيدم\r\nآن سبز غبارى كه فراز لب او بود * با خامهء اسرار به زنگار كشيدم\r\nشورى ز مگس خواست بر آن صفحهء تمثال * چون صورت آن لعل شكربار كشيدم\r\nسيمين غبب و گردن و آن گوش و بناگوش * يك باغ سمن غيرت گلزار كشيدم\r\nآشوب قيامت همه شد در نظرم راست * چون قامت آن دلبر عيّار كشيدم\r\nدر نقش ميانش شدم از فكر چو مويى * آخر به صد انديشه و پندار كشيدم\r\nدر دايرهء فكرتم افكند سر نيش * ناچار به يك گردش پرگار كشيدم\r\n« فرصت » چه كشيدى به برش جامهء رنگين * گلنارىاش از خون دل زار كشيدم \r\n\r\nگو چه كنم ؟\r\n بوسه بر لعل تو جانا نكنم ، گو چه كنم * كام دل از تو تمنّا نكنم ، گو چه كنم\r\nاز سر كوى توام راند رقيب و پس از اين * بر سر كوى تو مأوا نكنم ، گو چه كنم\r\nجز مدارا به رقيبت نتوانم كردن * به رقيب تو مدارا نكنم ، گو چه كنم\r\nمردم شهر ز افغان دلم در تعب‌اند * بعد از اين روى به صحرا نكنم ، گو چه كنم\r\nمن سرى دارم و جانى به كف از بهر نثار * گر به پاى تو دلارا نكنم ، گو چه كنم\r\nدل خود را كه شد از نرگس چشمت بيمار * گر به لعل تو مداوا نكنم ، گو چه كنم\r\n« فرصتا » اين غزل نغز ز جانان شده طرح * گر بدين قاعده انشا نكنم ، گو چه كنم \r\n\r\n","description":"","footnote":"","page_name":" 2663 ","page_number":471},
  {"content":"\r\n\r\n\r\nيار طنّاز\r\n رخ از چه پنهان مىكنى اى يار طنّاز اين همه * تا كى به طنّازى كنى بر عاشقان ناز اين همه\r\nمست از شراب ناز شد چشمت كه بر ما بيدلان * هردم چو تركان مىكند بدمستى آغاز اين همه\r\nدر هر زمانى طرّه‌ات صيد دل خلقى كند * هرگز كبوتر ديده‌اى در چنگل باز اين همه\r\nخوش باختندى عاشقان جان در قمار عشق تو * هرگز ندارد دلبرى غير از تو جانباز اين همه\r\nدر پايت اى سرو روان گر سر نمىكردم فدا * كى در ميان عاشقان بودم سرافراز اين همه\r\nعمريست تا مرغ دلم بر گرد بامت مىپرد * يا للعجب نشنيده كس يك مرغ و پرواز اين همه\r\n« فرصت » ز بس بگريستى از پرده رازت شد به در * ديدى چه آمد بر سرت از اشك غمّاز اين همه \r\n\r\nدلخسته\r\n با دل خويش ز جور تو حكايت كردم * آه كز خويش به بيگانه شكايت كردم\r\nمجمع ما همگى دوش پريشان گفتند * از سر زلف تو چون يك‌دو حكايت كردم\r\nقصّهء روز قيامت همگى آمد ، راست * وصفى از قد بلندت چو روايت كردم\r\nگفتم از « فرصت » دلخسته نظر باز مگير * گفت سويت نظرى هم به عنايت كردم \r\n\r\nنقش تو\r\n از نظرم ، چو مىروى اى بت بىنظير من * مىروى و نمىرود نقش تو از ضمير من\r\nگفتمش از جفاى تو بر دگرى كنم نظر * گفت به ناز « فرصتا » ، نيست دگر نظير من \r\n\r\n","description":"","footnote":"","page_name":" 2664 ","page_number":472},
  {"content":"\r\n\r\n\r\nطريق دلبرى\r\n تو به دلبرى و شوخى ببرى دل پرى را * پرى از تو دلبر آموخت طريق دلبرى را\r\nنگهى كنى و از كف ببرى ز عاشقان دل * كه تمام كرده چشمت به نگه فسونگرى را\r\nز لبان لعل بوسى نفروشى ار به جانى * به كف است جان شيرين دو هزار مشترى را\r\nتو به حسن همچو ليلى چو به شهر شهره گشتى * همه خوانده‌اند مجنون من و قيس عامرى را\r\nز ميان همچو مويت شدم ار ضعيف شايد * كه از اين خيال دارم به وجود لاغرى را\r\nبه هواى مهر روى تو چو ذرّه‌ايست « فرصت » * تو از او دريغ دارى ز چه ذرّه‌پرورى را \r\n\r\nبهاريه\r\n در اين بهار ندانم به هجر يار چه سازم * مرا كه يار نباشد به نوبهار چه سازم\r\nاگر به باغ روم با دل فكار چه سازم * و گر به گل نگرم بىرخ نگار چه سازم\r\nسياه ساخته روزم به روزگار چه سازم * رسيد فصل بهار و كناره كرد زمستان\r\nكشيده رخت جهانى به بوستان ز شبستان * به شاخسار بود گل چو جام در كف مستان\r\nدر اين بهار تماشاى گل خوش است به بستان * ولى به دورى آن يار گل‌عذار چه سازم\r\nفراز شاخ چو از پرده غنچه رخ بنمايد * دهان بستهء خود را به خنده‌اى بگشايد\r\nز خندهء لب شيرين يار خاطرم آمد * دلم هزار صفت صد هزار ناله سرايد\r\nسرايد از دل من ناله چون هزار چه سازم * سپهرگونه شد از سبزه سربه‌سر همه هامون\r\nشكفته لاله در آن سبزه چون شهاب به گردون * به لاله ژاله چو بر جام لعل گوهر مكنون\r\nمرا چو لاله دلى داغدار باشد و پرخون * هلا به اين دل پرخون داغدار چه سازم \r\n\r\n","description":"","footnote":"","page_name":" 2665 ","page_number":473},
  {"content":"\r\n\r\n چو چشم مست بتان گشته باز ديدهء عبهر * بدان صفت كه به سيمين كفيست ساغر از زر\r\nبه خاطر آيدم آن چشم پرخمار فسونگر * روم ز دست و شوم مست و پرخمار كنم سر\r\nبه چشم او كه در آن مستى از خمار چه سازم * دميده سنبل بويا به جويبار فراوان\r\nچو طرّه‌اى كه پر از چين و تاب باشد و بىجان * به ياد آيدم از ديدنش ز طرّهء جانان\r\nروم ز تاب و شوم بىقرار و واله و حيران * شوم چو واله و حيران و بىقرار چه سازم\r\nبنفشه رسته بر لب جو به زير سايهء نسرين * كبود كرده رخ و بر جبين گره زده و چين\r\nرسد به خاطرم آن خط يار بر رخ سيمين * بنفشه‌وار دلم سوگوار گردد و غمگين\r\nبگو كه با دل غمگين سوگوار چه سازم * ستاره بر لب جو سرو ناز با قد زيبا\r\nنموده سبزقبايى به بر ز سندس و ديبا * چو مىشود متمايل ز بادش آن قد و بالا\r\nبه ياد آيدم آن قد همچو سرو دلارا * به سرو چون نگرم بىقد نگار چه سازم \r\n\r\nچشم دل\r\n از نظرم چو مىروى اى بت بىنظير من * مىروى و نمىرود نقش تو از ضمير من\r\nبىتو اگر بيفكند دست غمت ز پا مرا * كيست در آن فتادگى غير تو دستگير من\r\nآيدم اين عجب كه چون مىنرسد به گوش تو * شب همه‌شب كه مىرسد تا به فلك نفير من\r\nدر دل سخت تو نبود آه دل مرا اثر * آه كه آمد از قضا باز به سنگ تير من\r\nمرغ دلم اسير شد در قفس فراق تو * چند بود در اين قفس مرغ دل اسير من\r\nهر بصرى نمىتوان ديد جمال روى تو * بر صفتى كه بنگرد چشم دل بصير من\r\nگفتمش از جفاى تو بر دگرى كنم نظر * گفت به ناز « فرصتا » ! نيست دگر نظير من \r\n\r\n","description":"","footnote":"","page_name":" 2666 ","page_number":474},
  {"content":"\r\n\r\n\r\nفروتن ( 1303 )\r\nعباس فروتن ، در سال 1303 هجرى شمسى در كرمان چشم به جهان گشود و علوم ابتدايى و متوسطه را در مدرسه ادب و پهلوى همان شهر به پايان رسانيد . ازآن‌پس به تهران رهسپار شد و به استخدام وزارت فرهنگ درآمد و به كار پرداخت و معاونت و رياست ادارهء كل نگارش از جمله مناصب اوست و چندى نيز رياست شوراى نويسندگان و معاونت كل و سرپرستى وزارت اطلاعات را عهده‌دار گرديد . ضمنا با مطبوعات همكارى كرد و در جرايد و مجلات پايتخت مقالاتى نوشت .\r\nفروتن براى ادامهء تحصيلات وارد دانشكدهء ادبيات شد و در رشتهء فلسفه و علوم تربيتى به تحصيل پرداخت و به اخذ ليسانس توفيق يافت و از سال 1327 يك‌رشته سخنرانيهايى تحت عنوان بزرگان ايران و عالم در راديو تهران ايراد كرد و نيز دو دوره به نمايندگى مجلس شوراى ملى انتخاب شد و سالها سردبيرى مجله‌هاى خواندنيها و آشفته و روزنامهء آتش و چند نشريهء ديگر را عهده‌دار بود .\r\nاز آثار اوست : فلاسفه بزرگ يونان ، بزرگان عالم ، تجزيهء افغانستان ، و كتاب گيتار ( مجموعهء نظم و نثر ) .\r\nاشعار زير از آثار گذشتهء اوست :\r\n\r\nاندوه شب\r\n دشت آرام و آسمان آرام * بيشه آسوده ، از هياهوى دام\r\nماه چون زورقى فتاده به آب * سيمگون كرده كوه و برزن و بام\r\nاى خوش آن دل كه اوفتاده به دام . . . \r\n\r\n","description":"","footnote":"","page_name":" 2667 ","page_number":475},
  {"content":"\r\n\r\n مرغ شب از كرانه در آواز * خوانده هر شب هزار قصّه دراز\r\nكه نسيمى دود ، به دامن دشت * گاه برگى فتد ز شاخ ، به ناز\r\nمرغ انديشه مانده از پرواز . . . * آن طرف خفته زير سايهء كوه\r\nكلبه‌اى تار و جنگلى انبوه * داخل كلبه تازه رفته به خواب\r\nكودك پرملال و پراندوه * در غمش مادرى به رنج و ستوه\r\nگلّه آرام و ناى زن در تاب * آهوان رميده بر لب آب\r\nرفته نيمى ز شام دور و دراز * دختر آسمان نرفته به خواب\r\nز اندُه هجر دوست ، اندر تاب * چشم رنجور من نخفته هنوز\r\nدل نياسوده ز اندُه جانسوز * در سر انديشه‌هاى دور و دراز\r\nخاطر آكنده از حوادث روز * دير پاييد شام جان افروز\r\nديده در آسمان مينايى * دل در اندوه شام و تنهايى\r\nمىزند موج ، پيش چشم ترم * دفتر خاطرات برنايى\r\nياد از آن روزگار شيدايى * در دل از شوق ، هاىوهويى بود\r\nدر سر از عشق رنگ و بويى بود * هر شبم مست و بىخبر با ماه\r\nقصّه‌اى بود و گفتگويى بود * زان همه عشق ، كو ، چه شد ثمرم . . . ؟\r\nامشب اين دشت سيم‌پيكر من * چون پرندى فتاده در بر من\r\nپرتو ماه و جويبار نسيم * شورى افكنده‌اند بر سر من\r\nخود برآشفته ديو خاطر من * منم و چشم اشكبار امشب\r\nمنم و دشت و كوهسار امشب * منم و ياد يار و تنهايى\r\nمن و اندوه بىشمار امشب * بر سرم تاخت روزگار امشب\r\nناى زن خفت و مرغ شب ناليد * مه ، به كهسار باختر تابيد\r\nدشتبان خفت زير سايهء كوه * سبزه بر ساحت چمن خوابيد\r\nچشم من مرگ نيمه‌شب پاييد . . . \r\n\r\n","description":"","footnote":"","page_name":" 2668 ","page_number":476},
  {"content":"\r\n\r\n مهر ، از پشت كوهسار دميد * پردهء شامگاه تار دريد\r\nمرغكى ، ز آشيانه‌اى پر زد * به لب دشت و جويبار رميد\r\nكم‌كمك رنگ شامگاه پريد . . . * دشت انوار زر به دامان ريخت\r\nاشك بر مرگ شامگاهان ريخت * مهر تابان ، به كلبه‌ها تابيد\r\nزهر در كام مرد دهقان ريخت * طفل دهقان ز خواب ناز پريد . . .\r\nقطره اشكى ز حسرت نان ريخت \r\n\r\nدختر كور\r\n شام لرزيد و از پا در افتاد * گيتى از دام ظلمت ، رها شد\r\nمهر در دامن كوه لغزيد * راز پنهان شب ، برملا شد\r\nجنگلى بر لب رود ، خنديد . . . * جنگلى چون شب تيره ، مرموز\r\nتار و آشفته ، چون روح ليلا * قصّهء دردهاى نهانى\r\nاز دل شاعرى مست و شيدا * رازها بود در بيشه پنهان\r\nدم‌به‌دم مهر تابنده مىتافت * در دل بيشهء تار و انبوه\r\nهمچنان پرتو شوق و اميد * در دلى خسته از درد و اندوه\r\nوه ، چه تابان‌چراغيست اميد * داخل بيشه از تابش مهر\r\nنور و ظلمت به يكديگر آميخت * سايه روشن ، مه‌آلود ، مرموز\r\nنقشها زير هر بيد بن ريخت * تار و لرزان چو رؤياى دلدار . . .\r\nجادوى آسمان گاه‌وبيگاه * چشمك از لاى اشجار مىزد\r\nگلبن خفته در تيرگى را * نيمه رنگى به رخسار مىزد\r\nديدهء نرگس از خواب ، وا شد * جام خورشيد ، در بركه افتاد\r\nآب از جنبش باد لرزيد * مهر ، چون دخترى آسمانى\r\nدر دل بركه از شوق خنديد . . . ! * گويى از راز جنگل خبر داشت \r\n\r\n","description":"","footnote":"","page_name":" 2669 ","page_number":477},
  {"content":"\r\n\r\n بود پيدا در آن بيشه از دور * بر در كلبه‌اى تنگ و تاريك\r\nدست بر شانهء مادرى پير * دخترى لاغراندام و باريك\r\nخيره بر نقطه‌هاى خيالى . . . * دخترى حورپيكر ، خيالى\r\nليك افسرده و زار و رنجور * گيسوان ، تابدار و طلايى\r\nديده چون بخت ، تاريك و بىنور * همچو زندانى شام ديجور\r\nمادر از طلعت بيشه سرمست * دخترك گرم رؤيا و پندار\r\nدر سكوت دل‌انگيز جنگل * لب فروبسته مادر ز گفتار\r\nحالتى خوش‌تر از شوق و مستى . . . * تا در آن بيشه از جنبش باد\r\nشاخ بىبرگ و بر ، ناله سر كرد * دخترك ، زين هياهو برآشفت\r\nمادر از درد و غم گونه تر كرد * عاقبت لب به گفتار وا شد . . .\r\nگفت مادر در آن حزن و اندوه * داستانها ز بيداد جنگل\r\nداستانها ، ز زيبايى روز * از هياهو و فرياد جنگل\r\nدخترك گرم رؤياى خود بود . . . * آخرين گفتهء مادر اين بود\r\nكاى عزيز دل ، اى مونس جان * كاش چون من ، تو را ديده‌اى بود\r\nتا عيان مىشدت نور يزدان * اشكى آهسته بر گونه لغزيد . . .\r\nتا كند شكوه از زندگانى * دخترك ، لب به گفتار وا كرد\r\nزد شرر بر دل‌وجان مادر * زان تضرّع كه پيش خدا كرد\r\nبا نوايى غم‌انگيز مىگفت : * كيستم ، مرده‌اى خفته در گور\r\nليك ، محنت‌كش زندگانى * تيره‌بختى گنهكار ، محبوس\r\nدر ديار شب جاودانى * رحمتى كو ، كه برهانم از بند\r\nچيستم ، كور بىنقش و نامى * نيستش ، سنگ و لوح و نشانى\r\nليك ، جنبده بر ساحت دهر * هر زمان خفته اندر مكانى\r\nسخت شرمنده از زندگانى \r\n\r\n","description":"","footnote":"","page_name":" 2670 ","page_number":478},
  {"content":"\r\n\r\n مادر از گفته نادم ، پشيمان * اشك گرمش ز مژگان ، سرازير\r\nمىكند با بيانى ، نهانى * نقش و دستان آن بيشه تعبير\r\nبا غم و آه و زارى چنين گفت : * نيست جنگل مگر داستانى\r\nاز نهان خانهء زندگانى * عشق و شوريدگى ، شوق و مستى\r\nضعف و درماندگى ، ناتوانى * داستان غم و شادمانى\r\nنرم و لغزنده چون آرزوها * جويباران ز هر سو روانند\r\nدر دل بيشهء تنگ و تاريك * گاه خاموش و گه نغمه خوانند\r\nمىزند آرزوها به دل چنگ . . . * تابش مهر تابنده از دور\r\nدر دل بيشهء تار و انبوه * نيست ، جز پرتو شوق و اميد\r\nدر دل‌خسته از درد و اندوه * گرم و هستى ده و عالم‌افروز\r\nزير هر شاخه از تابش مهر * نقشهاييست ، لرزنده و تار\r\nسايه‌ها درهم افتاده هر سو * راست ، چون پردهء وهم پندار\r\nچو خيال دل‌انگيز دلدار . . . * در دل بيشه از جنبش باد\r\nهر طرف نغمه‌اى ، هاىهويى * چون هوسهاى عشق و جوانى\r\nدر دل هرزه‌اى ، كام‌جويى * با خيال دل كينه‌جويى\r\nنيست جنگل مگر داستانى * از نهان خانهء زندگانى\r\nعشق و شوريدگى شوق و مستى * ضعف و درماندگى ناتوانى\r\nداستان غم و شادمانى \r\n\r\n","description":"","footnote":"","page_name":" 2671 ","page_number":479},
  {"content":"\r\n\r\n\r\nفروحى ( 1308 )\r\nدكتر على فروحى ، در سال 1308 هجرى شمسى در شهر صومعه‌سراى گيلان ديده به جهان گشود . تحصيلات ابتدايى را در مدارس شمس زادگاه خود و عنصرى رشت و دورهء متوسطه را با احراز رتبهء اول در دبيرستان شاهپور رشت به پايان رسانيد .\r\nفروحى براى ادامهء تحصيل راهى تهران شد و به دانشكدهء پزشكى راه يافت و پس از طى مراحل تحصيل ، دورهء تخصصى جراحى عمومى را نيز در دانشگاه تهران گذرانيد ، آنگاه در سال 1335 به عنوان رئيس بهدارى و جراح بيمه‌هاى اجتماعى استان گيلان به رشت عزيمت كرد و به كار اشتغال ورزيد ، ازآن‌پس به وزارت بهدارى منتقل شد و چند سالى به سمت رياست بخش جراحى بيمارستان پورسيناى رشت به مداواى بيماران پرداخت .\r\nدكتر فروحى سفرى براى تكميل معلومات به لندن رفت و دورهء تخصصى علوم پايهء پزشكى را در كالج سلطنتى انگلستان و دورهء تكميلى جراحى را در بيمارستانهاى وابسته به دانشگاه لندن طى كرد ، آنگاه به زادگاهش بازگشت و سپس به تهران انتقال يافت و مسئوليت بخش جراحى بيمارستان شفا يحيائيان و لولاگر را عهده‌دار شد و در سال 1362 به رياست بيمارستان ساسان برگزيده گرديد و تا سال 1367 عهده‌دار آن سمت بود . ضمنا در دانشگاه ملى ايران به تدريس پرداخت و در حال حاضر استاد آناتومى دانشگاههاى علوم پزشكى ايران و شهيد بهشتى ( ملى سابق ) و استاد جراحى دانشگاه آزاد اسلامى مىباشد .\r\nدكتر فروحى ، طبيبى حاذق و جراحى ماهر ، كه مراتب علمى و عملى او را همگان اعتراف دارند ، بخصوص خصايص اخلاقى و معنوى ، وى را فردى ممتاز و مورد احترام\r\n\r\n","description":"","footnote":"","page_name":" 2672 ","page_number":480},
  {"content":"\r\n\r\nقرار داده است ، زيرا هدفش اندوختن مال و ثروت از راه پزشكى نيست و در خدمتگزارى به بيماران و رسيدگى به وضع آنان از هيچ كوششى دريغ ندارد .\r\nدكتر فروحى ، علاوه بر مراتب و مقامات علمى در حرفهء پزشكى ، علاقه و دلبستگى زيادى به ادبيات فارسى دارد و بااينكه كار و حرفهء سنگين روزانه بايد مانع از توجه به ادبيات و شعر شود ، با اين وصف همواره از مطالعهء دواوين شعر اساتيد ادب فارسى غافل نمانده و براى آنكه نشاطى يابد و بر سر شوق آيد به سرودن شعر و طبع‌آزمايى در انواع شعر مىپردازد .\r\nنمونه‌هاى زير از نظم اوست :\r\n\r\nكهن ديارا . . . !\r\n كهن ديارا ! ديار يارا ! عسس گر آيد ، به قصد جانم * اگر بميرم ، اگر بمانم ، دل از تو كندن ، نمىتوانم\r\nدرخت خشكم ، ستبر ريشه ، ستاده تنها ، كنار بيشه * ز جا نجنبم ، « اگر تبرزن ، طمع ببندد ، به استخوانم »\r\nدر اين كوير ار ، خسى نكشتى ، چگونه رويد ، گل بهشتى ؟ * درخت تاغ « 1 » ام ، كه رهگذارى ، دمى نشيند به سايبانم\r\nسكوت حق را ، صداى باطل ، اگر دل شب ، فروبكوبد * چو مرغ حق لاجرم بخواند ، دگر نباشد ، غم زمانم\r\nبه بام غير ار ، به هر بهانه ، كبوتران را ، شد آشيانه * عجب نباشد ، پيام ياران ، ز دست نامحرمان ستانم \r\n\r\n\r\n","description":"","footnote":"\r\n( 1 ) - به استشاره از دوست فاضل ديرين جناب دكتر باستانى پاريزى و با مراجعه به فرهنگ دهخدا :\r\nتاغ : درختى [ كويرى 
  ] است كه چوب آن را هيزم سازند و آتش آن بسيارى بماند و به عربى « غضاء » گويند . . . اين لفظ را به حروف عربى « تاق » و « طاق » نوشته‌اند و حتى شاعرى هم آن را قافيه قرار داده كه گويد :\r\n در جوالت كنم چو هيزم طاق * به تبر كوبمت طراق طراق \r\nاگر طاق و طراق را تاغ و تراغ بنويسيم ، هر دو پارسى مىشود ( فرهنگ دهخدا ، شمارهء مسلسل 47 ، حرف ت 3 ، صفحهء 201 ) .\r\n","page_name":" 2673 ","page_number":481},
  {"content":"\r\n\r\n سفينه‌ها گر ، نشسته در گل ، نمىدرخشد ، چراغ ساحل * بگو به آن ناخداى غافل ، به انتظارش ، چرا بمانم ؟\r\nالا خدايا ! گره‌گشايا ! مرا ز رحمت ، چنان مدد كن * همه غمم را ، كنم فراموش ، دگر كسان را ز غم رهانم\r\nاگر توانم ، شب سيه را ، به چنگ و دندان ، درآورم پوست * چرا به سوداى صبح خونين ، چو قصّه‌گويى ، بر آستانم ؟\r\nكهن ديارا ! ديار يارا ! اگر بميرم ، اگر بمانم * بجز تو جايى ، وطن گزيدن ، نمىتوانم ، نمىتوانم \r\nدر نكوداشت زنده‌ياد استاد ابراهيم فخرايى\r\n\r\nامانتدار تاريخ\r\nما امانتدار تاريخيم :\r\nدست‌مان بسته\r\nپاىمان خسته\r\nليك\r\nگوشهامان تيز\r\nچشمهامان باز\r\nتا مگر پيكى ، دردهد آواز !\r\n* ما امانتدار تاريخيم :\r\nدر گلو بشكسته‌مان فرياد\r\nتنگناى ظلم و استبداد\r\nدر دهان يخ‌بسته‌مان گفتار\r\nزمهرير قرنها بيداد\r\nخشك شد بر گونه‌هامان اشك\r\nبس در اين ويرانه موييديم\r\nبا گياهى بىثمر بوديم ؟\r\nدر زمينى خشك روييديم ؟\r\n\r\n","description":"","footnote":"","page_name":" 2674 ","page_number":482},
  {"content":"\r\n\r\nما امانتدار تاريخيم :\r\nپشت ما مجروحِ هر شلاق\r\nپيكر ما زخمىِ هر تير\r\nقلب ما آماجِ هر رگبار\r\nپاى ما در بندِ هر زنجير\r\nهمصدا با صداى « درد »\r\nهم‌نوا با هر نواى « داد »\r\nبا كژى ناساز و ناهمگون\r\nبا دوستى همره و همزاد\r\n* ما امانتدار تاريخيم :\r\nاز ظهور « مزدك » و « مانى »\r\nتا تلاش و جهد « افغانى » « 1 »\r\nاز قيام قوم « سر بر دار » « 2 »\r\nتا ستيز « باقر » و « ستّار »\r\nاز « خيابانى » و از « پسيان »\r\nتا زعيم گيل « كوچك خان »\r\n« حشمت » و « ژوليده » « 3 » ، « كسمايى » « 4 »\r\nتا به « ابراهيم فخرايى »\r\nاز بسا گمنام و ناگفته\r\nتا « شهيدان به خون خفته »\r\n\r\n\r\n","description":"","footnote":"\r\n( 1 ) - سيد جمال الدّين اسدآبادى\r\n( 2 ) - سربداران\r\n( 3 ) - محمود خان ژوليده ، مجاهد جنگل ، جوان پاكبازى كه در جنگ منجيل زخمى شد ، او را كه هنوز نمرده بود جهت مداوا به قزوين بردند ، ولى حاضر نشد كه جراحاتش به‌وسيلهء انگليسىها التيام پذيرد و مىگفت كه مرگ را به مرهم‌گذارى دشمنان وطن ترجيح مىدهد ( نقل از كتاب سردار جنگ ، ص 134 ) .\r\n( 4 ) - ميرزا حسين خان كسمايى آزاديخواه معروف و مدير روزنامهء جنگ .\r\n","page_name":" 2675 ","page_number":483},
  {"content":"\r\n\r\nما امانتدار تاريخيم :\r\nشانه از بار تعهّد خم\r\nدوستدار عالم و آدم\r\nپاسدار حرمت انسان\r\nمتّكى بر دانش و ايمان\r\nزين سبب چون « چاوشان راه »\r\nهر قدم سنجيده بايد رفت\r\nهر سخن فهميده بايد گفت\r\nدر ميان جمع « نامسئول »\r\nدر قبال خيل « ناآگاه »\r\n\r\nمرگ استاد « 1 »\r\n چه تير بود كه صيّاد در كمانه گرفت * ز كينه سينهء استاد را نشانه گرفت\r\nچو ديد دانش و بينش به هم شده پيوند * گسست عقدى و آن گوهر يگانه گرفت\r\nبهار خرّمى از مهر بود و شوق و اميد * كه تندباد خزانش به تازيانه گرفت\r\nدريغ و درد كه در عنفوان عمر ، اجل * وجود پرثمرش را چه بىبهانه گرفت\r\nچه گرد درد كز اين مرگ هركجا بنشست * چه موج مويه كز اين سوگ هر كرانه گرفت\r\nچه آه سرد كه از سينه‌ها برون پيچيد * چه اشك گرم كه بر گونه‌ها روانه گرفت\r\nنواى تعزيه در هر سرود و شعر دميد * طنين مرثيه آهنگ هر ترانه گرفت\r\nولى چه باك كه نام گرامىاش بر خلق * كنون چو نام اساطير در فسانه گرفت\r\nدرخت بارورى را اگر كه شاخه شكست * كنون ز هر بن آن ريشه صد جوانه گرفت\r\nنجات راه خدا بود و كامران همه عمر * زهى سعادت ، مرگى چه كامرانه گرفت\r\nز خون بىگنه و پاك بس سياوش بود * كه انقلاب چنين رنگ جاودانه گرفت\r\nز يمن بت‌شكنان باز گلستان بدمد * لهيب آتش نمرود گر زبانه گرفت \r\n\r\n\r\n","description":"","footnote":"\r\n( 1 ) - در شهادت غرورآفرين استاد كامران نجات‌اللّهى سروده است .\r\n","page_name":" 2676 ","page_number":484},
  {"content":"\r\n\r\n\r\nققنوس عاشق « 1 »\r\nققنوس عاشق از فراز ابر پر زد\r\nبس دشتها و كوهها و شهرها را درنورديد\r\nهرجا نظر كرد\r\nفقر و فساد و جهل و تزوير و ستم ديد\r\nپس گوشه‌اى بنشسته\r\nبا خود شد به نجوا\r\nآيا چنين دنياى بىهنجار ايزد آفريده است ؟\r\nآن ايزد از هر بد و زشتى مبرا ؟\r\nپروردگار مهربان ، دانا و بينا ؟\r\n* ققنوس عاشق پروريده در ميان سبز دامان طبيعت\r\nبنشسته روزان و شبان بر قلهء كوه\r\nنظاره‌گر بر جنگل شاداب و انبوه\r\nتن غسل داده در زلال چشمه‌ساران\r\nخشكانده پر با حوله باد بهاران\r\nكرده وضو با شبنم صبح\r\nسرداده آواز رهايى با دم صبح\r\nگهگاه در چشم شقايق لانه كرده\r\nبا بالهايش موى نرگس شانه كرده\r\nآموخته درس صفا از مكتب دوست\r\n\r\n\r\n","description":"","footnote":"\r\n( 1 ) - ققنوس - ققنس  ( cycnus - kuknos )  : مرغى است به غايت خوشرنگ و خوش‌آواز . گويند منقار او 360 سوراخ دارد و در كوه بلندى مقابل باد نشيند و صداهاى عجيب و غريب از منقار او برآيد و به سبب آن مرغان بسيار جمع آيند . گويند هزار سال عمر كند و چون عمرش به آخر آيد ، هيزم بسيار جمع سازد و بر بالاى آن نشيند و سرودن آغاز كند و مست گردد و بال برهم زند ، چنان كه آتشى از بال او بجهد و در هيزم افتد و خود با هيزم بسوزد و از خاكسترش بيضه‌اى پديد آيد و گويند موسيقى را بشر از آواز او دريافته است ( به نقل از فرهنگ دكتر محمد معين ، ج 2 ، ص 3703 ) .\r\n","page_name":" 2677 ","page_number":485},
  {"content":"\r\n\r\nبشنيده بس تسبيح يزدان از لب دوست\r\nآرى ، چنين ققنوس عاشق\r\nپرواز كرده در فراخ آسمانها\r\nبا تنگناها و كژيهاى زمينى روبرو شد :\r\nاو ديد دنيا را پر از تزوير و نيرنگ\r\nاو ديد هرجا وحشت و ويرانى و جنگ\r\nاو ديد جهل و ظلمت و كفر و سياهى\r\nحرص و فساد و شهوت و ظلم و تباهى\r\nاو ديد عالم ، پر ز مردان ريايى\r\nابليس باطنهاى در ظاهر خدايى\r\nپس بانگ برداشت\r\n« اهريمن است اين كو به فرمانش زمين است !\r\nگر مىشناسم من خدايى را ، نه اين است ! »\r\n* ناگه ندا آمد ز عرش كبريايى :\r\nكاى اسوهء آزادگى و پارسايى\r\nبرخيز از جا\r\nبنگر به بالا\r\nبنگر بدان آتش ميان كهكشانها\r\nآن آتش پاك\r\nآن آتش عارى ز هر آلايش خاك\r\nتا از فروغ جان جهانى برفروزى\r\nپروانه‌سان بايد در اين آتش بسوزى\r\n* تا در جهان ، قدّيس‌هايى برنخيزند\r\nگَرد هوس از دامن جانشان نريزند\r\nدر آتش عشق خدايى پر نسوزند\r\n\r\n","description":"","footnote":"","page_name":" 2678 ","page_number":486},
  {"content":"\r\n\r\nخود اندر اين آتش ز پا تا سر نسوزند\r\nروى زمين جولانگه كفر و تباهى است\r\nپر از سياهى است\r\n* ققنوس را چون اين ندا پيچيد در گوش\r\nاز سُكرِ هستىبخش آن شد مست و مدهوش\r\nپس بانگ برزد\r\nاز جاى برخاست\r\nاز بهر قربانى شدن خود را بياراست\r\nبر طارم افلاك ، آواز رهايى\r\nسرداد آن دلدادهء عشق خدايى\r\nتسبيح‌خوانان ، شد بدان آتش نگونسار\r\nگرديد زان رو « مظهر اخلاص و ايثار »\r\n* آنكه به پاداش چنين ايمان و ايقان\r\nحق داد فرمان :\r\nتا بردمد روح القدس در بستر او\r\nققنوس‌ها زايند از خاكستر او\r\nتا در جهان آيات حق پاينده ماند\r\nآزادى و آزادمردى زنده ماند\r\n\r\n","description":"","footnote":"","page_name":" 2679 ","page_number":487},
  {"content":"\r\n\r\n\r\nفروغ ( 1288 )\r\nمهندس محمد على مخبر ، متخلص به فروغ ، فرزند شيخ محمد كاظم فسايى ، در سال 1288 هجرى شمسى در شيراز قدم به عرصهء هستى نهاد .\r\nمخبر تحصيلات ابتدايى و متوسطه را در فسا و شيراز به پايان رسانيد ، ازآن‌پس به تهران آمد و در رشتهء مهندسى به تحصيل ادامه داد و فارغ التحصيل گرديد و به اخذ ليسانس در اين رشته توفيق يافت .\r\nمهندس مخبر از سال 1313 شمسى به سمت مهندس نقشه‌بردار از طرف وزارت امور خارجه مأموريت يافت كه از كليهء مرزهاى ايران و كميسيون‌هاى سرحدى و تحديد حدود با كشورهاى همسايه نقشه‌بردارى كند و در خلال خدمات ادارى و فنى به تأليف و نگارش آثار زير توفيق يافت : 1 - مرزهاى ايران ، 2 - نقشه‌بردارى علمى و عملى ، 3 - نقشه ايران .\r\nفروغ در شعر شيوه‌اش غزلسرايى است و با آنكه اشتغال به امور ادارى و فنى كمتر به شاعر مجال نظم شعر داده ، ليكن توانايى و تابناكى قريحت او را از اشعارش مىتوان يافت .\r\n\r\nناز و نياز\r\n تو ناز كن كه من از جان نيازمند توام * نيازمند تو و لعل نوشخند توام\r\nگسستم از همه‌كس رشتهء علاقهء خويش * براى اينكه بدانى علاقه‌مند توام\r\nمَنَت به يك نظر از جان و دل پسنديدم * تو هم متاب رخ از من اگر پسند توام\r\nتو خوش‌دلى كه دلى را اسير كردى و من * بدين خوشم كه گرفتار در كمند توام\r\nبه پيش قد تو وقتى ز سرو بردم نام * هنوز من خجل از قامت بلند توام\r\nبگو « فروغ » به ناصح مده ز عشقم پند * كه نيست هيچ سر استماع پند توام \r\n\r\n","description":"","footnote":"","page_name":" 2680 ","page_number":488},
  {"content":"\r\n\r\n\r\nبه ياد يار و ديار\r\n هيچ دانى كز چه در دل حسرت شيراز دارم * ز آنكه در شيراز مه‌رو دلبرى طنّاز دارم\r\nدوست دارم جمله ايرانى و ايران را و ليكن * الفتى مخصوص با شيرازى و شيراز دارم\r\nدور از ياران شيرازى فتادم در ديارى * كارزوى صحبت يك مونس و همراز دارم\r\nطالع ناساز تا از يار دمسازم جدا كرد * روز و شب با درد هجران خاطرى دمساز دارم\r\nكى به ناز سرو قد آن ريم باشد نيازى * من كه در بستان‌سراى خويش سرو ناز دارم\r\nتا به كام دل كنم پرواز در گلزار شيراز * همچو بلبل زين قفس هردم سر پرواز دارم\r\nهر بلايى بر سرم آيد ز دست هوشيار مست * هرچه دارم از دل بيدار و چشم باز دارم\r\nدر دل سرگشته‌ام رازيست جانفرسا كه آن را * نى توان پنهان كنم نى قدرت ابراز دارم\r\nنكته‌پردازى « فروغ » از بهر شيرازى طبيعيست * پس عجب نبود اگر طبعى سخن‌پرداز دارم \r\n\r\nدر ذمّ باده‌گسارى\r\n باده را پنداشتم نوش است ديدم نيش بود * امتحان كردم زيان آن ز سودش بيش بود\r\nدل مده چون من به دخت رز كه اين ظاهرفريب * آزمودم همچو گرگى در لباس ميش بود\r\nهان مخور هرگز فريب رنگ مى كاين سرخىاش * آتشى سوزان به جان منعم و درويش بود \r\n\r\n","description":"","footnote":"","page_name":" 2681 ","page_number":489},
  {"content":"\r\n\r\n شد ز طعم تلخ باده عاقبت بر من عيان * كش هزاران تلخكامى و زيان در پيش بود\r\nمرد دانا هيچ بر يك‌لحظه شادى دل نبست * كز پىاش صد گونه رنج و محنت و تشويش بود\r\nمى بخورد و هى سلامت خواست بهر ديگران * ليك خود بيمار شد چون خصم جان خويش بود\r\nباده نى تنها به كيش ما حرام آمد « فروغ » * كاين عدوى عقل و دين ممنوع در هر كيش بود \r\n\r\nطاير پربسته\r\n يك ماه تمام است كه جامى نگرفتيم * جامى ز كف ماه تمامى نگرفتيم\r\nاين با كه توان گفت كه در مدت سى روز * از دست مهى چارده ، جامى نگرفتيم\r\nناكامى ما را نگر اى ماه كه ماهيست * از لعل روانبخش تو كامى نگرفتيم\r\nبوديم نه تنها ز مه روى تو محروم * كز كوى تو هم هيچ پيامى نگرفتيم\r\nآن طاير پربستهء عشقيم كه هرگز * جز بام تو جا بر لب بامى نگرفتيم\r\nاين فخر مرا بس‌كه « فروغ » آن شه خوبان * مىگفت به غير از تو غلامى نگرفتيم \r\n\r\nگل نوشكفته\r\n اى نوشكفته گل ز گلستان كيستى * اى سرو خوشخرام ز بستان كيستى\r\nاى دلبر عزيز كه را يار و همدمى * اى جان من فداى تو جانان كيستى\r\nمن ميهمان آه و فغانم ز دورىات * اى رشك مهر و ماه ، تو مهمان كيستى\r\nكردى خراب خانهء دل را به يك نگاه * خانه‌خراب ، ساكن ايوان كيستى\r\nخوناب دل ز ديده به دامن همىكنم * زين غم كه همچو گل تو به دامان كيستى\r\nبا زلف يار گو كه پريشانيم ز توست * اى زلف پرشكن تو پريشان كيستى\r\nشهرى ز مرد و زن همه دلدادهء تواند * زين عاشقان دل‌شده خواهان كيستى\r\nپروانه‌وار سوختم از آتش غمت * اى دل‌فروز شمع شبستان كيستى\r\nبر خوان « فروغ » اين غزل نغز بازگوى * اى تو شكفته گل ز گلستان كيستى \r\n\r\n","description":"","footnote":"","page_name":" 2682 ","page_number":490},
  {"content":"\r\n\r\n\r\nفروغ ( 1345 - 1314 )\r\nخانم فروغ فرخزاد ، در سال 1314 هجرى شمسى در تهران از مادر زاد . پس از تحصيلات ابتدايى ، دورهء متوسطه را تا كلاس سوم در دبيرستان خسرو خاور ادامه داد . ازآن‌پس وارد هنرستان شد و به فراگرفتن نقاشى پرداخت و نزد استاد پتگر ، نقاش معروف به تعليم نشست و فنون نقاشى را آموخت .\r\nفروغ سيزده‌ساله بود كه به نظم شعر پرداخت ، اما اشعار خود را نپسنديد ، تا اينكه پس از دو سال مجددا شاعرى را از سر گرفت و در اين راه موفقيت فراوانى نصيبش شد و شعرش توجه محافل ادبى را به خود معطوف داشت و نخستين مجموعهء شعرش را در سال 1321 به نام اسير ، طبع و نشر كرد . در بيست و سه‌سالگى مجموعهء ديگرى از اشعارش به نام ديوار ، چاپ گرديد و با سروصداى زيادى همراه بود و در سال 1336 سومين مجموعهء شعرش با نام عصيان ، در دسترس قرار گرفت .\r\nفروغ فرخزاد در سال 1337 در بيست و سه‌سالگى به كار سينما روى آورد و چون استعداد فوق‌العاده‌اى از خود نشان داد ، كارش با موفقيت همراه بود و در سال 1338 به انگلستان سفر كرد تا در زمينهء تهيهء فيلم بررسى و مطالعه نمايد . در سال 1339 مؤسسهء فيلم ملى كانادا از گلستان فيلم خواست كه فيلم كوتاهى از مراسم خواستگارى و ازدواج در ايران تهيه كند و اولين بار در اين فيلم بازى كرد و پس از آن در تهيه فيلمهاى آب و گرما ، موج و مرجان و خارا ، دريا ، خانهء سياه ، و آخرى مربوط به زندگى جذاميها بود و نيز در نمايشنامهء شش شخصيت در جستجوى نويسنده ، اثر پيراندللو نويسندهء شهير ايتاليايى بازى كرد و در سال 1343 در تهيهء فيلم خشت و آينه با ابراهيم گلستان همكارى نمود و در همان سال سفرى به آلمان و ايتاليا و فرانسه كرد و در ضمن به تكميل زبان انگليسى و آلمانى و\r\n\r\n","description":"","footnote":"","page_name":" 2683 ","page_number":491},
  {"content":"\r\n\r\nايتاليايى پرداخت و نمايشنامه‌هاى ژان مقدس ، اثر برنارد شاو ، و سياحت‌نامهء هنرى ميلر در يونان به نام ستون سنگى ماروسى را به فارسى ترجمه كرد .\r\nفروغ در سال 1343 چهارمين مجموعه شعرش به نام تولدى ديگر ، طبع و نشر شد و در سال 1344 سازمان يونسكو فيلمى نيم‌ساعته از زندگى او تهيه كرد و سرانجام در زمستان سال 1345 براثر سانحهء اتومبيل درگذشت و در گورستان ظهير الدولهء شميران مدفون گرديد .\r\nفروغ شاعرى هنرمند و توانا بود ، در شعر و ادب فارسى جايى براى خود باز كرد و در ميان شعراى زن در عصر حاضر ، شعرش جنجال‌برانگيز بود و در مجامع ادبى ايران مطرح گرديد . در شعر سنتى و نو هر دو كار كرد و درخشش يافت . او در شانزده‌سالگى با ابراهيم گلستان ازدواج كرد و ثمرهء آن يك فرزند پسر بود و كوتاه زمانى زندگى كرد و از همسرش جدا گرديد و تا پايان عمر مجرد زيست .\r\n\r\nاز ياد رفته\r\n ياد بگذشته به دل ماند و دريغ * نيست يادى كه مرا ياد كند\r\nديده‌ام خيره به ره گشت و نداد * نامه‌اى . . . تا دل من شاد كند \r\n* *\r\n خود ندانم چه خطايى كردم * كه ز من رشتهء الفت بگسست\r\nدر دلش جايى اگر بود مرا * پس چرا ديده ز ديدارم بست ؟ \r\n* *\r\n هركجا مىنگرم پر ز ملال * نگهش بر رخ من تيره شده\r\nدرد عشق است كه با حسرت و سوز * بر دل كوچك من چيره شده \r\n* *\r\n گفتم از ديده چو دورش سازم * بىگمان زودتر از دل برود\r\nمرگ بايد كه مرا دريابد * ور نه درديست كه مشكل برود \r\n* *\r\n تا لبى بر لب من مىلغزد * مىكنم ناله كه كاش اين ، او بود\r\nكاش اين لب كه مرا مىبوسيد * لب سوزندهء آن بدخو بود \r\n* *\r\n\r\n","description":"","footnote":"","page_name":" 2684 ","page_number":492},
  {"content":"\r\n\r\n مىكشيدم چو در آغوش به مهر * من به فكرم كه چه شد آغوشش ؟\r\nچه شد آن آتش سوزنده كه بود * شعله‌ور در نفس خاموشش \r\n* *\r\n شعر گفتم كه ز دل بردارم * بار سنگين غم عشقش را\r\nشعر ، خود جلوه‌اى از رويش شد * با كه گويم ستم عشقش را \r\n* *\r\n مادر اين شانه ز زلفم بردار * سرمه را پاك كن از چشمانم\r\nبكن اين پيرهنم را ، از تن * زندگى نيست به‌جز زندانم \r\n* *\r\n تا دو چشمش به رخم حيران نيست * به چه كار آيدم اين زيبايى\r\nبشكن اين آينه را ، اى مادر * حاصلم چيست ز خودآرايى ؟ \r\n* *\r\n در ببنديد و بگوييد كه من * جز از او . . . از همه‌كس بگسستم\r\nكس اگر گفت چرا ؟ باكم نيست * فاش گوييد كه عاشق هستم \r\n* *\r\n قاصدى آمد اگر از ره دور * زود پرسيد كه پيغام از كيست\r\nگر از او نيست بگوييد آن زن * ديرگاهيست در اين منزل نيست \r\n\r\nوداع\r\n مىروم خسته و افسرده و زار * سوى منزلگه ويرانهء خويش\r\nبه خدا مىبرم از شهر شما * دل‌افسرده و ديوانهء خويش \r\n* *\r\n مىبرم تا كه در آن نقطهء دور * شستشويش دهم از رنگ گناه\r\nشستشويش دهم از لكهء عشق * زين همه خواهش بى جا و تباه \r\n* *\r\n مىبرم تا ز تو دورش سازم * ز تو . . . اى جلوهء امّيد محال\r\nمىبرم زنده به گورش سازم * تا دگر پر نكشد بهر وصال \r\n\r\n","description":"","footnote":"","page_name":" 2685 ","page_number":493},
  {"content":"\r\n\r\n ناله مىلرزد و مىرقصد اشك * آه . . . بگذار كه بگريزم من\r\nاز تو . . . اى چشمهء جوشان گناه * بهتر است اينكه بپرهيزم من \r\n* *\r\n به خدا غنچهء شادى بودم * دست عشق آمد و از شاخم چيد\r\nشعلهء آه شدم . . . صد افسوس * كه لبم باز بر آن لب نرسيد \r\n* *\r\n عاقبت قيد سفر پايم بست * مىروم . . . خنده به لب . . . خونين دل\r\nمىروم . . . از سر من دست بكش * اى اميد عبث بىحاصل . . . ؟ \r\n\r\nدر خيابانهاى سرد شب\r\nمن پشيمان نيستم\r\nمن به اين تسليم مىانديشم ، اين تسليم دردآلود\r\nمن صليب سرنوشتم را\r\nبر فراز تپه‌هاى قتلگاه خويش بوسيدم\r\nدر خيابانهاى سرد شب\r\nجفت‌ها پيوسته با ترديد\r\nيكدگر را ترك مىگويند .\r\nدر خيابانهاى سرد شب\r\nجز خداحافظ صدايى نيست .\r\nمن پشيمان نيستم\r\nقلب من گويى در آن‌سوى زمان جارى است\r\nزندگى قلب مرا تكرار خواهد كرد .\r\n* و گل قاصد كه بر درياچه‌ها باد مىراند\r\nاو مرا تكرار خواهد كرد .\r\n* آه ! . . . مىبينى\r\n\r\n","description":"","footnote":"","page_name":" 2686 ","page_number":494},
  {"content":"\r\n\r\nكه چگونه پوست من مىدرد از هم ،\r\nكه چگونه شير در رگهاى آبىرنگ پستانهاى سرد من\r\nمايه مىبندد\r\nرويش غضروفىاش را در كمرگاه صبور من\r\nمىكند آغاز\r\nمن تو هستم تو\r\nو كسى كه دوست مىدارد\r\nناگهان پيوند گنگى باز مىيابد\r\nبا هزاران چيز غربت‌بار نامعلوم\r\nو تمام شهوت تند زمين هستم\r\nكه تمام آبها را مىكشد در خويش\r\nتا تمام دشت را بارور سازد .\r\n* گوش كن به صداى دوردست من\r\nدر مه سنگين او را در سحرگاهى\r\nو مرا در ساكت آيينه‌ها بنگر\r\nكه چگونه با زبانه مانده‌هاى دستهايم\r\nعمق تاريك تمام خوابها را لمس مىسازم\r\nو دلم را خال‌كوبى مىكنم ، چون لكه‌اى خونين\r\nبر سعادتهاى معصومانهء هستى .\r\nمن پشيمان نيستم .\r\nبا من اى محبوب من ! از يك من ديگر\r\nكه تو او را در خيابانهاى سرد شب\r\nبا همين چشمان عاشق باز خواهى يافت\r\nگفتگو كن\r\nو به ياد آور مرا در بوسهء اندوهگين او\r\nبر خطوط مهربان زير چشمانت .\r\n\r\n","description":"","footnote":"","page_name":" 2687 ","page_number":495},
  {"content":"\r\n\r\n\r\nرؤيا\r\nبا اميدى گرم و شادىبخش\r\nبا نگاهى مست و رؤيايى\r\nدخترك افسانه مىخواند\r\nنيمه‌شب در كنج تنهايى .\r\n* بىگمان روز ز راهى دور\r\nمىرسد شهزاده‌اى مغرور\r\nمىخورد بر سنگفرش كوچه‌هاى شهر\r\nضربهء سمّ ستور بادپيمايش\r\nمىدرخشد شعلهء خورشيد\r\nبر فراز تاج زيبايش\r\nتار و پود جامه‌اش از زر\r\nسينه‌اش پنهان به زير رشته‌هايى از در و گوهر\r\nمىگشايد هر زمان همراه خود سويى\r\nباد ، پرهاى كلاهش را\r\nيا بر آن پيشانى روشن\r\nحلقهء موى سياهش را .\r\n* مردمان در گوش هم آهسته مىگويند ،\r\n« آه . . . او با اين غرور و شوكت و نيرو\r\nدر جهان يكتاست\r\n« بىگمان شهزاده‌اى والاست »\r\n* دختران سر مىكشند از پشت روزنها\r\nگونه‌هاشان آتشين از شرم اين ديدار\r\nسينه‌ها لرزان و پرغوغا\r\n\r\n","description":"","footnote":"","page_name":" 2688 ","page_number":496},
  {"content":"\r\n\r\nدر طپش از شوق يك پندار\r\n« شايد او خواهان من باشد »\r\n* ليك گويى ديدهء شهزادهء زيبا\r\nديدهء مشتاق آنان را نمىبيند\r\nاو از اين گلزار عطرآگين\r\nبرگ سبزى هم نمىچيند .\r\nمىرود آرام و بىتشويش\r\nمىرود شادان به راه خويش\r\nمىخورد بر سنگفرش كوچه‌هاى شهر\r\nضربهء سمّ ستور بادپيمايش\r\nمقصد او ، خانهء دلدار زيبايش\r\n* مردمان از يكدگر آهسته مىپرسند\r\n« كيست پس اين دختر خوشبخت . »\r\n* ناگهان در خانه مىپيچد صداى در\r\nسوى در گويى ز شادى مىگشايم پر\r\nاوست . . . آرى . . . اوست\r\n« آه . . . اى شهزاده . . . اى محبوب رؤيايى »\r\n« نيمه‌شبها خواب مىديدم كه مىآيى »\r\nزير لب چون كودكى آهسته مىخندد\r\nبا نگاهى گرم و شوق‌آلود\r\nبر نگاهم راه مىبندد\r\n« اى كه چشمانت رهى روشن به‌سوى شهر زيبايى »\r\n« اى نگاهت باده‌اى در جام مينايى »\r\n« آه . . . بشتاب اى لبت همرنگ خون لالهء خوشرنگ صحرايى »\r\n\r\n","description":"","footnote":"","page_name":" 2689 ","page_number":497},
  {"content":"\r\n\r\n« ره بسى دور است »\r\n« ليك در پايان اين ره ، قصر پرنور است »\r\nمىنهم پا بر ركاب مركبش خاموش\r\nمىخزم در سايهء آن سينه و آغوش\r\nمىشوم مدهوش\r\nبازهم آرام و بىتشويش\r\nمىخورد بر سنگفرش كوچه‌هاى شهر\r\nضربهء سم ستور بادپيمايش\r\nمىدرخشد شعلهء خورشيد\r\nبر فراز تاج زيبايش . . .\r\n* مىكشم همراه او زين شهر غمگين رخت .\r\nمردمان با ديدهء حيران\r\nزير لب آهسته مىگويند\r\n« دختر خوشبخت ! . »\r\n\r\n","description":"","footnote":"","page_name":" 2690 ","page_number":498},
  {"content":"\r\n\r\n\r\nفروغى ( 1236 - 1177 )\r\nميرزا عباس فروغى ، فرزند آقا موسى ، در سال 1213 هجرى قمرى در كربلا از مادر زاد و پس از فوت پدر به ايران آمد و در بسطام زادگاه اجدادى مقيم شد و به كسب دانش پرداخت و بيشتر اوقاتش مصروف مطالعه دواوين شعر ، بخصوص مطالعهء ديوان سعدى و حافظ ، دو شاعر نامدار گرديد .\r\nفروغى در آغاز شاعرى مسكين تخلص كرد ، پس از چندى به همراه عموى خود دوستعلى خان معير الممالك از بسطام به مازندران رفت و در سارى اقامت گزيد و ازآن‌پس در دستگاه شاهزاده شجاع السلطنه حسنعلى ميرزا ، حكمران خراسان ، به آنجا و سپس به كرمان رفت و به سمت منشيگرى مشغول خدمت گرديد و به مناسبت نام يكى از فرزندان او كه فروغ الدوله نام داشت ، تخلص خود را از مسكين به فروغى تبديل كرد .\r\nفروغى پس از فوت محمد شاه قاجار و جلوس ناصر الدّين شاه به‌اتفاق قاآنى به تهران عزيمت كرد و در سلك شعراى دربار ناصرى منظوم گشت . چون شاه قاجار خود از قريحهء شاعرى بىبهره نبود و نسبت به شاعران عنايت خاصى مبذول داشت ، ازاين‌روى سخنوران به دربار او روى آوردند كه مشهورترين آنان ، سروش اصفهانى ، قاآنى ، محمود خان ملك‌الشعراء صبا ، وصال شيرازى ، و فروغى بسطامى بودند .\r\nدر ميان شعراى دربار ناصرى ، روابط فروغى بسطامى و قاآنى بسيار صميمانه بود و ميانشان انس و الفت خاص برقرار بود و تا پايان عمر اين روابط دوستانه همچنان باقى بود .\r\nاز غزلهاى مشهور فروغى غزلى است كه سه بيت آن را ناصر الدّين شاه به نظم كشيده و فروغى به اتمام آن همت گماشته است كه مطلع غزل فروغى اين است :\r\n زيب غزل كردم اين سه بيت ملك را * تا غزلم صدر هر مراسله باشد \r\n\r\n","description":"","footnote":"","page_name":" 2691 ","page_number":499},
  {"content":"\r\n\r\n « ده‌دله از بهر چيست عاشق و معشوق * عاشق و معشوق به كه يكدله باشد »\r\n« با گله خوش نيست روى خوب تو ديدن * ديدن رويت خوش است بىگله باشد »\r\n« طاقت و صبرم نمانده است دگر هيچ * در شب هجرم چقدر حوصله باشد ؟ »\r\nدوست نشايد ز دوست در گله باشد * مرد نبايد كه تنگ‌حوصله باشد\r\nدوش به هيچم خريد خواجه و ترسم * باز پشيمان از اين معامله باشد\r\nتند مران اى دليل ره كه مبادا * خسته‌دلى در قفاى قافله باشد\r\nموى تو زد حلقه بر ميانت و نگذاشت * يك سر مو در ميانه فاصله باشد\r\nآنكه مسلسل نمود ، طرهء ليلى * خواست كه مجنون اسير سلسله باشد\r\nبا غزل شاه نكته‌سنج ، « فروغى » * من چه سرايم كه قابل صله باشد \r\nفروغى بسطامى يكى از بزرگترين غزل‌سرايان دو قرن اخير بشمار مىرود كه غزلياتش از شور و لطف خاصى برخوردار مىباشد و در غزلسرايى شيوهء استاد اجل سعدى را پيروى كرده و به خوبى از عهدهء آن برآمده و به‌قدرى كلامش روان و دلنشين و بلند است كه زبانزد خاص و عام و از شهرت زيادى برخوردار گرديد و در سال 1274 قمرى در سن 61 سالگى بدرود حيات گفت .\r\n\r\nمهمان عزيز\r\n اندوه تو شد وارد كاشانه‌ام امشب * مهمان عزيز آمده در خانه‌ام امشب\r\nصد شكر خدا را كه نشسته‌ست به شادى * گنج غمت اندر دل ويرانه‌ام امشب\r\nمن از نگه شمع رخت ديده ندوزم * تا پاك نسوزد پر پروانه‌ام امشب\r\nبگشا لب افسون‌گرت اى شوخ پرىچهر * تا شيخ بداند ز چه افسانه‌ام امشب\r\nترسم ز سر كوى تو را سيل بگيرد * اى بىخبر از گريهء مستانه‌ام امشب\r\nيك جرعهء آن مست كند هر دوجهان را * چيزى كه لبت ريخت به پيمانه‌ام امشب\r\nشايد كه شكارم شود آن مرغ بهشتى * گاهى شكن دام و گهى دانه‌ام امشب\r\nتا بر سر من بگذرد آن يار قديمى * خاك قدم محرم و بيگانه‌ام امشب\r\nامّيد كه بر خيل غمش دست بيابد * آه سحر و طاقت مردانه‌ام امشب\r\nاز من بگريزند كه مى خورده‌ام امروز * با من منشينيد كه ديوانه‌ام امشب\r\nبىحاصلم از عمر گرانمايه « فروغى » * گر جان نرود در پى جانانه‌ام امشب \r\n\r\n","description":"","footnote":"","page_name":" 2692 ","page_number":500},
  {"content":"\r\n\r\n\r\nمردان خدا\r\n مردان خدا پردهء پندار دريدند * يعنى همه جا غير خدا هيچ نديدند\r\nهر دست كه دادند از آن دست گرفتند * هر نكته كه گفتند همان نكته شنيدند\r\nيك طايفه را بهر مكافات سرشتند * يك سلسله را بهر ملاقات گزيدند\r\nيك فرقه به عشرت در كاشانه گشادند * يكى زمره به حسرت سرانگشت گزيدند\r\nجمعى به در پير خرابات خرابند * قومى به بر شيخ مناجات مريدند\r\nيك جمع نكوشيده رسيدند به مقصد * يك قوم دويدند و به مقصد نرسيدند\r\nفرياد كه در رهگذر آدم خاكى * بس دانه فشاندند و بسى دام تنيدند\r\nهمّت طلب از باطن پيران سحرخيز * زيراكه يكى را ز دوعالم طلبيدند\r\nزنهار مزن دست به دامان گروهى * كز حق ببريدند و به باطل گرويدند\r\nچون خلق درآيند به بازار حقيقت * ترسم نفروشند متاعى كه خريدند\r\nكوتاه‌نظر غافل از آن سرو بلند است * كاين جامه به اندازهء هركس نبريدند\r\nمرغان نظرباز سبك سير « فروغى » * از دامگه خاك بر افلاك پريدند \r\n\r\nجلوهء حسن\r\n مهره توان برد ، مار اگر بگذارد * غنچه توان چيد ، خار اگر بگذارد\r\nبا همه حسرت خوشم به گوشهء چشمى * چشم بد روزگار اگر بگذارد\r\nكام توان يافتن ز نرگس مستش * يك‌نفسم هوشيار اگر بگذارد\r\nسرخوشم از دور جام و گردش ساقى * گردش ليل و نهار اگر بگذارد\r\nفصل گل از باده توبه داده مرا شيخ * غيرت باد بهار اگر بگذارد\r\nبوسه توان زد بر آن دهان شكرخند * گريهء بىاختيار اگر بگذارد\r\nپرده توانم كشيد از آن رخ زيبا * كشمكش پرده‌دار اگر بگذارد\r\nبر سر آنم كه در كمند نيفتم * بازوى آن شهسوار اگر بگذارد\r\nوانگذارم به هيچ‌كس دل خود را * غمزهء آن دل شكار اگر بگذارد\r\nدست نيابد كسى ز خاطر جمعم * زلف پريشان يار اگر بگذارد\r\nهيچ نگردم به گرد عشق « فروغى » * جلوهء حسن نگار اگر بگذارد \r\n\r\n","description":"","footnote":"","page_name":" 2693 ","page_number":501},
  {"content":"\r\n\r\n\r\nخيال خوش\r\n مگر خدا ز رقيبان تو را جدا بكند * عجب خيال خوشى كرده‌ام خدا بكند !\r\nسزاى مردم بيگانه را دهم روزى * كه روزگار تو را با من آشنا بكند\r\nخبر نمىشوى از سوز ما مگر وقتى * كه آه سوختگان در دل تو جا بكند\r\nبر آن سرم كه جفاى تو را به جان بخرم * در اين معامله گر عمر من وفا بكند\r\nقبول حضرت صاحبدلان نخواهد شد * اگر به درد تو دل خواهش دوا بكند \r\n\r\nتخت گل\r\n گر باغبان نظر به گلستان كند تو را * بر تخت گل نشاند و سلطان كند تو را\r\nگر صبحدم به دامن گلشن گذر كنى * دست نسيم ، گل به سر افشان كند تو را\r\nمشرق هزار پاره كند جيب خويشتن * گر يك نظر به چاك گريبان كند تو را\r\nاى كاش چهرهء تو سحر بنگرد سپهر * تا قبله‌گاه مهر درخشان كند تو را\r\nدور فلك به چشم تو تعليم سحر داد * تا چشم‌بند ، مردم دوران كند تو را\r\nچو مار زخم‌خورده ، دل افتد به پيچ‌وتاب * هرگه كه ياد طرّهء پيچان كند تو را\r\nدر هيچ حال خاطر ما از تو جمع نيست * قربان حالتى كه پريشان كند تو را\r\nبا هيچ‌كس به كشتن من مشورت مكن * ترسم خدا نكرده پشيمان كند تو را\r\nالحق سزد كه تربيت خسرو عجم * مير نظام لشكر ايران كند تو را\r\nداند هلاك جان « فروغى » به دست كيست * هركس كه سير نرگس فتّان كند تو را \r\n\r\nطالب حضور\r\n كى رفته‌اى ز دل كه تمنّا كنم تو را * كى بوده‌اى نهفته كه پيدا كنم تو را ؟\r\nغيبت نكرده‌اى ، كه شوم طالب حضور * پنهان نبوده‌اى كه هويدا كنم تو را\r\nبا صد هزار جلوه برون آمدى كه من * با صد هزار ديده تماشا كنم تو را\r\nبالاى خود در آينهء چشم من ببين * تا باخبر ز عالم بالا كنم تو را\r\nرسواى عالمى شدم از شور عاشقى * ترسم خدا نخواسته رسوا كنم تو را\r\nشعرت ز نام شاه « فروغى » شرف گرفت * زيبد كه تاج تارك شعرا كنم تو را \r\n\r\n","description":"","footnote":"","page_name":" 2694 ","page_number":502},
  {"content":"\r\n\r\n\r\nپير خرابات\r\n هرچه كردم به ره عشق ، وفا بود وفا * و آنچه ديدم به مكافات ، جفا بود جفا\r\nشربت من ز كف يار ، الم بود الم * قسمت من ز در دوست ، بلا بود بلا\r\nسكّهء عشق زدن محض ، غلط بود غلط * عاشق تُرك شدن ، عين خطا بود خطا\r\nبار خوبان ستم‌پيشه ، گران بود گران * كار عشّاق جگرخسته ، دعا بود دعا\r\nهمه‌شب حاصل احباب ، فغان بود فغان * همه جا شاهد احوال ، خدا بود خدا\r\nاشك ما نسخهء صد رشته ، گهر بود گهر * درد ما مايهء صد گونه ، دوا بود دوا\r\nنفس ما از مدد عشق ، قوى بود قوى * سر ما در ره معشوق ، فدا بود فدا\r\nدعوى پير خرابات ، به حق بود به حق * عمل شيخ مناجات ، ريا بود ريا\r\nهركه جز مهر تو اندوخت ، هوس بود هوس * آنكه جز عشق تو ورزيد ، هوا بود هوا\r\nهر ستم كز تو كشيديم ، كرم بود كرم * هر خطا كز تو به ما رفت ، عطا بود عطا\r\nزخم كارى ز فراق تو ، به جان بود به جان * جان‌سپارى به وصال تو ، بجا بود بجا\r\nدر همه عمر « فروغى » به طلب بود طلب * در همه حال وجودش ، به رجا بود رجا \r\n\r\nآه سحر\r\n يك شب آخر دامن آه سحر خواهم گرفت * داد خود از آن مه بيدادگر خواهم گرفت\r\nچشم گريان را به طوفان بلا خواهم سپرد * نوك مژگان را به خوناب جگر خواهم گرفت\r\nنعره‌ها خواهم زد و در بحر و بر خواهم فتاد * شعله‌ها خواهم شد و در خشك و تر خواهم گرفت\r\nانتقامم را ز زلفش موبه‌مو ، خواهم كشيد * آرزويم را ز لعلش سربه‌سر خواهم گرفت\r\nيا به زندان فراقش ، بىنشان خواهم شدن * يا گريبان وصالش ، بىخبر خواهم گرفت\r\nيا به پايش نقد جان بىگفتگو خواهم فشاند * يا نهال قامت او را به بر خواهم گرفت \r\n\r\n","description":"","footnote":"","page_name":" 2695 ","page_number":503},
  {"content":"\r\n\r\n يا سر و پاى مرا در خاك و خون خواهد كشيد * يا بر و دوش وِرا در سيم و زر خواهم گرفت\r\nيا به حاجت در برش دست طلب خواهم گشاد * يا به حجّت از درش راه سفر خواهم گرفت\r\nباز اگر بر منظرش روزى نظر خواهم فكند * كام چندين‌ساله را از يك نظر خواهم گرفت\r\nگر « فروغى » ماه من برقع ز رو برافكند * صد هزاران عيب بر شمس و قمر خواهم گرفت \r\n\r\nمحمل دلدار\r\n هركس كه به جان دسترسى داشته باشد * بايد كه به دل مهر كسى داشته باشد\r\nزان بر سر بيمار غمش پا نگذارد * ترسد كه مبادا نفسى داشته باشد\r\nدل ناله‌كنان رفت پى محمل دلدار * كاين قافله بايد جرسى داشته باشد\r\nگر ياد گلستان نكند ، هيچ عجب نيست * مرغى كه به تنها قفسى داشته باشد\r\nاز الفت بيگانه بينديش كه حيف است * دامان تو هر بوالهوسى داشته باشد\r\nدر پرده قدح نوش « فروغى » كه مبادا * سنگى به كمينت ، عسسى داشته باشد \r\n\r\n","description":"","footnote":"","page_name":" 2696 ","page_number":504},
  {"content":"\r\n\r\n\r\nفروغى ( 1325 - 1262 )\r\nميرزا ابو الحسن خان فروغى ، فرزند محمد حسين ذكاء الملك اصفهانى ، و برادر محمد على فروغى ، در سال 1301 هجرى قمرى در تهران از مادر زاد .\r\nفروغى علوم جديده و قديمه را فراگرفت و زبان فرانسه را نزد برادرش ( ذكاء الملك فروغى ) آموخت . ازآن‌پس به تدريس تاريخ و جغرافيا در دار المعلمين ( دانشسراى عالى ) پرداخت و چندى نيز رياست آن را عهده‌دار شد و مدت يك سال به نشر مجلهء تعليم و تربيت همت گماشت . آنگاه مجلهء فروغ تربيت را نيز تأسيس و آن را منتشر ساخت .\r\nفروغى در سال 1276 شمسى به اروپا سفر كرد و در كنگره‌هاى علمى و ادبى شركت جست و در سال 1278 شمسى براى شركت در كنگرهء مستشرقين به خاركوف عزيمت كرد . آنگاه به استادى دانشگاه تهران برگزيده شد و نيز به عضويت فرهنگستان ايران انتخاب گرديد و در سال 1325 شمسى بدرود زندگى گفت .\r\nاز آثار اوست : مثنوى شيدوش و ناهيد ، سرمايهء سعادت ، اوراق مشوش ، و كتابى نيز به زبان فرانسه به نام عقايد فلسفى و اجتماعى در پاريس منتشر نمود .\r\n\r\nهمّت و عزم\r\n خوش آن‌كس كه بر آسودگى راى نيست * ز هر مشكلش هيچ پرواى نيست\r\nدراز آيدت راه در چشم عزم * ازاين‌رو كه در رفتنت راى نيست\r\nاگر پاى همّت بود مرد را * سراسر جهان جاى يك پاى نيست\r\nفراخ است گيتى ز هر سو كه تو * بگويى پى جنبشم جاى نيست\r\nنه كز فرط رامش نشينى كه پاى * روانم بر اين ژرف پهناى نيست \r\n\r\n","description":"","footnote":"","page_name":" 2697 ","page_number":505},
  {"content":"\r\n\r\n بر اين دايره ژرف گيتى محيط * جز از عزم جانهاى والاى نيست\r\nهمان كرسى ايزد ، اين جان توست * كه وسعش كران را پذيراى نيست\r\nز امكان سير تو عكسى در اوست * مكان را بن ار هيچ پيداى نيست\r\nشد اين پهن گيتى يكى كارگاه * نشسته برش جز تو جولاى نيست\r\nپرندى برش بايد آراستن * كه جز تو بر اين چهره‌آراى نيست\r\nتو هر نقش زيبا كه بينى به باغ * جز از خلق آن چشم بيناى نيست\r\nبه بينش در است آفرينندگى * كه بىديده خوش‌نقش زيباى نيست\r\nهمان چشم بيناى گيتى تويى * عجب كت گهر روشنى راى نيست\r\nاز آنى تو بيكار چون چشم كور * كه ساده‌دلت همّت‌افزاى نيست\r\nجز از كار بينش نيفزايدت * جز از بينشت كارفرماى نيست\r\n« فروغى » كه در نام دارد فروغ * بدين نام نازنده بيجاى نيست\r\nجهان بىفروغ خردمندىات * جز از بستر خار و خاراى نيست\r\nخرد جز يكى نور بينش‌فزاى * كه همّت كشد سوى بالاى نيست \r\n\r\nمتاع دنيا\r\n من از اين متاع دنيا به جوى نظر ندارم * در سرورى نكوبم سر دردسر ندارم\r\nتو و كوشش زيادت من و عزلت و قناعت * كه تو دردسر پسندى و من اين هنر ندارم\r\nنه ريا و زهد و سالوس و نه كوس عيش و عشرت * كه اميد كامرانى ز فسون و شر ندارم\r\nمن اگر به ذكر تسبيح نجات خود نجويم * نه كه غافل از خدايم كه ز خود خبر ندارم\r\nبه خدا پناهم از خود كه پر از گناهم از خود * بجز اعتراف زشتى هنر دگر ندارم\r\nچه كنم اگر ننالم ز شكسته‌بالى خود * چو هواى سدره‌ام هست و ليك پر ندارم \r\n\r\n","description":"","footnote":"","page_name":" 2698 ","page_number":506},
  {"content":"\r\n\r\n صنما جمال و خوبى پى اختفا نباشد * تو به جلوه آى و منگر كه من آن بصر ندارم\r\nتو بيا كه هركه آيد بجز از تو خوب تابد * كه درون چشم گريان چو تو يك گهر ندارم\r\nلب تو لطيفه‌آموز خرد بود و گرنه * طمع عسل نبندم ، هوس شكر ندارم\r\nز كشاكشم چه حاصل چو پى هلاك عاشق * به كمر زنى تو دامان و رهى كمر ندارم \r\n\r\nخرد و دانش\r\n اگر ديده ، بىنور ، ديده بود * هم اين آدمى بىخرد آدمىست\r\nچو خود بىخرد نيست مردم كسى * تو چونت به بىدانشى خرّميست\r\nخرد را به دانش شناسد خرد * تو را هم خرد معنى مردميست\r\nنياز ار به دانش ندارى مناز * به بيشى خود ، كآنچه دارى كميست\r\nچه نازى كه در حلقهء روزگار * چو مردم ، منم ، خود مرا خاتميست\r\nنگين خرد نيست در شست تو * سليمانت چون و چونت جميست\r\n« فروغى » صفت با كسى يار باش * كه با اهل دانش و را ، همدميست\r\nبود تا جراحات نقص وجود * بدان دم رسد كاندر او مرهميست \r\n\r\nوجود بازيافته\r\n برآنم كه دست از جهان باز دارم * جهان با جهان‌جوى غافل گذارم\r\nمرا پردهء غفلت از ديده يك‌دم * گرفتند وز آن دم تنعّم ندارم\r\nچه بندم بدان نعمت شوم دل را * كه از كشته‌اش پشته‌ها برشمارم\r\nمرا هيچ گل نشكفد پيش خاطر * جز از خار كز خسته پايى برآرم\r\nمن اين ره كه پايان به خاك است آن را * گرفتم كه بر اسب و استر سپارم\r\nچه فرقم كه در پا ركاب است يا گل * چو دستى نماند كه هم سر به خارم\r\nاگر خود شوم رايض توسنى ، من * قدم بر سر نفس سركش فشارم \r\n\r\n","description":"","footnote":"","page_name":" 2699 ","page_number":507},
  {"content":"\r\n\r\n چو ديدم كه جام هوا نوش كردم * يكى روز و عمريست تا در خمارم\r\nچرا دل به مستى دهم بار ديگر * سپس طاقت سرگرانى نيارم\r\nچو خرمن يقينم نه تا خود بچينم * چرا تخمهء خودپرستى بكارم\r\nهمه بار گيتى به يك خار منّت * نيرزد كه دست تمنّا برآرم\r\nز گردون همه رنج زارى كشيدن * از آن به كه نزديك دونان بزارم\r\nدر اين دهر فانى كه دون‌همّتان را * سزد همّت ار خود به كارى گمارم\r\nبر اوراق مشكين كه جاويد ماند * « فروغى » صفت نقش زيبا نگارم \r\n\r\nطمع خام\r\n دل ديوانهء من دشمن آرام خود است * كام مىجويد و هم خصم همه كام خود است\r\nبوالعجب مرغ دل‌شيفته بر نقش خيال * كان خيالش همگى دانه و هم دام خود است\r\nگام بردار و فرو باز مياور به هوس * كه هر افتاده به سر از غلط گام خود است\r\nغير عشّاق كه آتش زن هر ايّامند * هنرش دستخوش شيوهء ايّام خود است\r\nشد جهان‌بين دل دانا كه به خود هيچ نديد * نيست جم را نظر از شيفتهء جام خود است\r\nديد در آينهء جام كه جز نيستىاش * نيست اين دل كه نه در فكر سرانجام خود است\r\nهركه در مطبخ خاليگر ايّام نشست * لاجرم سوخته جان از طمع خام خود است\r\nگر « فروغى » است شكايت همه از روز و شبش * رنجش از نالهء صبح و نفس شام خود است \r\n\r\n","description":"","footnote":"","page_name":" 2700 ","page_number":508},
  {"content":"\r\n\r\n\r\nفرهاد ( 1340 - 1301 )\r\nعلى اشترى ، فرزند ميرزا احمد خان اشترى ، متخلص به يكتا ، در سال 1301 هجرى شمسى در تهران از مادر زاد و تحصيلات ابتدايى و متوسطه را در همان شهر به پايان رسانيد . ازآن‌پس به استخدام ادارهء برق درآمد و به خدمت اشتغال ورزيد .\r\nفرهاد در سال 1323 شمسى مجموعه‌اى از اشعار خود را به نام ستارهء سحرى ، چاپ و منتشر كرد و در سال 1325 شمسى به عضويت انجمن ادبى فرهنگستان پذيرفته شد و در دىماه سال 1340 ، درحالىكه بيش از سى و نه سال از عمرش نگذشته بود ، چشم از اين جهان فروبست .\r\nعلى اشترى كه در شعر فرهاد تخلص مىكرد ، از ميان انواع شعر طبعش به غزلسرايى بيشتر مايل بود . او شاعرى باذوق و داراى طبعى روان و قريحتى خداداد در شعر بود و غزل را بسيار خوب و دلنشين مىسرود . چون در ماجرايى عاشقانه گرفتار آمد اشعارش از شور و سوز و گداز بهره‌اى فراوان يافت و همين شوريدگى غزلياتش را شور و حال خاصى بخشيد .\r\n\r\nصفاى دل\r\n به كدام دل توانم كه رخ تو باز بينم ؟ * كه به دست غير ، دستت به هزار ناز بينم\r\nلب تلخ جام خوش‌تر ز لبان نوشخندى * كه به كام ديگرانش پى بوسه باز بينم\r\nمن و كوى مىفروشان كه ز التفات ساقى * لب بوسه‌خواه خود را ز تو بىنياز بينم\r\nدل پاكباز ما را به پرىوشى چه حاجت * كه به كار غير او را دل كارساز بينم\r\nبه كدام در نهم سر ؟ كه بر آستان اين در * به صفاى دل جهانى همه در نماز بينم \r\n\r\n","description":"","footnote":"","page_name":" 2701 ","page_number":509},
  {"content":"\r\n\r\n\r\nكاروان عمر\r\n آن بىخبر كه راه ديار هوس گرفت * رد كرد دست ساقى و جام از عسس گرفت\r\nما سرگران ز صافى عشقيم تا چه ديد * آن بوالهوس كه جام ز دست هوس گرفت\r\nگفتم كه ناله سر دهم از شور عاشقى * غم عقده در گلو شد و راه نفس گرفت\r\nاز بادهء شباب مرا ساقى ازل * جامى به دست داد و ننوشيده پس گرفت\r\nاى باد روح‌بخش سحرگه حكايتى * از حال بوستان كه دلم در قفس گرفت\r\nدر راه پرفرازونشيب شباب و شور * گامى نرفته‌ايم كه ما را نفس گرفت\r\nاى كاروان عمر كه بيهوده مىروى * بس كن كه خاطرم ز صداى جرس گرفت \r\n\r\nاى ياران\r\n نه تنها خاطرم از آتش بيگانه مىسوزد * كه روز و شب به صد آتش مرا هم خانه مىسوزد\r\nبه ياد آتشين‌رويى لب ساغر چو مىبوسم * ز سوز آتش آهم مى و پيمانه مىسوزد\r\nشبى پروانه‌اى ديدم ميان شعلهء شمعى * حسد بردم بر احوالش كه خوش مستانه مىسوزد\r\nمرا دور از رخ چون آتشى دائم ، خداوندا * به صد ناكامى و حسرت دل ديوانه مىسوزد\r\nميان شمع و من فرقى كه هست اين است اى ياران * كه او پروانه را سوزد مرا پروانه مىسوزد \r\n\r\nشوره‌زار عمر\r\n چون شمع ، دل بر آتش حرمان نهاده‌ايم * زين رو به بزم لاله‌رخان ايستاده‌ايم\r\nچون اشك اگر به دامن خوبان نشسته‌ايم * بر ما حسد مبر كه ز چشم اوفتاده‌ايم\r\nچون لاله پرده از دل خونين گرفته‌ايم * گر در چمن به خنده دمى لب گشاده‌ايم\r\nبر اشك ما مخند كه در شوره‌زار عمر * گلهاى طبع خويش به اشك آب داده‌ايم\r\nبىناله سوختيم در اين بزم همچو شمع * وين شعر قطره‌ايست كه بر جا نهاده‌ايم \r\n\r\n","description":"","footnote":"","page_name":" 2702 ","page_number":510},
  {"content":"\r\n\r\n\r\nپخته و خام\r\n همدمى تا دل ما را دهد آرام ، كجاست * محرمى تا ز من آرد به تو پيغام ، كجاست\r\nحسرت بوسه زدن بر لب گرمى دارم * لب يار ار ندهد دست ، لب جام كجاست\r\nمن به جان در طلبت پاى نهادم ز آغاز * تا كجا مىكشدم بخت و سرانجام كجاست\r\nطمع صبح ندارم ز شب تيرهء هجر * ماهتابى كه برآيد ز لب بام كجاست\r\nباده گلرنگ و چمن خرّم و سبز و من و چنگ * هر دو در ناله كه آن سرو گل‌اندام كجاست\r\nگر به روى تو برآشفت دلم دوش مرنج * بحر را پيش مه چارده آرام كجاست\r\nكام خسرو نشدى همچو تو شيرين « فرهاد » * در ره عشق مگر پخته كجا خام كجاست \r\n\r\nديدهء عذرخواه\r\n گر زبانم را نمىفهمى ، نگاهم را ببين * چهر دردآلود و چشم بىگناهم را ببين\r\nگر نمىدانى كه روزم در غمت چون بگذرد * يك شب اينجا باش و تا صبح اشك و آهم را ببين\r\nدوست نادان ، عدو دانا ، جهان ناسازگار * زين همه در سايهء ساقى پناهم را ببين\r\nاى پريوش گر خطايى ديده‌اى بر من مگير * دشمنى را دوست خواندم اشتباهم را ببين\r\nجز وفا هرگز نكردم گر خطا پنداشتى * پيش رويت ديدگان عذرخواهم را ببين \r\n\r\nسرشك ديده\r\n درون سينه نگنجد دلى كه من دارم * خوش است با غم دل عالمى كه من دارم\r\nسرشك ديده بيان كرد ماجراى دلم * چه اعتبار بر اين محرمى كه من دارم\r\nاز آن گلى كه برويد ز خاك من پيداست * ز هجر لاله‌رخان ماتمى كه من دارم\r\nبسوخت جان حريفان ز گرمى سخنم * عجب كه در تو نگيرد دمى كه من دارم\r\nبيا و بر دل من رحم كن كه از تنگى * در او قرار نگيرد غمى كه من دارم \r\n\r\n","description":"","footnote":"","page_name":" 2703 ","page_number":511},
  {"content":"\r\n\r\n\r\nگذشته چه شد ؟\r\n باز شب شد كه فزايد غم من * نيست غير از غم من محرم من\r\nيار من غير شب تارم نيست * جز شب تيره دگر يارم نيست\r\nزلف شب بر همه جا سايه‌فكن * شبحى پيدا زان بيد كهن\r\nپاى آن چشمه در آن تارى دشت * من و انديشهء عمرى كه گذشت\r\nماه ديدم كه به صد جلوه و ناز * از پس كوه برون آمد باز\r\nشد در آن چشم هويدا مهتاب * چون يكى زورق سيمين در آب\r\nطرفه نقشى خوش و روح‌افزا بود * كم در آن خاطره‌ها پيدا بود\r\nديدم آن شب كه در آن پرتو ماه * با تو گفتم غم دل را به نگاه\r\nهشته بر شانه سر زلف دراز * سينه بر سينهء من هستى باز\r\nدست من در خم زلف چو شبت * بوسه‌اى نغز گرفتم ز لبت\r\nباز در منظره‌اى روح‌افزا * گاه پيدا و گهى ناپيدا\r\nديدمت مست و خراميده به ناز * دست در دست دگر دارى باز\r\nاشك حسرت ز رخانم لغزيد * خورد بر چشمه و آبى لرزيد\r\nزان سبك موج كه بر آب افتاد * لرزشى بر رخ مهتاب افتاد\r\nكم كمك محو شد آن صحنهء راز * نيره شد چشمه بر چشمم باز\r\nنقشى از ماه دل‌انگيز نماند * زان تماشا شبحى نيز نماند\r\nناگه افتادم و رفتم از هوش * گفت در گوش من آهسته سروش\r\nكان غم و شادى و آرامش و خشم * قطره‌اى گشت و فروريخت ز چشم\r\nاشك شد حلقه به چشمان تو بست * ناله شد در دل تنگ تو شكست\r\nدور بگذشتهء پرحسرت و درد * قطره‌اى گرم شد و آهى سرد \r\n\r\nغنچهء خاموش\r\n ديشب گل من غنچهء خاموش كه بودى ؟ * تا وقت سحر تنگ در آغوش كه بودى ؟\r\nمن باخبر از شيون و غوغاى تو بودم * اى دل تو به ياد لب خاموش كه بودى ؟\r\nدور از من غم‌ديده كنار كه نشستى ؟ * در پرتو مهتاب ، هم‌آغوش كه بودى ؟ \r\n\r\n","description":"","footnote":"","page_name":" 2704 ","page_number":512},
  {"content":"\r\n\r\n\r\nنويد بهشت\r\n مه با جمال يار برابر نمىكنم * صد بار كرده‌ام من و ديگر نمىكنم\r\nشب نيست كز فراق تو اى سرو سيم‌تن * دامن ز اشك پردُر و گوهر نمىكنم\r\nآن بلبلم كه در پروبالم خليده خار * با اين حديث عشق گل از سر نمىكنم\r\nما تو را به ترك عشق نويد بهشت چيست * زاهد مگو كه قول تو باور نمىكنم\r\nتا باد فروردين وزد از طرف كوهسار * ترك سماع و ساقى و ساغر نمىكنم\r\n« فرهاد » بيدلم من و شيرينم آرزوست * من ترك آن لبان چو شكر نمىكنم \r\n\r\nآستان تو\r\n با سرو هم‌طرازى و با مه برابرى * نىنى ز سرو برتر و از ماه برترى\r\nهرگز گداى كوى تو اى عين آفتاب * سلطان شهر را به تمنّا نزد درى\r\nگفتم چرا به ديدهء من پا نمىنهى * ديدم كه نيست لايق پاى تو اى پرى\r\nگفتم كه بندهء سر و روى دگر شوم * ديدم بر آستان تو افتاده هر سرى\r\nگفتى به ناز كز عقب من ميا دگر * من خود به اختيار نيايم ، تو مىبرى\r\nشيرين‌تر از تو در همه عالم نديده‌ام * « فرهاد » از آن شدم كه تو كامم برآورى \r\n\r\nسوز پنهان\r\n گرچه افكندى ز چشم خويش آسانم چو اشك * يك شب اى آرام جان بنشين به دامانم چو اشك\r\nيا به خاك تيره غلطم يا به دامان گلى * بر خود از اين بازى تقدير سوزانم چو اشك\r\nمردم چشم مرا ، مانند مردم ، لاجرم * من هم از اين تيره‌دل مردم گريزانم چو اشك\r\nگر به چشمى بوسه دادم يا به رخسارى چه سود * كاين زمان با حسرتى در خاك غلطانم چو اشك\r\nدست و پايى مىزنم ، امّا نمىدانم كجاست * اندر اين درياى بىپايان سامانم چو اشك \r\n\r\n","description":"","footnote":"","page_name":" 2705 ","page_number":513},
  {"content":"\r\n\r\n بر دلى گر مىنشينم بىثباتم همچو آه * ور به چشمى جا بگيرم باز لغزانم چو اشك\r\nسوز پنهان درون است اينكه پيدا مىشود * گه به لبهايم چو شعر و گه به چشمانم چو اشك \r\n\r\nبار گناه\r\n بعد از اين دست من و دامن ماه دگرى * من و سوداى سر زلف سياه دگرى\r\nچون تو پيمان وفا بشكنم و بنشينم * به اميد نگهى بر سر راه دگرى\r\nچشم خود فرش كنم زير كف پاى دگر * خرمن خويش بسوزم به نگاه دگرى\r\nگر گناه است نظر بر رخ خوبان دگر * بعد از اين پشت من و بار گناه دگرى\r\nآن‌قدر آه كشيدم به فراقت شب و روز * كه نمانده‌ست مرا طاقت آه دگرى\r\nبه‌جز از اشك كه گيرد همه‌شب دامن من * بر من و زارى من نيست گواه دگرى \r\n\r\n","description":"","footnote":"","page_name":" 2706 ","page_number":514},
  {"content":"\r\n\r\n\r\nفرياد ( 1317 )\r\nناصر امامى ، فرزند مرتضى ، كه در شعر تخلص فرياد را برگزيد ، در سال 1317 در شيراز در خانواده‌اى اصيل و سرشناس ديده به جهان گشود . وى از نواده‌هاى شيخ مفيد ، صاحب تذكرهء معروف مرآة الفصاحه مىباشد .\r\nامامى علوم ابتدايى و متوسطه را در زادگاه خود به پايان رسانيد ، ازآن‌پس در رشتهء زبان و ادبيات فارسى به تحصيل ادامه داد و به اخذ ليسانس توفيق يافت ، آنگاه به مشاغل آزاد روى آورد و در راه سازندگى گام برداشت و هم‌اكنون مدير شركت ايمن بتون ، در شهر خود به فعاليت اشتغال دارد .\r\nامامى از سيزده‌سالگى به سرودن شعر پرداخت و در انجمنهاى ادبى شهر خود شركت جست و آثارش در برخى از روزنامه‌ها و مجله‌هاى شهر خود و تهران به چاپ رسيد و در چند تذكره مانند : منتخبات شيخ الاسلامى ، كشكول ، 1100 غزل ، و نگين سخن ، آثارش درج گرديد و در سال 1362 و 63 كه در تهران اقامت داشت دبير انجمن ادبى صائب بود و در پيشرفت انجمن كوششهاى ثمربخشى انجام داد . دكتر رعدى آذرخشى در غزل جوابيه ، امامى را چنين ستوده است :\r\n تو اى امامى سحرآفرين به خويش ببال * به بزم هر بت نازآزما به خويش بناز « 1 » \r\nفرياد ، شاعرى خوش‌ذوق و سخنورى تواناست و در سرودن انواع شعر از مهارت كافى برخوردار مىباشد ، اما فن او در شعر غزلسرايى است و غزل را استادانه مىسرايد .\r\n\r\n\r\n","description":"","footnote":"\r\n( 1 ) - پس از آنكه ديوان دكتر رعدى تحت عنوان « نگاه » انتشار يافت ، امامى غزلى در ستايش او سرود و هنگامى كه دكتر رعدى در سال 1367 به شيراز آمد آن را به وى تقديم داشت و دكتر رعدى نيز غزل -\r\n","page_name":" 2707 ","page_number":515},
  {"content":"\r\n\r\n\r\nراز دل\r\n تا سر انديشه را در جيب پنهان كرده‌ام * درد را بر صفحهء دفتر نمايان كرده‌ام\r\nدر غم پروانه همچون شمع ، با سوز زبان * شوربختى را بيان با چشم گريان كرده‌ام\r\nآتش عشق توانسوز تو مىسازد مرا * چون سمندر زندگى را نار سوزان كرده‌ام\r\nراز دل با گيسويت گفتم به شبهاى دراز * با پريشان قصّه از حال پريشان كرده‌ام\r\nعاشق چشم توام ، دُردى كشم ، شيرازىام * همچنان نرگس اگر سردرگريبان كرده‌ام\r\nتا شكستم جمله بتها و پرستيدم تو را * آتش سوزنده را بر خود گلستان كرده‌ام\r\nزندهء جاويد عشقم ، خضر راه همّتم * جان بىمقدار را در كار جانان كرده‌ام\r\nدر توان معروف و در ايثار مشهورم چو مور * تا يكى ران ملخ نذر سليمان كرده‌ام\r\nاز برادرها چه مىپرسيد يوسف را چه شد ؟ * جايگه بر تخت زر از كنج زندان كرده‌ام\r\nنرم‌نرم آمد نمك خورد و نمكدان را شكست * عشق را بر سفره دل تا كه مهمان كرده‌ام\r\nواى اگر « فرياد » بىهنگام سازد آشكار * راز دردى را كه اندر سينه پنهان كرده‌ام \r\n\r\n\r\n","description":"","footnote":"\r\nزير را در جواب او سرود :\r\n مرا كه عمر به پايان رسيده در تك‌وتاز * رهى دراز به پيش است و زان نيايم باز\r\nغنيمت است در اين گيرودار عزم رحيل * مجال ديدن ياران خطّهء شيراز\r\nنسيم گلشن اين شهر ، جانفزا بوده‌ست * مرا به مهلت هستى ز روزگار دراز\r\nبويژه كاين سفرم گشته بيشتر پربار * به شعر « ناصر » افسونگر سخن‌پرداز\r\nروانى غزل وى ز آب برده گرو * كه نيست در خور آب روان نشيب و فراز\r\nبرى ز صدمت ايجاز و وصمت اطناب * شد اين‌چنين ، سخنش شاهكارى از اعجاز\r\nلطافت هنرش با طراوت است قرين * به فكر بكر وى انفاس عيسوى دمساز\r\nاز او به ساحت انديشه رنگ و بوى بهار * رسد به ديده و جان شادمانه از آغاز\r\nمجاز ، رنگ حقيقت ز گفته‌اش گيرد * چنان كه سر حقيقت برآورد ز مجاز\r\nهزار گل شكفد از بساط هر غزلش * سرودخوان به برش ، بلبلان خوش‌آواز\r\nعجب نه ، گر ز در و بام عشق بارد و بس * به عرصه‌اى كه « امامى » درايستد به نماز\r\nبود دلش چو دلم گنج رازهاى مگو * شگفت نيست ، اگر او مراست محرم راز \r\n* *\r\n تو اى امامى سحرآفرين به خويش ببال * به بزم هر بت نازآزما بخويش بناز\r\nشكست چنگم و قدّم خميد و نوبت توست * كه نغز نغمهء دلكش برآورى از ساز\r\nبه شعر ، راز و نياز تو بس بود « رعدى » * در اين جهان كه بود دامگاه آز و نياز \r\n","page_name":" 2708 ","page_number":516},
  {"content":"\r\n\r\n\r\nكمينگه جبر\r\n دلم ز كج‌روى روزگار مىميرد * فروغ آينه‌ام در غبار مىميرد\r\nبه دشتگه بدرآرد لباس رنگين را * كه از عناد زمستان ، بهار مىميرد\r\nز ابر مهر نبارد چو برف مرحمتى * به كوهسار وفا آبشار مىميرد\r\nسزد كه جمله مستان سرود غم خوانند * كه كنج ميكده رندى خمار مىميرد\r\nسخن ز چيدن و پرپر شدن خطاست ، خطا * به نوگلى كه ز يك طعن خار مىميرد\r\nمريز اشك ز چشمان آسمانى خود * كه نرگس تو در اين شوره‌زار مىميرد\r\nدر اين ديار مرا محرم صبورى نيست * از آن به بستر صبرم ، قرار مىميرد\r\nچه گويمت كه چرا آمدم ، چرا رفتم * كه در كمينگه جبر ، اختيار مىميرد \r\n\r\nدرياى پشيمانى\r\n دل آزرده را آخر به حال خود رها كردى * به دست خويش بند از پاى اين ديوانه وا كردى\r\nصواب محض باشد گر گناهت را نبخشايم * از آن بيگانگيهايى كه با اين آشنا كردى\r\nتو راز و رمز ايثار و محبّت را نمىدانى * تو راه و رسم انصاف و مروّت را رها كردى\r\nتو خاك دوستيها را به باد دشمنى دادى * تو بر سرچشمهء آب بقا آتش بپاكردى\r\nمرا آن گرم‌جوشيها به خاكستر نشست آخر * چها گويم كه با دم‌سردىات با من چها كردى\r\nمرا پاداش خوبيها ، بديها بود ، اى آوخ * وفا ديدى جفا كردى ، عطا ديدى خطا كردى\r\nتو را اينك به درياى پشيمانى رها كردم * به جرم آنكه هردم ناخدايى را خدا كردى\r\nبنازم شيوه‌ات اى غم ، نكردى ترك ما يك‌دم * از آن روزى كه ما را در دل آزرده جا كردى \r\n\r\n","description":"","footnote":"","page_name":" 2709 ","page_number":517},
  {"content":"\r\n\r\n\r\nدروغ زندگى\r\n من دروغ زندگى هستم مرا باور مكن * اين شراب تلخ را بيهوده در ساغر مكن\r\nآتشم ، برهم زن بنياد هر خشك و ترم * جان من بر باد ده ، در زير خاكستر مكن\r\nتهمت تردامنى مپذير و با دريا مجوش * راه صحرا گير و همچون موج دامن تر مكن\r\nاز شراب بيخوديها كُند بر پايم مزن * بر سر انديشهء روشنگرم چادر مكن\r\nتشنهء نورم ، مرا در ظلمت بستر مپيچ * يك جهان شورم مرا شيرين چنان شكر مكن\r\nسدّ راه تابش اين آفتاب خوش مشو * خويش را در پيش پير راه اسكندر مكن\r\nبت‌شكن ، بتخانه ويران ساز ، ابراهيم باش * در گلستان رسالت وحشت از آذر مكن\r\nاز دم پير مغان مگريز و با زاهد مساز * امر معروفى چنان را نهى از منكر مكن\r\nخدمت گوساله را بگذار و موسايى بجوى * سامرى را از بد انديشه پيغمبر مكن\r\nپيل را جز پيل نتواند برون برد از وهل * آزمونى اين‌چنين را با تن لاغر مكن\r\nخود تو مىدانى چه بازيهاست در چرخ ملك * خويش را بازيچهء اين چرخ بازيگر مكن\r\nاژدهايى بايد اين گنج گران‌مقدار را * پاى بيرون نه از اين ويرانه با ما سر مكن\r\nبشنو اين « فرياد » و از ويران‌سراى دل برو * بهر رفتن حاليا زين بيش خير و شرّ مكن \r\n\r\nدر خود شكسته\r\n اى زندگى مپيچ به پايم كه خسته‌ام * دست از سرم بدار كه در خود شكسته‌ام\r\nاينك دوباره دانه به پيشم چه مىنهى * من مرغ زجر ديده از دام رسته‌ام\r\nآواى شادمانه نمىخيزد از دلم * تا بر سر مزار محبّت نشسته‌ام\r\nعمرى حجاب خنده نهان كرد راز ما * ترسم كه اشك باز كند مشت بسته‌ام\r\nمىسوزم از شرار و ندارم ره فرار * خرسند نيستم اگر از مرگ رسته‌ام\r\nمانند گل به رقص درآيم به بزم باد * از آنكه همچو خار دلى را نخسته‌ام\r\nاز بستگى به غير ملامت نديده‌ام * بينى اگر كه از همه عالم گسسته‌ام \r\n\r\n","description":"","footnote":"","page_name":" 2710 ","page_number":518},
  {"content":"\r\n\r\n\r\nفريد ( 1304 )\r\nسيد اسماعيل روزبه « 1 » كه در شعر فريد تخلص مىكند ، فرزند سيد قوام الدّين ، در سال 1304 هجرى شمسى در شهرستان خوى چشم به دنيا گشود ، تحصيلات ابتدايى و متوسطه را در آموزشگاههاى پهلوى و خسروى همان شهر به‌پاى برد و به علت علاقه و اشتياقى كه به انجام خدمات فرهنگى و آموزشى داشت در سال 1325 به اروميه ( رضاييه ) رهسپار شد و در دانشسراى مقدماتى به تحصيل پرداخت و پس از دو سال فارغ التحصيل گرديد و به استخدام فرهنگ درآمد و به تدريس ادبيات فارسى در مدارس زادگاه خود اشتغال ورزيد .\r\nروزبه از دوران كودكى به شعر و ادب علاقه داشت و از مطالعهء دواوين شعر اساتيد كهن غافل نماند و چون ذوق و قريحهء شاعرى و استعداد كافى داشت از سال 1328 به نظم شعر پرداخت و در آغاز اشعار ملى و ميهنى مىسرود و بعد در انواع شعر ( كلاسيك و نو ) طبع‌آزمايى كرد و از عهدهء آنها به خوبى برآمد و مجموعه‌اى از اشعارش به نام برگ سبز ، در سالهاى قبل از او منتشر گرديده است .\r\nروزبه گذشته از هنر شعر ، از موسيقى و نقاشى بىبهره نيست و بخصوص در نقاشى فعاليت بيشترى به خرج داد و آثارى نيز به‌وجود آورد . نگارنده موقع چاپ تذكره به وى دسترسى نداشته و نتوانستم آثار جديدترى از او در اينجا بياورم .\r\nنمونه‌هاى زير از شعر اوست :\r\n\r\n\r\n","description":"","footnote":"\r\n( 1 ) - اسماعيل روزبه قبلا نام خانوادگىاش حقير بود و به همين نام خانوادگى تخلص مىكرد ، بعدا آن را به روزبه تغيير داد و تخلص فريد را هم در شعر به كار گرفت .\r\n","page_name":" 2711 ","page_number":519},
  {"content":"\r\n\r\n\r\nحسرت وصال\r\n نيم‌شب گر گذر افتد به شبستان منش * تا سحر بوسه زنم بر لب و چشم و دهنش\r\nگره از غنچهء پيچيدهء دل بگشايم * گر به دست آورم آن زلف شكن در شكنش\r\nدر مقامى كه لبش جان جهان مىبخشد * حيف باشد كه بخوانى تو عقيق يمنش\r\nمن و آغوش سمن‌بوى نگارين ؟ هيهات * كاش يا رب كه در آغوش كشم پيرهنش\r\nسينه‌ام چاك شد از حسرت آن غارت هوش * كه برآورده سر از خاك گريبان تنش\r\nگر بدين عشوه‌گرى از بر زاهد گذرى * باورم نيست كه باشد خبر از خويشتنش !\r\nنالهء مرغ دل خستهء من بىاثر است * كه چو من شيفته بسيار بود در چمنش\r\nاز پريشانى زلفش بت من بىخبر است * كى خبر مىشود از حال پريشان منش ؟ !\r\nبىسبب نيست كه دل در شكنش افتاده‌ست * بوى جان مىدهد آن طرّهء عنبرشكنش\r\nآن‌چنان خوب و لطيف است كه هنگام وصال * باز ماند دهن از بوسه زدن بر دهنش !\r\nمن كه از رايحهء باغ خيالش مستم * چه كنم باغ و تماشاى گل و ياسمنش ؟\r\nدل ، از آن گل بربوده‌ست اگر شعر « فريد » * از چه خواندست ، مرا بلبل شيرين‌سخنش ؟ \r\n\r\nوداع « 1 »\r\n ديدى آخر با من مسكين چه كرد آن دلبر من ! * دلبر سيمين بر من ، آن بت افسونگر من\r\nآنكه او مىخواست چندى بعد گردد همسر من * ديد تا بيرون فتاد از پرده راز دفتر من\r\nناگهان آتش گرفت و سوخت اين بال‌وپر من * واى بر من ، واى بر من\r\nواى بر من سوختم ، از پا فتادم ، زار گشتم * در هواى وصل آن گل خارآسا خوار گشتم \r\n\r\n\r\n","description":"","footnote":"\r\n( 1 ) - منظومهء فوق منظومه‌اى واقعى و عاشقانه است كه شاعر به آن مبتلا بوده و ماجراى آن خاتمه يافته و با آن وداع كرده است . شاعر در اين منظومه به سبك و شيوهء دكتر حميدى شيرازى آن را سروده . چون مفصل است قسمتى از آن را در اينجا آوردم .\r\n","page_name":" 2712 ","page_number":520},
  {"content":"\r\n\r\n عاقبت رسوا شدم من سخرهء انظار گشتم * ديگر اى پروردگار ، از زندگى بيزار گشتم\r\nگو بگيرد جان‌شكارت جان من از پيكر من * واى بر من ، واى بر من\r\nچند نالم اى فلك يك‌دم به كام من نگشتى * بر مراد من نرفتى ، بر مرام من نگشتى\r\nخواستم رامت نمايم ليك رام من نگشتى * غم‌گسارم در دل تاريك شام من نگشتى\r\nروز و شب من سوختم يك‌دم نگشتى ياور من * واى بر من ، واى بر من\r\nشب همه‌شب تا سحر بيدار ماندم ناله كردم * مرغ حق شد مونسم خواندم بر او افسانه هردم\r\nماه را ديدم بر آن نوميد راز دل سپردم * ديدگان بر آسمانها دوختم ، اختر شمردم\r\nآرى اختر مىفشانم ، تا بيايد اختر من * واى بر من ، واى بر من\r\nراستى را اين تو هستى بعد از آن بازيگرىها * بعد از آن عاشق‌نوازى ، دوستى ، آن دلبرىها\r\nآن‌همه ناز و جفاها ، عشوه‌ها ، غارتگرىها * ناگهان ترسيدى از خشم پدر ، كردى خرىها !\r\nاين همان هستى كه بودى افسر من بر سر من * واى بر من ، واى بر من\r\nخرمنم آتش زدى ، آتش بگيرد خرمن تو * سوختى جان و تنم ، سوزد دل‌وجان و تن تو\r\nلاجرم فردا كه در محشر بگيرم دامن تو * داد خود را از تو برگيرم برآرم شيون تو\r\nمن نمىدانم چه خواهى گفت پيش داور من * واى بر من ، واى بر من \r\n\r\n","description":"","footnote":"","page_name":" 2713 ","page_number":521},
  {"content":"\r\n\r\n گفته بودى صبر كن ، كردم مگر از من چه ديدى ؟ ! * تاب هجر آور ، كه آوردم ، مگر از من چه ديدى ؟ !\r\nهردم افزودى تو بر دردم ، مگر از من چه ديدم ؟ ! * عاقبت كردى ز خود طردم مگر از من چه ديدى ؟ !\r\nمن كه جز گوهر نيفشاندم به پايت گوهر من ! * واى بر من ، واى بر من\r\nياد باد آن روزگارانى كه با من يار بودى * با دل زارم ز شوخى بر سر آزار بودى\r\nناز مىكردى ولى از عشق من بيمار بودى * ماه بودى ، سرو بودى ، آهوى فرخار بودى\r\nمىچميدى ، مىرميدى ، مىدويدى در بر من * واى بر من ، واى بر من \r\n\r\nسايهء گل\r\n بينم آن سرو روان ، بر سر راهى ، گاهى * مىكشم از دل حسرت‌زده آهى ، گاهى\r\nاز چه گويند كه مه جز به فلك نتوان ديد ؟ ! * ديده‌ام روى زمين طلعت ماهى ، گاهى\r\nچشم او كرده سيه‌روزم ، يا رب چه شود ؟ * نظر افتد به من از چشم سياهى ، گاهى\r\nدل ربودى به نگاهى و شكستى اى دوست ! * شاد كن اين دل غمگين به نگاهى ، گاهى\r\nمگر اين نكته ندانى كه به گلزار وجود * مىرسد سايهء گل هم به گياهى ، گاهى\r\nكهربايى كه تو باشى چه غم از زردى روى * بشمار آر ، مرا هم پر كاهى ، گاهى\r\nاز تو امّيد وفا دارم و دانم كه كند * آه درويش اثر در دل شاهى ، گاهى\r\nگندم خال توام رهزن دين شد نه عجب * گر ، زنم راه جنان را به گناهى ، گاهى\r\nجز در آغوش تو راحت نبود بهر « فريد » * بده اى دوست بدين خسته پناهى ، گاهى \r\n\r\nروى تو مىخواهم و بس\r\n بىياد تو برنيايد از سينه نفس * در هر نفسم بود وصال تو هوس\r\nپرسى اگر از جهان چه خواهى ؟ گويم : * از هر دوجهان روى تو مىخواهم و بس \r\n\r\n","description":"","footnote":"","page_name":" 2714 ","page_number":522},
  {"content":"\r\n\r\n\r\nرقص آتش\r\n گر نيست از روى جفا دامن ز من برچيدنت * از چيست اى نامهربان بر اشك من خنديدنت ؟ !\r\nصد بار گفتم جان من با مدّعى كمتر نشين * فرياد از آن بنشستن و اين حرف من نشنيدنت\r\nپنداشتى پنهان بود ؟ پنهان نمىماند ز من * در شب‌نشينى بودن و با ناكسان رقصيدنت !\r\nآتش نديدم آن چنين رقصان به گرد خويشتن * هنگامه بر پا مىكند آن روى پا لغزيدنت !\r\nدل مىرود ، جان مىدهد ، جان مىدهد ، دل مىرود * اين ناز بى جا كردن و آن زير لب خنديدنت\r\nباور مكن دست طلب از دامنت كوته كنم * چندان‌كه خواهى ناز كن ، نازم بر آن نازيدنت\r\nهر كار مىخواهى بكن ، اى گل ز من دورى مكن * طاقت ندارم بيش از اين در دست گلچين ديدنت\r\nمى چيست تا پيش لبت مستى فزايد بر « فريد » * يك‌عمر ، مدهوشم كند اى نوش‌لب ، نوشيدنت \r\n\r\n","description":"","footnote":"","page_name":" 2715 ","page_number":523},
  {"content":"\r\n\r\n\r\nفريدون ( 1307 )\r\nفريدون كار ، در سال 1307 هجرى شمسى در اهواز چشم به جهان گشود . پدرش مدت هفت سال در زندان بسربرد و تعليم و تربيت او را مادرش به‌عهده گرفت و از همان كودكى اشعار حافظ را مادرش به او ياد داد .\r\nفريدون كار پس از اتمام تحصيلات ابتدايى و متوسطه به استخدام فرهنگ درآمد و به شغل معلمى پرداخت ، اما كار معلمى را رها كرد و چندى كارمند شركت نفت در اهواز شد . ازآن‌پس به تهران آمد و با مطبوعات همكارى خود را آغاز كرد و مدت يك سال عضو هيئت تحريريهء مجلهء روشنفكر شد و با مجلهء سپيد و سياه نيز همكارى نمود و مسئوليت قسمتهاى ادبى آن را به‌عهده گرفت .\r\nفريدون ، شاعر باذوق و خوش‌قريحتى است كه آثارش در بيشتر مطبوعات به چاپ مىرسيد ، اشعار اين گوينده علاقه‌مندانى يافت و نام او را بلندآوازه كرد . مجموعه هيجده قطعه شعر از او به نام \" تلخ \" چاپ شد و مورد استقبال قرار گرفت .\r\nفريدون كار گذشته از شعر و شاعرى ، در نويسندگى نيز چيره‌دست است و آثارى چند نيز تأليف و نشر كرد كه از آن جمله است : كاج ميعاد ، فلسفهء كهن ، آرزوى جنوب ، غلط ننويسيم ، پنج شعلهء جاويد ، اشك و بوسه ، فرهنگ واژه‌هاى سياسى و علمى و ادبى ، قديمىترين مكاتب فلسفى يونان .\r\nفريدون در ميان شعراى متقدم به اشعار حافظ و از گويندگان متأخر به اشعار نيما و شهريار علاقه‌مند است و نوشته‌هاى صادق هدايت را دوست دارد .\r\nفريدون عقيده دارد كه شاعر ضمن اينكه سراينده آرزوها و هوسهاى خويش است بايد به تمايلات مردم عصر خود و كوششهايى كه در راه نجات بشريت به عمل مىآيد ، ذىعلاقه\r\n\r\n","description":"","footnote":"","page_name":" 2716 ","page_number":524},
  {"content":"\r\n\r\nباشد و با هنر خود در كار پيروزى طبقات مردم محروم سهيم باشد . وى چندين سال است كه در خارج از كشور بسرمىبرد .\r\n\r\nبه‌سوى زندگى\r\n بر آن جنگل ، بر آن هامون ، بر آن‌سو * بر آن درياى پهن بيكرانه\r\nبر آن مرمرتراش قامت او * بر آن چشم سياه جاودانه \r\n* *\r\n بر آن ساغر كه لبريز است از مى * بر آن آواز افسون شباهنگ\r\nبر آن نغمه ، كه خيزد از لب نى * بر آن گلهاى زرد و صورتىرنگ \r\n* *\r\n بر آن نيلوفر پيمان و گردان * بر آن فرش كبود آسمانى\r\nبر آن امواج بىباك خروشان * بر آن پاكى و عشق جاودانى\r\nدرشت و روشن و زيبا نوشته‌ست * همه باهم به‌سوى زندگانى \r\n\r\nتلخ\r\n سخت اندوهناك و پريشم * امشب از ياد بگذشته‌اى دور\r\nغم بيالوده با نغمهء من * بوى مرگ آيدم از ابن گور \r\n* *\r\n چشم جادويى آرد پيامى * از غم و اضطرابى پشيمان\r\nياد بگذشته‌اى تلخ و شيرين * خيزد اندر خيالم پريشان \r\n* *\r\n مىنشيند كنارم پرىوار * چنگ در مويم اندازد آرام\r\nبوى عود آيد از كلبهء من * عطر مرگ دلاويز ايّام \r\n* *\r\n\r\n","description":"","footnote":"","page_name":" 2717 ","page_number":525},
  {"content":"\r\n\r\n دست من جويد او را ، دريغا * كه به كف نايد از او نشانم\r\nپيش چشمم به رقص است ، افسوس * مانده با آرزويش گمانم \r\n* *\r\n در گمانى بيالوده با غم * سوزم از چشم آبى نشانش\r\nگرد او مىتنم هالهء مهر * بلكه ره يابم اندر نهانش \r\n* *\r\n شعله مىميرد و مىشود محو * سايه‌هاى خيالات و اوهام\r\nبا سكوتى كه خاموشى آرد * مىشود غرق دنياى آلام \r\n* *\r\n سخت افسرده‌حال و پريشم * امشب از ياد بگذشته‌اى دور\r\nغم بيالوده با نغمهء مست * بوى مرگ آيدم از بن گور \r\n\r\nجام بشكسته\r\n چشم بگشوده بر چشم خورشيد * تن به صحرا و دريا كشيده\r\nپاى كوبيده بر كوهساران * جام بشكسته و آرميده \r\n* *\r\n من كه‌ام ؟ يك سرود غم‌آور * روحى آشفته ، قلبى فسرده\r\nراه پردازى از تيره‌شبها * ره به صبح بهارى نبرده \r\n* *\r\n خسته مردى كه در راه تاريك * گام بيهوده بسيار بگذاشت\r\nدر زمين و زمان چهره افروخت * پرچم آرزوها بيفراشت \r\n* *\r\n نااميدى كه در يك شب تار * رفت در كوى اميدواران\r\nدست برهم زد و خنده‌اش بود * مژدهء شادى روزگاران \r\n* *\r\n ليك دلخون و افسرده برگشت * با خيالى پريشان و درهم\r\nدر درونش روان زهر اندوه * وز غمى ناشناسا و مبهم \r\n\r\n","description":"","footnote":"","page_name":" 2718 ","page_number":526},
  {"content":"\r\n\r\n بعد از آن قلبش آشفته گرديد * و به دريوزه هر سو روان گشت\r\nفاش اسرار او شد سراسر * باغ آرامش او خزان گشت \r\n* *\r\n خيره بر باد و طوفان و باران * من كه‌ام ؟ عاشق رنگ و رؤيا\r\nچشم بگشوده مردى به تشويش * دل فكنده به دريا و صحرا \r\n* *\r\n مردى ، آرى ز ره بازمانده * عاشقى ، ناشكيبا و خاموش\r\nقصّهء روزگاران پيشين * كه به يكباره گردد فراموش \r\n* *\r\n چشم بگشوده بر چشم زهره * من كه‌ام ؟ ناشكيباى ايّام\r\nجام بر دست و استاده بر راه * بادهء تلخ اندوه در كام \r\n* *\r\n دل ز كف رفتهء آسمانها * با طبيعت وصالم دمادم\r\nدام و دانه بيفكنده از كف * بر وصالش دل‌وجان نهادم \r\n* *\r\n چشم من بر طبيعت هوسناك * با وىام صحبت و غم‌گسارى\r\nصحبت از آرزوهاى ويران * ديده پنهان كند اشكبارى \r\n* *\r\n من كه‌ام ؟ اين خيال پريشان * محنت و درد افسردگانم\r\nمن كه‌ام ؟ اين نگاه غم‌انگيز * كه به چشمان آيندگانم ! \r\n* *\r\n تند پرواز ديوانه‌وارى * كه خيالش به هرجا روان بود\r\nشكلى از وحشت و نامرادى * كه دمى هم ز غمها نياسود \r\n* *\r\n چشم بگشوده بر چشم خورشيد * تن به صحرا و دريا كشيده\r\nپاى كوبيده بر كوهساران * جام بشكسته و آرميده ! \r\n\r\n","description":"","footnote":"","page_name":" 2719 ","page_number":527},
  {"content":"\r\n\r\n\r\nفريور ( 1288 )\r\nمحمد فريور ، فرزند سعيد ، متخلص به فريور ، در سال 1288 هجرى شمسى در همدان ديده به جهان گشود ، تحصيلات ابتدايى را در قزوين و تهران فراگرفت و پس از سال چهارم متوسطه وارد دانشكدهء افسرى شد و در سال 1312 فارغ التحصيل گرديد . آنگاه به نقاط مختلف كشور مأموريت يافت و در سال 1334 براى گذراندن دورهء عالى پياده‌نظام به امريكا رفت و پس از طى دورهء مزبور به تهران مراجعت كرد و آخرين سمت او فرماندهى ژاندارمرى همدان بود و در سال 1340 با درجهء سرهنگى خود را بازنشسته كرد .\r\nفريور از سال 1321 در سلك فرقهء نعمت‌اللّهى منظوم گرديد و از مريدان مونس عليشاه ذو الرئاستين شد و بعدا از طرف دكتر نوربخش به لقب منصور على ملقب گرديد .\r\nاشعار زير نمونه‌هايى از نظم اوست :\r\n\r\nناز و نياز\r\n شب دراز است قصّه ساز كنيم * سوى جانان شويم و راز كنيم\r\nبرگشاييم عقده‌هاى دورن * چشم دل را چو ديده باز كنيم\r\nهوس ديدنش اگر داريم * بر دل خويشتن نماز كنيم\r\nبگذريم از سر هوا و هوس * زنگ دل پاك چون اياز كنيم\r\nچون در اين ره خطر فراوان است * كار عشّاق پاكباز كنيم\r\nپاى جان داد ار ميان آيد * بىريا در رهش نياز كنيم\r\nمن و ما از ميانه برداريم * وز تفاخر به خويش ناز كنيم\r\nچون « فريور » سحرگهان با دوست * از غم دل ترانه ساز كنيم \r\n\r\n","description":"","footnote":"","page_name":" 2720 ","page_number":528},
  {"content":"\r\n\r\n\r\nتشنه‌لب\r\n آخر اى ماه پريچهره ، بزن گامى چند * به سراى من افسرده‌دل ايّامى چند\r\nبهر ديدار تو ، دل از همه پرداخته‌ام * كه نگنجد به دلى ، عشق دلارامى چند\r\nشام من صبح نگردد دگر از ديدن مهر * تا نبينم رخ چون ماه تو را ، شامى چند\r\nسالها رفت و ز درگاه خدا مىطلبم * كه ميسّر شود از لعل لبت كامى چند\r\nتشنه‌كام آمده‌ام بر لب آن چشمهء نوش * برسان بر جگر سوخته‌ام جامى چند\r\nندهى بر من شوريده اگر بادهء ناب * ترسم آزرده شوم از ستم خامى چند\r\nچه شود گر بنوازى من دلسوخته را * يا به پيغام خوشى يا كه به دشنامى چند ؟\r\nاى كه در حسرت عشّاق جهان سوخته‌اى * جانب ميكدهء عشق ، بزن گامى چند\r\nبىگل و مطرب و ساقى منشين فصل بهار * خاصه گر دست دهد وصل گل‌اندامى چند\r\nسيم و زر ، گر نبود در كف من ، باكى نيست * شادم از آنكه ندارم به جهان وامى چند\r\nاى « فريور » ! به سر خوان خسان گام منه * تو كه با نان جوى سيرى و بادامى چند \r\n\r\nمهر على ( ع )\r\n امشب از گردش چشمان تو ، مستيم همه * مست و ديوانه و پيمانه پرستيم همه\r\nنرگس مست تو نازم كه چنان مستى داد * لب به ساغر نزده ، سرخوش و مستيم همه\r\nقامتت كرده به پا در دل ما غوغايى * در كنار قد دلجوى تو ، پستيم همه\r\nبا يكى جلوه كه در محفل رندان كردى * ز آتش و سوز دل سوخته ، رستيم همه\r\nامشب از طالع بيدار به ميخانهء عشق * به تماشاى جمال تو نشستيم همه\r\nدل ديوانهء ما گنج ولاى ازليست * چون به جان عاشق رخسار تو هستيم همه\r\nنوربخشى و ز ره نورفشان آمده‌اى * طعنه بر ما نزن ار نورپرستيم همه\r\nساقيا ، باده بده ، شام وصال و طرب است * هيچ تأخير مكن ، منتظرستيم همه\r\nباده پيش آر ، كه صوفى نكند توبه ز مى * سالها هست كه ما توبه شكستيم همه\r\nبده آن رطل گران بر من و بر مىزدگان * گرچه سرمست ز صهباى الستيم همه\r\nسخن از هول قيامت مكن اى زاهد خام * ما به مهر على ، از مهلكه جستيم همه\r\nدشمن ار دار زند يا كه بسوزد ما را * برنگرديم از آن عهد كه بستيم همه\r\nدولت پير مغان باد « فريور » جاويد * كه به يك جلوهء او ، قيد گسستيم همه \r\n\r\n","description":"","footnote":"","page_name":" 2721 ","page_number":529},
  {"content":"\r\n\r\n\r\nعشق و هستى\r\n به هرجا سخن از مى و يار نيست * بود دوزخى ، جاى انكار نيست\r\nبه بزمى اگر نام زيباى عشق * نيايد ، در آن بزم ، زنهار نيست\r\nكجا عارف آيد بدان محفلى * سخن از خطوخال دلدار نيست ؟\r\nكجا آدمى كام شيرين كند * لبش تا به لعل لب يار نيست ؟\r\nبه وجد آيد آسان مگر صوفيى * به جايى كه زلفين زنّار نيست ؟\r\nنباشد اگر دفتر روى يار * كسى را به دانش سروكار نيست\r\nنخواند اگر بلبل از عشق گل * صفا در گل و باغ و گلزار نيست\r\nبه عالم اگر عشق و ناى و شراب * نباشد ، جهان را خريدار نيست\r\nاگر تير مژگان يارى ، به دل * نيايد ، كسى اهل پيكار نيست\r\nبه سينه اگر نقش يارى نبود * كسى صاحب طبع سرشار نيست\r\nنباشد اگر بوى دلجوى يار * كسى رهرو كوى و بازار نيست\r\nملامت مكن هيچ عشّاق را * كه عشق پرىطلعتان ، عار نيست\r\nمخور غم ز بىمهرى دلبران * كه در دهر ، يار وفادار نيست\r\nبه عشق و وفا هركه منصور شد * مقامش به‌غيراز سرِ دار نيست\r\nگريزد « فريور » از آن مردمى * كه كردارشان همچو گفتار نيست \r\n\r\nمرغ حق\r\n مجنونم و جز عشق تو ، سوداى كسم نيست * جز ياد تو و ذكر تو در سر هوسم نيست\r\nدر آرزوى وصل تو اى يار يگانه * شب تا به سحر نالم و فريادرسم نيست\r\nچون باخبر از نعمت وصل تو نبودم * هرچند بسوزم ز غمت ، بازبسم نيست\r\nدر اين قفس تن ، من بيچاره اسيرم * فرياد زنم در قفس و هم‌نفسم نيست\r\nگشتم پى ديدار تو اى دوست جهان را * پايى كه توانم به تو نزديك رسم ، نيست\r\nجان مىدهم ار ديده به روى تو گشايم * افسوس ! كه دامان تو در دسترسم نيست\r\nسيرم من از اين عالم دون‌پرور فانى * جز ديدن آن جان جهان ، ملتمسم نيست\r\nهيهات حريفان همه رفتند « فريور » * جز مرغ حق و نالهء شب هيچ‌كسم نيست \r\n\r\n","description":"","footnote":"","page_name":" 2722 ","page_number":530},
  {"content":"\r\n\r\n\r\nمهر خوبان\r\n روزگارى به هوس در پى دلدار شديم * هر جمالى كه بديديم خريدار شديم\r\nگر به بزمى سخن از خال سياهى گفتند * در پى ديدن آن نقطه چو پرگار شديم\r\nغم جانان چو به نقد دل‌وجان مىدادند * ما ندانسته سر از پاى به بازار شديم\r\nگل نورسته چو بر طرف چمن روى نمود * مگرش پاى به بوسيم كم از خار شديم\r\nمهر چندان‌كه نموديم به قهر افزودند * به جفا هرچه فزودند وفادار شديم\r\nما نديديم وفا در دل خوبان جهان * سالها رفت كز اين نكته خبردار شديم\r\nشكر للّه كه پس از اين همه حيرانى ، باز * به كمند سر زلف تو گرفتار شديم\r\nبعد از آن دورهء كابوس و پريشانى حال * شد خرد از سر و عشق آمد و بيدار شديم\r\nدين و دل در سفر عشق گران‌بارى بود * چونكه اين هر دو بداديم سبكبار شديم\r\nبه تولّاى تو شاديم و نداريم غمى * چون تو را باخته‌ايم از همه بيزار شديم\r\nچون گذشتيم « فريور » ز سر خواهش نفس * نورى آمد به دل و همدم ابرار شديم \r\n\r\nاثر من\r\n نگيرم من دگر دلدار ديگر * كجا عاشق شوم من بار ديگر ؟\r\nگزيدم من يكى را ، غير او نيست * دلم در بند و دام يار ديگر\r\nچو آمد عشق او ، رفت از دل من * همه انديشه و افكار ديگر\r\nكجا دارد كسى چون من نگارى * به وهم و فكرت و پندار ديگر ؟\r\nبه غير از نام آن يار يگانه * نيارم بر زبان گفتار ديگر\r\nنخواهم در جهان از من بماند * بجز عشق و جنون آثار ديگر\r\n« فريور » ديده روى دوست يك‌بار * دهد جان گر كند ديدار ديگر \r\n\r\n","description":"","footnote":"","page_name":" 2723 ","page_number":531},
  {"content":"\r\n\r\n\r\nفقيهى ( 1339 - 1293 )\r\nرضا فقيهى ، فرزند شيخ على ، در سال 1293 هجرى شمسى در شهر اراك چشم به جهان گشود و در همان شهر به كسب دانش پرداخت و علوم جديده و قديمه را فراگرفت .\r\nفقيهى ازآن‌پس مسافرتهاى چندى به كشورهاى مختلف مانند عراق و سوريه و لبنان و فلسطين و حجاز و مصر و تركيه و جمهوريهاى گرجستان و ارمنستان و شبه‌جزيرهء كرچ و كريمه كرد و رهاورد اين مسافرتها را به‌صورت سفرنامه‌اى نوشت كه تاكنون به چاپ نرسيده است .\r\nفقيهى در سال 1324 شمسى رهسپار تهران شد و در اين شهر رحل اقامت افكند و در بعضى انجمنهاى ادبى شركت جست و بيشتر اوقات خود را به مطالعه صرف كرد و در سال 1339 در جادهء شيراز براثر تصادف اتومبيل درگذشت .\r\nفقيهى هنرش در شعر ، سرودن قطعه بود و در غزل نيز طبع‌آزمايى كرد و آثارش در پاره‌اى روزنامه‌ها به چاپ رسيد .\r\nنمونه‌هاى زير از نظم اوست :\r\n\r\nقطعه\r\n زنى نشسته بديدم كنار ديوارى * به روى سفره نخود چيده تا بگيرد فال\r\nگرفته دور ورا عده‌اى ز پير و جوان * كه زن به فال نخودشان كند معيّن حال\r\nبه پيش رفتم و گفتم يكى از آنان را * كه زين بساط چه جويى ز كار خويش مآل\r\nتو سرنوشت خود از اين عجوز و دوز و كلك * طلب كنى ز چه رويى كه هست امر محال\r\nدر اين زمان كه به افلاك نور علم رسيد * نشايد آنكه كنى چاره‌جويى از رمّال \r\n\r\n","description":"","footnote":"","page_name":" 2724 ","page_number":532},
  {"content":"\r\n\r\n بود خرافه‌پرستى و جهل و بىخردى * مر اين رويهء بيهوده نزد اهل كمال\r\nبه حال مردمى اين‌سان گريست بايد زار * كه غرقه گشته ز سر تا به پا به بحر ضلال\r\nچو ملّتى بشود پايبند موهومات * نباشد آخر كارش به‌جز فنا و زوال\r\nكنون ز غايت سستى و جهل و بىخبرى * بلا اراده شتابد به‌سوى اضمحلال\r\nهمى ز ايزد خواهم كه گردد ايرانى * به علم و فضل و خرد در جهان بدون همال\r\nشود خلف چو سلف شهره در كمال و هنر * بزرگ مغز و بلند اختر و فرشته خصال \r\n\r\nرضاى دوست\r\n عاشق ز جان خود به ره يار بگذرد * بهر رضاى يار ز اغيار بگذرد\r\nدر عشق با وفا شود و دلخوش عاقبت * بىمهرى نگار جفاكار بگذرد\r\nبلبل نوا و شور رسان بر سماى عشق * زان پيشتر كه رونق گلزار بگذرد\r\nجور و جفا بس است نگارا كه ترسمت * زان سينه تير آه شرربار بگذرد\r\nزاهد گرش ريا و تظاهر به كار نيست * برگو به وى ز خرقه و دستار بگذرد\r\nاز بحر عشق نيست گذر كار هركسى * غافل هلاك گردد و هشيار بگذرد\r\nاز خدمت به خلق كس ار توشه‌اى گرفت * از اين سراى شاد و سبكبار بگذرد\r\nدر كسب نام نيك و وفاى به عهد كوش * كاين زندگى چه سهل و چه دشوار بگذرد\r\nخواهم شفاى درد ز يزدان كه كس جز او * آگه نى است شب چه به بيمار بگذرد\r\nبشمار عمر خويش غنيمت كه بعد ما * سال و مه و ليالى بسيار بگذرد\r\nنيكى نما به خلق خدا پيش از آنكه عمر * چون آفتاب از سر ديوار بگذرد\r\nبهر رضاى دوست « فقيهى » در اين جهان * از بدره‌هاى درهم و دينار بگذرد \r\n\r\nدربارهء برف گويد\r\n خم گشته ز برف قامت سرو بلند * پوشيده سپيد جبّه مانا ز پرند\r\nگويى كه بود پيرزنى سيمين‌موى * افشان شده شاخه‌اش چو گيسوى كمند \r\n* *\r\n برف آمد و كوه و دشت آراسته شد * وز گرد و غبار ارض پيراسته شد\r\nبس ابر گهربار برافشاند درم * بر روى زمين يكسره از خواسته شد \r\n\r\n","description":"","footnote":"","page_name":" 2725 ","page_number":533},
  {"content":"\r\n\r\n\r\nقطعه\r\n پاسبانى را بديدم دست مردى بسته بود * بر سر و رو مىزدش هر سو كشان با حال زار\r\nگفتمش برگو گناه اين اسير زار چيست * كاين‌چنين چنين خواهى برآوردش دمار از روزگار\r\nگفت بر حال چنين ناكس ترحّم نارواست * كاين دغل ، دزدى بود طرّار و رندى نابكار\r\nگفتم اين باشد به دست تو گرفتار و اسير * ازچه‌رويش مىزنى ديگر در اين حال فكار\r\nباز پرسيدم چه دزديده‌ست بر من بازگوى * گفت جفتى كفش از كاخ اميرى بختيار\r\nگفت لب بربند از اين گفتار بىحاصل چه سود * كاين گنهكار است و حقش چوب و فحش آبدار\r\nبا تأثر گفتم ار دزدى بود جرم و گناه * پس چرا هركو بدزدد بيش بيشش اعتبار\r\nآنكه ميليونها ز مال ملّت بيچاره برد * ثابت اندر مسند خويش است و صاحب اختيار\r\nپاسبانش مىكند تعظيم و قاضى احترام * كبر بر مردم فروشد با كمال افتخار\r\nمىدهد تحويل ملت با تفرعن پوزخند * اندر اين كشور جز اين هم كس ندارد انتظار\r\nپنجهء قانون گلوگير ار ز صديكشان شود * مىكند آن هم به صد نيرنگ از كيفر فرار\r\nگر تو هستى دزدگير و دزدبند اى پاسبان * پس چرا هستند دزدان قوى بىبندوبار\r\nگفت هيهات ار كه من سازم يكى را دستگير * زودش آزادى دهد مسئول امر رشوه‌خوار \r\n\r\n","description":"","footnote":"","page_name":" 2726 ","page_number":534},
  {"content":"\r\n\r\n بارالها بهر نابودى دزدان بزرگ * ز آستين عدل و قانون آهنين دستى برآر\r\nتا كه دزدان و خيانت‌پيشگان مملكت * كنج زندانشان شود مسكن و يا بالاى دار\r\nحاكم اندر مملكت روزيست قانون كاندر آن * دزد از خرد و كلان مطرود و منفور است و خوار \r\n\r\nقطعه\r\n دو كودك را بديدم زار و خسته * گرفته دست هم مغموم و محزون\r\nپريشانى و فقر و بينوايى * هويدا بُد ز حال آن دو دلخون\r\nخرامان از كنارى مىگذشتند * در اين شهر پر از نيرنگ و افسون\r\nبه هر سوشان نظر با چشم حسرت * به هر چيز آرزو ز اندازه بيرون\r\nدر اين حالت چو بر كاخى رسيدند * كه سر افراشته بر بام گردون\r\nز رفتن هر دو كودك بازماندند * ز خود بى خود از آن منظر چو مجنون\r\nيكيشان گفت كاى جان برادر * نگر فقر بهشتى در بر اكنون\r\nكه واعظ دوش بر منبر همىگفت * ز وصفش داستانها از چه و چون\r\nز آب جارى و حوراء و غلمان * صفا و نزهتش از وهم بيرون\r\nمر آن جمله در اين كاخ است موجود * همه چيزش نكو هست و موزون\r\nگمانم جنّت موعود اين است * كه وضعش كرده حال ما دگرگون\r\nو ليكن گفت واعظ در ورودش * گنهكاران نمىباشند مأذون\r\nبود خلد برين مأواى مؤمن * بر اهل حق مبارك هست و ميمون\r\nمگر ماييم در دوران گنهكار ؟ * كه در اين كاخمان ره نيست ايدون\r\nبه عمر خود نكردم من گناهى * نمىباشد مر اين گفتار مظنون\r\nمگر آنان نكوكارند و مؤمن ؟ * كه در فقرند همچون دُرّ مكنون\r\nو يا در خلقت از ما برتر هستند ؟ * كه از هر سختى و رنجند مأمون\r\nچرا آن عده را منزل در اين كاخ * چرا ما راست مسكن اندر آهون\r\nز چه آنان به ناز و نيكبختى * ز چه اقبال و بخت ماست وارون \r\n\r\n","description":"","footnote":"","page_name":" 2727 ","page_number":535},
  {"content":"\r\n\r\n جوابى بس متين دادش برادر * كه اى بر ظاهر هر چيز مفتون\r\nنه اين كاخ است خود قصر بهشتى * فساد و هرزه‌كارى است كانون\r\nبر اهل كاخهاى بس مجلّل * زند روزى مر اين گردون شبيخون\r\nرود بر باد كبر و آز و شهوت * شود چون كاه روى چون طبرخون\r\nاثر نز كاخ مىماند نه اهلش * نه از مال و نه از بار و نه از هون\r\nچو ما را بهره جز رنج از جهان نيست * نه عيش و نوشمان نى كاخ مسكون\r\nكس آزار و ستم از ما نبيند * ز حب و مهر قلب ماست مشحون\r\nخوريم از قوّت بازوى خود نان * به كس هرگز نمىباشيم مرهون\r\nبهشت واقعى جاويد ما راست * به لطف مهربان دادار بىچون\r\n« فقيهى » اندر اين دهر پرآشوب * به راه خدمت خلق است برهون \r\n\r\nمحبّت متقابل\r\n بايد كه محبّت ز دو جانب باشد * قلب دو طرف به مهر راغب باشد\r\nچون تابش نور مهر باشد ز دو سو * آن دوستى استوار و جاذب باشد \r\n\r\nاحتياط و پرهيز\r\n بر چهرهء آن بت دلاويز نگر * چشمان خمار فتنه‌انگيز نگر\r\nديوانه ز عشقش ار كه خواهى نشوى * بر وى به صد احتياط و پرهيز نگر \r\n\r\n","description":"","footnote":"","page_name":" 2728 ","page_number":536},
  {"content":"\r\n\r\n\r\nفكور ( 1304 )\r\nكريم فكور ، در سال 1304 هجرى شمسى در مشهد از مادر زاد . تحصيلات ابتدايى را در دبستان امير اتابك و سيكل اول متوسطه را در دبيرستان رازى ( فرانكو پرسان ) و سيكل دوم را در دبيرستان شرف و 15 بهمن تهران به پايان رسانيد . ازآن‌پس به تحصيل در رشتهء حقوق پرداخت و به اخذ ليسانس نايل آمد ، آنگاه در بانك بازرگانى به كار مشغول شد .\r\nفكور هم‌زمان با تحصيل در دانشكدهء حقوق ، همكارى خود را با مطبوعات آغاز كرد و به نوشتن مقاله و ترجمهء نوول و قطعات شعر پرداخت و اولين روزنامه‌اى كه آثارش را به چاپ رسانيد روزنامهء رستاخيز ايران بود كه به مديريت ايراندخت تيمورتاش و سردبيرى پارسا تويسركانى اداره مىشد و پارسا فكور را به شعر و شاعرى تشويق كرد .\r\nفكور از شعراى خوش‌ذوق و هنرمندى است كه آثارش در روزنامه‌هاى تهران انتشار مىيافت و چندى نيز با روزنامهء توفيق همكارى مىكرد و آثار خود را با نامهاى مستعار :\r\nشيطان ، فتنه ، سخن‌چين ، و فكلى منتشر مىساخت .\r\nفكور چون به موضوعات انتقادى و طنزآميز علاقه داشت ، در سلك شعراى فكاهىپرداز درآمد و در اين زمينه خود را مديون راهنماييهاى ابو القاسم حالت و پرويز خطيبى ، دو شاعر طنزگو و فكاهىسرا مىداند و در ضمن آشنايى با اين دو شاعر موجب گرديد كه او نيز به ترانه‌سرايى و سرودن قطعات فكاهى روى آورد و بدين منظور ترانه‌هايى براى راديو و تئاتر ساخت كه به‌وسيلهء خوانندگان اجرا مىشد .\r\nفكور در نظم انواع شعر از توانايى و مهارت كامل برخوردار است و نيز در ساختن تصنيف توانايى دارد كه اين تصنيفها در برنامه‌هاى راديويى و فيلمهاى ايرانى مورد استفاده قرار گرفته است . از ميان ترانه‌هاى معروف او : نازنين من ، يك شب دلم خواهد كه مهمانت\r\n\r\n","description":"","footnote":"","page_name":" 2729 ","page_number":537},
  {"content":"\r\n\r\nكنم ، ساغر شكسته ، اين روزا يك دل چون آينه پيدا نمىشه ، آتش‌نشانى ، مونس جان آمد ، سفر كنم تنها روم تنها ره صحرا روم ، اپراى تخت جمشيد ، اپراى شهر بابل ، ديگر هرگز ، الههء ناز ، اشكها و لبخندها ، و دهها ترانهء ديگر را بايد نام برد .\r\nفكور در نگارش سناريو براى استاديوهاى فيلمبردارى فعاليت زيادى كرد و در اين راه موفقيتى قابل ملاحظه‌اى كسب نمود . از آن جمله داستان ظالم بلا كه به صورت داستان در پاورقى يكى از روزنامه‌ها نوشت ، از او خواستند كه آن را به شكل سناريو درآورد و او نيز اين كار را كرد و فيلمى به همين نام ساخته و به معرض نمايش گذاشته شد .\r\nآثارى كه تاكنون از اين شاعر به چاپ رسيده است به نامهاى : تك‌مضراب ( مجموعه اشعار و قطعات فكاهى ) ، بوسه‌هاى گمشده ، به‌سوى مردم ، ترانه‌هاى فكور ، ويزا براى كاراكاس ( ترجمه ) ، گلبانگ آسمانى ( ترجمهء قرآن منظوم ) ، و ترجمه به زبان ايتاليايى كتاب فتنهء دشتى ، و چند اثر ديگر .\r\n\r\nترجمهء منظوم آية الكرسى\r\n يكتا بود خداى و نباشد جز او خدا * پاينده است و زنده و سرمنشأ بقا\r\nنه خواب گيردش نه به رخوت شود دچار * از اوست آسمان و زمين ، عرض كبريا\r\nآن‌كس كه دم زند ز شفاعت به نزد وى * جز با اجازه‌اش ، تو بگو كيست ؟ وز كجا ؟\r\nدر نزد خلق آنچه عيان و نهان بود * او داند و جز او نبود چاره‌ساز ما\r\nبر ذرّه‌اى ز علم خدا كس محيط نيست * الّا بدان‌قدر كه دهد رأى او رضا\r\nفرمان آسمان و زمين دست او بود * باشد به برّ و بحر و سما حكم او روا\r\nسنگين براى وى نبود حفظ كاينات * زيرا بود بزرگ و خدايى ورا سزا\r\nدر دين حق كجا بود اكراه چون « كمال » * ظاهر شد از ضلال و مشخص شد از خطا\r\nآن پاكدل كه منكر طغيانگران شود * ايمان بياورد به خداوندى خدا\r\nبر ريسمان محكم و سختى گرفته دست : * مستمسكى كه نگسلدش پنجهء قضا\r\nداناى مطلق و شنواى به حق خداست * دانا به هر عمل شنوا بهر هر دعا\r\nاو كارساز اهل يقين است و مىبرد * بر روشنى ، ز شام سيه ، اين گروه را\r\nوان كافران كه ياور طغيانگران شوند * از مرز روشنى سوى ظلمت نهند پا\r\nاين دسته را جهنمى جاودانه ، دان * كى جانشان ز آتش دوزخ شود رها ؟ \r\n\r\n","description":"","footnote":"","page_name":" 2730 ","page_number":538},
  {"content":"\r\n\r\n\r\nتقويم\r\n صبح ، هر روز كه از بستر خود برخيزم * خيره بر صفحهء تقويم شود ديدهء من\r\nتا به گوشم رسد اين نغمه كه : يك روز گذشت * در پس سينه بلرزد دل رنجيدهء من \r\n* *\r\n ياد پيمان تو مىافتم و در لوح خيال * نقش « آيندهء نزديك » ، عيان مىبينم\r\nآنچه نقش تو در آيينهء امّيد نمود * من در آيينهء آينده همان مىبينم \r\n* *\r\n به صد امّيد به دل عشق تو را پروردم * ترسم از آنكه دهم جان و نيابم حاصل\r\nحاصل اين است كه بايد به تكاپو بدويم * تو پى عيش و هوس ، دل پى تو ، من پى دل \r\n* *\r\n روزها پشت‌سرهم به تأنى گذرند * گويى از طالع من كنده شده چرخ زمان\r\nدارم امّيد به وصل تو و با خود گويم * گنج وصل تو كند رنج تحمّل آسان \r\n* *\r\n صبح ، هر روز كه از بستر خود برخيزم * خيره بر صفحهء « تقويم » شود ديدهء من\r\nتا به گوشم رسد اين نغمه كه : يك روز گذشت * در پس سينه بلرزد دل رنجيدهء من \r\n\r\nپوزش !\r\n وقت آن شد كه به پند دل خود گوش كنم * طلب پوزش از آن يار خطاپوش كنم\r\nدوش رنجيد و از آغوش من آن يار برفت * تا در آغوش كه ؟ اين رنج فراموش كنم\r\nروشن از ماه رخش كلبهء من بود كنون * گفتگو با كه ؟ در اين كلبهء خاموش كنم\r\nسر فرا دوش كه بگذارم و نزد چه كسى ؟ * باز امروز شكايت ز غم دوش كنم\r\nتا ز بيداد دلم گوش فلك كر نشود * وقت آن است كه پند دل خود گوش كنم\r\nنيمه‌شب مست نهم سر به در خانهء او * طلب عفو از آن ماه قدح‌نوش كنم\r\nسر به گوشش بنهم تا كه مشام دل خويش * خرّم از نكهت آن زلف و بناگوش كنم\r\nگويم اى شوخ‌لب از شكوه فروبند و بيا * كز مى عشق تو را واله و مدهوش كنم\r\nدست بشكسته به آغوش بلا افتم اگر * بعد از اين با دگرى دست در آغوش كنم\r\nمىشود درد فراق تو به يك بوسه علاج * هان بيا چاره اين نيش بدان نوش كنم \r\n\r\n","description":"","footnote":"","page_name":" 2731 ","page_number":539},
  {"content":"\r\n\r\n\r\nانسان برتر\r\n اى خوشا چشم طمع از اين جهان برداشتن * عالم وارسته بودن شور در سر داشتن\r\nقلب پاك و طينت پاك و زبان و فكر پاك * خاطرى آسوده روحى نامكدر داشتن\r\nدل به مهر حق سپردن ، يار انسانها شدن * روز و شب دست دعا بر آسمان برداشتن\r\nدر وراى اين جهان خاكى مردم‌فريب * شور و حال ديگر و دنياى ديگر داشتن\r\nخوشه‌ها از خرمن عرفان گرفتن همچو شيخ * حرمت دين حق و رسم پيمبر داشتن\r\nمهربان بودن رها بودن ز قيد و بند دهر * بين مردم شهرت انسان برتر داشتن\r\nاز جنون شهوت و حب مقام و حرص مال * دست شستن ، روز رستاخيز باور داشتن\r\nكاسهء چشم حريصان پر شود از خاك گور * اى خوشا چشم طمع از اين جهان برداشتن\r\nجاى زرّ و گوهر از مال جهان ما را بس است * خامهء زرّين كلام همچو گوهر داشتن \r\n\r\nخزان عشق\r\n جوانى رفت و شادى رفت و شور زندگانى هم * خزان عشق آمد پيرى آمد ناتوانى هم\r\nنكوخواهان ز بس گفتند : جانت بىبلا باشد * نمىآيد به جان من بلاى ناگهانى هم\r\nچنان از خلق بد ديدم كه هرگز باورم نايد * اگر روزى ز كس بينم وفا و مهربانى هم\r\nنماند از من بجز نامى كه گاهى در ميان آيد * چو من فانى شوم برجا نماند نام فانى هم\r\nبود ناپايدارى موجب افزايش لذّت * و الّا رنج جاويد است عمر جاودانى هم\r\nبه سيلى چهره‌ام را ارغوانى ساختم آرى * دگر كارى نيايد از شراب ارغوانى هم \r\n\r\nيادگار من\r\n از حد گذشت صبر تو و انتظار من * بازآ كه خسته شد دل امّيدوار من\r\nخندان به كلبهء من مسكين قدم گذار * زان پيشتر كه گريه كنى بر مزار من\r\nاى تازه‌گل بهار به زيبايى تو نيست * شد از بهار روى تو خرّم بهار من\r\nمانند لاله شد دل من داغدار تو * فرصت شمار تا نشدى داغدار من\r\nخواهم شوم چو خاك و بيفتم به راه تو * شايد كه باد بر تو رساند غبار من\r\nدر دهر يادگار بماند ز رفتگان * بعد از من است قصّهء دل يادگار من \r\n\r\n","description":"","footnote":"","page_name":" 2732 ","page_number":540},
  {"content":"\r\n\r\n\r\nگل بهار\r\n گل بهار ندارد طراوتى كه تو دارى * نسيم صبح ندارد لطافتى كه تو دارى\r\nمنه تو را به خدا پا برون ز خانه كه بينم * قيامتى شده بر پا ز قامتى كه تو دارى\r\nعجب مدار ، شود آب اگر ز شوق دل من * كه سنگ آب شود از حرارتى كه تو دارى\r\nفسانه گشت وفايى كه من به عشق تو دارم * زبانزد همه‌كس شد ملاحتى كه تو دارى\r\nز من دريغ مكن مهر جاودانى خود را * كه پايدار نماند وجاهتى كه تو دارى \r\n\r\nبوسه‌هاى گمشده\r\n يك سال پيش بود كه چون مهر تابناك * در آسمان زندگىام جلوه‌گر شدى\r\nيك سال پيش بود كه چون صبح آرزو * از پشت پردهء شب حرمان به در شدى\r\nچون آفتاب از افق آرزوى من * طالع شدى و نور فشانى به روى من\r\nيك سال شب به روز رساندم به انتظار * يك سال با خيال تو روز و شبم گذشت\r\nيك سال هر زمان كه برفتى ز نزد من * ياد تو بر دل و سخنت بر لبم گذشت\r\nگر شكوه كردم از سخن نارواى تو * مهر سكوت زد به لبم بوسه‌هاى تو\r\nدر دل نهان عشق تو را كاشتم ولى * باور نداشتم كه چنين پرثمر شود\r\nبس ماهها گذشت و فزون گشت عشق ما * بس سالها كه بگذرد و بيشتر شود\r\nآن آفريدگار كه اين عالم آفريد * گويى من و تو را ز براى هم آفريد\r\nاينك بيا كه با دل محنت كشيده‌ام * تا صبحدم زبان دلت گفتگو كند\r\nوان بوسه را كه گم شده در عاج گردنت * در زير نور ماه لبم جستجو كند\r\nاين بوسه‌ها كه ميوهء باغ جوانىاند * بنيان‌گذار دوستى جاودانىاند \r\n\r\n","description":"","footnote":"","page_name":" 2733 ","page_number":541},
  {"content":"\r\n\r\n\r\nفلسفى ( . . . - 1254 )\r\nسيد حسنعلى حسينى نايينى ، ملقب به تاج الحكماء ، فرزند سيد ابراهيم ، معروف به سيد حكيم ، در سال 1254 هجرى شمسى در شهر نايين چشم به جهان گشود و تحصيلات مقدماتى را در رشتهء علوم قديمه در زادگاهش فراگرفت . ازآن‌پس براى تكميل تحصيل به اصفهان عزيمت كرد و از محضر درس ميرزا باقر حكيم‌باشى كه در طب قديم مقام استادى و اجتهاد داشت يك دوره طب قديم را آموخت و علاوه بر اين ، به منبر مىرفت و هم آواز خوشى داشت و چندى نيز از طرف ادارهء كل صحّيه ( بهدارى ) مأمور خدمت نايين گرديد .\r\nفلسفى در اواخر دورهء مظفرى به تهران آمد و به تحصيل زبان فرانسه و طب جديد پرداخت ، خاصه در علم و عمل كحالى زحمتها كشيد و در نقاشى و موسيقى نيز دست داشت .\r\nدكتر فلسفى در آغاز شاعرى تاج الحكماء و گاهى طبيب تخلص مىكرد و در اواخر تخلص خود را به فلسفى تبديل كرد . از آثار او كتابى به نام \" هفت مقالهء فلسفى \" در سال 1324 طبع و نشر گرديد .\r\n\r\nشاه‌غزل\r\n چند با حسرت و اندوه به سر بايد كرد * چارهء درد دل و اشك بصر بايد كرد\r\nتا به كى يار توان ديد در آغوش رقيب * چند با غصّه شب هجر سحر بايد كرد\r\nچند مانند زنان پرده‌نشين بايد بود * مردى آخر سرى از پرده به در بايد كرد\r\nتن توان داد به اين ذلّت و خوارى تا چند * جامهء مرگ چه زيباست به بر بايد كرد\r\nتا كى از نادر و سيروس توان گفت سخن * شرمى اى ناخلف از روى پدر بايد كرد \r\n\r\n","description":"","footnote":"","page_name":" 2734 ","page_number":542},
  {"content":"\r\n\r\n ز استخوان پدر آدم نتواند شد كس * خويش را مصدر افعال و اثر بايد كرد\r\nتا به كى دست به روى هم و اين ذلّت را * حمل بر حكم قضا يا به قدر بايد كرد\r\nآدمى مىنتوان گفت به هر بىهنرى * آدميّت طلبى فكر هنر بايد كرد\r\nآدمى مىرسد از كوشش خود بر مقصود * جهل تا كى ز خرافات حذر بايد كرد\r\nسعى و كوشش كن و آنگه به خدا دار اميد * كز پس رنج طمع گنج گهر بايد كرد\r\nحاصلى كس نتوان برد جز از كردهء خويش * از متاع دگران صرف‌نظر بايد كرد\r\nهيچ چون صحبت ناجنس نمىراند دل * اى دل از صحبت اين قوم حذر بايد كرد\r\nحرف حق گرچه بسى تلخ بود بايد گفت * خانهء زهد و ريا زير و زبر بايد كرد\r\nدر ره عشق بتان يكدله مىبايد بود * از سر و جان به ره دوست گذر بايد كرد\r\nهمچو حرز دل‌وجان « فلسفى » اين شاه‌غزل * بس‌كه پرمعنى و بكر است به بر بايد كرد \r\n\r\nموهومات معموله در شعر\r\n به هرجا پا نهد يارم برآرد * براى بوسه‌اش سر از زمين دل\r\nبه هر مويش دو صد در تكاپو * براى جستجوى جا و منزل\r\nكند وا حلقه‌اى از آن سر زلف * دگر بر جان نخواهد ماند عاقل\r\nبه هر دندانه‌اى از شانه ريزد * هزاران دل چو مرغ نيم‌بسمل\r\nبه زير دست و پا گردند پامال * زمين از خون دلها مىشود گِل\r\nدو چشمانش چو چنگيز و آتيلا * دو بدمست و دو خونخوار و دو قاتل\r\nبود حرف از دهانش صحبت از هيچ * كه جايز نيست بهر مرد عاقل\r\nحقيقت آدمى با بىدهانى * اگر چون حور باشد نيست خوشگل\r\nاگر خورشيد را در روزگارى * بچسبانند نوك برج ايفل\r\nكلاهى يك‌ورى بر سر مد و شيك * نهندش با كت و دامان مخمل\r\nبه عينه مىشود مانند يارم * به آن قد و به آن شكل و شمايل\r\nشوى كابوس اگر بينى به خوابش * خدا ناكرده مىگيرى دق و سل\r\nبه عمرى « فلسفى » كوشد كه از شعر * شود موهوم بىموضوع زايل \r\n\r\n","description":"","footnote":"","page_name":" 2735 ","page_number":543},
  {"content":"\r\n\r\n\r\nعزم و دانش\r\n مرد اگر مردانه باشد ، طالع و تقدير چيست * شكوه از كج گردى گردون و چرخ پير چيست ؟\r\nچرخ ، كج گردى نداند زادهء اخلاق توست * گر كند كج گردشى ، خود كرده را تدبير چيست ؟\r\nمىكند تقدير يزدان چون تو باشى مرد كار * خود نه‌اى مرد عمل تقدير را تقصير چيست ؟\r\nتا به كى بر گردنت افتاده قيد بخت و شانس * پاى عقلت بسته از عقلت در اين زنجير چيست ؟\r\nگنج در رنج است و در زحمت مگر بينى به خواب * گنج را بىرنج اگر ديدى ، بگو تعبير چيست ؟\r\nنيست راهى جز صراط المستقيم سعى و كار * ختم و اوراد و طلسم و چلّه و تسخير چيست ؟\r\nعقل گويد  لَيْسَ لِلْإِنْسانِ إِلَّا ما سَعى  * قول يزدان است‌بسم اللّه بگو تفسير چيست ؟\r\nمىتوانى گشت از سعى و عمل با بخت يار * آدمى را كار ، قارون مىكند ، اكسير چيست ؟\r\nكار ايزد كرده فكر باز و بازوى بشر * عقرب نحس فلك را در زمين تأثير چيست ؟\r\nگر كه توأم گشت باهم عزم و دانش « فلسفى » * پيش عزم آهنينش طالع و تقدير چيست ؟ \r\n\r\nمفارقت دوستان\r\n كج گردشى چه مىشد اگر آسمان نداشت * يا اين همه خدنگ بلا در كمان نداشت\r\nخوش بود آن جوانى قد چو سرو ، اگر * دنبال ضعف پيرى و قد كمان نداشت\r\nمىشد بريم لذّتى از چار روز عمر * بارى اگر بهار جوانى خزان نداشت\r\nآرى حيات و زندگى جاودان خضر * خوش بود اگر مفارقت دوستان نداشت \r\n\r\n","description":"","footnote":"","page_name":" 2736 ","page_number":544},
  {"content":"\r\n\r\n\r\nاسرار عشق\r\n كوه است اگر كه بار محبّت ، كشيدنيست * زهر است اگر به جام محبّت ، چشيدنيست\r\nاسرار عشق دوست نگنجد به هر دلى * اين نكته جز به محفل رندان نگفتنيست\r\nاز لوح دل بشوى بجز عشق هرچه هست * كان دفترى كه عشق در او نيست شستنيست\r\nدست از طلب مدار گرت هست شوق وصل * زين ره هرآن‌كه رفت به مقصد رسيدنيست\r\nتقدير و بخت را چه گنه ، گر تو كاهلى * سستى ز توست با تو خدا را چه دشمنيست\r\nتعجيل اگرچه نيست بهر كار ، شرط عقل * امّا به كار خير چو باشد ستودنيست\r\nبا پنجهء قوىتر و بازوى آهنين * هر دست ، پنجه افكند آخر شكستنيست\r\nآن را كه اختيار زبان باشدش به دست * اى « فلسفى » ز جملهء آفاتش ايمنيست \r\n\r\nكوى عشق\r\n جز دل به ياد زلف تو اى شوخ ناز كن * مرغى ز عشق ، دام نشد نغمه ساز كن\r\nهر حلقه گيسوى تو ز دلهاست مجمعى * زين رشته تا سحر سر صحبت دراز كن\r\nزد او به زلف شانه و بىآشيان شدند * مرغان پرشكسته سوز و گداز كن\r\nاين موى نيست رشتهء عمر است و بايدش * هر رشته را هزار دل‌وجان نياز كن\r\nخواهم دگر نظر نكنم جز به روى خوب * گر بخت يار و يار شود دلنواز كن\r\nدادت خداى ديده كه بينى رخ نكو * تا سازدت به صنعت خود ديده باز كن\r\nچشمم جدا نمىشود از صورتت كه گفت * كز آفتاب ديده بود احتراز كن\r\nمن راز عشق خويش نگفتم به هيچ‌كس * شد آب ديده از دل من كشف راز كن\r\nمن بىريا به روى بتان سجده مىكنم * زاهد ريايى است و به مسجد نماز كن\r\nگر « فلسفى » بود ز گدايان كوى عشق * اينجا گدا و ليك به شاه است ناز كن \r\n\r\nرباعى\r\n انسان ز زبان خويش دائم به بلاست * گر حرف بود صواب بىوقت خطاست\r\nبا فكر بگوى و مختصر وقت لزوم * حرفت اگر از نقره ، سكوتت ز طلاست \r\n\r\n","description":"","footnote":"","page_name":" 2737 ","page_number":545},
  {"content":"\r\n\r\n\r\nفلسفى ( 1360 - 1280 )\r\nنصر اللّه فلسفى ، فرزند نصر اللّه خان مستوفى سوادكوهى ، در سال 1280 هجرى شمسى در تهران از مادر زاد . تحصيلات خود را در مدارس اقدسيه و آليانس فرانسه و دار الفنون به پايان رسانيد ، ازآن‌پس به استخدام وزارت پست و تلگراف درآمد و در سال 1307 چند ماهى در وزارت دادگسترى به خدمت پرداخت ، سپس به وزارت فرهنگ منتقل گرديد و در دار الفنون و دانشسراى عالى تهران به تدريس تاريخ و جغرافيا پرداخت و تا مقام استادى دانشگاه پيش رفت و در سال 1326 سفرى به اروپا رفت .\r\nفلسفى ضمن خدمات ادارى و آموزشى ، مديريت مجلات پست و تلگراف ، تعليم و تربيت ، دانشسراى عالى ، مهر و اميد را به‌عهده داشت و نيز مقالات تاريخى و ادبى او در روزنامه‌ها و مجله‌هاى شفق سرخ ، اتحاد ، مرد آزاد ، اطلاعات ، شرق ، يغما ، دانشكدهء ادبيات ، وحيد ، و سخن به چاپ رسيد .\r\nفلسفى از سال 1335 تا 1340 به سمت رايزن فرهنگى ايران در ايتاليا و اسپانيا منصوب و مشغول خدمت گرديد و در سال 1343 بازنشسته شد و سرانجام در سال 1360 بدرود حيات گفت و در شهر رى مدفون گرديد .\r\nفلسفى از شاعران و محققان و نويسندگانى است كه بيشتر اوقات خود را صرف تحقيق و تتبع در مسائل تاريخى و علمى نمود و كمتر به شعر و شاعرى اهتمام ورزيد و در سال 1351 مجموعه‌اى از اشعارش به چاپ رسيد .\r\nاز آثار ديگر اوست : سرگذشت ورتر ، ترجمهء تاريخ تمدن قديم تأليف فوستل دوكولانژ ، ترجمهء تاريخ انقلاب روسيه ، تاريخ روابط ايران و اروپا در زمان صفويه ، زندگانى خصوصى شاه‌عباس ، اصول آموزش و پرورش ، تاريخ عمومى در قرون معاصر ،\r\n\r\n","description":"","footnote":"","page_name":" 2738 ","page_number":546},
  {"content":"\r\n\r\nجغرافياى مفصل ، تاريخ غزنويان ، ترجمهء سلطنت قباد و مزدك اثر كريستين سن ، منظومهء بيچارگان ، منتخب اشعار ويكتور هوگو ، فرهنگ فلسفى ولتر ، داستانهاى كوتاه از نويسندگان بزرگ ، و چند اثر ديگر .\r\n\r\nافسانهء عمر\r\n خواهم كه دل از حيات برگيرم * زى كشور نيستى سفر گيرم\r\nوين عمر قصير سست بنيان را * مردى كنم و قصيرتر گيرم\r\nگر مرگ به كام آدمى زهر است * اين زهر به كام وى شكر گيرم\r\nپروانه به روى گل قرارش نيست * من از چه به روى گل مقر گيرم ؟\r\nپرواز اگر كه بال‌وپر خواهد * از همّت مرگ ، بال‌وپر گيرم\r\nاندر پى نام ، روز و شب تا چند * دنبال فضيلت و هنر گيرم\r\nوز آتش عشق اين و آن تا كى * ياقوت روان ز چشم تر گيرم\r\nتا جان برهد ز تنگناى تن * روز و شب عمر بر هدر گيرم\r\nبرخى شبم ، كز آسمان هر شب * راهى سوى عالم دگر گيرم\r\nبا همّت ديده نقشى از هستى * بر لوح اميد از آن صور گيرم\r\nچون پرده ز روى چرخ برگيرند * ز اسرار نهفته پرده برگيرم\r\nگويم كه بلندآسمانا چند * بر گيتى پست خواب و خور گيرم ؟\r\nوين بيد بن تهى ميان تا كى * آراسته سرو كاشمر گيرم ؟\r\nوز حسرت گوهرانت اى گردون * از قلزم ديدگان گهر گيرم ؟\r\nبس گردش روز و شب دلم فرسود * چند اين ره رفته را ز سر گيرم ؟\r\nبرگير مرا ز خاك تا يك‌دم * اين زهرهء چنگ زن به بر گيرم\r\nو آن كلك كه جز خلاف ننگارد * زين كهنه دبير خيره‌سر گيرم\r\nوين قلب گداخته ز اندُه را * از تير شهاب نيشتر گيرم\r\nبسيار شبا كز آسمان شبگير * با ديدهء خون‌چكان نظر گيرم\r\nوز حسرت اختران سحرگه خشم * چون مهر دمنده بر سحر گيرم\r\nافسانهء عمر سخت محنت‌زاست * آن به كه فسانه مختصر گيرم \r\n\r\n","description":"","footnote":"","page_name":" 2739 ","page_number":547},
  {"content":"\r\n\r\n\r\nعشق\r\n جهان‌آفرين كاين جهان آفريد * سراسر همه بهر جان آفريد\r\nكه در جان كند عشق را استوار * وز آن عشق گردد جهان پايدار\r\nتن زنده را عشق چون آذرىست * كز آلايش مرگ و پيرى بريست\r\nتنى زنده را عشق سوزنده نيست * چنين تن جز از مرگ را بنده نيست\r\nاگر زان كه سنگى بخواه از خداى * كه جذّاب باشى چو آهن‌رباى\r\nو گر از گياهى تو بادت نياز * كه حسّاستر باشى از برگ ناز\r\nو گر آدمى عشق را بنده باش * دل عشق‌جو را پرستنده باش\r\nكه از عشق جان تو و الا شود * تو را ايزدى خوى پيدا شود\r\nچنان سروى آزاد و گردن فراز * رها گردى از كينه و كبر و آز\r\nنگردى دگر گرد نيرنگ و ريو * بتابى سر از گفت بدخواه ديو\r\nنجويى هوسهاى ديرينه را * نخواهى به زنگار آيينه را\r\nكه عشق آفتاب است و چون بردميد * شوند اختران هوس ناپديد . . . \r\n\r\nعشق و ناكامى\r\n ستم بر من اى دل چنين از چه رانى ؟ * مرا از تو بر باد شد زندگانى\r\nچنين ز آتش عشق ، جانم چه سوزى ؟ * چنين بر تنم توسن غم چه رانى ؟\r\nاگر تن بميرد تو در تن بميرى * و گر جان نماند تو بىجان نمانى\r\nجوانم من اى دل به من رحمت آور * ميازار جانم ، كه تو خود جوانى\r\nنشسته به خاك سياهى ازيرا * كه واقف بر اسرار اين خاكدانى\r\nحقيقيست عشق تو ، زين روى هرگز * نبينى جز از طعن و نامهربانى\r\nفروپيچ طومار عشقى كه در وى * جز از رنج و حرمان و حسرت نخوانى\r\nبود عشق مرغى كه در بوستانها * چمد گرد هر گل به شيرين‌زبانى\r\nيكى را دو صد گونه‌گون نغمه سازد * يكى را به صد ره كند مدح‌خوانى\r\nببويد يكى را به صد گونه محنت * ببوسد يكى را به صد شادمانى\r\nسرانجام جز بىوفايى نبيند * شود جفت نوميدى و خسته‌جانى\r\nدل آزرده زى آشيان باز گردد * دل من ، تو آن مرغ را آشيانى \r\n\r\n","description":"","footnote":"","page_name":" 2740 ","page_number":548},
  {"content":"\r\n\r\n همىدون بپرداز از او آشيان را * اگر ديد خواهى رخ كامرانى\r\nكه از خوان شادى نصيبى نبيند * كسى كو كند عشق را ميزبانى\r\nدر خانه مگشاى بر رخ كسى را * كه بر تو زبان آرد از ميهمانى\r\nگر اين پند پيرانه ننيوشى اى دل * جوانيت ويران شود رايگانى\r\nمن از تو رخ مهربانى بپوشم * بمانمت در آتش غم بمانى\r\nبه‌رغم تو زى شادمانى گرايم * رخ زعفرانى كنم ارغوانى \r\n\r\nپروانه\r\n ز گلزار گيتى به گاهِ بهار * پديد آمدن چون گل از شاخسار\r\nسحرگه در آغوش باد سحر * پريدن ز باغى به باغ دگر\r\nز مستى سر از پاى نشناختن * به دوشيزگان چمن تاختن\r\nگهى بوسه بر چشم نرگس زدن * گه از جعد سنبل پريشان شدن\r\nگه از ناشكفته‌گل آويختن * گهى اشك با ژاله آميختن\r\nزمانى شدن در دل لاله تنگ * ز خود بىخبر گشتن از بوى و رنگ\r\nچو باد خزان تاخت بر بوستان * پراكنده شد گل ز باد خزان\r\nپريشان شدن زان پراكندگى * دريدن چو گل دامن زندگى\r\nچنين است آيين پروانگان * خوشا آنكه چونين گذارد جهان \r\n* *\r\n هوس نيز ماند به پروانه‌اى * كه مست است هردم ز پيمانه‌اى\r\nنه هرگز به يك جاى گيرد درنگ * نه دامان خرسندى آرد به چنگ\r\nكشد هر زمان نازى از نوگلى * گه از لاله‌اى گاهى از سنبلى\r\nسرانجام ناديده آرام را * سپارد ره تير و بهرام را\r\nسوى چرخ گردنده گيرد شتاب * مگر تا در آنجا شود كامياب \r\n\r\nدر خاك\r\n از همنفسان بسا كه در خاك شدند * چون نقطه ز نقش زندگى پاك شدند\r\nدر خاك سيه شدند و ما پنداريم * بر بال روان ، روان افلاك شدند \r\n\r\n","description":"","footnote":"","page_name":" 2741 ","page_number":549},
  {"content":"\r\n\r\n\r\nنيك و بد\r\n يا رب تو به دوزخ از چه پرداخته‌اى * وان تير عقوبت ازچه‌رو آخته‌اى\r\nدانى به يقين كه ما در اين دير خراب * از نيك و بديم آنكه خود ساخته‌اى \r\n\r\nهدف حيات\r\n اين ذرّهء دون كه نام او انسان است * در پهنهء كائنات سرگردان است\r\nخود را هدف حيات داند غافل * كان ذرّه كه در حساب نايد ، آن است \r\n\r\n","description":"","footnote":"","page_name":" 2742 ","page_number":550},
  {"content":"\r\n\r\n\r\nفولادى ( 1303 )\r\nحاج حسين فولادى ، فرزند اسماعيل ، در سال 1303 هجرى شمسى در شهر قم چشم به جهان گشود . پس از تحصيلات ابتدايى ، دورهء متوسطه را ادامه داد و تا سوم دبيرستان پيش رفت ، اما ناگزير شد به پدرش مدد برساند و در امر كشاورزى ياور او باشد و مدت سى سال نيز در كار كشاورزى فعاليت كرد ، اما كمتر سود جست . ازآن‌پس شغل كشاورزى را رها كرد و در بازار به كسب و تجارت اشتغال ورزيد و در رشتهء قماش‌فروشى به كار پرداخت و چون مردى خليق و مردم‌دار است موجب رونق كسبش گرديد .\r\nفولادى قريحهء شعر و ذوق شاعرى را از پدربزرگ مادرى خود ، مرحوم كربلايى محمد حسن علاف به ارث برد ، زيرا وى داراى طبع شعر بود و به مقتضاى حال اشعارى مىسرود .\r\nفولادى كه تخلص شعرى را از نام خانوادگى خود برگزيده است ، از سال 1340 به شعر و شاعرى پرداخت و در انجمن ادبى شهر خود كه به رياست مرحوم حسين حسينى تشكيل مىشد ، شركت مىجست و از اعضاى برجستهء آن به شمار مىرفت و آثارش نيز بيشتر در روزنامهء محلى استوار به چاپ مىرسيد .\r\nفولادى شاعرى خوش‌ذوق و در شعر از استعداد كافى برخوردار است و در سرودن انواع شعر طبع‌آزمايى كرده و از عهدهء آن به خوبى برآمده است . اشعارش شامل دو بخش مىباشد كه قسمى از آن به مدايح و مراثى اهل بيت عصمت و طهارت ( ع ) اختصاص دارد .\r\nفولادى در سال 1370 كه روزنامهء اطلاعات در صفحهء جوانه‌هاى انديشه موضوع مهر مادر را به مسابقه گذاشت او در ميان بيش از دو هزار شركت‌كننده يكى از برندگان\r\n\r\n","description":"","footnote":"","page_name":" 2743 ","page_number":551},
  {"content":"\r\n\r\nمسابقه شناخته شد كه به دريافت لوح تقدير و سكهء آزادى دست‌يافت .\r\nنمونه‌هاى زير از نظم اوست :\r\n\r\nابر رحمت\r\n مىرسد فيض سحر بر چشم پرنم بيشتر * ابر رحمت مىنشيند بر لب يم بيشتر\r\nچشم گريان چشمهء فيّاض عشّاق است و اشك * مىدهد دل را صفا از آب زمزم بيشتر\r\nاز طفيل مژه گلرنگ است روى اهل درد * برگ گل شاداب مىگردد ز شبنم بيشتر\r\nنقطهء افكار باطل را بشو از لوح دل * چون سوادش مىشود هر روز كم‌كم بيشتر\r\nلكه‌اى آلوده دامن مىنمايد مرد را * فرق مجرم نقطه‌اى نبود ز محرم بيشتر\r\nدر محيط تيره مرد حق نمايان مىشود * پرتو اختر بود در شب مسلّم بيشتر\r\nبردبارى و تواضع اقتضاى دانش است * شاخه چون پربار گردد مىشود خم بيشتر\r\nگر توان دارى دل بشكسته‌اى را شاد كن * چون بود مجروح را حاجت به مرهم بيشتر\r\nرتبه‌اش والاست هركس همّتش والاتر است * لاجرم سلمان بود قدرش ز ميثم بيشتر\r\nفخر اين عالم نمىارزد به فقر آن سراى * درك آن را كرد ابراهيم ادهم بيشتر\r\nآدم از ديو پليد نفس در خاك اوفتاد * نازم آن ميرى كه زهدش شد ز آدم بيشتر\r\nبا براق نور در هفت آسمان پرواز كرد * اوج پروازش شد از روح الامين هم بيشتر\r\nنيست « فولادى » بجز غم حاصل دانشورى * هركه دانشمندتر شد مىخورد غم بيشتر \r\n\r\nمهر مادرى\r\n آن شنيدم پسرى با مادر * در جدل بود پس از مرگ پدر\r\nروز و شب با سخنان جانسوز * مىزدش بر دل آزرده شرر\r\nچاره‌اى مادر بيچاره نداشت * گرچه خون بودش از اين غصّه جگر\r\nچه كند پير پريشان احوال * با چنين بىخرد بداختر\r\nطاقتش طاق شد و روزى گفت * چيست جرم من غم‌ديده مگر\r\nدر غضب شد پسر و شيئى را * كرد پرتاب بر آن نيك سير\r\nاز قضا آمد و بر چشمش خورد * آن‌چنان كامدش از كاسه به در\r\nپس گرفتند خلايق او را * تا برندش به سراى داور \r\n\r\n","description":"","footnote":"","page_name":" 2744 ","page_number":552},
  {"content":"\r\n\r\n جرم او چونكه مسلم گرديد * نزد حكّام عدالت‌پرور\r\nحكم دادند كه يك چشم از او * بايد آرند برون در محضر\r\nمادر پير ز پا افتاده * تا كه گرديد از آن حكم خبر\r\nشد سراسيمه و لنگان‌لنگان * رفت در محكمه با ديدهء تر\r\nگفت من از گنهش بگذشتم * پسرم هست مرا نور بصر\r\nگفتنش جاى گذشت اينجا نيست * بايد اجرا شود اين حكم دگر\r\nهرچه از بهر نجاتش كوشيد * بىاثر بود و نبخشيد ثمر\r\nگفت يك چشم دگر هست مرا * مىدهم در عوض چشم پسر\r\nبدرآريد و رهايش سازيد * برهانيدش از اين خوف و خطر\r\nاى فلك ديدهء حق‌بين بگشا * به فداكارى مادر بنگر\r\nآسمان سايه نينداخته است * مهربان‌تر به سرى از مادر\r\nطبع « فولادى » اگر موزون نيست * سخنش برده گرو از شكّر \r\n\r\nشرف شهر قم\r\n شهر قم آشيان آل عباست * اشرف از تور و وادى سيناست\r\nجلوه‌گاه تجلّى حق است * حرم دختر ولىّ خداست\r\nبارگاه جليل فاطمه است * آنكه نور دو ديدهء موسيست\r\nعمّهء طاهر امام جواد * خواهر اطهر امام رضاست\r\nآفتاب سپهر فخر و شرف * گل بىخار گلشن طاهاست\r\nآنكه در زهد و عصمت و تقوا * هم‌ترازوى مريم و زهراست\r\nآستان فرشته دربانش * ملجأ خاص و عام و شاه و گداست\r\nرحمت كردگار بر حرمش * دايما نازل از طريق سماست\r\nدخت باب الحوائج است كز او * حاجت هر نيازمند رواست\r\nسرمه‌اى از غبار مرقد وى * بر مريضان نااميد شفاست\r\nدرگهش همچو آستان رضا * باب اميد و استجاب دعاست\r\nطوف قبر و زيارت حرمش * آرزوى تمام اهل ولاست\r\nقول من زار فاطمه و جبت * فله الجنّة مقصد اين مأواست \r\n\r\n","description":"","footnote":"","page_name":" 2745 ","page_number":553},
  {"content":"\r\n\r\n آن درى را كه گفته‌اند به قم * مىشود باز از بهشت اينجاست\r\nقبّه و بارگاه و ايوانش * برتر از قدس و مسجد الاقصاست\r\nنسبت صحن و آستانهء او * گر دهى بر بهشت خلد خطاست\r\nبر سر اهل قم ز لطف خدا * سايه‌اش همچو سايهء طوباست\r\nشهر قم در پناه معصومه * در امان از مصائب دنياست\r\nهركه در خاك قم رذالت كرد * سرنوشتش به دست باد فناست\r\nخاكروب سراش « فولادى » * آنكه مدحت سراى آل عباست \r\n\r\n. . . بيش نيست\r\n پيش چشم ما جهان موج سرابى بيش نيست * لاجوردى گنبد گردون حبابى بيش نيست\r\nاين بهشت آرزوها پيش ما وارستگان * با همه آبادىاش دير خرابى بيش نيست\r\nما گرفتار لب خندان دنيا نيستيم * نوشخندش نور باران شهابى بيش نيست\r\nمال قارون حشمت و جاه سليمان عمر نوح * نشئه‌اى ناپايدارى از شرابى بيش نيست\r\nسايهء ايوان دولت بر سر خوش‌باوران * از عبور سايهء بال عقابى بيش نيست\r\nسربه‌سر عمرى كه نامش زندگانى كرده‌اند * طالع صبح و غروب آفتابى بيش نيست\r\nاين تن خاكى كه بهر خدمتش بستى ميان * در ميان جان و جانانت حجابى بيش نيست\r\nدر مسير آدميّت نيست ما را هم‌قدم * آنكه بسط همّتش خوردى و خوابى بيش نيست\r\nپاك‌بازانيم و رستاخيز جولانگاه ماست * چون قيامت فعل ما را بازتابى بيش نيست\r\nثروت عالم اگر « فولادى » آيد در كفت * بر تو غير از جمع و تفريق حسابى بيش نيست \r\n\r\nقبلهء اميد\r\n دستم ار بر سر آن زلف چليپا برسد * يا كه بر دامن آن ماه دلارا برسد\r\nعقده‌ها از دل تنگم ز شعف بگشايد * سيل اشكم ز سر شوق به دريا برسد\r\nگر حجاب از رخ آن مهر دل‌افروز افتد * بانگ شادى ز خلايق به ثريّا برسد\r\nروشن از طلعت او ديدهء عشّاق شود * مژدهء وصل به دلهاى شكيبا برسد\r\nنه همين منتظران را بسرآيد شب هجر * شادى و شوق به سرتاسر دنيا برسد\r\nخواب شيرين رود از ديدهء فرهاد برون * اين ندا گر كه بر آن والهِ شيدا برسد \r\n\r\n","description":"","footnote":"","page_name":" 2746 ","page_number":554},
  {"content":"\r\n\r\n شررى كز اثر عشق و جنون در دل ماست * كيست مجنون كه به ديوانگى ما برسد\r\nاگر از آن لب شيرين بزند لبخندى * دردهاى همه عالم به مداوا برسد\r\nدل ما خون شد از اين وعدهء فردا يا رب * كاش امروز شود آخر و فردا برسد\r\nاختر صبح سعادت بدرخشد ز حجاز * وعدهء حق به عزيزان و احبّا برسد\r\nباز گردد ز سفر يار مسيحا دم ما * آيد از چرخ گر اين مژده به عيسى برسد\r\nختم جور و ستم اعلام شود در همه جا * بهر اين جامعه حلّال معمّا برسد\r\nروز بر ديدهء ظالم چو شب تار آيد * مسلمين را مدد از جانب مولا برسد\r\nروضهء خلد برين عالم امكان گردد * رحمت واسعه از عالم بالا برسد\r\nكيست غير از تو ايا قبلهء اميد بشر * كه به فرياد ستمديده به هرجا برسد\r\nدل شادى به جهان نيست دگر « فولادى » * تا مگر سلطنت زادهء زهرا برسد \r\n\r\n","description":"","footnote":"","page_name":" 2747 ","page_number":555},
  {"content":"\r\n\r\n\r\nفهيمى ( 1303 )\r\nحسن بيدارمغز ، متخلص به فهيمى ، فرزند استاد عباسقلى حلّاج ، در پانزدهم اسفندماه 1300 شمسى در آران كاشان پا به عرصهء حيات گذاشت و در اسفند 1303 مادر و در اسفند 1304 پدر خود را از دست داد و سرپرستى او را مادربزرگش برعهده گرفت و شگفت اينكه پدر و مادرش هر دو در دههء سوم اسفندماه چشم از جهان فروبستند و به جوار رحمت حق پيوستند .\r\nفهيمى تحصيلات خود را در مكاتب قديمه فراگرفت ، چندى در مشاغل آزاد به كار پرداخت ، ازآن‌پس به استخدام وزارت كشور درآمد و در شهردارى آران به خدمت اشتغال ورزيد و در سال 1349 به وزارت آب و برق منتقل شد و در كاشان مشغول انجام‌وظيفه گرديد و در دىماه 1367 بازنشسته شد .\r\nفهيمى كار شعر و شاعرى را از سال 1312 شمسى آغاز كرد و با شركت در انجمن ادبى صبا و معاشرت با اساتيد شعر و ادب كاشان كسب فيض كرد و با رموز شعر و فنون آن آشنايى پيدا نمود و شعرش شكوفايى يافت و در انواع شعر نيز طبع‌آزمايى كرد و در مدايح و مراثى اهل بيت و ائمهء اطهار ( ع ) اشعارى سرود و در هر زمينه توانايى و مهارت خود را نشان داد . وى آن‌گونه شعر مىسرايد كه تو گويى سخن مىگويد ، شعرش روان و بىتكلف و از لطف و شور و حال خاصى برخوردار است . خود دربارهء شعرش مىگويد : « من در سرودن شعر مقيد به سبك خاصى نبوده‌ام ، امّا به وزن و قافيه پايبندم . »\r\nفهيمى آثارى نيز از خود به‌جا گذاشته كه هنوز توفيق چاپ آن را نيافته است و كتابهاى فرهنگ اصطلاحى به گويش مردم آران ، و شهر فرنگ از همه رنگ ، و كتابهاى آران اول ، آران دوم ، و آران سوم ، از آن جمله است .\r\n\r\n","description":"","footnote":"","page_name":" 2748 ","page_number":556},
  {"content":"\r\n\r\n\r\nغلام باده‌فروشم\r\n عبث تو منع من از مى كنى كه باده ننوشم * من آن كسم كه دوعالم به جام باده فروشم\r\nچو بردگان بفروشم به كوى باده‌فروشان * كه من به درگهشان چون غلام حلقه‌به‌گوشم\r\nبه ظاهرم نگرى زاهدا كه مست و خرابم * بدم مدان چو ببينى سبوى باده به دوشم\r\nنصيحت من ديوانه ناصحا چه بگويى * به گوش من نرود پند تو هرآنچه بكوشم\r\nتو گويى از پى خوبان مرو چگونه توانم * كه ديده از رخ خوبان روزگار بپوشم\r\nخراب كن ز وفا ساقيا ز باده چنانم * كه تا به روز حسابم نياورند به هوشم\r\nبه تلخكامى و سختى رَود چو عمر « فهيمى » * مرا بده ز لب لعلت اى صنم مى نوشم \r\n\r\nتار زلف\r\n از تار طرّه‌ات گرهى گر كه وا شود * صدها دل از كمند اسارت رها شود\r\nبر من اگر ز گوشهء چشمى نظر كنى * هر آرزو مراست يكايك روا شود\r\nگر بوسه‌اى از آن لب لعلت مرا دهى * هر درد بىدواى درونم دوا شود\r\nهر شب ز سوز سينه دعا مىكنم تو را * تا قلب آهنين تو نرم از دعا شود\r\nجانا به كلبه من مسكين بيا شبى * تا كلبه من از قدمت باصفا شود\r\nاى خالقى كه هرچه تو خواهى شود همان * كارى بكن كه دلبر من باوفا شود\r\nبيگانه گشته با من و با غير آشناست * يا رب تو كن چنان‌كه به من آشنا شود\r\nيك شب اگر كه ننگرم او را به خواب خوش * فريادم از غمش ز ثرى تا سما شود\r\nهوشم رود ز سر چو نشيند كنار من * جانم به لب رسد ز كنارم چو پا شود\r\nاى نازنين صنم كه دل از من ربوده‌اى * مگذار بيش از اين به « فهيمى » جفا شود \r\n\r\nچشم مست\r\n در تار زلف خم‌به‌خمش جا گرفته‌ام * در پيش لاله مسكن و مأوا گرفته‌ام\r\nمستم چو چشم مست و خمارش در آن دمى * كز دست يار ساغر صهبا گرفته‌ام\r\nدر كنج خانه گر تك و تنها نشسته‌ام * شادم كه خود كناره ز تنها گرفته‌ام\r\nدورى همى ز مردم نادان گزيده‌ام * جايى به بزم مردم دانا گرفته‌ام\r\nهمچون « فهيمى » از غم ليلىوشى همى * مجنون صفت ز غم ره صحرا گرفته‌ام \r\n\r\n","description":"","footnote":"","page_name":" 2749 ","page_number":557},
  {"content":"\r\n\r\n\r\nبرگشته مژگان\r\n كيم من عاشق محزون ز هجر روى جانانى * كيم آشفته حالى همچو گيسوى پريشانى\r\nكيم در بند عشق مه‌لقا يارى جفاجويى * گرفتار و اسيرى در كمند زلف افشانى\r\nكيم دلداده‌اى از كف ز ناز چشم جادويى * شده افسون ز عشق دلبرى برگشته مژگانى\r\nكيم عقل و خرد را داده در راه گل‌اندامى * به عشق دلربايى داده‌اى هم دين و ايمانى\r\nكيم ننشسته در بزم طرب يك‌لحظه در عمرى * گلى ناچيده‌اى هرگز به شادى از گلستانى\r\nكيم رسواى خلقى بهر يك يار پرىرويى * مطيع امر زيبا دلبرى بشكسته پيمانى\r\nكيم در چشم خلق عالمى يك فرد بىقدرى * ندارم عزّتى مانند آن ناخوانده مهمانى\r\nكيم همچون « فهيمى » از فراق يار بىمهرى * دلى غمگين و جسمى ناتوان و چشم گريانى \r\n\r\nبهر نگه نرگس شهلات بميرم\r\n خواهم كه رخت بينم و در پات بميرم * بهر تو و آن قامت رعنات بميرم\r\nجانم به لب آمد ز غم فرقت رويت * مگذار ز هجر رخ زيبات بميرم\r\nگفتى كه به ديدار تو آيم دم مردن * بازآى كه در سايهء بالات بميرم\r\nشورى لب شيرين تو افكنده به عالم * از بهر لب لعل شكرخات بميرم\r\nگفتى به نگاهى بكشم صد چو « فهيمى » * بهر نگه نرگس شهلات بميرم \r\n\r\nباشد بهار خوش\r\n فصل بهار هست و بود لاله‌زار خوش * وان در ميان سبزه بود جام و يار خوش\r\nبا دوستان عارف و ياران نكته‌سنج * باشد به پاى سرو لب آبشار خوش\r\nاى سرو خوشخرام « فهيمى » من از خداى * خواهم براى تو بت سيمين‌عذار خوش\r\nعيدت بود مبارك و كامت بود روا * عمرى بود براى تو ليل و نهار خوش\r\nروز تو خوش بود مه و سالت به عيش و نوش * باشد هميشه روز تو و روزگار خوش\r\nاين آرزو ز درگه يزدان همى مراست * جانا بود هميشه تو را چون بهار خوش\r\nجام تو پر ز بادهء عشرت بود همى * هم كام تو بود چو مى خوشگوار خوش\r\nاى خالقى كه عزّت و ذلّت به دست توست * يارم بود به حق دو هشت و چهار خوش \r\n\r\n","description":"","footnote":"","page_name":" 2750 ","page_number":558},
  {"content":"\r\n\r\n\r\nدمى غنيمت است\r\n گفتمش : ديدن روى تو تماشا دارد * گفت : آرى ، كه تماشا رخ زيبا دارد\r\nگفتمش : سرو بگويم قد و بالاى تو را * گفت : كى سرو چو من قامت رعنا دارد\r\nگفتمش : دل ز لبت خواهش يك بوسه كند * گفت : با من كه دلت خواهش بى جا دارد\r\nگفتمش : گو چه خوشى خوش‌تر از آن خوش نبود * گفت : آن كو صنمى شوخ دلارا دارد\r\nگفتمش : بهتر از آن دم كه نباشد چه دميست * گفت : خوش آنكه غنيمت دم حالا دارد\r\nگفتمش : زلف بلندت چو سيه‌روز من است * گفت : اين روز تو قدر شب يلدا دارد\r\nگفتمش : همچو « فهيمى » كه ز غم خواهد رست * گفت : دور آنكه خود از صحبت تنها دارد \r\n\r\nدام عشق\r\n به دام عشق افتادم خدايا * مكن زين‌بند آزادم خدايا\r\nبسوزم گرچه از اين آتش عشق * ولى زين سوختن شادم خدايا\r\nاگر از آتش عشقم رهانى * كند اين غصّه بنيادم خدايا\r\nچو خاكستر شدم از آتش عشق * بده آن لحظه بر بادم خدايا\r\nهمه روز و شبم زان شور شيرين * تو دانى همچو فرهادم خدايا\r\nتو مىدانى به راه عشق جانان * همه هستى ز كف دادم خدايا\r\nخراب از مى چو گشتم دولت عشق * نمود آباد آبادم خدايا\r\nبه مكتب غير درس عشق ناموخت * مرا آن پير استادم خدايا\r\n« فهيمى » را نباشد جز تو يارى * مبر آنى تو از يادم خدايا \r\n\r\n","description":"","footnote":"","page_name":" 2751 ","page_number":559},
  {"content":"\r\n\r\n\r\nنمىدانم چرا\r\n گاه غمگينم گهى شادم ، نمىدانم چرا * گه گرفتارم گه آزادم ، نمىدانم چرا\r\nگاه مىگريم چو ابر نوبهارى بىسبب * گه عبث خندان و دل‌شادم ، نمىدانم چرا\r\nگاه فرمان مىبرم چون بردگانِ زرخريد * گاه با جمعى درافتادم ، نمىدانم چرا\r\nگاه چون صيدى كه مىافتد به دام عشق يار * گه پى صيدى چو صيّادم ، نمىدانم چرا\r\nگاه شيرينم چو قند و گاه تلخم همچو زهر * گه چو ديو و گه پرىزادم ، نمىدانم چرا\r\nگاه باشم مهربان و دل‌رحيم و گه به خشم * گه ضعيفان را به امدادم ، نمىدانم چرا\r\nگاه چون دريا خروشانم گهى آرام و رام * گه رسد تا آسمان دادم ، نمىدانم چرا\r\nگاه شاگردم به مكتب‌خانهء استاد عشق * گاه مىخوانند استادم ، نمىدانم چرا\r\nگاه مىگويم چه مىشد گر نبودم اى فلك * گاه مىگويم خدا دادم ، نمىدانم چرا\r\nگاه باشم چون « فهيمى » بىجهت مبهوت و مات * گاه در غوغا و فريادم ، نمىدانم چرا \r\n\r\n","description":"","footnote":"","page_name":" 2752 ","page_number":560},
  {"content":"\r\n\r\n\r\nفيروزآبادى ( 1310 )\r\nسيد على فيروزآبادى ، فرزند حاج سيد محمد ، در سال 1310 هجرى شمسى در تهران ديده به جهان گشود و تحصيلات ابتدايى را در دبستان وثوق و دورهء متوسطه را در دبيرستان قريب به انجام رسانيد .\r\nفيروزآبادى كار شعر و شاعرى را از دوران نوجوانى آغاز كرد . چون دچار ماجراى عشق و شيفتگى گرديد ، شعرش تحت تأثير حال و هواى عاشقانه قرار گرفت و داراى لطف و شور خاصى گرديد .\r\nفيروزآبادى در ميان اساتيد شعر كهن به حافظ و مولوى دلبستگى زيادى يافت و به مطالعهء دواوين اين دو استاد پرداخت و در ميان شعراى معاصر شعر فريدون توللى و نادر نادرپور او را تحت تأثير قرار داد و اشعارش با نام \" ع . فيروزآبادى \" در جرايد و مجلات به چاپ مىرسيد و عقيده دارد : « شعر گذشته از ارزش هنرى آن بايد براى مردم و درخور فهم و درك آنان سروده شود تا رهگشايشان به افق تازه گردد . »\r\n\r\nسرنگون\r\n در شاهراه روشن صبحى پر از اميد * در قعر چاه چشم زنى سرنگون شدم\r\nدر كوره‌راه تيرهء شامى پر از هراس * آلوده از دهانهء چشمش برون شدم \r\n* *\r\n تا پلكهاى خسته چشمم به هم نشست * عشق زنى دويد و گريبان من گرفت\r\nدر چنگهاى وحشت شب دست و پازنان * دستى نهفته گوشهء دامان من گرفت \r\n* *\r\n\r\n","description":"","footnote":"","page_name":" 2753 ","page_number":561},
  {"content":"\r\n\r\n پنهان ز ديدگان حسود ستارگان * گاهى جدا شديم و گهى روبه‌رو شديم\r\nيك‌لحظه دور رفت سپس دور تر گريخت * تا هر دو در سياهى شبها فرو شديم \r\n* *\r\n آن آشنا كه رنگ جدايى به خود گرفت * يك‌لحظه از برابر چشمم جدا نبود\r\nروزى به لب گرفت لبم آشنا ، ولى * با گريه‌هاى نيمه‌شبم آشنا نبود \r\n* *\r\n چون سايه‌اى كه محو و نمايان شود به شب * مىآيدم به چشم و نمىآيدم به دست\r\nمن جويمش هنوز و نمىيابمش هنوز * مىبينمش كه هست و نمىبينمش كه هست \r\n* *\r\n چشمم هنوز دوخته بر رهگذار اوست * قلبم هنوز در طپش انتظار اوست\r\nيك تار مو به دفتر من يادگار اوست * « اين يادگار صحبت ناپايدار اوست » \r\n\r\nاى گوركن . . .\r\n در كوره‌راه عشق به ناكامى * ازبس دويدم از نفس افتادم\r\nاز فرط نااميدى و ناچارى * در كام شهوت و هوس افتادم \r\n* *\r\n آنها كه مرگ نفرت از آنها داشت * با نيش كينه روح من آزردند\r\nاشباح ديوسيرت انسان رو * تا مغز استخوان مرا خوردند \r\n* *\r\n آنها كه ننگ ، دارد از آنها ننگ * گفتند هرزه شاعر بدناميست\r\nخفّاشهاى شوم مرا خواندند * شهوت‌پرست تيره سرانجاميست \r\n* *\r\n از گوشه‌هاى ديده نگه كردم * ديدم گذشته نفرت و نفرين بود\r\nفرياد درد مىكشم از حسرت * اى واى زندگانى من اين بود \r\n* *\r\n\r\n","description":"","footnote":"","page_name":" 2754 ","page_number":562},
  {"content":"\r\n\r\n افسانهء حيات نمىپايد * افسون ننگ و نام نمىماند\r\nمىآيدم به گوش صدايى گنگ * اين قصّه ناتمام نمىماند \r\n* *\r\n اى گوركن ! شبانه مهيّا كن * گور اميد و آرزوى من را\r\nآماده كن سپيده‌دم فردا * مهمانسراى خاكى اين تن را \r\n\r\nخشم\r\n تا فارغ از غم دوجهان باشم * ازيادرفته‌ها به امان باشم\r\nتا سر نهم به بستر آرامش * غافل ز رنج نيمه شبان باشم \r\n* *\r\n تا زير پاى خشم به هم ريزم * اين عشق رنگ رفتهء فرسوده\r\nتا بوده و نبوده كنم يكسان * آتش زنم به بوده و نابوده \r\n* *\r\n تا وارهم ز وادى تاريكى * عمرى كه رفته است ز سر گيرم\r\nبايد دل از خيال تو برگيرم * دامان عشق ماه دگر گيرم \r\n* *\r\n جانم به لب رسيده ز تنهايى * تا كى حديث مهر و وفا گويم\r\nتا كى به ياد آنكه به يادم نيست * آهنگ دل به شور و نوا گيرم \r\n* *\r\n هر نيمه‌شب به دامن غم گريم * تا چشم من به دامن خواب افتد\r\nچون دفتر خيال تو بگشايم * اشكم به صفحه‌هاى كتاب افتد \r\n* *\r\n تا با چراغ ، چهرهء زيبايى * روشن كنم سياهى شبها را\r\nتا آشنا كنم به لبى شيرين * اين تلخى و كبودى لبها را \r\n* *\r\n تا بند نااميدى و ناكامى * برهم زده ز دام تو پر گيرم\r\nبايد دل از خيال تو برگيرم * دامان عشق ماه دگر گيرم \r\n\r\n","description":"","footnote":"","page_name":" 2755 ","page_number":563},
  {"content":"\r\n\r\n\r\nوداع\r\n در آخرين دمى كه نگاهم * لرزيد از وداع نگاهش\r\nديدم كه سر نهاده به تسليم * بر آستان بخت سياهش \r\n* *\r\n با من نگاه تشنهء او گفت * بازآ ، به پاس عشق خدا را\r\nروشن كنم ز عشق تو شايد * تاريكى نيامده‌ها را \r\n* *\r\n عشقى كه در سياهى ديشب * همرنگ نور ماه عيان شد\r\nآنگاه با دميدن خورشيد * چون ژاله‌هاى صبح نهان شد\r\nگويى كه در پناه نگاهش * ره مىسپرد قطرهء اشكى\r\nگويى دلش به كورهء سينه * مىسوخت از شرارهء رشكى \r\n* *\r\n رشكى كه گر ز دست من امروز * بيرون رود به دست كه افتد ؟\r\nاين روح شاعرانهء سركش * در پاى چشم مست كه افتد ؟ \r\n* *\r\n گويى كه در نهاد نگاهش * رازى ز درد عشق نهان بود\r\nرازى كه يا نخواست بگويد * يا در تلاش گفتن آن بود \r\n* *\r\n مىخواست او دهان بگشايد * چون ديد ناتوانى من را\r\nامّا نه او زبان سخن داشت * امّا نه من توان سخن را \r\n* *\r\n افسوس ! آنچه خواست بگويد * آخر نگفت و كرد نهانش\r\nافسوس ! آنچه تا لبش آمد * لغزيد در سكوت دهانش \r\n* *\r\n پا را نهاده بر سر پله * دستش به روى شانهء در بود\r\nناگاه ناله‌اى به هوا خواست * از او نه ، از زبانهء در بود \r\n\r\n","description":"","footnote":"","page_name":" 2756 ","page_number":564},
  {"content":"\r\n\r\n\r\nفيضى ( 1306 )\r\nمصطفى فيضى ، فرزند حجة الاسلام مرحوم ميرزا محمد مهدى ، در سال 1306 هجرى شمسى در شهر كاشان تولد يافت . وى از طرف پدرى نوادهء ملا محسن فيض كاشانى ، محدث و مفسر مشهور و از سوى مادرى نوادهء صدر المتألهين محمد بن ابراهيم شيرازى حكيم نامور شيرازى است و به يك‌سخن دودمانش همه از عالمان و فقيهان و حكيمان بوده‌اند .\r\nفيضى پس از طى تحصيلات مقدماتى در مدارس جديد ، با علاقه و عشقى وافر به تحصيل علوم دينيه پرداخت و از افاضل آن شهر بخصوص خالوى خود آية اللّه سيد خليل اللّه حسينى ، مشهور به فقيه ، كسب فيض كرد و بهرهء وافى برد و نيز از استاد علوم ادب مرحوم سيد عبد الرحيم فاطمى بهره‌مند گرديد و فنون ادب و رموز شعر را فراگرفت . ازآن‌پس به استخدام فرهنگ درآمد و سالها در سمت معلمى به تدريس پرداخت . ازآن‌پس به نقابت آثار باستانى كاشان منصوب شد و در اين سمت نيز خدمات ارزنده‌اى در حفظ و احياى آثار باستانى زادگاه خود انجام داد و بيشتر ابنيهء تاريخى كاشان را از خطر انهدام و نابودى نجات داد كه از آن جمله سردر مسجد مير عماد و بقعه ابو لؤلؤ و تعمير اساسى بقعه حكيم افضل الدّين محمد مرقى كاشانى است .\r\nفيضى از سال 1335 نسبت به محلى مناسب جهت انجمن ادبى صبا همت گماشت و انجمن به رياست مرحوم حسينعلى منشى در بقعهء سيد ابو الرضا راوندى تشكيل گرديد و در ضمن نسبت به تأسيس كتابخانه در همان محل اقدام كرد و به نام كتابخانهء سيد ابو الرضا معروف گرديد . بعدا كتابخانه به دولت واگذار شد ، به‌طورى كه فيضى مىنويسد محل كتابخانه در حال حاضر به مركز تئاتر و كارهاى هنرى تبديل شده ، اما كتابخانه را به نام ملا\r\n\r\n","description":"","footnote":"","page_name":" 2757 ","page_number":565},
  {"content":"\r\n\r\nمحسن فيض نامگذارى كرده‌اند .\r\nفيضى از به دو تشكيل انجمن ادبى صبا ، اقدام به طبع و نشر آثار ادبى به شرح زير نموده : نشريه ماهيانه انجمن كه شش دوره مرتب انتشار يافت ، نبيذ كهن در ساغر سخن ، صهباى سخن ، تصحيح و شرح ديوان سنجر كاشانى ، شرح و تصحيح ديوان حكيم فضل الدّين محمد مرقى كاشانى كه در چاپ دوم آن رسالهء المفيد للمستفيد ضميمه آن گرديد ، مشواق فيض كاشانى با مقدمه و شرح ، هديهء نوروزى .\r\nديگر از كارهاى ادبى او كه هنوز توفيق چاپ آن را نيافته است : تصحيح و تحشيهء كليات محتشم كاشانى ، تصحيح و شرح جنگ صدر المتألهين كه كتابى سودمند است ، كليات فيض كاشانى كه علاوه بر تصحيح اشعار قريب چهار هزار ابيات بازيافته كه از نسخ خطى استخراج شده است ، تذكره خاندان فيض و ملا صدراى شيرازى ، ترجمه و شرح المعرب جواليقى ، مجموعه آثار باستانى كاشان ، تصحيح و تحشيه 12 رساله اعم از تازى و پارسى فيض كاشانى .\r\nفيضى پس از ارتحال استاد منشى كاشانى تاكنون انجمن ادبى صبا را داير نگاه داشته و همه هفته آن را تشكيل مىدهد . ديوان اشعار فيضى قريب به پنج هزار بيت است كه در صدد جمع‌آورى و طبع گزيدهء آن مىباشد .\r\nفيضى عقيده دارد دوران سرايش غزل سرآمده و به شاعران جوان توصيه مىكند كه نسبت به رسالت سنگين و تاريخى خود بيشتر توجه داشته باشند .\r\n\r\nبهار نوميدان\r\n بهار آمد و ما را نشد بهار پديد * كه نيست سايه شادى به روزگار پديد\r\nهزار بر دل نوميد نوحه خواند و گذشت * نگشت بلبل طبع اميدوار پديد\r\nنه مهر را سر مهرى به صبح مشتاقان * نه ماه را خط نورى ز شام تار پديد\r\nبه باغ ، قمرى سرگشته تعزيت‌خوان بود * به ديده ، سرو سيه‌پوش غمگسار پديد\r\nنه برق خندهء ابر است شرط شادى دى * سرشك او شود از قلب داغدار پديد\r\nبه قدر حوصله برگير دانه از خرمن * شود فراق ز ثقل زيادخوار پديد\r\nحريم حرمت پيران نگاه دار كه چرخ * هزار نقش برآرد به هر بهار پديد\r\nبه آستانهء او جان به كف رود « فيضى » * ولى اشارت چشمى نشد ز يار پديد \r\n\r\n","description":"","footnote":"","page_name":" 2758 ","page_number":566},
  {"content":"\r\n\r\n\r\nبهارى داغناك\r\n دلم ز سوز نهان در سراى تن سوزد * خداى را كه از اين شمع پيرهن سوزد\r\nحديث سوز نهان را چگونه ساز كنم * شراره‌ايست كه از ناى تا دهن سوزد\r\nز اشك شمع و ز لبخند او تغافل بين * كه دل به كشتهء پروانه بىسخن سوزد\r\nحكايت غم هشيار و جمع بَدمستان * ز شمع پرس كه تنها به انجمن سوزد\r\nبهار آمد و لبخند گل تماشاييست * دلم به حال شهيدان اين وطن سوزد\r\nبه لاله‌كارى دشت نثار خون گريم * چراغ لاله چو در دامن دمن سوزد\r\nبه خون نشسته گل سرخ در چمن « فيضى » * چو من به داغ جوانان بىكفن سوزد \r\n\r\nشكست طاق زرنگار\r\n چنان كه صولت دى از دم بهار شكست * شود كه ظالم دون را فتد به كار شكست\r\nعمّامه غنچه به سر بسته مىزند لبخند * كه باز توبهء مىخواره را بهار شكست\r\nبشارتيست ز ميخانه دُردنوشان را * كه باب محتسب شهر را خمار شكست\r\nز لطف مفتى دين منع از غنا برخاست * اساس خانهء تزوير آشكار شكست\r\nگذشت آنكه ز بيداد و كلفت تعذير * بسا كه بر سر مطرب كدوى تار شكست\r\nترانه‌ساز فكل زهره مىسرود ، به چنگ * كه اوفتاده بر اين طاق زرنگار شكست\r\nاميد فتح به پيرى كجا بود « فيضى » * كه ديده دور جوانى ز روزگار شكست \r\n\r\nنرمى تازيانه\r\n دلخراش است شانه را ماند * رگ‌رگ پود و تانه را ماند\r\nناله تا لب نمىرسد هيهات * اوج ورد شبانه را ماند\r\nدست شوقم به دامنش نرسد * خير اهل زمانه را ماند\r\nمىخورد پاى ذلت از همه‌كس * قالى آستانه را ماند\r\nبه هوايش تپد كبوتر دل * مرغ بىآشيانه را ماند\r\nپاى تا سر سرود رعناييست * خوش‌نواز ترانه را ماند\r\nنرمى و لطف دوستان « فيضى » * نرمى تازيانه را ماند \r\n\r\n","description":"","footnote":"","page_name":" 2759 ","page_number":567},
  {"content":"\r\n\r\n\r\nشمع حيات\r\n ز خردى ، زير بار سنگ هستى دانه را مانم * كنم بيهوده اينجا دست و پا ديوانه را مانم\r\nبراى سوختن ، شمع حياتم مىشود روشن * وصال ، امّا به نابودى كشد پروانه را مانم\r\nز دوران گر پريشان خاطرم چو جغد مهرويان * نه هر انگشت بهر جمع دلها شانه را مانم\r\nصفا و راستى جويم چه در دير و چه در مسجد * ندادم ره به دل روى و ريا ، ميخانه را مانم\r\nدلى درياى خون دارم اگر مىخندم اى ساقى * به دور غافلان در گردشم ، پيمانه را مانم\r\nچراغ مرده‌اى باشم ز خاموشى به محفلها * فراموشم ، فراموش محيط ، افسانه را مانم\r\nدل « فيضى » دمى با نور امّيدى نشد روشن * كنار دير ترسا ، مسجد ويرانه را مانم \r\n\r\nگلگشت قمصر\r\n فصل گل بود و گل از گل مىشكفت * در تماشاى گل سرخ بهار\r\nقمصر آن گل‌دامن ارديبهشت * كان بود باغ بهشت گل‌نثار\r\nبوستان ، گل ، خانه و كاشانه گل * دشت گل ، هامون گل و گل مرغزار\r\nبرپرند ديده جز گل نقش نيست * آنكه را بر ديده باشد اعتبار\r\nسبزپوشان چمن بر سر كشند * چادر گل تا به شوق آيد هزار\r\nسبحه‌گردانى كند با غنچه ، صبح * هر نسيم اين آيت پروردگار\r\nهمچو بلبل مست صهباى صبوح * عالم گل تا به جزو ذرّه‌وار\r\nتا نيوشى بانگ تسبيح هزار * ناله بركش از درون داغدار\r\nچشم دل از خواب غفلت باز كن * لحظه‌اى با گل چو بلبل راز كن \r\n\r\n","description":"","footnote":"","page_name":" 2760 ","page_number":568},
  {"content":"\r\n\r\n صبح شد مرغ از نوا خاموش گشت * شد اهورا چيره نك بر اهرمن\r\nلعبت هور از گزند ديو شب * گرد از گردون برون عقد پرن\r\nبركشيد از رخ پرند نيلگون * رخ نمود از جانب مشرق به من\r\nبا پيام نور در موجى بلند * داشت با ذرّات عالم اين سخن\r\nتا به كى در خواب خوش ؟ بيدار شو * تا ببينى لطف گل را در چمن\r\nمرغ بر بام است شب را تا به بام * جمله در تسبيح حق با صد دهن\r\nوان كبوتر نالهء يا هو كشد * وان دگر در يا كريم ذو المنن\r\nسنگ در تسبيح حق ، آدم به خواب ! * در سماع صبح هر زاغ و زغن\r\nاز مكان لامكان آيد ندا *  « لَيْسَ لِلْإِنْسانِ إِلَّا ما سَعى » \r\nصبح شد اى خفته در آغوش شب * شو برون چون صبح از خواب گران\r\nتا افق را طشت زرّين شد پديد * كرده سيم خورده پنهان آسمان\r\nمجمر زرّين خور چون ديد چرخ * تا نسنجد كرد شاهينش نهان\r\nصوفيان صبح در رقص و سماع * با نسيم ناى زن در بوستان\r\nبيد دست‌افشان و سرو پايكوب * در كنار جدول آب روان\r\nشادباش صبح را بلبل به شوق * در تزمزم زير لب چون موبدان\r\nشكر گويد نعمت قرب وصال * تا خروس عرش بگشايد زبان\r\nوه چه مغبون است در صبح رحيل * در بيابان خفته باشد كاروان\r\nصبح شد بيدار شو از خواب ناز * تا ز بلبل بشنوى شور و حجاز\r\nبُرد ما را در گلستان بامداد * خاطر آشفته و شيداى گل\r\nديدهء مجنون صحراى بديع * تا ببيند فطرت ليلاى گل\r\nديد يغماى گلستان را به چشم * دختران روستا در پاى گل\r\nگلسِتان تاراج گلچين ديد ، آه * چون هزار از دل كشيدم واى گل\r\nغنچه تا بگشود چشم از باد صبح * دست گلچين ديد بر بالاى گل\r\nهمدم گل بود بلبل تا سحر * تا ببيند نكهت فرداى گل\r\nغارت گلچين پى سودا و سود * عاشق بيچاره در سوداى گل \r\n\r\n","description":"","footnote":"","page_name":" 2761 ","page_number":569},
  {"content":"\r\n\r\n گلستان بىگل شد و بلبل خموش * ماند حسرت بر هزار آواى گل\r\nخوش سرود آرى كه چون گل درگذشت * نشنوى ديگر ز بلبل سرگذشت\r\nگل شد و اينك بماند از گل گلاب * گوهر هستى چنين در عالم است\r\nدر گلابى گوهر جان ديدنىست * گوهر جانها نه از گلها كم است\r\nجان ز قالب چون جدا شد ماندنيست * چون به ذات خالق خود قائم است\r\nليك در گردونهء نقش‌آفرين * نقش ما و نقش بلبل مبهم است\r\nما و بلبل را مقامات سرود * مايهء ما بسته بر زير و بم است\r\nزير و بم را نيك اگر جويى ز ناى * تكيه‌گاه ناى و نايى بر دم است\r\nپرده‌هاى ما بهشتى بسته ، باد * زان سرود و نغمه‌ها شرح غم است\r\nنالهء ما از درون ناى ماست * هر سكوت ما ز اوج ماتم است\r\nهر سرود از دل روايت مىكند * « از شكايتها حكايت مىكند » \r\n\r\n","description":"","footnote":"","page_name":" 2762 ","page_number":570},
  {"content":"\r\n\r\n\r\n[ ق 
  ]\r\n\r\nقاآنى ( 1232 - 1185 )\r\nميرزا حبيب اللّه شيرازى ، متخلص به قاآنى ، فرزند ميرزا محمد على ، متخلص به گلشن ، در سال 1222 هجرى قمرى در شيراز قدم به عرصهء حيات گذاشت و در آن شهر نشو و نما يافت و علوم مقدماتى را در همان زادگاهش فراگرفت . ازآن‌پس براى تكميل تحصيل به خراسان شتافت ، علوم ادبيه و عربيه و حكمت الهيه و هيئت و نجوم و زبان فرانسه را از استادان هنر فن بياموخت و مرتبتى و الا يافت . در همين زمان آغاز شاعرى كرد و در شعر حبيب تخلص نمود . به‌تدريج شعرش به محافل رجال و اشراف راه يافت و شهرتش در بين مقامات مملكتى پيچيد و ابتدا به دستگاه حسنعلى ميرزا ( شجاع السلطنه ) والى خراسان تقرب پيدا كرد و قصايدى در مدح او گفت و به درخواست او تخلصش به قاآنى تبديل يافت .\r\nقاآنى مدتى در خراسان و كرمان ملازم شجاع السلطنه بود و همو وى را به دربار قاجار معرفى كرد و به تهران رفت و در دربار تقرب يافت و بر شهرتش افزوده گشت و نزد ناصر الدّين شاه منزلتى و الا پيدا كرد و قصايدى در مدح وى و شاهزادگان و امراى دربار سرود .\r\nقاآنى غير از مقام علمى و دانشش ، شاعرى توانا و در سخنورى استادى مسلم بود .\r\nوى قصيده‌سرا بود ، اما در ترجيع‌بند و مسمط و غزل نيز تبحر كافى داشت . قصايدش بلند و خوش‌آهنگ و استادانه است و در حقيقت در بازى با الفاظ قدرت و مهارت عجيبى داشت و لفظش بر معنى چيره بود و غزلياتش به نسبت روان و شيوا و دلنشين است . كتابى به نام پريشان‌نامه دارد كه به سبك گلستان سعدى تأليف كرد ، ديوانش مكرر به چاپ رسيد .\r\nقاآنى با فروغى بسطامى معاصر بود و ميانشان روابط دوستى و مودت برقرار بود و\r\n\r\n","description":"","footnote":"","page_name":" 2763 ","page_number":571},
  {"content":"\r\n\r\nبيشتر با يكديگر بسرمىبردند . سرانجام در سال 1270 هجرى قمرى چشم از جهان فروبست و در حضرت عبد العظيم در جوار قبر ابو الفتوح رازى به خاك سپرده شد .\r\nاينك چند نمونه از نظم او :\r\n\r\nاول و آخر\r\n تو را رسم است اوّل دلربايى * نخستين مهر و آخر بىوفايى\r\nدر اول مىنمايى دانهء خال * در آخر دام گيسو مىگشايى\r\nچو كوته مىنمودى زلف گفتم * يقين كوته شود شام جدايى\r\nمن آن روز از خِرد بيگانه گشتم * كه با عشق تو كردم آشنايى\r\nنپندارم كه باشد تا دم مرگ * گرفتار محبّت را رهايى\r\nسحر جانم برآمد بىتو از لب * گمان بردم تويى از در درآيى\r\nچو ديدم جان محزون بود ، گفتم * برو دانم كه بىجانان نپايى \r\n\r\nوصف شب\r\n دوشينه چون كشيد شه زنگ ، لشكرا * سلطان روم را ز سر افتاد افسرا\r\nباز سپيد روز ، بپرّيد از آشيان * زاغ سياه شب ، چو بگسترد شهيرا\r\nتاريك شد سپهر چو ظلمات و اندر او * تا زان ستاره ، چون به سياهى سكندرا\r\nچونان شبى دراز ، كه پنداشتى قضا * يك‌ره بريده نافش ، با روز محشرا\r\nافروخت چهره زين تل خاكسترى سهيل * چون از درون تودهء خاكستر ، اخگرا\r\nگفتى فرشته است به بالاى اهرمن * روشن فلك فرا ز هواى مكدّرا\r\nمرغ هوا و ماهى دريا به خواب و من * بيدار و چشم دوخته در چشم اخترا\r\nكز در صداى سندان برخاست ، آن‌چنانك * پنداشتى ز چرخ بغرّيد ، تندرا\r\nگفتم : هلا ، كه‌اى ، كه به در حلقه مىزنى ؟ * گفتا : نگار ، گفتم : به‌به ! درآ ، درآ\r\nبرجستم و ديدم و در را گشود و بست * كردم سلام و تنگ كشيدمش در برا\r\nبنشاندمش به مجلس و از زلفكان او * از بهر خويش كردم ، بالين و بسترا\r\nگفتم : بهل كه عود به مجمر درافكنم * شكرانهء قدوم تو ترك سمنبرا\r\nگفتا به عود و مجمر ، حالى چه حاجت است * با زلف و چهره من ، چه كنى عود و مجمرا ؟ \r\n\r\n","description":"","footnote":"","page_name":" 2764 ","page_number":572},
  {"content":"\r\n\r\n\r\nعشق و ناكامى ، فقر و بدنامى\r\n چند خواهى پيرهن از بهر تن * تن رها كن تا نخواهى پيرهن\r\nآن‌چنان وارسته شو كز بعد مرگ * مرده‌ات را عار آيد از كفن\r\nعشق خواهى جام ناكامى بنوش * فقر خواهى كوس بدنامى بزن\r\nداعى ابليس را از در بران * جامهء تلبيس را از بر بكن\r\nتن بكاه اى خواجه در تيمار جان * تا به كى جان كاهى از تيمار تن\r\nآفتاب‌آسا به هر كاخى متاب * عنكبوت‌آسا به هر سقفى متن\r\nز اقتضاى نفس راضى شو كه نيست * اقتضايى بىقضاى ذو المنن\r\nچند گويى آن قبيح است اين صبيح * چند گويى كان لجين است اين لجن\r\nنسبت اجزا به اجزا چون دهى * بينى آن يك را قبيح اين را حسن\r\nليك چون كل را سراپا بنگرى * جمله را بينى به جاى خويشتن \r\n\r\nشكراب\r\n شبى ز لعل لبش ، بوسه‌اى طلب كردم * اشاره كرد به ابرو كه در طلب بشتاب\r\nچو رفتم از دو لبش ذوق بوسه دريابم * رضا به بوسه ندادند آن دو لعل خوشاب\r\nچنان كه هر لب لعلش به عذر رنجش خويش * ز بهر بوسه به لعل دگر نمود خطاب\r\nخطابشان چو به اندازهء عتاب رسيد * فتاد لاجرم اندر ميانشان شكراب \r\n\r\nكور بينا\r\n آدمى را كو نباشد تجربت * بر چنان آدم شرف دارد ستور\r\nمىخورد مسكين نمك بر جاى قند * طعم شيرين را نمىداند ز شور\r\nمختصر گويم به هر كارى كه هست * كور بينا بهتر از بيناى كور \r\n\r\nخاك راه\r\n چه غم ز بىكلهى كاسمان كلاه من است * زمين بساط و در و دشت بارگاه من است\r\nزنند طعنه كه اندر جهان پناهت نيست * به جان دوست همان نيستى پناه من است\r\nمرا به حالت مستى نگر كه تا بينى * جهان و هرچه در آن است دستگاه من است \r\n\r\n","description":"","footnote":"","page_name":" 2765 ","page_number":573},
  {"content":"\r\n\r\n\r\nنالهء شبگير\r\n اى حسن تو چون فتنهء چشم تو جهانگير * صد سلسله دل در خم زلف تو به زنجير\r\nعشق من و رخسار تو اين هر دوجهان سوز * حسن من و گفتار تو اين هر دوجهان گير\r\nقدم چو كمان قد تو چون تير ازآن‌رو * تند از بر من مىگذرى چون ز كمان تير\r\nهر آيهء رحمت كه در انجيل و زبور است * هست اين همه را روى تو ، ترسا بچه تفسير\r\nاز حيرت خورشيد جمال تو ز هر سو * از خاك بر افلاك رود نعرهء تكبير\r\nاز نالهء من مهر تو با غير فزون شد * الحق خجلم از اثر نالهء شبگير\r\nريزد ز زبانم شكر و مشك به خروار * هرگه كه كنم وصف لب و زلف تو تصوير\r\nوز آتش شوقى كه بود در نى كلكم * نبود عجب از نامه كه سوزد كه به تحرير\r\nبا قامت يارى چو تو گيتى همه كشمير * با چهرنگارى چو تو در عالم كشمير\r\nوصل تو به پيرانه سرم باز جوان كرد * گر هجر تو بازم به جوانى نكند پير\r\nديدم ز غمت دوش يكى خواب پريشان * و امروز شدش وصل سر زلف تو تعبير\r\nابروى تو اى تُرك مگر تيغ امير است * كاورده جهان را همه در قبضهء تسخير \r\n\r\nبت عهدشكن\r\n واجب نبود دل به بتى بيهُده بستن * كاو را نبود شيوه بجز عهد شكستن\r\nچون يار ندارد خبر از يار چه حاصل * ناليدن و خون خوردن و بر خاك نشستن\r\nچون باد خزان آمد و گل رفت به تاراج * اى ابر بهارى چه برآيد ز گريستن \r\n\r\nرباعى\r\n دوشينه فتادم به رهش مست و خراب * از نشئهء عشق او نه از بادهء ناب\r\nدانست كه عاشقم ، ولى مىپرسيد * اين كيست ، كجاييست ؟ چرا خورده شراب \r\n\r\nتك‌بيت‌ها\r\n عيد شد ساقى بيا در گردش آور جام را * پشت پا زن دور چرخ و گردش ايّام را \r\n* * *\r\n به چشم من همه آفاق پر كاهى نيست * سرم خوش است به حمد اللّه ار كلاهى نيست \r\n\r\n","description":"","footnote":"","page_name":" 2766 ","page_number":574},
  {"content":"\r\n\r\n\r\nدر مدح على بن موسى الرّضا ( ع )\r\n به گردون ، تيره‌ابرى بامدادان برشد از دريا * جواهرخيز و گوهرريز و گوهربيز و گوهرزا\r\nچو چشم اهرمن خيره چو روى زنگيان تيره * شده گفتى همه چيره به مغزش علّت سودا\r\nشبه‌گون چون شب عاشق گرفته چون دل عاشق * به اشك ديدهء وامق به رنگ طرّهء عذار\r\nتنش با قير آلوده ، دلش از شير آموده * برون پر سورمهء سوده ، درون پرلؤلوء لالا\r\nبه دل گلشن به تن زندان گهى گريان گهى خندان * چو در بزم طرب رندان ، ز شور نشئه صهبا\r\nچو دودى بر هوا رفته ، چو ديو مست آشفته * زده بس دُرّ ناسفته ، ز مستى خيره بر خارا\r\nشده خورشيد نورافشان به نارى جرم او پنهان * چو شاه مصر در زندان ، چو ماه چرخ در ظلما\r\nو يا در تيره‌چَه بيژن نهفته چهرهء روشن * و يا روشن گهر بهمن ، شده در كام اژدرها\r\nلب غنچه ، رخ لاله ، برون آورده تب‌خاله * ز بس باران از آن ژاله به طرف گلشن صحرا\r\nز فيض او دميده گل ، شميده طرّهء سنبل * كشيده از طرب بلبل ، به شاخ سرخ‌گل آوا\r\nعذار گل خراشيده ، خط ريحان تراشيده * ز بس الماس پاشيده ، به باغ ژالهء بيضا\r\nاز او اطراف خارستان ، شده تا سر بهارستان * و ز او رشك نگارستان زمين و لالهء حمرا\r\nفكنده بر سمن سايه ، دمن را داده سرمايه * چمن زو غرق پيرايه ، چو رنگين شاهدى رعنا \r\n\r\n","description":"","footnote":"","page_name":" 2767 ","page_number":575},
  {"content":"\r\n\r\n ز بيمش مرغ جان پَرّد ، ز سهمش زَهره‌ها دَرّد * چو او چون اژدها غرّد و يا چون دو كشد آوا\r\nخروشد هردم از گردون ، كه پوشد بر تن هامون * ز سنبل كسوت اكسون ، ز ژاله خلعت ديبا\r\nفشاند بر چمن ژاله ، دماند زومن لاله * چنان از دل كشد ناله كه سعد از فرقت اسما\r\nكنون از فيض او بستان ، نمايد از گل و ريحان * به رنگ چهرهء غلمان ، به بوى طرّهء حورا\r\nچمن از سرو و سيسنبر همال خلّخ و كشمر * دمن از لاله و عنبر طراز نبّت و يغما\r\nز بس گلهاى گوناگون چمن چون صحف انگليون * تو گويى فرش سقلاطون ، صبا گسترده در مرعى\r\nز بس لاله ز بس نسرين ، دمن رنگين ، چمن مشكين * ز بوى آن ز رنگ اين ، هوا دلكش زمين زيبا\r\nز بس خوبان فرّخ رخ ، گلستان غيرت خلّخ * همه چون نوش در پاسخ ، همه چون سيم در سيما\r\nگل از باد وزان لرزان ، وز آن مشك ختن ارزان * بلى نبود شگفت ارزان ، كسا و عنبرسا را\r\nز فرّ لاله و سوسن ، ز نور نور و نسترون * دمن چون وادى ايمن ، چمن چون سينهء سينا\r\nچو در هامون چو در بستان ، صف اندر صف گل و ريحان * ز يك‌سو لالهء نعمان ، ز يك‌سو نرگس شهلا\r\nتو گويى اهل يك كشور برهنا پا ، برهنه سر * چمان در خشكسال اندر ، به هامون بهر استسقا\r\nچمن از فرّ فروردين ، چنان نازان به دشت چين * كه طوس از فرّ شاه دين ، بر اين نه گنبد خضرا\r\nبتر بر بيشهء امكان ، نهنگ لجّهء ايمان * ولىّ ايزد منّان ، علىّ عالى اعلا \r\n\r\n","description":"","footnote":"","page_name":" 2768 ","page_number":576},
  {"content":"\r\n\r\n امام ثامن ضامن حريمش چون حرم آمن * زمين از حزم او ساكن ، سپهر از عزم او پويا\r\nنهال باغ علّيين ، بهار مرغزار دين * نسيم روضهء ياسين ، شميم دوحهء طاها\r\nرخش مهرى فروزنده ، لبش ياقوتى ارزنده * از آن جان خرد زنده ، از اين نطقى سخن گويا\r\nز جودش قطرهء قلزم ، ز رويش پرتوِ انجم * جنابش قبلهء مردم ، رواقش كعبهء دلها\r\nبهشت از خلق او بويى ، محيط از جود او جويى * به جنّت حشمتش گويى ، گرايان گنبد مينا\r\nستاره كوى ميدانش ، هلال عيد چوگانش * ز نعل سمّ يكرانش ، غبارى تودهء غبرا\r\nقمر رنگى ز رخسارش ، شكر طعمى ز گفتارش * بشر را مهر ديدارش ، نهان چون روح در اعضا\r\nزمين آثارى از حزمش ، فلك معشارى از عزمش * اجل در پهنهء رزمش ندارد دم زدن يارا\r\nخرد طفل دبستانش ، قمر شمع شبستانش * به مهر چهر رخشانش ، ملك حيران‌تر از حربا\r\nنظام عالم آگه ، قوام شرع پيغمبر * فروغ ديدهء حيدر ، سرور سينهء زهرا\r\nابد از هستىاش آنى ، فلك در مجلسش خوانى * به خوان همّتش نانى ، فروزان بيضهء بيضا\r\nوجودش با قضا توام ، ز جودش با سوا خرّم * حدوثش با قدم همدم ، حياتش با ابد همتا\r\nقضا تيريست در شستش ، فنا تيغيست در دستش * چو ماهى بستهء شستش ، همه دنيا و ما فيها\r\nزمين گوييست در مشتش ، فلك مهرى در انگشتش * دوتا چون آسمان پشتش ، به پيش ايزد يكتا \r\n\r\n","description":"","footnote":"","page_name":" 2769 ","page_number":577},
  {"content":"\r\n\r\n به سائل بحر و كان بخشد ، خطا گفتم جهان بخشد * گرفتم گو نهان بخشد ، ز بسيارى شود پيدا\r\nملك هست جمال او ، فلك محو كمال او * ز درياى نوال او ، حبابى لجّهء خضرا\r\nزمان را جود او مربع ، اجل را قهر او مصنع * فلك را قدر او مرجع ، ملك را صدر او ملجا\r\nرضاى او رضاى حق ، قضاى او قضاى حق * دلش از ماسواى حق ، گزيده عزلت عنقا\r\nكواكب خشت ايوانش ، فلك اجرىخور خوانش * به زير خطّ فرمانش ، چه جابلقا ، چه جابلسا\r\nملك را روى دل سويش ، فلك را قبلهء ابرويش * به گرد كعبهء كويش ، طواف مسجد الاقصى\r\nجهان را او بود آمر ، چه در باطن چه در ظاهر * به امر او شود صادر ، ز ديوان قضا طغرا\r\nكند از يك شكرخنده ، هزاران مرده را زنده * چنان كز چهر رخشنده ، جهان پير را برنا\r\nرداى قدس پوشيده ، به هضم نفس كوشيده * به بزم انس نوشيده ، مى وحدت ز جام لا\r\nمى از ميناى لا خورده ، سبق از ماسوا برده * وز آن پس سر برآورده ، ز جيب جامهء الّا\r\nزدوده زنگ امكانى ، شده در نور حق فانى * چو مه در مهر نورانى ، چوب آب دجله در دريا\r\nزده در دشت لا خرگه ، كه لا معبود الّا اللّه * ز كاخ نفى جسته ره ، به خلوتگاه استثنا\r\nشده ازبس به ياد حق ، به هجر نفى مستغرق * چنان با حق شده ملحق ، كه استثنا به مستثنا\r\nروان راز پرورده ، سرايد راز در پرده * بلى گير و خرد خرده ، به نااهل ار برى كالا \r\n\r\n","description":"","footnote":"","page_name":" 2770 ","page_number":578},
  {"content":"\r\n\r\n رموز علم ادريسى ، بود ذوقى نه تدريسى * چه داند ذوق ابليسى ، رموز علّم الاسماء\r\nرهى يزدان ثناخوانت ، دو گيتى خوان احسانت * سهى فتراك فرمانت ، جهان را عروة الوثقى\r\nستاره ميخ خرگاهت ، زحل هندوى درگاهت * ز بيم خشم جان‌كاهت ، فلك را رنج استرخا\r\nبه سر از لطف حق تاجت ، طريق شرع منهاجت * بساط قرب معراجت ، فسبحان الّذى اسرى\r\nمهين نوباوهء آدم ، بهين پيرايهء عالم * چو خير المرسلين محرم ، به خلوتگاه او ادنى\r\nتويى غالب ، تويى قاهر ، تويى باطن ، تويى ظاهر * تويى ناهى ، تويى آمر ، تويى داور ، تويى دارا\r\nمسالك را تويى رهبر ، ممالك را تويى زيور * مجاهد را تويى مظهر ، معارف را تويى منشا\r\nتو در معمورهء امكان ، خداوندى پس از يزدان * چو در رگ خون ، چو در تن جان ، روان حكم تو در اشيا\r\nتويى بر نفع و ضرّ قادر ، تويى بر خير و شرّ قاهر * تويى بر ديو و دد آمر ، تويى بر نيك و بد دانا\r\nتو جسم شرع را جانى ، تو در عقل ورا كانى * تو گنج كان يزدانى ، تو دانى سرّ ما اوحى\r\nتو دانايى حقايق را ، تو بينايى دقايق را * تو رويانى شقايق را ، ز ناف صخرهء صمّا\r\nتو را از ماه تا ماهى ، ز حق پروانهء شاهى * گر افزايى و گر كاهى ، نباشد اكبت پروا\r\nزمان را از تو افزايش ، زمين را از تو آسايش * روان را از تو آرامش ، خرد را از تو استغنا\r\nبه كلك قدرت داور ، تو بودى آفرين‌گستر * نزاده چار كان مادر ، نبوده هفت كان آبا \r\n\r\n","description":"","footnote":"","page_name":" 2771 ","page_number":579},
  {"content":"\r\n\r\n ز درعت حلقهء گردون ، ز تيغت شعلهء كانون * ز قهرت لطمهء جيحون ، ز ملكت خطوهء بيدا\r\nاگر لطف تو اى داور ، نگردد خلق را رهبر * ز آه خلق در محشر ، قيامتها شود بر پا\r\nرهى اى نخل باغ دين ، كت اندر ديدهء حق‌بين * نمايد خوشهء پروين ، كم از يك‌دانهء خرما\r\nدر اوصاف تو « قاآنى » دهد داد سخندانى * كند امروز دهقانى ، كه تا حاصل برد فردا\r\nسخن تخم است ، او دهقان ، ثنا مزرع ، امل باران * فشاند دانه در ميزان ، كه چيند خوشه در جوزا\r\nتعالى اللّه گرش خوانى ، معاذ اللّه گرش رانى * به هر حالت كه مىدانى ، تويى مهتر ، تويى مولا\r\nگرش خوانى شهى باذل ، ورش دانى خهى عادل * گرش خوانى شود خوش‌دل ، ورش رانى شود رسوا\r\nگرش خوانى عفاك اللّه ، ورش رانى حماك اللّه * به هر صورت جزاك اللّه ، كما تبغى كما ترضى\r\nگرش خوانى ثنا گويد ، ورش رانى دعا گويد * نترسد برملا گويد ، ستم زيبا ، كرم زيبا\r\nالا تا در مه نيسان ، دمد از گل ، گل و ريحان * برويد سنبل از بستان ، برآيد لاله از خارا\r\nچو لاله زايرت خرّم ، چو گل با خرّمى توأم * چو ريحان سبز و مشكين دم ، چو سنبل بوستان پيرا \r\n\r\n","description":"","footnote":"","page_name":" 2772 ","page_number":580},
  {"content":"\r\n\r\n\r\nقارى ( 1317 )\r\nحاج محمود قارىزاده ، كه در شعر تخلص قارى و گاهى محمود را برگزيد ، در سال 1317 هجرى شمسى در شهر كاشان در ميان خانواده‌اى مذهبى و دلبسته به خاندان عصمت و طهارت ( ع ) ديده به جهان گشود و تحصيلات مقدماتى را در زادگاهش فراگرفت .\r\nقارىزاده از كودكى به مرثيه‌خوانى دلبستگى و علاقه داشت . از همين رو در مجالس روضه‌خوانى و تكايا به مرثيه‌سرايى پرداخت و چون داراى ذوق و قريحه شاعرى بود ، در آغاز به سرودن شعر پرداخت و به انجمن ادبى صباى كاشان راه يافت و رموز شعر و فنون آن را از استاد حسينعلى منشى و ديگر اساتيد انجمن فراگرفت .\r\nقارىزاده در جوانى به تهران مهاجرت كرد و در اين شهر رحل اقامت افكند و به مدّاحى و مرثيه‌سرايى پرداخت و هنر خود را وقف خاندان پيغمبر و ائمهء اطهار ( ع ) كرد و از اين رهگذر به شهرت رسيد و به عنوان شاعر اهل بيت شناخته شد و در سال 1350 شمسى مجموعه‌اى از اشعارش به نام « بهار بىخزان » طبع و نشر گرديد .\r\nنمونه‌هاى زير از نظم اوست :\r\n\r\nدرس عبرت\r\n هردم رسد ز عالم بالا سفيرها * كى دوست شد مصاحب روشن‌ضميرها\r\nآزادگان اسير علايق نمىشوند * افتاده‌اى به دام هوس چون اسيرها\r\nاز مردمان دون مطلب مهر و دوستى * باشد محال لاله دمد در كويرها\r\nبهرام گور را بنگر صيد گور شد * گرگ اجل ربوده تن اردشيرها\r\nدارو نيافت هيچ طبيبى براى مرگ * از پا فتاده قامت آن دستگيرها \r\n\r\n","description":"","footnote":"","page_name":" 2773 ","page_number":581},
  {"content":"\r\n\r\n سوزد يكى در آتش و ديگر غريق آب * خوش درس عبرت است براى بصيرها\r\nگر سكته است يا سرطان يا تصادف است * هشدار بهر ما بود اين مرگ‌وميرها\r\nاى نوجوان كه داده خداوند قدرتت * غافل مشو ز حرمت و خدمت به پيرها\r\nدستت چو مىرسد كمكى كن به ناتوان * آن بينواى خسته كه دارد صغيرها\r\nروى زمين ز فقر نماند نشانه‌اى * گر اغنيا دهند حقوق فقيرها\r\nاز لطف و جود گاه بپوشان برهنه‌اى * پوشى به تن چو اطلس و جير و حريرها\r\nدلجويى از غريب و نوازش كن از يتيم * بشتاب بر رهايى جان اسيرها\r\nديدى اگر فتاده به فرياد او برس * شو رهنماى گمشدگان در مسيرها\r\n« قارى » بيا و پند بزرگان دين شنو * نيكوست گر شوى ز نصيحت‌پذيرها \r\n\r\nمكتب حسين ( ع )\r\n بنگر حسين و مكتب با محتواى او * در حفظ دين بكوش كه اين است راى او\r\nخوش قاطعانه بهر عدالت قيام كرد * كن پيروى و پاى بنه جاى پاى او\r\nدرس از حسين بگير كه ياران نامىاش * كردند تشنه جان گرامى فداى او\r\nجانها فداى سرور آزادگان حسين * پاينده باد تا صف محشر لواى او\r\nاز نوجوان و كودك شش‌ماهه‌اش گذشت * آفاق گشته مات ز صدق و صفاى او\r\nبا اهل بيتِ زادهء زهرا وداع كرد * آمد به جبههء ، لشكر غم از قفاى او\r\nبر نيزه تكيه داده و هَل مِن مُعين بگفت * پاسخ دهند حق‌طلبان بر نداى او\r\nاتمام كرد حجّت خود با سپاه كفر * تااينكه خصم عذر نيارد براى او\r\nناگه كه سنگ كينه به پيشانىاش زدند * خون آمد و گرفت رخ حق‌نماى او\r\nبا جامه خواست پاك كند خون ز روى خود * گرديد جلوه‌گر دل دردآشناى او\r\nدشمن به قلب پاكش تير سه‌شعبه زد * قطع حيات گشت و شد از تن قواى او\r\nزد نيزه ظالمى دگر از كين به پهلويش * كز صدر زين به روى زمين گشت جاى او\r\nبا كردگار گرم مناجات شد حسين * با كام تشنه بود رضا بر قضاى او\r\nزهرا كشيد نالهء جانسوز از جگر * چون شمر دين بريد سرش از قفاى او\r\nيا رب نصيب « قارى » و احباب كن ز لطف * با معرفت رويم سوى كربلاى او \r\n\r\n","description":"","footnote":"","page_name":" 2774 ","page_number":582},
  {"content":"\r\n\r\n\r\nگلخانهء حسينى\r\n مشعل تابان عالم پاسدار دين ، حسين جان * رهنماى انس و جان احياگر آيين ، حسين جان\r\nگوشوار عرش اعلا زينت دامان زهرا * ميوهء بستان طاها ، زادهء ياسين ، حسين جان\r\nهمّتت نازم كه كاخ ظلم را ويرانه كردى * گشت مستحكم ز عزمت پايه‌هاى دين ، حسين جان\r\nانقلابى در جهان شد از قيام باشكوهت * شد به خاك تيره يكسان كاخ ظلم و كين ، حسين جان\r\nچون گلستان باصفا شد كربلا از گل‌رخانت * وه كه دشمن شد در اين گلخانه‌ات گلچين ، حسين جان\r\nجان به قربان تو و اصحاب و انصارت كه بودند * در فداكارى يكايك در خط تمكين ، حسين جان\r\nتلخكام از داغ اكبر ، قاسمت گرديده گفتا * مرگ باشد در مذاقم چون عسل شيرين ، حسين جان\r\nاز غم مرگ برادر قامتت درهم شكسته * بود بار ماتم عبّاس سنگين ، حسين جان\r\nتا قيامت سوزد از داغ على اصغر دل تو * چون گلويش چاك شد از تير زهرآگين ، حسين جان\r\nلرزه بر عرش برين افتاد در آن وقت و ساعت * واژگون گشتى ميان قتلگه از زين ، حسين جان\r\nخاكيان تنها نگشته داغدار از ماتم تو * گشته سكّان سماوات از غمت غمگين ، حسين جان\r\nآه از آن ساعت كه زينب خواهر غم‌ديدهء تو * با دو چشم تر تو را آمد سر بالين ، حسين جان\r\nناشر احكام قرآن ، سيّد مظلوم و عطشان * كن شفاعت روز حشر از « قارى » مسكين ، حسين جان \r\n\r\n","description":"","footnote":"","page_name":" 2775 ","page_number":583},
  {"content":"\r\n\r\n\r\nدر مدح شاه ولايت\r\n به خداى عزّ و جل قسم ، كه مرا خداى تو ، يا على * زده بر صحيفهء دل رقم ، ز ازل ولاى تو ، يا على\r\nكرم تو بانى اين بنا ، دوجهان ز جود تو شد به پا * همه كن فكان شد ز ابتدا ، گرو عطاى تو ، يا على\r\nبه اديم خود تو ميهمان شده از ازل همه انس و جان * همه را رسيده به گوش جان ، سخن سخاى تو ، يا على\r\nحرم از وجود تو محترم ، كه به صورت آمده از حرم * به جبين كعبه بُود رقم ، قدم صفاى تو ، يا على\r\nبه سرادق‌خانهء هل اتى ، زده‌اند پرچم لا فتى * تو درون خانه و ماسوى ، به در سراى تو ، يا على\r\nهمه معترف به تو در سَبَق ، همه ديده در تو جمال حق * ز تو بوده خلقت ما خَلَق ، هدف خداى تو ، يا على\r\nملكوتيان ، جبروتيان ، همه در هواى تو پر فشان * همه در ثناى تو هم‌زبان ، همه در نواى تو ، يا على\r\nچه غم ار به من ز چهار سو ، غم روزگار كرده رو * كه زدم به هزار آرزو ، در التجاى تو ، يا على\r\nكه نه تاج و سرير شهنشهى ، به شكوه و شوكت فرّهى * « دل من برد سوى گمرهى ، كه منم گداى تو ، يا على » \r\n\r\nآيات خدا\r\n با خلايق هركه دارد مهربانى بيشتر * مىكند از لطف خالق شادمانى بيشتر\r\nبيشتر دانى كه حسرت مىبرد هنگام مرگ * آنكه دل بندد به اين دنياى فانى بيشتر\r\nناتوانى را هرآن كس در جهان آزار داد * رنجها بيند به روز ناتوانى بيشتر\r\nدامها گسترده شيطان تا برد ايمان تو * كن حذر اى دوست از اين خصم جانى بيشتر\r\nسنگ تاريخ قبور رفتگان بر خوان ببين * زير گِل خفته به مرگ ناگهانى بيشتر\r\nعالمان با عمل هستند آيات خدا * هان از اين اشخاص بنما قدردانى بيشتر \r\n\r\n","description":"","footnote":"","page_name":" 2776 ","page_number":584},
  {"content":"\r\n\r\n چشم از نامحرمان بهر رضاى حق بپوش * تا كه در جنّت نمايى كامرانى بيشتر\r\nشرق و غَربت منحرف سازد ز راه مستقيم * اى مسلمان بهر دين كن جانفشانى بيشتر\r\nرنج و زحمت بيشتر بيند در اين وحشت‌سراى * مىكند هركس كه از ما زندگانى بيشتر\r\nبىريا كن هر عمل را تا كه گردى سودمند * فيضها يا بى ز كردار نهانى بيشتر\r\nتا كه در زير زمين ناگشته منزلگاه تو * « قاريا » برخوان كتاب آسمانى بيشتر \r\n\r\nمفتون آفتاب\r\n نه من به آتش جانسوز غم كباب شدم * كه همچون شمع چنان سوختم كه آب شدم\r\nبه سيل حادثه‌ام گرچه التفات نبود * ز قطره‌قطرهء اشك اين‌چنين خراب شدم\r\nنماند پاى ثباتم كه از كشاكش دهر * چو دانه خرد در اين كهنه آسياب شدم\r\nلبم به شكوه نشد باز پيش او كه به ناز * نگاه كرد و من بىزبان مجاب شدم\r\nبه غير غم كه در خود گشود بر دل من * به هر درى كه زدم حلقه‌اى ، جواب شدم\r\nميان سوخته‌بالان خوشم كه آخر كار * به جانشينى پروانه انتخاب شدم\r\nشبى به عمر من ، آن كوكب اميد دميد * كه همچو بخت سيه‌روز خود به خواب شدم\r\nرواست اين همه سرگشتگى مرا « محمود » * كه ذرّه بودم و مفتون آفتاب شدم \r\nبيتى چند از يك چكامه\r\n\r\nدر مدح حسين ( ع )\r\n سلام بر حسين و بر وفاى او * كه خود گواست در وفا خداى او\r\nسلام بر شهيد دشت ماريه * كه خون اوست در شرف گواى او\r\nسلام بر سرى كه بر سر سنان * ز آفتاب بد فزون ضياى او\r\nسلام بر ز پا فتاده‌پيكرى * كه باد جان عالمى فداى او\r\nسلام بر به خاك و خون نشسته‌اى * كه خون رود ز ديده در عزاى او\r\nسلام بر قتيل كيد كوفيان * كه كس نداشت حرمت نياى او\r\nسلام بر شكوه آن حماسه‌اى * كه عرش پرنوا شد از نواى او\r\nسلام بر عزيز مصر مكرمت * كه كس نداشت در نظر بهاى او \r\n\r\n","description":"","footnote":"","page_name":" 2777 ","page_number":585},
  {"content":"\r\n\r\n\r\nقاضى ( 1310 )\r\nدكتر سيد ابو الفضل قاضى شريعت پناهى ، شاعر توانا و محقق و حقوقدان والامقام ، فرزند سيد هادى ، در سال 1310 هجرى شمسى در شهر سمنان در خانواده‌اى اصيل و سرشناس از مادر زاد ، تحصيلات ابتدايى و متوسطه را در زادگاهش به پاى برد ، ازآن‌پس براى ادامهء تحصيل راهى تهران شد و به دانشگاه راه يافت و در رشتهء حقوق به تحصيل پرداخت و در سال 1332 از دانشكدهء حقوق و علوم سياسى و اقتصادى دانشگاه تهران فارغ التحصيل شد و ليسانس خود را دريافت كرد .\r\nدكتر قاضى به‌منظور تكميل تحصيلات و گذران دورهء فوق ليسانس و دكترى ، به ژنو ( سويس ) عزيمت كرد و اين دوره را نيز با موفقيت به انجام رسانيد و در سال 1340 به ايران بازگشت و در آغاز به خدمت سازمان برنامه و بودجه درآمد و پس از طى دوره‌هاى تخصصى ديگر ، در كشورهاى اروپايى به‌ويژه در كشور فرانسه مجددا به ايران مراجعت كرد و مصدر مشاغل مختلف مديريت در وزارتخانه‌ها و دانشگاه‌ها گرديد و در همهء مراحل شايستگى لياقت خود را نشان داد و اكنون متجاوز از بيست سال است كه به‌طور تمام‌وقت عضويت هيئت علمى دانشكدهء حقوق و علوم سياسى را دارد و به عنوان استاد تمام‌وقت در رشتهء حقوق عمومى و دوره‌هاى كارشناسى و كارشناسى ارشد مشغول كار آموزش است .\r\nدكتر قاضى صرف‌نظر از مقام علمى و تخصّصى او ، شاعرى توانا و سخنورى چيره‌دست و والامقام است كه هيچ‌گاه در اين رهگذر خودنمايى نداشته و از تظاهر دورى جسته است . امّا به‌راستى شاعرى توانا و پرقدرت مىباشد ، بااينكه رشتهء تخصصىاش با ادبيات و شعر فارسى ارتباطى نداشته است ، با اين وصف بايد او را در شمار شاعران بلندپايه دانست ، به‌خصوص در قصيده‌سرايى كه از تبحر و مهارت كافى برخوردار مىباشد .\r\n\r\n","description":"","footnote":"","page_name":" 2778 ","page_number":586},
  {"content":"\r\n\r\nدكتر قاضى غير از مقالات متعددى كه در نشريات علمى از او به چاپ رسيده ، داراى تأليفات و ترجمه‌هاى زير است كه طبع و نشر گرديده : 1 - اصول علم سياست ، 2 - جامعه‌شناسى سياسى ، 3 - حقوق اساسى و نهادهاى سياسى ، 4 - جامعه‌شناسى حقوق ، 5 - براى يك قانون اساسى بهتر ، 6 - شهروند و دولت . در ضمن تعداد ديگرى كتب تاريخى و ادبى دارد كه هنوز به زيور طبع آراسته نگرديده است .\r\n\r\nتضمين غزل خواجه حافظ\r\n شب است و ظلمت و كس نيست محرم رازم * كه دل به نورِ حضورش ز غم بپردازم\r\nنه همدمى كه به دو نقدِ عمر دربازم * نه تابِ زيستن و نى توانى پردازم\r\n« نماز شام غريبان چو گريه آغازم » * « به مويه‌هاى غريبانه قصّه پردازم »\r\nچنان گرفته دلِ من ز ياد يار و ديار * كه در حَضَر چو سفر كرده مىكشم آزار\r\nنه خانه‌خانه و نه اهل خانه جز اغيار * كجاست خيل حبيبانِ رفته از ديدار ؟\r\n« به ياد يار و ديار آن‌چنان بگريم زار » * « كه از جهان ، ره و رسم سفر براندازم »\r\nمنم كه يكّه و تنها در اشتياق حبيب * بريده‌ام ره دشوار در فراز و نشيب\r\nنه چشمه‌ايست هويدا نه جرعه‌ايست نصيب * زمانه حيرتم افزوده در سرابِ فريب\r\n« من از ديارِ حبيبم نه از بلادِ غريب » * « ميهمنا به رفيقان خود رسان بازم »\r\nچو آتش افتد و در بوستان شرر گيرد * درختِ پير به از شاخِ تازه درگيرد\r\nكسى كه عشق به پيرانه سر ز سر گيرد * ز عقلِ عافيت‌انديش كى خبر گيرد\r\n« خرد ز پيرى من كى حساب برگيرد » * « كه باز با صنمى طفل ، عشق مىبازم »\r\nفضاى وحشت دهليز ، بسته راه نفس * نمانده روزن نورى به قدرِ بال مگس\r\nطنين فكنده ز هر سو صداى پاى عَسَس * ملال غربت انسان خداى داند و بس\r\n« بجز صبا و شما دلم نمىشناسد كس » * « غريب ، من كه بجز باد نيست دمسازم » \r\n\r\n","description":"","footnote":"","page_name":" 2779 ","page_number":587},
  {"content":"\r\n\r\n حكايت دل‌افسرده را به غير مگوى * غبار محنت جان با گلاب ديده مشوى\r\nرفيق راز بجز در عنان خويش مجوى * مباد سرّ تو گردد حديث برزن و كوى\r\n« سرشكم آمد و عيبم بگفت روياروى » * « شكايت از كه كنم خانگيست غمّازم »\r\nكتاب خواجهء شيراز يار جانى ماست * مى مغانى او چشمهء معانى ماست\r\nلطايف سخنش رَمزِ نكته‌دانى ماست * نشان ز غير مجوييد ، كاو نشانى ماست\r\n« هواى منزل يار آب زندگانى ماست » * « صبا بيار نسيمى ز خاك شيرازم »\r\nشبى دراز كه تا بامداد ديده نخفت * نشسته بودم و با بخت خود به گفت و شنفت\r\nكه در سياهى شب دُرّ چگونه خواهى سفت * مگر به چشمهء فياض نور گشتى جُفت\r\n« ز چنگ زهره شنيدم كه صبحدم مىگفت » * « غلام حافظ خوش‌لهجه خوش‌آوازم » \r\n\r\nزبان فارسى\r\n تا سر از خاور برآرد آفتاب خاورى * مىطپد فرهنگ ما در سينهء شعر درى\r\nتا بود روشن شبستان فلك از اختران * روشن است اين آسمان در غايت نيك‌اخترى\r\nبر سپيداى بلورين زبانى چون پرند * كرده كلكِ نقش‌پردازِ هنر ، صورتگرى\r\nرايتى در تار و پودش ريشه‌هاى معرفت * آيتى در رمز و رازش جلوه‌هاى دلبرى\r\nدر بم و زير كلامش پرده‌هاى دل‌فريب * در بلنداى پيامش مايهء جان‌پرورى\r\nفارسى جاميست زرّين‌پيكر و گوهرنگار * و اندر آن سرشار ياقوت مذاب احمرى\r\nباده‌اى گيرا كه هركس جرعه‌اى از آن گرفت * دل نبندد هيچ‌گه بر نشئه‌هاى ديگرى\r\nعشق و عرفان حكمت و انديشه و اخلاق و پند * ويس و رامين ، هفت‌پيكر ، نامه‌هاى تنسرى\r\nقصّهء سيمرغ و زال و رستم و اسفنديار * ماهِ نخشب ، جامِ جم ، آيينهء اسكندرى\r\nآفرين بر آن فريبا لعبت شيرين كلام * كز پسِ ده قرن بر دلها كند افسونگرى\r\nبوى جوى موليانِ رودكى در قرن چار * مير سامان را كند آنجا كه خواهد رهبرى\r\nريگِ آمو را نمايد زير پايش پرنيان * وان بيابانها ز اعجاز سخن سبز و طرى\r\nقرن پنجم عصر خيز و جنبش و نوزايش است * وين مبارك خطّهء مهد افتخار و برترى \r\n\r\n","description":"","footnote":"","page_name":" 2780 ","page_number":588},
  {"content":"\r\n\r\n اى خراسان شاد زى كز خاك گلبيز تو رست * غنچه‌هاى عطرزا و ميوه‌هاى نوبرى\r\nبود غزنين تو روزى مركز شعر و ادب * از قدوم فرّخى و عسجدى و عنصرى\r\nاز دل بلخ و بخارا و نشابور تو خاست * چشمه‌هاى زندگى در باغهاى عبقرى\r\nوز درون روستاى طابرانت شد پديد * شاعرى والاگهر با حشمتِ پيغمبرى\r\nمَردِ مردستان اين فرهنگ و تنديس منير * كز نهيبش لرزه افكندى به چرخ چنبرى\r\nكيست اين دهقان‌نژاد استاد شيرين‌كارِ طوس * آنكه دارد بر سخن مردان گيتى سرورى\r\nطرفه معمارى كه از تاريخ كشور پى فكند * قصّهء آزردگى ، اسطورهء جنگاورى\r\nپهلوان خويى كه با نقل يلان بنياد كرد * راهِ مردى ، رسم گُردى ، شيوهء جنگاورى\r\nنامهء فردوسى طوسيست كاخى بىگزند * كز بلندى مىكند با تير و كيوان همسرى\r\nراحت خيّام تنها شهر نيشابور نيست * بلكه تا آن‌سوى دريا كرد ، دامن‌گسترى\r\nخوانده‌اند اشعار او را در زبان خويشتن * مردم پاريس و رُم يا لندن و كنتربورى\r\nچيست شعر مولوى درياى ناپيدا كران * من نديدم چشمه‌اى جوشان به اين پهناورى\r\nمشعلى از بلخ در قونيّه تابيدن گرفت * عارفى آتش‌نفس از برق شمس آذرى\r\nشد مسلّم خيطه تركان بر اين يكتاسوار * با سرود فارسى نى با سلاح و لشكرى\r\nهركه چون او گام بگذارد به منزلگاه عشق * كوس سلطانى زند بر گنبد نيلوفرى\r\nرفت بايد آنكه از ملك خراسان سوى فارس * فارس ، آن باغ ارم ، عقد پرن رشك‌پرى\r\nتربتِ شيراز شاعرخيزِ عشق‌انگيز ما * آنكه از نامش دل غمگين كند رامشگرى\r\nبر فراز آسمانى آبى و الماس بيز * سعدى و حافظ نگر همتاى ماه و مشترى\r\nاين يكى چون كوه نور و آن دگر درياى نور * چون دو گوهر زينت يك حلقهء انگشترى\r\nاين يكى از بوستان و از گلستان آفريد * گلشنى پرسُنبل و پرلاله و سوسنبرى\r\nحاكم ملك فصاحت سعدى شيرين‌سخن * شهرياران يافته از نام او نام‌آورى\r\nوان دگر بنشانده صد لؤلؤ به هر بيت الغزل * چون جواهرساز ماهر بر بياضى مرمرى\r\nبا سرود خواجه حافظ خوانده و رقصيده‌اند * شوخ چشمان سمرقندى ، بتان كشمرى\r\nهمنشين خاكيان و همدم افلاكيان * هم‌نواى عرشيان ، همبادهء حور و پرى\r\nاوج زيبايىست اين قول و غزل در پارسى * موج انديشه‌ست اين ديوان به گفتار درى\r\nاهل دانند ارج اين دو تن دستان‌سراى * « قدر زر زرگر شناسد ، قدر گوهر گوهرى »\r\nنام صدها فحل ديگر را توان فهرست كرد * گر توان و عمر باشد ور بخواهى بشمرى \r\n\r\n","description":"","footnote":"","page_name":" 2781 ","page_number":589},
  {"content":"\r\n\r\n از نظامى گوى و ناصر خسرو و ابن يمين * وز منوچهرىّ و جامى و كمال و انورى\r\nقرن ما هم كم ندارد چيزى از پيشينيان * چون به آثار بلند عصر حاضر بنگرى\r\nدهخدا و ايرج و پروين ، فريدون و بهار * آفريدونند در كاخِ بهينِ مهترى\r\nنامدارانى بزرگ و پهلوانانى سترگ * مرد ميدان سخن يا صف‌شكن يا سنگرى\r\nتيزپروازىّ و اوج كوهساران را نگر * بر « دماوند » مَلِك پرّد « عقاب » خانلرى\r\nنوسرايى را اگر حال و هوايى ديگر است * بد نبايد بود با حال و هواى ديگرى\r\nنو اگر نوزاد اين فرهنگ باشد بىگمان * مىشود پرورده در دامان مهر مادرى\r\nور نه در دلدادگى يكسان نمىبايد شمرد * نوعروس خانگى را با نگارِ بندرى\r\nپيروى از اجنبى در شعر فكرى نارواست * وانگهى ناميدنش نوجويى و نوآورى ! !\r\nدر همين سنّت‌شكن بايد بود سنّت‌شناس * كاوه مىبايد كه داند شيوهء آهنگرى\r\nهركه كژ تابيد و بر خود واژگانى راست كرد * راستى را كى نشيند بر سريرِ سرورى\r\nپيشوايى نوسرا در قوّت حافظ سزاست * كز چلنگر برنيايد شاهكار زرگرى\r\nبود بايد همچو فردوسى به نخجير كلام * تا مگر آهوى سنّت را چو ضيغم بِشكرى\r\nجنگ را افزار مىبايد ولى در خورد جنگ * يا كمان رستمى يا ذو الفقار حيدرى\r\nاين زبان سخته را ورزيد بايد همچو موم * رام كى شير ژيان گردد به دست عنترى\r\nفارسى باشد زبان شعر و شعر فارسى * مهرگون در مشرق دلها كند روشنگرى\r\nاى زبان وحدت خاور زمين جاويد باش * تا سر از خاور برآرد آفتاب خاورى \r\n\r\nوطنت را دوست بدار « 1 »\r\n بودم آنگاه كه نوباوه و خُرد * پدرم تنگ در آغوش فشرد\r\nيادم آيد به رُخم بوسه‌زنان * گرم و لرزنده ز فرط هيجان\r\nگفت اى نوگل شاداب بهار * وَطَنَت را - پسرم - دوست بدار \r\n\r\n\r\n","description":"","footnote":"\r\n( 1 ) - بر سردر خانه پدرى ژان ژاك روسو ، متفكر و نويسندهء فيلسوف ژنوى ، عبارت بسيار زيبايى از او با حروف برجسته به زبان فرانسه آورده‌اند ، اين شعر ترجمه آن است .\r\n","page_name":" 2782 ","page_number":590},
  {"content":"\r\n\r\n\r\nقدرت ( 1275 - 1234 )\r\nمير سيد على رضوى ، متخلص به قدرت ، شاعر توانا و عارف‌پيشه ، فرزند مير سيد عزيز ، در سال 1271 هجرى قمرى ( 1234 شمسى ) در شهر قم در خانواده‌اى اصيل و سرشناس ديده به جهان گشود . وى از طايفهء مير ابو الفتح و از سادات رضوى است كه نسبش با 28 واسطه به موسى مبرقع فرزند بلافصل حضرت امام محمد تقى ( جواد الائمه ) عليه السلام مىپيوندد .\r\nقدرت ، پس از فراگرفتن دانشهاى مقدماتى ، به تحصيل علوم ادبيت و عربيت پرداخت و در مدرسهء فيضيهء قم نزد اساتيد هر فن دانش اندوخت و در كسب معارف اسلامى مجاهدت كرد و چون داراى ذوق سرشار و قريحهء شاعرى بود از مطالعهء دواوين اساتيد متقدم شعر فارسى غافل نماند ؛ تا جايى كه در نظم شعر مهارت يافت و در اندك زمان شعرش توجه ادبا و شعراى زمان را به خود معطوف داشت . در آغاز شاعرى جاويد و بعد غيث تخلّص كرد و چون قدر و منزلتش فزونى يافت و قدرت و توانايىاش بر نظم شعر بالا گرفت ، تخلّص قدرت را برگزيد ؛ تا آن حد كه بالبداهه به سرودن قصايد و غزليات پرداخت و در سفرى كه به تهران رهسپار شد و در مجمع ادبا و شعراى آن شهر شركت جست ، قصيده‌اى بدين مطلع خواند كه مورد تحسين و تمجيد حاضران قرار گرفت :\r\n قم هله ساقيا فقم كامده‌ام ز قم به رى * پاى بزن به فرق غم ، دست بزن به جام مى \r\nبارى ، آوازهء مهارتش در شعر به دربار ناصر الدّين شاه رسيد و مورد عنايت واقع شد و كوته‌زمانى اشعارى در مدح شاه و اتابك و بعضى از درباريان سرود ، امّا به يكباره در احوالش تغييرى حاصل گرديد و از دربار شاه خود را كنار كشيد و در وادى عرفان و تصوّف قدم نهاد و به سير و سلوك در آفاق و انفس پرداخت ، و سفرى نيز به همين منظور به\r\n\r\n","description":"","footnote":"","page_name":" 2783 ","page_number":591},
  {"content":"\r\n\r\nكردستان رفت و به خدمت يكى از مشايخ آن ديار رسيد و چون پدرش براى او عيال اختيار كرده بود ، پس از بازگشت به قم عيال خود را طلاق داد و همچنان گوشهء عزلت اختيار كرد و در مدرسهء فيضيه در حجرهء خود به عبادات و رياضات سرگرم شد و چندى نيز در يكى از امامزادگان قم معتكف گرديد و اشعارى كه از اين پس سرود ، جز در مدح و منقبت مولا على و مرثيت ائمهء اطهار عليهم السلام نبود .\r\nقدرت ، شاعرى وارسته و عارف‌پيشه بود ، خط را خوش مىنوشت ، از صوت دلپذيرى برخوردار بود و در ساختن ماده تاريخ چيرگى داشت و ماده تاريخهايى بر سردر ابنيه و آب انبارها در شهر قم از او باقى است . در اواخر عمر از زادگاهش بيرون نرفت و سرانجام در سال 1316 قمرى ( 1275 شمسى ) سه سال پس از قتل ناصر الدّين شاه چشم از جهان فروبست و در ايوان آينه صحن حضرت معصومه عليها سلام در مقبرهء آل ابو الفتح مدفون گرديد . ديوان اشعارش به كوشش برادرش سيد مهدى رضوى ( شيوا ) جزو انتشارات انجمن ادبى صائب و با همت خليل سامانى ( موج ) در سال 1348 طبع و نشر گرديد .\r\n\r\nچكامه\r\n عشقبازى كه نظر با رخ دلبر دارد * بايد از هرچه بجز دوست نظر بردارد\r\nعشق عنقاى كمال است و وجودش ناياب * گرچه عالم همه در سايهء شهپر دارد\r\nمن كه دارم دل خود شاد به ديدارى و بس * خاطرم را زچه‌رو دوست مكدّر دارد\r\nحبّذا مذهب عاشق كه به هر مذهب و دين * با تو مىآيد و خود مذهب ديگر دارد\r\nنسبت كفر به عاشق مده اى شيخ عبث * كه تميزى ز مسلمان و ز كافر دارد\r\nشد اگر شيخ دماغم ز طرب خشك ، چه غم * اشك من كشتهء امّيد مرا تر دارد\r\nگفتم آن روز كه خوردم ز كفش خون جگر * با من اين لطف همه‌روزه مقرّر دارد\r\nظاهرا هرچه ببينى همه آيات خداست * كيست اين پرده‌نشين كاين همه مظهر دارد\r\nفارغ از شمس و قمر باشد و احكام نجوم * هركه از نور خدا ديده منوّر دارد\r\nنقش‌بنديست عجب اينكه به هر صورت و شكل * روز و شب در نظرم چهره مصوّر دارد\r\nدوش در بزم شنيدم ز نسيم سحرى * خيز از غنچه پيام از لب دلبر دارد\r\nنستاند ز كف خواجهء خضر آب حيات * آنكه چشم كرم از ساقى كوثر دارد\r\nبزم ما جنگل مولاست چو آيى بر ما * باخبر باش كه اين بيشه غضنفر دارد \r\n\r\n","description":"","footnote":"","page_name":" 2784 ","page_number":592},
  {"content":"\r\n\r\n نازم آن دست كه اندر خم چوگان امير * همچو گو چرخ‌زنان ، چرخ مدوّر دارد\r\nگر بدين دست كشد تيغ و به پا خيزد ، كيست * آن سبك‌مغز ، كه ديگر خبر از سر دارد\r\nگفته‌اى در دو لب من بود انفاس مسيح * جز من افسون تو اى دوست كه باور دارد\r\nاى خوش آن خواجهء منعم كه به منّت زر و مال * وقف بر عاجز و مسكين و توانگر دارد\r\nدل اگر قلعهء پولاد بود خسرو عشق * با يكى تاختن آن قلعه مسخّر دارد\r\nاى كه گفتى نتوان بهتر از اين گفت و شنيد * دارى ار گوش دو صد گفتهء بهتر دارد\r\nپر شد از قصّهء « قدرت » همه آفاق و هنوز * جاى در كلبهء تاريك و محقّر دارد \r\n\r\nدر طلب لعل\r\n به غلامى تو اى خواجه ز راه آمده‌ايم * رخ برافروز كه با روز سياه آمده‌ايم\r\nبه رخ و لعل تو كاندر طلب لعل و رخت * از عدم تا به وجود اين همه راه آمده‌ايم\r\nخسته‌جان دل شده افتاده ز پا رفته ز دست * به سر كوى تو با ناله و آه آمده‌ايم\r\nرخ و زلف اى فرس پيلتن از ما تو متاب * كه به دستور پياده بر شاه آمده‌ايم\r\nزلف شبرنگ به روى چو مه افكندى و ما * در شب تيره به نظّارهء ماه آمده‌ايم\r\nلطفى اى پير خرابات كه ما از همه در * رانده گشتيم و در اين در به پناه آمده‌ايم\r\nتا عنايت به كف آريم ز جورت ناليم * به سر راه تو با لشكر آه آمده‌ايم\r\nزاهدا خيز و به « قدرت » بنما راه صواب * كز ازل ما همه از بهر گناه آمده‌ايم \r\n\r\nطالب ديدار\r\n روزگاريست كه از هجر تو بيمار شديم * روى بنماى كه ما طالب ديدار شديم\r\nاللّه ، اللّه كه به پشت خرد و دوش خيال * آن‌قدر بار نهاديم كه از كار شديم\r\nزاهد آزار دل ما پى ديندارى خويش * آن‌قدر داد كه از دين همه بيزار شديم\r\nسوخت سر تا به قدم هستى ما شمع‌صفت * تا ز سر تا به قدم مهبط انوار شديم\r\nكور گشتيم و نهاديم به كف جان عزيز * پرده بردار كه ما طالب ديدار شديم\r\nبه خريدارى او در كف ما جان و دليست * يوسفى را به كلافى دو ، خريدار شديم\r\n« قدرت » ار سوخت تن و جان تو در آتش عشق * خواب بوديم و در اين مرحله بيدار شديم \r\n\r\n","description":"","footnote":"","page_name":" 2785 ","page_number":593},
  {"content":"\r\n\r\n\r\nمهر على ( ع )\r\n بر من آن روز كه خوردم ز مى خمّ غدير * كشف شد قدرت اسرار خداوند قدير\r\nساقى از روى چو مه پرده برافكن امروز * كافتابى زده سر از افق خمّ غدير\r\nمطرب عشق به شور آى و بزن راه حجاز * راست كن از دل عشّاق نواى بم و زير\r\nجز على كيست مقامات نبى را برهان * جز على كيست كنايات نبى را تفسير\r\nدست او بود كه در ، از در خيبر بركند * ور نه هر دست نباشد به جهان خيبرگير\r\nدل من زندهء جاويد شد از مهر على * خارجى گو بنگر لطف مسيحا و بمير\r\nتا مس تو « قدرت » زر خالص گردد * رو ، ز خاك در فرزند على جو ، اكسير \r\n\r\nانديشهء عشق\r\n آن روز كه با دوست نشينم شب تار است * آن غم كه مرا مىكشد آخر غم يار است\r\nبا من همه سنگين‌دلى و جور ز حد بيش * با مدّعيان هر شبه در بوس و كنار است\r\nتنها نه من سوخته از دست فتادم * افتاده ز پا همچون من امروز هزار است\r\nتا چشم بدان نرگس جادوى تو افتاد * ديگر نه مرا و نه ياراى قرار است\r\nگر گويمش انصاف بده جان به لب آمد * گويد كه مرا كشتن عاشق همه كار است\r\nخون همه‌كس ريزد و باكش نبود هيچ * از ريختن خون منش اين همه عار است\r\n« قدرت » كه ندارد بجز از فكر تو كارى * اينش همه شد شيوه و اينش همه كار است \r\n\r\nانتظار\r\n تا فكندم با سر زلف تو كار خويش را * متّصل دارم پريشان روزگار خويش را\r\nدوش در مستى قرارى داد با زلفت دلم * چون به هوش آمد ، بداد از كف قرار خويش را\r\nرستگارى در سبك‌باريست گفتم بارها * جهدى اى دل ، تا سبك بندى تو بار خويش را\r\nعشق را خوش آيتى چون يافتم يك‌بارگى * در كفش دادم زمام اختيار خويش را\r\nاين همه آيات روشن وين‌همه نقش عجيب * كورچشمى كو نبيند كردگار خويش را\r\nجان به لب آمد به اميدى كه فرمايى درآى * ز انتظار اى جان برآر امّيدوار خويش را\r\nباختى « قدرت » دل و دين را و گفتم بارها * با حريفى اين‌چنين كم زن قمار خويش را \r\n\r\n","description":"","footnote":"","page_name":" 2786 ","page_number":594},
  {"content":"\r\n\r\n\r\nشكسته\r\n با ما جفا مكن كه دل ما شكسته است * عمريست در فراق تو در غم نشسته است\r\nاين خون دل كه مىرود از ديدگان ما * راه هزار قافله در گل ببسته است\r\nدر شهر كس نمانده مگر در هواى تو * دست از حيات و زندگى خويش شسته است\r\nآخر تفقّدى كن و دردى ز دل ببر * دل مىرود ز دست ز بس زار و خسته است\r\nهر دل كه شد اسير كمند بلند تو * زنجيرهاى عقل سراسر گسسته است\r\n« قدرت » به هجر روى تو تنها ز بس نشست * پيمانهء صبورىاش از غم شكسته است \r\n\r\nتوفان اشك\r\n تا زلف عنبرين رخ خوبت قرين گرفت * از حسن اتّفاق ز من عقل و دين گرفت\r\nبعد از هزار سال كه آمد به خواب من * در خواب هم به روى جبين آستين گرفت\r\nازبس گريستم ز غم هجر ، روز و شب * توفان اشك من همه روى زمين گرفت\r\nگفتى به دست يار چرا داده‌اى دلت * من خود نداده‌ام صنم نازنين گرفت\r\nبر خاك كشتگان غمت اسب كين متاز * بنگر كه خون بىگنهان روى زين گرفت\r\nبگرفت را ميكده « قدرت » ز روى صدق * ز آن جايگه رهى به بهشت برين گرفت \r\n\r\nزندان غم\r\n ز دل برخاست صبرم مهر آن مه تا نشست آنجا * بلى هرجا كه شه بنشست خيزد هركه هست آنجا\r\nمكش پيكان خدا را از تنم تا در سپارم جان * كه اين تير از كمان دلبرم تا پر نشست آنجا\r\nكجا دست از جنون بردارم اى غافل مده پندم * شدم پابست عشق و رشتهء عقلم گسست آنجا\r\nدل و دين برد آن جان جهان ديشب به هشيارى * ندانم چون كند آيد اگر يك روز مست آنجا\r\nبه خلوت دوش پيمان بست و گفتا نشكنم ديگر * درست ار گويمت پيمانه و پيمان شكست آنجا \r\n\r\n","description":"","footnote":"","page_name":" 2787 ","page_number":595},
  {"content":"\r\n\r\n ز پا افتادم و رحمى نكرد امروز بر حالم * بگيرم دامنش فردا برآيد گر ز دست آنجا\r\nنخواهد شد خلاص از گوشهء زندان غم « قدرت » * كه تقدير قضا اين بود و قسمت از الست آنجا \r\n\r\nرباعيات\r\n اى چشم خدا ، خفتهء بيدار تويى * اى گوش خدا محرم اسرار تويى\r\nباريست مرا بر دل و قفلى به زبان * اى دست خدا ، كليد اين كار تويى \r\n* * *\r\n امروز ندانم به چه دست آمده‌اى * اى دلبر بىوفا كه مست آمده‌اى\r\nگر خون دلم خورى ز دستت ندهم * زيراكه به خون دل به دست آمده‌اى \r\n* * *\r\n از سر خفى گرفته تا نور جلى * پيداست در آيينهء رخسار على\r\nجويم ز تو چشمى پى ادراك حضور * با باطن شاه نعمت اللّه ولى \r\n* * *\r\n قومى به خرد مايل و قومى به جنون * هريك به لباس دگر آيند برون\r\nما شاد به جام مى و زاهد به ريا * كلّ حزب بما لديهم فرحون \r\n* * *\r\n گر آتش نفس دربگيرد به دمم * در طور تجلّى ز درختى نه كمم\r\nپهلو زندم سينه به طور سينا * دست از سر من اگر بدارد شكمم \r\n\r\n","description":"","footnote":"","page_name":" 2788 ","page_number":596},
  {"content":"\r\n\r\n\r\nقدسى ( 1280 )\r\nعبد الجواد قدسى ، در سال 1280 هجرى شمسى در قصبهء كبوترآهنگ همدان در خانواده‌اى مذهبى به دنيا پا نهاد و مقدمات عربى را از صرف و نحو منطق در زادگاه خود فراگرفت . در هيجده‌سالگى به قصد ادامهء تحصيل به شهر همدان عزيمت كرد و در مدرسهء طلاب ، كه به مدرسهء بزرگ معروف است ، به تحصيل اصول و فقه و كلام و حكمت پرداخت و در ضمن چون داراى خطى خوش بود به تعليم خط در دبيرستان آن شهر اشتغال ورزيد و چندى نيز در قم از محضر درس آيت‌اللّه حاج شيخ عبد الكريم حايرى استفاضه كرد . در مراجعت از قم نيز مدتى به تدريس علوم دينى پرداخت ، آنگاه تغيير لباس داده و به لباس متحد الشكل درآمد و در ادارهء معارف و اوقاف غرب استخدام گرديد . پس از دو سال به ادارهء ثبت‌اسناد منتقل شد و چندى در مشهد و كاشمر انجام‌وظيفه كرد ، سپس به تهران انتقال يافت و پس از چند سال بازنشسته گرديد .\r\nقدسى در انجمنهاى ادبى همدان كه به رياست سيد عبد الحسين شهشهانى اصفهانى و تقى بينش و شيخ موسى نثرى تشكيل مىشد ، شركت مىنمود . قدسى در ايراد وعظ و خطابه نيز مهارت داشت .\r\n\r\nجذبهء عشق\r\n من و عشق رخ چون ماهتابت * همان تسليم اشتر با مهار است\r\nدل كس را مرنجان تا توانى * ز پيرم اين نصيحت يادگار است\r\nعجب باشد رخ جانان نبينى * كه چون خورشيد تابان آشكار است\r\nجهان نبود بجز بحر سرابى * ولى ظاهر به چشم اعتبار است \r\n\r\n","description":"","footnote":"","page_name":" 2789 ","page_number":597},
  {"content":"\r\n\r\n نباشد باخبر از جذبهء عشق * هرآن‌كو زير بار اختيار است\r\nسعادت يار آن خوشبخت مىدان * كه او را وصل يار گل‌عذار است\r\nبه چشم حس نيارى ديد جان را * كه تن مانع چو ابرو چون غبار است\r\nقتيل غمزهء آن چشم خونريز * فزون از حد و بيرون از شمار است\r\nدلى بىداغ در عالم نيابى * گمانت لاله تنها داغدار است\r\nمبين جز عشق در اين باغ ، هرچند * گل و بلبل به شاخ اندر هزار است\r\nچرا در كنج خودبينى مقيمى ؟ * اگر در كوى جانانت گذار است\r\nگل باغ جهان در گلشن جان * به چشم دل نگر كمتر ز خار است\r\nبه تاراج خزان رفته‌ست گلشن * به چشم حيرت « قدسى » بهار است \r\n\r\nآهوى ختن\r\n چنان ز درد فراق رخ تو در محنم * كه فارغ از همه و بىخبر از خويشتنم\r\nبه سيل اشك روانم نمىشود خاموش * چه آتشىست ندانم فتاده در بدنم\r\nفراق كاسته چندان تن مرا ، كه ز ضعف * به دوش ، بار گرانى شده‌ست پيرهنم\r\nاميدوارى هركس به چيزى و به كسيست * كسى كه از همه قطع اميد كرده ، منم\r\nعجب كه با همه ناسازگارى ايّام * نهفته گوهر اسرار عشق در سخنم\r\nز بوى طرّهء مشگين گلرخان « قدسى » * شده‌ست خون دلم ، امّا چو آهوى ختنم \r\n\r\nپدر عشق\r\n پدر عشق بسوزد كه جهان برهم زد * آتش غم به دل محرم و نامحرم زد\r\nگرچه خود باعث ايجاد جهان آمد عشق * اى عجب باز همان عشق جهان برهم زد\r\nاين چه رنگيست ندانيم كه صبّاغ ازل * زچه‌رو جامهء آدم به خُم ماتم زد\r\nاز همان دم كه روان در تن آدم رهيافت * دائم از درد و غم و هجر و شكايت دم زد\r\nاين همان عشق بود كان به مددكارى حسن * داغها بر دل خونين بنىآدم زد\r\nاى بسا دل كه به يك جلوهء معشوق بسوخت * باز صد شكر ، كه نقش دل ما بر غم زد\r\n« قدسيا » شاد كسى زيست در اين غمكده ، كو * پشت‌پا بر دوجهان چون پسر ادهَم زد \r\n\r\n","description":"","footnote":"","page_name":" 2790 ","page_number":598},
  {"content":"\r\n\r\n\r\nآه ، آه !\r\n چند بايد گفت شعر و تا به كى بايد شنيد * كه قد معشوق چون سرو است و رخسارش چو ماه ؟\r\nيا لب خوشرنگ او ياقوت و لعل است و عقيق * يا دهان تنگ او با هيچ گردد اشتباه ؟\r\nيا كه چشمش نرگس و گيسوى او چون سنبل است * يا غبار خطّ او مشگ است يا مهر گياه ؟\r\nالغرض چون گفتنى از هرچه باشد گفته‌اند * قصّه و افسانه از هر رنگ ، از اسپيد و سياه\r\nبه كه برخيزيم و راه كار را گيريم پيش * چند بايد گفت جز اين راه ما باشد گناه\r\nديگران خرگاه بر مرّيخ و بر مه مىزنند * يوسف ما چند ماند از مذلّت قعر چاه ؟\r\nديگران از ماه و پروين عكس مىگيرند ، ليك * اين‌چنين هستيم ما برعكس در وصفى تباه\r\nديگران چون برق سيّارند اندر كهكشان * ما ز غفلت باز پابنديم در زلف سياه\r\n« قدسيا » ! ناچار گويم شعر و خوانم اين شعار : * صد فسوس و صد دريغ از غفلت ما ، آه ! آه ! \r\n\r\nطوطى طبع\r\n نگرفته روزگار ز من بال‌وپر هنوز * تير قضا نخورده مرا در جگر هنوز\r\nآن بلبلم كه طوطى طبعم طلب كند * از لعل گلرخان زمانه شكر هنوز\r\nبا آنكه خسته كرده مرا جور روزگار * پايم ز سنگ راه برآرد شرر هنوز\r\nچون عهد خويش گرچه شكستى دل مرا * مىخواهمت ز جان خودم بيشتر هنوز\r\nخواهى كه باخبر شوى از حال روز من * روزم بود ز زلف تو تاريكتر هنوز\r\nگفتى كه شعر برفتد از رشتهء هنر * ديدى كه مىخرند ورا چون گهر هنوز \r\n\r\n","description":"","footnote":"","page_name":" 2791 ","page_number":599},
  {"content":"\r\n\r\n دارد چو چنگ و ساز و دف و ناى و تكيه‌گاه * او هست در حمايت اهل هنر هنوز\r\nشعر خوش و نواى خوش از اين شكرلبان * بخشند جان تازه به اهل نظر هنوز\r\nهرچند دور شعر و ادب نيست « قدسيا » * هستند باز مردم نيكوسير هنوز \r\n\r\nآه سحر\r\n اين همه جور مكن ، ز آه سحرخيز بترس * نالهء عاشق دلداده اثرها دارد\r\nاى خوش آن‌كس كه سفر از خودى خويش كند * ور نه هر ذرّه چو خورشيد سفرها دارد\r\nبگشا چشم تماشا و ببين مادر دهر * در زمين خوب‌تر از مه چه قمرها دارد\r\nسرو را ميوه نديده‌ست كسى جز قد يار * كه ز پستان و ذقن طرفه ثمرها دارد\r\nاين مگو هيچ‌كس از يار ندارد خبرى * هركه شد بىخبر از خويش ، خبرها دارد\r\nما پس پردهء خودبينى و جانان ز كرم * همچو خورشيد به ذرّات نظرها دارد\r\nگفتم ؟ از لعل لبت بوسه ده و جان بستان * گفت : صد جان به يكى بوسه اگرها دارد\r\nدل شمع و پر پروانه شد آگه « قدسى » * كاتش عشق به دلها چه شررها دارد \r\n\r\nغزل تجليل از حافظ\r\n زان شاعر عرشىگو ، كاو رهبر آزاديست * اشعار دل‌انگيزش ، الهام‌دِه شاديست\r\nعرشيست نه او فرشيست ، فرشيست نه او عرشيست * آدم به همين معنيست ، هم عرشى و هم فرشيست\r\nچون نور تجلّى يافت او هم قدم موسى است * شعرش چو روان‌بخش است او هم‌نفس عيساست\r\nآوخ كه ز من پرسى آن شاعر عرشى كيست * شيرين‌سخن ايران او حافظ شيرازيست\r\nاز مذهب او پرسى ، نى شيعه و نى سنّيست * چون آدم ذو الاسماء او عارف ربّانيست\r\nعنوان مقالاتش مهجورى و مشتاقيست * گر باده همىخواهد ، روى سخنش ساقيست \r\n\r\n","description":"","footnote":"","page_name":" 2792 ","page_number":600},
  {"content":"\r\n\r\n در عشق و غزل گويى او اول بىثانيست * در ملك سخندانى ، شايستهء سلطانيست\r\nدعوى مطلب از وى ، كاو پاك ز هر دعويست * پيش همه‌كس گويد : استاد غزل سعديست\r\nاو منكر تزوير است ، او دشمن سالوسيست * او با نظرى حق‌بين ، مأمور به جاسوسيست\r\nاشعار روان او ، در هر دهنى جاريست * گر واعظ و گر مفتى ، ور مطرب ميدانيست\r\nدنيا بر او چبود ؟ بازيچه‌گه فانيست * حاصل چه غم و محنت با حسرت و جيرانيست\r\nدارد گله از زلفى كاسباب پريشانيست * فهم سخن مشكل اى دل نه به آسانيست\r\nزلف و رخ و خال و خط ، جام جم و مى رمزيست * بنهفته به هر بيتى از هر غزلش كنزيست\r\nگوينده اگر حافظ يا شيخ اجل سعديست * شعر من و تو « قدسى » خود مايهء دلسرديست \r\n\r\nمرغ جان\r\n بىگل روى تو لطفى نبود بستان را * بىرخ يوسف مصرى چه صفا كنعان را ؟\r\nبرگ گل كى برد از چهرهء جان گرد ملال ؟ * آن رخ توست كه چون آينه سازد جان را\r\nدل مبنديد به باغى كه خزان در پى اوست * نيست جز اين سخنى بلبل خوش‌الحان را\r\nطمع رحم چه دارى ز فلك ؟ كان بىمهر * ميزبانيست كه لب‌تشنه كُشد مهمان را\r\nمرغ جان در قفس تن ز چه گرديد اسير ؟ * نسبتى با مه كنعان نبود زندان را\r\nذرّه كى مدرك خورشيد جهانتاب شود * قطره چون در دل خود جاى دهد عمّان را ؟\r\nاى حكيم اين همه گفتى و نگفتى سخنى * كه ز طوفان طبيعت برهاند جان را\r\nحكمت آن است اگر باخبرى هان بنما * كز پس پردهء جان جلوه دهد جانان را\r\nاين فسانه‌ست كه دانش غم دل بزدايد * بارها « قدسى » ما رشگ برد نادان را \r\n\r\n","description":"","footnote":"","page_name":" 2793 ","page_number":601},
  {"content":"\r\n\r\n\r\nگريستم\r\n يك‌عمر در عزاى عزيزان گريستم * مُردم ز بس‌كه در غم آنان گريستم\r\nگاهى ز تاب آتش اندوه سوختم * گاهى ز غم چو ابر بهاران گريستم\r\nاز سيل اشك من كه روان شد عجب مدار * بنگر به چشم من كه چو باران گريستم\r\nگويى مپوى جز ره ياران باوفا * من خود ز بىوفايى ياران گريستم\r\nدانم كه گريه عقدهء دل سخت‌تر كند * بىاختيار از غم دوران گريستم\r\nاز عمر سير گشتم و جانم به لب رسيد * ازبس‌كه من ز دورى جانان گريستم\r\n« قدسى » به خنده گفت كه : من در تمام عمر * تنها براى مردم نادان گريستم \r\n\r\n","description":"","footnote":"","page_name":" 2794 ","page_number":602},
  {"content":"\r\n\r\n\r\nقدسى ( 1368 - 1304 )\r\nمرحوم غلامرضا قدسىنژاد ( ميرزاجانى ) ، كه در شعر قدسى تخلص مىكرد ، در سال 1304 هجرى شمسى در شهر مشهد ديده به جهان گشود . وى نوادهء حاج محمد جان قدسى ، شاعر معتبر دورهء صفويه است كه در سمت خزانه‌دار آستان قدس رضوى خدمت مىكرد و در سال 1204 در عهد شاه جهان به هند سفر كرد و در همان‌جا درگذشت و علت انتخاب نام خانوادگى قدسى به ميرزاجانى به همين مناسبت بود ، اما وى در سالهاى اخير نام خانوادگى خود را به قدسىنژاد تغيير داد .\r\nقدسى پس از اتمام تحصيلات ابتدايى به تحصيل علوم قديمه پرداخت و در دروس ادبى اديب نيشابورى ثانى ( محمد تقى ) شركت جست و از آن اديب كسب فيض كرد و فقه و اصول را در محضر حاج ملا هاشم قزوينى تلمّذ نمود و گواهينامهء مدرسى نيز كسب كرد و چندى نيز در دانشكدهء معقول و منقول به تحصيل پرداخت . ازآن‌پس خود در مهديه بعضى از متون ادبى را تدريس نمود كه به علل سياسى از كار او جلوگيرى به عمل آمد .\r\nقدسى از شانزده‌سالگى به شعر و شاعرى پرداخت و چون از ذوق و استعداد كافى در زمينهء شعر بهره داشت و با شركت در انجمنهاى ادبى به تدريج شعرش شكوفايى يافت و شاعرى نامور گرديد و در سال 1325 خود به اتفاق تنى چند از ياران ادبى به تأسيس انجمن ادبى فردوسى همت گماشت .\r\nقدسى فعاليت سياسى خود را از زمان حكومت دكتر مصدق آغاز كرد و با زبان شعر از نهضت ملى ايران حمايت نمود و حتى براى جلب روستاييان و شركتشان در انتخابات مجلس و دادن رأى به كانديداهاى مردمى اشعارى به لهجهء مشهدى مىسرود و براى آنان مىخواند . پس از كودتاى بيست و هشتم مرداد سال 1332 قدسى مبارزهء سياسى و مذهبى\r\n\r\n","description":"","footnote":"","page_name":" 2795 ","page_number":603},
  {"content":"\r\n\r\nخود را به رهبرى دكتر شريعتى پى گرفت . در سال 1351 دستگير و زندانى شد و جمعا چهار سال در زندانهاى مشهد و قزل‌قلعه و اوين بسربرد و پس از رهايى از زندان در سال 1355 در دفتر نشر فرهنگ اسلامى تهران به ترجمه و تصحيح كتب اشتغال ورزيد و پس از پيروزى انقلاب اسلامى يك سال در سمت مديريت كل اوقاف و سال بعد به عنوان مديركل فرهنگ و ارشاد اسلامى خراسان خدمت كرد . پس از آن ، از شغل ادارى دست كشيد و چون به زبان و ادبيات عربى تسلط داشت در سالهاى اخير در دانشكدهء ادبيات مشهد و يكى دو دانشكدهء ديگر ادبيات فارسى تدريس كرد .\r\nقدسى شاعرى آزاده بود و با عزت نفس زندگى كرد و براى دوستانش يارى وفادار و گره‌گشاى مشكلاتشان بود ، مردى رك و صريح اللهجه و قاطع بود و سرانجام در بيست و يكم آذرماه سال 1368 چشم از جهان فروبست و در كنار جودى شاعر اهل بيت در يكى از غرفه‌هاى صحن نو به خاك سپرده شد .\r\nشاعر نامدار خراسان ، احمد كمال‌پور ماده تاريخ فوت او را بدين‌گونه آورده است :\r\n \" جودى \" از جمع شاعران برخاست * « سر \" قدسى \" گرفت در دامن » \r\nقدسى شاعرى توانا و خوش‌قريحه بود و در سبك هندى شعر مىسرود و از انواع شعر فارسى ، به غزلسرايى گرايش بيشترى داشت و غزل را هم خوب مىسرود . از آثار او ، كتاب ياران پيامبر ، طبع و نشر شد . ديوان اشعارش از طرف ادارهء كل فرهنگ و ارشاد اسلامى خراسان و به همت بزرگ شاعر غزلسراى خراسان ، محمد قهرمان در سال 1370 منتشر شد . « 1 »\r\n\r\nدر اميد\r\n اينجا كسى به كنج قفس سر نمىزند * مرغ دلى به خاطر ما پر نمىزند\r\nاى شمع چون تو سوخت سراپاى ما ، ولى * پروانه‌اى به خانهء ما سر نمىزند\r\nمن آن گياه سوخته بختم كه ابر هم * آبى بر آتش دلم آخر نمىزند\r\nآزاده آن بود كه به درياى بيكران * دل همچو موج از پى گوهر نمىزند \r\n\r\n\r\n","description":"","footnote":"\r\n( 1 ) - محمد قهرمان شاعر گرانمايه و نويسندهء محقق ، شرح حال جامع و محققانه‌اى بر ديوان مرحوم قدسى نگاشته‌اند كه نگارنده در اين شرح حال از آن بهره گرفته‌ام .\r\n","page_name":" 2796 ","page_number":604},
  {"content":"\r\n\r\n بىعشق را تپش نبود هيچ ، چون دلش * بال‌وپرى چو مرغ مصوّر نمىزند\r\nاى كاش چون نگاه تو باشم كه هيچ‌گاه * جز باد و چشم مست تو ساغر نمىزند\r\nنقشى پى رهايى آزادگان چرا * در اين محيط كلك هنرور نمىزند ؟\r\nشد روز عالمى ز شب ديرپا سياه * در حيرتم كه صبح چرا سر نمىزند\r\nوا شد در اميد به روى كسى كه او * غير از درِ خدا درِ ديگر نمىزند\r\n« قدسى » نبرد حاصلى از عمر خويشتن * گام آنكه در طريقت حيدر نمىزند \r\n\r\nصبح سعادت\r\n چون نسيم آهسته بگذشت و نظر بر ما نداشت * گل خبر از اشتياق بلبل شيدا نداشت\r\nروز وصل آمد ولى چون عمر ما كوتاه بود * شبنم از يك شب فزون در دامن گل جا نداشت\r\nبىقرار از عشق او باشد دلم ، زيرا سپند * مىگرفت آرام اگر آتش به زير پا نداشت\r\nدل به دلبر دادم اين آيينه را درهم شكست * سر به پاى يار افكندم سر سودا نداشت\r\nخامه‌ام عمرى بجز مشق سيه‌روزى نكرد * حرفى از شادى كتاب كهنهء دنيا نداشت\r\nاز خط پيشانى ما تيره‌روزى روشن است * دفتر ايّام جز اين خطخطى ، خوانا نداشت\r\nكس ز آه خستگان امروز مىشد بىقرار * گر دل ديوانه‌ام انديشهء فردا نداشت\r\nآنكه دستش خارى از پاى كسى بيرون نكرد * اعتبارى سوزنى در ديدهء دانا نداشت\r\nدل پى صبح سعادت گشت « قدسى » روز و شب * چون خبر بيچاره از راز دل شبها نداشت \r\n\r\n","description":"","footnote":"","page_name":" 2797 ","page_number":605},
  {"content":"\r\n\r\n\r\nدر جستجو\r\n حاصل ز عمر بجز غم نديده‌ايم * جز غم هنوز مونس و همدم نديده‌ايم\r\nآن همدمى كه همره ما بوده از نخست * وز ما جدا نگشته هيچ بجز غم نديده‌ايم\r\nز آغاز تا به آخر ديوان زندگى * جز چند خط درهم و برهم نديده‌ايم\r\nشب با گل است و روز شود محو آفتاب * خوش‌تر ز زندگانى شبنم نديده‌ايم\r\nآيينه‌وار پاك‌نظر شو كه در جهان * با گلرخان چو آينه ، محرم نديده‌ايم\r\nدر جستجوى مردم وارسته‌ايم ليك * وارسته‌اى هنوز به عالم نديده‌ايم\r\n« قدسى » مدار غم كه مى شادى و نشاط * در بزم روزگار فراهم نديده‌ايم \r\n\r\nآيينهء دل\r\n اگرچه شعله ز دست زبان به جان دارم * چو شمع ، جلوه اگر دارم ، از زبان دارم\r\nبه رازدارى من رشك مىبرد دل من * كه شكوه‌هاى خود از خامه هم نهان دارم\r\nمجوى گوهر ناب سخن كه مهر سكوت * در اين محيط ، صدف‌وار بر دهان دارم\r\nمن آن شكسته پروبال طايرم كه مدام * به دام محنت صيّاد آشيان دارم\r\nبه ساده‌لوحى من بين كه از بدآموزى * هنوز چشم گشايش به آسمان دارم\r\nكند ز شوق تو روحم چو بوى گل پرواز * مگر به دست نسيم سحر عنان دارم\r\nجهان‌نماست چو آيينهء دلم « قدسى » * به جام جم چه نيازى در اين جهان دارم \r\n\r\nشباب من\r\n به جرم آنكه بود طبع خاكسار مرا * چو باد نيست به دامن بجز غبار مرا\r\nمن از وجود و عدم جز همين نمىدانم * كه در وجود و عدم نيست اختيار مرا\r\nرسيد روز وصال و نرفته از خاطر * هنوز لذّت شبهاى انتظار مرا\r\nتمام عمر خجل از سرشك خويشتنم * كه هيچ‌گاه نشد دور از كنار مرا\r\nز خشكسال وفا سوخت حاصلم هرچند * چو ابر نيست بجز چشم اشكبار مرا\r\nاگرچه همچو صدف يك‌دهن گهر دارم * هميشه مىشكند دست روزگار مرا\r\nشباب من همه در شيب رفت و دايم بود * گل خزان‌زده در دامن بهار مرا\r\nگَرَم ز شعر دل‌انگيز بهره‌اى نبود * بود ز نسبت « قدسى » چه افتخار مرا \r\n\r\n","description":"","footnote":"","page_name":" 2798 ","page_number":606},
  {"content":"\r\n\r\n\r\nكوس آزادى\r\n همدمى جز ياد او خلوت سراى دل نداشت * غير صاحبخانه كس راهى در اين منزل نداشت\r\nگريه كردم روز و شب تا عقدهء دل وا شود * اشك هم راهى براى حل اين مشكل نداشت\r\nكشته شد پروانه بىتقصير و بر بيداد شمع * شاهدى جز آه گرم و گريهء قاتل نداشت\r\nسوخت دل در سينه‌ام ، امّا كسى آگه نشد * غير آتش آشنايى شمع اين محفل نداشت\r\nدست و پا كردم بسى چون موج در درياى عشق * هرچه خواهى داشت اين دريا ولى ساحل نداشت\r\nانتقام عاقلان را از من مجنون گرفت * عشق چون كارى به كار مردم عاقل نداشت\r\nمردم دنيا به نامش كوس آزادى زنند * هركه همچون سرو جز بىحاصلى حاصل نداشت\r\nكيست « قدسى » مرد حق آن كس كه از روز نخست * تا به پايان دفتر عمرش خط باطل نداشت \r\n\r\nبرخيز\r\n سبك ز خواب گران اى فسرده‌دم برخيز * پى شكست سياهى چو صبحدم برخيز\r\nبسان شعلهء سوزنده از دل آتش * به قصد سوختن خرمن ستم برخيز\r\nجم از تو جام جهان‌بين دل به يغما برد * پى گرفتن جامت ز دست جم برخيز\r\nدر آتش دگران سوختى و دم نزدى * سپندوار شتابان ز جا تو هم برخيز\r\nچو برق گر كه نه‌اى گرم‌پوى ، همچون سيل * ز جاى تا كه جهانى زنى به هم برخيز\r\nمقام امن بجز كعبهء شهادت نيست * به جستجوى ره‌آموز اين حرم برخيز\r\nفسرد خون به رگ اهل قبله‌اى همّت ! * به نصرت عرب و يارى عجم برخيز \r\n\r\n","description":"","footnote":"","page_name":" 2799 ","page_number":607},
  {"content":"\r\n\r\n\r\nخواب اجل\r\n نمىگيرد كسى جز غم سراغ خانهء ما را * به زحمت جغد هم پيدا كند ويرانهء ما را\r\nاز آن شادم كه غم پيوسته مىآيد به بالينم * چه سازم گر كه غم هم گم كند كاشانهء ما را\r\nچه غم گر جام ناكامان تهى ماند از مى عشرت * كه خون ديده و دل پر كند پيمانهء ما را\r\nبه شوخى مىكند آن شوخ با زلف سيه بازى * اگر خواهد به رقص آرد دل ديوانه ما را\r\nز سرتاپاى من مستى زند موج از نگاه او * نگه دارد خدا از چشم بد ميخانهء ما را\r\nدل مشكل‌پسندم را اسير خويشتن كردى * به دست آوردى آخر گوهر يك‌دانهء ما را\r\nنيفتد بر زبانها نام ما در زندگى « قدسى » * مگر خواب اجل شيرين كند افسانهء ما را \r\n\r\nصداى آشنا\r\n ز دامان چمن ، بوى بهارى برنمىخيزد * از اين گلشن نواى مرغ زارى برنمىخيزد\r\nخوشا روزى كه من خاك بيابان عدم گردم * كز اين صحراى ناپيدا غبارى برنمىخيزد\r\nچنان از سردمهريهاى او افسرده شد جانم * كه آتش گر شوم از من شرارى برنمىخيزد\r\nكجا صبح سعادت بر سر ما پرتو افشاند * كه آهى از دل شب‌زنده‌دارى برنمىخيزد\r\nخدا را از چه بنيان ستم ويران نمىگردد * مگر سيلى ز چشم اشكبارى برنمىخيزد \r\n\r\n","description":"","footnote":"","page_name":" 2800 ","page_number":608},
  {"content":"\r\n\r\n دل افسرده‌اى تا نشكفد آرام ننشينم * نسيمى همچو من در روزگارى برنمىخيزد\r\nفراموشم مكن اى ابر رحمت كز تهيدستى * چو من در روز محشر شرمسارى برنمىخيزد\r\nجز از شهر جنون « قدسى » مجو فرهاد و مجنون را * صداى آشنا از هر ديارى برنمىخيزد \r\n\r\nنقد جان\r\n نقد جان را با شرارى ، شمع ما سودا كند * شعله‌اى خواهم كه تا اين عقده از دل واكند\r\nتا نسوزد شمع ، كى بخشد به محفل روشنى ؟ * سوختم تا بزم ياران رونقى پيدا كند\r\nسر نسودم جز به پاى عشق و شد روزم سياه * تا چه خواهد باز با من همّت و الا كند\r\nبا دهان بسته‌اش ، پيوسته مىگويد صدف * هركه مىخواهد گهر ، بايد كه دل دريا كند\r\nسدّ راه عاشق و معشوق ، بُعد راه نيست * عشقبازى ذرّه با مهر جهان‌آرا كند\r\nتا به كى از بهر وصل ، امروز و فردا مىكند * بخت بد با ما چه كرد امروز ، تا فردا كند\r\nبا بت بىمهر « قدسى » عشق ورزيدن خطاست * با كه اين دنيا وفا كرده‌ست ، تا با ما كند \r\n\r\n","description":"","footnote":"","page_name":" 2801 ","page_number":609},
  {"content":"\r\n\r\n\r\nقرشى ( 1300 )\r\nسيد غلامحسين قرشى ، در سال 1300 هجرى شمسى در اليگودرز بختيارى از مادر زاد .\r\nپدرش مرحوم سيد عبد الوهاب قرشى ، از خوشنويسان بنام و شاعران توانا بود و بيشتر اشعارش در مدايح و مراثى ائمهء اطهار عليهم السلام است و خود آن را با خطى خوش نوشت كه از نظر هنر خوشنويسى جا دارد كه نسبت به چاپ آن اقدام شود .\r\nقرشى پس از اتمام تحصيلات به استخدام وزارت فرهنگ درآمد و مدت دو سال در مدارس به تدريس اشتغال ورزيد ، آنگاه به خدمت وظيفه رفت و پس از اتمام دورهء وظيفه سربازى در سال 1324 به استخدام بانك كشاورزى درآمد و تا سال 1355 به خدمت اشتغال داشت و سرانجام بازنشسته گرديد .\r\nقرشى در آن هنگام كه در بانك خدمت مىكرد ، ضمن انجام كارهاى بانكى به عنوان شهردار اليگودرز انتخاب و مشغول كار شد و در سال 1341 به دزفول منتقل گرديد و مسئول بانك كشاورزى شد . در اين شهر نيز از طرف انجمن شهر نامزد شهردارى گرديد ، امّا به سبب مشكلات و نارساييها از قبول آن خوددارى كرد .\r\nقرشى سالهاست كه در تهران سكونت دارد و از سال 1369 سرپرستى انجمن دانشوران را عهده‌دار گرديده و اوقاتش بيشتر به مطالعهء كتاب و ديدار دوستان مىگذرد .\r\nقرشى كه تخلص خود را در شعر از نام خانوادگى برگرفته و گاهى قريشى نيز تخلص مىكند ، در سرودن انواع شعر از قصيده و غزل و قطعه و مثنوى طبع‌آزمايى كرده و توانايى خود را در اين زمينه‌ها نشان داده است .\r\nقرشى علاوه بر شعر و شاعرى در خوشنويسى مهارت دارد و خط نستعليق و شكسته را خوش مىنگارد .\r\n\r\n","description":"","footnote":"","page_name":" 2802 ","page_number":610},
  {"content":"\r\n\r\n\r\nاشك چكيده\r\n بر روى بىنقابت افتد چو ديدهء ما * گوياى حالت ماست رنگ پريدهء ما\r\nخورشيد محو گردد در پرتو جمالت * نايد به همره صبح ديگر سپيدهء ما !\r\nخار رهت بپوشد گر شاهراه الفت * دستش كجا رسد بر دامان چيدهء ما !\r\nتا ره ز چه شناسم نزديك كرده ره را * در چشم ناتوانم پشت خميدهء ما\r\nكى مىرسد ز چشم مفتون و سرمه‌سايت * بانگ حيا به گوش آفت رسيدهء ما\r\nكلك شكسته ماست نقش‌آفرين زلفت * نقشى كه تيره دارد صبح رسيدهء ما\r\nمنّت نمىكشم از ناز طبيب زان رو * مرهم به زخم جان است خون دو ديدهء ما\r\nهرگز غبار حسرت ننشيندم به دامان * تا مىرسد به دامان اشگ چكيدهء ما\r\nترك جفا نخواهم زان بىوفا كه دانم * در گوش جان نگيرد حرف گزيدهء ما\r\nمژگان كج‌نهادت با يك اشارت آرد * در وادى محبّت صيد رميدهء ما\r\nمىگفت در دل تنگ ياراى ماندنم نيست * در روزنى نگنجد قد كشيدهء ما\r\nگفتم به اشگ و مژگان شستيم خانهء چشم * تا گر ز دل به تنگى بنشين به ديدهء ما \r\n\r\nسايهء هما\r\n مپوش چهره كه سيمايت از صفا افتد * مجوى كبر ، جلالت ز كبريا افتد\r\nبه غير بارگهت سر به درگهى ننهم * اميد تا به سرم سايهء هما افتد\r\nبه خاك پاى تو زان ديده آشنا دارم * كه جاى سرمه به اين ديده توتيا افتد\r\nسياه‌بختى خود جاودانه مىطلبم * كه تا موافق آن چشم سرمه‌سا افتد\r\nدلم به زلف پريشان تو گره‌گير است * نه آتشم كه از آن كاروان جدا افتد\r\nز جعد موى گره وا مكن كه مىترسم * هرآن گره كه گشايى به كار ما افتد\r\nشفاى درد نخواهم ز چشم بيمارت * اگرچه تا ابد اين درد بىدوا افتد\r\nاگر كمان دو ابرو كند كماندارى ! * نخواهد عاشق دل‌خسته‌ات ز پا افتد\r\nعجب كه طرف نگاهت دل شكسته برد * چو دزد خيره كه بر خانهء خدا افتد\r\nتو گر به جامهء ديبا به بينوا نازى ! * مرا نگر كه به تن نقش بوريا افتد\r\nچو شاه‌باز در افلاك مىكنم پرواز * نيم مگس كه به خوان شه و گدا افتد\r\nرسا شود اگر اين شعر نارسا « قرشى » * ز لطف حق به مس طبع كيميا افتد \r\n\r\n","description":"","footnote":"","page_name":" 2803 ","page_number":611},
  {"content":"\r\n\r\n\r\nمناظرهء موى سياه با موى سپيد\r\n موى سپيد را به صد افسون و درد و آه * موى سيه بگفت كه اى يار روسياه\r\nهمتاى بىثبات و تلون‌پذير من * اى كرده دور زندگى خويشتن تباه\r\nبيهوده رنگ ثابت خود داده‌اى ز دست * ناپايدار دور زمان را شدى گواه\r\nنشو و نما من و تو به يك فرق داشتيم * خو كرده‌ايم هر دو به دامان يك كلاه\r\nليكن ميان ما و تو بس فرق ديده‌اند * آوخ نبوده چشم تو را چشم انتباه\r\nمن مانده‌ام سياه چنان تيره‌شب كه هيچ * از شام تا به بام نديده‌ست نور ماه\r\nيكرنگ و ثابت از در اخلاص باقىام * بر اين دورنگى تو زنم خنده قاه‌قاه\r\nموى سپيد سخره نمود و جواب گفت * كاى بىخبر ز جاذبهء كهربا و كاه !\r\nبر روى دوست وصلهء ناجور بوده‌اى * سنّى نه درخور است برد ره به خانقاه\r\nنى لايق مقام دل‌خسته بوده‌اى * مشرك كجا به كوى حقيقت زند سپاه\r\nآنكو كه زيب تارك خود داشت هر دوان * دانى چنان گذشته بر او روز و سال و ماه\r\nبينى كه روزگارش همه تيره بگذرد * دانى نديده تيره شبش روى صبحگاه\r\nآگه شدى ز طول صف و نرخ خواربار * دارى خبر مصاحب تو نيست در رفاه\r\nاز بيم بمب و موشك ، صبح و مساء خصم * آواره گشته ، نيست ورا هيچ جان‌پناه\r\nسيماى خسته‌اش بنگر پرچروك و چين * هر چين برد به حادثه‌اى دلخراش راه\r\nپشت خميده سايدش اين جبهه بر زمين * شايد شباب گمشده جويد ز يك نگاه\r\nداغ جوان ! ز داغ جوانيش تيزتر * خود غافلى ز مرگ جوانان بىگناه !\r\nدارى به خارج از وطن اى دوست ، دوستى ؟ * بستى به در دو چشم به هر شام و هر پگاه\r\nغرّه مباش يار گران‌سر به رنگ خود * پايين نگر مباد كه افتى به قعر چاه\r\nرنگ تو نيز ز آفت جور فلك مصون * هرگز نماند نيست تنت زيب اين قباه\r\nيكرنگى تو عين دورنگيست خام طبع * باور نباشدت ز من اثبات آن بخواه\r\nبر روى زرد و حال نزار و كمان قد * موى سياه را نسزد هيچ پايگاه\r\nامّا به چهر خسته و پردرد و پرملال * من بوده‌ام مناسب اين وضع و جايگاه\r\nآرى سياه‌رو تو شدى روسفيد من * اين خود حقيقتيست تو مىخواه يا مخواه\r\nموى سياه هم شود آخر سفيد و سست * جبر زمان بود « قرشى » نيست دلبخواه \r\n\r\n","description":"","footnote":"","page_name":" 2804 ","page_number":612},
  {"content":"\r\n\r\n\r\nمشك ناب !\r\n نقاب شرم ز روى چو آفتاب انداز ! * بر غم مهر ز رخ ماه من نقاب انداز\r\nبه ياد هجر تو جانم در التهاب افتد * به وصل خويش بيا جان ز التهاب انداز\r\nدرون اشك من اندام خود تماشا كن * به جاى آينه آن سروقد در آب انداز\r\nمكن ز خون دلم پنجهء غضب رنگين ! * از آن حنا به كف و گيسوان خضاب انداز\r\nز چين طرّه بچين تار و بر هوا افشان ! * به چين و هند و ختن هم تو مشك ناب انداز\r\nنشانه گير دل دشمنان به ابرويت * ز ناوك مژه بر اهرمن شهاب انداز\r\nنگه به گوشهء آن چشم مست پابست است ! * برون حريص مى از خانهء شراب انداز\r\nمكن به زلف دوتا شانه آشنا هرگز * ز تاب طرّه دلم را به پيچ‌وتاب انداز\r\nبخوان نعمت الوان گرم نمىخوانى * به تفتهء جگرم دودى از كباب انداز\r\nنگاه لطف ز عشّاق خود دريغ مدار * به شيخ گر نپسندى به روى شاب انداز\r\nخراب و شيفتهء آن نگاه مخمورم . . . ! * به ياد گوشه چشمى به اين خراب انداز\r\nاز اين غزل « قرشى » نسخه‌اى به رندان ده * نصيحتيست ، تو نيكى كن و در آب انداز \r\n\r\nمهوشان زيبا\r\n چشم شهلاى نگارم هيچ آهويى ندارد * آنچه دارد مهوش من هيچ مهرويى ندارد\r\nتار گيسو نيست زنّارى به گردن دارد آن شوخ * در دوعالم كس چو من زنّار گيسويى ندارد\r\nپيشتاز و پشت بر واماندگان دارد ، نداند * گل به هر شاخى نشيند پشت يا رويى ندارد\r\nاز نگاه سرمه‌سايش تيره‌روز رنگ بستم * اين اثر را هيچ مشكين چشم و ابرويى ندارد\r\nگود ناف و گوى پستان داده بر چوگان گيسو * زال زر هم گود و چوگان و چنين گويى ندارد\r\nچشمهء نافش ز حكمت جوى رحمت دارد از پى * چشمه كوثر به جنت اين‌چنين جويى ندارد \r\n\r\n","description":"","footnote":"","page_name":" 2805 ","page_number":613},
  {"content":"\r\n\r\n با دو ليمو سرو قدش بارور ديدم ، خدايا ! * سرو بالايى چنين برجسته ليمويى ندارد\r\nمىخرامد چون غزالان در بهار زندگانى * باك از صيّاد شيرافكن بتر مويى ندارد\r\nتا به نامش عصمت و تقوى زند پيوند وحدت * جز به كوى محرم اسرار رو سويى ندارد\r\nيا رب او را باخبر گردان ز اسرار جوانى * تا بداند كهنه گر شد گل دگر بويى ندارد\r\nدر بر قد رسايش اين غزل گر نارسا شد * پيش مهر پرتوافشان مه بر و رويى ندارد\r\nوصف حالش گر « قريشى » رونق گفتار دارد * حجّتى آرد كه بىرويش پرىرويى ندارد \r\n\r\nشكست دل\r\n قامت ز بار منّت بى جا شكسته است * خاطر ز جور بىحد دنيا شكسته است\r\nعيد است و غنچه جامهء رنگين دريده است * يعنى بيا كه سورت سرما شكسته است\r\nاز چشم مست تازه‌عروسان شرح چشم * كوته نگاه توبهء ما را شكسته است\r\nشد تار موى پرشكنت تار و پود عمر * تار شكسته بين كه چه دلها شكسته است\r\nدل ناشكسته نادر و كمياب ديده‌اى * ما را نگر كه هم دل و هم پا شكسته است\r\nحلواى شيخ شهر ، دل عارفان شكست * اين شيشه كى ز تلخى صهبا شكسته است\r\nزاهدنما كه ريب و ريا را بنا نهاد ! * بنيان عدل و طاعت و تقوى شكسته است\r\nآرام بشكند دل رنجور خسته‌جان * اين بار هم دلى به مدارا شكسته است\r\nنيكو سروده صائب شيرين‌كلام ما : * « آنكو به دهر دست تمنّا شكسته است »\r\nپيوسته است سلسلهء موجها به هم * خود را شكسته هركه دل ما شكسته است\r\nما موج حادثات به بازى گرفته‌ايم * شهباز عشق شهپر عنقا شكسته است\r\nهرگز رسيده‌اى « قرشى » بر مراد دل ؟ * هيهات پاى سعى تو اينجا شكسته است \r\n\r\n","description":"","footnote":"","page_name":" 2806 ","page_number":614},
  {"content":"\r\n\r\n\r\nآرش كمانگير\r\n نظر گر افكند آرش ، به ابروى كماندارش ! * كمان از بازوانش افتد و رونق ز بازارش\r\nبه صبح عيد من خندد صباح روى دلجويش ! * شب قدرم ، ندارد قدر ، با گيسوى زنّارش\r\nدو ابرويش نگهبان دو چشم پرخمارش بين ! * خداوندا ز چشم شور شيخ ما ، نگه دارش\r\nنظربازى اگر خواهد كند با جمع مشتاقان * غبار شرم مىپوشد نگه در چشم عيّارش\r\nندارد تير مژگانش خطا از دل عجب دارم * كه نبود راست‌رو تيرى كه تاب افتاده در كارش\r\nشكستم توبه و بار دگر با كفر پيوستم * چو ديدم لعل ميگونش كنار چشم خمّارش\r\nز سوز دل همىگريم چو بينم گرمى رويش * كه تا اشك كبابم شويد اين آتش ز رخسارش !\r\nاگر در بارگاه حسن خود بندد به رويم در * ز مژگان رخنه سازم تا گشايم ره به ديوارش\r\nپريشانى ز قهر شانه كى دارد سر و زلفش * ز روى دلبرى ناسازگار افتاده هر تارش\r\nمژه برهم زند برخيزد ابرو دركشد ، مگريز * بدين مستى چه هشيار است چشمان فسون‌كارش\r\nبه كنج بىكسى بيمار ديدم با تبسّم گفت * خيال وصل من باشد به تنهايى پرستارش\r\n« قريشى » با چه امّيدى غزل در انجمن خواند ؟ * كه شرم نارسايى ، سايه افكنده به اشعارش \r\n\r\n","description":"","footnote":"","page_name":" 2807 ","page_number":615},
  {"content":"\r\n\r\n\r\nقريب ( 1305 - 1256 )\r\nعبد العظيم قريب ، فرزند ميرزا على سررشته‌دار ، در سال 1256 هجرى شمسى در قريهء گركان از توابع اراك چشم به جهان گشود . وى علوم مقدماتى را در زادگاه خود فراگرفت و در سال 1311 هجرى قمرى به اتفاق خانواده براى تكميل تحصيلات به تهران كوچيد و در اين شهر رحل اقامت افكند و ادبيات عرب و علوم رياضى را از برادر خود غلامرضا ميرزا استفاضه كرد و مطول را از محضر شيخ باقر تهرانى آموخت و قوانين و شرح مطالع و نجوم و هيئت را از سيد محمد جواد قاهانى استفاده كرد و منطق و حكمت را از محضر ميرزا طاهر تنكابنى فراگرفت و زبان فرانسه را در دار الفنون آموخت .\r\nقريب از سال 1317 قمرى در آموزشگاههاى علميه و سياسى و ايران و آلمان و دبيرستان نظام به تدريس دستور زبان فارسى پرداخت و از سال 1330 قمرى در دانشسراى عالى به تدريس اشتغال ورزيد تا بازنشسته گرديد و سرانجام در سال 1344 قمرى ( 1305 شمسى ) بدرود حيات گفت .\r\nقريب در شمار اساتيد بزرگ و مسلم ادبيات فارسى بود كه بسيارى از رجال و معاريف كشور شاگرد او بوده و تحت آموزش او قرار گرفته‌اند . آثار و تأليفاتش بدين شرح است : 1 - دستور زبان فارسى ( چهار جلد ) ، 2 - بداية الادب ، 3 - كتاب البديع ، 4 - فوائد الادب ( شش جلد ) ، 5 - كتاب الاملاء ( دو جلد ) ، 6 - تاريخ برامكه ( شامل دو قسمت ، كه قسمت اول آن تأليف خود اوست و قسمت دوم ، در قرن هفتم نوشته شده است ) ، 7 - داستان يوسف و زليخا . و نيز كتب زير را تصحيح و تحشيه كرد : 1 - كليله و دمنه ، 2 - گلستان سعدى ، 3 - بوستان سعدى ، 4 - منتخب كليله و دمنه ، 5 - سخنان شيوا ( مشتمل بر منتخب اشعار و نثرهاى برگزيدهء قدما ) . همچنين وى در تصحيح و تهيه و تأليف كتب\r\n\r\n","description":"","footnote":"","page_name":" 2808 ","page_number":616},
  {"content":"\r\n\r\nفارسى دبيرستانها شركت داشت .\r\nاشعار زير چند نمونه از نظم اوست :\r\n\r\nاهميت زبان در وحدت ملى\r\n آنچه بقاء ملل از آن به جهان است * نزد خردمند هوشيار ، زبان است\r\nمايهء قوميت است و وحدت ملّى * الفت و يكرنگى و وفاق بدان است\r\nكن گذرى سوى بيستون و عيان بين * بس شرف و فخر كز كتيبه عيان است\r\nبر شكه داريوش و قدرت كوروش * فارسى باستان بزرگ نشان است\r\nمردم آگاه غرب را بنگر چون * بهر زبان جد و سعيشان به چنان است\r\nحيف كه در بوستان سعدى و حافظ * جغد به فرياد و زاغ در جولان است\r\nگشته يكى ژاژخاى فاضل نحرير * هرزه دراى دگر اديب زمان است\r\nآنكه زبان وطن نداند نيكو * گرچه به چندين زبانش دست و توان است\r\nدر بر داناى خرده‌بين خرد يار * چون حيوانى بود كه بسته‌زبان است\r\nاى كه زبان وطن ز توست به پستى * شيوهء مردى و مردمى نه چنان است\r\nزادهء ايرانى و زبانش ندانى * اين روش ناكسان و خوى خسان است\r\nمام وطن ننگ دارد از چو تو فرزند * كز تو زبانش بكاستى و زيان است\r\nدر لغت خارجى فصيح چو « سحبان » * لال چو « باقل » به فارسيت لسان است\r\nفخر كند اينكه انگليسى داند * لاف زند آنكه او فرانسه‌دان است\r\nفخر ببايد به فارسيت نمودن * ور نه چه فخرى ترا از اين و از آن است\r\nفخر مرا اين بود كه در همهء عمر * خدمت اين خاك پاك قبلهء جان است\r\nنشر زبان مقدّس وطن خود * غايت مطلوب و مقصدم به جهان است \r\n\r\nدر فضيلت علم و تقوا\r\n چند به نسبت كنى تو فخر بر اقران * فخر بزرگى به كسب علم و ادب دان\r\nبرترى مردمان به دانش و تقواست * ور نه چه انسانى و چو صورت ديوان\r\nهست گرامىتر آن به نزد خداوند * كاوست به تقوا فزون ز مردم دوران\r\nنيست گر اين باورت رهت بنمايم * رو تو ز تنزيل  « إِنَّ أَكْرَمَكُمْ »  خوان \r\n\r\n","description":"","footnote":"","page_name":" 2809 ","page_number":617},
  {"content":"\r\n\r\n آب حيات است علم در طلبش كوش * خضرصفت زنده كن بدان تو تن و جان\r\nآنكو دانا بود به كار تواناست * هرچه تو را مشكل است پيش وى آسان\r\nقدر فزونى نصيب ملّت دانا * عجز و زبونى قرين مردم نادان\r\nحشمت مغرب نگر ز دانش آنان * ذلّت مشرق ببين ز غفلت اينان\r\nجز سيهى نيست كار مردم جاهل * جز تبهى چيست خوى جملهء حيوان\r\nكشور ايران كه رشك باغ جنان بود * بنگر اكنون ز جهل چون شده ويران\r\nبين چه زيانها از اين گروه ددان ديد * بارگه داريوش و بنگه ساسان\r\nتا ندمد آفتاب علم و معارف * تا نكند شرق و غرب ملك درخشان\r\nكار نگردد به كام و عيش به دلخواه * ملك نگيرد نظام و رونق و سامان \r\n\r\nاندرز به يكى از دانشجويان\r\n جوانا به اندرز من گوش دار * مگردان سر از گفت آموزگار\r\nتو را در جهان بهتر از پند نيست * به از پند دلبند برگوى چيست\r\nخنك آنكه اندرز آموزگار * به رغبت كند گوش و بندد به كار\r\nز من بشنو اين پند و اندرز نغز * كز آن برگشايد تو را هوش و مغز\r\nبه كسب هنر كوش اگر عاقلى * مبر دست زى سستى و كاهلى\r\nبه تحصيل دانش چو رنجى برى * از آن رنج پرمايه گنجى برى\r\nدوبيتى بگويم من از اوستاد * كه در دانش و سود آن كرده باد\r\nكسى كاو به دانش برد روزگار * شود بر همه كارها كامكار\r\nجهان را به دانش توان يافتن * به دانش توان رشتن و بافتن\r\nجوانى كه در كار كوشا بود * به هر آرزو بر توانا بود\r\nفراغ جوانى و نيروت هست * تن سالم و زور و بازوت هست\r\nغنيمت شمر فرصتى را كه هست * چو تير از كمان رفت نايد به شست\r\nمياسا ، ز كسب هنر يك‌زمان * ز دانش بيفروز تيره روان\r\nجوانى كه بالا كند بىهنر * نهال وجودش نياورده بر\r\nبه بىحاصلى روى اگر آورى * برى جز ندامت از آن كى برى\r\nخردمند و آزاد و مردانه باش * هنرجوى و خوش‌خوى و فرزانه باش \r\n\r\n","description":"","footnote":"","page_name":" 2810 ","page_number":618},
  {"content":"\r\n\r\n ز آزاده آيد همه راستى * ز ناكس همه كژّى و كاستى\r\nگر آزاده‌اى سوى نيكى گراى * بود اين ره مردم نيك‌راى\r\nگرايد به خير آنكه دانادل است * بشر نيست آن كو به شر مايل است\r\nبه كار جهان گر كنى جستجو * نيابى نكوتر ز نام نكو\r\nتو آنگه شوى نامى و ارجمند * كه باشى نكوكار و نيكىپسند\r\nكسانى كه بهروز و نيك‌اخترند * ره رادى و راستى بسپرند\r\nميالا تن و جان به كردار زشت * بهشت است آن را كه زشتى بهشت\r\nهمه ارج مردم ز خوى نكوست * جوان را ز خوى نكو آبروست\r\nاگر هوشيارى و گر پيش‌بين * به فرجام هر كار در پيش ، بين\r\nبه فرجام اعمال اگر بنگرى * سرانگشت حسرت به دندان برى\r\nتن‌آسا و خودرأى و خودسر مباش * بدانديش و بدراه و بىبر مباش\r\nمشو يار بدكار و همكار بد * همه كار بد آيد از يار بد\r\nهمه رنج مردم ز يار بد است * نه يار است بدره كه ديو و دد است\r\nكسى را اگر مار باشد قرين * از آن به كه يار بدش همنشين\r\nتو را يار بد سوى شر رهبر است * رفيق تو از بهر سيم و زر است\r\nز بداصل جز بد نيايد به دوست * ز كوزه تراود همان كاندر اوست\r\nچه نيكو سرود آن سخن‌دان فرد * من از نيك‌مردان شدم نيك‌مرد\r\nبدى بيند آنكو به بد ، ره نمود * كه جو كشته ، گندم نخواهد درود \r\n\r\n","description":"","footnote":"","page_name":" 2811 ","page_number":619},
  {"content":"\r\n\r\n\r\nقصرى ( 1320 )\r\nكيومرث عباسى ، فرزند محمد شريف ، در سال 1320 هجرى شمسى در شهر تاريخى قصرشيرين پا به عرصهء حيات گذاشت ، تحصيلات ابتدايى را در زادگاهش و دورهء متوسطه را در كرمانشاه به انجام رسانيد و در سال 1341 به دانشگاه پليس راه يافت و پس از طى مراحل تحصيل به دريافت ليسانس توفيق يافت و با درجهء ستوان دوّمى فارغ التحصيل شد و تا درجهء سرهنگى پيش رفت .\r\nكيومرث عبّاسى پس از فراغت از تحصيل به شهرهاى مختلف شيراز و همدان و تويسركان و كرمانشاه مأموريت يافت و در سال 1361 در كرمانشاه كه رياست راهنمايى و رانندگى را به‌عهده داشت بازنشسته گرديد و در سال 1363 به تهران مهاجرت كرد و در اين شهر رحل اقامت افكند .\r\nكيومرث عباسى كه در شعر قصرى تخلص مىكند ، مىگويد : « به دليل علاقه‌اى كه به شهر خود داشتم ، امّا متأسفانه در جنگ تحميلى با خاك يكسان شد و جز نامى از آن باقى نماند ، تخلص قصرى را انتخاب كردم . »\r\nقصرى دربارهء آغاز شعر و شاعرى خود مىگويد : « سرودن شعر را از ايام تحصيل دوران دبيرستان شروع كردم و آثار منتشر شده‌ام آنهايى است كه در جزوات دوساله انجمن ادبى سخن كرمانشاه و كتابهاى : غزل در قلمرو شعر معاصر ، باغ ابريشم ، باغ هزار ابريشم ، و برخى از روزنامه‌ها و مجله‌ها به چاپ رسيده است . »\r\nقصرى به انواع شعر علاقه و دلبستگى از خود نشان مىدهد ، امّا غزل را بيشتر دوست دارد و معتقد است كه اين قالب براى ابراز احساسات شاعرانه مناسب‌تر است ، زيرا از لطافت و ظرافت توأم با استعارات و ايهامات برخوردار مىباشد و از آن ميان ، سبك\r\n\r\n","description":"","footnote":"","page_name":" 2812 ","page_number":620},
  {"content":"\r\n\r\nاصفهانى را كه همان سبك صائب است ، مىپسندد .\r\nقصرى پس از آنكه در تهران سكونت اختيار كرد در دو انجمن ادبى شركت كرد و عضويت آن را پذيرفت : يكى ، انجمن شعراى ايران ؛ و ديگر ، انجمن ادبى خواجو .\r\nنمونه‌هاى زير از غزل اوست :\r\n\r\nمنطق پروانه‌ها\r\n سينه‌اى دارم كباب سوختن * بىدرنگم در شتاب سوختن\r\nاز سمندر هم سمندردل‌تَرَم * نيست در من اضطراب سوختن\r\nبس‌كه شوق سوختن دارم چو شمع * مىنهم سر در ركاب سوختن\r\nمنطق من منطق پروانه‌هاست * سوختن باشد جواب سوختن\r\nهيچ‌كس از من حسابىتر نسوخت * پاك شد با من حساب سوختن\r\nآتش پنهان در خاكسترم * مىكنم تعبير خواب سوختن\r\nاز درون داغدار من مپرس * خفته در من انقلاب سوختن\r\nاين قدر دامن مزن بر آتشم * دامنت را نيست تاب سوختن\r\n« قصرى » ام از دور نزديكم شويد * مىجهد ز آهم شهاب سوختن \r\n\r\nدر رتبهء تكلّم . . .\r\n طومار طرّه‌اش را مومو مرور كرديم * باريكتر ز موييم كز مو عبور كرديم\r\nاز بكرىّ جلالش يك موى كم نگرديد * ازبس‌كه با نزاكت او را مرور كرديم\r\nباريك‌بينى ما تمثيل شد به عالم * در فكر هرچه رفتيم نازك خطور كرديم\r\nدر رتبهء تكلّم موسىتر از كليميم * او را خدا برانگيخت ، ما خود ظهور كرديم\r\nسيناى سينهء ما تنديس طور عشق است * با سوز سينهء خويش تفسير نور كرديم\r\nاحرام محرميّت محتاج دوختن نيست * با جيب پاره‌پاره ، عزم حضور كرديم\r\nآن قبله از خود ما نزديك‌تر به ما بود * با دور كعبه گشتن خود را چه دور كرديم\r\nسعى صفا و مروه سرگشته كرد ما را * در جستجوى زمزم تقليد كور كرديم\r\n« قصرى » اگر به دستت جز باد دامنش نيست * كوتاهى از من و توست ، ما خود قصور كرديم \r\n\r\n","description":"","footnote":"","page_name":" 2813 ","page_number":621},
  {"content":"\r\n\r\n\r\nچتر تواضع من . . .\r\n مانند بيد مجنون افتادگيست بارم * خوابيده مىتوان چيد كرنش ز شاخسارم\r\nاى فصل سبز ايثار شرمنده‌ام ز رويت * جز تا كمر خميدن برگ و برى ندارم\r\nباران رحمتش نيز بارآورم نباشد * پيوند هيچ دارند دستان شرمسارم\r\nتنها بضاعت من يك برگ سبز شعر است * آن هم اگر نتازد پاييز بر بهارم\r\nمسكر شراب شعرم درد سرى ندارد * از خويش مىتوان رفت يك‌لحظه در كنارم\r\nدستم اگر نيارست گل بر سر كسى زد * در پاى هيچ‌كس نيز هرگز نرفت خارم\r\nآيينه‌ام كه در من زنگ كدورتى نيست * چون دوست دشمنم را در سينه مىفشارم\r\nچتر تواضع من در چارفصل باز است * غافل ز عيب خود نيست طاوس باوقارم\r\nدر محضر بزرگان جز كوچكى نكردم * الّا كه عيب خود را كوچك نمىشمارم\r\n« قصرى » شدم كه خود را برتر ز كس نبينم * هرجا كه نقش پاييست من كمترين غبارم \r\n\r\nطنين دوستى\r\n طوطى آيينه طبعم ، داغ گفتن دارم اى دوست * يك‌كلام خشك خالى ، مىكند سرشارم اى دوست\r\nما براى يكدگر مانند يك آيينه هستيم * گه تو تكرار منى ، گه من تو را تكرارم اى دوست\r\nاين طنين تا بىنهايت وسعت تكرار دارد * كاش بگذارى تو را در روبرو بگذارم اى دوست\r\nهيچ تصويرى ملال‌آورتر از بيگانگى نيست * بشكن امّا در كف بيگانگان مسپارم اى دوست\r\nمن كه چينى نيستم تا افتم از رونق به مويى * من به هر مو مىتوانم صد تَرَك بردارم اى دوست\r\nهيچ بيمى از شكستن نيست در آيينهء من * هرچه بيشم بشكنى كمتر خَرَد اغيارم اى دوست\r\nمن ز خود رنگى ندارم پردهء تكرار يارم * خواه بىزنگم ببينى خواه با زنگارم اى دوست \r\n\r\n","description":"","footnote":"","page_name":" 2814 ","page_number":622},
  {"content":"\r\n\r\n گل اگر با من نشيند خويش را جز گل نبيند * خار را امّا نباشد طاقت ديدارم اى دوست\r\nرومى از رومم شمارد زنگى اهل زنگبارم * هركسى با رنگ كيش خويش گردد يارم اى دوست\r\nجز پريشانى ندارد حاصل ، اين خواب پريشان * اين سزاى آنكه بيش از هركسى بيدارم اى دوست \r\n\r\nعندليب لاله‌هاى پرپرم\r\n نيست جرمى جز غزل‌خوانى مرا * در قفس سازيد زندانى مرا\r\nعندليب لاله‌هاى پرپرم * داغ مىرويد ز پيشانى مرا\r\nسر به جيب سينه دارم همچو شمع * بىگريبان كرده عريانى مرا\r\nخندهء شوقم سواى گريه نيست * تا نگريانى نخندانى مرا\r\nخاطرم نازك‌تر از آيينه است * مىكند يك آه طوفانى مرا\r\nاز برم زنهار گر رانى به قهر * تا قيامت برنگردانى مرا\r\n« قصرى » ام از قصرشيرينم مپرس * مىكشد يادش به ويرانى مرا \r\n\r\nچشم‌انتظار\r\n چرا من خود نباشم دشمن خويش * كه خود آتش زدم در خرمن خويش\r\nز من آيينه‌ها را دور سازيد * كه بيزارم دگر از ديدن خويش\r\nشكستن گر به فريادم نيايد * كه دستم را كند بر گردن خويش ؟\r\nوطن آواره‌تر از كوليانم * غريبى مىكشم در ميهن خويش\r\nجرس از كوچ چون نالد به فرياد ؟ ! * من از آوارگى ، با شيون خويش\r\nنه پايى تا از اين غربت گريزم * نه دستى تا زنم بر دامن خويش\r\nهزارانى كه خود را خوار بينند * شبى بيرون زنند از گلشن خويش\r\nكسى چشم‌انتظار بوى ما نيست * خجل هستيم از پيراهن خويش\r\nخوشا آنان كه رفتند و نكردند * چو « قصرى » دوستى با دشمن خويش \r\n\r\n","description":"","footnote":"","page_name":" 2815 ","page_number":623},
  {"content":"\r\n\r\n\r\nآيه‌هاى زمينى آواز\r\n گر درى نيست سوى گلزارم * در قفس از دريچه سرشارم\r\nزين شكوهى كه دارد آزادى * كرده‌اند اين‌چنين گرفتارم\r\nچون قنارى رسالت آوازم * آسمان را به لرزه مىآرم\r\nآيه‌هاى زمينىاند آواز * دست چون از ترانه بردارم\r\nآشكارا ترانه خواهم خواند * پاى طاوس نيست منقارم\r\nاز سرودم چه وحشتى دارند ؟ * با قفس مىكشند بر دارم\r\nكى در انديشهء سر سبزم * سرخ باشد زبان گفتارم\r\nبندبندم شود پر از فرياد * شعله‌اى گر فتد به نيزارم\r\nمن كجا و خيال خواب كجا * بيم باشد به دل چو بيمارم\r\nخواب شيرين حرامم از اين پس * كرده است اين فسانه بيدارم \r\n\r\nسكوت نامناسب\r\n دل ديوانه‌ام هرگز نگردد سير در زنجير * نگه‌دار آن‌قدر او را كه گردد پير در زنجير\r\nخيالش تا ابد آسوده است از فكر آزادى * اسير انديشهء آن طرّهء زنجير در زنجير\r\nگرفتارى كف افسوس مىمالد به هم ، چون من * كه از بىطالعى افتاده باشد دير در زنجير\r\nدل آزادگان را آب خواهد كرد از حسرت * اگر حال اسيران را كنم تفسير در زنجير\r\nبراى عاقلان آش دهن‌سوزيست آزادى * من ديوانه را بگذار باشم سير در زنجير\r\nمباد از داد و بيدادم كنى از بند آزادم * ز بيداد است دادم ، نيستم دلگير در زنجير\r\nسكوت نامناسب مرد را بىدرد خواهد كرد * مگر روباه باشد تا نغرّد شير در زنجير \r\n\r\n","description":"","footnote":"","page_name":" 2816 ","page_number":624},
  {"content":"\r\n\r\n كمان قامتم بازيچهء طفلان نمىگرديد * كمى گر مىكشيد از درد پشتم تير در زنجير\r\nيكى زين دردها اين است و دردى نيز سنگين است * كه با تقصير آزاد است و بىتقصير در زنجير\r\nتو خود هم در حقيقت كم مقصّر نيستى « قصرى » * نيندازد كسى را بىجهت تقدير در زنجير \r\n\r\nنه در چاهم نه در زندان . . .\r\n نه در چاهم نه در زندان خجل از بودن خويشم * خودم هم يوسفم ، هم قاصد پيراهن خويشم\r\nز دستم دشمنى هم برنمىآيد مگر با خود * براى دشمنانم دوست هستم ، دشمن خويشم\r\nتو هم جز دست بستن كارى از دستت نمىآيد * شكستى دستم و انداختى بر گردن خويشم\r\nنه تنها رو به خورشيدم درى از غيب نگشودى * به مشتى گل نمودى نااميد از روزن خويشم\r\nسزايم هرچه باشد ، خوارى غربت نمىباشد * بسوزانم ، ولى در كوره‌هاى ميهن خويشم\r\nقنارى جز غزل‌خوانى ندارد هيچ تقصيرى * به جرم ديگرى بيرون مكن از گلشن خويشم\r\nاگر خوارم نمىخواهى چرا سرگشته‌ام دارى * چو گردابى كه گرداند چو خس پيراهن خويشم\r\nچنان از ياد خويشم برده‌اى كايينه هم ديگر * نمىآرد به ياد خويشتن با ديدن خويشم\r\nنماند از قصرشيرينم بجز نامى به‌جا « قصرى » * مگر غربت به تلخى پرورد در دامن خويشم \r\n\r\n","description":"","footnote":"","page_name":" 2817 ","page_number":625},
  {"content":"\r\n\r\n\r\nزشت كى بيند نكو آيينه را\r\n يا منه در روبرو آيينه را * يا چو زنگى بد مگو آيينه را\r\nدر حقيقت دشمن خويش است و بس * آنكه مىخواند عدو آيينه را\r\nاز پليدان حال پاكان را مپرس * زشت كى بيند نكو آيينه را\r\nاين پليديها ز خلق و خوى ماست * خويش را مىشو ، مشو آيينه را\r\nهمدمى يكروتر از آيينه نيست * گرچه مىباشد دورو آيينه را\r\nيك‌دو دم خود را ببين و دم مزن * تار سازد گفتگو آيينه را\r\nگر ندارى طاقت ديدار خويش * يار ديگر جو ، مجو آيينه را\r\nدوستان آيينهء يكديگرند * مىكنم تقديم او آيينه را \r\n\r\n","description":"","footnote":"","page_name":" 2818 ","page_number":626},
  {"content":"\r\n\r\n\r\nقلزم ( 1349 - 1270 )\r\nسيد مهدى ملك حجازى ، متخلص به قلزم ، فرزند حاج سيد يحيى مقدس ، در سال 1270 هجرى شمسى در شهر يزد چشم به جهان گشود . پس از تحصيلات مقدماتى مدت چهارده سال تحت مراقبت پدر خود به تحصيل علوم قديمه پرداخت و از اساتيد همان شهر كسب فيض كرد و چندى نيز به تحصيل علوم جديده پرداخت ، آنگاه مدت دو سال در حجرهء تجارتى يكى از منسوبين مشغول كار شد .\r\nملك حجازى در نتيجهء مسافرتهاى طولانى كه به كشورهاى روسيه و آلمان و تركيه و انگلستان و آميزش با ملتهاى مختلف جهان كرد ، با زبانهاى تركى و آلمانى و روسى و انگليسى آشنايى يافت و سرانجام در سال 1349 شمسى بدرود زندگى گفت .\r\nقلزم در شعر بيشتر به جنبهء فكاهى و انتقادى آن پرداخت و در هرجا به اقتضاى زمان و مكان مقالاتى نوشته و اشعارى سروده كه اغلب در روزنامه‌ها و مجلات انتشار يافته است .\r\nتنها اثر مستقلى كه به نام ملك حجازى قلزم طبع و توزيع گرديده ، منظومهء مشهور \" هفتاد موج \" است كه نمونه‌اى از احساسات ميهن‌پرستى شاعر را نشان مىدهد كه هنگام اقامت در انگلستان به رشتهء نظم كشيده و در سال 1307 خورشيدى در برلين در مطبعهء ايرانشهر به چاپ رسيده است .\r\n\r\nشورش و عصيان\r\n هرچه را مىنگرم جسم بود جانم كو ؟ * راحت خاطر و آسايش وجدانم كو ؟\r\nاين جنون ، باز بگوييد كه ديوانه كجاست * اين قفس ، باز بپرسيد كه زندانم كو ؟ \r\n\r\n","description":"","footnote":"","page_name":" 2819 ","page_number":627},
  {"content":"\r\n\r\n تا شوم دور از اين مردمِ مردم‌آزار * اى دليلان به خدا راه بيابانم كو ؟\r\nاين همه ديوصفت خلق چرا زاييدى * آخر اى مام زمين زادهء انسانم كو ؟\r\nرنج تا كى ز من و گنج از آن دگران * چاره‌اى دوست بجز شورش و عصيانم كو ؟\r\nاز چه با دست من اين پايه برافراشت غنى * گر منش نيز سهيمم ، سروسامانم كو ؟\r\nنه شود غرق نه از پيش رود كشتى صبر * من اگر « قلزمم » آن قدرت طوفانم كو ؟ \r\n\r\nنمايشگاه گيتى\r\n آفتابا ، روشنى بخش اين شب ديجور را * در تجلّى آر آن رخسارهء پرنور را\r\nپرده از رخ دور كن آفاق را پرنور كن * رفع اين مخطور كن يكسو نه اين معذور را\r\nاى فروزان آفتاب بينش ، از بهر خداى * در نظر دار ار طبيعت جويى اين منظور را\r\nصحنهء گيتى نمايشگاه لذّت‌آوريست * تا برى لذّت فراگير از من اين دستور را\r\nكن تماشايى جمادات و نباتاتى ببين * نيز حيوانات رنگارنگ جوراجور را\r\nدشت و هامون ، درّه و نجد و بيابان ، سهل و صعب * كوه و رشته ، تل و پشته ، تپه و ماهور را\r\nجوى و چشمه ، رود و حوضه ، نهر و اقيانوس و بحر * آب شيرين و گوارا ، آب تلخ و شور را\r\nراغهاى روح‌افزا ، باغهاى دلگشا * وز درختان رنگ و بوى و ميوهء موفور را\r\nچارپايان را ببين چون استر و اسب و شتر * هم وقار گاو و مظلوميت يعفور را\r\nگوسفند نخبه و خوك و گراز و كرگدن * همچنين فيل عظيم‌الجثّهء پرزور را\r\nنيز از آن چنگال‌تيزان چون پلنگ شير و ببر * هم سگ و گرگ و شغال و روبه منفور را\r\nديدنىتر از تمام ديدنيها آدمىست * ابتدا ديدن كن اين اعجوبهء مغرور را\r\nباز كن چشم بصيرت تا چو « قلزم » بنگرى * حقّه بازيهاى اين بازيگر مشهور را \r\n\r\nآرزوها\r\n اى آرزو به صورت « روحى » درآى تا * گامى از اين جهان به جهان دگر زنيم\r\nاى آرزو به صورت « مرغى » درآى تا * بالاتر از محيط خطر بال‌وپر زنيم\r\nاى آرزو به صورت « اسبى » درآى تا * زود از ميان جرگهء خرها به در زنيم\r\nاى آرزو به صورت « برقى » درآى تا * آتش به جان مردم بيدادگر زنيم\r\nاى آرزو به صورت « مشتى » درآى تا * بر فرق هرچه مفتخور بىهنر زنيم \r\n\r\n","description":"","footnote":"","page_name":" 2820 ","page_number":628},
  {"content":"\r\n\r\n\r\nوقت كار ديروز - امروز - فردا\r\n اى مغز به دل همّتى ، اى سينه دفترى * اى خون دل مركبى ، اى مژه خامه‌اى\r\nتا خاطرات خويش نويسم ز هر درى * سازم ز روز و هفته و مه سالنامه‌اى \r\n* *\r\n « ديروز » رفت از كف و يادش به خير باد * « امروز » نيز مىرود از چنگ ما به در\r\nجز مشت خاطرات چه ديگر به‌جا نهاد * « فردا » مگر گذارد از اعمال ما اثر \r\n* *\r\n آه اين چه قوه بود كه بگذشت همچو برق * جان يا كه وقت هرچه بُد از دست شد رها\r\nبارى ميان اين دو نبايد گذاشت فرق * جان همچو وقت و وقت چو جان است پربها \r\n* *\r\n تاريخ زندگانى « اسلاف » نامور * دستور زندگانى « اخلاف » نام‌جوست\r\nآن را بخوان كه مرد عمل گردى اى پسر * تحصيل نام نيك نه تنها به آرزوست \r\n* *\r\n گيتى كه نام عرصهء پرشور زندگىست * رامشگه كسيست كه شد زادهء عمل\r\nآرى چنين كس است كه مغرور زندگىست * زيرا شناخت وقت و شد آمادهء عمل \r\n* *\r\n يك روز اگر كتاب طبيعت ورق زنى * صدها حكايت آرى از اين رهروان به كف\r\nآن وقت با هزار زبان طعن و دق زنى * بر وقت ناشناسى اولاد ناخلف \r\n* *\r\n « قلزم » كنون به‌سوى تو شد روى گفتگوى * عمر عزيز را به بطالت تلف مكن\r\nاز وقت استفاده كن از كار نام جوى * خود را چو ديگران پسر ناخلف مكن \r\n\r\nفكر و اراده\r\n بر فرق فرقدان گذرد بال‌وپرزنان پرزنان * سيمرغ فكر ما اگر امروز منزويست\r\nبا قوهء اراده به مقصود پى بريم * گر جسم ما ضعيف بود روح ما قويست\r\nما خود مس وجود مبدل به زر كنيم * اكسير رنج كار به از گنج خسرويست \r\n\r\n","description":"","footnote":"","page_name":" 2821 ","page_number":629},
  {"content":"\r\n\r\n\r\nدام هوس\r\n اى مرغ دل ز دام هوسها كناره گير * جاى دگر بياب كه اين نيست جاى تو\r\nآزاد زندگى كن و مگذار دست غير * بنهد ز حقّه بند اشارت به پاى تو\r\nهرگز به آشنايى بيگانه دل مبند * بيگانه بىسبب نشود آشناى تو \r\n\r\nملل زنده\r\n هرچه ديديم و هرچه مىبينيم * خوب و بد خير و شر خراب‌آباد\r\nهمه ز اعمال خود ببايد ديد * نسبتش را به كس نبايد داد\r\nهيچ‌كس در حدود فكر كسى * تاكنون بىسبب قدم ننهاد\r\nما كه لعنت به ذات غير كنيم * لعنت اول به ذات خودمان باد\r\nخوش سرايد سخن‌سرا سعدى * تا ابد روح پرفتوحش باد\r\n« همه از دست غير مىنالند * سعدى از دست خويشتن فرياد »\r\nگر تو را فكر مستقلى بود * بودى از قيد بندگى آزاد\r\nمىنمودى تهى دليرانه * شانه از زير بار استبداد\r\nاز بدن روح غير مىراندى * مىشدى از نو آدمى نوزاد\r\nچون نه‌اى مرده ديدگان وا كن * ملل زنده را تماشا كن \r\n\r\nرباعيات\r\n اى صاحب كارخانه و ثروت و گنج * از كارگرت گر سخنى رفت مرنج\r\nاو در تعب و تو در طرب خوب ببين * او رنجبر و تو گنج بر نيك بسنج \r\n* * *\r\n ميليونها تن ز فقر و ذلّت به ستوه * يك‌مشت غنى ، قرين صد عزّ و شكوه\r\nگر عصر طلايى و تمدّن اين است * رحمت به همان توحّش و دامن كوه \r\n* * *\r\n اى زادهء مرز و بوم مردان شجاع * تا كى تو مطيع و دشمن توست مطاع\r\nچشم همه بر جنبش مردانهء توست * بر خصم بتازد و چيره شود بر اوضاع \r\n\r\n","description":"","footnote":"","page_name":" 2822 ","page_number":630},
  {"content":"\r\n\r\n\r\nقلم ( 1323 )\r\nاكبر قلم‌سياه ، فرزند حسين ، در سال 1323 هجرى شمسى در يزد از مادر زاد ، تحصيلات ابتدايى و متوسطه را در همان شهر به‌پاى برد ، ازآن‌پس براى ادامهء تحصيل رهسپار تهران شد و به دانشگاه راه يافت و در رشتهء فلسفه و علوم تربيتى به تحصيل پرداخت و به دريافت ليسانس توفيق يافت .\r\nقلم‌سياه از سال 1346 به استخدام وزارت آموزش و پرورش درآمد و در دبيرستانها و مراكز تربيت معلم به تدريس پرداخت و يك سال نيز در پست معاونت ادارهء كل آموزش و پرورش در شهر خود انجام‌وظيفه كرد و در سال 1369 با همكارى تنى چند از فرهنگ دوستان به تأسيس مركز يزدشناسى در محل كتابخانهء وزيرى اقدام كرد و در اين زمينه فعاليتهاى ثمربخشى انجام داد .\r\nقلم‌سياه از سال 1351 به نشر مقالات تحقيقى و ادبى و تاريخى و فرهنگى پرداخت كه اين آثار در روزنامه‌ها و مجله‌هاى يزد و اصفهان و تهران از قبيل : ملك ، ناصر ، آينده ، نداى يزد ، فضيلت ، سفر ، نويد ، و نامواره‌هاى دكتر افشار به چاپ رسيد و آثار و تأليفات ديگر او بدين شرح است : گوش شنوا ، تاريخ سال‌شمارى يزد ، يزد در سفرنامه‌ها ، تذكرهء شبستان ، و تصحيح ديوان شارق الملك .\r\nقلم‌سياه كه در شعر قلم تخلص مىكند ، شاعرى توانا و خوش‌قريحه است و در سرودن انواع شعر طبع‌آزمايى كرده و به خوبى مهارت خود را نشان داده است و در شعر معتقد به نوآورى و خلاقيت و ابداع است ، البتّه با حفظ و اصول سنن شعر فارسى كه حد فاصل آن نثر است .\r\nاشعار زير نمونه‌هايى از نظم اوست :\r\n\r\n","description":"","footnote":"","page_name":" 2823 ","page_number":631},
  {"content":"\r\n\r\n\r\nپيرهن\r\n خواب از سر مىربايد تاب از من پيرهن * گر برآرد لمحه‌اى آن ماه از تن پيرهن\r\nتا كى از شهد لبت اى گل شنيدن وعد وصل * چند در آغوش وصلت تنگ ديدن پيرهن ؟\r\nتا بيابد حسن را گل ، جامه از تن مىدرد * تا بنازد حسن را ، او كرده بر تن پيرهن\r\nيا به هجرت ساختم يا با جفايت سوختم * ليك در آغوش نازت بود ايمن پيرهن\r\nحسن را نازم كه هردم فتنه‌اى ديگر شود * گر مكدّر پوشد آن گل گر كه روشن پيرهن\r\nنوش وصل ار خواستى با نيش سختيها بساز * ساخت بهر وصل با هر نيش سوزن پيرهن\r\nگلرخان را پيرهن گر زينت افزايد ، « قلم » * نازم آن گل را كز او گردد مزيّن پيرهن \r\n\r\nسفر\r\n ديريست كه از اين دل شوريدهء شيدا * بر دردسر افزايم و در دردسر افتم\r\nبا جمع رفيقان به سفر رفتم و گفتم * باشد كه ز دستش رهم ار در سفر افتم\r\nديوانه‌دلى دارم از آن يار دل‌آزار * آن به كه به سير و سفر بحر و بر افتم\r\nپس بار سفر بستم و از گام نخستين * لرزيد دلم تا به ديارى دگر افتم\r\nديدم عجبا بر دل من نقش رخ اوست * بر هر طرفى رو كنم و هر گذر افتم\r\nمىرفتم و اين زمزمه در گوش دلم بود * زودا كه در اين راه به صدها خطر افتم\r\nدر پيچ و خم جادّه و شيب و فرازش * گيرم كه به پا بگذرم آخر ز سر افتم\r\nياران همه چون باد به سير و من تنها * چون برگ به هر دامن كوه و كمر افتم\r\nمىرفتم و در هر قدم او در نظرم بود * چون غافل از آن روى چو قرص قمر افتم ؟\r\nزان خندهء شيرين و از آن لعل شكرخاست * گر در سخن نغز چو شهد و شكر افتم \r\n\r\n","description":"","footnote":"","page_name":" 2824 ","page_number":632},
  {"content":"\r\n\r\n گفتم به كجا مىروم آخر من از آن كوى * شايد نظرى كرد و من از آن نظر افتم\r\nشد طىّ مسافت دوسه فرسنگ كه ديدم * چون گَرد ، در آن قافله من براثر افتم\r\nگفتند بيا من قدمى رفتم و ديدم * پاى سفرم نيست روم من اگر افتم\r\nگفتم رفقا از دل من دست بشوييد * من خود نه دگر بار به ديوانه درافتم\r\nمن اهل سفر نيستم عذرم بپذيريد * جانان من اينجاست چرا دربه‌در افتم\r\nرو بر سفر آريد و ز گيتى خبر آريد * آن به كه من از كار جهان بىخبر افتم\r\nباز آمدم اى گل به سر كوى تو اينك * تا باز به پاى تو بر آن خاك درافتم\r\nاى جان به فداى تو و آن چشم سخنگوى * مپسند كه از بهر تو من اين‌قدر افتم\r\nخنديد ز گفتار « قلم » زان كه به دو گفت * حاشا كه دگر من به خيال سفر افتم \r\n\r\nحسين عليه السلام ، چراغ قيام\r\n آن شه دين كه سرم باد فداى سر او * خون كنم گريه كه كردند به خون پيكر او\r\nچون كنم از غم او ناله كه هردم چون شمع * با زبان مىفكنم در دل خود آذر او\r\nآتش افتد به دل او واقعهء عاشورا * آه از آن قصّهء جانسوز محن‌آور او\r\nهر نفس بر دل از آن داغ عزايى دگر است * گه عزاى شه و گه اكبر و گه اصغر او\r\nكه تواند كه كند ماتم آن شاه بيان * كه تواند كه دهد شرح مگر داور او ؟\r\nخاك عالم به سر اين قوم سيه‌دل چه كنند * با نواميس خدا صفوت پيغمبر او ؟\r\nكاوليااند همه خاك درِ درگاهش * كانبياءاند همه مفتخر از مفخر او\r\nنه در آن قوم نشانيست ز دين و نه ز رحم * نه به مادر نه به طفلى كه بود در بر او\r\nواى از آن لحظه كه آن نور خدا گشت شهيد * آه از آن صحنه كه مىريخت گل پرپر او\r\nاف بر آن قوم ! كه آن خيمهء عشرت سوزند * كه زند روح امين بوس ادب بر در او\r\nز جهالت ز پى خامُشى نور خدا * كه خدا ضامن او باشد و روشنگر او\r\nآسمانا ز چه اين خيمه برافراشته‌اى * تو بر اين قوم فرود آى و بزن بر سر او\r\nبس كن اين ناله كه نالند سراپردهء غيب * دم فروبند از اين غصّهء دردآور او\r\nخيز اى رهرو ره ، درس از آنجا گيريم * كه دهد درس سعادت به خدا رهبر او\r\nهر قيامى كه به حق است حسين است چراغ * اين‌چنين فعل نباشد مگر از مصدر او\r\nدولت عشق بيابى تو از اين درگه اگر * تا به سرمنزل مقصود برد شهپر او \r\n\r\n","description":"","footnote":"","page_name":" 2825 ","page_number":633},
  {"content":"\r\n\r\n كه نترسى دگر از فتنهء بيدادگران * كه ز تزوير كس و زور كسى ، يا زر او\r\nدرس يارى تو فراگير ز عبّاس جوان * كه چو بىدست شود چون بشود ياور او\r\nدرس صبر ار كه بجويى تو ز زينب آموز * نهضتى كرد دگر نطق پيام‌آور او\r\nچارمين اختر دين مانده از اين صحنه به‌جا * شوكت دين خدا روشن از اين اختر او\r\nتاج عزّت بنهد شه به سر همچو منى * كه شوم از ره آن لطف و كرم نوكر او\r\nنخرم ناز كسى چونكه نيازم همه اوست * نفروشم به دوعالم به خدا افسر او\r\nگر ندارد به جهان دگرى توشه « قلم » * عشق آن شاه بس او را كه برد محضر او \r\n\r\nگل سرخ\r\n خيمه بر ساحت گلزار زند تا گل سرخ * مىربايد دل سودايى ما را گل سرخ\r\nرونقى هست اگر در همه گلها ، دارد * رونق و لطف و صفاى دگر امّا گل سرخ\r\nمن كه شوريدهء زيبايى هر سرخ‌گلم * كى رَوى از نظرم ، اى تو سراپا گل سرخ\r\nاين همه خون به دل من مكن اى گل كه نكرد * اين‌قدر خون به دل بلبل شيدا گل سرخ\r\nمن اگر دولت وصل تو بجويم نه عجب * خار را الفت ديرينه بود با گل سرخ\r\nخيز تا صحبت امروز غنيمت شمريم * كه ز بيداد خزان است به يغما گل سرخ \r\n\r\nچاره‌انديشى\r\n شنيدم چنان قحطسالى رسيد * به شهرى ، كه كس هرگز آن‌سان نديد\r\nچنان سختى آرام مردم ربود * كه كس جز در انديشهء جان نبود\r\nدر آن حال جمعى به صورت بشر * نبودند جز در پى سيم و زر\r\nپرآذوقه كردند انبارها * ز گندم ربودند خروارها\r\nچو كردند آذوقه‌ها ناپديد * شتابان چو دوزخ كه هل من مريد ؟\r\nچو يك‌چند اين‌گونه آخر گذشت * گرانى ز هر حد فراتر گذشت\r\nشد افزوده آن‌گونه بر قدر نان * كه با جان برابر شدى قوت جان\r\nدر آن بين ، صاحبدلى پارسا * پرىسيرتى ، پاكى از هر هوى\r\nمنوّر دل و روشن انديشه‌اش * فتوّت شعار و وفاپيشه‌اش\r\nدلى داشت زين ماجرا ريش‌ريش * در اين غم ز كف داده آرام خويش \r\n\r\n","description":"","footnote":"","page_name":" 2826 ","page_number":634},
  {"content":"\r\n\r\n « چو سختى به حدّ نهايت رسيد » * به ذهنش رهى از درايت رسيد\r\nكه آن درد ناچار را چاره كرد * علاج چنان وضع يكباره كرد\r\nبرون شد ز شهر و ز يك روستا * مهيّا نمود اشترى چند را\r\nز ريگ بيابان بسى بار كرد * نگر تا چه مردى در اين كار كرد ؟\r\nچو آن بار بنهاد بر اشتران * به شهر اندر آورد و گرداندشان\r\nچنان باهنر كرد اين كار جفت * كز آن‌كس نفهميد و حرفى نگفت\r\nبه شادى رها شد همه كارها * كه گندم رسيده‌ست خروارها !\r\nنشد ساعتى بعد از آن كاروان * كه آمد فرو نرخها ناگهان\r\nگرهها گشوده شد از كارها * شد آسان بر آن خلق دشوارها\r\nخوشا آن كسانى كه اين‌سان چو شمع * بسوزند از بهر خدمت به جمع\r\nگرامى بود تا ابد نامشان * گر اين‌سان قرار است و آرامشان \r\n\r\nشرح پريشانى\r\n خواندم از طرّهء تو شرح پريشانى خويش * چه بگويم به تو از بىسروسامانى خويش\r\nمن هواى تو به سر دارم و ويران گردم * چون حبابم كه شود موجب ويرانى خويش\r\nمنم آن ذرّه كه با مهر تو پرواز كنم * گر كشى دست خود آخر ز گران‌جانى خويش\r\nچه غمت هست شود همچو منى قربانت * چه غم از شمع ز بسيارى قربانى خويش\r\nتا دهم روشنى بزم كسان ، مىسوزم * همچو شمعى كه دهد نور و شود فانى خويش\r\nرنج بسيار به عاشق دهى و دل شادى * تو از آن شاد و « قلم » شاد غزل‌خوانى خويش \r\n\r\n","description":"","footnote":"","page_name":" 2827 ","page_number":635},
  {"content":"\r\n\r\n\r\nقوامى ( 1317 - 1253 )\r\nميرزا سيد على قوامى ( قوام الشعراء ) ، فرزند ميرزا سيد حسين ، در سال 1292 هجرى قمرى در يزد چشم به جهان گشود . وى از سادات جليل القدر حسينى است و از طرف مادرى نسبش به خواجه نصير الدّين طوسى مىپيوندد .\r\nقوامى علوم ادبيه و عربيه را از اساتيد شهر خود فراگرفت و چون داراى ذوق و قريحهء شاعرى بود با رموز شعر و فنون سخن آشنايى كامل يافت و تا آن حد در شعر و شاعرى پيش رفت كه از شعراى نامور و تواناى ديار خود گرديد و شعرش نيز نمايانگر قدرت و مهارت اوست .\r\nعبد الحسين آيتى در مقدمه‌اى كه بر ديوان او نگاشته ، درباره‌اش چنين مىنويسد :\r\n« قوام الشعراء در عقبات فصاحت و سخنورى در هيچ وادى درنمانده و در حلقات امواج در حين شناورى از هم‌تلاشان خويش عقب نرانده ، بلكه از هركس سبقتى برده و از هر گل طبقى ، غزلياتش سعدىمآب است ، هزلياتش عبيد انتساب ، قصايدش انورىنشان است ، مسمطاتش منوچهرىمكان ، حكاياتش نظامىروش است و رواياتش همامىمنش . در اخلاق بر رويهء خاقانى و در اغراق بر سجيهء قاآنى سروده ، بالجمله قوام الشعراء از مفاخر يزد و يزد به قوام مفاخر . »\r\nقوامى در سال 1358 هجرى قمرى چشم از جهان فروبست . ديوان اشعارش در سال 1327 هجرى شمسى به همت برادرش اكبر قوامى به چاپ رسيد . قوام الشعراء ديوان اشعار خود را به شش عنوان نامگذارى كرده است : غزليات را \" شورانگيز \" ، مسمطات را \" جنّة المأوى \" ، مقطعات را \" جنّات الجنان \" ، مراثى را \" بيت الاحزان \" و رباعيات را \" گلشن جان \" .\r\n\r\n","description":"","footnote":"","page_name":" 2828 ","page_number":636},
  {"content":"\r\n\r\n\r\nمست عشق\r\n تو را با مدّعى همدوش ديدم * چه خواب هولناكى دوش ديدم\r\nبه هرجا وصف روى يار كردم * سراپا عالمى را گوش ديدم\r\nز شوق آتشين روى تو چون ديگ * دل عشّاق را در جوش ديدم\r\nز بيم چشم خونريز تو لرزان * تن گردان جوش‌پوش ديدم\r\nنه تنها مست عشقم من كز اين مى * جهان را سربه‌سر مدهوش ديدم\r\nشكر را با همه شيرينى طبع * خجل از آن لب پرنوش ديدم\r\nشدم روشن ز مدح تيره‌دلها * « قوامى » چون تو را خاموش ديدم \r\n\r\nغم هجر\r\n مگو دير آمد آن شمشاد قامت * ندانى دير مىآيد قيامت\r\nمرا لعل لبى گشت از تغافل * كه عيسى را خجل كرد از كرامت\r\nگرش بيند ذقن از رستن چاه * فتد يوسف به زندان ندامت\r\nبدان ابرو كمان هركس كه پيوست * كجا انديشد از تير ملامت\r\nمنه بر دل غم هجرم كز اين بار * ندارد كوه ، تاب استقامت\r\nبكش زارم كه اندر كيش عشّاق * كس از معشوق نستاند غرامت\r\n« قوامى » گر بود پيمان‌شكن چرخ * سر پيمانهء صهبا سلامت \r\n\r\nجذبهء عشق\r\n لب آن غنچه‌دهان گر به لب جام نبود * هيچ كيفيتى از بادهء گل‌فام نبود\r\nداد سرمشق محبّت به مَنَت عشق آن روز * كه هنوز از فلك و لوح و قلم نام نبود\r\nبودم از فتنهء افلاك در اين شهر ايمن * فتنهء چشم تو تا شهرهء ايّام نبود\r\nموبه‌مو هرچه نظر در خم زلفش كردم * غير بند و گره و سلسله و دام نبود\r\nآشيان تا كه به دام خم زلفش نگرفت * ز آه و فرياد دمى مرغ دل آرام نبود\r\nمحرم اندر حرمى گشته‌ام از جذبهء عشق * كه گذرگاه صبا از پى پيغام نبود\r\nگنج قارون صله زان خواجه موسى كف خواست * منّت ايزد كه « قوامى » طمعش خام نبود \r\n\r\n","description":"","footnote":"","page_name":" 2829 ","page_number":637},
  {"content":"\r\n\r\n\r\nپند پدر به فرزند\r\n دوش مىداد پند فرزندش * خواجه كو هست پيشواى لعام\r\nكه مرا اى تو نور چشم عزيز * كه مرا اى تو نونهال مرام\r\nگر نخواهى كه بر تو بنمايم * مال خويش اى حلال‌زاده حرام\r\nتا ميسّر شود بگير و مده * زرّ و سيم از ارامل و ايتام\r\nفاش گويم مرا تو گر پسرى * ور نخواهى به دل به ننگم نام\r\nبستان گر همه دهندت فحش * مده ار داد بايدت دشنام \r\n\r\nاندرز\r\n الا اى خردمند دانش‌پسند * پسندى اگر خويش را سربلند\r\nبه طبع تو باشد اگر جودتى * نما سير ديوان ما مدّتى\r\nبخوان با تعقّل روايات را * ببين با تفكّر حكايات را\r\nكه سد بر تو راه ضلالت كند * به راه صوابت دلالت كند\r\nدهندت سرافرازى و سرورى * كنندت ز سر خار بودن برى\r\nبه راهى كز آن راه افتى به چاه * بدارندت از خيرخواهى نگاه\r\nخيالات فاسد برند از سرت * نمايند رخت شرف در برت\r\nشوندت به خوبى نكو رهنمون * كنندت ز چاه جهالت برون\r\nبه صدر جلالت مقامت دهند * ز حشمت چو جمشيد جاهت دهند\r\nگر اين گفته را بشمرى سرسرى * ور از پند دانشوران بگذرى\r\nاگر نسل « خاقانى » ار پور « كى » * به خوارى عزيزا كنى عمر طى\r\nيكى كن به مخلوق عامى نظر * كه در بزم عارف كنند ار گذر\r\nو يا رو به هر محضرى آورند * سرافكنده يك سر در آن محضرند\r\nو گر مرد نطّاق صاحب‌سخن * مهان را نهد پاى در انجمن\r\nمقالات او نقل مجلس شود * اساس طرب را مؤسّس شود\r\nمرا بيش از اين وقت گفتار نيست * كه پر گفتن از من سزاوار نيست\r\n« قوامى » به دست اندر آور قلم * حكايات را كن به ديوان رقم\r\nكه دانيم دارى گهر در صدف * و يا نيست در كف تو را جز خزف \r\n\r\n","description":"","footnote":"","page_name":" 2830 ","page_number":638},
  {"content":"\r\n\r\n\r\nگوهر يك‌دانه\r\n مىكند غارت دل نرگس جانانهء ما * آه از اين دزد كه ره يافته در خانهء ما\r\nعاقلان مژده كه گيسوى پريچهره بتى * بست زنجير به پاى دل ديوانهء ما\r\nبر در ميكده تا لاف گدايى زده‌ايم * از سر چرخ گذشت افسر شاهانهء ما\r\nسر فكنديم به پاى طلب اندر ره عشق * وه كه زين بار گران گشت سبك شانهء ما\r\nهردم از نشئهء لعل لب ميگون بتان * از فلك مىگذرد نعرهء مستانهء ما\r\nتا به كاشانهء ما ماه رخش جلوه نمود * مهر شد خاك‌نشين بر در كاشانهء ما\r\nپاى پستى زده بر چرخ بلند از مستى * آنكه جامى دوسه نوشيده به ميخانهء ما\r\nبه حقارت منگر جانب ما خواجه كه هست * خسروى عار بر همّت مردانهء ما\r\nتا « قوامى » ز غمش اشك‌فشانيم بود * قيمت هر دوجهان گوهر يك‌دانهء ما \r\n\r\nبخت سياه\r\n كوته كند ز زلف بلند تو دست ما * بخت سيه درست چو خواهد شكست ما\r\nبرخاستيم از سر عالم كه مىنبود * اين غم‌فزا سراچه مقام نشست ما\r\nشد پشت ما به طاعت مردم كمان و عمر * دردا كه همچو تير برون شد ز شست ما\r\nبالانشين مجلس روحيم چون مسيح * خيزد ز تن‌پرستى اگر طبع پست ما\r\nگفتم جواب غارت هوشم كه مىدهد * گفت اين سؤال را بكن از چشم مست ما\r\nگفتم گشوده عقده كه از كار خويشتن * گفت آنكه بسته دل به لب مىپرست ما\r\nگفتم ز دست داده كه سرمايهء مراد * گفت آنكه عشق كرد وِ را پاىبست ما\r\nاز دشمنان به رنج و شكنجيم تا ابد * اين‌سان به دوست بوده چو عهد الست ما\r\nماييم جزء لا يتجزّى « قواميا » * گر قابل توجّه او نيست هست ما \r\n\r\nجادو فريب\r\n تا جلوه‌گر جمال دلاراى او بود * هرجا دليست محو تماشاى او بود\r\nآنجا كه جلوه‌گر همه خوبان عالم‌اند * صاحب‌نظر كسيست كه بيناى او بود\r\nگويند از او ببند نظر وين عجب كه من * هرجا كه ديده باز كنم جاى او بود\r\nدانى كه را سزد به جهان گفت هوشيار * آن‌كس كه مست از مى ميناى او بود \r\n\r\n","description":"","footnote":"","page_name":" 2831 ","page_number":639},
  {"content":"\r\n\r\n زشت است گر به حور بهشتى كند نظر * چشمى كه بر شمايل زيباى او بود\r\nانديشه از بلاى قيامت نمىكند * هركس چو من بلاكش بالاى او بود\r\nاى آنكه پُرسىام خبر از دست رفته دل * در قيد و بند زلف چليپاى او بود\r\nمستى كه برده از سر مردم ز فتنه هوش * جادو فريب نرگس شهلاى او بود\r\nبر فرق فرقدان چو « قوامى » قدم زند * آن را كه سر به خاك كف پاى او بود \r\n\r\nگمره سرگشته\r\n سنبل كه صبا نافه‌گشاى چمنش كرد * بوى سر زلف تو پريشان چو منش كرد\r\nخوش آنكه به دام خم گيسوى تو دل بست * كاين بستگى آسوده ز بند محنش كرد\r\nچشم تو كه پيوسته ز ابروست كماندار * بايد حذر از غمزهء ناوك‌فكنش كرد\r\nلعلت كه زند طعنه به ياقوت بدخشان * همسنگ نشايد به عقيق يمنش كرد\r\nناليدن دل بىخم گيسوى تو پيداست * كاين گمره سرگشته هواى وطنش كرد\r\nكافر به مسلمان نكند آنچه ز بيداد * با دل خم گيسوى شكن در شكنش كرد\r\nگفتم ز كه تيغ آختن آموخته مرّيخ * دستى به خم ابروى شمشير زنش كرد\r\nتا زد صدف از بحر كف فخر زمان دم * ابر كرم وى گهر اندر دهنش كرد\r\nآن قدوهء ابرار كه سلطان علما راست * وان خواجه كه حق حامى خلق ز منش كرد\r\nبرتافت سر آن كس كه ز فرمان مطاعش * شمشير اجل جهد به خون‌ريختنش كرد\r\nهر جامه كه بر قامت اعداش بريدند * نادوخته خياط حوادث كفنش كرد\r\nتا مدحت او پيشه « قوام الشّعراء » ساخت * از رتبه سرافراز به هر انجمنش كرد \r\n\r\nدل گم‌گشته\r\n كى از كسى چو غير تمنّا كنم تو را * من در وجود خويش تماشا كنم تو را\r\nدر راه عشق اى دل گم‌گشته بازگو * تا در كدام مرحله پيدا كنم تو را\r\nآشوب روز حشر فراموش مىكنم * هرگه كه ياد در شب يلدا كنم تو را\r\nترسا عجب نباشد اگر پارسا شود * هرجا كه وصف زلف چليپا كنم تو را\r\nپست آيدم به ديدهء بينش نهال سرو * هرگه نظر به قامت رعنا كنم تو را\r\nبىمى شود « قوامى » صهباپرست مست * با او چو وصف نرگس شهلا كنم تو را \r\n\r\n","description":"","footnote":"","page_name":" 2832 ","page_number":640},
  {"content":"\r\n\r\n\r\nقسمت من\r\n چه خوش مىباشد از تنها رميدن * درون خانه تنها آرميدن\r\nبداند سبزه گر اينجا چه حاليست * حذر خواهد نمودن از دميدن\r\nبتان را پيرو مژگان و ابروست * خدنگ از راستى قوس از خميدن\r\nجدا از سرو قد او چه حاصل * در اطراف چمنهايت چميدن\r\n« قوامى » قسمت من هيچ نبود * ز مشكين زلف تو الّا شميدن \r\n\r\nدرويش و شاه\r\n به درويشى از دلق انديشه عور * شنيدم گذر كرد شاهى غيور\r\nچو دست كرم داشت پيش خداى * به اكرام شه جمع ننمود پاى\r\nخروشيد بر وى كه اى ره‌نشين * ندارد كسى پاس شاهان چنين\r\nورا داد پاسخ كه اى شهريار * خداوند ملك و خديو ديار\r\nكشيدم چو دست از عطاى تو باز * خطا نيست گر پاى كردم دراز\r\nكسى را كه چشم از تواش بر عطاست * گرت پاس خدمت ندارد خطاست\r\nروانم دل از خودپرستى بريد * كه منّت ز شاهان نيارم كشيد\r\nتو نيز اى پسر سربلندى بجوى * كه مرهون منّت بود سفله‌جوى\r\nتو دانى كه روزى رساننده است * مكش منّت كس چه دشمن چه دوست \r\n\r\nوصل جانان\r\n اى رانده به راه عشق پيوسته فرس * ناليده ز درد هجر مانند جرس\r\nجز در دل خويش وصل جانان مطلب * كاين گنج در اين خزانه مىباشد و بس \r\n\r\n","description":"","footnote":"","page_name":" 2833 ","page_number":641},
  {"content":"\r\n\r\n\r\nقهرمان ( . . . - 1257 )\r\nقهرمان پاك‌بين آورزمانى ، در شمار شاعران توانايى است كه از ملاير برخاست و در آنجا نشو و نما كرد ، اما از دانش و علم نتوانست بهرهء كافى برگيرد . هوش سرشار و استعداد كافى و فهم و دركش باعث گرديد كه از زشتيها و نارواييهاى اجتماعى با زبان شعر پرده بردارد . سرانجام در همان زادگاهش چشم از جهان فروبست و در اين‌باره خود به تفصيل شرح زندگانىاش را نگاشته است كه در زير از نظر خوانندگان مىگذرد :\r\n« نامم قهرمان و سجل احوالم پاك‌بين ، ولادتم در هيجدهم شعبان 1296 قمرى در قريه آورزمان ملاير ، پدرم حسينعلى بيك از طايفه تركمان ، تحصيلات اوليه و آخريه‌ام را خدمت ملا ذو الانام آخوند قريه كه خدايش رحمت كناد به پايان رسانيده ، كتب علميه نفيس را از قبيل موش و گربه و عاق والدين و خاله‌سوسكه خوانده ، سپس شروع به كتاب نصاب صبيان كرده و به قول مرحوم ابو نصر كه مىگويد : كتاب من بخوان گر علم خواهى ؛ از بركت آن كتاب خود را عالمى كامل و دانشمندى فاضل ، بل تالى غزالى و هم‌بازى امام فخر رازى دانسته ، سحبان وابل را باقل و ابو العلاء معرّى را ضريرى جاهل شمرده .\r\nپدرم كه با تهيدستى همدوش و با فقر و فاقه هماغوش بود ، محبت پدرانه را بهانه و از مكتب به خانه روانه و سند تبحرم را امضاء فرمود و در همان اوان فارغ‌التحصيلى كه سنم بيش از چهارده نبود به شغل نوكرى خوانين قريه‌ام واداشت . من هم مخالفت پدر را گناهى عظيم و غير قابل عفو فهميده ، رضا به قضا دادم . تقريبا بيست و دو مرحله از عمرم نگذشته بود كه بر بدبختىام افزود و معيلم كرد و ذليلم ساخت .\r\nتكفل عيال و اطاعت پدر دو سند آهنين در پيش خيالات بلندم گرديده ، يكباره فاتحهء خود را خوانده ، از قافلهء ترقى وامانده شدم . چنان در گوشهء خمول خزيدم و دامن از جهان\r\n\r\n","description":"","footnote":"","page_name":" 2834 ","page_number":642},
  {"content":"\r\n\r\nفروچيدم كه دنيا در آورزمان و آن بيت المحن را دار الامان دانستم ، نكبتم چيره و روزگارم تيره گشت ، ولى به مقتضى ذهن سرشار و قريحهء خداداد و استعداد فطرى از هر گوشه توشه‌اى و از هر خرمن خوشه‌اى برداشته ، هنوز هم رفتارم اين است و هنجارم چنين . امروز به درجه‌اى از علم رسيده‌ام كه به خوبى مىدانم ضَرَبَ در اصل الضرب بوده ، الف و لام مصدر را از اولش انداخته و عين الفعل و لام الفعل را فتحه داديم ضَرَبَ شد .\r\n فحمدا ثم حمدا له * على ما هدانا طريق النّعم\r\nفشكرا له ثمّ شكرا له * على ما كسانا لباس الكرم \r\nبالاخره عمرم به باطل صرف و كارم به حرف گذشت . اگر گاهى ياوه‌سرايى كرده و چرند و پرندى گفته‌ام از سوز درون و تأثرات گوناگون است كه در خاطرم خطور و از معانىاش معذورم .\r\nنه علم عروض خوانده و نه فن بديعى آموخته‌ام . طبعا شعر را دوست دارم و شاعران را گرانمايه مىشمارم ، مشروط بر اينكه اشعارشان رعدآسا و كلماتشان معنا رسا باشد و جامعهء افسرده را تكان دهد و ملت خوابيده را بيدار نمايد . دامن گل را رها كنند و دست از جان بلبل بيدل بردارند ، چشم جادو و خال هندو ، دردى براى كسى دوا نمىكند .\r\nحرف امروز غير از ديروز است و كار فردا سواى پس‌فرداست ، قند لب جانان را با پدر قند كه چغندر است معاوضه نمايند و سخن را نوعى سرايند كه راحت روح و مايه فتوح باشد ، اخلاق فاسده اصلاح و بازار كاسده را رواج ندهند ، از مداهنه بپرهيزند و از تملق‌گويى بگريزند و ديو را فرشته نخوانند و اهرمن را سليمان ندانند ، كمان ابرو را به رستم و كمند گيسو را به زال مرحوم واگذارند ، سنان مژگان را به گيو و چاه زنخدان را به بيژن عليه‌الرحمه بسپارند ، از توپ كروپ حكايت كنند و از تلگراف بىسيم روايت . گذشت آنكه عرب طعنه بر عجم مىزد .\r\nكنون نه دورهء تركان و نه عصر خاقان است . اگر سخنانم پوچ و عرايضم مفلوج است از پيشگاه ادب بخشايش مىطلبم .\r\n مرا چه كار كه مجنون اسير ليلى شد * مرا چه كار كه وامق قتيل عذرا شد\r\nاز اين رويه سخن در جهان سعى و عمل * به جان دوست كه بالمرّه مشت ما وا شد \r\nگذشته گذشت ، آينده هم به سرعت برق مىگذرد ، و مولاى متقيان مىفرمايد :\r\n ما فات مضى و ما سيأتيك فاين * قم و اغتنم الفرصة بين العدمين \r\n\r\n","description":"","footnote":"","page_name":" 2835 ","page_number":643},
  {"content":"\r\n\r\nبر خداوندان ادب و سخن فرض است كه ادباى عصر حاضر مملكت را آگاه سازند كه جفا نكنند و به ره خطا نروند ، از چنگ و چغانه و شراب مغانه احتراز جويند ، اصول صوفى منشى و قلندرمآبى را بدرود گويند .\r\n سخن را ز حكمت چنان سر كنند * كه مغز خرد را معطر كنند \r\nدر خاتمه از زبان‌بازى و روده‌درازى خود پوزش مىخواهم . »\r\n « مرا مذهب اين است اگر خوب اگر بد * تو وجدان خود را در اينجا حكم كن » \r\nاينك نمونه‌هايى چند از نظم او :\r\n\r\nنردبان خيال\r\n ز پير خرد دوش كردم سؤال * كه اى پير فرخندهء خوش‌خصال\r\nمرا ذوق تنظيم اشعار هست * سراييدن نغز گفتار هست\r\nدلم خوش به نظم سخن مايل است * ولى عقده‌اى سختم اندر دل است\r\nنمىدانم اى پير روشن‌ضمير * سخن تا چه پايه بود دلپذير\r\nچو گويم كه دانا پسند اوفتد * به كام خرد همچو قند اوفتد\r\nز بلبل كنم قصّه يا از هزار * ز گل دم زنم يا ز رخسار يار\r\nاگر رانده گشتم ز كوى حبيب * ز طالع كنم شكوه يا از رقيب\r\nرخش زين سخن همچو گل برشكفت * تبسّم‌كنان رو به من كرد و گفت\r\nكه دانادلان و سخن‌گستران * معارف‌پژوهان و دانشوران\r\nچو در خامهء فكر ، جولان دهند * مسيحا صفت مرده را جان دهند\r\nز آب بقا زنده‌تر جانشان * جهان گشته مرهون احسانشان\r\nطبيبان امراض روحانىاند * به نوع بشر مشفق و جانىاند\r\nنبودندى ار اين اديبان پاك * كمال بشر بود مدفون خاك\r\nمقام سخن از فلك برتر است * سخن تارك عقل را افسر است\r\nولى شرطها هست گفتار را * تو آسان مپندار اين كار را\r\nنه هركس به هم بافت الفاظ چند * اديب است و فرزانه و هوشمند\r\nنه هر نظم را شعر خواندن رواست * نه هر پارسى ، جامهء نارساست\r\nسخن را ز حكمت چنان سر كند * كه مغز خرد را معطّر كند \r\n\r\n","description":"","footnote":"","page_name":" 2836 ","page_number":644},
  {"content":"\r\n\r\n چو خواهى كه شيرين كنى كام را * به نيكى برآرى همه نام را\r\nره مدحت و چاپلوسى مپوى * اديبانه گو ، چه هر خواهى بگوى\r\nقلم را ز هر قيد آزاد كن * سخن را حكيمانه بنياد كن\r\nبه اوهام صرف و خيالات خام * عبارات مغلق مكش در كلام\r\nز تهذيب اخلاق و اندرز و پند * مقام خردمند شد ارجمند\r\nبيانى غريب است و حرفى عجب * شب تيره را روز دادن لقب\r\nاگر سركه را نام حلوا كنى * خرد را به يكباره رسوا كنى\r\nمده دل ز كف هر پريزاد را * مشوّش مكن فكر آزاد را\r\nبه موهوم ، دلخوش مكن خويش را * بينداز دور اين كم‌وبيش را\r\nبه پيش خردمند بار دل است * هرآن نظم و نثرى كه بىحاصل است\r\nگرفتم كه چشمش غزاليست مست * تو را صيد وحشى نيايد به دست\r\nز چاه زنخ تا به موى ميان * همان آسمان است با ريسمان\r\nبه ترك ختا ، دادن دل خطاست * كه امروز ما ، غير ديروز ماست\r\nز بس در پى عشق خوبان شديم * چو گيسوى خوبان پريشان شديم\r\nنبرديم سودى از اين زندگى * به‌جز تيره‌روزى و شرمندگى\r\nچو غرّش كند توپ دشمن شكار * كمانهاى ابرو نيايد به كار\r\nچو دشمن بياراست ميدان جنگ * بود صحبت از دوست لاف و جفنگ\r\nبه اوجى كه طيّاره بگشود بال * منه پاى با نردبان خيال\r\nبه راه هوس گر دهى جان به باد * تفو بر چنين همّت پست باد\r\nاز اين بيشتر « قهرمان » دم مزن * كه مشت شماتت خورى بر دهن \r\n\r\nتجدّد و هنر\r\n پسرى گفت پير دهقان را * كى پدر اين طريقه جان‌فرساست\r\nنيك بنگر كه زندگانى ما * تا چه اندازه پست و نازيباست\r\nبا الاغ چلاغ و گاو توان * زحمت كشت و كار ما بيجاست\r\nگويى اين زندگانى ننگين * از ازل بهر ما خدا مىخواست\r\nور نه باعث چه شد كه ملك فرنگ * از خضارت چو جنّت‌المأواست \r\n\r\n","description":"","footnote":"","page_name":" 2837 ","page_number":645},
  {"content":"\r\n\r\n راستى با تو در ميان آرم * گرچه رنجيده مىشوى از راست\r\nنبود كافى اين اصول قديم * كه به ما ارث از آدم و حوّاست\r\nحرف امروز غير ديروز است * كار فردا سواى پس‌فرداست\r\nگاو بگذار فكر ماشين كن * كاين تبدّل مسلّم‌الاجراست\r\nتن بدين مسكنت نخواهد داد * هركه را ديدهء خرد بيناست\r\nدر بيابان خشك گاه درو * جگرم تفته از تف گرماست\r\nفرق ماشين و گاو در عالم * آشكارا به نزد هر داناست\r\nآنچه بر ما رود ز شومى بخت * همه در سايهء جهالت ماست\r\nكى تواند گذشتن اين خر لنگ * به فضايى كه آسمان‌پيماست\r\nبىنشان همچو مرغ عنقاييم * علم تا در ميان ما عنقاست\r\nهرچه مانده ز عهد دقيانوس * لفظ پوچ است و حرف بىمعناست\r\nزندگى با اصول و طرز قديم * ممتنع چون خيال سوفسطاست\r\nگوش وا كن كه از نفير علوم * سطح گيتى تمام پرغوغاست\r\nعلم ، آباد كرده دنيا را * مگر اين ملك خارج از دنياست\r\nاثر مرگ را همىبينم * كه به رخسار بخت ما پيداست\r\nبا ندارى نداردت سودى * اين فضيلت كه جدّ ما داراست\r\nهنر خويش را نما ، ور نه * بىهنر هركجا رود ، رسواست\r\n« قهرمان » هركه رخ ز علم بتافت * بر تن خود لباس ننگ آراست \r\n\r\nتغزّل\r\n مرا از آنچه كه گيسويش عنبرافشان است * مرا از آنچه كه جمعيتش پريشان است\r\nمرا كه شب همه‌شب يك چراغ موشى نيست * چه سود اگر رخ معشوقه ماه تابان است ؟\r\nمرا كه چارهء بيچارگيست در مردن * چه منفعت كه لبش چشمه‌سار حيوان است\r\nخميده همچو كمان پشتم از تهيدستى * خوشم كه قامت جانانه سرو بستان است\r\nشكسته پايهء اين خانه و ز بدبختى * اديب ما همه در فكر ، نقش ايوان است\r\nكسى كه باقل از باقلا نمىداند * گمان نموده كه نايب مناب سحبان است\r\nز استعاره و تشبيه خشك بىمعنى * به بوستان ادب بلبل خوش‌الحان است \r\n\r\n","description":"","footnote":"","page_name":" 2838 ","page_number":646},
  {"content":"\r\n\r\n جنايتى كه از اين قوم رفته بر ايران * بتر ز فتنهء چنگيز نامسلمان است\r\nنه هركه فن بديع و عروض را آموخت * توانش گفتن ، مسعود سعد سلمان است\r\nز جان بلبل و گل اى عمو چه مىخواهى * به كار كوش كه در كار راحت جان است\r\nقسم به جان عزيز تو كاندر اين بازار * هزار شعر به يك قرص نان گروگان است \r\n\r\nقانون\r\n هرجا كه بشنوم سخن از قانون * غم پنجه مىزند به گريبانم\r\nقانون هميشه گفته و مىگويد * من از براى قتل ضعيفانم\r\nدستم نمىرسد به زبردستان * مرگ گدا بلاى فقيرانم\r\nهرگز به اغنيا نشوم جارى * برقى به جان و خرمن دهقانم\r\nمن آن كسم كه محتشمين يكسر * هستند غرق نعمت و احسانم\r\nمن آن دلاورم كه سر دهقان * مانند گوست در خم چوگانم\r\nگر « قهرمان » مخالف من گشته‌ست * ابله زده‌ست مشت به سندانم\r\nگوييد از منش كه چنين آسان * پشتم مخار ! كافعى غژمانم\r\nگفتا گرسنه‌اى به يكى منعم * نانى كرم نما و بخر جانم\r\nگفتا به رايگان ندهم يك جو * وز مرگ چون تويى ز چه نقصانم\r\nاين است اگر عدالت انسانى * من مخلص مظالم حيوانم \r\n\r\nمرگ ضعيف\r\n شنيدستم گداى رهگذارى * به شوخى گفت با سرمايه‌دارى\r\nمران اسب تفرعن را چنين تند * مشو مغرور از اين اشهب سوارى\r\nبه راه سنگلاخ و توسن گرم * سلامت را نباشد اعتبارى\r\nمكن اين‌قدر ناز از ثروت خويش * مبين بر بىكسان با چشم خوارى\r\nگلستان تو سرسبز است ليكن * منش از ديده كردم آبيارى\r\nپر از خون دل بيچارگان است * اياغت در زمان ميگسارى\r\nتو هم همرنگ ما بودى اگر ما * نمىبرديم از حد بردبارى\r\nاگر ناكامى دهقان نبودى * تو را حاصل نگشتى كامكارى \r\n\r\n","description":"","footnote":"","page_name":" 2839 ","page_number":647},
  {"content":"\r\n\r\n چه خوش مىگفت آن بيچاره گنجشك * به زير پنجهء باز شكارى\r\nقوى را زندگى مرگ ضعيف است * به هر موجود اين حكم است جارى\r\nبجز شر زين بشر اى « قهرمان » هيچ * نبايد داشت هرگز انتظارى \r\n\r\nتغزّل\r\n هر بنايى كه بر آن دست جهالت بانيست * به خداى دوجهان حاصل آن ويرانيست\r\nاز قضا شكوه مكن سر ، گله از بخت مكن * كاين همه ذلّت و ادبار تو از نادانيست\r\nعادت و خوى بهايم خور و خواب است ، امّا * ادب و فضل و هنر ، لازمهء انسانيست\r\nدانش‌آموز و مرو جز پى تحصيل شرف * غير از اين هرچه كنى وسوسهء شيطانيست\r\nآدم زنده به جان همه ، نان مىخواهد * به كثافت نتوان مرد كه دنيا فانيست\r\nنشود كشور جم همسر و همدوش ملل * روح صوفىمنشى تا به تن ايرانيست \r\n* *\r\n گرنه از بهر فريب است و فسون زاهد را * داغى از شاخ حجامت ز چه در پيشانيست\r\n« قهرمان » نالهء بلبل نه ز سوداى گل است * بلكه از حرص هوس‌جويى و شهوترانيست \r\n\r\nرباعى\r\n گويند جز اين سرا ، سرايى داريم * برحسب عمل مقام و جايى داريم\r\nمؤمن به بهشت و كافر اندر دوزخ * ما نيز در اين ميان خدايى داريم \r\n\r\n","description":"","footnote":"","page_name":" 2840 ","page_number":648},
  {"content":"\r\n\r\n\r\nقهرمان ( 1295 )\r\nيزدان‌بخش قهرمان ، فرزند محمد تقى ، در سال 1295 هجرى شمسى در فيض‌آباد فهلوات از توابع تربت حيدريه از مادر زاد ، و تحصيلات ابتدايى را در تربت حيدريه و دورهء متوسطه در مشهد به پايان رسانيد .\r\nيزدان‌بخش قهرمان در سال 1318 براى ادامهء تحصيل رهسپار تهران شد و به دانشكدهء ادبيات راه يافت و در رشتهء زبان و ادبيات فارسى به تحصيل پرداخت و فارغ التحصيل گرديد و به اخذ ليسانس توفيق يافت . ازآن‌پس به استخدام دولت درآمد و در سازمان برنامه و بودجه به خدمت اشتغال ورزيد و سرانجام بازنشسته گرديد .\r\nاستاد يزدان‌بخش در شمار زبده‌ترين شعراى نامور كشور است و در شعر و شاعرى مقام والايى دارد و در نظم اشعار ادبى و اجتماعى و انقلابى ، استادى و مهارت كامل دارد و اشعارش در سالهاى پيش در روزنامهء نوبهار كه ملك‌الشعراء بهار آن را اداره مىكرد به چاپ مىرسيد و ازآن‌پس نيز در مطبوعات ديگر كم‌وبيش آثارى از او منتشر مىشد .\r\nاستاد يزدان‌بخش قهرمان سالهاست به علت كسالت از فعاليتهاى اجتماعى و ادبى تا حد زيادى خود را كنار كشيده و كمتر آثارش در جايى به چاپ مىرسد .\r\nاينك چند نمونه از نظم او :\r\n\r\nنمىشود\r\n دل در فراق يار شكيبا نمىشود * وز گريه عقده‌هاى دلم وا نمىشود\r\nغم آمده است و در دل ما جا گرفته است * زين خانه اين كرايه‌نشين پا نمىشود\r\nخواهم كه عشق ورزم و عاشق شوم ولى * اسباب كار عشق مهيّا نمىشود \r\n\r\n","description":"","footnote":"","page_name":" 2841 ","page_number":649},
  {"content":"\r\n\r\n معشوقه‌اى كه باب دل زودرنج ماست * من جستجو نمودم و پيدا نمىشود\r\nما ناز دلبران پرىرو نمىكشيم * با گلرخان ، معاملهء ما نمىشود\r\nكار دل است عاشقى و كار دلبخواه * با زور و جنگ و كشتى و دعوا نمىشود\r\nدر كشورى كه قحطى و فقر گرسنگيست * عيش و نشاط و خرّمى آنجا نمىشود\r\nحال و مجال عشق نمانده است در كسى * عاشق شدن به جان تو حالا نمىشود\r\nملّت گرسنه ، دولتيان دزد و رشوه‌خوار * زين خوب‌تر كه مملكت اصلا نمىشود\r\nآن دولت ، آن حكومت و اين ملّت ، اين وطن * بهتر از اينكه جنگل مولا نمىشود\r\nفكرى بكن كه چارهء دزدان و خائنان * با وعظ شيخ و واعظ و ملّا نمىشود\r\nصدها هزار كس را بايد به دار زد * اين كارها به وفق و مدارا نمىشود\r\nاصلاح كار ميهن بىسرپرست ما * با نطق و حرف و غرغر و غوغا نمىشود\r\nدرمان دردهاى وطن كار مشكلىست * اين مرده با مشاوره احيا نمىشود\r\nاين ملّت ضعيف و سبك‌مغز بىسواد * با شعر شاهنامه توانا نمىشود\r\nبا اين مربّيان رياكار بىوقوف * اين ملّت فكل‌زده دانا نمىشود\r\nبا نام چند شاعر و با اسم چند شاه * اين دردهاى كهنه مداوا نمىشود\r\nبيچاره « قهرمان » تو چرا غصّه مىخورى ؟ * يا مىشود چنين و چنان ، يا نمىشود \r\n\r\nفاش مىگويم\r\n فاش مىگويم كه عاشق‌پيشه و زيباپرستم * ناصح از جانم چه مىخواهى من اين رندم كه هستم\r\nمن از آن ساعت كه با ساغر لبانم آشنا شد * صبح تا شب نيستم هشيار و شب تا صبح مستم\r\nهيچ مىدانى چرا من باده‌خوارى پيشه كردم * زان كه كار رشوه‌خوارى برنمىآيد ز دستم\r\nدادم آرى اختيار دل به دست مىفروشان * يعين از « ميهن‌فروشان » رشتهء الفت گسستم\r\nچون دلم راضى نشد با دشمنان پيمان ببندم * لاجرم شرطى به كام دوست با پيمانه بستم \r\n\r\n","description":"","footnote":"","page_name":" 2842 ","page_number":650},
  {"content":"\r\n\r\n يا سرت را بشكنم روزى اگر پيمان شكستى * يا سرم بشكن اگر پيمانه را روزى شكستم\r\nهركه عاقل بود با ميهن وفادارى نبودش * جز من مجنون كه عمرى در وفاى او نشستم\r\nگرچه از ميهن‌پرستى تاكنون خيرى نديدم * اين‌قدر دانم كه از شرّ ملامتگوى رستم\r\n« قهرمان » ! گفتى كه عاشق‌پيشه و زيباپرستم * خوش به حالت ماهرويى گفته من شاعرپرستم \r\n\r\nنالهء تار\r\n خدايا عشق من را تيزتر كن * مرا از هستى خود بىخبر كن\r\nبده عشقى كه جانم را بسوزد * شرارش خانمانم را بسوزد\r\nبده عشقى كه از چشمم برد خواب * ز دل صبر و قرار و طاقت و تاب\r\nبه معشوقم جفا بخش و ستم ده * به من رنج و ملال و درد و غم ده\r\nبده او را دلى چون سنگ خارا * كه با ما هيچ ننمايد مدارا\r\nمرا عشق و وفادارى ببخشاى * به دلبر عاشق آزارى ببخشاى\r\nدلم لبريز غم كن ، ديده پراشك * كه هر صاحبدلى بر من برد رشك\r\nبه يُمن عشق گويا كن زبانم * وز اين پرسوزتر گردان بيانم \r\n* *\r\n شبى در محفل فرخنده يارى * شنيدم ناله‌اى از سيم تارى\r\nتو گفتى از دل من باخبر بود * كه از هر ناله‌اى جانسوزتر بود\r\nچنان زير و بَمش در دل اثر كرد * كه افكار مرا زير و زبر كرد\r\nدر آن حالت كه من خاموش بودم * شنيدن را سراپا گوش بودم\r\nمرا چندان دگرگون گشت احوال * كه در دفتر نگنجد شرح آن حال\r\nنمىدانم كجا بودم ، چه ديدم * همىدانم كه صوتى مىشنيدم\r\nكه رمز عشق و وصف يار مىگفت * و ليكن از زبان تار مىگفت \r\n* *\r\n\r\n","description":"","footnote":"","page_name":" 2843 ","page_number":651},
  {"content":"\r\n\r\n تو گفتى با مَنَش روى سخن بود * سراسر روى گفتارش به من بود\r\nكه اى دلدادهء مشتاقِ مهجور * مبادا جانت از جانانه‌ات دور\r\nتو كز اسرار عشقت آگهى هست * چه گويم قصّهء ديوانه يا مست !\r\nولى اكنون بيا دمساز ما باش * غنيمت دان دمى همراز ما باش\r\nنداند درد ما جز دردمندى * كه چون ما رنج و محنت ديده چندى\r\nكسى از محفل ما فيض‌ياب است * كه همچون حال ما حالش خراب است\r\nز راز عشق آن‌كس را خبر هست * كه در وى نالهء ما را اثر هست\r\nدلى كز لرزش ما مىنلرزد ! * به قدر سيمى و چوبى نيرزد\r\nخوشا آن دل كه شد از ناله‌اى مست * فداى آنكه اين حالت در او هست \r\n* *\r\n مرا در عشقبازى داستانيست * كه آن افسانه مشهور جهانيست\r\nكنون آن قصّه خواهم با تو گفتن * كه نتوان از تو راز دل نهفتن\r\nميان ما و تو رازى نهان نيست * كه غير از عشق حرفى در ميان نيست\r\nاگر در پرده اسرارى نهان بود * هم‌اكنون پرده آن را فاش بنمود\r\nبرايت قصّه‌اى از نو كنم ساز * بگويم تا به انجامش ز آغاز\r\nچو بر اين قصّهء شيرين دهى گوش * كنى از شكر ، خسرو را فراموش \r\n* *\r\n من از اول نبودم خستهء عشق * چنين دلداده و دلبستهء عشق\r\nاز آن روزى كه سر بر خط نهادم * زمام دل به دست عشق دادم\r\nكشاندم عشقم از سويى به سويى * بَرَد هر لحظه از كويى به كويى\r\nكه هستم در طريق عشقبازى * « عراقى » گاهى و گاهى « حجازى »\r\nگهى در « شور » و گاهى در « نوايم » * گهى سيم « سُلم » گه سيم « فايم »\r\nگهى مىگريم اندر ياد معشوق * گهى مىنالم از بيداد معشوق\r\nمن آن ديوانهء در دام عشقم * كه هرجا مىروم بدنام عشقم\r\nاگر در « اصفهانم » عشق با ماست * و گر در « زابلم » من ، عشق آنجاست\r\nكه عشق از ديدهء عاشق نهان نيست * خداى عشق را جا و مكان نيست\r\nهمه جا نام عشق و ياد عشق است * همه فريادها فرياد عشق است \r\n\r\n","description":"","footnote":"","page_name":" 2844 ","page_number":652},
  {"content":"\r\n\r\n ز عشق است آنچه تصنيف و ترانه‌ست * دو ، ر ، مى ، فا ، سلا ، سى ، د ، بهانه‌ست\r\nبراى حفظ ضرب و وزن آهنگ * نه ما را « چنگ » بايد نه دولا چنگ\r\nكجا ديدى ؟ كه چون عشق از در آيد * درى را با كليد « سُل » گشايد\r\nبيا اسرار عشق از عاشقان پرس * حديث دلبر از دلدادگان پرس\r\nتو هم عاشق شو و همدرد ما باش * چو ما از عاشقان باوفا باش \r\n* *\r\n منم آن عاشق مجروح و خسته * كه معشوقم به بالينم نشسته\r\nزَنَد گر زخم بىاندازه بر من * دمد هر « زخمه » جانى تازه در من\r\nاگر صد بار بفشارد گلويم * هنوز از عشق باشد گفتگويم\r\nمرا از گوشمالىهاى استاد * نخواهد رفت درس عشق از ياد\r\nتوان ناله و شيون نمانده * به غير از پوستى بر تن نمانده\r\nمپندارى از اين ناى غم‌انگيز * كه ما را كاسهء صبر است لبريز \r\n* *\r\n مرا اين ناله كردن بىسبب نيست * كه از دلدادگان ناله عجب نيست\r\nچو معشوقم دهد بر ناله‌ام گوش * ندارم يك‌دم از ناله فراموش\r\nاز آن مىنالم و مىگريم اى دوست * كه مىبينم غمِ من شادى اوست\r\nبگريم تا كه لبخندى زند يار * كه دارد گريهء ما خنده بسيار\r\nفداى آن لبِ شيرين‌تر از قند * ز ما صد گريه و ، زو يك شكرخند\r\nبدان شادم كه سويم گاهگاهى * كند از گوشهء چشمى نگاهى \r\n* *\r\n خوشا عشق و خوشا اسرار عشّاق * خوشا در عشقبازى كار عشّاق\r\nخوشا عشق و خوشا دمسازىِ عشق * ميان جان و جانان بازى عشق\r\nهمه عشق است ، غير عشق كس نيست * ولى زين گفته مقصودم هوس نيست\r\nبداند اهل دل كز « نالهء تار » * چه باشد معنى و مفهوم گفتار\r\nمرا زين گفتگو مطلب عيان است * « سخن را روى با صاحبدلان است » \r\n\r\n","description":"","footnote":"","page_name":" 2845 ","page_number":653},
  {"content":"\r\n\r\n\r\nنغمهء نگاه\r\n ديشب اى نازنين مه‌سيما * در نگاه تو عالمى ديدم\r\nدر نگاه خموش و تب‌دارت * شورى و عشقى و غمى ديدم \r\n* *\r\n پيش از اين چشم دلرباى تو داشت * نگهى پر ز ناز و شرم و غرور\r\nليك دوش از نگاه چشم تو بود * ناز و شرم و غرور پيشين دور \r\n* *\r\n ديده بودم بسى نگاه تو را * هرگز اين شور و سوز و حال نداشت\r\nداشت گيرندگى و گرمى ليك * اين همه جذبه و جمال نداشت \r\n* *\r\n ديدم آن ديدگان و هم انگيز * زير پيشانى بلند سپيد\r\nچون دو درياى ژرف بىآرام * زير تابنده پرتو خورشيد\r\nمانده جامى جهان‌نما لغزان * روى امواج نقره‌فام زلال\r\nمردم ديدهء تو بود آن جام * من در او خوانده نقش ماضى و حال \r\n* *\r\n خود چه گويم كه در نگاه تو دوش * من چها خواندم و چها ديدم\r\nقصّهء درد جانگزا خواندم * گوهر اشك پربها ديدم \r\n* *\r\n يك جهان روح ، ذوق و مهر و صفا * شده يك جا فشرده در نگهى\r\nمگر از مجلس رسوم و قيود * بگشايد سوى نجات رهى \r\n* *\r\n شده زندانى علايق خويش * روح آزاده‌اى رهايى جوى\r\nنازنين بر اين اسارت تن * به زبان نگه « دريغا » گوى \r\n* *\r\n گشته در تنگناى سينهء دل * آتشى سرد و شعله‌اى خاموش\r\nبس به عشق فسرده و دل سرد * وام داده‌ست گرمى از آغوش \r\n* *\r\n\r\n","description":"","footnote":"","page_name":" 2846 ","page_number":654},
  {"content":"\r\n\r\n مانده از كاروان رفتهء عشق * آتشى مرده زير سرپوشى\r\nديده‌اى عشق‌جو ، نگاه غمش * بر مزارى به عشق خاموشى \r\n* *\r\n خاطرى مهرجوى و عشق‌پرست * زين دل سرد و عيش تلخ كسل\r\nخسته ز آسايش مقيّد خويش * آرزومند رنج بند گسل \r\n* *\r\n آسمانى فرشته‌اى معصوم * همدم ديوسيرتان و ددان\r\nدل پاكى و جانِ باخردى * رنجه از بددلان و بىخردان \r\n* *\r\n كرده روحى لطيف را مجروح * زخم چشمان هرزه و ناپاك\r\nبر لبى سايهء تبسّم خشم * زان نگه‌هاى شوخ شهوتناك \r\n* *\r\n كرده جلب نگاه بلهوسان * پيكرى در كمال رعنايى\r\nليك ننموده هيچ ديده هنوز * درك آن شاهكار زيبايى \r\n* *\r\n چشم صورت‌پرست شهوت‌جوى * محو زيبايى تن و بدنى\r\nغافل از جلوهء عواطف پاك * خيره در گيسوان پرشكنى \r\n* *\r\n سينه‌اى تابناك و عشق‌انگيز * پيش دل گشته حايلى از نور\r\nچشم نامحرمان ظاهربين * غافل از گنج و خيره در گنجور \r\n* *\r\n كودكى جُسته جعبه‌اى از عاج * جعبه را كرده غرق بوسهء ناز\r\nمانده پروانه‌اى ظريف در او * پرزنان بر فراز گوهر راز \r\n* *\r\n روح تنهاى آشناجويى * سالها مانده ناشناس و غريب\r\nپى به كُنهَش نبرده هيچ رفيق * ره به دردش نجسته هيچ طبيب \r\n* *\r\n\r\n","description":"","footnote":"","page_name":" 2847 ","page_number":655},
  {"content":"\r\n\r\n گريه‌ها كرده بىفشاندن اشك * ناله‌ها كرده بىكشيدن آه\r\nتا بسوز درون و راز دلش * حاسد و بدگمان نجويد راه \r\n* *\r\n بس‌كه در سينهء فسرده نهفت * اشك سوزان و آه آتش‌زاى\r\nعاقبت سرزد از درون دلش * آتشى تن گداز و جان‌فرساى \r\n* *\r\n اينك آشفته روح و تافته دل * خفته بر بستريست بيمارى\r\nكه به صد خون‌ِدل فراهم كرد * جان سوزان و جسم تب‌دارى \r\n* *\r\n در محيطى خموش و خالى و امن * در سكوت عميق و تيرهء شب\r\nكرده روشن درون سينهء سرد * آتش عشق را به شعلهء تب \r\n\r\nخواهش دل\r\n بمان اى شب كه تاريكى و بيدارى دلم خواهد * برو اى مه كه اندوه شب تارى دلم خواهد\r\nبيا اى غم بيا اى مونس شبهاى تار من * كه امشب از تو هم دردى و همكارى دلم خواهد\r\nبسوز اى جان كه جانى آتش‌افروز ، آرزو دارم * بكاه اى تن كه رنجورى و بيمارى دلم خواهد\r\nخدا را اى عزيز جان ! نگاهم كن نگاهم كن * كه از تير نگاهت ضربتى كارى دلم خواهد\r\nبرنجان و بنالانم ، بگريان و بسوزانم * كه سوز و اشك و آه و ناله و زارى دلم خواهد\r\nكنار و بوس و آغوش تو ارزانى به بيداران * كه من دنياى دردم ، عاشق‌آزارى دلم خواهد\r\nغم عشقى كرامت كرده‌اى جان و دل ما را * كه حق نشناسم از يك‌ذرّه غمخوارى دلم خواهد \r\n\r\n","description":"","footnote":"","page_name":" 2848 ","page_number":656},
  {"content":"\r\n\r\n رهايى جستم از هر قيد و آزادى ز هر بندى * ولى در بند گيسويت گرفتارى دلم خواهد\r\nبجز روى تو و موى تو و چشم نكوى تو * ز هرچ اندر دوعالم هست بيزارى دلم خواهد \r\n\r\nدر رثاء احسان طبرى\r\n طبرى رفت و جانش از غم رست * مرگ تن شادمانى جان بود\r\nجانش از قيد تن رهايى يافت * جان به تن در مضيق زندان بود\r\nهيچ‌گاه آن‌چنان‌كه خواست ، نزيست * كه نصيبش ز عمر ، حرمان بود\r\nخواست تا ره برد به آب حيات * غافل از خضر ره ، كه شيطان بود\r\nرهروى با دو ديدهء شبكور * رهنمايش به آب حيوان بود\r\nبه جوانى فتاده در ظلمات * مات و گم‌كرده‌راه و حيران بود\r\nملكى بود كز وساوس ديو * پى انگشتر سليمان بود\r\nاخترى دور مانده از فلكش * در فضاهاى تيره سرگردان بود\r\nدر جهان بودنش بسى دشوار * وز جهان رفتنش نه آسان بود\r\nآخر عمر دردمندى شد * كه ورا مرگ فجاء ، درمان بود\r\nخوب شد رفت ، زان كه گرمى ماند * رنج او غم‌فزاى ياران بود\r\nبس كنم زين سخن از او گفتن * كه چنو كم كسى در ايران بود\r\nبا همه فضل و دانش و هنرى * اينش برتر هنر كه انسان بود \r\n\r\n","description":"","footnote":"","page_name":" 2849 ","page_number":657},
  {"content":"\r\n\r\n\r\nقهرمان ( 1308 )\r\nمحمد قهرمان ، در دهم تيرماه 1308 در تربت حيدريه از مادر زاد . هنگام ولادت او را سلطان محمد نام نهادند ، اما نام سلطان بر او چندان نپاييد و موقع اخذ شناسنامه از سلطنت خلع گرديد و به همان محمد باقى ماند .\r\nنياى او محسن ميرزا ظلى قاجار از شاعران و مترجمان بنام بود و به زبان فرانسه نيز تسلط داشت و آثار نظم و نثرش در دوره‌هاى مجلهء ارمغان به چاپ رسيده است .\r\nپدرش محمد صادق ميرزا در هيجده‌سالگى براى تحصيل به تهران عزيمت كرد ، اما به جاى تحصيل دانش تن به ازدواج داد و با دختر محسن ميرزا ظلى پيوند زناشويى بست و به زادگاه خود بازگشت و به استخدام ادارهء ماليه ( دارايى ) درآمد و بعد از دو سال خدمت ، از كار دولتى دست كشيد و با مختصر علاقهء ملكى موروثى به كار كشاورزى پرداخت .\r\nمادرش نيز از زنان فاضله و باذوق بود و در نويسندگى دست داشت و آثارى از او به صورت رمان به‌جا مانده كه طبع و نشر نگرديده است .\r\nعمويش مرتضى ميرزا قهرمان كه عشق تخلص مىكرد ، و پدر او نيز حسنعلى ميرزا شجاع السلطنه كه شكسته تخلص مىنمود ، هر دو از شاعران توانا و بنام زمان خود بودند و در حال حاضر نيز عمويش استاد يزدان‌بخش قهرمان از شاعران بلندآوازهء اين خاندان بشمار مىرود .\r\nمحمد قهرمان پنج‌ساله بود كه مادر خود را از دست داد و در سيزده‌سالگى پدرش نيز بدرود حيات گفت . او تحصيلات ابتدايى را در زادگاه خود و دورهء متوسطه را در تهران و مشهد به‌پاى برد . در كلاس پنجم متوسطه بود كه با مهدى اخوان ثالث آشنا شد و در روى يك نيمكت كنار يكديگر نشستند و پايه دوستيشان استوار گرديد و تا اخوان زنده بود اين\r\n\r\n","description":"","footnote":"","page_name":" 2850 ","page_number":658},
  {"content":"\r\n\r\nدوستى پابرجا بود و مرگ او موجب تألم خاطرش را فراهم ساخت .\r\nقهرمان براى ادامهء تحصيل راهى تهران شد و در دانشكدهء حقوق به تحصيل پرداخت و پس از اخذ ليسانس به زادگاه خود روستاى خرم‌آباد تربت حيدريه بازگشت و به كشاورزى اشتغال ورزيد و در سال 1338 به مشهد آمد و در اين شهر مقيم شد . چون درآمد ملكى كفاف مخارج او را نمىداد ، به استخدام بانك عمران درآمد و به كار پرداخت و بيش از يك سال و نيم در بانك خدمت نكرد و از آن دست كشيد . سرانجام به پيشنهاد دكتر فياض رئيس دانشكدهء ادبيات در آذرماه 1340 در كتابخانهء دانشكده مشغول كار شد و در سال 1367 پس از بيست و هفت سال خدمت بنا به تقاضاى خود بازنشسته گرديد .\r\nقهرمان در دودمانى پرورش يافت كه بيشترشان اهل ذوق و شعر و ادب بوده‌اند و او نيز از ميراث خانوادگى بهره كافى گرفت و از همان كودكى به شعر و شاعرى پرداخت و در آغاز دوبيتىهاى روستايى و ضرب‌المثلها و لغات محلى را جمع‌آورى و يادداشت مىكرد و از چهارده‌سالگى غزلهايى به لهجهء تربتى مىسرود و در سى سال اخير اين لهجه را به‌طور جدى براى تمام قالبهاى شعرى به كار گرفت .\r\nقهرمان اگرچه در انواع شعر طبع‌آزمايى كرده ، اما بيشتر به غزلسرايى پرداخته و به نام شاعرى غزل‌سرا شناخته شده است . او در سبك هندى شعر مىسرايد و شعرش از استحكام و انسجام و لطف خاصى برخوردار مىباشد و امروز يكى از بهترين غزل‌سرايان معاصر شناخته شده است و غزل را استادانه مىسرايد .\r\nاز آثار او ، تصحيح و مقابلهء ديوان شهاب ترشيزى ( متوفى 1216 ) است كه به عللى از چاپ آن چشم پوشيد و نيز ديوان صيدى تهرانى و صائب تبريزى و كليم همدانى را تصحيح و به چاپ رسانيد و ديوان ناظم هروى و ميرزا رضى دانش مشهدى را براى طبع آماده كرده است و همچنين چند سالى است كه گردآورى منتخبى از اشعار گويندگان و شاعران هندىسرا را پى گرفته . اميد است روزى به اتمام آن توفيق يابد .\r\n\r\nپروانهء نجات\r\n مردن به راه عشق ، به منزل رسيدن است * چون موج از ميانه به ساحل رسيدن است\r\nدر خاك و خون تپيدن افتادگان عشق * از پيچ‌وتاب راه به منزل رسيدن است\r\nپرداختن ز درد دل خود به درد خلق * با يك دل شكسته به صددل رسيدن است \r\n\r\n","description":"","footnote":"","page_name":" 2851 ","page_number":659},
  {"content":"\r\n\r\n رخ تافتن ز عشق حقيقى سوى مجاز * از راه حق به عالم باطل رسيدن است\r\nبرخوردن از حيات ابد گرمتر ز خضر * با تشنگى به خنجر قاتل رسيدن است\r\nافتاده چاكها به دل از درد شانه را * تا كار او به عقدهء مشكل رسيدن است\r\nما را ز سوز و ساز مترسان كه شمع را * پروانهء نجات ، به محفل رسيدن است \r\n\r\nخواب پرواز\r\n موجم برد به هر سو ، با دست و پاى بسته * بازيچهء محيطم ، چون كشتى شكسته\r\nدر انتظار باران ، در خشكسال ماندم * لرزان چو خوشهء سبز ، بر دانه‌هاى بسته\r\nاز فيض بىوجودى ، در دستگاه گردون * ايمن ز گوشمالم ، چون رشتهء گسسته\r\nشكرانهء وصالت ، گر مىپذيرى از ما * داريم نيمه‌جانى ، از چنگ هجر رسته\r\nتا شوق وصل دارم ، آبى بر آتشم زن * دامن زدن چه حاصل ، بر شعلهء نشسته ؟\r\nنتوان به عمرها رفت ، اى كعبهء حقيقت * راهى كه مىگذارى در پيش پاى خسته\r\nخود را رسانده گيرد آهم به گوش تأثير * بينند خواب پرواز ، مرغان پرشكسته \r\n\r\nحصار تنگ\r\n در شام تار ، فال سحر مىزند دلم * اى صبحدم بخند كه پر مىزند دلم\r\nنوميد از دميدن خورشيد نيستم * با صد اميد ، فال سحر مىزند دلم\r\nدر بيستون عشق نيرزد به برگ كاه * جز تيشه هر گلى كه به سر مىزند دلم\r\nدر سينه جاى آه نماند از هجوم غم * از اين حصار تنگ به در مىزند دلم\r\nدر گلشنى كه غنچه نخندد ز بيم جان * غفلت نگر كه خندهء تر مىزند دلم\r\nاز ميوه‌هاى غم كه به صد رنگ مىرسد * در خشكسال جوش ثمر مىزند دلم\r\nزين مردمان ، چو كبك ز شهباز ، مىرمد * از بيم جان به كوه و كمر مىزند دلم\r\nدر بسته است و دادرسى نيست در ميان * نوميدوار مشت به در مىزند دلم\r\nاى مهربان « اميد » « 1 » دل و آرزوى جان * چون ذرّه در هواى تو پر مىزند دلم \r\n\r\n\r\n","description":"","footnote":"\r\n( 1 ) - منظور مهدى اخوان ثالث ( م - اميد ) است .\r\n","page_name":" 2852 ","page_number":660},
  {"content":"\r\n\r\n\r\nبرف پيرى\r\n برف پيرى بر سرم افتاد و هشيارم نكرد * صبح آمد بر سر بالين و بيدارم نكرد\r\nاز گذشت عمر من آوازه پايى برنخاست * كاروان بر راه زد امّا خبردارم نكرد\r\nپختگى حاصل نشد از گرم و سرد روزگار * زندگى سوهان عبرت بود و هموارم نكرد\r\nمهربان شد ساقى و بارى ز دوشم برنداشت * گردش رطل گران از غم سبكبارم نكرد\r\nتيره‌بختى بين كه چون آيينهء زنگار خورد * ز آشنارويان كسى رغبت به ديدارم نكرد\r\nشور و شوق دشت‌پيمايى قرارم برده بود * هيچ‌كس غير از جنون انديشهء كارم نكرد\r\nماند از آفت مسلّم هركه از خواهش گذشت * دست رد بر گل فشاندن زخمى خارم نكرد\r\nگرچه صد ره بيشتر در راه من گسترد دام * سبحه با آن صد گره يك‌ره گرفتارم نكرد\r\nشرمسار طاقت خويشم كه بار عمر را * تا به آخر برد و بر دوش كسى بارم نكرد \r\n\r\nبرگ زرد\r\n ز دشت بىكسىها رهنوردى برنمىخيزد * اگر خاكش رود بر باد ، گردى برنمىخيزد\r\nاز آن صحرا كه مىپرورد مجنون در كنار خود * به غير از گردباد هرزه‌گردى برنمىخيزد\r\nبه حسرت گرچه گوش انتظار من به ره مانده‌ست * ولى آواز پاى رهنوردى برنمىخيزد \r\n\r\n","description":"","footnote":"","page_name":" 2853 ","page_number":661},
  {"content":"\r\n\r\n غم دل را به دل مىگويم از بىهمزبانىها * كز اين بىدرد مردم ، اهل دردى برنمىخيزد\r\nبه ياد بوسهء گرمى كه روزى بر دهانم زد * ز لبهايم كنون جز آه سردى برنمىخيزد\r\nغبارى بر دلت ننشيند از پا گر درافتم من * كه از افتادنم چون سايه گردى برنمىخيزد\r\nنباشد مرد ميدان غمت جز من كس ديگر * چو من در كار غم ، دانى كه مردى برنمىخيزد\r\nز پا افتادگان را با قوىدستان نزاعى نيست * به جنگ باد هرگز برگ زردى برنمىخيزد \r\n\r\nقتلگاه پاييز\r\n از خاطر عزيزان ، گردون سترد ما را * هركس به ياد ما بود ، از ياد برد ما را\r\nخوبان گنه ندارند گر ياد ما نكردند * چون شعر بد به خاطر نتوان سپرد ما را\r\nبا اصل كهنهء خويش دلبستگى نداريم * آسان توان شكستن چون شاخ ترد ما را\r\nما برگهاى زرديم افتاده بر سر هم * در قتلگاه پاييز نتوان شمرد ما را\r\nسرجوش عمر خود را چون گل به باد داديم * در جام زندگانى مانده‌ست درد ما را\r\nكودك‌مزاجى ما كمتر نشد ز پيرى * بازيچه مىفريبد چون طفل خُرد ما را\r\nگردون چو دايهء پير ، بىمهر بود و بىشير * شد زهر خردسالى زين سالخورد ما را\r\nباقى نماند از ما جز مشت استخوانى * ازبس‌كه رنج پيرى درهم فشرد ما را\r\nچون شاخه‌هاى سرسبز از سردمهرى دهر * آبى كه خورده بوديم در رگ فسرد ما را\r\nخون شهيد عشقيم بر خاك ره چكيده * پامال اگر توان كرد نتوان سترد ما را\r\nما قطره‌هاى اشكيم بر چهرهء يتيمان * چون دانه‌هاى باران نتوان شمرد ما را\r\nبا اين دغل حريفان بازى به دست‌خون است * وز نقش كم نمانده‌ست امّيد برد ما را\r\nكو جان خستهء ما با يك‌نفس برآيد * اكنون كه آتش عشق در سينه مرد ما را\r\nچون سايه در سفرها پابند ديگرانيم * هركس به راه افتاد با خويش برد ما را \r\n\r\n","description":"","footnote":"","page_name":" 2854 ","page_number":662},
  {"content":"\r\n\r\n\r\nدر آرزوى خواب\r\n ديشب كه در انتظارت ، چشم نياسود ، اى خواب * دامن‌كشان مىچميدى ، مقصد كجا بود ، اى خواب\r\nتو روح موج سرابى ، طاوس باغ خيالى * گاهى سبك ، گاه سنگين ، چون كوه و چون دود ، اى خواب\r\nاى چشم من آشيانت ، ديريست اين لانه خاليست * كز گرد ره نارسيده ، پر مىكشى زود ، اى خواب\r\nهرگز در اين قلزم خون پايت به خشكى نيامد * هر شب ز آب دو چشمم پاى تو آلود ، اى خواب\r\nبيدارىام شام هجرست ، در خواب وصلش دهد دست * گر مىنهم چشم برهم ، اين است مقصود ، اى خواب\r\nتا عشق فرمانروا شد اين مردهء كوردل را * جز شغل شب‌زنده‌دارى كارى نفرمود ، اى خواب\r\nشب تا خيالش نيايد ، بر من حرام است خفتن * ور زان كه آيد خيالش ، بدرود بدرود ، اى خواب ! \r\n\r\nحكم قضا\r\n بىاختيار ، حكم قضا مىبرد مرا * برگ گلم كه باد صبا مىبرد مرا\r\nگيرم ز سازگارى طالع قفس شكست * بال‌وپر شكسته كجا مىبرد مرا\r\nپايم ز جسم گرچه زمينگير گشته است * تا بام چرخ دست دعا مىبرد مرا\r\nتا چاره داشتم ، ز خدايم خبر نبود * بيچارگى به‌سوى خدا مىبرد مرا\r\nنقش قدم كه مانده به‌جا از گذشتگان * در شاهراه دشت فنا مىبرد مرا\r\nبار گران رنج كه پشت مرا شكست * سوى عدم به قد دوتا مىبرد مرا\r\nچون برگ زرد ، بسته به موييست كار من * دم سردى نسيم ز جا مىبرد مرا\r\nدامان خود به دست هوس كرده‌ام رها * چون كشتى حباب هوا مىبرد مرا\r\nنيرنگ آسمان كه دو تن را به هم نهشت * از دست او چو رنگ حنا مىبرد مرا\r\nجوى زلال شعر تر « قدسى » و « سهى » * با خود به چشمه‌سار بقا مىبرد مرا \r\n\r\n","description":"","footnote":"","page_name":" 2855 ","page_number":663},
  {"content":"\r\n\r\n\r\nسراب\r\n در عالمى كه چون موج ، بنياد آن بر آب است * اظهار زندگانى ، آبى پايه چون حباب است\r\nكى سبزهء لب جو آگه شود كه رفتيم ؟ * رفتار ما در اين باغ ، آرام‌تر ز آب است\r\nدروازهء عدم را از دور مىتوان ديد * ازبس‌كه عمر ما را در قطع ره شتاب است\r\nدر اين كوير بىآب مُرديم تا بدانيم * هر وعده‌اى فريب است ، هر چشمه‌اى سراب است\r\nجان از شكنجهء جسم آسودگى ندارد * مرغى كه در قفس ماند ، پيوسته در عذاب است\r\nنتوان گرفت دنبال آن را كه شوق پر داد * برجا نمىنهد نقش پايى كه در ركاب است\r\nطى شد كتاب عمرم با اين سؤال مبهم * كز ابتداى خلقت ، همواره بىجواب است :\r\nبهر چه آمدم من ؟ بهر چه مىروم من ؟ * پرسش بجاست ، امّا ، پايان اين كتاب است \r\n\r\nملال بىرنگ\r\n آواز پاى پاييز ، هشيار كرد ما را * برگى كه از گل افتاد ، بيدار كرد ما را\r\nنرم و سبكتر از آه ، دلتنگى از در آمد * ور آن ملال بىرنگ ، سرشار كرد ما را\r\nبرگى كه رفت بر باد ، وان گل كه ريخت بر خاك * زين عمر بىسرانجام ، بيزار كرد ما را\r\nيك‌چند سر كشيديم چون گردباد ، امّا * پيرى رسيد و چون خاك ، هموار كرد ما را \r\n\r\n","description":"","footnote":"","page_name":" 2856 ","page_number":664},
  {"content":"\r\n\r\n گفتند بركشد چرخ ، مردان راه حق را * آرى ز خاك برداشت ، بر دار كرد ما را\r\nاى ديده در بهاران پربار و برگى ما * بارى بيا كه پاييز ، بىبار كرد ما را\r\nازبس‌كه ناگوار است دور از تو زندگانى * آبى كه بىتو خورديم ، بيمار كرد ما را\r\nيك شب كه بعد عمرى چون بخت خويش خفتيم * تيغ سپيدهء صبح ، بيدار كرد ما را\r\nاين با كه مىتوان گفت كان مهربان‌ترين يار * چندان‌كه مىتوانست ، آزار كرد ما را \r\n\r\nفيض جنون\r\n پاى طلب هميشه به منزل نمىرسد * همواره دست موج به ساحل نمىرسد\r\nبا اين قد خميده به جايى نمىرسم * مانند بار كج كه به منزل نمىرسد\r\nبىوجه نيست نالهء دل از نصيب خويش * صد درد سينه‌سوز به يك دل نمىرسد\r\nبىرنگ زرد برنخورى از ثمر ، كه سرو * با سبزى مدام به حاصل نمىرسد\r\nديوانه شو كه وارهى از جور سرنوشت * حكم قلم به صفحهء باطل نمىرسد\r\nاز شور عشق ، خاطر بىدرد فارغ است * فيض جنون به مردم عاقل نمىرسد\r\nآن موج خسته‌ام كه به صد دست و پا زدن * يك‌بار از ميانه به ساحل نمىرسد\r\nكى دامنش رها شود از چنگ خون من ؟ * گر دست من به دامن قاتل نمىرسد\r\nاز جنبش تو ، هر سر موى من آگه است * تيغ تو بىخبر به سر دل نمىرسد\r\nدست حمايتى بدرآور ز آستين * كاين شمع نيم‌مرده به محفل نمىرسد\r\nبىحاصلى ببين كه در اين خاك شوربخت * يك‌دانهء اميد به حاصل نمىرسد \r\n\r\n","description":"","footnote":"","page_name":" 2857 ","page_number":665},
  {"content":"\r\n . \r\n","description":"","footnote":"","page_name":" 2858 ","page_number":666},
  {"content":"\r\n\r\n\r\nفهرست اعلام\r\n* كسان\r\n* جايها\r\n* كتابها\r\n* مجله‌ها\r\n* روزنامه\r\n\r\n","description":"","footnote":"","page_name":" 2859 ","page_number":667},
  {"content":"\r\n . \r\n","description":"","footnote":"","page_name":" 2860 ","page_number":668},
  {"content":"\r\n\r\n\r\nكسان\r\n\r\nآ\r\nآربرى 2639\r\nآرنگ ، سيد مصطفى 2446\r\nآقاسى 2407\r\nآل بويه ، دكتر اسد اللّه 2387\r\nآية اللّه امام خمينى 2655\r\nآية اللّه حاج شيخ محمود فرساد 2655\r\nآية اللّه حاج ميرزا على آقا قاضى 2516\r\nآية اللّه سيد خليل اللّه حسينى 2757\r\nآية اللّه شيخ عبد الكريم حائرى 2424 ، 2655 ، 2788\r\nآية اللّه كاشانى 2656\r\nآية اللّه كمپانى 2516\r\nآية اللّه محمد غروى كاشانى 2467\r\nآية اللّه نائينى 2516\r\nآيتى ، عبد الحسين 2828\r\n\r\nالف\r\nاباذرى 2393\r\nاخوان ثالث ، مهدى 2850\r\nاديب شعاعى قاهانى ، سيد اسماعيل 2403\r\nاديب طاهرى ، سيد اسماعيل 2403\r\nاديب نيشابورى 2239 ، 2275 ، 2295\r\nاردكانى ، خليل 2509\r\nاردكانى ، نصر اللّه 2509\r\nارغون ، فخر عظمى 2593\r\nارغون ، مكرم السلطان امير تومان 2593\r\nاسدآبادى ، جمال الدّين 2287 ، 2675\r\nاسماعيل اصفهانى ، كمال الدّين 2559\r\nاشترى ، احمد خان 2701\r\nاصفهانى ، ابو الفقراء 2503\r\nاصفهانى ، حاج ميرزا حسن 2343\r\nاصفهانى ، سروش 2691\r\nاصفهانى ، سيد ابو الحسن 2334 ، 2516\r\nاصفهانى ، غلام على بن رحيم 2559\r\nاصفهانى ، محمد صادق 2655\r\nاصفهانى ، محمد كاظم 2559\r\nاعتماد السلطنه 2403\r\nاعتصامى ، پروين 2540\r\nاعمى ، شيخ محمد 2478\r\n\r\n","description":"","footnote":"","page_name":" 2861 ","page_number":669},
  {"content":"\r\n\r\nافشار 2823\r\nافشار ، محمد حسين خان 2287\r\nالستى ، ناهيد 2392\r\nامامزاده زيدى ، ابراهيم 2433\r\nامامى ، ناصر 2707\r\nاهرى ، على اكبر 2264\r\nايوبى ، صلاح الدّين 2244\r\n\r\nب\r\nبادكوبه‌اى ، سيد حسن 2516\r\nباستانى پاريزى 2673\r\nبحرالعلومى ، حسين 2469\r\nبديعى 2392\r\nبرقعى خراسانى ، عماد الدّين 2532\r\nبرقى كاشانى ، افضل الدّين محمد 2757\r\nبشرويه‌اى ، ملا حسين 2397\r\nبلوكى ، على اصغر 2645\r\nبهبهانى ، سيمين 2259 ، 2384 ، 2593\r\nبيدارمغز ، حسن 2748\r\n\r\nپ\r\nپاك‌بين آورزمانى ، قهرمان 2834\r\nپسيان ، كلنل محمد تقى 2456\r\nپوركفاش ، على 2522\r\nپيدا ، جعفر 2392\r\nپيراندللو 2683\r\n\r\nت\r\nتابنده ، على 2472\r\nتاج‌بخش ، غزل 2547\r\nتبريزى ، ميرزا رضى 2264\r\nتربيت ، عليقلى خان 2559\r\nتقوى ، سيد محمد تقى 2251\r\nتميمى ، فرخ 2628\r\nتندرى ، محمود 2462\r\nتنكابنى ، طاهر 2808\r\nتوللى ، فريدون 2628 ، 2753\r\nتوليت ، حاج سيد ابو الفضل 2214\r\nتويسركانى ، پارسا 2729\r\nتهرانى ، باقر 2808\r\nتيمورتاش ، ايراندخت 2729\r\n\r\nج\r\nجاويد 2540\r\nجمالى ، رضا 2393\r\nجمالى اسدآبادى ، صفات اللّه 2287\r\nجواهرى ، احمد 2618\r\nجواهرى ، محمد 2618\r\nجودى 2796\r\n\r\nح\r\nحافظ 2207 ، 2226 ، 2223 ، 2248 ، 2384 ، 2498 ، 2553 ، 2691 ، 2716 ، 2753\r\nحالت ، ابو القاسم 2729\r\nحامى ، عزيز اللّه 2441\r\nحائرى ، سيد محمد على 2351\r\nحجت‌زاده ، زهرا 2472\r\nحسنعلى ميرزا ( شعاع السلطنه ) 2763\r\nحسينى ، حسين 2743\r\nحسينى ، محمد نصير 2657\r\nحسينى ، ميرزا جهانگير خان 2376\r\nحسينى بهجتى 2657\r\n\r\n","description":"","footnote":"","page_name":" 2862 ","page_number":670},
  {"content":"\r\n\r\nحسينى نائينى ، حسنعلى 2734\r\nحضرت امام جواد ( ع ) 2531 ، 2783\r\nحضرت امام حسن ( ع ) 2573\r\nحضرت امام حسين ( ع ) 2351\r\nحضرت عبد العظيم 2433 ، 2764\r\nحضرت على ( ع ) 2784\r\nحضرت على بن موسى الرضا ( ع ) 2207\r\nحضرت محمد ( ص ) 2446\r\nحضرت معصومه ( س ) 2214 ، 2540 ، 2784\r\nحقايق 2556\r\nحكيم 2516\r\nحكيم‌باشى ، ميرزا باقر 2734\r\nحكيم لشكر ، محمد على 2509\r\n\r\nخ\r\nخالدى 2302\r\nخالقى 2302\r\nخدابخش ، مرتضى 2615\r\nخدايى ، ملوك 2393\r\nخطيبى ، پرويز 2729\r\nخلعتبرى ، ترانه 2593\r\nخلعتبرى ، عادل 2568 ، 2593\r\nخلعتبرى ، فخر عادل 2593\r\nخوانسارى ، ابو القاسم 2516\r\nخيام 2248\r\n\r\nد\r\nدرگزى ، عبد الكريم 2655\r\nدستغيب شيرازى 2512\r\nدستگردى ، وحيد 2254 ، 2316\r\nدلكش ، 2302\r\nدوكولانژ فوستل 2739\r\nدهلوى ، بيدل 2259\r\n\r\nذ\r\nذكاء الملك اصفهانى ، محمد حسين 2697\r\nذو الرئاستين ، مونس عليشاه 2720\r\n\r\nر\r\nرازى ، ابو الفتح 2764\r\nرازى ، فخر 2834\r\nراوزى ، ابو الرضا 2757\r\nرجايى ، خليل 2509\r\nرحمت عليشاه 2343\r\nرشتى ، سيد كاظم 2397\r\nرضوى ، سيد حسين 2540\r\nرضوى ، سيد مهدى 2784\r\nرضوى ، على 2783\r\nرعدى آذرخشى 2707\r\nرفيعى ، داريوش 2393\r\nروح القدس ، حاج سيد هادى 2287\r\nروزبه ، اسماعيل 2711\r\nريحان يزدى ، عليرضا 2351\r\n\r\nز\r\nزرين‌تاج ( طاهره ، قرة العين ) 2397\r\n\r\nژ\r\nژاك رسو ، ژان 2782\r\nژوليده ، محمود خان 2675\r\n\r\n","description":"","footnote":"","page_name":" 2863 ","page_number":671},
  {"content":"\r\n\r\n\r\nس\r\nساجدى ، احمد 2392\r\nساغر ، محمد ابراهيم 2559\r\nسالك كرمانشاهى 2503\r\nسامانى ، خليل 2784\r\nسايه‌وندى ، على 2719\r\nسبزوارى ، حميد 2712\r\nسبزوارى ، محمد حسين 2618\r\nسپهرى ، سهراب 2384\r\nسپهرى ، فرخ 2628\r\nسرپا ، ابرام 2370\r\nسردار جليل كلبادى ، لطف‌على خان 2430\r\nسررشته‌دار ، ميرزا على 2808\r\nسعد العلماء ، حاج ميرزا على اصغر 2655\r\nسعد مسعود 2391\r\nسعدى 2316 ، 2384 ، 2553 ، 2692\r\nسميعى ، حسين 2239 ، 2503\r\nسميعى ، كيوان 2207\r\n\r\nش\r\nشاو ، برنارد 2684\r\nشاه جهان 2795\r\nشايگان ، تقى 2393\r\nشبسترى ، شيخ محمد 2351\r\nشجاع السلطنه ، حسينعلى ميرزا 2850\r\nشريعتى ، على 2796\r\nشكسپير 2639\r\nشمس العلماء قريب 2239\r\nشهرستانى ، سيد هبة الدّين 2604\r\nشهريار 2716\r\nشهشهانى اصفهانى ، عبد الحسين 2789\r\nشيخ سرنا 2370\r\nشيدا 2559\r\nشيرازى ، حبيب اللّه 2691 ، 2763\r\nشيرازى ، ملا صدرا 2757\r\nشيرانى بيدآبادى ، على 2259\r\nشيروانى ، حاج ميرزا زين العابدين 2343\r\nشيرانى ، عيسى قلى 2259\r\n\r\nص\r\nصابر ، صالح 2233\r\nصابر عليشاه ، ميرزا عباس 2270\r\nصابرى ، كيومرث 2615\r\nصابرى ، محمد 2214\r\nصارمى ، محمد 2218\r\nصالح وكيل ، محمد 2222\r\nصالحى ، بهمن 2226\r\nصائب 2207 ، 2233 ، 2259 ، 2316 ، 2813\r\nصائم ، سيد على اصغر 2201 ، 2202\r\nصبا ، ابو الحسن 2393\r\nصبا ، عليرضا 2239\r\nصبا ، فتحعلى خان 2239\r\nصبرى ، خليل اللّه 2244\r\nصبوحى ، شاطر عباس 2247 ، 2248\r\nصبورى كسروى انصارى ، نصر اللّه 2254\r\nصديقى نخجوانى ، رضا 2264\r\nصغير اصفهانى ، محمد حسين 2270\r\nصفا ، دكتر ذبيح اللّه 2295 ، 2296\r\nصفا ، محمد حسين 2275 ، 2276\r\nصفارزاده ، طاهره 2321\r\nصفارى ، فتح اللّه 2329\r\nصفايى ، ابراهيم 2316\r\n\r\n","description":"","footnote":"","page_name":" 2864 ","page_number":672},
  {"content":"\r\n\r\nصفوت ، محمد على 2334\r\nصفىعلى شاه ، ميرزا حسن 2282\r\nصلاحى ، عمران 2356\r\nصنيع الملك 2312\r\nصنيعيان ، اسد اللّه 2207\r\nصورتگر ، دكتر لطف‌على 2364 ، 2365\r\nصهبا ، ابراهيم 0 ، 2372371\r\n\r\nض\r\nضيغم الدوله 2632\r\n\r\nط\r\nطارمى ، يد اللّه 2384\r\nطاعتى ، دكتر عبد العلى 2387\r\nطالع ، عبد اللّه 2392\r\nطائى شميرانى 2380\r\nطباطبايى ( قاضى ) ، سيد محمد حسين 2516\r\nطراز يزدى ، عبد الوهاب 2407 ، 2408\r\nطريقتى ، عبد الحسين 2412\r\nطوسى ، خواجه نصير الدّين 2828\r\n\r\nظ\r\nظريف‌زاده ، محمد 2440 ، 2441\r\nظلى قاجار ، ميرزا محسن 2850\r\nظهير الدوله ، ميرزا على خان 2282 ، 2301\r\n\r\nع\r\nعابد ، حسين 2446\r\nعابد ، محمد 2446 ، 2522\r\nعابدينى ، فرهاد 2451\r\nعادل ، ابو طالب 2254\r\nعادل ، فخر 2568\r\nعادل‌نژاد خلعتبرى 2568\r\nعارف قزوينى 2392\r\nعارفى ، على 2462\r\nعاطفى ، اسد اللّه 2473\r\nعاطفى ، حسن 2467\r\nعاطفى ، يد اللّه 2473\r\nعاملى ، حميد 2548\r\nعباسى ، كيومرث 2812\r\nعليشاه ، ظهور 2207\r\nعدنانى ، منوچهر 2483\r\nعراقى ، آقا ضياء 2334\r\nعريان ، باباطاهر 2312\r\nعسكرى كامران ، محمد تقى 2487\r\nعسكرى كامران ، محمد على 2487\r\nعشقى ، سيد محمد رضا 2490\r\nعصار ، سيد كاظم 2334\r\nعضدى ، عباسه 2497\r\nعطار ، سيد رضا 2397\r\nعطارد ، الهه 2509\r\nعطارد ، جواد 2509\r\nعطارد دامپزشك 2509\r\nعطارد ، سعيد 2509\r\nعطارد ، مسعود 2509\r\nعلاف ، محمد حسين 2743\r\nعلىآبادى ، محمد حسين 2525\r\n\r\nغ\r\nغيور ، حسين 2578\r\nغفورزاده ، احمد 2415\r\nغمام همدانى 2207 ، 2392\r\n\r\n","description":"","footnote":"","page_name":" 2865 ","page_number":673},
  {"content":"\r\n\r\nغنىزاده ، فضل اللّه 2564\r\nغنىزاده ، محمود 2564\r\nغوغا 2593\r\nغيرت كرمانشاهى ، عبد الكريم 2572\r\n\r\nف\r\nفتى ، محمد على 2588\r\nفخرايى ، ابراهيم 2674\r\nفرات ، عباس 2596\r\nفرامرزى ، عبد الرحمن 2600\r\nفرجيان ، مرتضى 2615\r\nفرخ خراسانى ، محمود 2243\r\nفرخزاد ، فروغ 2683\r\nفرخى يزدى ، محمد 2632\r\nفردوس فراهانى ، اسماعيل 2604\r\nفرزاد ، مسعود 2638\r\nفرزين ، عبد الحسين 2650\r\nفرصت شيرازى 2364\r\nفرقتى ، ابو تراب بيك 2306\r\nفروتن ، عباس 2667\r\nفروحى ، على 2672\r\nفروزانفر ، بديع الزمان 2387\r\nفروغى ، ابو الحسن خان 2697\r\nفروغى ، عباس 2691\r\nفروغى بسطامى 2691 ، 2763\r\nفريد ، ناصر 2609\r\nفرهمند ، اديب 2559\r\nفريور ، محمد 2720\r\nفسايى ، محمد كاظم 2680\r\nفقيه اسدآبادى ، حاج ميرزا محسن 2287\r\nفقيهى ، رضا 2724\r\nفكرى ، ناصر 2471\r\nفكور ، كريم 2729\r\nفلسفى ، نصر اللّه 2738\r\nفولادى ، حسين 2743\r\nفياض ( دكتر ) 2850\r\nفيروزآبادى ، سيد على 2753\r\nفيض كاشانى 2351 ، 2757\r\nفيضى ، مصطفى 2757\r\n\r\nق\r\nقارى ، ميرزا على اكبر 2264\r\nقارىزاده ، محمود 2773\r\nقاضى ، سيد محمد 2516\r\nقاضى شريعت پناهى ، ابو الفضل 2778\r\nقاهانى ، جواد 2808\r\nقائمى ، سيد على 2512\r\nقدسى ، عبد الجواد 2789\r\nقدسى ، محمد جان 2795\r\nقدسىنژاد ، غلامرضا 2795\r\nقرشى ، عبد الوهاب 2802\r\nقرشى ، غلامحسين 2802\r\nقره‌باغى ، ميرزا نصير 2334\r\nقريب ، عبد العظيم 2808\r\nقريشىزاده ، بدر الدّين 2583\r\nقريشىزاده ، جليل 2473 ، 2583\r\nقزوينى ، ابو القاسم 2456\r\nقزوينى برغانى ، ملا صالح 2397\r\nقزوينى تلمذ ، هاشم 2795\r\nقلم‌سياه ، اكبر 2823\r\nقمى ، شاطر مصطفى 2248\r\nقوامى ، اكبر 2828\r\n\r\n","description":"","footnote":"","page_name":" 2866 ","page_number":674},
  {"content":"\r\n\r\nقوامى ، ميرزا سيد على 2828\r\nقهرمان ، محمد 2796 ، 2850\r\nقهرمان ، مرتضى ميرزا 2850\r\nقهرمان ، يزدان‌بخش 2841\r\n\r\nك\r\nكار ، فريدون 2716\r\nكاشى ، محمد 2478\r\nكبريايى ( مفتون ) 2392\r\nكردستانى ، ابو القاسم 2490\r\nكرمى ، احمد 2248\r\nكريستن‌سن ، 2739\r\nكسروى ، سيد احمد 2264\r\nكسمايى ، حسين خان 2675\r\nكسيلا ، احمد 2451\r\nكلانتر ، ميرزا محمود خان 2397\r\nكلنل وزيرى 2370\r\nكلهر ، حسينعلى خان 2503\r\nكمال‌پور ، احمد 2796\r\nكوثر عليشاه 2312\r\nكيوان 2540\r\n\r\nگ\r\nگلچين معانى ، احمد 2370\r\nگلستان ، ابراهيم 2683\r\nگلشن ، محمد على 2763\r\nگنجوى 2316\r\nگيلانى ، گلچين 2628\r\n\r\nل\r\nلاندر 2639\r\nلاهوتى ، حسين 2306\r\nلاهوتى كرمانشاهى ، ابو القاسم 2247\r\nلسان كاشانى ، حسين 2470\r\nلطف‌على خان 2364\r\nلعلى 2264\r\nلنكرانى ، ميرزا على 2334\r\nلرمانتف 2304\r\n\r\nم\r\nمبرقع ، موسى 2532 ، 2783\r\nمحجوبى 2302\r\nمحجوبى اصيل ، صفورا 2338\r\nمحزون ، لطف اللّه 2287\r\nمحمد شاه قاجار 2407 ، 2691\r\nمخبر ، محمد على 2680\r\nمدرسى يزدى ، على 2655\r\nمدنى ، سيد حسن 2312\r\nمدنى ، سيد محمود 2312\r\nمستوفى سوادكوهى ، نصر اللّه خان 2738\r\nمشتاق اصفهانى 2286\r\nمصاحبى نائينى ( عبرت ) 2478\r\nمصدق ( دكتر ) 2795\r\nمصفا ، مظاهر 2275\r\nمظفر الدّين شاه 2660\r\nمظهر 2540\r\nمعصومى ، على اصغر 2473\r\nمعيرى ، رهى 2370\r\nمعين ، محمد 2677\r\nمعين دفتر ، محمد تقى 2532\r\nمفيد ( شيخ ) 2660\r\nمقدس ، سيد يحيى 2819\r\n\r\n","description":"","footnote":"","page_name":" 2867 ","page_number":675},
  {"content":"\r\n\r\nملك‌الشعراء بهار 2239 ، 2490\r\nملك‌الشعراء صبا ، محمود خان 2691\r\nملك‌الشعراء عنقا ، ابو الفقر 2559\r\nملك حجازى ، سيد مهدى 2819\r\nملك ، عبد الحميد 2428\r\nمنشى ، حسينعلى 2757 ، 2773\r\nمنور عليشاه ، حاج آقا محمد 2343\r\nموسوى گرمارودى ، سيد على 2201\r\nمولوى 2753\r\nمولوى گيلانى ، محمد هادى 2284\r\nمهران ، محمد 2214\r\nميرزا جعفر ( بهجت ) 2660\r\nميرزا حسن 2312\r\nميرزا غلامرضا 2808\r\nميرزا موسى خان ( منشى ) 2329\r\nميرزاده عشقى 2490\r\nميرصفى ، سيد على اصغر 2295\r\nمينو ، امير خان 2392\r\n\r\nن\r\nناتل خانلرى ، پرويز ( دكتر ) 2295\r\nنادرپور ، نادر 2259 ، 2753\r\nناصح ، محمد على 2512\r\nناصر الدّين شاه 2397 ، 2691 ، 2763\r\nناظمى ، عبد الرحيم 2757\r\nنثرى ، موسى 2789\r\nنجات‌اللّهى ، كامران 2676\r\nنوا ، جعفر 2259\r\nنواب صفوى ، اسماعيل 2301\r\nنواب صفوى صفايى ، سيد مرتضى 2301\r\nنور الدّين محمد ( نجيب كاشانى ) 2306\r\nنىداود ، مرتضى 2393\r\nنيمايوشيج 2226 ، 2384 ، 2716\r\n\r\nو\r\nوثوق الدوله 2632\r\nوزيرى ، قمر الملوك 2393 ، 2395\r\nوفادار 2302\r\nوفا عليشاه 2284\r\nوكيل الملك كردستانى 2222\r\nويكتور هوگو 2739\r\n\r\nه\r\nهاشمى ، فخر الدّين 2424\r\nهدايت ، صادق 2638\r\nهدايتى ، سيد احمد 2392\r\nهمدانى 2316\r\nهمدانى ، آزاد 2392\r\nهمدانى ، ابو الحسن 2433\r\n\r\nى\r\nياحقى 2302\r\nيتيم 2588\r\nيزدى ، آقا على 2392\r\nيزدى ، سيد على 2334\r\nيوسف‌زاده ، محمد 2553\r\n\r\n","description":"","footnote":"","page_name":" 2868 ","page_number":676},
  {"content":"\r\n\r\n\r\nجايها\r\n\r\nآ\r\nآبادان 2264 ، 2487\r\nآذربايجان 2264 ، 2269 ، 2503 ، 2516\r\nآران كاشان 2747\r\nآستان قدس رضوى 2618\r\nآلمان 2819\r\nآمريكا 2322 ، 2609\r\nآينه دانشوران 2351\r\n\r\nالف\r\nابراهيم‌آباد اراك 2604\r\nاتحاد جماهير شوروى 2632 ، 2819\r\nاداره بهدارى 2522 ، 2734\r\nاداره فرهنگ و ارشاد اسلامى 2226 ، 2295 ، 2351 ، 2364 ، 2487 ، 2509 ، 2578 ، 2583 ، 2593 ، 2711 ، 2738 ، 2789 ، 2802\r\nاداره كل انتشارات و تبليغات 2301 ، 2302\r\nاراك 2424 ، 2428 ، 2604 ، 2724\r\nاروميه ( رضائيه ) 2711\r\nازبكستان 2618\r\nاسدآباد همدان 2387 ، 2312\r\nاسلامبول 2490 ، 2564\r\nاصفهان 2254 ، 2259 ، 2270 ، 2275 ، 2301 ، 2316 ، 2343 ، 2412 ، 2483 ، 2525 ، 2540 ، 2559 ، 2588 ، 2596 ، 2655 ، 2734\r\nاليگودرز بختيارى 2802\r\nانجمن ادبى ارشاد اسلامى 2226\r\nانجمن ادبى اصفهان 2270\r\nانجمن ادبى ايران 2207\r\nانجمن ادبى بيدل 2259\r\nانجمن ادبى حكيم نظامى 2207 ، 2596\r\nانجمن ادبى خراسان 2618\r\nانجمن ادبى خواجو 2813\r\nانجمن ادبى دانشوران 2564 ، 2593 ، 2802\r\nانجمن ادبى دوستداران حافظ 2226\r\nانجمن ادبى سارى 2329\r\nانجمن ادبى سخن 2202 ، 2547 ، 2582\r\nانجمن ادبى سعدى 2259 ، 2412 ، 2610\r\n\r\n","description":"","footnote":"","page_name":" 2869 ","page_number":677},
  {"content":"\r\n\r\nانجمن ادبى شعراى ايران 2813\r\nانجمن ادبى صائب 2259 ، 2707 ، 2784\r\nانجمن ادبى صفا 2467 ، 2738 ، 2757 ، 2773\r\nانجمن ادبى فردوسى 2795\r\nانجمن ادبى فرهنگستان 2503 ، 2596 ، 2701\r\nانجمن ادبى قم 2462\r\nانجمن ادبى كرمانشاه 2573 ، 2812\r\nانجمن ادبى كمال 2412\r\nانجمن ادبى وزيرى 2412\r\nانجمن ادبى همدان 2207\r\nانجمن ادبى اخوت 2282\r\nانگلستان 2497 ، 2683 ، 2819\r\nاوين ( زندان ) 2796\r\nاهواز 2316 ، 2716\r\nايران 2201 ، 2226 ، 2233 ، 2244 ، 2295 ، 2296 ، 2312 ، 2321 ، 2343 ، 2364 ، 2490 ، 2516 ، 2553 ، 2564 ، 2600 ، 2691 ، 2778\r\n\r\nب\r\nبابل ( بارفروش ) 2295\r\nباكو 2357\r\nباغ ايلخانى 2397\r\nباغ سپهسالار 2490\r\nبافق يزد 2487\r\nبحرين 2600\r\nبرلين 2564 ، 2819\r\nبغداد 2632\r\nبمبئى 2312\r\nبندرعباس 2487 ، 2588\r\nبيرجند 2370 ، 2650\r\nبيروت 2296\r\n\r\nپ\r\nپاريس 2296 ، 2525 ، 2697\r\n\r\nت\r\nتبريز 2264 ، 2334 ، 2370 ، 2428 ، 2446 ، 2503 ، 2516 ، 2564 ، 2588\r\nتخت فولاد اصفهان 2558\r\nتربت حيدريه 2841 ، 2850\r\nتركيه 2490 ، 2564 ، 2724 ، 2819\r\nتويسركان 2812\r\nتهران 2207 ، 2214 ، 2226 ، 2233 ، 2239 ، 2247 ، 2254 ، 2264 ، 2295 ، 2301 ، 2306 ، 2316 ، 2343 ، 2351 ، 2356 ، 2364 ، 2370 ، 2376 ، 2387 ، 2392 ، 2393 ، 2397 ، 2403 ، 2407 ، 2412 ، 2424 ، 2428 ، 2433 ، 2440 ، 2451 ، 2467 ، 2473 ، 2478 ، 2487 ، 2490 ، 2497 ، 2503 ، 2525 ، 2540 ، 2547 ، 2552 ، 2559 ، 2568 ، 2578 ، 2588 ، 2593 ، 2596 ، 2600 ، 2604 ، 2609 ، 2615 ، 2628 ، 2632 ، 2683 ، 2692 ، 2697 ، 2701 ، 2716 ، 2720 ، 2724 ، 2734 ، 2753 ، 2763 ، 2783 ، 2802 ، 2808 ، 2823 ، 2850\r\n\r\nج\r\nجعفرآباد شميران 2282\r\nجمال‌آباد شميران 2282\r\n\r\n","description":"","footnote":"","page_name":" 2870 ","page_number":678},
  {"content":"\r\n\r\nجمهورى ارمنستان 2724\r\nجمهورى گرجستان 2724\r\n\r\nح\r\nحجاز 2312 ، 2343 ، 2724\r\nحسام‌آباد 2287\r\n\r\nخ\r\nخاركوف 2697\r\nخراسان 2207 ، 2239 ، 2275 ، 2596 ، 2763\r\nخرم‌آباد تربت حيدريه 2850\r\nخوسف 2650\r\nخوى 2711\r\n\r\nد\r\nدانشسراى تبريز 2336\r\nدانشسراى عالى 2295 ، 2317 ، 2467 ، 2808\r\nدانشكده افسرى 2370 ، 2451 ، 2609 ، 2638 ، 2650 ، 2720\r\nدانشكده اقتصادى 2487 ، 2778\r\nدانشكده پزشكى ايران 2672\r\nدانشكده پزشكى شهيد بهشتى 2672\r\nدانشكده حقوق 2222 ، 2440 ، 2683 ، 2487 ، 2525 ، 2729 ، 2778 ، 2850\r\nدانشكده ادبيات 2296 ، 2364 ، 2440 ، 2487 ، 2851\r\nدانشكده علوم 2387\r\nدانشكده علوم انسانى 2487\r\nدانشكده علوم سياسى 2487 ، 2778\r\nدانشكده معقول و منقول 2351 ، 2795\r\nدانشكده نفت 2628\r\nدانشكده هنرهاى زيباى تهران 2338\r\nدانشگاه آيوا آمريكا 2322\r\nدانشگاه پهلوى شيراز 2364 ، 2638\r\nدانشگاه تهران 2697\r\nدبستان ابن سينا 2467\r\nدبستان امير اتابك 2729\r\nدبستان امير كبير 2615\r\nدبستان پهلوى غين 2218\r\nدبستان پهلوى گلپايگان 2219\r\nدبستان دانش 2509\r\nدبستان شرف 2525\r\nدبستان شريعت 2615\r\nدبستان شهريار 2615\r\nدبستان صنيع الدوله 2462\r\nدبستان عليشاه 2615\r\nدبستان وثوق 2752\r\nدبستان البرز 2296\r\nدبيرستان دار الفنون 2296 ، 2370 ، 2525 ، 2596 ، 2615 ، 2638 ، 2738 ، 2808\r\nدبيرستان شرف 2296 ، 2729\r\nدبيرستان علميه تهران 2487\r\nدبيرستان محموديه 2467\r\nدزفول 2802\r\nدهكدهء اميريه 2218\r\n\r\nر\r\nرشت 2226 ، 2233 ، 2329 ، 2387 ، 2503 ، 2672\r\nرنووران 2415\r\n\r\n","description":"","footnote":"","page_name":" 2871 ","page_number":679},
  {"content":"\r\n\r\nروستاى كره 2218\r\nرى 2433 ، 2738\r\n\r\nز\r\nزاغ‌آباد 2415\r\nزان 2516\r\n\r\nس\r\nسارى 2403\r\nسازمان ريشه‌كنى مالاريا در ايران 2306\r\nسبزوار 2465\r\nسرخاب تبريز 2522\r\nسلماس 2564\r\nسمنان 2778\r\nسنندج 2222 ، 2244 ، 2638\r\nسوريه 2724\r\nسوئد 2497\r\nسوئيس 2778\r\n\r\nش\r\nشام‌اسبى اردبيل 2357\r\nشهردارى 2214\r\nشهميرزاد سمنان 2295\r\nشيراز 2343 ، 2364 ، 2384 ، 2509 ، 2588 ، 2606 ، 2680 ، 2707 ، 2764 ، 2812\r\n\r\nص\r\nصدا و سيما 2356 ، 2358\r\nصومعه‌سراى گيلان 2672\r\n\r\nف\r\nفرانسه 2778\r\nفسا 2680\r\nفلسطين 2724\r\nفلورانس 2296\r\nفهلوات 2841\r\nفيض‌آباد 2370\r\nفيض‌آباد فهلوات 2841\r\n\r\nق\r\nقاهان قم 2403\r\nقزل‌قلعه 2796\r\nقريه گرگان اراك 2808\r\nقزوين 2397 ، 2456 ، 2720\r\nقصرشيرين 2812\r\nقلعه طبرسى 2397\r\nقم 2214 ، 2247 ، 2291 ، 2334 ، 2351 ، 2376 ، 2403 ، 2424 ، 2462 ، 2516 ، 2540 ، 2547 ، 2573 ، 2604 ، 2655 ، 2743 ، 2784 ، 2789\r\nقمصر كاشان 2202\r\nقوهجين ابهر 2451\r\n\r\nك\r\nكاشان 2201 ، 2202 ، 2306 ، 2467 ، 2748 ، 2757 ، 2773\r\nكاشانك نياوران 2380\r\nكاشمر 2789\r\nكانادا 2322\r\nكبوترآهنگ همدان 2789\r\nكتابخانه سيد ابو الرضا 2757\r\n\r\n","description":"","footnote":"","page_name":" 2872 ","page_number":680},
  {"content":"\r\n\r\nكتابخانه ملك 2275\r\nكتابخانه وزيرى 2412 ، 2823\r\nكجور لار 2600\r\nكرچ و كريمه ( شبه‌جزيره ) 2724\r\nكربلا 2553 ، 2632 ، 2691\r\nكردستان 2312 ، 2638\r\nكرمان 2440 ، 2487 ، 2521 ، 2588 ، 2667 ، 2763\r\nكرمانشاه ( باختران ) 2222 ، 2287 ، 2301 ، 2351 ، 2419 ، 2473 ، 2503 ، 2573 ، 2583 ، 2812\r\nكره 2224\r\nكوغزالان همدان 2624\r\n\r\nگ\r\nگيلان 2226 ، 2233 ، 2338 ، 2503\r\nگيلان غرب 2419\r\n\r\nل\r\nلار 2600\r\nلاهيجان 2338\r\nلندن 2244 ، 2321 ، 2364 ، 2497 ، 2638 ، 2672\r\nلنينگراد 2364\r\nلوور 2364\r\n\r\nم\r\nمجلس شوراى ملى 2222 ، 2478\r\nمدرسه آليانس 2392 ، 2490 ، 2738\r\nمدرسه آمريكايى همدان 2316\r\nمدرسه اقدسيه 2738\r\nمدرسه الفت 2490\r\nمدرسه خان 2291\r\nمدرسه شوكتيه بيرجند 2370\r\nمدرسه معرفت 2462\r\nمدرسه نسوان ( بصيرت ) 2301\r\nمشهد 2239 ، 2275 ، 2532 ، 2618 ، 2729 ، 2789 ، 2795 ، 2841 ، 2850\r\nمصر 2312 ، 2724\r\nملاير 2316 ، 2834\r\n\r\nن\r\nنائين 2457 ، 2478 ، 2734\r\nنجف 2516\r\nنياوران 2380\r\n\r\nو\r\nوادى السلام قم 2473\r\nوزارت معارف 2467 ، 2483 ، 2509 ، 2615 ، 2667 ، 2762\r\nوزارت پست و تلگراف 2239 ، 2329 ، 2738\r\nوزارت جنگ 2207\r\nوزارت خارجه 2376 ، 2503 ، 2680\r\nوزارت دادگسترى 2525\r\nوزارت دارايى ( ماليه ) 2364 ، 2370 ، 2403 ، 2638\r\nوزارت راه و ترابرى 2588\r\nوزارت كشاورزى 2238 ، 2384 ، 2424\r\nوزارت كشور 2214 ، 2748\r\n\r\n","description":"","footnote":"","page_name":" 2873 ","page_number":681},
  {"content":"\r\n\r\n\r\nه\r\nهمايونشهر 2415\r\nهمدان 2207 ، 2287 ، 2312 ، 2392 ، 2433 ، 2456 ، 2490 ، 2540 ، 2553 ، 2573 ، 2578 ، 2789 ، 2812 ، 2720\r\nهندوستان 2312 ، 2343 ، 2364 ، 2660 ، 2795\r\nهنرستان راه‌آهن 2218\r\nهنرستان ملى موسيقى 2316\r\n\r\nى\r\nيزد 2343 ، 2407 ، 2408 ، 2412 ، 2440 ، 2487 ، 2588 ، 2596 ، 2632 ، 2655 ، 2819 ، 2823 ، 2828\r\n\r\n","description":"","footnote":"","page_name":" 2874 ","page_number":682},
  {"content":"\r\n\r\n\r\nكتابها\r\n\r\nآ\r\nآثار عجم 2661\r\nآدمكها 2547\r\nآران اول 2748\r\nآران دوم 2748\r\nآران سوم 2748\r\nآرزوى بشر 2503\r\nآرزوى جنوب 2716\r\nآوردگاه 2451\r\nآينه 2316\r\nآيينهء خاطرات 2316\r\nآئين سخن 2396\r\nآئين نگارش 2503\r\n\r\nالف\r\nابريشم 2451\r\nاخوان الصفا 2296\r\nادراك من از هستى 2610\r\nاسلام و هيئت 2604\r\nاسناد سياسى دورهء قاجاريه 2316\r\nاسناد و مدارك ايرانى بودن سيد جمال الدّين 2287\r\nاسير 2683\r\nاشكال الميزان 2660\r\nاشك و بوسه 2716\r\nاصول آموزش و پرورش 2738\r\nاصول اقتصاد و تجارت 2364\r\nاصول علم سياست 2779\r\nاصول فلسفه 2516\r\nاصول و مبانى ترجمه 2322\r\nافق سياه‌تر 2226\r\nالمآثر و الآثار 2403\r\nالهيئة و الاسلام 2264\r\nام ابيها 2547\r\nاوراق مشوش 2697\r\nايرانيان مستعرب 2564\r\n\r\nب\r\nباد خزان 2392\r\nباد سرد شمال 2226\r\n\r\n","description":"","footnote":"","page_name":" 2875 ","page_number":683},
  {"content":"\r\n\r\nباغ ابريشم 2812\r\nباغ هزار ابريشم 2812\r\nبانوى آب 2226\r\nبحر الحقائق 2343\r\nبحور الحان 2660\r\nبداية الادب 2808\r\nبراى يك قانون اساسى بهتر 2779\r\nبر بالهاى پرواز 2547\r\nبرگ سبز 2650 ، 2711\r\nبرگى از ديوان صفاى سپاهانى 2275\r\nبزرگان عالم 2668\r\nبزم و درد 2638\r\nبعد از خورشيد 2338\r\nبلور اشك 2201\r\nبنيادهاى ملى 2316\r\nبوسه‌هاى گمشده 2730\r\nبهار بىخزان 2773\r\nبه خيالم كه ز حالم باخبر هستى اى گل ، نه 2302\r\nبه‌سوى مردم 2730\r\nبيت الاحزان 2828\r\nبيست مقاله با آه و ناله 2335\r\nبيعت با بيدارى 2322\r\n\r\nپ\r\nپريشان‌نامه 2763\r\nپنجاه نامه تاريخى 2316\r\nپنج شعله جاويد 2716\r\nپهلوىنامه 2312\r\nپيش از طلوع 2338\r\nپيوندهاى تلخ 2322\r\n\r\nت\r\nتاريخ آذربايجان 2564\r\nتاريخ ادبيات از كهن‌ترين روزگار تا دورهء معاصر 2468\r\nتاريخ ادبيات انگليس 2364\r\nتاريخ ادبيات ايران 2296\r\nتاريخ انقلاب روسيه 2738\r\nتاريخ برامكه 2808\r\nتاريخ تحول نظم و نثر در ايران 2296\r\nتاريخ تغزل 2226\r\nتاريخ تمدن ويل دورانت 2473\r\nتاريخچهء هنرستان ملى موسيقى 2316\r\nتاريخ روابط ايران و اروپا در دوران صفويه 2738\r\nتاريخ سال‌شمارى يزد 2823\r\nتاريخ علوم عقلى در تهران اسلامى تا اواسط قرن پنجم هجرى 2295\r\nتاريخ عمومى در قرون معاصر 2738\r\nتاريخ غزنويان 2738\r\nتاريخ فرهنگ آذربايجان 2334\r\nتجزيه افغانستان 2667\r\nتحفه سرمدى 2588\r\nتذكره سفينه فرخ 2618\r\nتذكره شبستان 2823\r\nتذكره خاندان فيض كاشانى 2758\r\nتذكره خاندان ملا صدراى شيرازى 2758\r\nترانه‌هاى فكور 2730\r\nتربيت در اسلام 2334\r\nترجمه الصلاة 2351\r\nترجمه انگليسى غزلهاى حافظ 2639\r\nترجمه انگليسى موش و گربه 2636\r\n\r\n","description":"","footnote":"","page_name":" 2876 ","page_number":684},
  {"content":"\r\n\r\nترجمه ايتاليايى فتنه رشتى 2730\r\nترجمه تاريخ افغانستان 2503\r\nترجمه تاريخ تمدن قديم 2738\r\nترجمه رؤيا در نيمه‌شب تابستان 2639\r\nترجمه سلطنت قباد و مزدك 2738\r\nترجمه مقالات باكن انگليسى 2364\r\nترجمه و شرح المعرب جواليقى 2758\r\nترجمه ويزا براى كاراكاس 2730\r\nتصحيح اسرار التوحيد فى مقامات شيخ ابو سعيد 2296\r\nتصحيح ديوان بابا افضل كاشانى 2468\r\nتصحيح ديوان حكيم همدانى 2851\r\nتصحيح ديوان شارق الملك 2823\r\nتصحيح ديوان شهاب ترشيزى 2851\r\nتصحيح ديوان صائب 2851\r\nتصحيح ديوان صيدى تهران 2851\r\nتصحيح ديوان كمال الدّين اسماعيل اصفهانى 2469\r\nتصحيح ديوان مخلص كاشانى 2468\r\nتصحيح ديوان نور الدّين محمد ( نجيب كاشانى ) 2306\r\nتصحيح لغتنامه صحاح الفرس 2387\r\nتصحيح منتخب كليله و دمنه 2808\r\nتصحيح و شرح بوستان سعدى 2808\r\nتصحيح و شرح جنگ ملا صدراى شيرازى 2758\r\nتصحيح و شرح ديوان حكيم فضل الدّين محمد مرقى كاشانى 2758\r\nتصحيح و شرح ديوان سنجر كاشانى 2758\r\nتصحيح و شرح سخنان شيوا 2808\r\nتصحيح و شرح كليات محتشم كاشانى 2758\r\nتصحيح و شرح كليله و دمنه 2808\r\nتصحيح و شرح گلستان سعدى 2808\r\nتضمين و تخميس ترجيع‌بند هاتف اصفهانى 2306\r\nتفسير الميزان 2516\r\nتفسير قرآن منظوم 2343\r\nتفسيرى درباره دو لغت در متن شكسپير 2638\r\nتك‌مضراب 2730\r\nتلخ 2716\r\nتولدى ديگر 2684\r\n\r\nث\r\nثمرات 2596\r\n\r\nج\r\nجامعه الحيوانات 2503\r\nجامعه‌شناسى حقوق 2729\r\nجامعه‌شناسى سياسى 2779\r\nجشن‌نامه ابن سينا 2295\r\nجغرافياى مفصل 2738\r\nجنات الجنان 2828\r\nجنة المأوى 2828\r\n\r\nچ\r\nچتر سرخ 2322\r\nچند غزل 2532\r\nچهارده معصوم 2334\r\nچهل‌تكه 2451\r\nچهل‌ستون 2451\r\n\r\n","description":"","footnote":"","page_name":" 2877 ","page_number":685},
  {"content":"\r\n\r\nچهل‌طاقه 2451\r\n\r\nح\r\nحديث سعدى 2387\r\nحركت و ديروز 2322\r\nحقيقت‌نامه 2376\r\nحقوق اساسى و نهادهاى سياسى 2779\r\nحلقه عشق 2451\r\nحماسه‌سرايى در ايران 2295\r\n\r\nخ\r\nخاطرات يك شب 2380\r\nخردنامه 2351\r\nخريطه الغصوص 2335\r\nخنجر و گل سرخ 2227\r\nخواهران 2503\r\nخيام پندارى 2264\r\n\r\nد\r\nداستان دوستان 2600\r\nداستان و بوستان 2334\r\nداستان يوسف و زليخا 2808\r\nداستانهاى كوتاه از دانشمندان بزرگ 2739\r\nدانش و پرورش 2334\r\nدانشهاى يونان در كشور شاهنشاهى ايران 2296\r\nدرس دين 2351\r\nدرياى كبير 2660\r\nدستور زبان فارسى 2808\r\nدسته‌گل 2334\r\nدعاى روزهاى ماه رمضان 2287\r\nدفاع استالينگراد 2387\r\nدفتر دوم 2322\r\nدفتر صهبا 2370\r\nدلخاسته‌ها - دلخواسته‌ها 2548\r\nدلنامه 2573\r\nدوست ناديده 2547\r\nديندارى دكان‌دارى نيست 2387\r\nدين و دنيا 2351\r\nديوار 2683\r\nديوان ابو تراب بيك فرقتى 2306\r\nديوان اشعار صفى ( حاج ميرزا حسن اصفهانى ) 2343\r\nديوان حافظ 2384 ، 2615\r\nديوان سپهرى 2624\r\nديوان سعدى 2615\r\nديوان سنجر كاشانى 2468\r\nديوان شاطر عباس 2247 ، 2248\r\nديوان صبورى 2254\r\nديوان صفا 2275\r\nديوان صفارى 2329\r\nديوان صفير 2351\r\nديوان ضياء الحق 2312\r\nديوان ضيايى 2376\r\nديوان عارف 2456\r\nديوان عطا 2503\r\nديوان غزليات 2433\r\nديوان غمام 2553\r\nديوان غمگين 2559\r\nديوان غنىزاده 2564\r\nديوان فرخ 2618\r\nديوان فرزاد 2639\r\n\r\n","description":"","footnote":"","page_name":" 2878 ","page_number":686},
  {"content":"\r\n\r\nديوان فرصت 2661\r\nديوان فلسفى 2738\r\nديوان فيضى 2758\r\nديوان قاآنى 2763\r\nديوان قدرت 2796\r\nديوان قدسى 2796\r\nديوان محزون 2287\r\n\r\nر\r\nراز و رمز يك شعر 2451\r\nرافائل 2296\r\nراه زندگى 2600\r\nراهنماى رستگارى 2287\r\nرسالة النبوة و الامامة 2516\r\nرساله‌اى در هيئت 2661\r\nرساله‌اى در صرف و نحو و خط ميخى 2661\r\nرساله پزشكى 2312 ، 2387\r\nرساله تجديد حيات ابدى 2316\r\nرساله جان و كلام 2503\r\nرساله حقيقت تصوّف 2316\r\nرساله دستور و زبان فارسى 2503\r\nرساله شطرنجيه 2661\r\nرشحات 2596\r\nرعنا و زيبا 2282\r\nروش دادرسى 2244\r\nرهبران مشروطه 2316\r\nرهگذر مهتاب 2322\r\n\r\nز\r\nزبدة الاسرار 2343\r\nزندگى خصوصى شاه‌عباس 2738\r\n\r\nس\r\nساغر صهبا 2370\r\nساغر و سامان 2306\r\nسبحهء صفا 2282\r\nستاره سحرى 2701\r\nسخن‌سنجى 2364\r\nسد بازوان 2322\r\nسرگذشت ورنز 2738\r\nسرمايه سعادت 2697\r\nسرنوشت استعمار ايران 2610\r\nسرودسازان 2441\r\nسفرنامه فقيهى 2724\r\nسمبوليسم عرفانى حافظ 2226\r\nسنن النبى 2516\r\nسياست‌نامه 2376\r\n\r\nش\r\nشبى در بهشت 2532\r\nشرح حال شعراى اسدآبادى 2287\r\nشرح حال محمد بن زكرياى رازى 2334\r\nشرح حال محمد خيابانى 2335\r\nشكار ستاره 2201\r\nشكرستان 2433\r\nشكوفه‌هايى از ادبيات مازندران 2329\r\nشناخت شعر امروز ايران 2451\r\nشورانگيز 2828\r\nشهر فرنگ از همه رنگ 2748\r\nشهروند و دولت 2779\r\nشيدوش و ناهيد 2697\r\nشيطان‌نامه يا مناظره با ابليس پرتلبيس 2433\r\n\r\n","description":"","footnote":"","page_name":" 2879 ","page_number":687},
  {"content":"\r\n\r\n\r\nص\r\nصددرجه زير صفر 2338\r\nصد و يك ترانه 2264\r\nصهباى سخن 2758\r\n\r\nط\r\nطبقات آيات 2244\r\nطنين در دلتا 2322\r\n\r\nع\r\nعرفان الحق 2343\r\nعصر استعمارزدايى 2610\r\nعصيان 2683\r\nعقايد فلسفى و اجتماعى 2697\r\nعلل شكست جامعه ملل 2525\r\n\r\nغ\r\nغزل در قلمرو شعر معاصر 2812\r\nغلط ننويسيم 2716\r\n\r\nف\r\nفرهنگ اصلاحى به گويش مردم ايران 2748\r\nفرهنگ فلسفى ولتر 2739\r\nفرهنگ واژه‌هاى سياسى و علمى ادبى 2716\r\nفلاسفه بزرگ يونان 2667\r\nفلسفه كهن 2716\r\nفوائد الادب 2808\r\n\r\nق\r\nقاصدكها 2451\r\nقطرات 2596\r\nقلمها و سايه‌ها 2547\r\nقمريان هنوز مىخوانند 2233\r\n\r\nك\r\nكاج ميعاد 2716\r\nكتاب الاملاء 2808\r\nكتاب البديع 2808\r\nكتاب گيتار 2668\r\nكسوف طوفانى 2226\r\nكشكول 1100 غزل 2707\r\nكلمات عليه و گوهر دانش 2334\r\nكليات غزل طائى 2380\r\nكليات فيض كاشانى 2758\r\nكليات قصايد 2380\r\nكمال آتاتورك 2604\r\nكوچ پرنده‌ها 2451\r\nكوه تنهايى 2638\r\nكيت و كيت 2335\r\n\r\nگ\r\nگلبانگ آسمانى 2730\r\nگلبرگ 2338\r\nگلشن جان 2823\r\nگل غم 2638\r\nگل و بلبل 2334\r\nگنج سخن 2296\r\nگنج و گنجينه 2296\r\nگواهىنامه 2433\r\nگوش شنوا 2823\r\n\r\n","description":"","footnote":"","page_name":" 2880 ","page_number":688},
  {"content":"\r\n\r\n\r\nل\r\nلغتنامه دهخدا 2387 ، 2397\r\nلمعات 2596\r\n\r\nم\r\nماء معين يا مباحث دين 2334\r\nماتمكده 2351\r\nما را ز چه پابند جنون كردى و رفتى 2302\r\nمبدأ و معاد 2516\r\nمثنوى هجرنامه 2661\r\nمجمع الفصحاء 2370\r\nمجموعه آثار باستانى كاشان 2758\r\nمجموعه دوستان 2600\r\nمجموعه مقالات 2600\r\nمجنون‌نامه 2573\r\nمدينة الادب 2487\r\nمرآة الاعتبار 2334\r\nمرآة الصفى 2282\r\nمرآة الفصاحة 2707\r\nمردى كه فكر مىكند 2639\r\nمرزهاى ايران 2680\r\nمرگ اميد 2474\r\nمرگ سقراط 2296\r\nمزداپرستى در ايران قديم 2296\r\nمشواق فيض كاشانى 2758\r\nمطلع الانوار 2282\r\nمفتاح المحبة يا كليد دوستى با خدا 2433\r\nمقالات سياسى علمى از زبان شيخ مجعول 2661\r\nمقايسه افكار خيام با مترلينگ 2316\r\nملحقات اثر هزار و يك سخنور 2335\r\nمنابع الحكم 2334\r\nمناجات‌نامه 2433\r\nمنتخبات شيخ الاسلامى 2707\r\nمنتخب اشعار ويكتور هوگو 2738\r\nمنشأت نثر 2660\r\nمنظومه بيچارگان 2738\r\nمنظومه نوروزنامه 2490\r\nمن هنا و هنا 2335\r\nميراث عاشقان 2226\r\nميزان الانسان 2334\r\nميزان المعرفة 3343\r\n\r\nن\r\nنامه فرهنگيان 2478\r\nنبيذ كهن در ساغر سخن 2758\r\nنخست‌وزيران ايران 2316\r\nنخل سرخ 2226\r\nنعم الرفيق 2334\r\nنغمات 2596\r\nنفحات 2596\r\nنقشه ايران 2680\r\nنقشه‌بردارى علمى و عملى 2680\r\nنگاه 2707\r\nنگين سخن 2707\r\nنمكدان 2312\r\nنوپردازى در عرفان و فلسفه 2610\r\n\r\nو\r\nوحى يا شعور مرموز 2516\r\nوزن رباعى 2639\r\nوصيت‌نامه 2376\r\n\r\n","description":"","footnote":"","page_name":" 2881 ","page_number":689},
  {"content":"\r\n\r\nوضع اقتصادى اسدآباد 2287\r\nوغ‌وغ ساهاب 2638\r\n\r\nه\r\nهديه المهدوية فى رد على البهائية 2655\r\nهديه نوروزى 2758\r\nهذيان 2564\r\nهزار و يك سخنور 2334\r\nهفتاد موج 2819\r\nهفت مقاله فلسفى 2734\r\n\r\nى\r\nياران پيامبر 2796\r\nياران خدا 2302\r\nيزد در سفرنامه 2823\r\nيك‌صد سند تاريخى 2316\r\n\r\nمجلّات\r\nآشفته 2667\r\nآينده 2451 ، 2467 ، 2823\r\nاتحاد 2738\r\nارتش 2610\r\nارمغان 2254 ، 2287 ، 2316 ، 2329 ، 2850\r\nاطلاعات هفتگى 2451\r\nاميد 2738\r\nانجمن ادبى سخن كرمانشاه 2812\r\nانجمن ادبى صهبا 2758\r\nايران امروز 2295 ، 2392\r\nبرج 2451\r\nبهار سخن 2202\r\nپست و تلگراف 2738\r\nپشوتن 2295\r\nپيك سبزوار 2645\r\nپيمان 2264\r\nتعليم و تربيت 2295 ، 2738\r\nتكاپو 2451\r\nتندرست 2487\r\nتهران 2295\r\nجلوه 2295\r\nجوانان 2451\r\nجوانمردان 2487\r\nخواندنيها 2667\r\nخورجين 2615\r\nخوشه 2487\r\nدانش 2295\r\nدانشسراى عالى 2738\r\nدانشكدهء ادبيات 2738\r\nدانش و فن 2451\r\nدريچه تهران مصور 2716\r\nدريچه گفتگو 2451\r\nدنياى سخن 2451\r\nراهنماى كتاب 2467\r\nروشنفكر 2716\r\nزن امروز 2451\r\nسپيد و سياه 2716\r\nسپيده‌دم 2364\r\nسخن 2295 ، 2451 ، 2738\r\nسفر 2823\r\n\r\n","description":"","footnote":"","page_name":" 2882 ","page_number":690},
  {"content":"\r\n\r\nشرق 2738\r\nشفق 2201 ، 2392 ، 2738\r\nعالم نسوان 2392\r\nفردوسى 2451\r\nفرهنگ 2295\r\nفضيلت 2823\r\nفكاهيون 2615\r\nكاوه 2564\r\nكودكان 2568\r\nگل‌آقا 2615\r\nگلهاى رنگارنگ 2222 ، 2392\r\nماه نو 2487\r\nمربى 2295\r\nمرد آزاد 2738\r\nمسلمين 2264\r\nملك 2823\r\nمهر 2264 ، 2295 ، 2738\r\nناصر 2823\r\nنداى نو 2487\r\nنداى يزد 2823\r\nنگين 2451\r\nنمكدان 2264\r\nنويد 2822\r\nوحيد 2467 ، 2738\r\nياقوت 2615\r\nيغما 2738\r\n\r\n","description":"","footnote":"","page_name":" 2883 ","page_number":691},
  {"content":"\r\n\r\n\r\nروزنامه‌ها\r\nآتش 2667\r\nآزادى بشر 2568\r\nآزادى خلق 2593\r\nآينده ايران 2568\r\nاختر 2564\r\nاخوت 2573\r\nاستوار 2743\r\nاطلاعات 2338 ، 2738 ، 2743\r\nبابا شمل 2370\r\nبازار 2233\r\nبيستون 2573\r\nتجديد ايران 2487\r\nتوفيق 2264 ، 2301 ، 2357 ، 2392 ، 2462 ، 2615 ، 2729\r\nجنگ 2677\r\nحاجىبابا 2301\r\nخوزستان 2316\r\nدانش و هنر 2573\r\nدنياى جديد 2487\r\nرستاخيز 2301 ، 2729\r\nرويين 2233\r\nسازمان فرهنگ 2387\r\nسهند 2264 ، 2564\r\nشاهين 2264\r\nشباهنگ 2295\r\nشمس 2564\r\nطوفان 2632\r\nطوفان يزد 2487\r\nعسس 2316\r\nعلىبابا 2301\r\nغرب ايران 2573\r\nقيام جوانان 2568\r\nكانون شعرا 2264 ، 2392\r\nكرمانشاه 2573\r\nكيهان 2600\r\nگيلان 2233\r\nنامهء بانوان 2593\r\nنوبهار 2841\r\n\r\n\r\n","description":"","footnote":"","page_name":" 2884 ","page_number":692}
  ]