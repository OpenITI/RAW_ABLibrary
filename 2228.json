[
  {"content":"\r\nاصول كافى\r\nتأليف :\r\nثقة الإسلام أبى جعفر محمد بن يعقوب بن اسحاق الكلينى الرازى رحمه الله\r\nالمتوفى سنة 328 / 329 ه‍\r\nبا ترجمه و شرح\r\nبقلم دانشمند محترم آقاى حاج سيد جواد مصطفوى\r\nبسرمايه : جناب آقاى حاج سيد محمود كتابچى\r\nانتشارات علميّه اسلاميه\r\nبازار شيرازى - جنب نوروزخان\r\nالجزء الرابع\r\nحقوق طبع محفوظ\r\n","description":"","footnote":"","page_name":" 1 ","page_number":1},
  {"content":"\r\nبِسْمِ الله الرَّحْمنِ الرَّحِيمِ\r\n\r\nباب دوستى دنيا وحرص بر آن\r\n1 - حضرت صادق عليه السّلام فرمود : ريشه و سر هر خطاكارى دوستى دنيا است .\r\nتوضيح - بايد دانست كه دنيا ودوستى آن به خودى خود مذموم نيست ، آنچه مذموم است آن دنيائى است كه انسان را از كسب كمالات وتحصيل آخرت باز دارد ، واو را بمهالك اندازد ، وگر نه وسيلهء بسيارى از سعادات همين دنيا ودوستى آن است ، دنيا است كه محل نزول فرشتگان رحمت ، وخانهء پيمبران ، و جاى تجارت اولياء خدا بوده ، چنانچه امير المؤمنين عليه السّلام فرمايد ، و روى همين اصل ، پيمبران وائمهء اطهار از خداى تعالى طول عمر و ماندن در دنيا را مىخواستند ، چنانچه در كلام سيد الساجدين عليه السّلام است ، كه از خدا براى صرف در اطاعتش طول عمر ميخواهد ، والبته اين چنين دنيائى عين آخرت است ، چنانچه در روايت صحيح از ابن ابى يعفور حديث شده است كه گويد : عرضكردم به حضرت صادق عليه السلام كه ما دنيا را دوست داريم ؟ فرمود : ميخواهى براى چه كار ؟ عرضكردم مىخواهم بوسيلهء آن تزويج كنم و حج بجاى آورم و بر نانخورهاى خود انفاق كنم ، و به برادران دينى خود برسانم ، و صدقه دهم ؟\r\nفرمود : اين از دنيا نيست ، ( بلكه ) اين آخرت است . پس رويهمرفته آنچه از اخبار و آيات استفاده مىشود آن است كه دوستى دنيائى كه باعث فراموشى آخرت وتن پرورى وواگذاردن دستورات الهى وحرص بر لذات وشهوات وگناهان و امثال اينها باشد مذموم است ، وبعبارت روشنتر دنيا را براى دنيا بخواهد نه براى آخرت ، ولى اگر دنيا را براى درك سعادات وكسب كمالات و آخرت بخواهد مذموم نيست بلكه ممدوح است ( اين بود ملخص كلام مجلسى عليه الرحمة در باب ذم دنيا ) .\r\n","description":"","footnote":"","page_name":" 2 ","page_number":2},
  {"content":"\r\n2 - حماد بن بشير گويد : شنيدم از حضرت صادق عليه السّلام كه ميفرمود : دو گرگ درنده وخونخوار كه بگلهء بىشبانى برسند يكى از آن دو در جلو گله بايستد و ديگرى در آخر آنها زيان آنها بيشتر از دوستى دنيا وشرف براى دين مسلمان نيست .\r\nتوضيح - مقصود از دوستى شرف در روايت همان اعيان منشى وتكبرى است كه از اين ناحيه پيدا شود ، وسدى در مقابل پذيرفتن حق ودعوت پيمبران گردد ، وبراستى اين گونه خود بستگيها در تاريخ بزرگترين بدبختى بوده كه گريبانگير دستهء از شرافت مآبان شده و آنان را از درك هر گونه حقيقتى باز داشته است .\r\n3 - حضرت باقر عليه السّلام فرمود : دو گرگ درنده وخونخوار در گلهء بىشبان كه اين يكى در جلو و آن دگر در عقب آن بيفتند زودتر آنان را از بين نبرند كه دوستى مال و شرافت در دين مؤمن افتند ( يعنى اين دو خوى نابودكننده ، دين را زودتر از آن دو گرگ از ميان مىبرند ) .\r\n4 - حضرت صادق عليه السلام فرمود : شيطان پسر آدم را در هر چيز مىچرخاند ( وبهر گناهى پيشنهاد مىكند ) همين كه او را خسته كرد ، در كنار مال كمين مىكند ، و چون بدان جا رسد گريبانش را مىگيرد .\r\nشرح - مقصود اينست كه مال و ثروت وبزرگترين كمينگاه شيطان است زيرا بسيار كم است كسى كه به آن برسد واو را نفريبد .\r\n5 - و آن حضرت عليه السلام فرموده كه رسول خدا صلى الله عليه وآله فرمود : هر كه با تسليت ودلجوئى خداوند تسلى نجويد ( و در مقابل ناملايمات بردبارى نكند ) نفيس از حسرتهاى پى در پى بند آيد ، و هر\r\n","description":"","footnote":"","page_name":" 3 ","page_number":3},
  {"content":"\r\nكه چشم بدنبال آنچه در دست مردمان ديگر است اندازد ، اندوهش فراوان گردد ، وسوز دلش درمان نپذيرد ، و هر كه جز در خوردن و يا نوشيدن يا جامه پوشيدن براى خداى عز وجل در خودش نعمتى نبيند بطور تحقيق ( چنين كسى ) كردارش كم وكوتاه ، وعذابش نزديك است .\r\n6 - امير المؤمنين عليه السلام فرمود : رسول خدا صلى الله عليه وآله فرموده : درهم ودينار ( ودوستى آنها ) آنان را كه پيش از شما بوند هلاك كردند ، و همان دو هلاككنندهء شمايند .\r\n7 - و از حضرت صادق عليه السلام حديث شده كه حضرت باقر عليه السّلام فرمود : شخص حريص بر دنيا مانند كرم ابريشم است كه هر چه بيشتر ابريشم بر خود مىپيچد راه بيرونشدنش دور تر وبسته تر ميگردد ، تا اينكه از غم واندوه بميرد .\r\nو حضرت صادق عليه السلام فرمود : بىنيازترين مردمان كسى است كه گرفتار حرص نباشد .\r\nونيز فرمود : دلهاى خود را به آنچه از دست رفته نبنديد ، كه افكارتان را از آمادگى براى آنچه نيامده باز داريد .\r\nشرح - يعنى دلبستگى بدنياى از دست رفته باعث خرابى فكر وانديشه در بارهء آخرت ميگردد ، وشخص را از آماده شدن براى آن عالم باز ميدارد .\r\n8 - زهرى گويد : از حضرت على بن الحسين عليه السّلام پرسيدند : بهترين كردارها در نزد خداوند چيست ؟ فرمود : كردارى پس از شناختن خداى عز وجل وشناختن پيمبرش صلى الله عليه وآله بهتر از بغض دنيا نيست ، زيرا كه براى آن شعبه هاى بسيارى است ، و براى گناهان نيز شعبه هائى است ،\r\n","description":"","footnote":"","page_name":" 4 ","page_number":4},
  {"content":"\r\n\r\nپس اول چيزى كه بوسيلهء آن نافرمانى خداوند شد كبر بود و آن گناه شيطان بود آن هنگام كه سر باز زد وتكبر ورزيد و از كافرين شد ، سپس حرص است و آن گناه آدم وحوا عليهما السّلام بود آن هنگام كه خداوند عز وجل به آن دو فرمود : « بخوريد از هر جا كه خواهيد و نزديك نشويد بدين درخت كه ميشويد از ستمگران » ( سورهء اعراف آيهء 19 ) و آن دو دنبال چيزى رفتند كه بدان نيازى نداشتند ، و اين خوى در نژادشان تا روز رستاخيز در آمد و روى همين است كه بيشتر آنچه آدميزاد بجستجوى آن است چيزهائيست كه بدان نياز ندارد ، سپس حسد است و آن گناه فرزند آدم ( قابيل ) است ، آن هنگام كه ببرادرش ( هابيل ) حسد ورزيد واو را كشت ، و از اين منشعب مىشود : دوستى زنان ، دوستى دنيا ، دوستى رياست . دوستى راحتى ( وراحتطلبى ) دوستى سخنورى وگفتار ، دوستى برترى بر ديگران ، دوستى ثروت ، و اينها هفت خصلت است كه همهء آنها در دوستى دنيا گرد آمده ، وپيمبران ودانشمندان پس از شناختن آن گفته اند دوستى دنيا سر هر گناهى است ، و دنيا دو قسم دنيا است ، دنياى بلاغ ( يعنى به مقدار ضرورت زندگى ، يا به معناى وسيلهء رسيدن بآخرت ) ودنياى ملعون .\r\nتوضيح - آنچه در هفت خصلت ترجمه شد بنا بر اينست كه دوستى ثروت را خصلتى جداگانه به حساب در آوريم ، و اگر چه لفظ « حب » در كلام نيست لكن از اينكه بوسيلهء « واو » عطف شده است اين معنى را ميتوان استفاده نمود ، و بعضى گفته اند : كه دوستى برترى و ثروت يكى است بقرينهء اينكه لفظ « حب » در ثروت ذكر نشده ، و آن خصلت دگر كبر است كه در صدر حديث ياد شده ، وحسد نيز به جهت اينكه شعبه هاى آن ذكر شده خودش در شمار وحساب نيامده است .\r\n9 - حضرت صادق عليه السّلام فرمود : در مناجات موسى عليه السّلام آمده است كه : اى موسى دنيا خانهء كيفر است ، من آدم را براى خطائى كه از او سر زد در آن كيفر دادم ، و دنيا را ملعونه قرار دادم ، آنچه در\r\n","description":"","footnote":"","page_name":" 5 ","page_number":5},
  {"content":"\r\n\r\nآنست ملعونست مگر آنچه براى من باشد ، اى موسى بندگان شايستهء من باندازهء دانششان در دنيا زهد ورزيدند ، و ديگران باندازهء نادانيشان بدان رغبت كردند ، و كسى نيست كه آن را بزرگ شمارد وچشمش در آن روشن گردد ، و هيچ كس آن را زبون وپست نشمرد جز آنكه بدان بهره مند شود .\r\n10 - ( ترجمه اين حديث در اول همين باب در شمارهء 2 گذشت ) .\r\n11 - حضرت صادق عليه السّلام فرمود : عيسى بن مريم بقريهء گذشت كه اهل آن وپرنده ها وجاندارانش يك جا مرده بوند ، فرمود : همان اينها بخشم وعذاب ( خدا ) هلاك شده اند ، و اگر بمرگ خود بتدريج مرده بودند هر آينه يك ديگر را به خاك سپرده بودند ، حواريون عرضكردند : يا روح الله از خدا بخواه اينان را براى ما زنده كند تا بما بگويند كردارشان چه بوده ( كه به اين عذاب گرفتار شده اند ) تا ما از آن دورى كنيم ، عيسى عليه السّلام از پروردگار خود خواست ، پس از جانب فضا به دو ندا شد : كه آنان را صدا بزن ، پس عيسى عليه السّلام شب هنگام بر تپهء از زمين برآمد ، وفرمود : اى مردم اين ده ، يك تن از ميان آنها پاسخ داد ، بلى اى روح خدا و كلمه اش ، فرمود : واى بر شما كردار شما چه بود ؟ در پاسخ عرضكردم : پرستش طاغوت ، ودوستى دنيا بهمراه ترس اندك ( از خدا ) وآرزوى دور ودراز ، وغفلت در سرگرمى وبازى ، عيسى عليه السّلام فرمود : دوستى شما به دنيا چگونه بود ؟ عرضكرد : مانند دوستى كودك بمادرش ، هر گاه بما رو مىآورد شاد وخرسند ميشديم ، و چون از ما رو مىگرداند گريان وغمناك ميشديم\r\n","description":"","footnote":"","page_name":" 6 ","page_number":6},
  {"content":"\r\nفرمود : پرستش شما از طاغوت چگونه بود ؟ عرضكرد ، گنهكاران را فرمانبرى داشتيم ، فرمود : سر انجام كار شما بكجا كشيد ؟ عرضكرد : شبى را بخوشى بسر برديم وبامدادان در هاويه افتاديم ، فرمود هاويه چيست ؟ عرضكرد : سجين است ، فرمود : سجين چيست ؟ عرضكرد : كوههائى از آتش گداخته است كه تا در روز قيامت بر ما فروزان است ، فرمود : پس چه گفتيد وبشما چه گفتند : ؟ عرضكرد گفتيم ما را به دنيا برگردانيد تا در آن زهد ورزيم ، بما گفته شد : دروغ ميگوئيد ، فرمود : واى بر تو چه شد كه جز تو ديگرى از اين جماعت با من سخن نگفت ؟ عرضكرد : يا روح الله همهء آنها بدهنه ولگام آتشين مهار شده اند ، وبدست فرشتگان سخت وتند گرفتارند ، و من در ميان آنها بسر ميبردم ولى از آنها نبودم ، تا آن هنگام كه عذاب خدا آمد مرا هم با ايشان در برگرفت ، پس من بتار موئى بر لبهء دوزخ آويزانم ونميدانم كه آيا در آن برو در افتم و يا از آن رهائى يابم ، پس عيسى عليه السّلام بسوى حواريين رو كرده فرمود : اى دوستان خدا خوردن نانى خشك با نمكى زبر وخوابيدن بر مزبله ها خير بسياريست در صورتى كه دنيا و آخرت در عافيت باشد .\r\n12 - امام صادق عليه السّلام فرمود : خداوند درى از دنيا بر بنده نگشايد جز اينكه بمانند آن درى از حرص بر او بگشايد .\r\nشرح - مقصود اين است كه هر مقدار مال زياد گردد به همان مقدار حرص زياد شود چنانچه تجربه شده است .\r\n13 - از امام صادق عليه السّلام حديث شده كه حضرت عيسى عليه السّلام فرمود : اى مردم شما ، براى دنيا كار ميكنيد در صورتى كه بدون كار روزى بشما داده شود ، و براى آخرت كار نميكنيد در حالى كه در آخرت\r\n","description":"","footnote":"","page_name":" 7 ","page_number":7},
  {"content":"\r\n\r\nجز در برابر كردار بشما روزى داده نشود ، واى بر شما علماى بدكردار ، مزد را بگيريد و كار را ضايع سازيد ، نزديك است كه صاحب كار ، كارش را بپذيرد و نزديك است كاركنان از تنگناى دنيا بتاريكى گور روند ، چگونه دانشمند است كسى كه در راه آخرت است ورو به دنيا دارد ، و آنچه به او زيان رساند محبوبتر است نزدش از آنچه به او سود رساند .\r\nشرح - آنچه ترجمه شد بنا بر اين است كه مراد از « رب » در جملهء « رب العمل » خداى متعال باشد ولفظ « يقبل » بياء موحدة و به صورت معلوم خوانده شود و از قبول گرفته شده باشد . ولى ممكن است « يقبل » به صورت مجهول خوانده شود ومقصود از « رب العمل » نيز عابدى باشد كه از عالم ودانشمند پيروى وتقليد مىكند ، و آنچه از دانشمند مىشنود به آن عمل كند و خود عالم عمل نكند ، كه حضرت بخواهد توبيخ كند دانشمندانى را كه بگفتار خود عمل نكنند ، و اين كلامى است كه فيض عليه الرحمة در معناى حديث فرموده است ، ومحتمل است « يقبل » بياء مثناة و از اقاله باشد ، و بنا بر اين ترجمه چنين است : « نزديك است صاحب كار كارش را پس بگيرد . . . » و اين احتمال را مجلسى عليه الرحمة از بعضى نقل فرموده است .\r\n14 - امام صادق عليه السّلام فرمود : دورترين حالى كه بنده از خداى عز وجل دارد اينست كه اندوهى جز براى شكم وفرج نداشته باشد .\r\n15 - ونيز آن حضرت عليه السّلام فرمود : هر كه بامداد كند و روز را بشب رساند وبزرگترين اندوهش دنيا باشد خداى تعالى فقر وپريشانى را جلوى چشمش نهد ، وكارش را پريشان سازد ، وبجز بدان چه خداوند روزى او كرده نرسد ، و هر كه بامداد كند وشام كند وبزرگترين اندوهش آخرت باشد ، خداوند توانگرى وبىنيازى در دلش نهد وكارش را منظم كند .\r\n","description":"","footnote":"","page_name":" 8 ","page_number":8},
  {"content":"\r\nشرح - مجلسى عليه الرحمة ( در اين جمله كه فرمايد ) : خداوند پريشانى را جلوى چشمش نهد گويد : زيرا هر چه از دنيا بدست او رسد به همان اندازه حرصش افزون گردد ونيازش زياد شود ، يا بخاطر كمى توكل او بر خدا برخى از درهاى روزى بر او بسته گردد ، ( و اين كه فرمود ) : خداوند توانگرى در دلش نهد ، يعنى بوسيلهء توكل بر خدا ، و بيرون بردن حرص ودوستى دنيا از دلش ، او را بىنياز كند .\r\n16 - ونيز آن حضرت عليه السّلام فرمود : هر كه بيشتر به دنيا آلوده است هنگام جدائى از آن افسوسش سختتر است .\r\n17 - عبد الله بن يعفور گويد : شنيدم از حضرت صادق عليه السّلام كه ميفرمود : هر كه دل به دنيا بندد به خصلت دل بسته است : اندوهى كه پايان ندارد . وآرزوئى كه بجنگ نيايد ، واميدى كه بدان نرسد .\r\nشرح -\r\nمجلسى ( ره ) گويد : زيرا آنچه فرا خور حرص او است براى او فراهم نگردد ، و از آفات ومصائب آن نتواند دورى كند ، پس هميشه در غم واندوه آنچه از دستش رفته و آنچه برايش فراهم نگشته مىباشد .\r\n\r\nباب طمع\r\n1 - حضرت صادق عليه السّلام فرمود : چه زشت است براى مؤمن كه ميل ورغبتى در او باشد كه او را خوار كند .\r\nشرح - مجلسى ( ره ) گويد : مقصود رغبت بمردم است به خواهش كردن از ايشان ، و اين است آن رغبتى كه باعث خوارى وذلت است و اما رغبت بجانب پروردگار متعال پس آن عين عزت است .\r\n2 - از حضرت باقر عليه السّلام روايت كنند كه فرمود : چه بد بنده ايست آن بندهء كه در او\r\n","description":"","footnote":"","page_name":" 9 ","page_number":9},
  {"content":"\r\nطمعى باشد كه او را بكشاند ، و چه بد بنده ايست آن بندهء كه در او ميل ورغبتى باشد كه او را خوار كند .\r\nشرح - مجلسى ( ره ) گويد : شايد مقصود از طمع همان ميل دل است كه آنچه در دست مردم است دوست دارد وآرزو كند ، ومقصود از ميل ورغبت اظهار آن است به خواهش كردن وخواستن از مخلوق خدا وكشاندن با اول مناسب است چنانچه خوار كردن با دومى مناسبت دارد .\r\n3 - زهرى گويد : على بن الحسين عليهما السّلام فرمود : من تمامى خير وسعادت را ديدم گرد آمده در اينكه بايد طمع از هر چه در دست مردم است بريد .\r\nشرح - مجلسى ( ره ) گويد : زيرا طمع : خوارى ، پستى ، حسد ، كينه ، دشمنى ، غيبت ، بدگوئى ستم ، مداهنه ، نفاق ، رياء ، صبر بر باطل مردم ، بىتوكلى به خدا و مفاسد بيشمار ديگر ببار آورد ، وعلاج همهء آنها بقطع طمع است .\r\n4 - سعدان گويد : به امام صادق عليه السّلام عرضكردم : چيست آن كه ايمان را در بنده پايدار كند ؟\r\nفرمود : ورع وپارسائى ( وپرسيدم ) آنچه كه او را از ايمان بيرون بود چيست ؟ فرمود : طمع است .\r\n\r\nباب ناسازگارى\r\n1 - حضرت باقر عليه السّلام فرمود : آن كس كه ناسازگارى بهره اش گردد ايمان از او در پس پرده رود .\r\nشرح - مجلسى عليه الرحمة گويد : سر اينكه شخص ناسازگار از ايمان دور مىشود اينست كه اولا : مؤمنين را آزار دهد و اين مخالف ايمان است ، زيرا مؤمن كسى است كه مسلمانان از دست و زبانش آسوده و در امان باشند ، وثانيا بواسطهء ناسازگارى از طلب دانش كه بوسيلهء او بپايهء كمال ايمان رسد محروم ماند ، زيرا اسباب طلب آن برايش فراهم نگردد .\r\n","description":"","footnote":"","page_name":" 10 ","page_number":10},
  {"content":"\r\nوپوشيده نماند كه ناسازگارى تا آنجا نكوهيده ومذموم است كه نرمش وملايمت ممكن باشد و كار بمسامحه در دين نكشد وگر نه ناپسند ومذموم نخواهد بود چنانچه امير المؤمنين عليه السّلام فرمود : مدارا كن تا آنجا كه نرمش سزد ، وبتندى رفتار كن آنجا كه ملايمت سود ندهد .\r\n2 - ونيز حضرت باقر عليه السّلام فرمود : كه رسول خدا صلى الله عليه وآله و سلم فرمود : اگر ناسازگارى ديده شود ، چيزى در ميان مخلوقات خدا زشتتر از آن نباشد .\r\n\r\n\r\nباب بدخوئى\r\n1 - حضرت صادق عليه السّلام فرمود : بدخوئى كردار را تباه سازد چنانچه سر كه عسل را تباه كند .\r\n2 - ونيز آن حضرت فرمود : كه رسول خدا صلى الله عليه وآله فرمود : خداى عز وجل از صاحب خوى بد توبه نخواسته ، عرض شد : اى رسول خدا اين چگونه باشد ؟ فرمود : به جهت اينكه هر گاه از گناهى توبه كند در گناه بزرگترى افتد .\r\nشرح - مجلسى عليه الرحمة در شرح حديث گويد : كه خوى بد صاحب خود را از توبه جلوگيرى كند و اگر توبه نيز كند از باقى ماندن بر آن ممانعت كند تا بدان جا كه اگر از گناهى توبه كند در گناه بزرگترى افتد ، زيرا اين خوى اگر معالجه نشود روز بروز بزرگتر وشديدتر گردد ، پس گناه بعدى بزرگتر از اولى است ، وخلاصى از آن فقط بمعالجه علمى و عملى آن حاصل گردد .\r\n3 - ونيز از آن حضرت روايت شده كه فرمود : بدخوئى هر آينه ايمان را تباه سازد چنان كه سركه عسل را تباه كند .\r\n","description":"","footnote":"","page_name":" 11 ","page_number":11},
  {"content":"\r\n4 - ونيز فرمود : هر كه خوى او بد است خود را شكنجه دهد .\r\nشرح - مجلسى ( ره ) گويد : زيرا خودش از خويشتن در رنج است چون بر آشفتگى وحركات روحى وجسمى به تن وجانش زيان رساند ، و چون غضبش فرو نشيند از كردهء خويش پشيمان گردد و خود را سرزنش كند ، وگذشته بدخوئيش را غالبا مردم تحمل نكنند واو را ( در مقابل بدخوئيش ) آزار كنند ، و از او كناره گيرى كنند و در هيچ كارى او را كمك نكنند ، و چون باعث آنها خودش بوده پس گويا خودش خويشتن را شكنجه كرده .\r\nو بايد بدانى كه با مقصود از اينخبر و مانند آن تمامى خوهاى بد باشد ، مانند كبر وحسد وكينه ونظائر آنها ، زيرا تمامى آنها چيزهائى است كه انسان را در مفاسد بزرگ دنيويه اندازند ، و در ايمان سستى آورند ، وسبب كاهش كردار گردند .\r\n5 - ونيز حضرت صادق عليه السّلام فرمود : خداى عز وجل به برخى از پيمبران وحى كرد : كه بدخوئى كردار را تباه سازد مانند سركه كه عسل را تباه كند .\r\n\r\nباب سفاهت\r\n1 - از حضرت صادق عليه السّلام روايت شده كه فرمود : سفاهت براستى خوى پستى است ، صاحب آن بر زير دستش گردن فرازى كند ، و بر بالا دست خود زبونى كند .\r\nشرح - مجلسى ( ره ) گويد : سفاهت سبك عقلى وپيشى گرفتن در گفتار وكردار بدون تفكر است ، تا آنجا كه گويد : برخى گفته اند : سفاهت گاهى در برابر حكمتى است كه باعتدال در نيروى عقل حاصل گردد ، و اين سفاهت خلقى است در نفس كه او را وادار بمسخرگى ، واستهزاء وسبكسرى ، وبىتابى ، وچاپلوسى ، و اظهار شادى در وقت ناراحتى ديگران ، وحركات ناموزون ، وگفتار وكردارهائى كه\r\n","description":"","footnote":"","page_name":" 12 ","page_number":12},
  {"content":"\r\nهمانند گفتار وكردار خردمندان نيست دچار كند ، و گاهى در برابر بردبارى است كه باعتدال در نيروى غضب بدست آيد ، و آن خلقى است كه نفس او را وادار بزدن ودشنام دادن وزبرى وتسلط وغلبهء بر ديگران و گردن كشى كند وريشه اش تباهى و فساد در نيروى غضب وميل آن به طرف افراط است سپس گويد ظاهر اينست كه مقصود از سفاهت همين معناى دوم است كه برابر بردبارى است .\r\n2 - ونيز حلبى از آن حضرت حديث كند كه فرمود : سفاهت نكنيد زيرا پيشوايان شما سفيه نبودند .\r\nو حضرت صادق عليه السّلام فرموده : هر كس شخص سفيه را با سفاهت مكافات كند ، بهر چه بسرش آيد تن داده چون بمانند او رفتار كرده .\r\nشرح - اين دستورى است از امام عليه السّلام كه از مكافات سفيه صرف نظر بايد كرد ، و با آنان چنانچه خداى تعالى فرموده است بايد رفتار شود در آنجا كه فرمايد « و هر گاه نادانان با ايشان سخن گويند سلام گويند » همانطور كه مجلسى ( ره ) فرموده .\r\n3 - عبد الرحمن بن حجاج از حضرت موسى بن جعفر عليه السّلام در بارهء دو مردى كه همديگر را دشنام دهند روايت كرده كه فرمود : آغازكننده بدشنام ستمكارتر است و گناه خود و گناه رفيقش به گردن اوست در صورتى كه آن كس كه ستم به او شده از حد نگذرد .\r\nتوضيح - جملهء اخير اين حديث شريف دو احتمال دارد يكى اينكه تا رفيقش كه مورد ستم واقع شده عمل ناروا نكرده و يا سخن ناروائى نگفته همهء گناه به گردن آغازكنندهء بدشنام است ، و نسبت گناه به او در اين صورت فرضى است ، احتمال دوم آن است كه تا از حد خود نگذشته اى همهء گناه به گردن اوست ، وحدش همان مقدارى است كه از دشنام شنيده و تا آن حد بر او گناهى نيست زيرا از خود دفاع كرده وانتقام گرفته است ، وخداى تعالى در اين باره فرموده است : « وهمانا بر آنكه پس از ستمى كه به او شده يارى جويد گناهى نيست » و در جاى ديگر فرمايد : « پس آن كس كه بشما تجاوز كند ( طبرسى فرموده يعنى ظلم و ستم كند ) تجاوز كنيد بر او برابر آنچه بر شما تجاوز كرده ، ونيز اينها از آيات ورواياتى كه دلالت بر جواز معارضهء به مثل دارند ، وبعيد نيست احتمال دوم مناسبتر با سياق روايت باشد .\r\n4 - و از حضرت صادق عليه السّلام روايت شده كه فرمود : بدرستى كه مبغوض ترين خلق خدا آن\r\n","description":"","footnote":"","page_name":" 13 ","page_number":13},
  {"content":"\r\nبنده ايست كه مردم از زبانش پرهيز كنند .\r\n\r\nباب بدزبانى\r\n1 - حضرت صادق عليه السّلام فرمود : از نشانه هاى شركت شيطان كه ترديدى در آن نيست اينست كه فحاش باشد كه باكى از آنچه گويد و از آنچه دوبارهء او گويند نداشته باشد .\r\nشرح - مجلسى ( ره ) گويد : فحاش آن كس است كه در فحش دادن - يعنى گفتار زشت - از حد بگذراند ومعتاد شود ، و معنى شريك شيطان در شرح حديث 3 بيايد .\r\n2 - حضرت صادق عليه السّلام فرمود : رسول خدا ( ص ) فرمود : هر گاه مردى را ديدى كه باكى از آنچه گويد و آنچه به او گفته شود ندارد ، پس بدرستى كه يا از زنا است يا از شركت شيطان .\r\n\r\n3 - از امير المؤمنين عليه السّلام روايت شده كه رسول خدا ( ص ) فرمود : خدا حرام كرده است بهشت را بر هر فحاش بىآبرو وكم شرمى كه باكى از آنچه گويد و آنچه به او گفته شود ندارد ، زيرا اگر بازرسى از حالش كنى يا از زنا است يا از شركت شيطان ، بوى عرض شد : اى رسول خدا در ميان مردمان شركت شيطان هم هست ؟ فرمود : آيا گفتار خداى عز وجل را نخوانده اى كه ( بشيطان فرمايد : ) « و شركت كن با ايشان در مالها وفرزندان » ( سورهء اسراء آيهء 64 ) .\r\n","description":"","footnote":"","page_name":" 14 ","page_number":14},
  {"content":"\r\n\r\nراوى گويد : مردى از فقيهى پرسيد : آيا در ميان مردم كسى هست كه باكى از آنچه به او گفته شود ندارد ؟ گفت : آن كس كه متعرض مردم شود وبآنان دشنام گويد در صورتى كه ميداند كه آنها رهايش نكنند اينست آن كسى كه باكى از آنچه گويد و آنچه در باره اش گفته شود ندارد .\r\nشرح - مجلسى ( ره ) از شيخ بهائى قدس سره نقل كند كه : ( در آنجا كه حضرت فرمود : خدا بهشت را حرام كرده . . . ) گويد : شايد مقصود اينست كه مدتى طويل حرام است بر آنان نه هميشگى ، يا مقصود از بهشت بهشت مخصوصى است كه براى غير فحاش آماده است ، وگر نه ظاهر حديث مشكل است ، زيرا سرانجام گنهكاران اين امت بهشت است ، وگر چه زمانى دراز در آتش بمانند .\r\nومفسرين در تفسير گفتار خداى تعالى : « و شركت كن . . . » گفته اند : شركت شيطان در اموال وادار كردن مردم است به تحصيل آن وگرد آوردنش از حرام ، وصرف كردن آن در آنچه جايز نيست ، و در خرج كردن آنان را از حد ميانه روى بيرون برد كه يا اسراف وتبذير كنند ، و يا بخل ورزند وسختگيرى كنند .\r\nو امام شركت در اولاد به چند وجه است : 1 - تشويق آنان بوسائل حرام چون زنا و مانند آن .\r\n2 - وادار كردن آنان باينكه اولاد وفرزندانشان را بنامهائى مانند عبد العزى وعبد اللات - يعنى بندهء عزى ولات كه نام دو بت بوده - نام نهند . 3 - فرزندان را گمراه كند باينكه آنها را بكيشهاى باطل و كارهاى زشت بكشاند ، اين بود آنچه مفسرين گفته اند ، ولى از بعضى احاديث استفاده شود كه مقصود شركت او است در نطفهء آنها ، و در آن حديث براى شناختن او هم نشانهء قرار داده است ، وحديث را شيخ ( ره ) در تهذيب در باب آداب تزويج روايت كرده هر كه خواهد بدان جا مراجعه كند .\r\n4 - از امام باقر عليه السّلام روايت شده كه فرمود : خدا دشمن دارد دشنام گوى دشنامجو را .\r\n5 - عمرو بن نعمان جعفى گويد : حضرت صادق عليه السّلام دوستى داشت كه آن حضرت را بهر جا كه ميرفت رها نميكرد و از او جدا نميشد ، روزى در بازار كفاشها همراه حضرت ميرفت ، ودنبالشان غلام او كه از اهل سند بود مىآمد ، ناگاه آن مرد به پشت سر خود متوجه شده وغلام را خواست واو را نديد و تا سه مرتبه بدنبال برگشت واو را نديد ، بار چهارم كه او را ديد گفت : اى زنا زاده كجا بودى ؟ حضرت\r\n","description":"","footnote":"","page_name":" 15 ","page_number":15},
  {"content":"\r\nصادق عليه السّلام دست خود را بلند كرده و به پيشانى خود زد وفرمود : سبحان الله مادرش را بزنا متهم كنى ؟ من خيال ميكردم تو خوددار وپارسائى ، واكنون مىبينم كه ورع وپارسائى ندارى ؟ عرضكرد : قربانت گردم مادرش زنى است از اهل سند ومشرك است ؟ فرمود : مگر ندانستهء كه هر ملتى براى خود ازدواجى دارند ، از من دور شو عمرو بن نعمان ( راوى حديث ) گويد : ديگر او را نديدم كه با آن حضرت راه برود تا تا آنگاه كه مرگ ميان آنها جدائى انداخت .\r\nو در روايت ديگرى است كه فرمود : ( آيا ندانستهء كه ) براى هر امتى ازدواجى است كه بوسيلهء آن از زنا جلوگيرى كنند .\r\n6 - و از حضرت باقر حديث شده كه رسول خدا ( ص ) فرمود : دشنام اگر به صورتى در آيد صورت بدى است .\r\n7 - از حضرت صادق عليه السّلام حديث شده كه فرمود : در بنى اسرائيل مردى بود كه سه سال پيوسته دعا ميكرد كه خدا پسرى به او روزى كند ( دعايش مستجاب نميشد ) همين كه ديد خدا خواهش او را برنمىآورد عرضكرد : پروردگارا آيا من از تو دورم و تو سخن مرا نميشنوى ، يا تو به من نزديكى وپاسخم نميدهى ؟\r\nكسى در خواب نزدش آمد و به او گفت : تو سه سال تمام خدا را با زبانى بد وهرزه ، ولى دلى سركش وناپرهيزكار ، ونيتى نادرست ميخوانى ، پس بايد از هرزه گوئى بدر آئى ، ودلت پرهيزگار ، ونيتت درست گردد ( تا خواهشت برآورده شود ) حضرت فرمود : آن مرد بدستور عمل كرد سپس دعا كرد و خدا را خواند و داراى پسرى شد .\r\nتوضيح - از اين حديث معلوم شود كه استجابت دعا شرائطى دارد كه از آن جمله است پاكى زبان وپرهيزكارى دل ودرستى نيت ، و اين منافاتى با وعدهء خدا در اجابت دعا ندارد .\r\n","description":"","footnote":"","page_name":" 16 ","page_number":16},
  {"content":"\r\n8 - ونيز از حضرت صادق عليه السلام حديث شده كه رسول خدا ( ص ) فرمود : از زمرهء بدترين بندگان خدا كسى است كه براى هرزه گوئى ودشنامگوئيش از همنشينى ومجالست با او كناره گيرى شود .\r\n9 - حضرت صادق عليه السلام فرمود : بد زبانى از جفاكاريست وجفاكارى در آتش است .\r\n10 - ونيز فرمود : دشنام دادن وبدزبانى وهرزه گوئى از ( نشانه هاى ) نفاق ودوروئى است .\r\n11 - و از حضرت باقر عليه السلام حديث شده كه رسول خدا ( ص ) فرمود : خداوند دشمن دارد دشنام دهندهء بدزبان وگداى مبرم را .\r\n12 - ونيز از آن حضرت روايت شده كه رسول خدا ( ص ) بعايشه فرمود : اگر دشنام گوئى مجسم ميشد ، صورت بدى بود .\r\n13 - و امام عليه السلام فرمود : هر كس ببرادر مسلمان خود دشنام دهد خدا بركت از روزى او بردارد ، واو را به خودش واگذارد ، وزندگيش را تباه سازد .\r\n14 - سماعة گويد : وارد شدم بر حضرت صادق عليه السلام ، حضرت آغاز بسخن كرد وبمن فرمود اى سماعة اين چه جنجالى بود كه ميان تو وشتردارت پديدار گشته بود ؟ مبادا دشنامگو و بد زبان و\r\n","description":"","footnote":"","page_name":" 17 ","page_number":17},
  {"content":"\r\nلعنتكننده باشى ؟ عرضكردم : به خدا سوگند چنين بود ( كه فرمودى ولى ) او به من ستم كرد ؟ فرمود : اگر او به تو ستم كرده تو از او سر افتادى ، هر آينه اين كردار از كردارهاى من نيست ، وبشيعيانم چنين دستورى ندهم ، از پروردگارت آمرزش بخواه ، و به آن كردار باز مگرد ، عرضكردم : از خدا آمرزش خواهم و ديگر باز نگردم .\r\n\r\nباب كسى كه براى بديش از او پرهيز كنند\r\n1 - حضرت صادق عليه السلام فرمود : روزى پيغمبر ( ص ) نزد عايشه بود ناگاه مردى اجازه شرفيابى خواست ، رسول خدا ( ص ) فرمود : چه مرد بدى است از اين تيره وقبيله ، پس عايشه برخاست وبدرون اطاق رفت ورسول خدا ( ص ) اجازه ورود به آن مرد داد ، همين كه وارد شد حضرت با روى باز از او پذيرائى كرد و با او بگفتگو پرداخت تا هنگامى كه بپايان رسانيد و آن مرد از نزدش بيرون رفت ، عايشه ( برگشته ) وعرضكرد : اى رسول خدا در حالى كه شما اين مرد را ببدى ياد كردى با روى باز از او پذيرائى كردى ؟ در اين هنگام حضرت فرمود : از بدترين بندگان خدا كسى است كه براى دشنامگوئيش همنشينى با او را بد دارند .\r\nتوضيح - مجلسى ( ره ) گويد : آنچه حضرت در آخر حديث فرمود : كه از بدترين بندگان خدا . . . « يا عذر است براى آنچه نخست فرمود ، يا براى آنچه در پايان عمل كرد يا براى هر دوى آنها ، و اين حديث دلالت بر جواز مدارا كردن با فاسق وجواز غيبت او دارد ، وگويند آن مرد عيينة بن حصن فزارى يكى از سران شرور عرب بوده است .\r\n2 - از حضرت صادق عليه السلام روايت شده است كه رسول خدا صلى الله عليه وآله و سلم فرمود : بدترين مردم در روز قيامت نزد خدا كسانى هستند كه از ترس بدى وشر آنها احترام واكرامشان كنند .\r\n","description":"","footnote":"","page_name":" 18 ","page_number":18},
  {"content":"\r\n3 - امام صادق عليه السّلام فرمود : كسى كه مردم از زبانش بترسند ، او در آتش است .\r\n4 - جابر بن عبد الله گويد : كه رسول خدا صلى الله عليه وآله و سلم فرمود : بدترين مردم در روز قيامت آنانند كه از ترس بدى وشرشان اكرام و احترام شوند .\r\n\r\nباب تجاوز كارى ، وستمگرى ، وسركشى\r\n1 - از حضرت صادق عليه السلام حديث شده كه رسول خدا صلى الله عليه وآله و سلم فرمود : زودرس ترين بديها از نظر كيفر وعقوبت تجاوز كارى وستمگرى است .\r\nشرح - مجلسى ( ره ) گويد : مقصود از تعجيل در كيفر او اينست كه در دنيا نيز كيفر كردارش به او ميرسد ، بلكه در دنيا نيز زود به او برسد .\r\n2 - حضرت صادق عليه السّلام فرمود : شيطان بلشكرهاى خود گويد : ميان افراد آدميزاده حسد و ستم افكنيد ، زيرا اين دو در نزد خداوند با شرك برابرند .\r\nشرح - مجلسى ( ره ) گويد : برابرى آن دو با شرك براى آنست كه آنها نيز در بيرون بردن از دين وكيفر وتأثير در فساد نظام جهان همانند ند زيرا بيشتر مفاسد جهان از مخالفت با پيغمبران واوصياء ايشان وپيروى نكردن از آنان وشيوع گناهان از اين دو خصلت سرچشمه گرفته ، چنانچه شيطان بآدم عليه السّلام حسد ورزيد ، و چنانچه سركشان هر ملت وامتى به حجتهاى الهيه تعدى و ستم كردند .\r\n3 - از ابو سيار حديث شده كه حضرت صادق عليه السّلام در نامه به او نوشت : نگاه كن مبادا هرگز سخنى بستم وسركشى به زبان آرى اگر چه تو را تيره وفاميلت خوش آيد .\r\n","description":"","footnote":"","page_name":" 19 ","page_number":19},
  {"content":"\r\nتوضيح - ممكن است معناى جملهء « وان اعجبتك نفسك . . . » اين باشد كه و اگر چه تيره وفاميلت تو را خوش آيد وبعجب وادارد ، ولى معناى اول ظاهرتر است چنانچه مجلسى ( ره ) نيز فرموده است .\r\n4 - از حضرت صادق عليه السّلام روايت شده كه امير المؤمنين عليه السلام فرمود : اى مردم همانا ستمگرى وبغى ياران خود را به آتش ( يا بدوزخ ) كشد ، واولين كسى كه بر خدا سركشى كرد عناق دختر آدم بود ، واولين كشتهء كه خدا او را كشت ( همان ) عناق بود ، كه نشيمنگاهش يك جريب در يك جريب بود و بيست انگشت داشت كه در هر انگشتى دو ناخن بود چون دو داس ، پس خدا شيرى مانند فيل ، وگرگى ببزرگى شتر ، وكركسى باندازهء استر بر او مسلط كرد ، و آنها او را كشتند ، خداوند زور گويان وسركشان را در بهترين حال وآسوده ترين وضعى كه داشته اند كشته است .\r\nشرح - مقصود اينست كه ستمگران گول آسودگى وضع ومهيا بودن اسباب قدرت و شوكت خود را نخورند ، زيرا چه بسا زورگويانى كه در كمال خوشى وآسودگى خاطر بوده اند وناگهان خداوند بواسطهء تعدى وستمكاريشان آنها را نابود كرده است .\r\n\r\nباب فخر وكبر\r\n1 - حضرت على بن الحسين عليه السّلام فرمود : عجب است از تكبركنندهء بر خود بالنده ، آن كس كه ديروز نطفهء ( بد بو وبىارزش ) بوده ، وسپس فردا مردارى ( گنديده ) است .\r\n2 - از حضرت صادق عليه السّلام روايت شده است كه رسول خدا صلى الله عليه وآله و سلم ، فرمود : آفت حسب و شرافت به خود باليدن و خود بينى است .\r\n","description":"","footnote":"","page_name":" 20 ","page_number":20},
  {"content":"\r\nشرح - مجلسى ( ره ) گويد : « حسب » شرافت وشخصيت آباء واجدادى است وبسا بشرافتى اطلاق شود كه از كارهاى نيك يا اخلاق خوب بدست آيد گر چه از پدران نباشد .\r\n3 - عقبة بن بشير اسدى گويد : به امام باقر عليه السّلام عرضكردم : من عقبة بن بشير اسدى هستم ، و در ميان قوم خود خاندان بزرگى دارم ؟ حضرت فرمود : تو بحسب و شرافت خانوادگيت بر سر ما منت نهى ؟ بدرستى كه خداوند آنكه مردم او را پست ميشمردند بواسطهء ايمان در صورتى كه مؤمن باشد بالا برده است ، وآنكه مردم او را شريف ميخواندند به جهت كفر در صورتى كه كافر باشد پست وزبون ساخته است ؛ پس كسى را بر كسى برترى نيست جز بوسيلهء تقوى .\r\nتوضيح - آنچه ترجمه شد بنا بر اينست كه لفظ « ما » در جمله « ما تمن . . . » استفهاميه باشد ، ومحتمل است « ما » نافيه باشد ، « يعنى » بر ما منت منه . . . « وگفتار آن حضرت كه فرمود : » پس كسى را بر كسى برترين نيست . . . « اشاره است بگفتار خداى تعالى : » اى مردم همانا ما آفريديمتان از نر ومادهء وگردانيديم شما را شاخه هائى وتيره هائى تا يك ديگر را بشناسيد ، همانا گرامى ترين شما نزد خدا پرهيزگارترين شما است ، سورهء حجرات آيهء 13 « .\r\n4 - حضرت باقر عليه السّلام فرمود : عجب است از متكبرى كه به خود مينازد ، در صورتى كه از نطفهء آفريده شده ، سپس مردارى گنديده شود ، و در اين ميان نميداند با او چه خواهد شد .\r\n5 - حضرت صادق عليه السّلام فرمود : كه مردى نزد رسول خدا آمد عرضكرد : اى رسول خدا من فلان پسر فلانم و تا نه نفر از پدران خود را شمرد ، رسول خدا ( ص ) بوى فرمود : تو دهمى آنانى در دوزخ .\r\nشرح - مجلسى ( ره ) در معناى حديث گويد : يعنى پدرانت كافر بوده اند و در دوزخند ، پس اين\r\n","description":"","footnote":"","page_name":" 21 ","page_number":21},
  {"content":"\r\nچه افتخارى است كه تو به آنان دارى و تو نيز مانند آنان كافر هستى در باطن اگر منافق بوده ، و در ظاهر اگر كافر بوده است ، پس هيچ راهى براى باليدن خود بايشان ندارى .\r\n6 - از حضرت صادق عليه السّلام روايت شده كه رسول خدا ( ص ) فرمود : آفت حسب به خود باليدن است .\r\nتوضيح - اين حديث مانند حديث دوم اين باب است جز اينكه در آنجا « عجب » بجاى « افتخار » بود\r\n\r\nباب قساوت وسختى دلى\r\n1 - على بن عيسى در حديثى مرفوع روايت كند كه فرمود : در آنچه خداى عز وجل با موسى عليه السّلام مناجات كرد اين بود كه : اى موسى در دنيا آرزوى خود را دراز مكن كه دلت سخت ، وسخت دل از من دور است .\r\nشرح - مجلسى عليه الرحمة گويد : درازاى آرزو اينست كه انسان مرگ را فراموش كند و دور پندارد ، و گمان كند كه عمرش دراز باشد ، يا آرزوهاى بسيارى كه جز در طول عمر بدست نيايد ، و اين مايه سخت دلى است ، يعنى نترسيدن ونداشتن هراس از ترسناكيها ، ونپذيرفتن پندهاى سودمند ، چنان كه ياد مرگ دل انسان را نرم وهنگام تذكر خدا و مرگ ترسناك كند .\r\n2 - حضرت صادق عليه السّلام فرمود : چون خداوند بندهء را در سرشت كافر بيافريند آن بنده نميرد تا بدى را دوست او گرداند ، پس بدان نزديك شود ، و در نتيجه به كبر وزورگوئى ( يا هرزگى ) او را گرفتار كند ، پس دلش سخت شود ، وخلقش ناپسند گردد ، ورويش سخت ، وپستيش آشكار ، وشرمش كم شود ، وخداوند پرده اش را به درد ، وبحرامها ( ى خداوند ) در افتد و از آنها جدا نگردد ، سپس بنافرمانيهاى خدا\r\n","description":"","footnote":"","page_name":" 22 ","page_number":22},
  {"content":"\r\nدچار شود وفرمانبرداريش را بد دارد ، و به مردمان به پرد ، و از ستيزه سير نشود ، از خداوند عافيت بخواهيد ودوام آن را بجوئيد .\r\n3 - امام صادق عليه السّلام فرمود : امير المؤمنين عليه السّلام فرموده : ( مردم را ) دو خاطره است ، خاطرهء از شيطان وخاطرهء از فرشته ، خاطره فرشته : رقت ( يعنى نرمى دل ) وفهم است وخاطرهء شيطان فراموشى وسخت دلى است .\r\nتوضيح - « لمه » آن چيزيست كه بدل نزديك شود وخطور كند كه بخاطره ترجمه شد ، مجلسى ( ره ) گويد : مقصود از رقت وفهم كه خاطره فرشته است نتيجه آن دو و يا نشانهء آنها است و حمل بر مجاز گردد ، زيرا خاطرهء كه فرشته در دل اندازد نيكى وتصديق به حق است ، ونتيجهء آن رقت دل وصفا وميل آن بنيكى است ، و همچنين خاطرهء شيطان انداختن وسوسه ها و شك وميل بشهوات در دل است ، ونتيجهء آن فراموش كردن حق وغفلت از خدا وسنگدلى است .\r\n\r\nباب ظلم و ستم كردن\r\n1 - حضرت باقر عليه السّلام فرمود : ستم بر سه گونه است : ستمى كه خدا بيامرزد ، وستمى كه خدا نيامرزد ، وستمى كه خدا از آن صرف نظر كند ، اما آن ستمى كه خداوند نيامرزد شرك است ، و اما آن ستمى كه خدا بيامرزد ستمى است كه انسانى بخويشتن كند ميانه خود وخداى خود ، و اما ستمى كه خدا صرف نظر نكند حقوقى است كه مردم به يكديگر دارند .\r\nتوضيح - مجلسى ( ره ) گويد : ستم نهادن چيزى است در غير جاى خود ، و آن كس كه شرك ورزد ستم كرده است زيرا غير از خدا را شريك قرار داده ، وپرستش بى جا كرده ، وگنهكار ستمكار است زيرا گناه را بجاى طاعت نهاده .\r\n","description":"","footnote":"","page_name":" 23 ","page_number":23},
  {"content":"\r\n2 - و از امام صادق عليه السّلام حديث شده كه در ( تفسير ) گفتار خداى عز وجل : « وبدرستى كه پروردگارت در كمينگاه است » ( سورهء فجر آيهء 14 ) فرمود : ( كه آن كمينگاه ) پلى است بر صراط كه از آن نگذرد بندهء كه بدهكار ( به ديگران ) است ( و حقوق مردمان در گردن اوست ) .\r\n3 - يكى از بزرگان قبيلهء نخع گويد : به حضرت باقر عليه السّلام عرضكردم : من از زمان ( حكومت ) حجاج تا كنون پيوسته والى ( وفرماندار ) بوده ام آيا توبه براى من ميسر است ؟ گويد : آن حضرت سكوت كرد ( وجوابم را نداد ) من دوباره پرسيدم ، فرمود : نه ، تا به هر صاحب حقى حقش را بپردازى .\r\n4 - امام صادق عليه السّلام فرمود : هيچ ستمكارى سختتر از آن ستمكارى نيست كه صاحبش ياورى جز خداى عز وجل نيابد .\r\nشرح - مجلسى ( ره ) گويد : يعنى نتواند در دنيا انتقام بگيرد و نه استمداد از كسى ديگر برايش ميسر شود ، و بعضى گفته اند : يعنى براى انتقام به كسى متوسل نشود و از احدى كمك نگيرد ، بلكه واگذار به خدا كند ، وانتقام را بروز جزا اندازد ، ولى معناى اول ظاهرتر است .\r\n5 - حضرت باقر عليه السّلام فرمود : هنگامى كه مرگ ( پدرم ) على بن الحسين در رسيد مرا بسينهء خود چسبانيد سپس فرمود : اى فرزند سفارش كنم ترا به آنچه پدرم هنگام مرگش به من سفارش كرد ، و به همان چيزى كه او ياد آور شد كه پدرش به آن سفارش كرده بود ، اى فرزند مبادا ستم كنى به كسى كه ياورى در\r\n","description":"","footnote":"","page_name":" 24 ","page_number":24},
  {"content":"\r\nبرابر تو جز خدا نيايد .\r\n6 - حضرت صادق عليه السّلام فرمود : امير المؤمنين صلوات الله عليه فرمود : هر كه از قصاص ( وجزاى كردار ) بترسد ، خود را از ستم كردن بمردم نگهدارد .\r\n7 - اسحاق بن عمار گويد : حضرت صادق عليه السّلام فرمود : هر كه صبح كند و در دل قصد ستم كردن به كسى را نكند خداوند هر گناهى كه آن روز كرده بيامرزد تا خونى نريزد ، و مال يتيمى را به حرام ( وناحق ) نخورد .\r\nتوضيح - اين خبر را چند جور ميتوان معنى كرد اول - اينكه مقصود اين است كه تصميم داشته باشد ستم نكند و در بين روز هم تا شب ستم نكند خداوند گناهانى كه از او سرزند ومربوط به او باشد يعنى حق او باشد مىآمرزد در صورتى كه پيش از آن روز خونى نريخته باشد و مال يتيمى را بناحق نخورده باشد وذمه اش بامثال اين حقوق مشغول نباشد ، كه در اين صورت آمادگى براى آمرزش گناهان ندارد ، و بنا بر اين محتمل است از لحاظ ادبى « ذلك اليوم » ظرف براى « غفران » باشد نه براى « أذنب » و در نتيجه آمرزش شامل گناهان گذشته نيز ميگردد چنانچه ظاهر خبر آينده است .\r\nدوم - اينكه تصميم بستم نكردن داشته باشد ومنافات ندارد كه در بين روز از قصد خود برگردد و ستم كند وخداوند هر ستمى باشد جز آن دو مىآمرزد ، ولى اين معنى با اخبارى كه دلالت بر مؤاخذه حقوق مردم دارد گو اينكه كمتر از خونريزى و خوردن مال يتيم باشد منافات دارد و تحقيق آنها و همچنين تخصيص ظواهر آيات به اين يك خبر مشكل است وگر چه گفته شود : كه خدا مظلوم را راضى كند .\r\nسوم - اينكه ذكر خصوص اين دو ستم از باب مثال است وگر نه مقصود تمامى حقوق مردم است ، زيرا در ميان حقوق مردم فقط اين دو از گناهان كبيره است ، وكبائر ديگر همگى از حقوق خداوند است ، يا براى اينكه حقوق مردم يا مربوط بجان آنها است يا بمالشان ، و چون در ميان حقوق مربوط بجان آدمكشى ، و در ميان حقوق مربوط بمال خوردن مال يتيم از همه سختتر بوده ، به اين دو مثال زده شده اين بود ملخصى از گفتار مجلسى عليه الرحمة در معناى اين حديث .\r\n8 - حضرت صادق عليه السّلام فرمود : كه رسول خدا ( ص ) فرموده : هر كه بامداد كند و قصد ستم .\r\n","description":"","footnote":"","page_name":" 25 ","page_number":25},
  {"content":"\r\nبه كسى را نداشته باشد ، خداوند گناهى را كه مرتكب شود بيامرزد .\r\n9 - ونيز حضرت صادق عليه السّلام فرمود : هر كه ستم به كسى كند به همان ستم گرفتار شود ، در خودش باشد يا در مالش يا در فرزندش .\r\n10 - ونيز فرمود : كه رسول خدا ( ص ) فرموده : خود را از ستم باز داريد كه آن تاريكى روز قيامت است .\r\nشرح - مجلسى ( ره ) گويد : مقصود از تاريكى در حديث يا تاريكى حقيقى است ، چنانچه گفته اند كه حالات نفسانيه كه نتيجهء كردار است ومايهء سعادت يا شقاوت است ، اينها نورها و يا تاريكيهائى است كه پيوسته همراه انسانى است ، و چون روز قيامت روز آشكار شدن اسرار ، و ظاهر شدن پنهانيها است لذا در آن روز ظاهر گردد ، و همان ساعت كه مؤمنان در پرتو نور خود پيش ميروند ( چنانچه خداوند متعال در سورهء حديد آيه 12 فرمايد ) ، بر شخص ستمكار نيز باندازهء ستمش تاريكيها احاطه كند . يا آنكه مقصود از تاريكيها سختيها وهراسهائى است كه در قيامت است ، چنانچه در گفتار خداى تعالى : * ( قُلْ مَنْ يُنَجِّيكُمْ مِنْ ظُلُماتِ الْبَرِّ والْبَحْرِ ) * در تفسير « ظلمات » گفته اند .\r\n11 - ( اين حديث نيز مانند حديث 10 - است لذا از تكرار ترجمه خوددارى شد ) .\r\n12 - حضرت باقر عليه السّلام فرمود : هيچ كس نيست كه به كسى ستم كند جز آنكه خدا او را به همان ستم بگيرد ، در بارهء خودش باشد يا مالش ، و اما ستمى كه ميانه او و خدا باشد ، هر گاه توبه كند خدا بيامرزد .\r\n13 - عبد الاعلى مولى آل سام گويد : حضرت صادق عليه السّلام شروع بسخن كرده وفرمود : هر كه\r\n","description":"","footnote":"","page_name":" 26 ","page_number":26},
  {"content":"\r\nستم كند خداوند مسلط گرداند كسى را كه به او يا بفرزندان او يا به فرزند فرزندش ستم كند ، گويد : عرضكردم او ستم كند و خدا بفرزندش يا فرزند فرزندش كسى را مسلط سازد ؟ فرمود : خداى عز وجل فرموده : « و بايد بترسند آنان كه اگر باز گذارند پس از خود فرزندان ناتوانى ميترسند بر ايشان پس بترسند خدا را او بگويند سخنى استوار » ( سورهء نساء آيهء 9 ) .\r\nشرح - در تفسير اين آيهء شريفه سه وجه گفته اند كه مناسب با استشهاد امام عليه السّلام وجه دوم است و آن اينست كه خداوند در اين آيه بولى يتيم دستور باداء امانت وحفظ مال يتيم را داده است ، و بنا بر اين معنى آيه چنين مىشود : كه هر كس سرپرستى يتيمى را به عهده گرفته بايد طورى در اموال او تصرف كند كه دوست دارد ديگران در اموال فرزندان خودش پس از مرگ او آن طور تصرف كند ، وخلاصه ستم به آنها روا ندارد هم چنان كه دوست ندارد ديگران در بارهء فرزندانش پس از وى ستم كنند ، ولذا دنبال اين آيه خداوند فرمايد : * ( إِنَّ الَّذِينَ يَأْكُلُونَ ) * . . . . همانا آنان كه ميخورند اموال يتيمان را بستم جز اين نيست كه ميخورند در شكمهاى خويش آتش را . . . تا آخر آيه « وشيخ طبرسى ( ره ) در تفسير اين آيه از حضرت صادق عليه السّلام حديث كند ( وملخصش اينست ) كه فرمود : در كتاب على بن ابى طالب عليه السّلام نوشته است كه هر كه مال يتيم را بستم بخورد وبالش در دنيا و آخرت بوى برسد اما در دنيا بفرزندانش پس از او رسد و اما در آخرت گرفتار آتش شود .\r\nو روى اين بيان نظر امام عليه السّلام نيز در پاسخ از پرسش راوى واستبعاد او از اينكه چگونه فرزند بستم پدر عقوبت شود روشن گردد ، زيرا ستم اثرى طبيعى دارد كه آن اثر در دنيا نيز بستمكار برسد و اگر به خود او نرسيد بفرزندانش برسد ، مانند آتش كه هر جا افتاد اثرش سوزاندن است ، و همين بيان براى جلوگيرى از ستم ستمگران كافى است زيرا آن كس كه گرفتارى ستمكار يا فرزندان او را ديد و يا اين گفتار را از گويندهء راستگوئى چون امام عليه السّلام شنيد وباور داشت ، ودانست كه ستمكارى خواه وناخواه در نظام آفرينش اثر دارد وستمكارى بجزاى كردار زشتش دچار گردد ، ستم به كسى روا ندارد ، وباعث جلوگيرى ظلم و تعدى گردد ، و اين منافاتى با عدل اللهى ندارد زيرا اثر طبيعى وواكنش عمل انسانى است .\r\n14 - حضرت صادق عليه السّلام فرمود : كه خداى عز وجل به پيامبرى از پيمبرانش كه در كشور يكى از سركشان وجباران بود وحى فرستاد كه نزد اين مرد جبار برو و به او بگو : كه من ترا نگماردم براى ريختن\r\n","description":"","footnote":"","page_name":" 27 ","page_number":27},
  {"content":"\r\nخونها و گرفتن اموال ، همانا تو را گماردم تا ناله هاى ستم رسيدگان را از من بازدارى ، زيرا من از ستمى كه بايشان شده نگذرم اگر چه كافر باشند .\r\n15 - ابو بصير گويد : شنيدم از حضرت صادق عليه السّلام كه ميفرمود : هر كه مال برادر ( دينى ) خود را بخورد ، و ( خودش يا عوضش را ) به او برنگرداند ، در روز قيامت پارهء از آتش خورد .\r\n16 - ونيز آن حضرت عليه السّلام فرمود : ستمكار وكمككار او وآنكه بستم او راضى باشد هر سه آنان در ستم شريكند .\r\nشرح - مجلسى ( ره ) گويد : ظاهر حديث در ستم به ديگران است ، و چه بسا شامل ظلم بنفس نيز بشود ، و ظاهر از كمككار آن كس است كه در ستم كمك بستمكار كند ، و چه بسا عموميت داشته باشد كه شامل هر كمككار بستمگر نيز بشود ، و ظاهر از راضى بستم غير از آن كس است كه به او ستم شده ، و چه بسا شامل او نيز گردد ، وتأييد كند آنچه را گفتيم گفتار خداى تعالى : « ونگرويد بسوى آنان كه ستم كردند كه ميرسد شما را آتش » ، ( سورهء هود آيهء 113 ) در كشاف گويد : اين نهى شامل شود هم ميلى با آنان وبستگى به آنها ورفاقت وهمنشينى وديدارشان وناديده گرفتن كردارشان و رضايت اعمالشان و شبيه شدنشان ودرآمدن برفتارشان ، و با تعظيم و احترام بردن نامشان را ( كه تمامى آنها را شامل گردد ) و در كتاب من لا يحضره الفقيه در خبر مناهى پيغمبر اكرم ( ص ) و غير آن خبر است كه فرمود : هر كه سلطان ستمگرى را ستايش كند ، يا از راه طمع به او برايش زبونى وفروتنى كند با او در دوزخ همنشين است .\r\n17 - هشام بن سالم گويد : شنيدم كه حضرت صادق عليه السلام ميفرمود : همانا بندهء مظلوم شود ، وپيوسته دعا كند تا ظالم گردد .\r\nشرح - فيض عليه الرحمة گويد : يعنى آنقدر نفرين بر ظالم كند كه بر ظلم او بچربد ، پس ظالم ، مظلوم ، ومظلوم ظالم گردد . ومجلسى عليه الرحمة گويد : چند احتمال دارد : اول : در نفرين بر ظالم افراط كند و از حد بگذراند تا به آنجا كه خود ظالم گردد ، مانند اينكه ظالم ستم اندكى به او كرده چون دشنام يا بردن چند درهم معدود ، ومظلوم در مقابل به او نفرين بمرگ ونابودى وكورى وزمينگيرى و امثال آنها كند ، دوم ","description":"","footnote":"","page_name":" 28 ","page_number":28},
  {"content":"\r\nاينكه مقصود اين باشد كه بدشمن مؤمن نفرين كند كه گرفتار بلا گردد كه خدا آن را نپسندد و بر خود بلكه بر برادر مؤمن خود ظالم گردد ، زيرا مقتضاى اخوت ايمانى اين بود كه بصلاح او دعا كند . . . سوم اينكه اصرار در دعا كند تا آنكه دعايش مستجاب گردد ، و بر دشمن مسلط گردد ، و به او ستم كند كه در اين صورت كار بر عكس شود ، در صورتى كه حال او يعنى مظلوم بودنش براى او بهتر بود . ( وجمعا 6 وجه ذكر فرموده است كه سه وجه آن بدون مراعات ترتيب انتخاب شد ) .\r\n18 - عبد الله بن سنان گويد : حضرت صادق عليه السّلام فرمود : هر كه براى ستم كارى در ستمى كه كرده است عذر بتراشد ( و در صدد دفع سرزنش وملامت مردمان نسبت به او برآيد ) خداوند بر او مسلط كند كسى را كه به او ستم كند ، و اگر دعا كند ( كه آن ستم را از او دور كند ) مستجاب نكند ، و در برابر ستمى كه به او شده پاداشى به او ندهد .\r\n19 - ابو بصير گويد : كه امام باقر عليه السلام فرمود : خداوند از ( هيچ ) ستمكارى انتقام نگيرد مگر بوسيلهء ستمكار ديگرى ، واينست گفتار خداى عز وجل « وبدينسان بگماريم بعضى از ستمگران را بر بعضى » ( سورهء انعام آيه 129 ) .\r\n20 - از امام صادق عليه السلام روايت شده است كه رسول خدا ( ص ) فرمود : هر كه به ديگرى ستم كرد واو را از دست داد ( يعنى دسترسى به او نداشت كه از او رضايت بجويد ) از خدا براى او طلب آمرزش كند ، زيرا كه همان كفارهء ستم او گردد .\r\nتوضيح - مجلسى عليه الرحمة گويد : شايد اين خبر حمل گردد بر آن موردى كه حق مالى نباشد مانند غيبت و امثال آن ، وگر نه واجب است كه مال را از او صدقه بدهد ، مگر آنكه كسى بگويد : تصدق نيز يكنوع طلب آمرزشى است براى او .\r\n21 - حضرت موسى بن جعفر عليه السلام فرمود : رسول خدا ( ص ) فرمود : هر كه صبح كند و در دل قصد ستم\r\n","description":"","footnote":"","page_name":" 29 ","page_number":29},
  {"content":"\r\nكسى را نكند ، خداوند هر گناهى كه از او سر زده بيامرزد .\r\n22 - ابو بصير گويد : دو مرد براى كشمكش ومعاملهء كه با هم داشتند خدمت حضرت صادق عليه السلام آمدند ، همين كه حضرت سخن هر دو را شنيد ، فرمود : هر آينه بدرستى كه كسى دست نيابد به چيزى مانند كسى كه بوسيله ستم به چيزى دست يابد ( يعنى مظلوم واقع شود وبوسيله ستمى كه به او شده بپاداشهاى بسيارى رسد ) هر آينه بدرستى كه مظلوم از دين ظالم بگيرد بيش از آنچه ظالم از مال مظلوم گرفته است ، سپس فرمود هر كه بمردم بدى كند ، نبايد بدى را زشت شمارد آنگاه كه به او بد كنند ، همانا آدميزاده درو كند همان را كه بكارد ، و هيچ كس از دانهء تلخ شيرين درو نكند ، و نه از شيرين تلخ ( درو كند ) پس آن دو مرد پيش از آنكه از جا برخيزند با هم سازش كردند .\r\n23 - ( اين حديث مانند حديث 6 است كه با ترجمه اش گذشت ) .\r\n\r\nباب پيروى از هواى نفس\r\n1 - ابو محمد وابشى گويد : شنيدم از حضرت صادق عليه السلام كه ميفرمود : از هواهاى ( نفسانى ) خود بر حذر باشيد وبترسيد چنانچه از دشمنان حذر ميكنيد ، زيرا چيزى براى مردان دشمنتر از پيروى هواهاى خودشان ودروشده هاى زبانهاشان ( يعنى آنچه بيهوده از دهان خارج شود ) نيست .\r\n","description":"","footnote":"","page_name":" 30 ","page_number":30},
  {"content":"\r\nتوضيح - بايد دانست كه همهء آنچه دل بخواهد ، وپيروى هواى نفس همه جا مذموم نيست ، بلكه ميزان همانست كه در باب دوستى دنيا گذشت كه هر هواى نفسى كه فقط بخاطر شهوت رانى ولذت جسمانى واغراض دنيوى باشد و خدا در آن منظور نباشد پيروى از آن مذموم ، و چنانچه پيروى كرد پيروى نفس امارهء بسوء را كرده است ، و آنچه انسان بخاطر اطاعت امر خداى سبحان انجام دهد و براى تحصيل رضاى او باشد اگر چه بر طبق دلخواه وهواپرستى او باشد مذموم نيست ، پس ممكن است گاهى انسان بخاطر شهرت در عبادت وجلب قلوب جهال ونادانان ترك لذات نفسانى كند وگرسنگى وتشنگى وشبزنده دارى را بر خود هموار كند ولى مذموم باشد زيرا بخاطر اغراض پست دنيا بوده ، و در مقابل گاهى ممكن است بخاطر انجام فرمان خدا وبمنظور بدست آوردن فرزند صالح وشايسته ، يا براى آلوده نشدن به حرام ازدواج كند و با حلال خود جماع كند ، وچنين شخصى اگر چه لذت جسمانى هم ميبرد ولى مذموم نيست چون هدفش در اين عمل كار صحيحى است . اين بود ملخصى از كلام مجلسى عليه الرحمة .\r\n2 - از امام باقر عليه السلام روايت شده كه رسول خدا ( ص ) فرمود : خداى عز وجل فرمايد : سوگند بعزت وجلال خودم و بزرگى وكبريائم ونور و برترى مقامم كه هيچ بنده دلخواه خود را بر دلخواه من مقدم ندارد جز اينكه كارش را پريشان كنم ودنيايش را در هم سازم ، ودلش را به او مشغول كنم ، و از دنيا بر او ندهم جز آنچه برايش مقدر كرده ام ، وسوگند بعزت وجلال و بزرگى ونور و برترى و بلندى مقامم كه هيچ بندهء دلخواه مرا بر خود مقدم ندارد جز آنكه فرشتگان من او را نگهبانى كنند ، وآسمانها و زمينها روزى او را متكفل گردند ( وبعهده گيرند ) و از پس تجارت هر تاجرى پشتيبان ونگران او باشم ، و دنيا هم در حالى كه نخواهد بجانب او رو كند .\r\nتوضيح - مجلسى عليه الرحمة در معناى « وكنت له من وراء تجارة كل تاجر » چند وجه ذكر كرده كه شايد بهترين آنها وجه اول است كه مقصود اين است كه دل آنها را مسخر او كنم ، و در دلهاى آنها اندازم تا سهمى از بهرهء تجارت خود را به او بدهند .\r\n3 - امير المؤمنين عليه السلام فرمود : جز اين نيست كه من بر شما از دو چيز مىترسم : پيروى هواى\r\n","description":"","footnote":"","page_name":" 31 ","page_number":31},
  {"content":"\r\nنفس ، و درازى آرزو ، اما پيروى هوا پس همانا كه از حق باز ميدارد و اما درازى آرزو آخرت را فراموش سازد .\r\n4 - عبد الرحمن بن الحجاج گويد : حضرت موسى بن جعفر عليه السلام به من فرمود : بپرهيز از نردبانى كه بالا رفتنش آسان وپائين آمدنش دشوار است .\r\nشرح - فيض ومجلسى عليها الرحمة گويند : شايد مقصود نهى از طلب جاه ورياست و ساير شهوات دنيا وبلنديهاى آن باشد كه اگر چه به آسانى بدست آيد ولى عاقبت وسرانجام بدى دارد ، وخلاصى از گرفتاريهاى آن بىنهايت دشوار است ، و حاصل اينكه پيروى نفس و بالا رفتن از پله هاى هوى وهوس گر چه آسانست و بر آمدن بر هر پله به سهولت انجام شود ، وبآسانى بدست آيد ولى هنگام مرگ دست از همه شستن و گذاردن و رفتن وحساب پس دادن آن دشوار است ، وبمانند كسى است كه اندك اندك بر قلهء كوهى بالا رود و در فرود آمدن حيران وسرگردان بماند ، وهمانند كسى است كه پله پله بر نردبانى بر آيد و در پلهء آخرين ناگهانى در افتد . پس هر مقدار پله ها زيادتر باشد زيان سقوط بيشتر وخطر آن زيادتر است .\r\n( بر گرديم بدنبالهء حديث ، عبد الرحمن بن حجاج ) گويد و حضرت صادق عليه السلام ميفرمود : نفس ( سركش ) را بميل وخواهش خود رها مكن ، زيرا كه نابوديش در خواهش آن است ، رها كردن نفس به آنچه خواهد براى آن درد ، و جلوگيرى آن از آنچه خواهد درمان آن است .\r\n\r\nباب مكر وبيوفائى وفريبكارى\r\n1 - هشام بن سالم در حديثى مرفوع از امير المؤمنين عليه السلام حديث كند كه فرمود : اگر نبود كه مكر وفريبكارى در آتشند من مكر انديش ترين مردمان بودم .\r\n","description":"","footnote":"","page_name":" 32 ","page_number":32},
  {"content":"\r\nتوضيح - گويا جهت اينكه حضرت اين سخن را فرموده اين بود كه مردم معاويه را مردى سياستمدار و عاقل ميدانستند ، و آن حضرت را سست رأى مىپنداشتند ، چون ميديدند كه حيله هاى معاويه كه بر پايهء دروغ ومكر بنا نهاده شده بود پيشرفت ميكرد ، پس آن حضرت بيان فرمايد : كه او به اين نيرنگها آشناتر است ولى چون آنها مخالفت با دستور خدا است آنها را به كار نبندد چنانچه سيد رضى ( ره ) در نهج البلاغه از آن حضرت روايت كرده است كه فرمود : « و ما در زمانى واقعشده ايم كه بيشتر مردم آن مكر را زيركى پندارند ، ونادانان ايشان را زيرك خوانند ، آنها را چه شده است ؟ خدا ايشان را بكشد ، مرد نيرومند وكاردان راه حيله ونيرنگ را ميداند ولى امر و نهى خدا جلوگيريش كند ، و با اينكه برأى العين آن را ديده ودانسته و توانائى به كار بردن آن را دارد واميگذارد و كسى كه در دين از هيچ گناهى باك ندارد فرصتجوئى مىكند ومكر را به كار اندازد . . . » وآشناتر بودن آن حضرت بمكر و حيله وداناتر بودنش در به كار بردن آن روشن است زيرا آن حضرت به همه چيز داناتر از ديگران بوده است . اين بود ملخصى از گفتار مجلسى ( ره ) در معناى حديث .\r\n2 - حضرت صادق عليه السلام فرمود : رسول خدا ( ص ) فرمود : بيايد هر كه عهدشكنى كند در روز قيامت با امامى كه دهن او كج باشد تا داخل آتش گردد ، وبيايد هر كه بيعت امامى را شكسته دست بريده تا به همان حال داخل آتش شود .\r\nشرح - ممكن است از لحاظ ادبى كلمهء « به امام » متعلق به « قادر » باشد ومقصود از « امام » امام حق باشد چنانچه مجلسى ( ره ) گفته ، و پس از اين در خبر ( 5 ) بيايد و بنا بر اين معناى حديث چنين شود : كه هر كه بامامى وپيشواى حقى از پيشوايان عهدشكنى كند با دهن كج وارد صحراى محشر گردد « و به همين حال باشد تا بدوزخ رود ، و ممكن است حرف » باء « در » به امام « به معناى » مع « باشد ومتعلق به » يجيء « باشد ومقصود از » امام « امام ضلالت وگمراهى باشد چنانچه فيض ( ره ) گفته ، و بنا بر اين معنى چنين است : كه هر كه عهدشكنى كند بيايد در روز قيامت در زير پرچم امامى دهن كج تا به همان وضع با او بدوزخ رود .\r\n3 - امام صادق عليه السلام فرمود : كه رسول خدا ( ص ) فرموده : از ما نيست كسى كه با مسلمانى نيرنگ كند .\r\n4 - طلحة بن زبير گويد : از حضرت صادق عليه السلام پرسيدم : دو شهر است و اهل هر دو كافر حربى هستند ، و براى هر كدام پادشاهى جدا است ، ( اهل آن دو ) با هم جنگ كردند سپس سازش نمودند ، پس از آن\r\n","description":"","footnote":"","page_name":" 33 ","page_number":33},
  {"content":"\r\nيكى از آن دو پادشاه برفيقش ( يعنى بپادشاه ديگرى ) خدعه زد و آمد با مسلمانان سازش كرد كه بوسيله آنها با آن شهر ديگر جنگ كند ؟ حضرت صادق عليه السلام فرمود : براى مسلمين نشايد كه خدعه كنند ، و نه دستور بخدعه دهند ، و نه جنگ كنند با آنان كه نيرنگ زنند ( وعهدشكنى كنند ) ولى مىتوانند هر جا كه مشركين را يافتند با آنها بجنگند ، و آنچه كفار بر آن پيمان بسته اند بر آنان گذرا ( ونافذ ) نيست . ( يعنى پيمان مشركين وسازششان با يك ديگر صحيح نيست و مانع از جنگ مسلمانان با آنها نيست ، و هر كجا كه مشركين را يافتند مىتوانند با آنها جنگ كنند ) .\r\n5 - حضرت صادق عليه السّلام فرمود : كه رسول خدا ( ص ) فرمود : هر كه با امامى بيوفائى ( وعهدشكنى كند ) با دهن كج وارد محشر گردد تا بدوزخ رود .\r\n6 - اصبغ بن نباته گويد : روزى امير المؤمنين عليه السلام بر منبر كوفه خطبه خواند وفرمود : اى گروه مردم اگر عهدشكنى بد نبود من سياستمدارترين مردم بودم ، آگاه باشيد كه هر عهدشكنى تباه كارى وهرزه گى است ، و هر تباه كارى ناسپاسى وكفرى در بردارد ، آگاه باشيد كه بيوفائى وتباه كارى و خيانت در آتش است .\r\n\r\nباب دروغ\r\n1 - ابو نعمان گويد : حضرت باقر عليه السلام به من فرمود : اى ابا نعمان بر ما دروغى مبند تا دين خود را\r\n","description":"","footnote":"","page_name":" 34 ","page_number":34},
  {"content":"\r\n\r\nبر باد دهى ، ومبادا خواهى كه سر باشى ( و جلو قرار گيرى ) تا دم شوى ( وعقب بمانى ) وبوسيلهء ما مردم را مخور كه فقير گردى ، زيرا بناچار ترا نگذارند وپرسش كنند ، پس اگر راست گوئى ما تصديقت كنيم و اگر دروغ گوئى ما ترا تكذيب كنيم .\r\nشرح - مجلسى عليه الرحمة در معناى فرمايش حضرت كه : « مبادا بخواهى سر باشى تا دم شوى » چند وجه ذكر كرده است اول اينكه دم كنايه از ذلت وپستى نزد خداوند ونزد بندگان شايسته وصالح او است .\r\nدوم اينكه مقصود عقب ماندن در آخرت است و به تشبيه لطيفى اشاره فرموده است ، و آن اينست كه اگر در راه باريكى يك دسته سوار بروند هنگام مراجعت وبازگشت آن كس كه جلو بوده بناچار عقب قرار گيرد .\r\nسوم اينكه بواسطهء طلب دنيا ذليل خواهى شد ومرادت در دنيا حاصل نگردد وبدان نرسى ، زيرا غالبا دنيا طلب بدان نرسد ، وبعكس آنكه از دنيا فرار كند آن را بيابد . چهارم اينكه رياست در دنيا براى مردمان متوسط بدست نيايد جز از راه توسل ببالاتر از خود ، و چون غالبا رياست دنيا بدست نااهلان است ورياست براى اهل حق در دنيا بندرت اتفاق افتد ، پس ناچار بايد بنااهلان متوسل شود وتابع ايشان گردد و در زمرهء ياران واعوان ايشان در آيد ، و اين باعث شود كه در آخرت نيز با آنان محشور گردد .\r\nو در گفتار حضرت كه : « وبوسيلهء ما مردم را مخور . . . » گويد : يعنى بسبب ساختن خبرهاى دروغ در بارهء ما ، يا به احكام دروغ ساختن و نسبت آنها را بما دادن ، مخواه كه اموال مردم را بخورى ، پس در دنيا يا در آخرت بيچاره و فقير شوى .\r\n2 - حضرت باقر عليه السلام فرمود : على بن حسين بفرزندنش ميفرمود : از دروغ كوچك وبزرگش ، جدى وشوخيش بپرهيزيد ، زيرا آن كس كه در چيز كوچك دروغ گفت بدروغ بزرگ نيز جرات پيدا كند .\r\nآيا ندانيد كه رسول خدا ( ص ) فرمود : بندهء ( خدا ) پيوسته راست گويد تا خدا او را صديق نويسد ، وپيوسته دروغ گويد تا خدا او را كذاب ( ودروغگو ) نويسد .\r\n3 - حضرت باقر عليه السلام فرمود : خداى عز وجل براى بدى قفلهائى قرار داده ، وكليدهاى آنها را\r\n","description":"","footnote":"","page_name":" 35 ","page_number":35},
  {"content":"\r\nشراب قرار داده ، ودروغ بدتر از شراب است .\r\nشرح - مجلسى ( ره ) گويد : گويا سرّش اينست كه شراب عقل را زائل كند و با زائل شدن آن تمامى موانع - چون شرم از خدا و خلق وتفكر در قبح وعقاب خدا ومفسده هاى دنيوى واخروى - برداشته شود پس تمامى اين قفلها باز گردد ، وگويا مراد بدروغى كه بدتر از شراب است دروغ بر خداوند وحجتهاى اوست زيرا او همرديف كفر است ، و حلال شمردن شرابهاى حرام يكى از نتايج اين قسم دروغ است .\r\n4 - ونيز حضرت باقر عليه السّلام فرمود : دروغ ويرانكنندهء ايمان است .\r\n5 - حضرت صادق عليه السّلام فرمود : دروغ بر خدا ورسولش ( ص ) از گناهان كبيره است .\r\n6 - حضرت باقر عليه السّلام فرمود : اولين كسى كه دروغگو را تكذيب كند خداوند عز وجل است ، سپس دو فرشته كه با او هستند ، سپس خود او هم ميداند كه دروغگو است .\r\n7 - عمر بن يزيد گويد : شنيدم حضرت صادق عليه السّلام ميفرمود : دروغگو با برهانهاى روشن هلاك گردد ، وپيروانش بوسيلهء شبهات .\r\nتوضيح - فيض ( ره ) گويد : مقصود از « كذاب » ودروغگو در اينجا مدعى رياست است چون او با علم ودانائى بجهل خود خلاف واقع گويد . وپيروانش بسبب حسن ظن و خوش بينى به او و احتمال راستگوئيش دچار اشتباه شوند .\r\n8 - معاويه بن وهب گويد : شنيدم از حضرت صادق عليه السّلام كه ميفرمود : نشانهء دروغگو اينست كه از\r\n","description":"","footnote":"","page_name":" 36 ","page_number":36},
  {"content":"\r\nآسمان و زمين ومشرق و مغرب خبر ميدهد ، ولى آنگاه كه از حرام و حلال خدا از او بپرسى چيزى نزد او نيست كه پاسخ دهد .\r\n9 - ابو بصير گويد : شنيدم حضرت صادق عليه السلام مىفرمود : يك دروغ روزهء روزه دار را بگشايد عرضكردم : كداميك از ما است كه چنين كارى از او سر نزند ؟ ( يك دروغ در روز نگويد ) ؟ فرمود : آن دروغ كه تو خيال كردى ( منظور ) نيست ، همانا آن دروغ بستن به خدا ورسولش و ائمه عليهم السلام است .\r\n10 - در حديثى مرفوع روايت شده كه نزد حضرت صادق عليه السلام گفته شد : كه بافنده ملعونست ؟\r\nحضرت فرمود : اين آن بافنده ايست كه بر خدا و بر رسولش دروغ ببافد .\r\n11 - حضرت امير المؤمنين عليه السلام فرمود : هيچ بندهء مرهء ايمان را نچشيد تا دروغرا ترك كند چه شوخى باشد و چه جدى .\r\n12 - عبد الرحمن بن حجاج گويد : به حضرت صادق عليه السلام عرضكردم : كذاب آن كس است كه در چيزى دروغگويد ؟ فرمود : نه ، ( زيرا ) كسى نيست جز اينكه اين از او سر زند ولى مقصود آن كس است كه بدروغ عادت كرده است .\r\n13 - حضرت صادق عليه السلام فرمود : عيسى بن مريم عليه السّلام فرمود : هر كه دروغش زياد\r\n","description":"","footnote":"","page_name":" 37 ","page_number":37},
  {"content":"\r\nشد ، آبرويش برود .\r\n14 - امير المؤمنين عليه السلام فرمود : براى مرد مسلمان سزاوار وشايسته است كه از رفاقت دروغگو بپرهيزد ، زيرا كه او دروغگويد تا بدان جا كه اگر راست هم بگويد باور نشود .\r\n15 - عبيد بن زرارة گويد : شنيدم حضرت صادق عليه السلام ميفرمود : از چيزهائى كه خداوند بوسيلهء آن بدروغگويان كمك كرده است فراموشى است .\r\n16 - از حضرت صادق عليه السلام حديث شده است كه فرمود : سخن بر سه گونه است : راست ، ودروغ ، واصلاح ميان مردم ، ( راوى ) گويد : به آن حضرت عرض شد : قربانت اصلاح ميان مردم چيست ؟\r\nفرمود : از كسى سخنى در بارهء ديگرى ميشنوى كه اگر آن سخن به او برسد بد دل مىشود ، پس تو او را ديدار كنى و به او بگوئى : از فلانى شنيدم كه در بارهء خوبى تو چنين وچنان ميگفت ، بر خلاف آنچه شنيده اى .\r\n\r\n17 - حسن صيقل گويد : به حضرت صادق عرضكردم : براى ما از حضرت باقر عليه السّلام روايت شده كه در بارهء گفتار يوسف عليه السلام ( كه فرمود ) : « اى كاروان هر آينه شما دزد هستيد » ( سورهء يوسف آيه 70 ) آن حضرت فرموده است : به خدا سوگند دزدى نكردند ويوسف هم دروغ نگفت ، و ( همچنين در بارهء آنچه ) ابراهيم فرمود : « بلكه بزرگ آن بتان كرده است پس بپرسيد از ايشان اگر هستند سخن گويان » ( سورهء انبياء آيهء 63 ) آن حضرت عليه السّلام فرموده است : به خدا سوگند آنان نكرده بودند وابراهيم نيز دروغ نگفت ؟\r\n","description":"","footnote":"","page_name":" 38 ","page_number":38},
  {"content":"\r\nحضرت صادق ( كه اين كلام را شنيد ) فرمود : اى صيقل نزد شما در اين باره چيست ؟ گويد : عرضكردم نزد ما جز تسليم چيزى نيست ، گويد : پس آن حضرت فرمود : خداوند دو چيز را دوست دارد و دو چيز را دشمن دارد ، دوست دارد خرامندگى ( و با تبختر راه رفتن ) را در ميان دو صف ( از لشكر اسلام وكفر ) ودوست دارد ، دروغ گفتن را در جاى اصلاح ( بين دو نفر يا دو جمعيت از مسلمانان ) ودشمن دارد خرامندگى در راهها وكوهها را ، و ( همچنين ) دشمن دارد دروغ گفتن را در غير مقام اصلاح ، بدرستى كه ابراهيم عليه السلام كه فرمود : « بلكه بزرگ ايشان اين كار را كرده است » بخاطر اصلاح ( حال بت پرستان ونجات آنها از گمراهى ) بوده ، وراهنمائى ( كردن آن جماعتى ) باينكه آن بتان نمى توانند كارى انجام دهند ويوسف عليه السلام نيز بخاطر اصلاح ( حال فاميل خود يا ديگران آن كلام را ) فرمود .\r\nتوضيح - در اينكه دروغ از محرمات است بحثى نيست و چنانچه شيخ انصارى رضوان الله عليه فرموده است : حرمت آن بضرورت عقول واديان وادلهء اربعه ثابت است ، لكن در دو جهت بحث شده يكى اينكه آيا از كبائر است يا نه ، ديگر در ذكر جاهائى كه دروغ جايز است اما در جهت اول چون بحث در آن خارج از وضع ترجمه وتوضيح اين روايت است خوددارى مىشود و براى توضيح بيشتر در اين باره خوانندگان محترم بمتاجر شيخ ( ره ) مراجعه فرمايند ، و اما در جهت دوم آنچه از اخبار ( كه پارهء از آنها نيز پس از اين بيايد ) و كلمات فقهاء ودانشمندان استفاده مىشود آنست كه دروغ در سه يا چهار مورد جايز است ، اول : در مورد اضطرار وناچارى مانند آنكه ضررى بمال يا جان يا آبروى كسى متوجه گردد و براى دفع آن راهى جز دروغ نداشته باشد كه در چنين مورد گذشته از آيات وروايات اجماع قائم است بر جواز دروغ براى دفع آن ومشهور بر آنند كه اگر قدرت بر توريه ( وحقيقت پوشى بطورى كه دروغ هم نگويد ) داشته باشد بايد توريه كند ، زيرا در چنين صورتى اضطرارى بر دروغ ندارد ، دوم در صورتى كه قصد اصلاح و سازش دادن ميانهء دو مسلمان يا دو جمعيت از مسمانان را داشته باشد كه در چنين صورت نيز فقهاى عظام بر طبق رواياتى كه آمده است دروغ را جايز ميدانند ، سوم در مورد حيله ونيرنگ در جنگ با دشمنان كه آن را جايز دانسته اند مانند اينكه به آنها بگويد : فرمانده شما مرد ، يا بگويد : فردا براى ما كمك مىآيد و امثال اينها چهارم - در مورد وعدهء مرد بزن خود كه در اين مورد نيز دروغ را جايز دانسته اند .\r\nو بعضى آن را مقيد بزن تنها نيز نكرده اند بلكه در مطلق خانواده و اهل ايشان ( طبق پارهء از روايات وارده ) جايز ميدانند . و آنچه در توضيح اين روايت اكنون مورد بحث ما است مورد دوم است كه شخص از روى ارادهء اصلاح مرتكب دروغ شود .\r\n","description":"","footnote":"","page_name":" 39 ","page_number":39},
  {"content":"\r\nمجلسى ( ره ) در گفتار امام صادق عليه السلام كه در بارهء كلام حضرت ابراهيم عليه السلام فرموده : « اين كلام را بخاطر اصلاح فرمود » گفته است : شايد مقصود ارادهء اصلاح حال قومش بود باينكه آنان را از پرستش بتان برگرداند ، زيرا هنگامى كه شخص خردمند در اسناد شكستن بتان به خود آنها انديشه كند ، و بداند كه شكستن آنها از يك موجودى كه فاقد شعور وعلم وقدرت است سر نزند ، در نتيجه خواهد دانست كه آنها چنين كارى نكرده ، وچنين موجوداتى كه قادر بر دفع زيان وخوارى از خودشان نيستند ، شايستهء پرستش نخواهند بود ، و همين باعث آن گردد كه اينان از اين كردار برگردند و دست از پرستش بتان برداشته خداى يگانه را بپرستند . سپس وجوه ديگرى كه دانشمندان در تفسير اين آيه گفته اند نقل فرمايد كه ذكر تمامى آنها در اينجا موجب تطويل كلام وخارج از وضع ترجمه است ، و براى تتميم فايده بايراد يكى از آن وجوه كه بحديثى از حضرت صادق عليه السلام نيز تأييد شده است ( با مختصر تصرفاتى كه اين بنده در آن نموده ام ) اكتفا مىشود و آن اينست كه در كلام ( حضرت ابراهيم عليه السلام ) تقديم وتأخيرى است وتقدير كلام چنين است : « بلكه بزرگ ايشان كرده است اگر سخن ميگويند ، پس از ايشان بپرسيد » و بنا بر اين اسناد عمل ببزرگ آنها مشروط بر سخن گفتن آنان شده ، و چون سخن نمىگفتند پس فاعل آن نبودند ، وغرض ( آن حضرت از اين طرز گفتار ، وپيچ وخم دادن مطلب با اينكه ترسى از صراحت لهجه در پاسخ آنان نداشت ) اين بود كه بيخردى و سبك مغزى آنان را برخشان بكشد ، و آنان را در پرستش چيزى كه نشنود و نه بيند وقدرت بر تكلم ودفع زيان از خود ندارد سرزنش كند ، وتأييد كند اين وجه را آنچه در كتاب احتجاج روايت شده كه از حضرت صادق عليه السلام در بارهء كلام حضرت ابراهيم عليه السلام پرسش شد ، حضرت فرمود : بزرگ آنها نكرده بود وابراهيم نيز دروغ نگفت ، گفته شد : اين چگونه است ؟ فرمود : جز اين نيست كه ابراهيم گفت : « بپرسيد از آنها اگر سخن گويند » ( و معناى اين كلام اين است كه ) اگر سخن گويند پس بزرگ آنها كرده است ، و اگر سخن نگويند بزرگ آنها كارى نكرده است ، پس آنها كه سخن نگفتند وابراهيم نيز دروغ نگفت ( اين راجع بكلام ابراهيم عليه السلام ) .\r\nو اما در بارهء كلام حضرت يوسف عليه السلام گفته است : گويا مقصود اصلاح بين خود وبرادرانش در بارهء نگهداشتن برادرش بنيامين نزد خود ، و گردن نهادن آنها به اين كار بود ، بقسمى كه جاى نزاع براى دو طرف باقى نماند ، و اين ممكن نبود مگر به دو كار ، يكى نسبت دزدى به بنيامين ، و ديگرى دست آويز شدن به حكم پيروان يعقوب در بارهء شخص دزد و آن حكم اين بود كه شخص دزد بايد يك سال به صورت بندهء زر خريدى در اختيار صاحب مال باشد ، ولى در مذهب شاه مصر اين حكم نبود ، وبخاطر آنچه ذكر شد چنين دستورى داد .\r\n\r\n18 - عيسى بن حسان گويد : از حضرت صادق عليه السلام شنيدم كه ميفرمود : از هر دروغگو در يك\r\n","description":"","footnote":"","page_name":" 40 ","page_number":40},
  {"content":"\r\nروزى بازپرسى شود جز در سه جا يكى مردى كه در نبرد خود ( با دشمنان دين ) نيرنگ زند كه گناهى بر او نيست ، ديگر مردى كه ميان دو كس را سازش دهد واصلاح كند ، به اين برخورد كند به غير آنچه به ديگرى برخورد كند ، و مقصودش از اين كار اصلاح ميانهء آن دو است ، سوم : مردى كه بزن خود ( يا خانواده اش ) به چيزى وعده دهد و قصد انجام دادن آن را نداشته باشد .\r\nشرح - مجلسى عليه الرحمة گويد : مضمون اين حديث مورد اتفاق ميان عامه وخاصه است سپس حديثهائى در اين باره از عامه ( و اهل سنت ) نيز روايت مىكند .\r\n19 - حضرت صادق عليه السلام فرمود : اصلاحكنندهء ( بين دو نفر يا دو جمعيت ) دروغگو نيست .\r\n20 - عبد الاعلى مولى آل سام گويد : حضرت صادق عليه السلام براى من حديثى بيان فرمود ، پس من به او عرض كردم : قربانت آيا هم اكنون براى من چنين وچنان نه پنداشتى ؟ فرمود : نه ، پس اين حرف بر من گران آمد ، عرضكردم : آرى به خدا سوگند پنداشتى ، فرمود : نه به خدا سوگند نه پنداشتم ، گويد : باز بر من گران آمد عرضكردم : قربانت چرا به خدا سوگند آن را گفتى ؟ فرمود : آرى آن را گفتم مگر ندانى كه هر پندارى در قرآن ( به معناى ) دروغ است .\r\nشرح - بيشتر مواردى كه كلمهء « زعم » وپندار در كلام عرب استعمال شود در مورد موضوعاتى است كه حقيقت ندارد ، مانند اينكه گويند : فلان كس اين گونه مىپندارد يا پنداشت و اساساً بعضى گفته‌اند اين لفظ كنايه از دروغ است ، و ديگرى گفته است : بيشتر جاها در باطل استعمال شود ، و از ابن قرطبه حكايت كنند كه گفته است : « زعم » و « پنداشت » در خبرى گويند كه گويند نداند حق است يا باطل ، مجلسى ( ره ) پس از نقل قسمتى از كلمات اهل لغت در اين باره ( كه آنچه بيانكرديم پارهء از آنها است ) گويد : پس از دانستن آنچه گفته شد روشن گردد : كه كلمهء « زعم » و « پنداشت » يا حقيقت لغوى يا عرفى يا شرعى در دروغ است و يا در گفتارى گويند كه از روى گمان يا وهم و بدون دانائى وبصيرت گفته شود ، و نسبت دادن آن به كسى كه گفتارش جز از روى حقيقت و يقين نيست ، رويهء اصحاب يقين نيست ، و به همين اعتبار حضرت « پندار » وزعم را از خود نفى كرده است .\r\n","description":"","footnote":"","page_name":" 41 ","page_number":41},
  {"content":"\r\n21 - ابو اسحاق خراسانى گويد : امير المؤمنين عليه السلام ميفرمود : بپرهيزيد از دروغ زيرا هر شخص اميدوارى جوينده است ، و هر بيمناكى گريزان .\r\nشرح - فيض عليه الرحمة گويد : مقصود آن حضرت عليه السلام اينست كه در ادعاى بيم واميد وخوف ورجاء از خدا دروغ نگوئيد ، زيرا كه هر اميدوارى كوشاى در اسباب آن است ، وشما اين گونه نيستيد و هر بيمناكى از آنچه او را به بيم نزديك كند گريزان است ، وشما اين گونه نيستيد .\r\n22 - حضرت صادق عليه السلام فرمود : رسول خدا ( ص ) فرموده بر اصلاحكننده ( و سازش دهنده ) دروغى نيست ، سپس اين آيه را ( كه در سورهء يوسف عليه السلام است و در خبر 17 گذشت ) تلاوت فرمود اى كاروان هر آينه شمائيد دزدان « سپس فرمود : به خدا سوگند دزدى نكردند ، ويوسف هم دروغ نگفت ، سپس اين آيه را نيز ( كه در همان حديث گذشت ) تلاوت فرمود : » بلكه بزرگ آنان اين كار را كرده است بپرسيد از ايشان اگر هستند سخن گويان « آنگاه فرمود : به خدا آنها نكرده بودند وابراهيم عليه السلام نيز دروغ نگفت .\r\nتوضيح : در ذيل حديث 17 شرحى بر نظائر اين حديث و معناى فرمايش حضرت در تفسير اين دو آيه كريمه گذشت مراجعه فرمائيد .\r\n\r\nباب شخص دو زبان ودورو\r\n1 - حضرت صادق عليه السلام فرمود : هر كه با مسلمانان به دورو و دو زبان برخورد كند ، روز قيامت بيايد در حالى كه براى او دو زبان از آتش باشد .\r\nشرح - مقصود كسانى هستند كه براى جلب نفع دنيوى نزد هر كس مطابق تمايلات او سخن گويند\r\n","description":"","footnote":"","page_name":" 42 ","page_number":42},
  {"content":"\r\nوباصطلاح معروف نان را بنرخ روز خورند ، و اين كار باعث حقيقتپوشىها وحقكشيهاى زيادى گردد وبقول علامهء مجلسى ( ره ) و ديگران اين عين نفاق است .\r\n2 - حضرت باقر عليه السلام فرمود : چه بد بنده ايست آن بنده اى كه داراى دو رو و دو زبان است ، در حضور برادرش او را ستايش كند ( و يا در تمجيد او از حد بگذراند ) و در پشت سر او را بخورد ( و از او بدگوئى كند ) اگر دارا شود ( وثروتى بچنگ آورد ) بر او رشك برد ، و اگر گرفتار شود دست از يارى او بردارد .\r\nشرح - مقصود از فرمايش حضرت كه فرمود : « در پشت سر او را بخورد » يعنى غيبت او كند چنانچه خداى تعالى فرمايد : « وغيبت نكند برخى از شما برخى را آيا دوست دارد يكى از شما كه بخورد گوشت برادر مردهء خويش را ، همانا ناخوش داريد آن را » ( سورهء حجرات آيه 12 ) .\r\n3 - عبد الرحمن بن حماد در حديثى مرفوع ( كه آن را بمعصوم رسانده است ) گويد : خداى تبارك و تعالى بعيسى بن مريم فرمود : اى عيسى بايد كه زبانت در پنهانى وآشكار يك زبان باشد ، و همچنين دلت ، همانا من تو را از نفس خودت ميترسانم و چون من آگاهى ( براى تو ) كافى است ، دو زبان در يك دهان نشايد ، و دو شمشير در يك غلاف نگنجد ، و دو دل در يك سينه نباشد ، نهاد انسان نيز اين چنين است كه ( دو عقيدهء مخالف در يك ذهن نتواند جايگير شود ) .\r\n\r\nباب قهر كردن وجدائى از برادر دينى\r\n1 - در وصيت مفضل است كه ( گويد ) : شنيدم از حضرت صادق عليه السلام ميفرمود : از هم جدا نشوند دو مرد به صورت قهر كردن جز اينكه يكى از آن دو سزاوار بيزارى ( خدا ورسولش از وى ) ولعنت\r\n","description":"","footnote":"","page_name":" 43 ","page_number":43},
  {"content":"\r\n\r\n( يعنى دورى از رحمت حق ) گردد ، و چه بسا كه هر دوى آنها سزاوار آن شوند ، معتب ( كه يكى از دوستان مخصوص آن حضرت بود ) عرضكرد : خدا مرا بقربان تو گرداند ! آنكه ظالم وستمكار است اين سزاى اوست ، اما مظلوم چه جرمى دارد ( كه سزاوار بيزارى ولعنت شود ؟ ) فرمود : براى آنكه برادر خود را بآشتى وپيوست با خود دعوت نمىكند ، و از گفتار او صرف نظر نمىكند ( و آن را نشنيده نميگيرد ) شنيدم پدرم ميگفت : هر گاه دو تن با هم ستيزه كنند و يكى بر ديگرى غالب آيد ، بايد آن ستمديده ومظلوم نزد رفيق ستمگر خود رود و به او بگويد : اى برادر من ستمكارم ، تا جدائى ميانهء او ورفيقش از بين برود ، پس خداى تبارك و تعالى حكيم وعادل است و داد مظلوم را از ظالم بستاند .\r\n2 - حضرت صادق عليه السلام فرمود : كه رسول خدا ( ص ) فرموده : بيش از سه روز جدائى وقهر كردن روا نيست .\r\nشرح - مجلسى عليه الرحمة گويد : ظاهر اين حديث اينست كه اگر ميانهء دو برادر ايمانى در اثر كوتاهى كردن در آداب معاشرت كدورت ونقارى پيدا شد وسرانجام بقهر وجدائى كشيد نبايد بيش از سه روز بمتاركه ادامه دهند ، و اما در آن سه روز ظاهرا عفو شده است و آن سبب تسكين غضب وبدخلقى در اين مدت است ، با اينكه دلالت آن بر جواز ادامه تا سه روز بمفهوم حديث است ودلالت مفهوم ( واستدلال به آن ) ضعيف است .\r\nو ( بايد دانست كه ) اين گونه اخبار مخصوص است به غير بدعتگذاران وهوا پرستان و آنان كه بر گناه خو گرفته اند ورها نمىكنند ، وگر نه قهر وجدائى از آنان مطلوب و اين خود يكنوع نهى از منكر است .\r\n3 - ابو بصير گويد : از حضرت صادق عليه السلام پرسيدم : از مرديكه از خويشاوندانش بخاطر اينكه مذهب حق را نمىشناسند ( وشيعه نيستند ) ببرد ( و قطع مراوده كند ) ؟ فرمود : سزاوار نيست كه از آنها ببرد .\r\n","description":"","footnote":"","page_name":" 44 ","page_number":44},
  {"content":"\r\n4 - مرازم بن حكيم گويد : يكى از اصحاب ما كه بلقب شلقان او را ميخواندند ( ونامش عيسى بود ) در خانهء حضرت صادق عليه السّلام بود ، و حضرت او را ناظر بر خرج خانهء خود كرده بود ( يا خرج او را ميداد ) . ومردى بد اخلاق بود ، ( وبدين سبب ) مرازم با او قهر كرده بود ، ( مرازم گويد : ) روزى حضرت صادق عليه السلام به من فرمود : اى مرازم آيا با عيسى سخن ميگوئى ( و با او آشتى كرده اى ) ؟ عرضكردم : آرى ، فرمود : خوب كردى در قهر خيرى نيست .\r\n5 - داود بن كثير گويد : شنيدم حضرت صادق عليه السلام ميفرمود : پدرم فرمود : كه رسول خدا ( ص ) فرموده است : هر دو نفر مسلمانى كه از همديگر قهر كنند و سه روز بر آن حال بمانند و با هم آشتى نكنند هر دو از اسلام بيرون روند ، وميانه آنها پيوند ودوستى دينى نباشد ، پس هر كدام از آن دو بسخن گفتن با برادرش پيشى گرفت ، او در روز حساب پيشرو به بهشت باشد .\r\n6 - حضرت باقر عليه السلام فرمود : همانا شيطان ميان دو مؤمن دشمنى اندازد و تا يكى از آن دو از دين برنگردد . ( آن دو را رها نكند ) ، و همين كه چنين كردند به پشت بخوابد ودراز كشد ، وسپس گويد كامياب شدم ، پس خدا رحمت كند مردى را كه ميانهء دو تن از دوستان ما الفت اندازد ، اى گروه مؤمنين با هم انس والفت گيريد و با هم مهربانى كنيد .\r\n7 - حضرت صادق عليه السّلام فرمود : پيوسته شيطان تا دو مسلمان با هم قهر هستند شادمان است ، و همين كه\r\n","description":"","footnote":"","page_name":" 45 ","page_number":45},
  {"content":"\r\nبا هم آشتى كنند زانوهايش بلرزد وبندهايش از هم جدا شود و فرياد زند : اى واى بر او ( ومقصود از او خود شيطان است به شرحى كه بيايد ) از آنچه به دو رسد از هلاكت .\r\nشرح - فيض عليه الرحمة گويد : اينكه حضرت در گفتار شيطان در « يا ويله » و « لقى » از تكلم التفات بغيبت فرمود براى بر كنار داشتن نفس شريف خود از اينكه در عبارت نسبت شر به آن دهد اگر چه در معنى منسوب به ديگرى است ونظير آن در كلام شايع است ( پايان كلام فيض ره ) .\r\nوجزرى در نهايه گويد : در حديث آمده : كه چون آدميزاد آيهء سجده خواند وبسجده رود شيطان بكنارى رود وگريان شود وگويد : « يا ويله » اى واى بر او - تا آنكه گويد - : و معنى آن اى واى من واى اندوه من اى واى هلاكت من واى عذاب من نزد من بيا كه اينك زمان تو است ، و اين كه اضافه فرمود « ويل » را بضمير غايب و « ويله » گفت ( با اينكه يا ويلى به صورت متكلم بايد گفته شود ) از نظر حمل بر معنى است وعدول از حكايت گفتار ابليس « يا ويلى » فرمود براى اينكه نخواسته است « ويل » را به خود نسبت دهد .\r\n\r\nباب قطع رحم\r\n1 - از حضرت صادق عليه السلام روايت شده كه رسول خدا ( ص ) در ضمن حديثى فرمود : هر آينه بدرستى كه در دشمنى كردن با يك ديگر ستردن و از بن بركندن است ، مقصودم ستردن مو نيست ، ولى ستردن دين است .\r\nتوضيح - مجلسى عليه الرحمة گويد به جهت اينكه مصنف كتاب ( شيخ كلينى ره ) اين حديث را در اين باب آورده اين است كه دشمنى كردن با يك ديگر شامل ارحام نيز مىباشد ، يا براى اينست كه حالقه ( ستردن ) در اخبار ديگر بقطع رحم تفسير شده است .\r\n2 - حذيفه بن منصور گويد : حضرت صادق عليه السلام فرمود : از حالقه بپرهيزيد زيرا كه آن مردان را ميميراند ( وبنابودى ميكشاند ) عرضكردم : حالقه چيست ؟ فرمود : قطع رحم است .\r\n","description":"","footnote":"","page_name":" 46 ","page_number":46},
  {"content":"\r\n\r\n3 - برخى از اصحاب ما گويد : كه به حضرت صادق عرضكردم : برادران وعموزادگانم خانه ام را بر من تنگ كرده و از همهء آن خانه مرا بيك اطاق آن پناهنده كرده اند ، و من چنانچه در اين باره اقدام كنم آنچه در دست آنها است ميگيرم ؟ گويد : آن حضرت فرمود : صبر كن زيرا خداوند برايت گشايشى فراهم كند ، گويد : من منصرف شدم ، ووبائى در سال صد و سى و يك بيامد وبخدا سوگند همگى آنها مردند ويكنفر از آنها باقى نماند ، گويد : من بيرون آمدم ( وبنزد آن حضرت رفتم ) همين كه بر او وارد شدم فرمود حال اهل خانه ات چطور است ؟ عرضكردم : به خدا سوگند همه آنها مردند ، و يك نفر از آنها زنده نماند ، فرمود : اين براى آن كارى بود كه به تو كردند ، و براى آن آزارى كه به تو رساندند و قطع رحمى كه كردند نابود شدند ، آيا ميخواستى كه زنده باشند و بر تو تنگ بگيرند ؟ عرضكردم : آرى به خدا سوگند .\r\nتوضيح - مجلسى ( ره ) گويد : گفتار آن حضرت « بعقوقهم » متعلق است به « بتروا » كه بنا بر اين ترجمهء آن چنين مىشود : وبواسطهء آزارى كه كردند نابود شدند ، و تو از قطع رحم آنها بپرهيز ( پايان كلام مجلسى ( ره ) ولى ظاهر عبارت چنان بود كه ترجمه شد و من وجهى بر اين حمل نديدم لذا از تغيير ظاهر عبارت در ترجمه خوددارى شد .\r\n4 - حضرت باقر عليه السلام فرمود : در كتاب على عليه السلام است كه : سه خصلت است كه هر كه دارا باشد نميرد تا و بال آن را ببيند : ستم ، و قطع رحم ، و قسم دروغ كه بدان با خدا بجنگ رود ، و هر آينه آن طاعتى كه ثواب واجرش زودتر برسد صلهء رحم است ، وبراستى ( چه بسا ) مردمى كه از حق روگردانند و با هم پيوند كنند ( وصلهء رحم كنند ) پس اموالشان زياد شود وثروتمند گردند ، وبدرستى كه قسم دروغ و قطع رحم خانه ها را ويران و خالى از اهل وخانمان كند ، وخويشاوندى را از جا بركند ، و از جاى بركندن خويشى\r\n","description":"","footnote":"","page_name":" 47 ","page_number":47},
  {"content":"\r\nمايهء قطع نسل گردد .\r\n5 - عنبسة بن عابد گويد : مردى نزد حضرت صادق عليه السلام آمد و از نزديكان ( وخويشان ) خود به آن حضرت شكايت كرد ، حضرت بوى فرمود : خشمت را فرونشان وبكن ( يعنى دائما خشمت را فرو نشان و در صدد انتقام بر ميا ) عرضكرد : آنها ميكنند ( آنچه ميخواهند ) وميكنند ( وشما به من دستور فرونشاندن خشمم را ميدهى ؟ ) فرمود : آيا تو هم ميخواهى مانند آنان باشى تا خدا توجهى بشما نكند .\r\nشرح - مجلسى ( ره ) گويد : يعنى خدا رحمت خود را از همهء شما در دنيا و آخرت باز دارد ؟ و اما اگر با آنها پيوند كردى ( وصلهء رحم كردى ) يا اينست كه باز گردند ( و دست از آزار تو بردارند ) پس رحمت حق شامل همهء شما گردد و تو به آن سزاوارترى وحظت بيشتر است ، و يا اينست كه بازگشت نكنند ، پس رحمت حق مخصوص تو گردد و هيچ انتقامى براى تو بهتر از اين نيست .\r\n6 - حضرت صادق عليه السلام فرمود : رسول خدا ( ص ) فرموده : قطع رحم خود مكن اگر چه او از تو قطع كند .\r\n7 - ابو حمزهء ثمالى گويد : امير المؤمنين عليه السلام در خطبهء فرمود : پناه ميبرم به خدا از گناهانى كه در نابودى ( گنه كار ) شتاب كنند ، عبد الله بن كواء يشكرى برخاست وگفت : اى امير مؤمنان مگر گناهانى هم هست كه در نابودى شتاب كنند ؟ فرمود : آرى واى بر تو آن قطع رحم است ، هر آينه ( چه بسا ) خاندانى هستند كه گرد هم آيند و يارى هم كنند و با اينكه از حق دورند خداوند به آنها روزى دهد ، و ( چه بسا ) خاندانى كه از هم جدا شوند و از همديگر ببرند پس خدا آنها را محروم ( از روزى ) كند با اينكه پرهيزگارند .\r\n8 - حضرت باقر عليه السلام فرمود : كه امير المؤمنين عليه السلام فرموده : هر گاه مردمان قطع\r\n","description":"","footnote":"","page_name":" 48 ","page_number":48},
  {"content":"\r\nرحم كنند اموال ( وثروتها ) در دست اشرار قرار گيرد .\r\nشرح - مجلسى عليه الرحمة گويد : و اين بتجربه رسيده است و يكى از اسبابش اينست كه با هم مخاصمه ونزاع كنند ونزد حكام جور وظلمه بمرافعه ميروند ، پس اموال خود را به آنها رشوه دهند و در نتيجه به آنها منتقل شود ، ونيز هنگامى كه با هم نزاع كردند وهمديگر را كمك نكردند اشرار بر آنها مسلط گردند .\r\nو آن اموال را از دست آنها بگيرند .\r\n\r\nباب عقوق وآزردن پدر و مادر\r\n\r\n1 - حضرت صادق عليه السلام فرمود : كمترين آزار ( به پدر و مادر ) گفتن اف ( به آنها ) است ، و اگر خداى عز وجل چيزى را آسانتر وخوارتر از آن ميدانست از آن نهى ميفرمود .\r\nتوضيح - اشاره است بگفتار خداى تعالى كه در سورهء اسراء آيهء 23 فرمايد : « فَلا تَقُلْ لَهُما أُفٍّ . . . » پس به آن دو ( يعنى به پدر و مادر ) اف مگو ونهيب نزن بر ايشان ، واف كلمه اى است كه در كراهت وضجر استعمال شود : يعنى گوينده آن بواسطهء بدى حال و كراهت از چيزى آن را بر زبان جارى كند .\r\n2 - رسول خدا ( ص ) فرمود : ( با پدر و مادر ) نيكو رفتار باش و در بهشت جايگزين شو و اگر عاق وجفا كارى با آتش ( دوزخ ) بساز .\r\n3 - يعقوب بن شعيب گويد : حضرت صادق عليه السلام فرمود : چون روز قيامت شود ، پردهء از پرده هاى بهشت را كنار زنند ، پس هر جاندارى بوى آن را از مسافت پانصد سال راه بشنود ، جز يك دسته ، عرضكردم : آنها كيانند ؟ فرمود : عاق والدين خود .\r\n4 - رسول خدا ( ص ) فرمود : بالاى نيكى هر نيكوكارى نيكى است تا آنكه انسان در راه خدا كشته\r\n","description":"","footnote":"","page_name":" 49 ","page_number":49},
  {"content":"\r\nشود ، و چون در راه خدا كشته شد ديگر بالاى آن نيكى ( و عملى بهتر ) نيست ، و بالاى هر آزردنى آزردنى است ، تا آنكه كسى يكى از پدر و مادر خود را بكشد ، و چون چنين كرد بالاتر از آن آزردنى نيست .\r\n5 - حضرت صادق عليه السلام فرمود : هر كس به پدر و مادر خود نظر دشمنى كند در صورتى كه آن دو به او ستم ( نيز ) كرده باشند ، خداوند نمازش را نپذيرد .\r\nشرح - يعنى در صورت ستم به او نيز قبول نشود تا چه رسد باينكه نيكى به او كنند .\r\n6 - حضرت باقر عليه السلام فرمود : كه رسول خدا ( ص ) در ضمن سخنى از سخنان خود فرمود بپرهيزيد از آزردن پدر و مادر ، زيرا بوى بهشت از مسافت هزار سال شنيده شود ، ولى عاق والدين وقطعكنندهء رحم وپيرمرد زناكار وآنكه جامه اش را از روى تكبر و بزرگ منشى ( بلند كند كه ) بر زمين كشد آن را نشنوند ، وجز اين نيست كه كبرياء و بزرگى از آن پروردگار جهانيانست .\r\n7 - حضرت صادق عليه السلام فرمود : اگر خداوند چيزى را ( در آزردن پدر و مادر ) كمتر از أف ميدانست از آن نهى ميكرد ، و آن كمترين مراتب آزردن است ، و از جملهء آزردن است كه كسى به پدر و مادر خود خيره نگاه كند .\r\n8 - حضرت باقر عليه السلام فرمود : پدرم به مردى نگاه كرد كه پسرش بهمراه او بود و آن پسر بشأنه پدرش تكيه كرده بود ، فرمود : پدرم با آن پسر از بدى آن كارش سخن نگفت تا از دنيا رفت .\r\n","description":"","footnote":"","page_name":" 50 ","page_number":50},
  {"content":"\r\n9 - حضرت صادق عليه السّلام فرمود : كمترين آزردن پدر و مادر گفتن أف است ، و اگر خداوند چيزى را آسانتر از آن ميدانست از آن نهى ميفرمود .\r\n\r\nباب بيزارى از نسب\r\n1 - حضرت صادق عليه السّلام فرمود : آن كس كه از نسب خود اگر چه پست باشد بيزارى جويد به خدا كافر شده است .\r\n2 - ( اين حديث نيز مانند حديث اول است )\r\n3 - جمع زيادى از راويان حديث از حضرت باقر و حضرت صادق عليهما السلام روايت كرده اند كه فرمودند : انكار نسب كفر بخداى عظيم است اگر چه آن نسب پست وكم ارزش باشد .\r\n\r\nباب كسى كه مسلمانان را آزار كند وخوارشان شمارد\r\n1 - هشام بن سالم گويد : شنيدم حضرت صادق عليه السلام ميفرمود : خداى عز وجل فرمايد : بجنگ با من اعلان دهد آن كس كه بندهء مؤمن مرا بيازارد ، و از خشم من آسوده خاطر باشد آن كس كه بندهء مؤمن مرا گرامى دارد ، و اگر در ميانهء مشرق و مغرب زمين آفريدهء از آفريده هايم جز يك مؤمن و يك پيشواى\r\n","description":"","footnote":"","page_name":" 51 ","page_number":51},
  {"content":"\r\nعادل با او نباشد ، من بعبادت آن دو از تمامى آنچه در زمينم آفريدم بىنياز باشم و هر آينه هفت آسمان و هفت زمين بخاطر او بر پا باشند ، و براى آن دو از ايمانى كه دارند آرامشى فراهم سازم كه نيازى به آرامش ديگرى نداشته باشند .\r\nشرح - مجلسى ( ره ) گويد : مقصود از بىنيازى خداوند بعبادت يكمؤمن و يك امام از عبادت ديگران پذيرفتن عبادت آن دو است وگر نه خداى متعال غنى بالذات است ونيازى بعبادت هيچ كس ندارد ، ونيز مقصود از بودن يك مؤمن و يك پيشوا اعم است از اينكه بالفعل آن مؤمن موجود باشد يا بالقوه ، زيرا چه بسا پيمبرانى كه مبعوث شدند و تا مدتى كسى به آنها ايمان نياورد چنانچه در باب كمى عدد مؤمنين گذشت كه حضرت ابراهيم عليه السلام يك تنه عبادت خداى را ميكرد و كسى با او نبود تا آنكه خداوند او را باسماعيل واسحاق مأنوس كرد ، و بعضى گفته اند مقصود بيان حال اين امت است پس منافاتى با تنهائى پيمبران گذشته ندارد .\r\n2 - مفضل بن عمر گويد : كه حضرت صادق عليه السلام فرمود : چون روز قيامت شود يك منادى ندا كند : كجايند روگردانان از دوستان من ؟ پس دستهء كه صورت آنها گوشت ندارد برخيزند ، پس گفته شود : اينهايند آن كسانى كه مؤمنين را آزردند ، و با آنان دشمنى كردند ، وعناد ورزيدند ، و آنها را در دينشان با درشتى سرزنش كردند ، سپس فرمان شود كه آنان را بدوزخ برند .\r\n3 - از حضرت صادق عليه السلام حديث شده كه فرمود : رسول خدا ( ص ) فرمود : خداى تعالى فرموده است : هر كه بيك دوستى از من اهانت كند ، بتحقيق بجنگ با من كمين كرده است .\r\n4 - حضرت صادق عليه السلام فرمود : هر كه مؤمنى را خوار شمارد چه ( آن مؤمن ) مستمند باشد .\r\n","description":"","footnote":"","page_name":" 52 ","page_number":52},
  {"content":"\r\nيا غير مستمند ، پيوسته خداى عز وجل او را خوار ودشمن دارد تا آنگاه كه از خوار شمردن آن مؤمن برگردد .\r\n5 - معلى بن خنيس گويد : شنيدم از حضرت صادق عليه السلام ميفرمود : خداى تبارك و تعالى فرمايد هر كه بيكدوست من اهانت كند بجنگ با من كمين كرده ، و من به يارى دوستانم از هر چيز شتابانترم .\r\n6 - ونيز گويد : از آن حضرت شنيدم كه فرمود : رسول خدا ( ص ) فرمود : خداى عز وجل فرموده آشكارا بجنگ با من برخاسته آن كس كه بندهء مؤمن مرا خوار كند .\r\n7 - حماد بن بشير گويد : شنيدم از حضرت صادق عليه السلام كه فرمود : رسول خدا ( ص ) فرموده خداى عز وجل فرمايد : هر كه بدوستى از من اهانت كند بتحقيق براى جنگ با من كمين كرده است ، و هيچ بندهء به چيزى به من تقرب نجويد كه نزد من محبوبتر از آنچه بر او واجب كرده ام باشد ، وهمانا او بوسيلهء نماز نافله به من نزديك شود تا آنجا كه من او را دوست بدارم ، وهنگامى كه او را دوست بدارم گوش او شوم همان گوشى كه با آن ميشنود و چشم او گردم همان چشمى كه با آن ببيند ، و زبانش شوم همان زبانى كه با آن سخن گويد ، و دست او گردم ، همان دستى كه با آن بگيرد ، اگر مرا بخواند اجابتش كنم ، و اگر از من خواهشى كند به او بدهم ، و من در كارى كه انجام دهم هيچ گاه ترديد نداشته ام مانند ترديدى كه در مرگ مؤمن دارم ، ( زيرا ) او مرگ را خوش ندارد ، و من ناخوش كردن او را .\r\n","description":"","footnote":"","page_name":" 53 ","page_number":53},
  {"content":"\r\n\r\nتوضيح - شرح اين حديث وپارهء توضيحات مربوط به آن در ذيل حديث 8 بيايد .\r\n8 - حضرت باقر عليه السلام فرمود : چون پيغمبر ( ص ) را به آسمان بردند عرضكرد : پروردگارا حال مؤمن نزد تو چگونه است ؟ فرمود : اى محمد هر كه بدوستى از من اهانت كند آشكارا بجنگ من آمده و من به يارى دوستانم از هر چيز شتابانترم ، و من در هر كارى كه انجام دهم آن اندازه ترديد ندارم كه در بارهء وفات مؤمن ترديد دارم ، او از مرگ بدش آيد ، و من ناراحت كردن او را خوش ندارم ، وبراستى برخى از بندگان مؤمن من هستند كه جز توانگرى آنان را اصلاح نكند ( وحالشان را نيكو نسازد ) و اگر به حال ديگرى او را درآورم نابود وهلاك گردد ، وبرخى از بندگان مؤمن من هستند كه جز ندارى وفقر آنان را اصلاح نكند ، و اگر او را به حال ديگرى بگردانم هر آينه هلاك گردد ، و هيچ يك از بندگانم به من تقرب نجويد با عملى كه نزد من محبوبتر باشد از آنچه بر او واجب كرده ام ، وبدرستى كه بوسيلهء نماز نافله به من تقرب جويد تا آنجا كه من دوستش دارم ، و چون دوستش دارم آنگاه گوش او شوم كه بدان بشنود ، وچشمش شوم كه بدان ببيند ، و زبانش گردم كه بدان بگويد ، ودستش شوم كه بدان برگيرد ، اگر بخواندم اجابتش كنم ، و اگر خواهشى از من كند به او بدهم .\r\nشرح - اين دو حديث از لحاظ معنى از احاديث مشكله است كه چند جاى آن احتياج بشرح وتوضيح دارد ودانشمندان بزرگوار شيعه هر كدام در خور فهم مردمان شرحى بر آن نگاشته وتوضيحاتى داده اند ، و ما نيز بنوبهء خود با رعايت كمال اختصار ملخصى از آن كلمات را در چند مورد نقل مىكنيم 1 - از جاهائى كه مورد بحث در اين دو حديث قرار گرفته است . آنجا كه فرمايد : « و ما يتقرب الى عبد بشىء احب . . . »\r\nكه از آن استفاده شود كه عمل واجب هميشه از لحاظ فضيلت و ثواب برتر از عمل مستحب است ، لكن مرحوم شهيد در قواعد فرموده است : ما جاهائى داريم كه از تحت اين قاعده خارج است ، مانند برىء كردن ذمهء بدهكار در مقابل مهلت دادن به او كه اولى مستحب است و دومى واجب و اولى فضيلتش در ثواب زيادتر است ، و مانند اعادهء نماز واجبى كه مكلف خوانده است با جماعت كه دومى با اينكه مستحب است بيست و هفت درجه برتر از نماز فراداى واجب است ، و مانند نماز در بقاع شريفه كه برتر از غير آن است به صد هزار برابر تا دوازده برابر و ديگر موارد ، و در حل آن گفته است : ولى در تمام اين موارد در حقيقت مستحب معارض با خود واجب نيست ، وفزونى ثواب بخاطر اينست كه مشتمل بر مصلحتى زائد\r\n","description":"","footnote":"","page_name":" 54 ","page_number":54},
  {"content":"\r\nبر انجام واجب است نه بخاطر آن قيد ، ومجلسى ( ره ) پس از مناقشاتى در اين كلام گويد : ممكن است اين اخبار ونظائر آن كه دلالت بر برترى واجب بر مستحب كند مخصوص بنوع خودش باشد مانند برترى نماز واجب بر مستحب ، و بنا بر اين لازم نيايد كه رد سلام واجب ( مثلا ) برتر باشد از يك حج مستحب يا نماز جعفر و يا ساختن پل يا مدرسهء بزرگى .\r\n2 - در آنجا كه فرمايد : « و ما ترددت في شىء . . . » در هيچ چيز ترديد نكردم مانند ترديد در مرگ مؤمن . . . « كه نسبت ترديد بخداى سبحان احتياج بتأويل دارد و در تأويل آن وجوهى گفته اند يكى اينكه ممكن است ترديد اشاره بمحو واثبات در لوحشان باشد ، زيرا اجل وزمان مرگش در يكزمان معينى در لوح نوشته شده ، و آن بنده دعاى در تأخير آن كند يا صدقه بدهد ، وخداوند آن را محو كرده ومرگش را به زمان ديگرى اندازد ، پس اين كار همانند كار شخص متردد است وبطور استعاره بر او ترديد اطلاق شده .\r\nوجه ديگر اينكه مقصود از تردد در حديث بر طرف كردن كراهتى است كه بنده از مرگ دارد و رفع علاقهء او از دنيا كه اين احتياج به پيش آوردن حالاتى از جانب پروردگار دارد كه يكسره علاقهء او را از دنيا بكند وكراهتش را از مرگ زائل كند ، مانند مرض . پيرى . زمينگيرى . فقر واحتياج . بلاهاى ناگهانى وشديد و امثال اينها كه تدريجا مرگ را بر بندهء خدا آسان كند ومشتاق آن گردد و در اين حديث از اين معنى تعبير به ترديد شده چون از جهت وصف با كار شخص متردد شبيه است .\r\n3 - در معنى اين جمله كه فرمايد : « فاذا أحببته كنت سمعه . . . » چون او را دوست داشتم گوش او گردم كه بدان بشنود . . . « كه به ظاهر آن نمىشود چنگ زد ونياز بتأويل دارد وبرخى از صوفيه به ظاهر آن تمسك كرده وقائل باتحاد وحلول شده اند و از استعارات لطيفه كه در بواطن اين الفاظ است روى برتافته و به گمراهى افتاده اند و ديگران را نيز گمراه ساخته اند ، با اينكه حلول واتحاد نزد تمام خردمندان محال است ، وچگونه ممكن است چيزى كه باتمام اشياء در حقيقت وآثار متباين است متحد گردد ، در صورتى كه اينان در كفر صريحى كه گفته اند از اتحاد وحلول با خصوص عارفان ومحبين اكتفا نكرده اند ، وخداى سبحان را با همهء موجودات حتى سگان وخوكان وقاذورات متحد دانسته اند و پروردگار سبحان منزه است از اين گفتار سخيف كه هيچ خردمندى حتى قائلين به اين گفتار باتحاد خودشان با اين موجودات پست تن در ندهند واتحاد بوجود ناتوان پستى چون خود را با آنها نپذيرند و خود را برتر از آن دانند تا چه رسد بآفريدگار جهانيان ، و در تأويل اين اخبار كه بر طريق استعاره ومجاز وارد شده و مانند آن در قرآن وحديث وسخنان دانشمندان عرب بسيار است وجوهى گفته اند : اول آنكه اين گونه تعبيرات براى مبالغهء در قرب به خدا است وبخاطر بيان تسلط محبت بر ظاهر و باطن وعيان ونهان بنده است ، پس مقصود - والله اعلم - اينست كه چون بنده ام را دوست دارم او را بمقام انس خود بكشم ، و داخل عالم قدس گردانم وانديشه اش را غرق در اسرار ملكوت كنم ، وحواسش را در تصرف نورانيت انوار جبروت درآورم ، پس\r\n","description":"","footnote":"","page_name":" 55 ","page_number":55},
  {"content":"\r\nقدمش در مقام قرب ثابت گردد ، و گوشت وخونش بمحبت آميخته گردد تا آنجا كه يكسره از نفس خود غافل گردد ، واغيار از نظر او پراكنده شوند و من بمنزلهء گوش وچشمش شوم ، چنانچه در مبالغهء محبت بين دو دوست گويند : تو گوش و چشم ودل منى . . . دوم آنكه مقصود اين باشد كه بواسطهء شدت محبت بحقتعالى وتخلق باخلاق خدا جل وعلا از خود اراده ومحبتى ندارد ، ونشنود جز آنچه خدا خواهد ، و نگاه نكند جز به آنچه خدا دوست دارد . . . سوم اينكه خداوند سبحان در بدن انسان وقلب وروحش قواى ضعيفهء بوديعت نهاده كه تمامى آنها در معرض زوال وفنا است ، پس اگر آنها را در پيروى هواى نفس وشهوات جسمانى صرف كرد دستخوش زوال گردد وجز حسرت وندامت اثرى از آنها بجاى نماند ، و اگر در اطاعت پروردگار وپيروى او به كار برد خداوند آنها را نيرو دهد و تقويت كند تا آنجا كه يكسره كامل گردد وابدى شود و امثال مرگ وكرى وكورى وگنگى در او نقصى نياورد ، وچنان شود كه در قبر وقيامت نيز همانند اين عالم بشنود و ببيند وسخن گويد ، چنانچه در حديث شريفه نبوى است : « اتقوا فراسة المؤمن فإنه ينظر بنور الله » و چنانچه در كلام امير المؤمنين عليه السلام است : « ما قلعت باب خيبر بقوة جسمانية بل بقوة ربانيه » و اين وجوه را شيخ بهائى قدس سره فرموده و ديگران از او نقل كرده اند .\r\n9 - حضرت صادق عليه السّلام فرمود : هر كه مؤمنى را بخاطر ندارى وفقرش پست وكوچك شمارد ، خداوند روز قيامت او را در برابر خلائق رسوا كند ( وبزشتى شهره سازد ) .\r\n10 - و از آن حضرت روايت شده كه رسول خدا ( ص ) فرمود : همانا پروردگار من مرا به آسمان بالا برد ، و از پس پردهء حجاب به من وحى كرد آنچه كرد ، وبىواسطه با من سخن گفت تا آنكه به من فرمود اى محمد هر كه دوستى از من خوار كند بجنگ با من كمين كرده ، وآنكه با من جنگ كند با او بجنگم ، گفتم پروردگارا اين دوست تو كيست ؟ من دانستم كه هر كه با تو بجنگد تو با او بجنگى ؟ به من فرمود : او آن كسى است كه من براى تو و وصيت وفرزندانت بولايت ودوستى از او پيمان گرفته ام .\r\nتوضيح - مجلسى ( ره ) گويد : مقصود از حجاب وپرده همان حجاب معنوى است كه امكان بندهء خدا و ممكن بودن اوست كه مانع از درك حقيقت ربوبيت است ، و بعضى گفته اند : مقصود از حجاب فرشته است ، ومقصود از « مشافهه » بدون وساطت فرشته است .\r\n","description":"","footnote":"","page_name":" 56 ","page_number":56},
  {"content":"\r\n11 - ونيز از آن حضرت روايت شده كه رسول خدا ( ص ) فرمود : خداى عز وجل فرموده است : هر كه بندهء مؤمن مرا خوار پندارد بجنگ آشكار با من برخاسته ، و من ترديد نكنم در كارى كه انجام دهم مانند ترديدى كه در بارهء بندهء مؤمن دارم ، زيرا من ديدار او را دوست دارم واو از مرگ كراهت دارد پس من مرگ را از او بگردانم ، وبدرستى كه او مرا در كارى ميخواند و من برايش اجابت كنم به چيزى كه بهتر است براى او ( از آنچه خواسته بود ) .\r\nشرح - يعنى در برابر دعايش آنچه بصلاح او است به او دهم و همين است معناى اجابت دعا نه اينكه عطاى خداوند مطابق خواسته او باشد ، زيرا بنده هر چه خواهد براى خير خود خواهد منتهى گاهى در تشخيص خطا مكند و آخر كار ميفهمد كه آنچه خداوند به او داده خير بوده نه آنچه خودش خواسته بود . و معناى آن جمله كه فرمايد : « و من ترديد نكنم . . . » در ذيل حديث 8 گذشت مراجعه شود .\r\n\r\nباب كسى كه دنبال عيبجوئى ولغزش مؤمنان است .\r\n1 - حضرت باقر و حضرت صادق عليهما السلام فرمودند : نزديكتر چيزى كه بنده بكفر دارد اينست كه با مردى عقد برادرى در دين بسته باشد ولغزشها وخطاهاى او را شماره كند كه روزى او را به آنها سرزنش كند .\r\n2 - حضرت صادق عليه السلام فرموده : رسول خدا ( ص ) فرموده است : اى گروهى كه به زبان اسلام آورده وبدلش ايمان نرسيده ( وپيوست نشده ) مسلمانان را نكوهش نكنيد ، و از عيوب آنان جستجو نكنيد ، زيرا\r\n","description":"","footnote":"","page_name":" 57 ","page_number":57},
  {"content":"\r\nهر كه عيوب آنها را جستجو كند ، خداوند عيوب او را دنبال كند ، و هر كه خداوند عيبش را دنبال كند رسوايش كند گرچه در خانه اش باشد .\r\nو از حضرت باقر عليه السّلام مانند اين حديث روايت شده است .\r\n3 - ونيز از حضرت باقر عليه السّلام ( مانند حديث 1 ) روايت شده است .\r\n4 - ونيز از آن حضرت از رسول خدا ( ص ) ( مانند حديث 2 ) روايت شده است .\r\n5 - و از حضرت صادق عليه السّلام از رسول خدا ( ص ) حديث شده است كه فرمود : لغزشهاى مؤمنين را جستجو نكنيد ، زيرا هر كه لغزشهاى برادرش را جستجو كند ، خداوند لغزشهايش را دنبال كند ، و هر كه را خداوند لغزشهايش را دنبال كند رسوايش سازد گر چه در درون خانه اش باشد .\r\n6 - و از حضرت باقر عليه السّلام ( مانند حديث 1 ) روايت شده است .\r\n7 - حضرت صادق عليه السّلام فرمود : دورترين بنده از خدا آن كسست كه با مردى برادرى كند ولغزشهاى او را بر او نگهدارى كند كه روزى بر آنها سرزنشش كند .\r\n","description":"","footnote":"","page_name":" 58 ","page_number":58},
  {"content":"\r\n\r\nباب سرزنش\r\n1 - حضرت صادق عليه السلام فرمود : هر كه مؤمنى را سرزنش كند ، خدا او را در دنيا و آخرت سرزنش كند .\r\n2 - حضرت صادق عليه السلام فرمود : رسول خدا ( ص ) فرموده است : هر كه كار زشتى را فاش كند چون كسى است كه آن را انجام داده ، و هر كه مؤمنى را به چيزى سرزنش كند نميرد تا مرتكب آن شود .\r\n3 - حضرت صادق عليه السلام فرمود : هر كه مؤمنى را بگناهى سرزنش كند نميرد تا آن را مرتكب گردد .\r\n4 - ونيز آن حضرت عليه السلام فرمود : هر كه مؤمنى را ديدار كند به چيزى كه او را سرزنش كند ، خداوند او را در دنيا و آخرت سرزنش كند .\r\n\r\nباب غيبت وبهتان\r\n1 - حضرت صادق عليه السلام فرمود : كه رسول خدا ( ص ) فرموده است : غيبت در ( نابودى ) دين مرد مسلمان زودتر كارگر شود از بيمارى خوره در درون او .\r\n","description":"","footnote":"","page_name":" 59 ","page_number":59},
  {"content":"\r\n\r\nفرمود : ونيز آن حضرت ( ص ) فرموده است : نشستن در مسجد بانتظار نماز عبادت است تا حدثى از او سرزند عرض شد : اى رسول خدا حدث چيست ؟ فرمود : غيبت كردن است .\r\nشرح - غيبت در لغت به معناى اغتياب است و آن ياد كردن انسان است ديگرى را به چيزى كه در آن بدى اوست ، جوهرى در صحاح گويد : آن است كه پشت سر شخصى عفيف سخنى گويد كه اگر بشنود غمناكش كند ، پس اگر راست باشد غيبت است ، و اگر دروغ باشد بهتان است « و اما در عرف شرع مجلسى ( ره ) و ديگران گفته اند : غيبت در نظر شرع ياد كردن شخص معين يا آنكه در حكم معين است ( مانند اينكه بگويد : يكى از دو قاضى اين شهر ) در نبودن او در حال غيبتش به چيزى كه در او هست و بد دارد نسبت دادن آن چيز را ، و در نزد مردم نيز نقص او محسوب گردد و قصد مذمت ونكوهش او را نيز داشته باشد ، چه با زبان باشد يا به اشاره يا بكنايه ، گوشه زند يا تصريح كند . وغيبت از گناهان كبيره و بزرگ است چنانچه شيخ ( ره ) در متاجر گويد نهايت ظاهر اخبار حرمت آن را مخصوص بمؤمن فرموده ، والبته بايد دانست كه در موارد زيادى غيبت را جايز دانسته اند . و از حرمت آن استثناء شده است كه براى اطلاع بيشتر خوانندگان محترم بكتاب متاجر شيخ ومرآة العقول مجلسى عليهما الرحمة و غير آنها مراجعه كنند .\r\n2 - امام صادق عليه السلام فرمود : هر كه در بارهء مؤمنى بگويد آنچه دو چشمش ديده و دو گوشش شنيده پس او از كسانى است كه خداى عز وجل در بارهء آنها فرموده : همانا آنان كه دوست دارند فراوان ( يا فاش ) شود فحشاء در باره آنان كه ايمان آورده اند ، ايشان را است عذابى دردناك « ( سورهء نور آيهء 18 ) .\r\nشرح - مجلسى ( ره ) گويد : مقصود اينست كه مورد آيه تنها بهتان نيست بلكه شامل حقى هم كه ديده وشنيده است مىشود .\r\n3 - داود بن سرحان گويد : از حضرت صادق عليه السلام از غيبت پرسيدم ( كه چيست ؟ ) فرمود : اينست كه در بارهء برادرت در دين او بگوئى چيزى را كه نكرده است ، وبزبان او منتشر كنى چيزى را كه خداوند بر او پوشانيده بود وحدى در بارهء آن اقامه نكرده بود .\r\n","description":"","footnote":"","page_name":" 60 ","page_number":60},
  {"content":"\r\nشرح - در كلام حضرت كه فرمود : « برادرت در دين او . . . » دو احتمال ميرود ، يكى آنكه مقصود برادر دينى باشد كه در اين صورت فهميده شود : كه غيبت كافر ومخالف جايز است ، و ديگر آنكه جمله متعلق به « تقول » باشد كه معنا چنين شود كه « بگوئى در بارهء دين او چيزى را كه نكرده است » به نسبت دادن كفر يا معصيتى به او ، و هر دو احتمال را مجلسى ( ره ) ذكر كرده است وسپس گويد : اين حديث دلالت كند كه غيبت شامل بهتان نيز مىشود و اين اصطلاح ديگرى است براى غيبت . سپس وجهى ذكر كرده براى اينكه مقصود همان غيبت اصطلاحى باشد و معناى تازه نباشد .\r\n4 - از حضرت صادق عليه السّلام حديث شده كه فرمود : از پيغمبر ( ص ) پرسيدند : كفارهء غيبت چيست ؟\r\nفرمود : از خداوند طلب آمرزش كنى براى آنكه غيبتش كردى هر زمان بيادش افتادى .\r\nشرح - از اين حديث استفاده شود كه در كفارهء غيبت استحلال ( وحلاليت طلبيدن ) واجب نيست چنانچه جماعتى نيز واجب ندانسته اند ، و در مقابل جمع زيادى واجب دانسته اند وجمعى تفصيل داده اند ميانهء آن موردى كه غيبت به گوش او رسيده باشد كه : اينجا استحلال واجب است ، وآنجائى كه بگوشش نرسيده باشد كه واجب نيست و استغفار كافى است مجلسى ( ره ) گويد : ممكن است اين خبر را نيز حمل بر اين صورت دوم كرد وبدين وسيله ميان تمامى اخبار در باب غيبت جمع كرد وتوافق داد .\r\n5 - ابن ابى يعفور از حضرت صادق عليه السّلام حديث كند كه فرمود : هر كه بمرد مؤمن يا زن مؤمنه بهتان زند به آنچه در او نيست ، خداوند او را در طينت خبال برانگيزد ونگهدارد تا از آنچه گفته بيرون آيد ، گويد : من عرضكردم : طينت خبال چيست ؟ فرمود : چركى است كه از فرج زنان بدكاره بيرون آيد .\r\nشرح - معناى كلام حضرت كه فرمود : « تا از آنچه گفته بيرون آيد » ممكن است كنايه از دوام وخلود باشد زيرا اثبات آن بر او ممكن نيست چون كه بهتان زده ، ومحتمل است مقصود پاك شدن از چركى گناه بوسيلهء آتش باشد ، وطيبى در شرح مشكاة گفته است : يعنى توبه كند يا پاك شود ، ومجلسى ( ره ) فرمايد : شايد مقصودش توبهء در دنيا باشد لكن بعيد است .\r\n\r\n6 - از يحيى ازرق حديث شده كه گفت : حضرت ابو الحسن ( موسى بن جعفر ) عليه السّلام به من فرمود ","description":"","footnote":"","page_name":" 61 ","page_number":61},
  {"content":"\r\nهر كه پشت سر مردى چيزى را گويد كه در اوست و مردم ميدانند كه آن چيز در اوست غيبت او را نكرده ، و هر كه پشت سر كسى چيزى را گويد كه در اوست ولى مردم نمىدانند غيبتش كرده ، و هر كه پشت سر كسى چيزى گويد كه در او نيست به او بهتان زنده است .\r\n7 - عبد الرحمن بن سيابه گويد : شنيدم حضرت صادق عليه السلام ميفرمود : غيبت آنست كه در بارهء برادرت بگوئى چيزى را كه خدا بر او پوشانده است ، و اما چيزى را كه در وجود او آشكار و ظاهر است مثل تندخوئى و شتابزدگى ( گفتن آن ) غيبت نيست ، وبهتان آنست كه در باره اش بگوئى چيزى كه در او نيست .\r\n\r\nباب داستانسرائى بر ضرر مؤمن\r\n1 - مفضل بن عمر گويد : حضرت صادق عليه السّلام به من فرمود : هر كه بر ضرر مؤمن داستانى بگويد و قصدش عيب او وريختن آبرويش باشد كه از چشم مردم بيفتد خداوند او را از دوستى خود بدوستى شيطان براند وشيطان هم او را نپذيرند .\r\n2 - عبد الله بن سنان گويد : به آن حضرت عرضكردم : عورت مؤمن بر مؤمن حرامست ؟ فرمود آرى ، عرضكردم : مقصود شما دو عضو پائين تنه اوست ؟ فرمود : آنچه كه فهم تو بدان رفته است نيست همانا عورت مؤمن فاش كردن سرّ اوست .\r\n","description":"","footnote":"","page_name":" 62 ","page_number":62},
  {"content":"\r\n3 - از زيد روايت شده است كه حضرت صادق عليه السلام در باره اينكه در حديث آمده : « عورت مؤمن بر مؤمن حرام است » فرمود : اين نيست كه مؤمن برهنه شود و تو از او چيزى ببينى ؟ همانا مقصود اين است كه به ضرر او داستانى بگوئى يا او را غيبت كنى ( و نسبت عيب به او دهى ) .\r\n\r\nباب شماتت وشادكامى بگرفتارى مؤمن\r\n1 - ابان بن عبد الملك از امام صادق عليه السّلام حديث كند كه آن حضرت فرمود : در گرفتارى برادر ( دينى ) خود اظهار شادى وشماتت مكن تا ( در نتيجه ) خداوند به او ترحم كند و آن گرفتارى را بسوى تو بگرداند . وفرمود : هر كس بمصيبتى كه ببرادر ( دينيش ) رسيده شادكام شود از دنيا نرود تا خودش گرفتار آن شود .\r\nشرح - مجلسى ( ره ) گويد : اينكه در ان حديث از اظهار شادى وشماتت نهى شده براى اينست كه بسا شادى در دل دشمن بىاختيار بيايد ، و تكليف عامهء مردم بر خلاف آن حرج ( ودشوار ) است و با شريعت سهلة منافات دارد .\r\n\r\nباب دشنام گوئى\r\n1 - از حضرت صادق عليه السلام روايت شده كه رسول خدا ( ص ) فرمود : دشنام گوى مؤمن مانند كسى است كه در پرتگاه هلاكت است .\r\nشرح - در لفظ « سباب » و « مشرف » مجلسى ( ره ) دو احتمال ذكر كرده يكى « سباب » بكسر سين\r\n","description":"","footnote":"","page_name":" 63 ","page_number":63},
  {"content":"\r\nكه مصدر وبمعناى دشنامگوئى است و « مشرف » بكسر راء كه اسم فاعل وبمعناى كسى كه در پرتگاه هلاكت قرار گيرد ، و ديگرى « سباب » بفتح سين وتشديد باء كه صيغهء مبالغه وبمعناى بسيار دشنامگو و « مشرف » بفتح راء كه مصدر ميمى وبمعناى پرت شدن است . سپس در بارهء خود دشنام گويد : دشنام بحسب لغت شامل قذف يعنى نسبت بزنا وزنازادگى هم مىشود ، وبعيد نيست بيشتر اين اخبار نيز شامل آن گردد ، ولى در اصطلاح فقهاء آنست كه قذف نباشد مانند اينكه بگويد : اى شرابخوار ، اى رباخوار ، اى ملعون ، اى سگ ، اى خوك . . . . و امثال اينها كه متضمن استخفاف وتوهين باشد .\r\n2 - امام باقر عليه السّلام فرمود : كه رسول خدا ( ص ) فرموده است : دشنامگوئى بمؤمن نافرمانى است ، وجنگيدن با او كفر است ، و خوردن گوشتش ( بوسيلهء غيبت ) گناه است ، و احترام مال مؤمن مانند احترام خون اوست .\r\nشرح - مجلسى ( ره ) گويد : مقصود از كفر در جنگيدن با مؤمن كفرى است كه بمرتكب كبيره اطلاق شود ، يا كفر واقعى است در صورتى كه آن را حلال شمارد ، و گفته شده : گويا از باب اينكه جنگيدن از اسباب كفر است بطور مجاز كفر ناميده شده يا مقصود كفران نعمت الفت بين مسلمانان است كه خداوند قرار داده است .\r\n3 - حضرت باقر عليه السّلام فرمود : مردى از قبيلهء بنى تميم نزد پيغمبر ( ص ) آمده عرضكرد : به من سفارشى ( ووصيتى ) بفرما ، پس در آنچه حضرت به او سفارش فرموده اين بود كه : بمردم دشنام مدهيد تا ( در نتيجه ) كسب عداوت ( ودشمنى ) ميان آنها كنيد .\r\n4 - عبد الرحمن بن حجاج از حضرت موسى بن جعفر عليه السّلام حديث كند كه در بارهء دو مرديكه بهم دشنام دهند فرمود : آنكه آغاز بدشنام كرد ستمكارتر است ، و گناه او و گناه رفيقش به گردن اوست تا زمانى كه از ستمكشيده ( ومظلوم ) معذرت نخواسته .\r\n5 - حضرت باقر عليه السلام فرمود : هيچ گاه مردى بكفر مرد ديگر گواهى ندهد ( مثل اينكه\r\n","description":"","footnote":"","page_name":" 64 ","page_number":64},
  {"content":"\r\nبگويد : تو كافرى ، يا بگويد . اى كافر ) جز اينكه بيكى از آن دو برگردد ، اگر بكفر كافرى گواهى داده ( يعنى طرفش واقعا كافر بوده ) كه راست گفته ، و اگر مؤمن است كفر به خودش برگردد ، پس مبادا بمؤمنى طعن زنيد .\r\n6 - على بن حمزة گويد : از حضرت باقر يا حضرت صادق عليهما السلام شنيدم كه فرمود : همين كه لعنت از دهان كسى بيرون آمد ( در هوا ) مردد ماند ، پس اگر جايى پيدا كرد ( كه در آن قرار گيرد ) برود ، وگر نه به صاحب خود ( يعنى گوينده ) برگردد .\r\n7 - ابو حمزه ثمالى گويد : شنيدم حضرت باقر عليه السلام ميفرمود : ( و مانند حديث گذشته را روايت كرده است ) .\r\n8 - ونيز ابو حمزه گويد : شنيدم حضرت صادق عليه السلام ميفرمود : هنگامى كه مردى ببرادر مؤمن خود بگويد : « اف » از پيوند ( دينى ) با او بيرون رفته ، و هر گاه به او بگويد : تو دشمن منى ، يكى از آن دو كافر شده اند ، وخداوند از هر مؤمنى كه نيت بد نسبت ببرادر مؤمنش در دل دارد هيچ عملى را نپذيرد .\r\n9 - حضرت باقر عليه السلام فرمود : هيچ انسانى در چشم مؤمنى ( يعنى روبرو ) به او طعن نزند جز اينكه ببدترين مرگها بميرد ، و سزاوار است كه بخير ( وسعادت ) باز نگردد .\r\n","description":"","footnote":"","page_name":" 65 ","page_number":65},
  {"content":"\r\n\r\nباب تهمت وبدگمانى\r\n1 - حضرت صادق عليه السلام فرمود : همين كه مؤمن برادر ( دينى ) خود را تهمت زند ايمان از دلش زدوده شود ، چون نمك در آب .\r\n2 - عمر بن يزيد از پدرش حديث كند كه گفت : شنيدم حضرت صادق ( عليه السلام مىفرمود : هر كس برادر دينى خود را تهمت زند ، احترامى ميان آن دو بجا نماند ، و هر كه با برادر ( دينى ) خود مانند ساير مردم معامله كند او از آنچه خود را بدان بسته ( يعنى مذهب حقه ) بيزار و بر كنار شده است .\r\n3 - از حضرت صادق عليه السّلام روايت شده كه امير المؤمنين عليه السّلام در ضمن سخنى از ( سخنان ) خود فرمود هر كار ( ى كه از ) برادر دينى خود ( سرزند آن ) را ببهترين وجه آن حمل كن ، تا كارى كند كه راه توجيه را بر تو ببندد ، و هيچ گاه بسخنى كه از ( دهان ) برادرت بيرون آيد گمان بد مبر ، در صورتى كه براى آن سخن محمل خوبى مىيابى .\r\nشرح - مقصود اين است كه هر گاه گفتارى يا كردارى از برادر دينى سر زند كه داراى دو وجه است يكى نيك و يكى بد ، بايد تا آنجا كه مقدور انسان است آن را حمل بر وجه نيك كند گر چه احتمال طرف ديگر را هم بدهد وتجسس ووارسى كردن هم جايز نيست وخداوند از آن نهى فرموده ، مگر آنكه راهى بر حمل وجه نيك بدست نياورى يا آن را بر تو ببندد .\r\n","description":"","footnote":"","page_name":" 66 ","page_number":66},
  {"content":"\r\n\r\nباب كسى كه براى برادر دينى خود خيرانديشى نكند\r\n1 - ابو حفص اعشى گويد : شنيدم از حضرت صادق عليه السّلام كه ميفرمود : رسول خدا ( ص ) فرمود : هر كه دنبال انجام حاجت برادر دينى خود رود ولى خير انديشى براى او نكند به خدا ورسولش خيانت كرده است .\r\nشرح - مجلسى ( ره ) گويد : يعنى تلاش براى قضاء حاجت او نكند ، واهميت به آن ندهد .\r\n2 - سماعة گويد : شنيدم حضرت صادق عليه السلام ميفرمود : هر مؤمنى كه دنبال حاجت برادر ( دينى ) خود رود و براى او خيرانديشى نكند به خدا ورسولش خيانت كرده .\r\n3 - ابو بصير گويد : شنيدم حضرت صادق عليه السّلام ميفرمود : هر كه از ياران ما كه يكى از برادران ( دينيش ) در كارى از او كمك و يارى بخواهد و تا آنجا كه ميتواند در آن كوشش نكند به خدا ورسولش و مؤمنين خيانت كرده ، ابو بصير گويد : به حضرت عرضكردم : مقصود شما از مؤمنين چيست ؟ فرمود : از زمان امير المؤمنين عليه السّلام تا آخر آنان .\r\nشرح - مجلسى ( ره ) گويد : محتمل است مقصود از مؤمنين ائمه عليهم السلام باشند زيرا مؤمنين حقيقى آنهايند چنانچه در روايات مؤمنين به آنان تفسير شده است ، ومحتمل است شامل سايرين نيز گردد .\r\n","description":"","footnote":"","page_name":" 67 ","page_number":67},
  {"content":"\r\n4 - ابو جميله گويد : شنيدم حضرت صادق عليه السّلام ميفرمود : هر كه دنبال حاجت برادر ( دينى ) خود رود وسپس نسبت به او خيرانديشى نكند مانند كسى است كه به خدا ورسولش خيانت كرده ، و خدا خصم او است .\r\n5 - حضرت صادق عليه السّلام فرمود : هر كه از برادر ( دينى ) خود مشورت كند ، واو رأى خالص وبىغرضانه به او ندهد ، خداى عز وجل رأى ( يعنى عقل وتدبير ) او را بگيرد .\r\n6 - سماعة گويد : شنيدم حضرت صادق عليه السّلام ميفرمود : هر مؤمنى كه با برادر مؤمنش دنبال حاجتى از او برود و براى او مصلحت انديشى نكند به خدا ورسولش خيانت كرده .\r\n\r\nباب خلف وعده\r\n1 - هشام بن سالم گويد : از حضرت صادق عليه السلام شنيدم كه ميفرمود : وعدهء مؤمن ببرادر ( دينى ) خود نذرى است كه كفاره ندارد ، پس هر كه به آن وفا نكند بمخالفت وعدهء با خدا برخاسته و خود را در غضب او انداخته ، اين است گفتار خداى تعالى كه ( فرمايد : ) : « اى كسانى كه ايمان آورده ايد چرا گوئيد آنچه را نكنيد چه دشمنى گرانى است نزد خدا كه بگوئيد آنچه را نكنيد » ( سوره صف آيه 2 - 3 ) .\r\nشرح - مقصود از گفتار حضرت كه فرمود : « نذرى است كه كفاره ندارد » بحسب ظاهر براى تغليظ واهميت آن بر ساير نذرها است ، و حمل بر تخفيف وسبكتر بودنش از نذرهاى ديگر ، خلاف ظاهر وسياق عبارت است ، مجلسى ( ره ) گويد : اينكه فرمود : « فبخلف الله بدأ »\r\nبراى اينست كه خداوند از بندگان\r\n","description":"","footnote":"","page_name":" 68 ","page_number":68},
  {"content":"\r\nپيمان گرفته كه بدستوراتش عمل كنند ونواهى او را ترك نمايند ، و چون دستور بوفاء بعهد داده و از خلف وعده نهى فرموده ، پس آن كس كه خلف وعده كند با عهد خدا مخالفت كرده ، سپس در تفسير آيه وشأن نزولش گفتار مفسرين ومختار خود را نقل فرموده كه جمعى گفته اند آيه در بارهء منافقين ومخالفين نازل شده و ذكر آن به طول انجامد و از وضع ترجمه و شرح ما خارج است .\r\n2 - حضرت صادق عليه السّلام فرمود : رسول خدا ( ص ) فرموده : هر كه به خدا و روز جزا ايمان دارد بايد بوعدهء كه ميدهد وفا كند .\r\nشرح - مجلسى ( ره ) گويد : اين دو حديث با قوت سندى كه دارند دلالت بر وجوب وفاء بعهد كنند و در حديث اول تهديد شديدى است ودلالت كند كه آيه در خلف وعده نازل شده و آن مشتمل بر تأكيدات ومبالغاتى است كه بضميمهء حديث معتبر دلالت بر وجوب وفاء بوعده كند ، با اينكه ظاهر كلمات بيشتر علماء شيعه اينست كه بوفاء بعهد مستحب است مگر اينكه وعده در ضمن عقد لازمى باشد ، سپس بر دلالت آيه اشكالى مىكند و از آن جواب دهد كه ملخصش اينست كه اگر گفته شود در آيه احتمالاتى است خصوص با اينكه در اخبار شيعه وسنى آمده است كه آيه در بارهء منافقين ومخالفين نازل گرديده ، در جواب گوئيم : كه سياق آيه عموميت دارد و مورد نزول ، باعث تخصيص آيه نگردد ، و پس از بيان اشكال و جواب در وجه اينكه بيشتر علماء شيعه وفاء بعهد را مستحب دانسته اند مطالبى بيان فرموده وكلماتى از دانشمندان ايراد كرده و در پايان براى وعده مراتبى بيان داشته كه در بعضى از آنها وفاء بعهد واجب و در بعضى مستحب است ، و براى توضيح بيشتر بمرآة العقول مراجعه شود .\r\n\r\nباب كسى كه در به روى برادر مؤمن خود ببندد\r\n1 - مفضل بن عمر گويد : حضرت صادق عليه السلام فرمود : هر مؤمنى كه ميانهء او ومؤمن ديگر حجابى باشد خداى عز وجل ميان او وبهشت هفتاد هزار ديوار بلند بكشد كه بين هر دو ديوار هزار سال راه مسافت باشد .\r\n","description":"","footnote":"","page_name":" 69 ","page_number":69},
  {"content":"\r\n\r\n2 - محمد بن سنان گويد : نزد حضرت رضا عليه السلام بودم پس به من فرمود : اى محمد بدرستى كه در زمان بنى اسرائيل چهار نفر مؤمن بودند ، پس ( روزى ) يكى از آنان نزد آن سه نفر ديگر كه در منزل يكى از آنان براى صحبتى گرد آمده بودند رفت و در زد ، غلام بيرون آمد به او گفت : آقايت كجاست ؟\r\nگفت : در خانه نيست ، آن مرد برگشت وغلام نيز نزد آقايش رفت ، آقايش از او پرسيد : آنكه در زد كه بود گفت : فلان كس بود و من به او گفتم : كه شما در خانه نيستيد ؟ آن مرد ساكت شد واعتنائى نكرد وغلام خود را در اين باره سرزنش نكرد و هيچ كداميك از آن سه نفر از اين پيش آمد اندوهى به خود راه ندادند وشروع بدنبالهء سخن خود كردند ، همين كه فرداى آن روز شد آن مرد مؤمن بامداد بنزد آن سه نفر رفت و به آنها برخورد كرد كه هر سه از خانه بيرون آمده بودند وميخواستند بكشتزارى ( يا باغى ) كه از يكى از آنان بود بروند ، پس به آنان سلام كرد وگفت : من هم با شما هستم ( وبهمراه شما بيايم ) ؟ گفتند آرى و از او نسبت به پيش آمد « ديروز عذر خواهى نكردند واو مردى مستمند وناتوان بود ، پس ( به راه افتادند ) و همين طور كه در قسمتى از راه ميرفتند ناگاه قطعه ابرى بالاى سر آنها آمد و بر آنها سايه انداخت ، آنان گمان كردند كه باران است ، پس شتافتند ( كه باران نخوردند ولى ) چون ابر بالاى سرشان قرار گرفت يك منادى از ميان آن ابر فرياد زد : اى آتش ، اينان را ( در كام خود ) بگير و من جبرئيل فرستادهء خدايم ، بناگاه آتشى از دل آن ابر بيرون آمد و آن سه نفر را در خود فرو برد ، و آن مرد مؤمن تنها وهراسناك بماند و از آنچه بر سر آنها آمده بود در شگفت بود ونميدانست سبب چيست ؟ پس به شهر برگشت و حضرت يوشع بن نون ( وصى حضرت موسى ) عليه السلام را ديدار كرد وجريان را با آنچه ديده وشنيده بود به او گفت ،\r\n","description":"","footnote":"","page_name":" 70 ","page_number":70},
  {"content":"\r\nيوشع بن نون فرمود : آيا نميدانى كه خداوند بر آنها خشم كرد پس از آنكه از آنان خشنود وراضى بود ، و اين پيش آمد براى آن كارى بود كه با تو كردند عرضكرد : مگر آنها با من چه كردند ؟ يوشع جريان را گفت ، آن مرد گفت : من آنها را حلال كردم و از آنها گذشتم ؟ فرمود : اگر اين ( گذشت تو ) پيش از آمدن عذاب بود به آنها سود ميداد ولى اكنون براى آنان سودى ندارد ، وشايد پس از اين به آنها سود بخشد .\r\n3 - ( اين حديث مانند حديث اول است كه ترجمه آن گذشت ) .\r\n4 - ابو حمزه گويد : به حضرت باقر عليه السلام عرضكردم : قربانت ، چه فرمائى در بارهء مسلمانى كه براى ديدار يا براى حاجتى نزد مسلمانى برود واو در خانه باشد واجازهء ورود بخواهد ، واو اجازه ندهد و از خانه هم بيرون نيايد ؟ فرمود : اى ابا حمزه هر مسلمانى كه براى ديدار يا خواستن حاجتى نزد مسلمانى برود واو در خانه باشد اجازه ورود بخواهد واو بيرون نيايد پيوسته در لعنت خدا باشد تا همديگر را ديدار كنند ، عرضكردم : قربانت در لعنت خدا است تا همديگر را ديدار كنند ؟ فرمود : آرى اى ابا حمزه .\r\nتوضيح - مجلسى ( ره ) گويد : شايد مقصود ديدار براى عذرخواهى يا بهمراه عذرخواهى باشد .\r\n\r\nباب كسى كه برادر دينيش از او كمك بخواهد واو كمكش ندهد\r\n1 - حضرت باقر عليه السلام فرمود : كسى كه در كمك كردن ببرادر مسلمانش بخل ورزد و از اقدام\r\n","description":"","footnote":"","page_name":" 71 ","page_number":71},
  {"content":"\r\nدر انجام حاجتش دريغ كند گرفتار بكمك كسى شود كه در آن كمك گناهكار ( خدا ) شود ومزدى هم نبرد .\r\n2 - حضرت صادق عليه السلام فرمود : هر مردى از شيعيان ما كه نزد مردى از برادرانش برود و در بارهء حاجتى از او كمك بخواهد واو با اينكه قدرت بر آن دارد كمكش نكند خداوند او را گرفتار كند كه حاجت ديگرى از دشمنان ما را برآورد وبدان واسطه خداوند در روز قيامت او را عذاب كند .\r\n3 - حضرت صادق عليه السلام فرمود : كسى كمك ببرادر مسلمان خود وكوشش در آن وهمدردى و همكارى با او را وانگذارد جز اينكه گرفتار بكمك كسى گردد كه در آن گناهكار شود واجرى نبرد .\r\n4 - على بن جعفر از برادرش حضرت موسى بن جعفر عليهما السلام حديث كند وگويد : شنيدم كه ميفرمود هر كه مردى از برادران ( ايمانيش ) به او رو كند و در پارهء از گرفتاريهايش به او پناه آورد واو پناهش ندهد با اينكه قدرت بر آن دارد ، بتحقيق پيوند خود را از خداى عز وجل بريده است .\r\nشرح - مجلسى ( ره ) گويد : يعنى در دفع ظلمى يا قضاء حاجتى ضرورى به او پناهنده شود ، ومقصود از قطع ولايت خداوند ، يا دوستى او با خدا است ، و يا دوستى خدا با او است ، يا يارى خداوند او را يا يارى او خداوند را است ، و يا كنايه از سلب ايمان است زيرا خداوند ولى مؤمنين است .\r\n\r\nباب كسى كه مؤمنى را از چيز خود يا ديگرى منع كند\r\n1 - حضرت صادق عليه السلام فرمود : هر مؤمنى كه مؤمن ديگرى را از چيز خود يا ديگرى كه قدرت\r\n","description":"","footnote":"","page_name":" 72 ","page_number":72},
  {"content":"\r\nبر آن دارد منع كند و آن مؤمن نيز نيازمند آن چيز است ، روز قيامت خداوند او را با روى سياه و چشم كبود ودستهاى بسته به گردن ، روى پا نگهدارد پس گفته شود : اين است آن خيانتكارى كه به خدا ورسولش خيانت كرده ، سپس فرمان دهند كه او را بدوزخ برند .\r\nشرح - كبودى چشم آنان در روز قيامت بواسطهء شدت عطش يا شدت دهشت وترس آنها است چنانچه از غريب القرآن و غير آن در تفسير گفتار خداى تعالى « * ( ونَحْشُرُ الْمُجْرِمِينَ يَوْمَئِذٍ زُرْقاً ) * » نقل شده ، ومحتمل است كنايه از زشتى منظر آنها باشد ، و از بيضاوى نقل شده كه بدان وصف شده اند براى آنكه بدترين رنگهاى چشم ومبغوضترين آنها نزد عرب كبودى آن بوده است زيرا سخت ترين دشمنان آنها روميان بودند و آنها كمبود چشم بوده اند .\r\n2 - يونس بن ظبيان گويد : كه امام صادق عليه السلام فرمود : اى يونس هر كه حق مؤمنى را حبس كند خداى عز وجل در روز قيامت پانصد سال او را روى دو پا نگهدارد تا عرقش يا خونش ( ترديد از راوى حديث است ) جارى شود ، ومنادى از جانب خداوند ندا كند : اين است آن ستمكارى كه حق خدا را از او حبس كرده ، حضرت فرمود : پس چهل روز سرزنش شود ، سپس فرمان شود او را بدوزخ برند .\r\nشرح - مجلسى ( ره ) گويد : ترديد در كلام حضرت كه فرمود : « عرقش يا خونش » از راوى حديث است ( چنانچه در ترجمه گذشت ) و بعضى گويند لفظ « او » براى تقسيم است يعنى اگر ستمش كم است عرقش جارى شود و اگر زياد است خونش جارى گردد ، تا آنجا كه فرمايد و اين حديث دلالت دارد بر اينكه حق مؤمن بخاطر كمال قربى كه دارد ، حق خداى عز وجل است .\r\n3 - مفضل بن عمر گويد : حضرت صادق عليه السلام فرمود : هر كه خانهء داشته باشد ومؤمنى بنشستن در آن نيازمند است و از او جلوگيرى كند ( يا دريغ كند ) خداى عز وجل ( بفرشتگانش ) خطاب كند كه : اى\r\n","description":"","footnote":"","page_name":" 73 ","page_number":73},
  {"content":"\r\nفرشتگان من بندهء مؤمن ببندهء ديگرم از نشستن در خانهء دنيا بخل ورزيد ، بعزت وجلال خودم سوگند او هرگز ساكن بهشت من نگردد .\r\n4 - على بن جعفر گويد از حضرت موسى بن جعفر عليهما السلام شنيدم فرمود : هر كه برادر مؤمنش در حاجتى نزد او آيد همانا آن رحمتى است از جانب خداى عز وجل كه بسوى او روانه كرده است پس اگر آن را بپذيرد ( اين پذيرش ) او را بولايت ودوستى ما رسانده است ، و آن بولايت خداى عز وجل پيوند است ، و اگر از حاجتش باز گرداند ، و با اينكه قدرت بر برآوردن آن حاجت دارد آن را برنياورد خداوند مار آتشينى بر او مسلط وچيره كند كه تا روز قيامت در قبرش او را نيش زند ، خواه آمرزيده باشد وخواه در عذاب باشد ، و اگر ( در اين صورت بدروغ معذرت خواهى كند ) آن مؤمن حاجتمند نيز عذرش را بپذيرد حالش بدتر است . ( يعنى حال آن مؤمن حاجتمند چون دروغگوئى را تصديق كرده و نهى از منكر ننموده ، يا حال آن شخص ردكننده وعذرتراش زيرا ادعاى دروغ كرده ) .\r\nگويد : وشنيدم از آن حضرت كه ميفرمود : هر كه يكى از برادران ( دينيش ) آهنگ او كند كه به او پناهنده شود در بارهء برخى از گرفتاريهايش واو پناهش ندهد با اينكه توانائى بر آن دارد ، ولايت ودوستى خدا را از خود بريده است .\r\n\r\nباب كسى كه مؤمنين را بترساند\r\n1 - حضرت صادق عليه السلام فرمود : رسول خدا ( ص ) فرموده است : هر كه بمؤمنى نگاه كند نگاهى كه او را به آن بترساند ، خداى عز وجل در روزى كه سايهء ( رحمت وپناهگاهى ) جز سايهء ( رحمت ) او نيست او را بترساند .\r\n","description":"","footnote":"","page_name":" 74 ","page_number":74},
  {"content":"\r\n2 - ونيز آن حضرت عليه السلام فرمود : كسى كه مؤمنى را از سلطانى بترساند باينكه از جانب آن سلطان بدى به او ميرسد ونرسد او در آتش است ، و اگر بترساند او را باينكه از سلطانى به او بدى ميرسد وبرسد با فرعون وپيروان فرعون در آتش است .\r\n3 - ونيز فرمود : هر كه به نيم كلمه بر ضرر مؤمنى اقدام كند روز قيامت خداى عز وجل را ديدار كند وميان دو چشمش نوشته شده : نااميد است از رحمت من .\r\n\r\nباب سخن چينى\r\n1 - حضرت صادق عليه السلام فرمود : رسول خدا ( ص ) ( باصحاب ) فرمود : آيا شما را ببدترينتان آگاه نكنم ؟ عرضكردند : چرا يا رسول الله ، فرمود : آنان كه بسخن چينى روند ، وميانه دوستان جدائى افكنند ، و براى مردمان پاك دامن عيبجوئى كنند .\r\n2 - حضرت باقر عليه السلام فرمود : بهشت بر دروغپردازان ( يا كار آگاهان كه ) سخن چينى كنند حرام است .\r\n3 - حضرت صادق عليه السّلام فرمود : امير المؤمنين عليه السلام فرمود : بدترين شما آن كسانى هستند كه سخن چينى كنند ، وميان دوستان جدائى افكنند ، و براى پاكدامنان عيب جويند .\r\n","description":"","footnote":"","page_name":" 75 ","page_number":75},
  {"content":"\r\nشرح - از مرحوم شهيد ( ره ) در اينجا كلامى نقل كنند وملخصش اينست كه فرموده : بدان كه سخن چينى در بيشتر كلمات دانشمندان در حكايت كردار بوسيلهء گفتار به كار رفته ولى بايد دانست كه اختصاص بگفتار وكردار ندارد بلكه معناى اعمى است كه شامل غير كردار و نوشتن ورمز و اشاره نيز مىشود ، و تفسير كاملش اينست كه سخن چينى يعنى افشا كردن رازى كه افشاى آن بد است و موجب ناراحتى مردمان گردد ، خواه براى آنكه از او نقل شده بد باشد يا از نظر آنكه براى او نقل شود يا براى شخص ثالثى ، وخواه افشاى راز بوسيلهء گفتن باشد يا به نوشتن يا به اشاره يا بساير اسباب ، وخواه آن رازى كه فاش مىكند كردار كسى باشد يا گفتارش ، وخواه افشاى آن راز عيبى بر آن شخص باشد يا نه ، بلكه حقيقت نمامى وسخن چينى افشاى راز وكشف نهانى است كه افشاى آن بد است ، و آن گناه است مگر در جاهائى كه افشاى آن براى مسلمانى سودى داشته باشد يا جلوگيرى از معصيتى كند ، چنانچه اگر ببيند كسى مال ديگرى را برداشت كه بخاطر حق آن كس كه مالش رفته گواهى دهد ، و اما اگر ببيند كسى مال خود را پنهان مىكند بازگو كردن آن سخن چينى است .\r\n\r\nباب فاش كردن اسرار مذهب\r\n1 - محمد بن عجلان گويد : شنيدم از حضرت صادق عليه السلام كه ميفرمود : همانا خداى عز وجل سرزنش كرده است بواسطهء فاش كردن اسرار ، مردمانى را در گفتارش كه فرمايد : « و هر گاه برسد ايشان را امرى در بارهء امنيت يا ناامنى آن را فاش كنند » ( سورهء نساء آيه 83 ) ( سپس فرمود : ) بپرهيزيد از فاش كردن ( اسرار ) .\r\nشرح - مجلسى ( ره ) پس از نقل كلام بيضاوى در تفسير آيهء شريفهء فرمايد : وبهر حال آيه دلالت دارد بر مذمت فاش كردن آنچه در افشاى آن مفسده است ، وغرض حضرت بر حذر داشتن از فاش كردن اسرار ائمه عليهم السلام نزد مخالفين است ، زيرا سبب مفسده و ضرر بر ائمه و مؤمنين گردد ، و ممكن است فاش كردن پارهء از مسائل غامضه ( ومشكلات ) علوم را كه پايهء خرد وفهم عامهء مردم بدان نرسد نيز شامل گردد چنانچه در باب كتمان گذشت .\r\n2 - امام صادق عليه السلام فرمود : هر كه حديث ما را بر ضرر ما فاش كند مانند كسى است كه دانستن حق ما را انكار كند .\r\n","description":"","footnote":"","page_name":" 76 ","page_number":76},
  {"content":"\r\nوبمعلى بن خنيس فرمود : فاشكنندهء حديث ما چون انكاركنندهء آن است .\r\n3 - ابن ابى يعفور گويد : حضرت صادق عليه السلام فرمود : هر كه بر ضرر ما حديث ما را فاش كند خداوند ايمان او را ببرد .\r\n4 - حضرت صادق عليه السلام فرمود : آنكه حديث ما را فاش كند ما را بخطا نكشته است بلكه از روى عمد كشته است .\r\nتوضيح - گويا مقصود حضرت اينست كه چون افشاء حديث ائمهء اطهار و ترك تقيّه ، گاهى منجر بكشتن آنها ميشده در اين صورت راويان باعث بر قتل آنها ميشدند ودانسته آنها را بكشتن ميدادند .\r\n5 - محمد بن مسلم گويد : شنيدم حضرت باقر عليه السلام ميفرمود : بندهء خدا روز قيامت محشور شود و ( با اينكه در دنيا ) دستش بخونى آلوده نشده ( و خونى نريخته ) باندازهء يك حجامت يا بيشتر خون به او بدهند و بگويند : اين سهم تو است از خون فلان كس ؟ عرض مىكند : پروردگارا تو خود ميدانى كه همانا جان مرا گرفتى ( و در آن حال ) من خون كسى را نريخته بودم ( و هيچ خونى بگردنم نبود ؟ ) خداوند فرمايد آرى تو از فلانى روايتى چنين وچنان شنيدى وبضرر او بازگو كردى ، پس زبان به زبان بفلان جبار ( وستمكار ) رسيد وبدان روايت او را كشت ، و اين بهره تو از خون اوست .\r\n6 - اسحاق بن عمار گويد : حضرت صادق عليه السّلام اين آيه را تلاوت فرمود : « اين بدان بود كه كفر ميورزيدند بآيات پروردگار وميكشتند پيامبران را بناحق ، اين بدان شد كه نافرمانى كردند وبودند تجاوزكنندگان » ( سورهء بقره آيه 61 ) وفرمود : به خدا سوگند آنان را بدستهاى خود نكشتند وبشمشيرهاى خود نزدند بلكه حديثهاى آنان را شنيدند پس آنها را فاش كردند ، و آنان را بدان سبب گرفتند وكشته شدند\r\n","description":"","footnote":"","page_name":" 77 ","page_number":77},
  {"content":"\r\nپس هم كشتن شد وهم نافرمانى وهم تجاوز .\r\nتوضيح - مقصود حضرت تفسير آيه شريفه است كه خداوند نسبت كشتن ونافرمانى وتجاوز به آنان داده است و اين كه همان فاش كردن حديثهاى آنان باعث اين سه گناه براى آنها شد .\r\n7 - ابو بصير گويد : حضرت صادق عليه السلام در ( تفسير ) گفتار خداى عز وجل : « وميكشتند پيامبران را بناحق » ( سورهء آل عمران آيهء 112 ) فرمود : هر آينه به خدا سوگند كه آنها را با شمشيرهايشان نكشتند ، ولى سر آنها فاش كردند وشهرت دادند پس كشته شدند .\r\n8 - مانند حديث اول است .\r\n9 - امام صادق عليه السلام فرمود : هر كه چيزى از كارهاى ما را فاش كند او همانند كسى است كه ما را بعد كشته است وبخطا نكشته .\r\n10 - نصر بن صاعد از پدرش حديث كند كه گفت : شنيدم از امام صادق عليه السلام ميفرمود فاشكنندهء سر ، شاك ( وسست عقيده ) است ، وگويندهء آن پيش نااهلان كافر است ، و هر كه بريسمان محكم چنگ زند رستگار است ، من عرضكردم : ( آن ريسمان محكم ) چيست ؟ فرمود : تسليم ( و سر فرود آوردن در مقابل فرمان امام ) است .\r\n11 - ابو خالد كابلى از حضرت صادق عليه السلام حديث كند كه فرمود : خداى عز وجل دين را دو دولت قرار داده دولت آدم - و آن دولت خدا است - ودولت ابليس ، هنگامى كه خداوند اراده فرمايد كه\r\n","description":"","footnote":"","page_name":" 78 ","page_number":78},
  {"content":"\r\nآشكارا پرستش شود دولت آدم بر سر كار باشد ، و همين كه اراده فرمايد كه در پنهانى پرستش شود دولت ابليس بر سر كار آيد ، و آن كس كه فاش كند چيزى كه خداوند خواسته است پنهان باشد ، او از دين بيرون رفته ( وخارج شده ) است .\r\n12 - حضرت صادق عليه السلام فرمود : هر كه روز خود را با افشاء راز ما بگشايد ، خداوند حرارت آهن وتنگناى زندانها را بر او مسلط گرداند .\r\n\r\nباب كسى كه بخاطر فرمان بردارى بندگان نافرمانى خدا كند\r\n1 - از حضرت صادق عليه السلام حديث شده كه رسول خدا ( ص ) فرمود : هر كس خوشنودى مردم را بخشم خدا جويد ، خداوند ستايشكنندهء او را نكوهشكننده اش قرار دهد .\r\nشرح - شايد مقصود اينست كه آن كس كه بخاطر او وخوشنوديش اين كار را انجام داده وتوقع مدح از او داشته است ، خداوند چنان كند ، كه هم او نكوهشش كند . يا مقصود اين است كه جلوى رو مدحش كنند و پشت سر مذمتش نمايند .\r\n2 - از حضرت باقر عليه السلام حديث شده است كه رسول خدا ( ص ) فرمود : هر كس خوشنودى مردم را به چيزى بجويد كه خدا را در آن چيز بخشم آورد ، ستايندهء او از مردم نكوهشش كند ، و هر كه فرمانبردارى خدا را بخشم مردم مقدم دارد خداوند دشمنى كردن هر دشمنى را از او كفايت كند ورشك بردن\r\n","description":"","footnote":"","page_name":" 79 ","page_number":79},
  {"content":"\r\nهر حسودى و ستم هر ستمكارى را از او باز دارد ، وخداى عز وجل ياور وپشتيبان او شود .\r\n3 - حضرت صادق عليه السلام فرمود : مردى بحسين عليه السلام نوشت : مرا با دو حرف پند بده ؟\r\nآن حضرت در جواب نوشت : هر كه امرى را با نافرمانى خدا بجويد آنچه اميد دارد زودتر از دستش برود ، و از آنچه ميگريزد زودتر بسرش آيد .\r\n4 - حضرت باقر عليه السلام فرمود : دين ندارد آن كس كه فرمانبردارى كسى را كه نافرمانى خدا كند دين خود قرار دهد ، ودين ندارد كسى كه افتراء باطلى را بر خدا دين خود كند ، ودين ندارد كسى كه انكار يكى از آيات خدا را دين خود كند .\r\nشرح - يعنى فرمانبرداري معصيت كار وافتراء باطل وانكار آيات خدا را عبادت خود قرار دهد و آن را دين خود داند مانند كسانى كه احكام خدا را منكر شوند يا بباطل توجيه كنند و همان را دين خدا خوانند فيض كاشانى ( ره ) براى قسمت اول حديث مثال زده است به آنان كه پيروى از خلفاء ناحق كردند ، و براى قسمت دوم مثل زده است به آنان كه مدعى هستند كه خداوند خلافت را به اختيار مردم نهاد و مردم مىتوانند براى خود خليفه انتخاب كنند در صورتى كه اين افتراء باطلى است بر خداوند ، وخداوند اجازهء انتخاب خليفه را بمردم نداده ، و براى قسمت سوم مثال زده به آنان كه آياتى كه در بارهء امير المؤمنين عليه السلام نازل شده بود منكر شده و آن را دين خود ميدانستند ، سپس گويد : آنچه گفتيم مثالهائى بود براى توضيح حديث وگر نه حديث عموميت دارد وشامل شود هر كس را كه چنين باشد .\r\n5 - امام صادق از پدرش عليهما السلام از جابر بن عبد الله انصارى حديث كند كه رسول خدا ( ص ) فرمود : هر كه سلطانى را بوسيلهء خشم خداوند خوشنود سازد از دين خدا بيرون رود .\r\n","description":"","footnote":"","page_name":" 80 ","page_number":80},
  {"content":"\r\n\r\nباب عقوبتهاى سريع گناهان\r\n1 - حضرت باقر عليه السلام فرمود : رسول خدا ( ص ) فرموده : پنج چيز است كه اگر به آنها برخورد كرديد از آنها به خدا پناه بريد : هرگز در مردمى زنا پيدا نشود كه آن را آشكارا كنند جز اينكه در ايشان طاعون ودردهائى كه در گذشتگان آنها سابقه نداشته پديدار گردد ، و از پيمانه وترازو كم نگذارند جز اينكه بقحطى وسختى مخارج زندگى و ستم سلطان گرفتار شوند ، و از دادن زكات منع نكنند جز اينكه آمدن باران آسمان بر آنها ممنوع گردد و اگر بخاطر چهار پايان نبود هيچ باران بر آنها نبارد ، وپيمان خدا ورسولش را نشكنند جز اينكه خداوند دشمنانشان را بر ايشان چيره كند وبرخى اموالشان را بگيرد ، وبغير آنچه خداى عز وجل نازل كرده حكم نكنند جز اينكه خداوند كشمكش وستيزه ميان آنها قرار دهد .\r\nشرح - مجلسى ( ره ) گويد : بعضى گفته اند : كه بر هر گناهى عقوبتى مناسب با آن مترتب شده زيرا در اولى ضايع كردن نسل است و با طاعون كه موجب قطع نسل است مناسب است ، و در دومى چون مقصود در كم فروشى ازدياد مال است با قحطى وسختى وجور سلطان مناسب است ، و در سومى چون از دادن آنچه كه خدا بوسيلهء آب به آنها داده جلوگيرى كرده اند با جلوگيرى نزول باران مناسب است ، و در چهارمى ترك عدل مناسب با تسلط دشمن است ، و در پنجمى ترك نمودن شريعت و پشت پا زدن قوانين حقه مناسب با وقوع ظلم ميان ايشان وغلبهء بعضى بر بعضى است .\r\n2 - ونيز حضرت باقر عليه السلام فرمود : كه در كتاب رسول خدا يافتيم ( نوشته بود ) : هر گاه پس از من زنا پديدار شود مرگ ناگهانى فراوان گردد ، و هر گاه از پيمانه وترازو كم شود ، خداوند آنان را\r\n","description":"","footnote":"","page_name":" 81 ","page_number":81},
  {"content":"\r\nبقحطى و كمى ( خوار و بار و ساير وسائل زندگى ) مأخوذ دارد ، و هر گاه از دادن زكات دريغ كنند ، زمين بركات خود را از زراعت و ميوه ها ومعادن همهء آنها ( از آنان ) دريغ كند ، و هر گاه در احكام بناحق حكم كنند همكارى در ستم وعدوان كنند ( وبستم همديگر دچار شوند ) و چون پيمانشكنى كنند خداوند دشمنشان را بر آنان مسلط كند ، و چون قطع رحم كنند خداوند اموال ( وثروتها ) را در دست اشرار قرار دهد ، و چون امر بمعروف و نهى از منكر نكنند وپيروى از نيكان اهل بيت من ننمايند خداوند اشرار آنان را بر ايشان مسلط گرداند ، پس نيكان آنها دعا كنند ومستجاب نشود .\r\nتوضيح - مجلسى ( ره ) گويد : اينكه قطع رحم سبب - افتادن اموال در دست اشرار است بتجربه رسيده و براى آن اسبابى نهانى وظاهرى است ، وعمده اسباب نهانى آن قطع لطف خداوند از ايشان است و از جمله اسباب ظاهرى آن اينست كه آنها در جلوگيرى از ستم همكارى نكنند پس اشرار بر آنها چيره گردند .\r\nو اموال آنها را بگيرند .\r\n\r\nباب همنشينى با گنهكاران\r\n1 - حضرت صادق عليه السلام فرمود : براى مؤمن سزاوار نيست كه در مجلسى بنشيند كه خداوند در آن مجلسى نافرمانى شود و آن مؤمن قدرت بر بهمزدن آن مجلس نداشته باشد .\r\n2 - جعفرى گويد : شنيدم حضرت ابو الحسن عليه السلام به من فرمود : چرا مينگرم كه تو نزد عبد الرحمن بن يعقوب هستى ، ( جعفرى ) عرضكرد : او دائى من است ؟ حضرت فرمود : او در بارهء خدا\r\n","description":"","footnote":"","page_name":" 82 ","page_number":82},
  {"content":"\r\n\r\nسخن ناهموارى گويد ؟ خدا را ( به صورت اجسام واوصاف آن ) وصف كند ؟ پس يا با او همنشين شو و ما را واگذارد يا با ما بنشين واو را ترك كن عرضكردم : او هر چه ميخواهد بگويد به من چه زيانى دارد وقتى كه من نگويم آنچه را كه او گويد ؟ ابو الحسن عليه السلام فرمود : آيا نمى ترسى از اينكه به او عذابى نازل گردد و هر دوى شما را فرا گيرد ؟ آيا ندانى ( داستان ) آن كس را كه خود از ياران موسى عليه السلام بود و پدرش از ياران فرعون ، پس هنگامى كه لشكر فرعون ( در كنار دريا ) بموسى ( ويارانش ) رسيد ، ( آن پسر ) از موسى جدا شد كه پدرش را پند دهد وبموسى ( ويارانش ) ملحق سازد ، و پدرش به راه خود ( در لشكر فرعون ) ميرفت و اين جوان با او ( در بارهء مذهبش ) ستيزه ميكرد ، تا اينكه هر دو بكنارى از دريا رسيدند و ( همين كه لشكر فرعون غرق شدند ) آن دو نيز با هم غرق شدند ، خبر بموسى عليه السلام رسيد ، فرمود : او در رحمت خدا است ولى چون عذاب نازل گردد از آنكه نزديك گنهكار است دفاعى نشود .\r\nشرح - مجلسى ( ره ) گويد : جعفرى ( راوى حديث ) همان ابو هاشم داود بن قاسم جعفرى است واو از بزرگان اصحاب ما است ، وگويند : كه او حضرت رضا عليه السلام را تا آخرين امامان درك كرده ، و حضرت ابو الحسن عليه السلام ( در حديث ) محتمل است حضرت رضا يا حضرت هادى عليهما السلام باشند ، و ممكن است مقصود از جعفرى در - اينجا سليمان بن جعفر جعفرى باشد چنانچه در كتاب مجالس مفيد ( ره ) بدان تصريح شده است .\r\n3 - امام صادق عليه السلام فرمود : با اهل بدعت رفاقت وهمنشينى نكنيد تا نزد مردم چون يكى از آنها محسوب شويد ، رسول خدا ( ص ) فرمود : انسان بر كيش دوست ورفيق خود است .\r\n4 - از حضرت صادق عليه السلام حديث شده است كه فرمود : رسول خدا ( ص ) فرموده است هر گاه پس از من اهل ريب وبدعت را ديديد بيزارى خود را از آنها آشكار كنيد ، وبسيار به آنها دشنام دهيد ،\r\n","description":"","footnote":"","page_name":" 83 ","page_number":83},
  {"content":"\r\nو در بارهء آنها بد گوئيد ، و آنها را با برهان ودليل خفه كنيد كه ( نتوانند در دل مردم القاء شبهه كنند و ) نتوانند بفساد در اسلام طمع كنند ، و در نتيجه مردم از آنها دورى كنند وبدعتهاى آنها را ياد نگيرند ، وخداوند در برابر اين كار براى شما حسنات بنويسد ودرجات شما را در آخرت بالا برد .\r\n\r\nشرح - مجلسى ( ره ) گويد : گويا مقصود از اهل ريب آنهائى هستند كه در دين شك كنند . و مردم را با القاء شبهات بشبهه اندازند ، و گفته شده : كه مقصود كسانى هستند كه پايهء دين آنها بر گمان واوهام فاسده بنا نهاده شده مانند علماى اهل خلاف ؛ سپس كلام مصباح اللغة را در معناى بدعت ذكر كرده ، و پس از آن فرمايد : بدعت در عرف شرع به آن چيزى گويند كه پس از رسول خدا ( ص ) پديدار گشته و در بارهء خصوص آن نصى نرسيده و داخل در تحت دستورات عمومى هم نباشد يا بطور خصوص يا عموم از آن نهى شده ، و آنچه در عمومات ( واجبه يا مستحبه ) داخل است بدعت شامل آن نگردد مانند ساختن مدارس وامثالش كه داخل در عمومات ( مستحبه ) سكنا دادن بمؤمن و كمك كردن به آنها است ، و مانند تأليف كتابهاى علمى كه داخل در كمك بعلوم شرعيه است ، و مانند ، ( وپوشيدن يا دوختن ) جامه ها و يا خوردن غذاهائى كه در زمان رسول خدا ( ص ) نبوده كه داخل در عمومات حليت ( زينت وأكل ) است ونهيى در بارهء آنها نرسيده ، و آنچه داخل در اين گونه عمومات است تا بدان خصوصيتى ندهند بدعت نيست ، وگر نه اگر به صورت خاصى انجام دهند كه دليل ونصى نداشته باشد بدعت گردد ، مانند اينكه نماز بهترين موضوعست و در هر وقت وزمان انجام آن مستحب است اما اگر همين نماز را در وقت مخصوص ومكان مخصوص وركعات مخصوصى بدون دليل ونصى بجا آورد بدعت گردد ( مانند دستورى كه عمر براى جماعت خواندن نمازهاى نافله شبهاى ماه رمضان داد ، و خود او هم گفت : خوب بدعتى است ) و همچنين ساير كارها ، و اين كه اهل سنت بدعت را مانند احكام پنجگانه ( واجب ، مستحب ، حرام ، مكروه ، مباح ) پنج قسمت كرده اند براى تصحيح همان گفتار عمر است ( كه در نماز شبهاى ماه رمضان گفت ) و اين درست نيست زيرا بدعت اطلاق نشود جز بر آنچه محرم است چنانچه رسول خدا ( ص ) فرموده است : كه هر بدعتى گمراهى است ، و هر گمراهى راهش بدوزخ است ، و آنچه عمر كرد از بدعتهاى محرمه است زيرا پيغمبر ( ص ) از جماعت در نافله نهى فرموده بود ، پس اين تقسيم ، آنان را نفع نبخشد . سپس مرحوم مجلسى ( قده ) كلام شهيد ( ره ) را در اين باره نقل فرموده كه آن هم نظير كلامى است كه گذشت .\r\n5 - حضرت صادق عليه السلام فرمايد : براى مسلمان سزاوار نيست كه با فاجر ( هرزه ، تباهكار ،\r\n","description":"","footnote":"","page_name":" 84 ","page_number":84},
  {"content":"\r\nنافرمان ) و نه با احمق و نه با دروغگو رفاقت كند .\r\nتوضيح - مجلسى ( ره ) گويد : اينكه دروغگو را در اين حديث جدا ذكر فرموده با اينكه داخل در فاجر بود براى اينست كه زيان او بيش از ساير فجار است .\r\n\r\n6 - امام صادق عليه السلام فرمود : هر گاه امير المؤمنين عليه السلام بمنبر بالا ميرفت ميفرمود : براى مسلمان سزاوار است كه از رفاقت با سه كس اجتناب كند : بىباك ( در گفتار وكردار وهرزه ) ، واحمق ، ودروغگو ، اما شخص بىباك وهرزه ، كار خود را براى تو زينت دهد ، ودوست دارد كه تو هم مانند او باشى ، و در كار دين وآخرتت تو را يارى نكند ، ورفاقت با او جفا وسخت دلى آرد ، و رفت وآمدش براى تو ننگ وعار است ، و اما احمق پس او بخير وخوبى تو دستور ندهد ، و در دفع شر از تو اميدى به او نيست اگر چه خود را بتعب ورنج اندازد ، و چه بسا بخواهد كه به تو سودى برساند ( ولى بواسطهء حماقتش ) به تو زيان رساند پس مرگ او بهتر از زندگيش باشد ، وخموشيش به از سخن گفتن است ، ودورىاش به از نزديكى است ، و اما دروغگو هيچ گاه زندگى بهمراهى او بر تو گوارا نيست گفتهء تو را نزد ديگران برد ، وحديث ديگران را نزد تو آرد ، و هر گاه داستانى را به آخر رساند داستان ديگرى بدنبالش افزايد تا آنجا كه بسا راست گويد ولى باور نكنند ، و در ميان مردم دشمنى اندازد ، و در سينهء مردمان كينه ها بروياند ، پس از خدا بترسيد و خود را بپائيد ( كه با چه كسى رفاقت مىكنيد وطرح دوستى مىافكنيد ) .\r\n7 - از حضرت صادق عليه السلام از پدرش حديث شده كه فرمود : پدرم على بن الحسين ( عليهما السلام ) به من فرمود : پنج كس را در نظر داشته باش و با آنها همراه وهم صحبت ورفيق راه مشو ، من گفتم : پدر جان\r\n","description":"","footnote":"","page_name":" 85 ","page_number":85},
  {"content":"\r\n\r\nآنها چه كسانند ؟ فرمود : بپرهيز از همراهى ورفاقت با دروغگو زيرا او بمنزلهء سرابى است كه دور را به تو نزديك و نزديك را به تو دور سازد ، وبپرهيز از رفاقت با فاسق زيرا او ترا بفروشد بلقمه اى از خوراكى يا كمتر از آن ، وبپرهيز از رفاقت با بخيل زيرا او دست از كمك به تو بوسيلهء مالش بردارد آنگاه كه تو بينهايت بدان نيازمندى ، وبپرهيز از رفاقت با احمق زيرا او ميخواهد به تو سود رساند ( وبواسطهء حماقتش ) به تو زيان رساند ، وبپرهيز از رفاقت با قاطع رحم زيرا من يافتم او را كه در سه جاى قرآن به او لعن شده است : خداى عز وجل فرموده است : « پس آيا اميد داريد كه هر گاه بسرپرستى گمارده شديد آنكه تبهكارى كنيد در زمين و قطع رحم كنيد ، آنانند كه خداوند لعنتشان كرده پس كرشان ساخت وچشمهاى آنها را كور كرد » ( سوره محمد آيهء 23 ) ونيز فرموده است : « آنان كه مىشكنند پيمان خدا را پس از بستنش وميبرند آنچه خداوند دستور داده كه پيوند باشد ، وتبهكارى كنند در زمين آنان را است لعنت و براى ايشان است بدى آن سراى » ( سورهء رعد آيهء 24 ) و در سورهء بقره ( آيهء 27 ) فرموده است : « آنان كه پيمان خدا را پس از بستنش بشكنند وببرند آنچه را خداوند دستور پيوندش داده و فساد كنند در زمين همانا آنانند زيانكاران » .\r\n8 - شعيب عقرقوفى گويد : پرسيدم از حضرت صادق عليه السلام از گفتار خداى عز وجل ( كه فرمايد ) : « وبتحقيق فروآورده است بر شما در كتاب كه اگر شنيديد بآيات خدا كفرورزى مىشود يا استهزاء\r\n","description":"","footnote":"","page_name":" 86 ","page_number":86},
  {"content":"\r\nمىشود بدانها . . . « تا آخر آيه ( كه فرمايد : با ايشان ننشينيد ، سورهء نساء آيه 140 ) .\r\nحضرت فرمود : مقصود از اين گفتار اين است كه هر گاه شنيديد كه مردى حق را انكار مىكند ودروغ مىپندارد ، و در بارهء امامان عليهم السلام بد مىگويد از نزد او برخيز وهمنشين با او مشو ، هر كه خواهد باشد .\r\n9 - حضرت صادق عليه السلام فرمود : هر كه ايمان به خدا و روز قيامت دارد در مجلسى كه امامى را مذمت كنند يا مؤمنى را عيب كنند ننشيند .\r\n10 - ونيز فرمود : كه امير المؤمنين عليه السلام فرموده : هر كه ايمان به خدا و روز جزا دارد در مكان تهمت و شك نايستد .\r\nشرح - مجلسى عليه الرحمة گويد : گويا مقصود نهى از حضور در جايى است كه موجب تهمت بفسق يا كفر يا ذمائم اخلاقى گردد ، زيرا انسان نزد مردم متهم به اين صفات گردد و گاهى در دل انسان نيز اثر كند و باطن شخص ملوث گردد ، و ممكن است كه مقصود جلوگيرى از مجالست با كسانى باشد كه ايجاد شكوك و شبهه در دين كنند و به خيال خود آن را كياست پندارند و مردم را بدين وسيله از طريق اهل يقين گمراه كنند .\r\n11 - عبد الاعلى گويد : شنيدم از حضرت صادق عليه السلام كه ميفرمود : هر كس به خدا و روز جزا ايمان دارد نبايد در مجلسى بنشيند كه امامى را در آن عيب كنند يا مؤمنى را مذمت نمايند .\r\n\r\n12 - ونيز آن حضرت عليه السلام فرمود : سه مجلس است كه خداوند آنها را دشمن دارد ، وعذاب خود را بر اهل آن بفرستد ، پس با آنان ننشينيد ومجالست نكنيد ، يكى آن مجلسى كه در آن كسى باشد كه در فتواى خود\r\n","description":"","footnote":"","page_name":" 87 ","page_number":87},
  {"content":"\r\nدروغ گويد ، و ديگر مجلسى كه ذكر دشمنان ما در آن تازه ونو ، ولى ذكر ما در آن كهنه باشد ، و ديگر مجلسى كه در آن كسى است كه از پيروى ما ( مردم را ) بازمىدارد و تو ميدانى ( كه او چنين كسى است ، عبد الاعلى گويد ) : سپس حضرت صادق عليه السلام سه آيه از كتاب خدا خواند كه گويا در دهانش بود - يا گفت گويا در مشتش بود - ( اول اين آيه بود سورهء انعام آيه 108 : ) « دشنام ندهيد آنان را كه جز خدا ميخوانند تا ( آنها نيز ) دشنام دهند خدا را ستمگرانه بنادانى » ( دوم آيهء 68 از همان سوره ) « و هر گاه بينى آنان را كه فرو روند در آيتهاى ما پس رو گردان از ايشان تا فرو روند در داستانى ديگر » ( سوم آيه 116 از سورهء نحل ) « ونگوئيد بدان چه ميستايد زبانهاى شما بدروغ اين حلال است و اين حرام است تا بدروغ بر خدا افتراء بنديد » .\r\n13 - ونيز آن حضرت عليه السلام فرمود : هر گاه بناصبىها وهمنشينى آنها گرفتار شدى پس مانند كسى باش كه روى سنگ سرخ شده نشسته باشى تا برخيزى ، زيرا خداوند آنها را دشمن دارد ولعنت كند پس هر گاه ديدى كه در بارهء امامى از امامان بد گويند برخيز زيرا غضب خداوند در چنين وقتى بر ايشان نازل گردد .\r\n14 - ونيز آن حضرت عليه السلام فرمود : هر كه نزد دشنامگوى باولياء خدا بنشيند خداى تعالى را نافرمانى كرده است .\r\n15 - حضرت باقر عليه السلام فرمود : هر كه بنشيند در مجلسى كه در آن بامامى از امامان دشنام\r\n","description":"","footnote":"","page_name":" 88 ","page_number":88},
  {"content":"\r\nگويند وميتواند برخيزد ونكند خداوند ذلت را در دنيا بر او بپوشاند و در آخرت او را عذاب كند ، و آن چيز نيكى كه به دادن آن بر او منت نهاده ( يعنى ) معرفت ما را از او بگيرد .\r\n16 - يمان بن عبد الله گويد : يحيى پسر ام طويل را ديدم كه در كناسه ( ميدان بزرگ كوفه ) ايستاده و با بلندترين آوازش فرياد ميزد وميگفت : اى گروه دوستان خدا ما بيزاريم از آنچه شما ميشنويد ، هر كه على عليه السلام را سب كند لعنت خدا بر او باد ، ما بيزاريم از آل مروان و آنچه بجز از خدا مىپرستند ، پس صدايش را كوتاه ميكرد و ( آهسته تر ) ميگفت : هر كس اولياء خدا را سب كرد با او ننشينيد ، و هر كه شك دارد در آنچه ما بدان هستيم با او محاكمه نكنيد ، و هر كه از برادرانتان نيازمند به خواهش وگدائى از شما شد به او خيانت كرده ايد ( يعنى پيش از اينكه خواهش كند به او عطا كنيد كه نياز بسؤال پيدا نكند ) سپس ميخواند ( اين آيهء شريفه را ) « همانا ما آماده كرده ايم براى ستمكاران آتشى كه فرا گرفته است بديشان سراپردهء آن و اگر فرياد كنند فريادرسى شوند بآبى چون آهن گداخته ، بريان كند چهره ها را ، چه زشت نوشابه ايست و چه زشت آسايشگاهى » ( سورهء كهف آيهء 29 ) .\r\nشرح - يحيى بن ام الطويل مطعمى از اصحاب حضرت زين العابدين عليه السلام است ، وفضل بن شاذان گفته است : در اول كار على بن الحسين عليهم السلام جز پنج نفر نبودند كه از جملهء آنها يحيى بن ام الطويل بود ، و از حضرت صادق عليه السلام روايت كرده كه فرمود : پس از شهادت حسين عليه السلام مردم برگشتند جز سه نفر : ابو خالد كابلى ، ويحيى بن ام طويل ، وجبير بن مطعم ، سپس مردم ( كم كم ) آمدند وپيوستند وفراوان شدند . و از حضرت باقر عليه السلام روايت شده كه حجاج يحيى را خواست وگفت به ابى تراب لعنت كن و دستور داد كه دست و پايش را قطع كنند واو را كشت .\r\n","description":"","footnote":"","page_name":" 89 ","page_number":89},
  {"content":"\r\n\r\nباب اصناف مردم\r\n\r\n1 - حمزة بن طيار گويد : حضرت صادق عليه السلام به من فرمود : مردم بر شش گونه هستند ، گويد عرضكردم : اجازه ميفرمائيد آن را بنويسم ؟ فرمود : آرى ، عرضكردم : چه بنويسم ؟ فرمود : بنويس اهل وعيد از اهل بهشت ودوزخ .\r\nوبنويس : « و ديگران كه اعتراف كردند بگناهان خويش وبياميختند كردار خوب را با كردار بد » ( سورهء توبه آيهء 102 ) گويد : عرض كردم : اينها كيانند ؟ فرمود : وحشى ( كشنده حضرت حمزه بن عبد المطلب سيد الشهداء عموى پيغمبر اكرم « ص » ) از اينهاست ، فرمود وبنويس « و ديگران كه باميد خدايند يا عذابشان كند يا توبه شان بپذيرد » ( سوره توبه آيهء 106 ) .\r\nوبنويس « مگر ناتوانان از مردان و زنان وكودكان كه نه چاره اى توانند و نه راه به جائى برند » كه نه چاره اى بسوى كفر دارند و نه راهى بايمان دارند « اينها را اميد است خداوند درگذرد از ايشان » ( سورهء نساء آيهء 98 - 99 ) . فرمود وبنويس اصحاب اعراف ، گويد : عرضكردم : اصحاب اعراف كيانند ؟ فرمود : مردمى كه كارهاى نيك و كارهاى بد آنها برابر باشد ، پس اگر آنها را بدوزخ برد بسبب گناهانشان است ، و اگر ببهشت برد رحمت اوست .\r\nشرح - شش گروه كه امام عليه السلام فرمود : باعتبار اينست كه دستهء اول بر دو دسته شوند يك دسته اهل وعد ببهشت ، و يك دسته اهل وعيد بدوزخ كه بنا بر اين شش گروه ميشوند چنانچه از حديث بعد معلوم شود ، مجلسى عليه الرحمة گويد : اينكه فرمود : « اهل وعيد » يعنى اهل وعد ووعيد و از باب تغليب بذكر يكى\r\n","description":"","footnote":"","page_name":" 90 ","page_number":90},
  {"content":"\r\nاز آن دو اكتفا فرمود ، و در پاره اى از نسخه ها كلمهء الوعد ( بجاى الوعيد ) ذكر شده ، و در برخى « وعدين » است واو ظاهرتر است يعنى كسانى كه در بارهء آنها وعده ثواب يا تهديد بعقاب محقق شده كه هر گاه بيكى از اين دو حالت بميرند ، پس اهل وعد اهل بهشتند و اهل وعيد اهل دوزخ .\r\nو در جمله « لا يستطيعون حيلة » كه نه چاره دارند و نه راه به جائى برند . گويد : يعنى عاجزند از هجرت بمدينه چون خرجى ووسيله ندارند وچاره اى هم ندارند و راه نجاتى از شهر مكه ندارند « اينانند كه اميد است خداوند از ايشان درگذرد » چون در هجرت نكردن بمدينه معذورند . اين گفتار مفسرين است ، ولى بنا بر تأويل امام عليه السلام يعنى توانائى بر فهميدن از روى دليل براى كفر ندارند و راهى هم بر ايمان بواسطهء ابله بودن وكم خرديشان ندارند ، پس ايشان معذورند ، وشايد اين از بطون آيه باشد و ممكن است ظاهر آيه نيز شامل آن باشد چون در مكه كسانى از اين قبيل وجود داشتند كه براى آنها تحصيل آن ميسر نبوده است .\r\nو اما اعراف پس تفسير آن در سابق گذشت ، وبرخى از مفسرين گفته اند : آن ديوارى است ميانه بهشت و جهنم ، سپس اشكال وجوابى نقل مىكند كه ذكر آن به طول انجامد و براى توضيح بيشتر خوانندگان محترم بتفاسير رجوع كنند .\r\n2 - ونيز حمزة بن طيار از آن حضرت عليه السلام حديث كند كه فرمود : مردم شش دسته اند كه بسه دسته برگردند .\r\nايمان ، كفر ، گمراهى ، وايشان اهل دو وعدند كه خداوند به آنها وعده بهشت ودوزخ داده است : مؤمنان ، وكافران ، وناتوانان ، و آنان كه باميد خدايند ( وكارشان با خدا است ) يا عذابشان كند و يا توبه شان را بپذيرد ، و آنان كه بگناهان خويش اعتراف كنند وكردار خوب را با كردار بد بهم آميخته اند ، و ديگر اهل اعراف هستند .\r\n3 - زراره گويد : من وحمران - يا من وبكير - خدمت امام محمد باقر عليه السّلام شرفياب شديم ، من بوى عرضكردم : ما خود را تراز كنيم ( وبسنجيم ) فرمود : تراز چيست ؟ عرضكردم : ريسمانكار ( بنايان ) پس هر كس با ما موافقت داشت چه علوى باشد ( ومنسوب بامير المؤمنين عليه السّلام باشد ) چه غير او را دوست\r\n","description":"","footnote":"","page_name":" 91 ","page_number":91},
  {"content":"\r\nداريم ( يا با او دوستى كنيم ) و هر كه با ما مخالف بود چه علوى باشد چه غير او از او بيزارى جوئيم ؟ پس به من فرمود : اى زراره گفتار خداوند از گفته تو درستتر است ، پس كجايند آنها كه خداى عز وجل ( در باره ءشان ) فرمايد : « مگر ناتوانان از مردان و زنان وكودكان كه نه چاره دارند و نه راه به جائى برند » ( سوره نساء آيه 98 ) كجايند آنان كه باميد خدايند ؟ كجايند آنان كه كار نيك را با كردار بد بهم آميختند ؟ كجايند اصحاب اعراف ؟ كجايند مؤلفة قلوبهم ؟ ( يعنى دل بدست آوردگان ، و آنها دسته اى از اشراف زمان رسول خدا ( ص ) بودند كه آن حضرت سهمى از زكات به آنها ميداد كه دل آنها را بدست آورد و براى جنگ با دشمنان اسلام به آنان استعانت جويد ) .\r\nحماد ( از قول زراره ) در اين حديث افزوده است : كه آواز امام باقر عليه السلام و صداى من بلند شد تا حدى كه هر كه در خانه بود مىشنيد .\r\nوجميل از قول زراره در حديث افزوده است : ( زراره گفت : ) همين كه سخن ميان من و آن حضرت بدراز كشيد به من فرمود : ( آيا ) بر خداوند حتم است كه گمراهان را ببهشت نبرد ؟ .\r\nشرح - مقصود اين است كه حضرت باقر عليه السلام قصدش آگاهى دادن زراره و آنان كه در مجلس حضور داشته اند باشتباه او بود كه پنداشته است ميزان در خوبى وبدى و اهل بهشت ودوزخ فقط همعقيده گى با شيعه است ، و امام عليه السلام فرموده بسا كه ناتوان در دين از مخالفين كه عنادى نورزند و ساير اصنافى كه ذكر فرموده است به بهشت روند زيرا كه خداوند وعدهء عفو وآمرزش به آنها داده است و نبايد از آنها بيزارى جست ضمنا از رويهمرفتهء اين حديث استفاده شود كه زراره مرد بىادب وبىاطلاعى بوده وحديث بحسب ظاهر دلالت بر مذمت زراره كند در صورتى كه جلالت قدر ومقام او مورد اتفاق شيعه است وروايات بسيارى در مدح او رسيده تا به جائى كه او را فقيه ترين اصحاب حضرت باقر وصادق عليهما السلام دانسته اند ، ولذا براى جواب از اين حديث ونظائر آن وجوهى گفته اند : مانند اينكه گفته اند : اين امور در آغاز كارش بوده پيش از آنكه معرفتش كامل گردد ، يا اينكه طبع وخوى او اين گونه بوده ونمىتوانسته خوددارى كند از بحث ومشاجره نه بخاطر شك وترديد وبىاعتنائى او ، يا قصدش آموختن كيفيت مناظره در اين مطلب بوده كه با\r\n","description":"","footnote":"","page_name":" 92 ","page_number":92},
  {"content":"\r\nمخالفين بتواند بحث كند ، يا از شدت علاقه اى كه بائمه عليهم السلام داشته است راضى نمىشده كه مخالفين ببهشت روند .\r\nمطلب ديگرى كه لازم بتوضيح است اينكه در بعضى نسخه ها « ان يدخل الجنة » بدون لفظ « لا » است كه ترجمه اش چنين شود « كه بر خدا حتم است كه گمراهان را ببهشت برد » و چون اجماع همهء فرقه هاى اسلامى وروايات بسيار زيادى دلالت دارد بر اينكه كفار ببهشت نميروند مجلسى ( ره ) فرموده است : يعنى بعضى از آنها ببهشت روند ومقصود از گمراهان مستضعفين و ديگر اصناف مذكورهء در حديث هستند و آنها كافر نباشند .\r\nو با بودن لفظ « لا » هم فرموده است : كه استفهام انكارى است .\r\n\r\nباب كفر\r\n1 - داود بن كثير رقى گويد : به حضرت صادق عرضكردم : سنتهاى رسول خدا ( ص ) چون فرائض خداوند عز وجل ميباشند ؟ فرمود : بدرستى كه خداى عز وجل فرائضى را فرض فرموده كه بر بندگان لازم گشته ، پس هر كه فريضه اى از آنچه لازم شده ترك كند و به آن عمل نكند و منكر آن شود كافر است و [ رسول خدا ( ص ) 
  ] بكارهائى فرمان داده كه همهء آنها خوب است ، پس كسى كه برخى از آنچه خداى عز وجل بندگانش را به آن فرمان داده از طاعتش ترك كند كافر نيست ولى ترك فضيلت كرده و از خير كم بهره است .\r\nشرح - فيض عليه الرحمة گويد : مقصود حضرت اينست كه همهء اين دستورات ( اعم از فرائض خدا و سنتهاى رسول خدا ( ص ) ) بفرمان خدا است كه از زبان پيغمبر ( ص ) رسيده ( و از اين جهت فرقى ميانهء آنها نيست منتهى ) بعضى از آنها فرائض لازمه است كه ترك آنها با انكار موجب كفر است ، و بعضى فضيلت است كه ترك آن ( موجب كفر نيست ولى ) موجب كمى خير است .\r\n2 - زراره گويد : حضرت باقر عليه السّلام فرمود : به خدا سوگند كفر جلوتر از شرك وپليدتر و بزرگتر از آن است گويد : سپس كفر ابليس را يادآور شد هنگامى كه خداوند به او فرمود : بآدم سجده كن ، و - او از سجده كردن سر باز زد ، پس كفر بزرگتر از شرك است ، پس هر كه ديگرى را بر خداى عز وجل\r\n","description":"","footnote":"","page_name":" 93 ","page_number":93},
  {"content":"\r\nبرگزيند و از فرمانبردارى او سر باز زند و بر ارتكاب گناهان كبيره ايستادگى كند او كافر است ، و هر كه دين وكيشى غير از دين مؤمنين بر پا دارد مشرك است .\r\nشرح - مجلسى ( ره ) گويد : آنچه از اين اخبار براى من آشكار شود اينست كه مقصود بيان كفر آن كسى است كه منكر امامت امير المؤمنين عليه السّلام شده و بر او پيشى گرفته و با او جنگيده است ، وغرض اينست كه اينها پليدتر از مشركين هستند ، و از اين روايات ظاهر گردد كه كفر عبارت است از ترك اطاعت خداوند از روى عناد وتكبرورزى ، وشرك آنست كه براى خداوند در ميان خلق يا در عبادت يا طاعت شريكى بسازد چه اين كار از روى عناد باشد يا از روى نادانى وگمراهى ، پس آن حضرت بيان فرمود : كه ترك اطاعت خداوند دانسته و از روى علم با عناد وتكبر پليدتر وجلوتر از شرك است زيرا اولى گناهى كه از روى عناد سر زد گناه ابليس بود زيرا او شرك نورزيد بلكه ترك سجده واطاعت حق نمود از روى عناد وتكبر .\r\n3 - زراره گويد : نزد حضرت باقر عليه السّلام از سالم بن أبى حفصه وپيروانش ذكرى بميان آمد پس ( زراره يا ديگرى ) گفت : اينان منكرند كه هر كه با على عليه السّلام جنگيده مشرك است ؟ حضرت باقر عليه السّلام فرمود : پس ( لا بد ) پندارند كه آنها كافرند ، سپس به من فرمود : كفر جلوتر از شرك است ، پس متذكر كفر ابليس شد در آنجا كه خداوند به او فرمود : سجده كن واو سر باز زد ، و ( مجددا ) فرمود : كفر جلوتر از شرك است ، پس هر كه بر خدا دليرى كند و از اطاعتش سر باز زند و بر ارتكاب گناهان كبيره ايستادگى كند پس او كافر است ، يعنى استخفاف كرده ( و سبك شمرده ) و كافر است .\r\nشرح - مجلسى ( ره ) گويد : سالم بن أبى حفصه از كسانى است كه از امام سجاد و حضرت باقر وصادق عليهم السلام روايت نقل كند وزيدى مذهب بوده و از سران آنها است ، و امام صادق عليه السلام او را لعنت وتكذيب وتكفير كرده است و در ذم او روايات زيادى رسيده .\r\nو در جملهء « يعنى مستخف كافر » كه در آخر حديث است گويد : ظاهر اين است كه گفتهء يكى از راويان حديث است ، و گفته شده : كه شايد كلام امام عليه السلام باشد ومقصود اين باشد كه در صورتى بكفر تارك اطاعت حكم شود ، كه استخفاف كند ، يا مقصود اين باشد كه آنكه هميشه ترك طاعت كند ناچار بايد استخفافكننده هم باشد .\r\n","description":"","footnote":"","page_name":" 94 ","page_number":94},
  {"content":"\r\n\r\n4 - حمران بن اعين گويد : از حضرت صادق عليه السلام پرسيدم از گفتار خداى عز وجل ( كه در سورهء دهر آيهء 3 فرمايد : ) « همانا به راه رهبريش كرديم يا سپاسگزار باشد و يا ناسپاس » در پاسخ فرمود يا بگيرد ( و عمل كند ) پس او ( سپاسگزار و ) شاكر است و يا وانهد ( و عمل نكند ) پس او ( ناسپاس ) و كافر است .\r\n5 - زراره گويد : از حضرت صادق عليه السّلام پرسيدم از گفتار خداى عز وجل ( در سورهء مائده آيه 5 كه فرمايد : ) « وآنكه كفر ورزد بايمان همانا تباه شده است كردار او » فرمود : يعنى ترك كند كردارى را كه بدان اعتراف كرده است ، و از آن جمله است ترك نماز بدون كسالت وبيمارى و نه از روى اشتغال بكارى .\r\nشرح - مجلسى ( ره ) گويد : بعضى گفته اند : « باء » در آيه شريفه * ( ومَنْ يَكْفُرْ بِالإِيمانِ ) * به معناى عوض است يعنى هر كه كفر ورزد بجاى ايمان ، يا براى مصاحبت است يعنى بهمراه ايمان ، پس بنا بر اول يعنى كفر بعد از ايمان و بنا بر دوم يعنى در دل منكر شود و در ظاهر اقرار كند ، سپس كلام بيضاوى وطبرسى را در تفسير آن بيان كرده آنگاه گويد : مقصود امام عليه السّلام از ترك كردار كه موجب كفر است يعنى ارتكاب هر كبيره يا آن كبيره اى كه انجام آن از نبودن يقين واستخفاف بدين خبر دهد ، چنانچه از مثال زدن به ترك نماز بدون عذر برميآيد .\r\n6 - موسى بن بكر گويد : از حضرت ابو الحسن ( موسى بن جعفر ) عليهما السّلام پرسيدم كفر وشرك كداميك جلوترند ؟ گويد : به من فرمود : من از تو سابقه ستيزه ومخاصمه با مردم را نداشتم ؟ عرضكردم : هشام بن سالم به من دستور داده كه اين سؤال را از شما بكنم ، فرمود : كفر جلوتر است و آن انكار است خداى عز وجل فرموده : « جز ابليس كه سر پيچيد و بزرگى طلبيد وبود از كفار » ( سوره بقره آيهء 35 )\r\nشرح - مجلسى ( ره ) در آنجا كه امام عليه السّلام فرمايد : « ما عهدى بك تخاصم الناس » گويد : يعنى من نميدانستم كه تو هم با مردم بحث كنى و در افتى ، يا اينكه ، پيش از اين از آنان كه با مخالفين مخاصمه كنى نبودى و در اين گونه مسائل كه مورد مخاصمه ميان متكلمين است وارد نمىشدى و اين پرسش تو مىرساند كه شروع كرده اى .\r\n","description":"","footnote":"","page_name":" 95 ","page_number":95},
  {"content":"\r\n7 - زراره گويد : به حضرت باقر عليه السلام عرضكردم : مؤمن بدوزخ ميرود ؟ فرمود : نه به خدا سوگند ، عرضكردم : پس بدوزخ نرود جز كافر ؟ فرمود : نه مگر آنكه خدا خواهد ، و چون چند بار ( اين حرف را ) تكرار كردم به من فرمود : اى زراره من ميگويم : نه ، وميگويم : مگر آنكه خدا خواهد ، و تو ميگوئى : نه ، ونميگوئى : مگر آنكه خدا خواهد ؟ .\r\n( راوى گويد : هشام بن حكم وحماد براى من حديث كردند : كه زراره گفت : من با خود گفتم ( اين آقا ) استادى است كه علم بحث ومناظره ندارد ؟ گويد : ( همين كه اين مطلب در دل من خطور كرد ) به من فرمود : اى زراره چه گوئى در باره كسى كه براى تو به حكم اسلام اقرار كند ( وگويد : هر چه تو گوئى من به همان معتقدم ) آيا او را ميكشى ؟ ( يا از او مىپذيرى ؟ بنا بر اينكه « تقبله » باشد چنانچه در نسخهء وافى است ) چه گوئى در بارهء خدمتكاران وخانواده تان آيا ايشان را ميكشى ؟ ( زراره ) گويد : عرضكردم به خدا سوگند منم كه علم بحث ومناظره ندارم .\r\nشرح - از رويهمرفته حديث معلوم مىشود كه زراره خيال كرده است كه مردم بر دو دسته اند يا مؤمن ( واو شيعه عادل امامى است كه مرتكب گناه نشود ) و يا كافر ( واو كسى است كه اين گونه نباشد ) و امام عليه السلام خواسته اين نظريه را رد كند وواسطه اى در اين ميانه ثابت كند كه آنها مرتكبين گناهان كبيره از شيعه ومستضعفين از سنيها و آنها كه حجت بر آنها تمام نگشته است از ساير فرق كه اينها واسطه ميان مؤمن وكافرند و ممكن است بدوزخ روند و ممكن است ببهشت برده شوند ، وزراره اين گونه اشخاص را يا يكسره جزء كفار ميشمرده و يا برخى را جزء مؤمنين وبرخى را جزء كفار ميدانسته و روى اين جهت اسرار داشته وروا نمىدانسته كه مؤمن بدوزخ رود و غير مؤمن ببهشت . تا به حدى كه در ذهنش خطور كرده كه آن حضرت علم خصومت ( وبحث ومناظره ) ندارد ، زيرا چنانچه مجلسى عليه الرحمه گويد : ظاهر اينست كه غرضش از « لا علم له بالخصومة » امام عليه السلام است ، وباصطلاح مرجع ضمير « له » آن بزرگوار است ، وحملش بر اينكه مقصود خود او باشد بعيد است ، منتهى اين حرف پيش آيد كه اين مطلب با جلالت مقام زراره مناسب نيست لذا مجلسى ( ره ) فرموده است : مجرد خطور بذهن مؤاخذه ندارد .\r\nو در جملهء « فيمن اقر لك بالحكم » فيض عليه الرحمه گويد : يعنى به تو گويد : من بر مذهب تو هستم و هر چه\r\n","description":"","footnote":"","page_name":" 96 ","page_number":96},
  {"content":"\r\n\r\nتو حكم كنى كه معتقد باشم من بدان معتقدم و آن را دين خود در برابر خدا دانم آيا از او مىپذيرى ( بنا بر نسخه وافى كه « أتقبله » است ) وبمجرد تقليد حكم بايمان او ميكنى و همچنين در باره خدمتگزاران وخانواده خود ، پس زراره از جواب عاجز شد ودانست كه اوست كه علم بمناظره وخصومت ندارد نه امام عليه السلام ، وجهت اينكه از جواب عاجز ماند اين بود كه چطور ميتوانست به مجرد تقليد بدون فهم وبصيرت حكم بايمان آنها كند ، و يا چطور ميتوانست با اين اقرار حكم بكفر آنها كند پس واسطه اى در اين ميان ثابت شد .\r\n8 - مسعدة بن صدقه گويد : شنيدم حضرت صادق عليه السلام در جواب اين سؤال كه - كداميك از كفر وشرك جلوتر است ؟ - فرمود : كفر جلوتر است ، براى اينكه ابليس نخستين كسى بود كه كافر شد ، وكفر او غير از شرك بود زيرا او به پرستش غير از خدا دعوت نكرد ، وهمانا پس از آن ( مردم را بپرستش غير خدا ) خداوند ومشرك شد .\r\n9 - ونيز گويد : شنيدم از آن حضرت كه در پاسخ اين سؤال كه - چگونه شد كه شما زناكار را كافر ننامى ولى تارك نماز را كافر نامى دليل بر اين چيست ؟ فرمود : چون زناكار وآنكه مانند اوست همانا اين كار را بخاطر غلبه شهوت كند ، ولى ترك نماز آن را ترك نكند جز از روى استخفاف ( و سبك شمردن ) آن و اين براى آنست كه زناكارى نيست كه نزد زنى رود جز اينكه از نزديكى با او طلب لذت كند وهدفش ( كاميابى ) والتذاذ است ، ولى هر كه نماز را ترك كند و قصد آن كند هدفش در ترك آن لذت نيست ، و چون لذتى نيست ( پس براى ) استخفاف ( و سبك شمردن ) است ، و هر گاه استخفاف شد كفر واقع شود .\r\nگويد : ونيز از آن حضرت پرسش شد و بوى عرض شد : چه فرق است : ميان كسى كه بزنى نگاه كند پس با او زنا كند يا بشرابى ( برسد ) و آن را بنوشد وميان كسى كه نماز را ترك كند كه زناكننده و شراب خوار استخفافكننده نباشند چنانچه تارك نماز استخفافكننده است ؟ ودليل در اين باره چيست ؟ و بچه\r\n","description":"","footnote":"","page_name":" 97 ","page_number":97},
  {"content":"\r\n\r\nعلت بين آن دو جدا شود ؟ فرمود : دليل وحجت اينست كه هر چيزى كه تو خود را وارد در آن كنى داعى وغلبهء شهوت ترا بر آن وانداشته چنانچه در زنا شراب وخوارى ( كه غلبهء شهوت سبب ارتكاب آنها است ) و تو خودت داعى خويشتن بر ترك نماز شدى وگر نه در اينجا شهوتى نيست ، بلكه عين استخفاف وبىاعتنائى است و همين است فرق ميانهء آن دو .\r\nشرح - مجلسى عليه الرحمه گويد : ظاهر از كفر در اينجا ارتكاب چيزى است كه كم اعتنائى بدين وسستى يقين را مىرساند زيرا داعى قوى بر مخالفت امر پروردگار ندارد ، و همين موجب عذاب عظيم وكيفر طولانى است ، و اين آن كفر نيست كه سبب خلود در آتش با كفار باشد وشفاعت شافعين هم سودشان ندهد ، و در دنيا نيز احكام كفار مانند نجاست و ممنوع بودن از نكاح وارث بر آنها جارى گردد . و حمل آن بر مورد استحلال وانكار ( نماز ) هم بعيد است ، زيرا زنا كار هم در صورت استحلال كافر است ، پس اين يكى از معانى كفر و درجه اى از درجات آن است چنانچه ايمان درجات دارد .\r\n10 - امام صادق عليه السلام فرمود : هر كه در خدا ورسولش شك كند كافر است .\r\nتوضيح - مجلسى ( ره ) گويد : اين حديث دلالت كند بر اينكه شك در اصول دين نيز موجب كفر است چنانچه گذشت و پس از اين نيز ان شاء الله بيايد ، وگويا حديث محمول است بر شك پس از اتمام حجت ، ومقصود از كفر چيزى است كه در برابر ايمانست پس مستضعفين را نيز شامل گردد ، وكفر به اين معنى مستلزم خلود در آتش نباشد .\r\n11 - منصور بن حازم گويد : به حضرت صادق عليه السلام عرضكردم : كسى كه شك در باره رسول ( ص ) دارد ( حكمش چيست ) ؟ فرمود : كافر است ، عرضكردم : كسى كه شك در كفر شاك دارد او هم كافر است ؟ حضرت از پاسخ ( به اين سؤال ) خوددارى كرد و من تا سه بار تكرار كردم ديدم آثار خشم در چهره اش ظاهر گرديد ( من هم ساكت شدم ) .\r\nشرح - فيض ( ره ) گويد : اينكه حضرت پاسخش را نداده و از او در خشم شده براى اينست كه چنين پرسشى مورد نداشت ، وواضح است كه اين شك موجب كفر نيست وگر نه خود پرسشكننده نيز در باره كفر\r\n","description":"","footnote":"","page_name":" 98 ","page_number":98},
  {"content":"\r\nاو شك داشته واطلاعى نداشته ولذا پرسش نموده است .\r\n12 - عبيد بن زراره گويد : از حضرت صادق عليه السلام از تفسير گفتار خداى عز وجل پرسيدم كه فرمايد : « وآنكه كفر ورزد بايمان همانا كردارش تباه شده است » ( سوره مائده آيه 5 ) فرمود : مقصود آن كسى است كه كردارى كه به آن اقرار واعتراف كرده ترك كند ، عرضكردم : مرتبه ترك آن عمل چيست ؟\r\nهمهء آن را وانهد ؟ فرمود از آنست كسى كه عمدا نماز را ترك كند بدون اينكه مست باشد و يا علتى داشته باشد ،\r\nشرح - مجلسى ( ره ) گويد : « فما موضع ترك العمل » دو احتمال دارد : اول - اينكه مقصود استعلام از اين باشد كه مراد ترك تمام اعمال است يا برخى از آنها هم داراى اين حكم است ، امام عليه السّلام پاسخ داده است : كه مراد دومى است و ترك برخى هم ( مانند ترك نماز ) موجب كفر است - دوم - اينكه غرض استعلام از اين بوده است كه هر عملى تركش چنين است يا برخى از آنها تركش موجب كفر است ؟ حضرت در پاسخ اشاره فرمود كه برخى چنين است نه هر عملى ، و در هر دو صورت كلمه « ما » استفهاميه است و در جمله « حتى يدعه أجمع » نيز استفهام مقدر است .\r\n13 - ابو مسروق گويد : حضرت عليه السلام از من در بارهء اهل بصره پرسيد وفرمود : بر چه ( مذهبى ) هستند ؟ عرضكردم : مرجئه ، وقدريه ، وحروريه ، فرمود : خدا لعنت كند اين ملتهاى كافر مشرك را كه به هيچ وجه خدا پرست نيستند .\r\nشرح - مرجئه آنهايند كه گمان كنند ايمان فقط همان علم به آنچه پيغمبر آورده است مىباشد ، و هيچ گناهى با وجود ايمان زيان نرساند چنانچه هيچ طاعتى با كفر سود ندهد .\r\nوقدريه در اخبار بهر دو دستهء جبرى وتفويضى اطلاق شده و هر دو دسته از مذهب حق بدورند ، ومذهب حق همانست كه ائمه دين عليهم السلام فرمودند : كه « لا جبر ولا تفويض بل امر بين امرين » .\r\nوحروريه دسته اى از خوارجند كه به حروراء ( كه محلى است نزديك كوفه ) منسوبند .\r\n14 - فضيل گويد : وارد شدم بر حضرت باقر عليه السّلام ونزدش مردى بود ، پس چون من نشستم آن\r\n","description":"","footnote":"","page_name":" 99 ","page_number":99},
  {"content":"\r\nمرد : برخاست و بيرون رفت ، حضرت به من فرمود اى فضيل اين كه بود نزد تو ؟ گفتم كه بود ؟ فرمود حرورى بود ( ومذهب حروريه را داشت ) عرضكردم : او كافر است ؛ فرمود : آرى به خدا سوگند مشرك است .\r\n15 - محمد بن مسلم گويد : شنيدم از امام محمد باقر عليه السّلام ميفرمود : هر چه را اقرار وتسليم بياورد ايمان است و هر چه را انكار وجحود بياورد آن كفر است .\r\n\r\n16 - ابو حمزه گويد : شنيدم از امام باقر عليه السّلام كه مىفرمود : همانا على عليه السلام درى است كه خداوند ( براى مردمان ) گشود ، هر كه داخل آن گردد مؤمن است ، و هر كه از آن بيرون رود كافر است .\r\nشرح - مجلسى ( ره ) گويد : مقصود از داخل آن كس باشد كه معرفت در باره حقش دارد ومقصود از خارج آن كس است كه منكرش باشد چه مطلقا و چه آنكه در مرتبه خودش منكر او گردد .\r\n17 - رسول خدا ( ص ) فرمود : طاعت على عليه السّلام ذلت وخوارى است ، و معصيت ونافرمانى او سبب كفر بخداست ، عرض شد : اى رسول خدا چگونه طاعت على ذلت ونافرمانيش كفر به خدا است ؟ فرمود هر آينه على عليه السلام شما را به حق واميدارد ، پس اگر او را فرمان بريد در دنيا ) و در نظر مردمان خوار باشيد ، و اگر نافرمانيش كنيد بخداى عز وجل كافر شويد .\r\nتوضيح - مجلسى ( ره گويد ) ظاهر اينست كه مقصود ذلت وخوار يدر دنيا ونزد مردم است ، زيرا اطاعتش موجب ترك دنيا وزيور آنست ، وبتقسيم مساوى بين شريف ووضيع راضى باشد ، وبحكم حلال قناعت كند ، وتواضع نموده تكبر نورزد وتمامى اينها از چيزهائى است كه موجب ذلت نزد مردم دنيا مىشود .\r\n","description":"","footnote":"","page_name":" 100 ","page_number":100},
  {"content":"\r\n18 - ابراهيم بن ابى بكر گويد : شنيدم از حضرت موسى بن جعفر عليهما السلام فرمود : هر آينه على عليه السّلام درى است از درهاى هدايت ، پس هر كه از آن در وارد شود مؤمن است و هر كه از آن بيرون رود كافر است ، و هر كه وارد آن نشود و بيرون نرود در آن طبقه اى باشد كه كارشان با خدا است ( و هر چه خواهد در بارهء آنان انجام دهد ) .\r\n19 - حضرت صادق عليه السّلام فرمود : اگر بندگان در هنگامى كه نميدانستند توقف ميكردند وانكار نميكردند كافر نميشدند .\r\n20 - حضرت باقر عليه السّلام فرمود : خداى عز وجل على عليه السلام را ميان خود وخلقش براى رهبرى منصوب فرموده ، پس هر كه او را بشناسد مؤمن است ، و هر كس او را انكار كند كافر است ، و هر كه در بارهء او توقف كند ( و منكر نشود ) گمراه است ، و هر كه با او ديگرى را همراه كند مشرك است ، و هر كه با دوستى او آيد ببهشت رود ، و هر كه با دشمنى او آيد بدوزخ رود .\r\n21 - حضرت موسى بن جعفر عليهما السّلام فرمود : بدرستى كه على عليه السّلام درى از درهاى بهشت است هر كس از اين در در آيد مؤمن است ، و هر كه از آن بيرون رود كافر است ، و هر كه نه درآيد و نه بيرون رود در آن طبقه اى باشد كه كارشان با خدا است ( و هر چه خواهد در بارهء آنان همان كند ) .\r\n","description":"","footnote":"","page_name":" 101 ","page_number":101},
  {"content":"\r\n\r\nباب اقسام كفر\r\n1 - ابو عمر وزبيرى گويد : به حضرت صادق عليه السّلام عرضكردم : مرا آگاه فرما باينكه كفر در كتاب خداى عز وجل ( قرآن ) به چند وجه است ؟ فرمود : كفر در كتاب خدا بر پنج وجه است كفر جحود ( وانكار ربوبيت ) و آن بر دو قسم است ، وكفر به ترك كردن آنچه خداوند به آن فرمان داده ، وكفر برائت ( وبيزارى جستن ) وكفر نعمتها .\r\n\r\nاما كفر جحود\r\n: پس همان انكار بربوبيت است ، و آن گفتار كسى است كه ميگويد : نه پروردگارى است و نه بهشتى و نه دوزخى ، و اينها دو دسته از زنديقان هستند كه بايشان دهريه گويند ، وآنهايند كسانى كه گويند : « وهلاك نكند ما را جز دهر » ( وخداوند گفتارشان را در قرآن مجيد در سورهء جاثيه آيهء 24 حكايت كند ) و آن دينى است كه براى خداى بسليقه ونظر خودشان ساخته اند ، بدون اينكه بررسى و تحقيق وكاوشى در اطراف آنچه ميگويند بكنند ، خداى عز وجل دنبال آن فرمايد : « نيستند جز اينكه پندار كنند » ( يعنى پندارند ) مطلب همانطور است كه آنها گويند ، ونيز فرمايد : « همانا آنان كه كافرند يكسان است بر ايشان بترسانيشان يا نترسانيشان ايمان نياورند » ( سورهء بقره آيه 6 ) يعنى بتوحيد خداوند ( كافر شدند ) پس اين يكى از وجوه كفر .\r\n\r\nو اما وجه ديگر\r\n: آن انكار با معرفت است ، و آن اينست كه منكر با اينكه ميداند مطلب حق است انكار\r\n","description":"","footnote":"","page_name":" 102 ","page_number":102},
  {"content":"\r\nكند ، ( 1 ) و با اينكه مطلب نزد او ثابت شده ، وخداى عز وجل در اين باره فرموده است : « وانكار كردند آنها را در حالى كه يقين بدانها داشت دلهاى ايشان ، از روى ستمگرى وسركشى » ( سورهء نمل آيهء 14 ) ونيز خداى عز وجل فرموده است : « وبودند ( يهود مدينه ) كه از پيش ( از آمدن پيغمبر ( ص ) پيروزى مىجستند بر آنان كه كفر ورزيدند ، و چون آمد ايشان را آنچه شناخته بودند ، بدان كافر شدند ، پس لعنت خدا بر كافرين باد » ( سورهء بقره آيهء 89 ) اين بود تفسير دو وجه ( كفر ) جحود وانكار .\r\n\r\nووجه سوم - از وجوه كفر\r\n: كفر بنعمت ( يعنى كفران نعمت ) است واينست گفتار خداى تعالى كه از سليمان حكايت كند كه ( فرمود ) : « اين از فضل پروردگارم باشد تا مرا بيازمايد كه آيا شكر ميكنم يا كفران ورزم ، وآنكه شكر كند جز اين نيست كه براى خويشتن سپاسگزارد ، وآنكه كفران كند همانا پروردگار من بىنياز وگرامى است » ( سورهء نمل آيهء 40 ) ونيز فرمايد : « اگر شكرگزاريد بيفزايم شما را و اگر كفر ورزيد همانا عذاب من سخت است » ( سورهء ابراهيم آيه 7 ) ونيز فرمايد : « پس ياد كنيد مرا تا ياد كنم شما را ومرا شكر كنيد وكفر نورزيد » ( سورهء بقره آيه 152 ) .\r\n\r\nووجه چهارم - از وجوه كفر\r\n: ترك آن چيز است كه خداى عز وجل بدان فرمان داده ، واينست گفتار خداى عز وجل « وهنگامى كه گرفتيم پيمان شما را كه نريزيد خونهاى خود را و بيرون نكنيد همديگر را از ديار خويش پس اقرار كرديد وشما بر آن گواه بوديد ، سپس اينكه شمائيد كه ميكشيد همديگر را و بيرون ميكنيد گروهى را از خانه هاشان پشتيبانى جوئيد بر ايشان بگناه و ستم و اگر با سيرى آنها را نزد شما آورند فديه از ايشان دهيد در حالى كه حرام است بر شما بيرون راندن ايشان آيا ايمان آوريد ببعضى از كتاب ( تورات ) و كافر شويد ببعضى از آن ؟ چيست كيفر آنكه از شما اين كار را بكند ؟ » ( سورهء بقره آيه\r\n","description":"","footnote":"","page_name":" 103 ","page_number":103},
  {"content":"\r\n84 - 85 ) ( 1 ) پس خداوند اينها را بسبب ترك آنچه به او فرمان داده كافر دانسته ، و نسبت ايمان به آنها داده ولى از آنها نپذيرفته و آن ايمان نزد خداوند براى ايشان سودى ندهد ، پس فرموده : « پس چيست كيفر آنكه از شما اين كار را بكند جز خوارى در زندگانى دنيا و روز رستاخيز برگردانده شود بسوى سخت ترين عذاب و خدا غافل نيست از آنچه شما ميكنيد » .\r\n\r\nوجه پنجم - از وجوه كفر\r\n: كفر ( به معناى ) بيزارى است ، واينست گفتار خداى عز وجل كه ( در سورهء ممتحنه آيه 4 ) از حضرت ابراهيم عليه السّلام حكايت كند ( بقوم خود فرمود ) : « ما كفر ورزيديم بشما وپديدار شد ميان ما وشما دشمنى وكينه براى هميشه تا آنگاه كه شما ايمان بخداى يگانه آوريد » يعنى ما از شما بيزاريم ، وخداوند در آنجا كه ( داستان ) شيطان وبيزارى جستن او را از دوستانش از آدميزاده در قيامت ياد مىكند فرمايد : « من همانا كفر ورزيدم بدان چه مرا شريك گردانيديد از پيش » ( سورهء ابراهيم آيهء 22 ) وفرمايد : « جز اين نيست كه شما برگرفتيد بتانى را بجز خدا بدوستى ميان خويش در زندگانى دنيا پس روز قيامت كفر ورزد برخى از شما ببرخى ولعن كند برخى از شما برخى را » ( سورهء عنكبوت آيهء 25 ) يعنى بيزارى جويد برخى از شما از برخى .\r\n\r\nباب ستونهاى كفر وشعبه هاى آن\r\n1 - امير المؤمنين عليه السّلام فرمود : كفر بر چهار پايه استوار شده : فسق ، غلو ، شك ، شبهه .\r\nوفسق ( نيز ) بر چهار شعبه است : جفا ، كورى ، غفلت ، سركشى .\r\n","description":"","footnote":"","page_name":" 104 ","page_number":104},
  {"content":"\r\nپس هر كه جفا كند حق را كوچك شمرده ، وفقهاء را دشمن داشته ، و بر گناه بزرگ اصرار كرده است ، و هر كه كوردل شود ذكر ( حق ) را فراموش كند ، و ( در اصول دين يا در تمام احكام آن ) پيروى از گمان كند ، و با آفرينندهء خود جنگ كند ، وشيطان بر او چيره گردد ، و بدون توبه ( وپشيمانى از كردهء خويش ) و ( همچنين ) بدون زارى ( در طلب آمرزش ) و بدون غافل نبودن از گناه ( از خدا ) آمرزش خواهد .\r\nو هر كه غفلت كند بر خود خيانت كرده ( و خود را به هلاكت افكنده ، و از دين حق ) به پشت برگشته ، وگمراهى خود را رشد وصلاح پنداشته ، وآرزوها ( ووعده هاى دروغين شيطان ) او را فريب دهد ( وسرگرم كند ) وحسرت وپشيمانى در هنگامى كه كار از كار بگذرد وپرده برداشته شود او را فراگيرد ، وبرايش آشكار گردد كه آن طور كه او ميپنداشت نبوده . و هر كه از فرمان خدا سركشى كند به شك افتاده ، و هر كه به شك افتد خدا بر او بزرگى ( و غضب ) كند ، واو را بسلطنت ( وقدرت ) خود خوار سازد ، و ( نزد خلايق ) بوسيلهء جلال ( وعظمت ) خود او را كوچك كند چنانچه بپروردگار كريم خود فريفته شده ومغرور شود ( و كرم او را دستاويز كرده ) و در فرمان او كوتاهى كند .\r\n\r\nمجلسى ( ره ) از برخى از افاضل نقل كند كه گفته است « از مغرورين آنانند كه حشر و نشر را منكر شوند ، و از آن جمله هستند كسانى كه پندارند تهديد بپيغمبران از براى بيم دادنست وكيفرى در آخرت نيست .\r\nو كسانى كه گويند لذتهاى دنيا يقينى است وكيفر آخرت مشكوك و يقين را بخاطر شك رها نكنند .\r\nو كسانى كه نافرمانى كنند وگويند خداوند غفور ورحيم است .\r\nو كسانى كه پندارند دنيا نقد است و آخرت نسيه ونقد از نسيه بهتر است .\r\nو كسانى كه بخودشان وكردارشان مغرور و از آفات آن غافل باشند .\r\nو كسانى كه بعلم خود مغرور شوند ، آنكه پندارد كه به حد كمال رسيده ومانندش كسى نيست گويا آنچه در بارهء دانشمندان مغرور بدانش رسيده نشنيده .\r\nو كسانى كه بعلم و عمل اكتفا كرده و از شستشوى باطن از اخلاق زشت غفلت نموده وپندارد كه به همان اندازه مستحق ثواب شايان است .\r\nو آنان كه به خود دانش فريفته شده وبعلوم دنيائى پرداخته و از تحصيل علم آخرت باز مانده .\r\nو كسانى كه بعبادت فريفته شده .\r\nو آنان كه بمال ومنال مغرور گشته . يا به اولاد وانصار فريفته شده . يا بجاه ومقام گول خورده . و\r\n","description":"","footnote":"","page_name":" 105 ","page_number":105},
  {"content":"\r\nغير اينها از اسباب بزرگ منشى كه در شماره نيايد « .\r\n( وبهر صورت امير المؤمنين عليه السّلام دنبالهء حديث فرمود : ( 1 ) وغلو بر چهار شعبه است : بر تعمق در رأي ( ودقت بسيار نمودن ) . تنازع در رأى . كجى ( واغراق از حق ) . شقاق ( ودشمنى كردن با حق پرستان ) ، پس هر كه بسيار دقت ( وخرده بينى ) كند به حق نگرايد ، وجز غرق شدن در امواج خروشان ( شبهات واباطيل ) نيفزايد ، فتنه از او دور نشود ( وگرهى از عقدهاى اعتقادى او باز نشود ) جز اينكه فتنهء ديگرى ( ومشكل تازه اى ) گريبانگيرش شود وپردهء دينش ( با قيچى فتنه ) به درد ، پس در كار درهم وبرهمى فرو افتد ( و حق و باطل بر او مختلط گردد ) . و هر كه در رأى نزاع وستيزه كند بحماقت ( يا بسستى وبزدلى ) شهره گردد ( و اين ) بخاطر لجبازى دنباله دار ( او است ) . و هر كه كج دل شد خوبى در نزد او زشت گردد ، وبدى در نظر او زيبا گردد . و هر كه شقاق كند ( و با حق پرستان دشمنى ونزاع كند ) راههاى زندگى بر او تيره وتاريك گردد ، و كار بر او دشوار شود ، وبتنگنائى دچار گردد كه راه خلاصى از آن بسته شود ، زيرا از راه مؤمنين پيروى نكرده است .\r\nو شك داراى چهار شعبه است : مريه ( يعنى ترديد . شك وجدل ) ، هوى ، تردد ، استسلام ( يعنى تن دادن و گردن نهادن ) واينست گفتار خداى عز وجل : « پس بكدام نعمتهاى پروردگارت ستيزه جوئى » ( سورهء نجم آيهء 55 ) .\r\nو در روايت ديگر است ( كه فرمود : شك ) : بر مريه است ، وهراس از حق ، وتردد ، واستسلام در برابر نادانى و اهل آن . پس هر كه از آنچه در پيش او است ( از حق ورغبت بسوى آخرت ) بهراسد به پشت سر ( يعنى بسوى باطل و دنيا ) برگردد ، و هر كه در دين ستيزه كند در شك بچرخد ، وهمرديفان او از مؤمنين از وى پيشى گرفته ( چون شك ندارند ) وبازماندگان ( در ايمان كه پس از او بودند ) او را دريابند ، ولگد مال\r\n","description":"","footnote":"","page_name":" 106 ","page_number":106},
  {"content":"\r\nشياطين گردد ، ( 1 ) و هر كه به هلاكت دنيا و آخرت تن دهد در اين ميان ( نيز ) به هلاكت رسد و هر كه از آن رهائى يابد از فضل يقين است ، و خدا چيزى كمتر از يقين نيافريده است .\r\nو شبهه بر چهار شعبه است : شادمان شدن بزينت ( دنيا يا رأيهاى فاسده اى كه نزد خود زينت داده ) ، و خود آرائى ( بأباطيل ) ، وبازگرداندن كج ( را براست به نظر خويشتن ) ، و در آميختن حق را بباطل ، و اين براى آنست كه زينت انسانى را از بينه ( وبرهان روشن ) باز دارد ، و خود آرائى مايه افتادن در شهوت است ، وكجى صاحب خود را بانحراف بزرگى بكشاند ، وآميختن حق بباطل تاريكيهائى است كه رويهم انباشته . اينست كفر وستونها وشعبه هاى آن .\r\n\r\nباب صفت نفاق ومنافق\r\n1 - ( وهم امير المؤمنين عليه السّلام ) فرمود : ونفاق بر چهار ستون ( استوار ) است : بر هوى ( وهوس ) وسهلانگارى ( در امر دين ) ، وخشمورزى ، وطمع .\r\nوهواپرستى بر چهار شعبه است : بر ستم ، وزورگوئى وتجاوز ، وشهوت رانى ، وسركشى ، پس هر كه ستم - كرد بلاها وگرفتاريهايش زياد شود ، واو را واگذارند و از كمك به او خوددارى شود ، و هر كه تجاوز كند وزور بگويد از سختيها نياسايد ، ودلش آرام نباشد ، و از شهوترانيها خوددارى نتواند ، و هر كه\r\n","description":"","footnote":"","page_name":" 107 ","page_number":107},
  {"content":"\r\nشهوت خود را تعديل نكند در پليديها فرو رود ، ( 1 ) و هر كه سركشى كند بدون برهان و از روى عمد خود را گمراه كند .\r\nوسهل انگارى بر چهار شعبه است : بر فريب ( خوردن برحمت حق سبحانه وغفلت از شيطان ) ، وآرزو ، وترس وبيم ( از غير خدا ) وامروز وفردا كردن ، و اين براى آنست كه ترس وبيم ( از غير خدا ) راه حق را ببندد ، وامروز وفردا كردن موجب كوتاهى در عمل گردد تا ( آنگاه كه ) مرگ او برسد ، و اگر آرزو نباشد ( شخص ) به حساب خود برسد ، و اگر حساب كار خود را بداند از هراس وترس بمرگ ناگهانى بميرد ، ( و فريب رحمت حق خوردن ) دست انسان را از عمل كوتاه كند .\r\nمجلسى ( ره ) در شرح « حسب ما هو فيه . . . » گويد\r\n: « حسب » بتحريك به معناى رسيدن به حساب واندازه و شماره و آنچه در آنست از عمر و عمل و اين اشاره است بگفتار پيغمبر ( ص ) كه فرمود : به حساب خودتان برسيد پيش از آنكه به حساب شما برسند ، تا آنكه گويد : و حاصل اينكه اگر آرزو وغفلتى كه لازمه اوست در كار نبود به حساب عمر خود و آنچه از آن صرف كرده و گناهانى كه كسب كرده ميرسيد ، وميانديشيد كه ممكن است به زودى مرگش فرا رسد و دست خالى از عمل وتوشه بآخرت رود ، و در باره سختيهاى مرگ وهراسهاى پس از آن ودشواريهاى قيامت وكيفرهاى سختى كه در انتظار اوست انديشه وتفكر ميكرد ، حقش اين بود كه از ترس ودهشت فجأه كند وناگهان بميرد چنانچه همام آنگاه كه اوصاف مؤمنين را شنيد ناگهان ( به روى زمين افتاد ) وجان داد ، و اين آرزو است كه انسان را از تمام اين افكار وانديشه ها باز دارد ، و از اينجا روشن شود كه در مقدارى از آرزو وغفلت حكمت نظام نوع انسان و بقاء عالم نهفته است ولى زياده روى در آن موجب شقاوت - در آخرت گردد ، برگرديم بدنباله حديث كه امير المؤمنين عليه السلام فرمود : ) .\r\nوخشمورزى بر چهار شعبه است ، بر كبر ، وفخر ( كردن بحسب و نسبت و غير اينها ) . وحميت ( يعنى ) نخوت و ) غيرت ، وتعصب ( كه هر دوى اينها دنبالهء كبر است ) ، پس هر كه كبر ورزد به حق پشت كند ، و هر كه فخر كند ( و بر خود بنازد ) نافرمانى كرده ( يا دروغ گفته و خلاف كرده ) و هر كه حميت كشد بگناهان اصرار ورزد ( و بواسطه حميت بنظائر فحاشى وآدمكشى وجنايات ديگر دچار گردد ) و هر كه تعصب او را فرا گيرد ستم كند ( يا از راه راست منحرف شود ) ، پس چه بد چيز است خشمورزى كه ميان پشت كردن به حق ونافرمانى واصرار بر گناه وانحراف از راه راست قرار گرفته است . ( اين معنى بنا بر توضيحى است كه آخر حديث بيايد ) .\r\n","description":"","footnote":"","page_name":" 108 ","page_number":108},
  {"content":"\r\nوطمع بر چهار شعبه است : شادى وشادكامى وتبختر ، وسرسختى ، وفزونطلبى ، پس شادى نزد خداوند خوش نيست ( و بد است ) وشادكامى وتبختر خود پسندى است ، و سر سختى بلائى است كه اگر كسى دچار شد او را بكشيدن بار گناهان وادار ميسازد ، وفزونطلبى ( وبرترىجوئى ) بازى وسرگرمى و ( موجب ) باز داشتن دل ( از ياد خداى تعالى ) است وپذيرفتن چيزيست ( يعنى دنيا وسرگرميهاى آن ) بجاى آنچه بهتر است ( يعنى آخرت ونعمتهاى آن ) مىباشد .\r\nپس اين بود نفاق وستونها وشعبه هاى آن ، وخداوند بر تمام بندگان خود غالب است ، نامش بلند وذاتش و الا است ، وزيبا ونيكو ساخته است خلقت هر چيز را ، دو دست جودش گشاده است ، ورحمتش همه چيز را فرا گرفته ، امر او عيان ونورش تابان است ، بركتش بسيار وحكمتش نورانى است ، كتابش پا برجا وحجتش پيروز وهويدا است ، دينش پاك ، وسلطنتش محكم وپيروز است ، سخنش حق ، وموازينش عادلانه ورسولانش رساننده بودند . بدكردارى را گناه دانسته ، و گناه را فتنه ، فتنه را چركى شرده ، و كار نيك را بازگشت دانسته ، وبازگشت را توبه ، وتوبه را پاك كنده قرار داده ، پس هر كه توبه كند به راه راست هدايت يافته ، و هر كه گرفتار فتنه شود گمراه شده تا مادامى كه به خدا بازگشت نكند وبگناهش اعتراف ننمايد ، بر خدا دليرى نكند مگر هلاكشونده . از خدا بترسيد ، از خدا بترسيد ! كه چه اندازه باب توبه و رحمت وبشارت وبردبارى بزرگ در درگاهش ووسيع است ، و چه اندازه سخت است آن شكنجه ها ودوزخ وسختگيرى او ، پس هر كه باطاعتش دست يابد كرامتش را به خود جلب كند ، و هر كه در نافرمانيش در آيد ناگوارى وسختى پاداش كيفر او را چشد وبزودى زود روز پشيمانيش فرا رسد .\r\nتوضيح - و شرح : مواردى از اين بحث شريف محتاج بشرح وتوضيح است كه قسمتى از آنها در ضمن ترجمه ما بين پرانتز ذكر شد ، وپاره اى از آن موكول بپايان حديث گرديد ، يكى در جمله : * ( « فبئس الامر بين ادبار وفجور . . . اه » كه آنچه ترجمه شد بنا بر شرحى است كه مجلسى عليه الرحمه فرموده است .\r\n","description":"","footnote":"","page_name":" 109 ","page_number":109},
  {"content":"\r\nباينكه كلمهء « على » در جملهء * ( « على الصراط » به معناى « عن » باشد ، ومقصود از « صراط » هم معناى لغوى آن باشد ، اما بنا بر احتمال ديگر كه « على » به معناى حقيقى آن و « صراط » هم مقصود صراط در قيامت باشد معنى چنين است « پس بد وضعى است وضعى كه ميان پشت كردن حق ونافرمانى واصرار بگناه و ستم است هنگام عبور از صراط » ولى معناى اول ظاهرتر است واحتياج آن بارتكاب خلاف ظاهر وتصرفات در عبارت كمتر از دومى است .\r\nو ديگر در مورد صفاتى كه امير المؤمنين عليه السّلام در باره نفاق ومنافق بيان فرمود ، مجلسى عليه الرحمه از بعضى نقل كند كه گفته اند ، احاديث اين باب دلالت دارد بر اينكه مؤمن كميابتر است از كبريت احمر زيرا هيچ يك از علماء وصالحين نيستند كه گرفتار برخى از اين صفات ( كه حضرت براى نفاق ومنافق بيان فرمود ) نباشند تا چه رسد به ديگران ، و روى اين جهت تأويلاتى از دانشمندان براى حديث ذكر فرموده كه بازگشت جملگى آنها باينست كه هر كس اين گناهان را مرتكب شود از روى بىاعتنائى بدين و اين كار عادت او گردد او از دين خارج گشته و در زمرهء منافقين صدر اسلام در آيد ، ولى اگر گاهى پاره اى از آنها از بعضى از مؤمنين بواسطهء غلبهء شهوت وهواى نفس سر زد موجب خروج از دين نگشته گر چه در اسم با منافقين مشاركت دارد .\r\nو در جملهء « تعالى ذكره » گويد : يعنى از نقائص يا از اينكه مانند ذكر مخلوق باشد ، يا از اينكه كسى آن طور كه شايد ذكرش كند . وتأييد وجه دوم است آنچه در دعاء آمده « تعالى ذكرك عن المذكورين » . و « جل وجهه » گويد : يعنى ذات او اجل است از اينكه بكنهش برسند ، يا مقصود از وجه انبياء وحجتهاى اويند ، و يا دين او است .\r\nو در « وانبسطت يداه » گويد : اشاره است بگفتار خداى تعالى ( در سورهء مائده آيه 64 ) « ويهود گفتند دست خدا بسته است ، بسته با دستهاى آنان ولعنت بر آنها باد بدان چه گفتند بلكه دستهاى او باز است مىبخشد هر گونه بخواهد » و گفته اند : اينكه « يد » را تثنيه آورد ، و دو دست فرمود براى مبالغه در رد يهود ونفى بخل از خداى تعالى و براى اثبات غايت جود - است ، زيرا نهايت سخاوت براى سخى باينست كه با هر دو دست بخشش كند . طبرسى ( ره ) گويد : لفظ « يد » در لغت بر پنج وجه آمده است : ( 1 ) عضو بدن ( 2 ) نعمت ( 3 ) قوت ( 4 ) ملك وسلطنت ( 5 ) براى اسناد فعل بفاعل . سپس گفته است ، و چون شخص سخاوتمند بدست بخشد وشخص بخيل دستش را از بخشش نگهدارد جود وبخل را بدست نسبت داده اند ، وبشخص سخاوتمند گويند : دست باز ، و به بخيل گويند : دست بسته . . . تا آنجا كه خود مجلسى ( ره ) گويد ومحتمل است كه دو دست در اينجا كنايه از نعمت وبلا باشد . . .\r\nو در « ظهر أمره » گويد : يعنى وجود وعلم وقدرت وحكمتش بسبب آنچه در آفاق وانفس آشكار\r\n","description":"","footnote":"","page_name":" 110 ","page_number":110},
  {"content":"\r\nكرده ، يا مقصود دين وشريعت اوست در ميان بندگان تا بعبوديت او اعتراف كنند ، يا مقصود امر تكوينى است كه دلالت بر كمال قدرتش كند . « واشرف نوره » يعنى اضافه فرمود نور وجود « علم وكمالات را بر جميع مواد قابله بحسب قابليت واستعدادشان ، و گفته شده : مقصود از علم نور اوست كه در دلهاى عارفان انداخته ، و يا برهانهائى است كه راهنمائى بر وحدانيت و بزرگى ذات وصفاتش كنند ، يا نبوت محمد ( ص ) است و يا نور ولايت است كه در قرآن بدان اشاره شده است كه فرمايد » ميخواهند با دهانهاى خويش نور خدا را خاموش كنند و خدا تمامكننده است نور خويش را اگر چه بد دارند كافران « ( سورهء صف آيهء 8 ) . « و همين كتابه » يعنى كتابش حافظ و شاهد ورقيب بر همه چيز است زيرا بيان هر چيزى در آن است ، يا اينكه بر ديگر كتابها ناظر ورقيب است زيرا گواه بر صحت آنها است ، و اين معناى دوم روشن است زيرا اشاره است بگفتار خداى تعالى : « وفرستاديم بر تو كتاب را به حق تصديقكنندهء آنچه پيش روى اوست از كتاب ونگهبانى بر آن . . . . » ( سورهء مائده آيهء 48 ) كه بيضاوى گويد : يعنى رقيب بر ساير كتابها كه آنها را از تغيير نگهدارد وبثبات ودرستى آنها گواهى دهد . * 0 « والذنب فتنة » يعنى گمراهى از حق ، يا امتحان وآزمايش است ، زيرا همهء تكاليف وسيلهء آزمايش بندگان است يا سبب مفتون شدن به دنيا وتسلط شيطان بر او است ، و در قاموس گفته است : « فتنته به معناى آزمايش ودلدادن به چيزى وگمراهى . و گناه ، وكفر . وفضيحت . وعذاب . وگمراه كردن . وديوانگى ومحنت . و مال و اولاد ، واختلاف مردمان در آراء است » و بيشتر اين معانى ( كه در قاموس گفته ) در اينجا مناسب است .\r\nاين بود شرح قسمتى از اين حديث شريف و براى اطلاع از شرح تمامى حديث بمرآة العقول مراجعه شود .\r\n2 - محمد بن فضيل گويد : به حضرت أبى الحسن عليه السّلام نوشتم و از مسأله اى از او پرسش كردم در پاسخ به من نوشت : « همانا منافقان نيرنگ ورزند با خدا واوست فريب دهندهء ايشان و هر گاه برخيزند بسوى نماز برخيزند سرگران خودنمائى كنند بمردم و ياد نكنند خدا را جز اندكى ، در اين ميانه سرگردانند نه بسوى اينانند و نه بسوى . آنان و هر كه را خدا گمراه سازد براى او راهى نيابى » ( سورهء نساء آيه 142 - 143 ) اينها نه از كفارند و نه از مسلمانان ، اظهار ايمان كنند وبسوى كفر وتكذيب روند ، خدا آنها را لعنت كند .\r\n","description":"","footnote":"","page_name":" 111 ","page_number":111},
  {"content":"\r\nشرح - فيض ( ره ) گويد : اما از كفار نيستند چون اظهار ايمان كنند وشهادتين بر زبان جارى سازند ، و از مسلمانان نيستند چون در دل انكار كنند ، ومجلسى ( ره ) در مرآة العقول از بعضى نقل كند كه گفته اند : شايد ذكر نشدن اصل مسأله در حديث به جهت تقيه بوده است ، وشايد سؤال از حال مأمون بوده زيرا او از دشمنان اهل بيت عليهم السلام بود و براى مصلحت اظهار تشيع ميكرد ، ومقصود حضرت در پاسخ او وشيعه مآبان منافق اطراف او چون ذو الرياستين باشد .\r\n3 - ابو حمزهء از حضرت على بن الحسين عليهما السلام حديث كند كه فرمود : همانا منافق ( آن كس است ) كه ( از كارى ) نهى كند ولى خود او ( از آن كار ) دست نمىكشد ، وفرمان ميدهد بدان چه خود نميكند ، و چون به نماز ايستد اعتراض كند ، عرضكردم : اى فرزند رسول خدا اعتراض چيست ؟ فرمود : رو براست و چپ گردانيدن ، و چون ركوع كند خود را ( مانند گوسفند ) به زمين اندازد ( يعنى بعد از ركوع نايستد و به همان حال به سجده رود ) روزش را شب كند واندوهى جز خوردن شام ندارد با اينكه روزه هم نبوده است ، و چون بامداد كند اندوهى جز خوابيدن ندارد با اينكه شب را بيدار نبوده ، اگر براى تو حديثى گويد دروغ گويد ، و اگر نزدش چيزى بامانت گذارى به تو خيانت كند ، اگر از او پنهان باشى تو را غيبت كند ( وبدگوئى كند ) و اگر به تو وعده بدهد وفا نكند .\r\n4 - عبد الملك بن بحر مانند همين حديث را بطور مرفوع از آن حضرت حديث كرده و در آن افزوده است : چون ركوع كند چون گوسفند به زمين افتد ، و چون سجده كند نوك به زمين زند ( چون كلاغى كه دانه از زمين برچيند ، يعنى سجده را بسيار كوتاه بجا آورد ) و چون بنشيند چون سگى است كه بر سر دم نشيند .\r\nشرح - محتمل است اين تعبير اشاره به ترك جلسهء استراحت باشد ، ومجلسى ( ره ) گويد : ظاهرتر نزد من آنست كه اين تعبير اشاره است آنچه بيشتر مخالفين در تشهد مستحب دانند كه بر ورك چپ نشينند و پاى راست را روى پاى چپ اندازند وقدم راست را بلند كنند بطورى كه سر انگشتان به طرف قبله قرار گيرد .\r\n","description":"","footnote":"","page_name":" 112 ","page_number":112},
  {"content":"\r\n5 - رسول خدا ( ص ) فرمود : منافق بمانند تنهء درخت خرما است كه صاحب آن بخواهد در قسمتى از ساختمانش از آن بهره مند گردد و در آنجا كه خواهد ( بواسطهء كجى ) قرار نگيرد ، پس بجاى ديگرش برد ( آنجا نيز ) قرار نگيرد ، وسرانجامش اينست كه آن را به آتش بسوزاند .\r\n6 - ونيز آن حضرت ( ص ) فرمود : آنچه از خشوع بدن بر آنچه در دل است بچربد آن در نزد ما نفاق است .\r\nشرح - مجلسى ( ره ) گويد : اين حديث دلالت دارد بر اينكه زيادى خشوع بدن بر خشوع قلب از روى ريا ونفاق است ، و در گفتارش كه فرمود : « عندنا » اشاره است باينكه نفاق حقيقى نيست بلكه خصلت بدى است كه شبيه بنفاق است .\r\n\r\nباب شرك\r\n1 - بريد عجلى گويد : از حضرت باقر عليهم السلام پرسيدم : از كمترين چيزى كه بنده بدان مشرك گردد ؟ گويد : فرمود : هر كه بهسته اى بگويد : سنگريزه ، وبسنگريزهء ، بگويد : هسته ، و به آن متدين گردد .\r\nشرح - فيض عليه الرحمة گويد : يعنى بقلب خود اعتقاد به آن پيدا كند و آن را دين خود قرار دهد و سر اينكه شرك است آنست كه به پيروى هواى نفس برگردد ، و صاحب اين عقيده اگر چه خدا را عبادت كند ولى هواى نفس را هم اطاعت كند و در اطاعت براى خدا شريك قرار داده است .\r\n2 - ابو العباس گويد : از حضرت صادق عليه السّلام پرسيدم : از كمترين چيزى كه انسان بدان مشرك شود ؟\r\n","description":"","footnote":"","page_name":" 113 ","page_number":113},
  {"content":"\r\nگويد : فرمود : هر كه رأيى را بدعت گذارد چه بواسطه آن محبوب گردد . و چه بدان واسطه مبغوض شود .\r\nشرح - مجلسى ( ره ) گويد : رأى مبتدع آنست كه مستند شرعى نداشته باشد چه اينكه آن رأى در اصول باشد و چه در فروع ، و اما آن كس كه در فهم كتاب وسنت با كوشش فراوانى كه كرده خطا كند ظاهر اينست كه داخل در بدعت گذار نباشد .\r\n3 - حضرت صادق عليه السّلام در گفتار خداى عز وجل : « و ايمان نياورند بيشتر آنان به خدا جز اينكه ايشانند مشركان » ( سورهء يوسف آيهء 106 ) فرمود : شيطان را ندانسته پيروى كند پس مشرك گردد .\r\n4 - ضريس از آن حضرت عليه السّلام حديث كند كه در گفتار خداى عز وجل ( در همين آيه ) فرمود : شرك در طاعت است نه شرك در عبادت ، و از گفتار خداى عز وجل « وبرخى از مردمند كه خدا را بر حرف پرستش كنند » ( سورهء حج آيهء 11 پرسيدم ؟ ) فرمود : آيه در بارهء مردى نازل شده وسپس در بارهء پيروان او هم باشد ، پس من عرضكردم : هر كه در برابر شما چيزى برپا دارد او از كسانى است كه خدا را بر حرف پرستيده ؟ فرمود : آرى و گاهى مشرك محض باشد .\r\nشرح - مجلسى ( ره ) گويد : يعنى مقصود : شرك از نظر اطاعت وپيروى كردن غير از خداوند است وگر چه عبادت وپرستش وسجدهء بر او نكند ، مانند كسى كه پيروى شيطان يا هواى نفس يا انسان گمراه يا گمراه كننده را بكند كه او با خدا شريك قرار داده ، تا آنكه در تفسير آيهء دوم گويد و حاصل اينست كه پرسشكننده از حال مخالفين پرسش كرده كه آيا ايشان اهل اين آيه هستند ؟ فرمود : برخى اهل آن هستند وبرخى مشرك محض ميباشند ، محتمل است تتمهء كلام سابق امام عليه السّلام باشد يعنى گاهى در بارهء مردى به تنهائى باشد و گاهى در بارهء پيروانش ، و در بعضى نسخه ها « مختصا » بجاى « محضا » ضبط شده كه او صريح در همين معناى اخير است .\r\n5 - عميره گويد : از حضرت صادق عليه السّلام شنيدم كه ميفرمود : مردم بشناسائى ما ومراجعهء بما وتسليم\r\n","description":"","footnote":"","page_name":" 114 ","page_number":114},
  {"content":"\r\nشدن براى ما مأمورند ، سپس فرمود : و اگر چه روزه بگيرند و نماز گزارند وگواهى دهند كه معبودى جز خداى يگانه نيست ؛ ولى پيش خود بنا گذارند كه بما مراجعه نكنند به همان سبب مشرك گردند .\r\n6 - عبد الله بن يحيى كاهلى گويد : حضرت صادق عليه السّلام فرمود : اگر چنانچه مردمى خداى يگانه وبىشريك را پرستش كنند ، و نماز را برپا دارند ، وزكاة را بدهند ، و حج خانهء خدا را بجا آورند ، و ماه رمضان را روزه دارند ، سپس به چيزى كه خدا كرده يا پيغمبر ( ص ) ساخته اعتراض كنند و بگويند : كه چرا بر خلاف آن نساخته ؟ يا در دل خود چنين اعتراضى كنند ( گر چه به زبان نياورند ) به همين اعتراض مشرك شوند ، سپس اين آيه را تلاوت فرمود : « نه چنين است بپروردگار تو سوگند ايمان نياورند تا بداورى بگزينند تو را در آنچه سر زده است بين ايشان وسپس نيابند در دلهاى خويش چاره اى از آنچه تو قضاوت كرده اى وتسليم شوند تسليم تسليمشدنى » ( سورهء نساء آيهء 65 ) سپس حضرت صادق عليه السّلام فرمود : بر شما است كه تسليم باشيد .\r\n7 - ابو بصير گويد : از امام صادق عليه السّلام پرسيدم : از گفتار خداى عز وجل : « كشيشان وديرنشينان خود را خدايانى در برابر خدا گرفتند » ( سورهء توبه آيهء 31 ) فرمود : هر آينه به خدا سوگند آنها ايشان را بپرستش خودشان نخواندند ، و اگر بپرستش خود خوانده بودند ايشان نميپذيرفتند ولى حرامى را بر ايشان حلال كردند ، وحلالى را بر ايشان حرام كردند ، پس آنها را ندانسته از همين راه پرستش كردند .\r\n","description":"","footnote":"","page_name":" 115 ","page_number":115},
  {"content":"\r\n8 - حضرت صادق عليه السّلام فرمود : هر كه مردى را در گناهى پيروى كند بتحقيق كه او را پرستش كرده است .\r\nشرح - مجلسى ( ره ) گويد : و سر اين مطلب آنست كه پرستش جز خضوع وتذلل واطاعت وانقياد نيست ، و روى همين حساب خداى سبحان پيروى هواى نفس واطاعت شيطان را پرستش آن دو ناميده در آنجا كه فرمايد : « آيا ديدى آن كس را كه برگرفت خداى خويش را هوس خويش » ( سورهء جاثيه آيه 23 ) ونيز فرمايد : « آيا بشما سفارش نكرديم اى بنى آدم كه نپرستيد شيطان را كه او شما را دشمنى است آشكار » ( سورهء يس آيه 60 ) .\r\n\r\nباب شك\r\n1 - حسين بن حكم گويد : به حضرت موسى بن جعفر عليهما السّلام نوشتم و از حال خود او را آگاه كردم كه من در شك افتاده ام ، و حضرت ابراهيم عليه السّلام به خدا عرضكرد : « پروردگارا به من بنما چگونه مرده ها را زنده ميكنى » ( سورهء بقره آيه 260 ) و من دوست دارم كه شما ( نيز براى رفع شك من ) چيزى ( از معجزه ودليل امامت ) به من نشان دهى ، پس آن حضرت به من نوشت : كه ابراهيم براستى مؤمن بود ( و عقيده داشت ) وميخواست كه ايمانش را افزون كند ، ولى تو در شكى ، و در شك خيرى نيست ، ونوشت : جز اين نيست كه شك تا جاييست كه يقين نيامده ، و چون يقين آمد شك روا نباشد ، ونوشت : بدرستى كه خداى عز وجل فرمايد : « ونيافتيم براى بيشترشان عهدى ودريافتيم بيشترشان را نافرمانان » ( سورهء اعراف آيه 102 ) وفرمود اين آيه در بارهء شككننده نازل شده .\r\nشرح - مجلسى ( ره ) گويد : غرض راوى از نقل داستان حضرت ابراهيم عليه السّلام عذرتراشى براى شك خود بوده باينكه ابراهيم با مرتبهء نبوت در بارهء مردگان در شك بوده و از خدا چيزى براى بر طرف كردن شك خود پرسش كرده ، و آنچه راوى اين حديث سؤال كرده يا معجزه بوده يا دليلى بر امامت ، و بنا بر اول يا حضرت معجزه اى برايش آشكار كرده وراوى بيان نكرده است ، و يا آن حضرت عليه السّلام مصلحت\r\n","description":"","footnote":"","page_name":" 116 ","page_number":116},
  {"content":"\r\nدر آشكار كردن آن نديده . يا ميدانسته كه شك او روى وسواس وعناد است وگر نه حجت بر او تمام شده و حق برايش آشكار گرديده ، و بنا بر احتمال دوم نيز هر سه وجه احتمال ميرود وآخرى ظاهرتر است ، و اما عذرى كه براى شك خود آورده است حضرت آن را ابطال كرده است باينكه ابراهيم شك نداشت . . . بلكه به جهت ازدياد يقين بود وبتعبير ديگر او علم اليقين داشت وطالب عين اليقين بود ولى تو چنانچه خود اعتراف كرده اى شك دارى وخيرى در آن نيست زيرا هر چه خير است در ايمان است واو بجز با يقين حاصل نگردد .\r\nو در جملهء « انما الشك ما لم يأت اليقين » گويد : اين جمله دو احتمال دارد اول اينكه تأكيد همان جملهء سابق باشد كه فرمود : ابراهيم مؤمن بود و حاصل معنى اين است كه او يقين بقدرت خداى تعالى بر زنده كردن مردگان داشت و شك با يقين اجتماع نكنند ، وجواز ( در فرمايش آن حضرت « لم يجز » ) به معناى امتناع است .\r\nدوم مراد بيقين آن چيزى است كه يقين آورد و شك بعد از آن وسوسه وعناد است ( و اين همان وجهى است كه فيض ( ره ) نيز در وافى فرموده است ) .\r\nسپس مجلسى ( ره ) پس از تفسير آيهء شريفه * ( و ما وَجَدْنا لأَكْثَرِهِمْ مِنْ عَهْدٍ ) * . . . . گويد : وشايد تأويل حضرت عليه السّلام به اين باز گردد كه خداى تعالى از ايشان بواسطهء آن عقلى كه به آنها داده پيمان گرفته كه همان را به كار اندازند و يقين كنند ، و آن را واگذارند و پس از مشاهدهء معجزات روشن فاسق شدند و از ايمان بيرون رفتند .\r\n2 - ابو اسحاق خراسانى گويد : أمير المؤمنين عليه السلام در خطبه اش ميفرمود : ترديد ( در بارهء دين و احكام آن ) به خود راه ندهيد تا به شك افتيد ، پس كافر شويد .\r\nتوضيح - مجلسى ( ره ) گويد : شايد مقصود ورود در شبهاتى است كه موجب شك گردد ، يا نارضايتى به قضاى خدا است ومتهم ساختن خداوند در قضاى اوست ، يا مقصود ترديدى است كه ريشه ومبدء شك است .\r\n3 - محمد بن مسلم گويد : نزد حضرت صادق عليه السلام در سمت چپ آن حضرت نشسته بودم ، وزراره در سمت راستش بود ، پس ابو بصير وارد شد وعرضكرد : يا ابا عبد الله چه فرمائى در بارهء كسى كه در خدا شك كند ؟ فرمود : كافر است اى ابا محمد ( ابا محمد كنيهء ابو بصير است ) عرضكرد : اگر در پيغمبر\r\n","description":"","footnote":"","page_name":" 117 ","page_number":117},
  {"content":"\r\nشك كند ( چطور ) ؟ فرمود : كافر است ؟ ( محمد بن مسلم ) گويد : پس حضرت رو بزراره كرد وفرمود همانا كافر شود در صورتى كه انكار كند .\r\nتوضيح - اينكه حضرت در پايان حديث رو بزراره كرد وفرمود : « همانا كافر شود در صورتى كه انكار كند » شايد بخاطر اين بوده كه زراره واسطه ميان ايمان وكفر را قبول نداشته چنانچه اين مطلب در ضمن حديثى در باب كفر حديث ( 7 ) گذشت ، ومقصود امام عليه السلام اينست كه به مجرد شك كافر نشود بلكه شك در صورتى موجب كفر است كه از روى انكار باشد گر چه در صورت شك مؤمن هم نيست .\r\n4 - ابو بصير گويد : پرسيدم از حضرت صادق عليه السّلام از ( تفسير ) گفتار خداى عز وجل : « آنان كه ايمان آوردند وايمانشان را بستم آلوده نكردند » ( سوره انعام آيهء 82 ) فرمود : ( مقصود از ستم ) شك است ( يعنى ايمانشان را به شك نيالودند ) .\r\n5 - امام صادق عليه السّلام فرمود : شك ونافرمانى در آتشند ، نه از ما هستند و نه بسوى ما توجه دارند .\r\nشرح - فيض ( ره ) گويد : نظر امام عليه السّلام كنايه از شك ونافرمانى است ، زيرا استحقاق آنان كه شك كنند ونافرمانى كنند براى آتش بخاطر شك ونافرمانى است پس مقصود اهل آنهايند .\r\n6 - ونيز آن حضرت عليه السّلام فرمود : كسى كه بر فطرت توحيد ( و از پدر و مادر خدا پرست ) به دنيا آيد در بارهء خدا شك كند هرگز بخير باز نگردد .\r\nشرح - مجلسى ( ره ) گويد : ظاهر اين حديث اينست كه توبهء مرتد فطرى قبول نشود چنانچه مشهور است .\r\n7 - حضرت باقر عليه السّلام فرمود : با شك وانكار هيچ عملى سود ندارد .\r\n","description":"","footnote":"","page_name":" 118 ","page_number":118},
  {"content":"\r\n\r\n8 - در وصيت مفضل است كه گويد : شنيدم حضرت صادق عليه السّلام ميفرمود : هر كه شك كند و يا گمان برد و بر يكى از آن دو بايستد خداوند عملش را هدر كند ، بدرستى كه حجت خدا همان حجت روشن است .\r\nشرح - مجلسى ( ره ) گويد : يعنى حجت خدا در اصول دين واضح است و يقين آورد پس شك و گمان موجب عذر انسانى نيست و از كوتاهى او در تحصيل يقين خبر دهد ، سپس گويد : بدان كه اين اخبار دلالت كند كه علم يقينى در ايمان معتبر است ، و اين كه شخص شاك و بلكه آنكه گمان دارد در عقائد ايمانيه ، كافر است تا آنكه گويد : و آخر چيزى كه ميتوان در بارهء اين اخبار گفت : همانست كه اين در خصوص اصول دين است و قسمتى از بحث مربوط به آن در اول اين كتاب ( مرآة العقول ) گذشت .\r\n9 - محمد بن مسلم از يكى از دو امام باقر يا صادق عليهما السّلام حديث كند كه بوى عرضكردم ما مىبينيم مردى را كه داراى عبادت وكوشش و خشوع در دين است ولى معتقد به حق ( يعنى امامت شما ) نيست ، آيا اين اعمال به او سودى بخشد ؟ فرمود : اى ابا محمد جز اين نيست كه مثل ( ما ) اهل بيت و ( و مردم ) ، مثل آن خاندانى هستند كه در بنى اسرائيل بودند ، و هيچ يك از آنها نبود كه چهل شب كوشش كند ( ورياضت كشد ) جز اينكه ( پس از چهل شب ) دعا ميكرد ودعايش اجابت ميشد ، ( ولى وقتى ) يكى از آنها چهل شب كوشش كرد سپس دعا كرد ، ودعايش باجابت نرسيد ، پس نزد عيسى بن مريم عليه السّلام آمد و از حال خود به او شكايت كرد و از او خواست كه برايش دعا كند ، پس عيسى عليه السّلام تطهير كرده و نماز خواند سپس بدرگاه خداى عز وجل دعا كرد ، خداى عز وجل به او وحى كرد اى عيسى اين بندهء من نزد من آمد اما به غير از آن درى كه بايد بيايد ، او مرا خواند ولى در دلش نسبت به تو شك داشت ، پس ( با اين حال ) اگر ( آنقدر ) مرا بخواند كه گردنش ببرد وانگشتانش بريزد دعايش را اجابت نكنم ، پس حضرت عيسى عليه السّلام به آن مرد رو كرده فرمود : تو پروردگارت را ميخوانى و نسبت به پيغمبرش شك دارى ؟ عرضكرد ","description":"","footnote":"","page_name":" 119 ","page_number":119},
  {"content":"\r\nيا روح الله به خدا سوگند آنچه گفتى همانطور بود ( و من در بارهء تو شك داشتم ) اكنون از خدا بخواه كه اين شك را از دل من ببرد ، ( حضرت صادق عليه السّلام ) فرمود : كه عيسى براى او دعا كرد و خدا توبهء آن مرد را پذيرفت وقبول كرد واو بمانند خاندان خود گرديد .\r\nشرح - مجلسى ( ره ) گويد : مقصود از اهل البيت اصحاب آنهايند يا دوستان واقعى آنهايند « پايان » ولى ممكن است مقصود خود اهل بيت عليهم السّلام باشند چنانچه ترجمه شد ووجه حمل مجلسى مرحوم بر آنچه فرموده است سياق لفظى عبارت است ولى وجود قرينه ما را از اين عمل بىنياز كند ، فيض عليه الرحمة گويد : حضرت در اين حديث اهل بيت پيغمبر ( ص ) وامت او را بعيسى عليه السّلام وامتش مثل زده در اين كه آنها كه در بارهء اهل بيت عليهم السّلام شك داشته باشند دعايشان مستجاب نشود وعبادتشان قبول درگاه واقع نگردد ، و در حديث اشاره است به اين كه شك در بارهء آنها چون شك در بارهء پيغمبر است زيرا عيسى عليه السّلام پيغمبر بود .\r\n\r\nباب گمراهى ( يا گمراهان )\r\n1 - هاشم صاحب بريد گويد : من با محمد بن مسلم وأبو الخطاب گرد هم بوديم پس ابو الخطاب بما گفت چه گوئيد در بارهء كسى كه امر امامت را نشناسد ؟ من گفتم : هر كه آن را نشناسد كافر است ، ابو الخطاب گفت كافر نيست تا حجت بر او اقامه شود و چون حجت بر او اقامه شد و آن را نپذيرفت آنگاه كافر است ، محمد بن مسلم به او گفت : سبحان الله اگر نپذيرد وانكار هم نكند كافر است ؟ اگر انكار نكند كافر نيست ، گويد ( اين جريان گذشت تا به حج رفتيم ) همين كه حج كردم خدمت حضرت صادق عليه السّلام شرفياب شدم وجريان را خدمتش عرضه داشتم ، فرمود : تو اكنون هستى ولى آن دو غايبند موعد شما ( هر سه ) امشب نزد جمرهء وسطى در منى باشد .\r\n","description":"","footnote":"","page_name":" 120 ","page_number":120},
  {"content":"\r\nگويد : همين كه شب شد من و محمد بن مسلم وأبو الخطاب خدمتش رفتيم ، پس حضرت بالشى برداشت وبسينه نهاد ( و بر آن تكيه زد ) سپس بما فرمود : شما در بارهء خدمتكاران و زنان وخاندان خود چه گوئيد ؟\r\nآيا شهادت وگواهى بيگانگى خداى يگانه ندهند ؟ عرضكردم : چرا ، فرمود : آيا گواهى ندهند كه محمد ( ص ) رسول ( و فرستاده ) خدا است ؟ عرضكردم : چرا ، فرمود : آيا نماز نميخوانند ، و روزه نميگيرند ، و حج نميكنند ؟ عرضكردم : چرا ، فرمود : آيا آنچه شما بر آنيد ( از شناسائى امام وامر امامت ) آنها مىشناسند وميفهمند ؟ عرضكردم : نه ، فرمود : آنها در نظر شما چگونه هستند ؟ عرضكردم : هر كه امر امامت را نشناسد كافر است .\r\nفرمود : سبحان الله : آيا اينان كه سر راهها ( ى مكه و غير آن ) و كنار آبها ( ى چاه وغيره منزل كرده اند ) نديده اى ؟ عرضكردم : چرا ، فرمود : آيا نيست كه اينها نماز ميخوانند و روزه ميگيرند و حج ميكنند ؟ آيا نيست كه گواهى دهند كه معبودى جز خداى يگانه نيست و محمد ( ص ) رسول خدا است ؟\r\nعرضكردم : چرا ، فرمود : آنچه شما برآنيد ( از أمر امامت ) ميدانند ؟ عرضكردم : نه ، فرمود : آنها در نزد شما چگونه هستند ؟ عرضكردم : هر كه اين امر امامت را نشناسد كافر است .\r\nفرمود : سبحان الله : آيا تو خانه كعبه وطوافكنندگان آن و اهل يمن وآويختن آنها را بپردهء كعبه نديده اى ؟ عرضكردم : چرا ، فرمود : آيا گواهى ندهند كه معبودى جز خداى يگانه نيست و محمد ( ص ) رسول خدا است و [ آيا 
  ] نماز نخوانند و روزه نگيرند و حج نكنند ؟ عرضكردم : چرا ، فرمود : آيا آنچه شما بر آيند ( از امر امامت ) ميدانند ؟ عرضكردم : نه ، فرمود : در بارهء انها چه گوئيد ؟ عرضكردم : هر كه نشناسد ( امر امامت را ) او كافر است .\r\n","description":"","footnote":"","page_name":" 121 ","page_number":121},
  {"content":"\r\n\r\nفرمود : سبحان الله : اين گفتار خوارج است ، سپس فرمود : اگر بخواهيد آگاهتان كنم ؟ من عرضكردم : نه ، پس فرمود : همانا براى شما بد است كه چيزى را تا از ما نشنيده ايد بگوئيد ، گويد : من فهميدم كه حضرت ما را بگفتار محمد بن مسلم واميدارد .\r\nشرح - مجلسى ( ره ) گويد : عقيده صاحب بريد اين بوده كه هر كه امر امامت را نشناسد چه حجت بر او قائم شود و چه نشود ، و چه انكار هم بكند يا نكند كافر است ، ولى عقيدهء محمد بن مسلم اين بوده كه در صورتى كافر است كه انكار كند ، و اگر انكار نكند كافر نيست ، و اين همان واسطه بين ايمان وكفر است كه مستضعف وگمراه ناميده شود ، وگويا مقصود از كافر در اينجا كسى است كه احكام كفر مانند نجاست وعدم جواز مباشرت ونكاح و غير آن بر او بار باشد چنانچه برخى از اصحاب گفته اند وگر نه در استحقاق عقوبت وخلود برخى از آنان در آتش خلافى نيست .\r\nو اين كه حضرت فرمود : « اين گفتار خوارج است » زيرا آنها گويند : هر كه گناه كبيره كند واصرار بر صغيره كند كافر است و از اسلام بيرون رود و سزاوار كشتن است ، و از اين رو بكفر امير المؤمنين عليه السّلام در قصهء حكميت حكم كنند ، با اينكه خود آنها حضرت را بر قبول حكميت واداشتند ، واو را مجبور بر قبول حكم آن مرد احمق وجائر ودشمن امير المؤمنين عليه السّلام كردند ، و با اينكه آن بزرگوار بطور مطلق به حكم آنان رضا نداد ، بلكه در صورتى كه بر طبق كتاب وسنت حكم كنند رضايت داد ، و آن دو ملعون بر خلاف كتاب وسنت حكم كردند و آنچه آن حضرت عليه السّلام انجام داد معصيت نبود و تفصيل اين مطلب را در كتاب كبيرمان گفته ايم . وفيض ( ره ) گويد : اين كه راوى حاضر نشد كه حضرت صادق عليه السّلام به حق آگاهشان كند براى اين بود كه دانست كه حضرت بر خلاف عقيدهء او بگويد ، وآنگاه نزد آن دو نفر كه طرف نزاعش بودند رسوا شود از اين رو حاضر نشد وشايد پيش خود مطلب را قبول كرده بود و از حرف سابقش برگشته است .\r\n2 - زراره گويد : به حضرت باقر عليه السّلام عرضكردم : چه فرمائى در بارهء زناشوئى با اين مردم ( كه قائل بامامت شما نيستند يعنى سنيها ) زيرا من به اين سن كه مىبينيد رسيده ام و هنوز زن نگرفته ام ؟\r\nفرمود : چه چيز جلوگيريت كرده از ازدواج ؟ عرضكردم : چيزى جلوگيريم نكرده جز اين كه ميترسم\r\n","description":"","footnote":"","page_name":" 122 ","page_number":122},
  {"content":"\r\nازدواجشان بر من حلال نباشد ، پس در اين باره چه دستورى به من ميدهيد ؟ فرمود : پس توجه ميكنى با اينكه جوانى ؟ آيا بردبارى ميكنى ؟ عرضكردم : كنيزها را ( براى زناشوئى ) ميگيريم ، فرمود اكنون بياور ( آنچه در بارهء آنها دارى ، وبگو بدانم ) بچه دليل كنيزان را حلال دانى ؟ عرضكردم : كنيز كه همانند زن آزاد نيست اگر چيزى از او ديدم كه مرا به شك انداخت او را مىفروشم و از او كناره ميگيرم ، فرمود : برايم بيان كن بچه دليل او را بر خود حلال ميدانى ؟ گويد : من جوابى ( وپاسخى ) نداشتم كه به آن حضرت عرض كنم .\r\n( مجلسى ( ره ) گويد : علت ترس زراره از ازدواج با آنها اين بود كه زراره اصرار داشته كه واسطه اى ميان ايمان وكفر نيست ( چنانچه پيش از اين نيز بدان اشاره شد ) وهمهء مخالفين وگر چه از فرق شيعه غير از اماميه باشند كافر ميدانسته ، و احكام كفر را در دنيا و آخرت بر آنان جارى ميكرده ، و امام عليه السّلام در بارهء آميزش كنيزان از او مطالبهء دليل كرد يعنى او هم زن كافره است وخصوص اگر اهل كتاب نباشد وطيش حرام است چنانچه نكاح كافره حرام است ، پس چه فرقى ميان آن دو است ؟ ) .\r\n( زراره گويد ) : پس به آن حضرت عرضكردم : چه فرمائى ( بالاخره ) ازدواج كنم ( يا نه ) ؟ فرمود : من باكى ندارم كه ازدواج كنى ، عرضكردم : اين كه فرمودى : من باكى ندارم كه ازدواج كنى دو معنى دارد يكى اينكه ميفرمائى من باك ندارم تو گناهى مرتكب شوى بىآنكه من به تو دستور دهم ( ديگر اينكه براى من جايز است ؟ ) پس چه دستور دهى آيا بفرمان شما اين كار را بكنم ؟ فرمود : رسول خدا ( ص ) زن گرفت ، وداستان زن نوح وزن لوط ( را نيز كه ) ميدانى چه بوده ( كه در سورهء تحريم آيهء 10 خداوند داستان آنها را بيان فرمايد : ) « وبودند در زير سرپرستى ( حبالهء نكاح ) دو بنده از بندگان شايستهء ما » ؟ من عرضكردم : رسول خدا مانند من نبوده ، همانا زن زير دست او بوده : وبحكمش اقرار داشته ، وبدين او اعتراف ميكرده ؟ گويد به من فرمود : در بارهء آن خيانت كه در گفتار خداى عز وجل ( در همان آيه است كه فرمايد ) : « پس خيانت\r\n","description":"","footnote":"","page_name":" 123 ","page_number":123},
  {"content":"\r\nكردند آن دو زن « چه نظر دارى ؟ ( 1 ) ( آيا خداوند ) مقصودى جز فاحشه ( يعنى زنا ) ندارد ؟ ( اين طور نيست بلكه مقصود از خيانت شرك وكفر باطنى است و آن دو پيغمبر ، آنها را بزنى گرفته بودند ) ورسول خدا ( ص ) بفلانى ( يعنى عثمان ) زن داد ( در صورتى كه مطلب در اينجا به عكس آنچه تو در بارهء خود رسول خدا وزنانش گوئى بوده ) ؟ گويد : عرضكردم : خداوند كار شما را به نيك گرداند - ( بالاخره ) چه دستورى به من فرمائى ؟\r\nآيا بروم و به دستور شما ( از اينها ) زن بگيرم ؟ به من فرمود : اگر اين كار را ميكنى به تو سفارش كنم كه از زنهاى بىتميز وساده بگيرى ، عرضكردم : زنهاى بىتميز وساده كيانند ؟ فرمود : پرده نشينان پارسا .\r\nعرضكردم : آنكه بر كيش سالم بن أبى حفصه است ؟ فرمود : نه ؛ عرضكردم : آنكه بر كيش ربيعة الرأى است ؟\r\nفرمود : نه .\r\n( مترجم گويد : سالم بن أبى حفصه از رؤساى زيديه است و در روايات حضرت صادق عليه السّلام او را لعن وتكذيب وتكفير كرده ، وربيعه فقيه اهل مدينه بوده و چون برأى خود فتوى ميداده او را ربيعة الرأى ناميده اند ) .\r\n( سپس فرمود : ) ولى تزويج كن دختران جوانى كه در تحت سرپرستى پدرانشان هستند و اظهار كفرى نكنند واطلاعى هم از آنچه شما دانيد ( واعتقاد شما بامامت ما ) ندارند ، عرضكردم : جز اينست كه آن دختر هم يا مؤمن است و يا كافر ؟ فرمود : او نماز ميخواند و روزه ميگيرد و از خدا ميترسد ولى عقيدهء شما را نميداند ؟ عرضكردم : بتحقيق خداى عز وجل فرموده است : « او است آنكه شما را آفريد پس برخى از شما كافر است وبرخى مؤمن » ( سورهء تغابن آيهء 2 - مقصود زرارة اين است كه مردم از اين دو دسته خارج نيستند ) نه به خدا سوگند كسى از مردم نيست كه نه مؤمن باشد و نه كافر ( وواسطه اى در بين نيست ؟ ) گويد : حضرت باقر عليه السّلام فرمود : اى زراره گفتار خداوند از گفتهء تو راستتر است ، آيا ديده اى گفتار خداى عز وجل را كه فرمايد : ( سورهء توبه آيه 102 ) « در آميختند كردار نيك را با كردار بد اميد است كه خداوند توبه آنها را بپذيرد » ( زراره گويد ) : همين كه فرمود : « عسى » : اميد است كه « من عرض كردم : آنها هم نيستند جز مؤمن و يا كافر ( يعنى زراره صبر نكرد تا امام عليه السّلام آيه را تمام كند و عقيده خود\r\n","description":"","footnote":"","page_name":" 124 ","page_number":124},
  {"content":"\r\nرا تكرار كرد ) ( 1 ) گويد : پس فرمود : چه گوئى در گفتار خداى عز وجل : ( سوره نساء آيه 98 ) « مگر مستضعفان ( ناتوانان ) از مردان و زنان وكودكانى كه نه چاره توانند و نه راه برند ، كه بايمان رسند ؟\r\nعرضكردم : آنها هم نيستند جز مؤمن يا كافر ، فرمود ، به خدا ، سوگند آنها نه مؤمنند و نه كافر ، سپس رو به من كرد وفرمود : چه گوئى در بارهء اصحاب اعراف ؟ ( اعراف نام ديوارى است ميان بهشت و جهنم چنانچه از روايات وتفاسير استفاده شود و پيش از اين نيز گذشت ) عرضكردم : آنها هم نيستند جز مؤمن و يا كافر ، اگر ببهشت روند مؤمنند و اگر بدوزخ روند كافرند ، فرمود : به خدا سوگند نه مؤمنند و نه كافر و اگر مؤمن بودند ببهشت ميرفتند چنانچه ديگر مؤمنان ببهشت ميروند ، و اگر كافر بودند بدوزخ ميرفتند چنانچه ديگر كافران بدوزخ روند ، ولى آنها مردمى هستند كه كارهاى نيك و كارهاى بد آنها برابر است ، وكردار نيك آنها را ( ببهشت ) نرساند وحال اينها چنانست كه خداى عز وجل فرموده .\r\nپس من عرضكردم : آيا ايشان از اهل بهشتند يا از اهل دوزخ ؟ فرمود : آنها را واگذار همان جا كه خدا واگذارده ( يعنى كارشان با خدا است ) عرضكردم : آيا كار آنها را بتأخير اندازى ( كه خدا هر چه خواهد با آنها انجام دهد ) ؟ فرمود : آرى من هم بتأخير اندازم چنانچه خداوند بتأخير انداخته ، اگر بخواهد بسبب رحمت خود آنها را ببهشت برد ، و اگر خواهد بسبب گناهانشان بدوزخشان كشد وستمى هم به آنها نكرده ، عرضكردم : آيا كافرى ببهشت ميرود ؟ فرمود : نه ، عرضكردم : آيا بجز كافر كسى بدوزخ رود ، فرمود : نه ، جز آنكه خدا بخواهد ، اى زراره من ميگويم آنچه خدا خواهد . ( همان شود ) و تو نميگوئى آنچه خدا خواهد ، هر آينه اگر تو بزرگ شوى از اين حرف برگردى وخشمت ( نسبت بمخالفان )\r\n","description":"","footnote":"","page_name":" 125 ","page_number":125},
  {"content":"\r\nفرو نشيند ( يا عقده هاى دلت باز شود ) .\r\nتوضيح - از روى هم رفته اين حديث مذمت بزرگى براى زراره استفاده شود در صورتى كه تمامى دانشمندان شيعه بر جلالت مقام وعدالت وراستگوئى زراره اتفاق دارند ، و از اين رو در پاسخ گوئى به اين حديث فرموده اند : اين گفتگوى زراره در آغاز كار او بوده چنانچه از خود حديث هم استفاده شود كه در سنين جوانى بوده ودلش راضى نمىشده كه مخالفين ببهشت روند و آنان را كافر مىدانسته ، و بعد از اين عقيده برگشته و با بيان امام عليه السّلام قانع شده است ، وگذشته از اين حديث در مقابل احاديث بسيارى كه مدح ووثاقت او رسيده است مقاومت نكند خصوصا كه از جهت ارسال اين حديث را ضعيف دانسته اند ، ووجه ديگر ضعف آن ، بودن محمد بن عيسى در سند آن است كه گر چه مدح وتوثيقى از برخى از علماء اماميه در بارهء او رسيده لكن سيد بن طاوس وصدوق واستادش ابن وليد او را ضعيف شمرده اند ، ومجلسى ( ره ) از شهيد ثانى نقل كند كه فرموده : روشن شده است كه تمام اخبارى كه در مذمت زراره رسيده است سندش بمحمد بن عيسى ميرسد ، و اين قرينهء بزرگى است بر اين كه نسبت به او حسادت ورزيده وانحرافى از او داشته است .\r\n\r\nباب مستضعف ( ناتوان در دين )\r\n1 - زراره گويد : از حضرت باقر عليه السّلام راجع بمستضعف پرسش كردم : فرمود : او كسى است كه حيلهء بكفر ندارد كه كافر شود ، و راهى بايمان نيابد ( تا مؤمن گردد ) نتواند مؤمن شود و نتواند كافر گردد ، و آنها كودكانند ، و هر مرد وزنى كه عقل ( وخرد ) آنها چون عقل كودكان است ، وقلم ( تكليف ) از آنان برداشته شده است .\r\nتوضيح - مجلسى ( ره ) گويد : اين كه حضرت در كفر تعبير به حيله فرمود و در ايمان تعبير به راه براى اين كه كفر راهى ودليل ندارد ، و اگر چيزى هم باشد كه انسان را بكفر بكشاند همان حيله گرى ونيرنگ وشبهات شيطانى است ، ولى اين كلام مجلسى ( ره ) با حديث آينده سازگار نيست .\r\n2 - ونيز زراره از آن حضرت عليه السّلام حديث كند كه فرمود : مستضعفان « آن كسانند كه چاره اى نتوانند و راه به جائى نبرند » فرمود : ( يعنى ) چاره بسوى ايمان نتوانند و كافر هم نشوند ، ( و اينها كودكانند .\r\n","description":"","footnote":"","page_name":" 126 ","page_number":126},
  {"content":"\r\nو كسانى كه عقلشان چون كودكان است از مردان و زنان .\r\n3 - ونيز زراره گويد : از حضرت باقر عليه السلام از مستضعف پرسيدم ؟ فرمود او كسى است كه حيله اى كه بوسيلهء آن كفر را از خود دور كند نتواند وچاره اى ندارد كه بدان به راه ايمان رود ، نتواند كه مؤمن شود ، و نه كافر گردد ، فرمود : و ( آنها ) كودكانند و هر كه از مردان و زنان كه عقلشان چون عقل كودكان است .\r\n4 - سفيان بن سمط بجلى گويد : به حضرت صادق عرضكردم : چه گوئى در بارهء مستضعفان ؟ حضرت مانند شخص هراسناكى به من فرمود : مگر شما مستضعفى گذارديد ؟ كجايند مستضعفان ؟ به خدا سوگند عقيدهء شما را دوشيزگان پشت پرده بهم رسانده اند ، و زنان آبكش وسقا در راه مدينه ( در بارهء مذهب شما ) گفتگو كنند .\r\nشرح - مجلسى ( ره ) گويد : گويا اين اضطراب وفزع حضرت بخاطر خشم وانكارى بوده كه بر فاشكنندگان اسرار اهل بيت از شيعه داشته ، زيرا آنان بسبب ترك تقيه مذهب اهل بيت را بر ملا كردند تا آنجا كه دوشيزه گان پشت پرده با اينكه از خانه بدر نروند و زنان سقائى كه كارشان تفتيش مذهب نيست و در جستجوى آن نبودند از اسرار مذهب شيعه آگاه شدند ، و اين فاش كردن اسرار موجب زيان بر ائمه وشيعيان آنها ميشد و براى هدايت مردمان هم سودى نداشت ، و اين فاش كردن اسرار موجب زيان بر ائمه وشيعيان آنها ميشد و براى هدايت مردمان هم سودى نداشت ، وسبب ميشد كه مستضعفان ناصبى گردند ومعذور نباشند . وبدان كه مستضعف نزد بيشتر اصحاب ما كسى است كه امام را نشناسد و منكر او هم نباشد وولايت شخص معينى را هم نداشته باشد چنانچه شهيد در ذكرى فرموده ، و از شيخ مفيد در كتاب غريه نقل كند كه فرموده آن كس است كه ولايت را شناخته ولى در برائت توقف كند . ( وباصطلاح تولى دارد ولى تبرى ندارد ) ، وابن ادريس گفته است : آن كسى است كه اختلاف مذاهب را نداند و با اهل حق هم دشمن نيست ، سپس مجلسى ( ره ) گويد : و اين موافقتر با اخبار است .\r\n","description":"","footnote":"","page_name":" 127 ","page_number":127},
  {"content":"\r\n5 - عمر بن ابان گويد : از امام صادق عليه السّلام در بارهء مستضعفين پرسيدم ؟ فرمود : آنها اهل ولايت هستند ، عرضكردم : چه ولايتى ؟ فرمود : هر آينه آن ولايت در دين نيست بلكه ولايت ( وهم بستگى ) در ازدواج وارث ومعاشرت است ، وايشان نه مؤمنند و نه كافر ، و از آنهايند كسانى كه باميد خداى عز وجل هستند ( وكارشان با خدا است كه اگر خواهد عذاب كند يا ببخشد ) .\r\nشرح - مجلسى ( ره ) گويد : چون لفظ « ولايت » مجمل بوده و احتمال داده ميشد كه مقصود ولايت اهل بيت عليهم السّلام باشد سائل عرضكرده است : چه ولايتى ، حضرت در پاسخ فرموده است : مقصود ولايت اهل بيت وامامان بر حق نيست زيرا اگر اين طور بودند در زمرهء مؤمنين بودند ، يا اين كه مقصود از ولايت در دين آن ولايتى است كه بسبب اتحاد در دين ميانهء مؤمنين است چنانچه خداى سبحان فرمايد * ( والْمُؤْمِنُونَ والْمُؤْمِناتُ بَعْضُهُمْ أَوْلِياءُ بَعْضٍ ) * . يعنى مردان مؤمن و زنان مؤمنه برخى از آنها دوستان برخى هستند . . . ( سورهء توبه آيه 71 ) و حضرت فرموده است اينان نيستند بلكه مقصود مردمى هستند كه متعصب در مذهب خود نيستند و با شما نيز بغض ندارند بلكه با شما ازدواج كنند وارث دهند وآميزش كنند ، يا اينكه مقصود اين است براى شما ازدواج ومعاشرت ايشان جايز است آنان از شما ارث برند وشما از ايشان ، پس پرسش سائل از حكم آنها بوده نه از وصفشان ، يا اينكه حضرت حكمشان را بيان فرموده سپس آنها را معرفى كرده است كه اينان مؤمن نيستند و كافر هم نيستند .\r\n6 - اسماعيل جعفى گويد : از حضرت باقر عليه السّلام پرسيدم : از آن دينى كه بر بندگان روا نيست نسبت بدان نادان باشند ( و بايد بدانند كه آن چه دينى است ؟ ) فرمود : دين وسيع است ، ولى خوارج از روى نادانى خودشان بر خود تنگ گرفتند ( وگرفتار شدند ) عرضكردم : قربانت ( اجازه ميفرمائيد ) من دين خودم را كه بر آن هستم براى شما باز گويم ؟ فرمود : آرى ، عرضكردم : گواهى دهم كه معبودى جز خداى يگانه نيست ، وگواهى دهم كه محمد بنده ورسول اوست ، و آنچه از جانب خداوند آورده است قبول دارم ، وشما را دوست دارم ، و از دشمن شما و هر كه بر شما بزرگى كند واستيلاء خواهد و خود را امير\r\n","description":"","footnote":"","page_name":" 128 ","page_number":128},
  {"content":"\r\nو حاكم بر شما داند ، و حق شما را بستم بگيرد بيزارم ؟ فرمود : تو چيزى را نادان نيستى ، اين همانست كه به خدا سوگند ما هم بر آن هستيم ( وبدان معتقديم ) عرضكردم : آيا كسى كه اين امر را نداند ( و از عذاب خداوند يا خلود در آتش ) سالم ماند ؟ فرمود : نه ، مگر مستضعفان ، عرضكردم : آنها كيانند ، فرمود زنان وفرزندان شما ، سپس فرمود : آيا ام ايمن را ديده اى ؟ همانا من گواهى دهم كه او اهل بهشت است در صورتى كه آنچه شما بر آيند ( وبدان معتقديد ) نميدانست .\r\nتوضيح - فيض عليه الرحمه گويد : شايد ام ايمن نام زنى در آن زمان بوده است كه نزد مخاطب معروف بوده ، ومحتمل است كه مقصود همان ام ايمنى بوده است كه در زمان رسول خدا ( ص ) بوده و آن حضرت ( ص ) گواهى داد كه او از اهل بهشت است ، ومجلسى ( ره ) گويد : ام ايمن همان آزادشدهء رسول خدا ( ص ) بوده و از گواهان فدك است ، وخاصه وعامه از پيغمبر ( ص ) روايت كنند كه او اهل بهشت است ، تا آنجا كه گويد : « و ما كانت تعرف ما انتم عليه . . . » يعنى در صورتى كه او امامت ساير امامان جز امير المؤمنين عليه السّلام را را نميدانست و در اين باره معذور بود چون نشنيده بود وحجت بر او تمام نشده بود ، و همچنين مستضعف به همين جهت معذور است ، و اما در بارهء امامت أمير المؤمنين ومعرفت نداشتن ام ايمن بدان بسيار بعيد است و اين كه ام ايمن زن ديگرى بوده باشد كه نزد مخاطب معروف بوده بعيدتر است ( پايان ) و اين اشاره بكلام فيض ( ره ) است ، ولى اين استبعاد زيادى كه مجلسى عليه الرحمه كرده وجهش ظاهر نيست بلكه از سياق روايت ظاهر گردد كه بعيد نيست مقصود آن ام ايمن نبوده باشد ، زيرا گواهى دادن حضرت صادق عليه السّلام باينكه او اهل بهشت است با اينكه پيش از آن رسول خدا ( ص ) بدان گواهى داده ، ونشناختن او آنچه شيعيان زمان حضرت صادق عليه السّلام بدان معتقد بوده اند با اينكه او در زمان خلافت عثمان از دنيا رفته چندان مهم نبوده و همچنين از لفظ « أرأيت » و ديگر مطالب استفاده شود كه احتمال فيض ( ره ) چندان بعيد نيست .\r\n7 - ابو بصير گويد : حضرت صادق عليه السّلام فرمود : هر كه اختلاف مردم را ( در دين بفهمد مستضعف نباشد ( زيرا در اين صورت پيدا كردن مذهب حق بر او عقلا و شرعا لازم است ) .\r\n8 - جميل بن دراج گويد به حضرت صادق عليه السّلام عرضكردم : هر آينه من گاهى به ياد اين مستضعفين مىافتم وميگويم : ما و آنها در منازل بهشت همراهيم ؟ پس حضرت صادق عليه السّلام فرمود : هرگز خداوند\r\n","description":"","footnote":"","page_name":" 129 ","page_number":129},
  {"content":"\r\nبا شما چنين نكند ! .\r\nشرح - مجلسى ( ره ) گويد : مقصود راوى اين است كه ما بسبب گناهانمان ميترسيم كه خداوند ما را در درجهء مستضعفين از مخالفين قرار دهد ، يا بر ما گران است كه آنها با اينكه مخالفند داخل بهشت شوند و با ما در منازلمان باشند ، وفيض ( ره ) گويد : اينكه امام عليه السّلام فرمود : « هرگز خداوند با شما چنين نكند » براى آنست كه منازل مؤمنين در بهشت در درجهء بلندترى از مستضعفين است اگر چه همگى ببهشت روند ، وگنهكاران از مؤمنين پس از تطهير و پاك شدن از گناهان داخل بهشت گردند .\r\n9 - ايوب بن حر گويد : مردى به حضرت صادق عليه السّلام عرضكرد - و ما هم در خدمت آن بزرگوار بوديم - كه : قربانت . . . ما ميترسيم بواسطهء گناهانمان ( در بهشت ) بدرجه مستضعفين تنزل كنيم ؟ گويد پس آن حضرت فرمود : نه به خدا سوگند هرگز خداوند با شما چنين نكند .\r\n10 - ( مانند حديث 7 است ) .\r\n11 - على بن سويد گويد از حضرت موسى بن جعفر عليه السّلام از ضعفاء ( ناتوان در دين ) پرسيدم ؟ پس به من نوشت : ضعيف آن كسى است كه حجت به او نرسيده واختلاف را نفهميده است ، و چون اختلاف را فهميد مستضعف نيست .\r\n12 - حضرت صادق عليه السّلام فرمود ، امروز ديگر مستضعفى نيست ، ( زيرا ) مردان بمردان\r\n","description":"","footnote":"","page_name":" 130 ","page_number":130},
  {"content":"\r\n( دين حق ) را رسانده اند و زنان بزنان .\r\n\r\nباب آنان كه باميد خدايند وكارشان با خدا است\r\n1 - حضرت باقر عليه السّلام در گفتار خداى عز وجل : « و ديگران كه باميد خداوند » ( سورهء توبه آيهء 106 ) فرمود : اينها مردمى مشرك بودند ، كه مانند حمزه و جعفر ونظائر ايشان را از مؤمنين كشتند ، سپس همانها مسلمان شدند پس خدا را بيگانگى شناختند وشرك را رها كردند ، وبدلهايشان ايمان را نپذيرفتند تا از مؤمنين باشند وبهشت بر آنها واجب گردد ، و بر انكارشان نيز نماندند تا كافر باشند و آتش دوزخ بر آنها لازم باشد ، پس آنها بر همين منوال هستند يا خدا عذابشان كند و يا توبه شان را بپذيرد .\r\n2 - حضرت باقر عليه السّلام فرمود : * ( مُرْجَوْنَ لأَمْرِ الله ) * و آنان كه باميد خدايند مردمانى هستند كه مشرك بودند پس حمزه و جعفر و مانند اينها از مؤمنين را كشتند ، سپس همانها بعد از اين كارشان مسلمان شدند و خدا را بيگانگى شناختند وشرك را رها كردند ولى ايمان كامل نياوردند تا در زمرهء مؤمنين باشند وبدل ايمان نياوردند تا بهشت بر آنها واجب گردد ، و كافر نشدند تا آتش دوزخ بر آنها لازم شود ، پس اينان بر همين حال باميد خدايند .\r\n","description":"","footnote":"","page_name":" 131 ","page_number":131},
  {"content":"\r\n\r\nباب اصحاب اعراف\r\n1 - زراره گويد : امام باقر عليه السّلام به من فرمود : چه گوئى در بارهء اصحاب اعراف ؟ عرضكردم اينها نيستند جز اينكه يا مؤمنند و يا كافرند ، اگر ببهشت روند مؤمنند و اگر بدوزخ روند كافرند فرمود :\r\nنه به خدا سوگند نه مؤمنند و نه كافر ، و اگر مؤمن بودند ببهشت ميرفتند چنانچه مؤمنان بروند ، و اگر كافر بودند بدوزخ ميرفتند چنانچه كافران روند ، ولى اينان مردمانى هستند كه كارهاى نيك و كارهاى بدشان برابر بود ، وكردار نيك آنها را ( ببهشت ) نرساند ، و آنها چنانند كه خداى عز وجل فرموده است ، من عرضكردم : آيا ايشان از اهل بهشتند يا از اهل دوزخ ؟ فرمود : آنها را واگذار همان جا كه خدا واگذارده ( يعنى كارشان با خدا است ) ، من عرضكردم : آيا كار آنها را بتاخير اندازى ؟ فرمود : آرى بتأخير اندازم چنانچه خداوند كارشان را به خود ( وسرانجام نامعلومى ) واگذار كرده ، اگر خواهد برحمت خود آنها را ببهشت برد ، و اگر خواهد آنان را بسبب گناهانشان بدوزخ كشد و ستم به آنها نكرده است ، پس عرضكردم آيا كافرى ببهشت رود ؟ فرمود : نه عرضكردم : آيا بجز كافر كسى بدوزخ رود ؟ گويد : فرمود : نه مگر اينكه خدا خواهد ، اى زراره من گويم : آنچه خدا خواهد و تو نميگوئى : آنچه خدا خواهد همانا چون تو بزرگ شوى از اين حرف برگردى وعقده هاى دلت باز شود .\r\nتوضيح - اين قسمتى از حديث مفصلى است كه تمامى آن در باب ضلال گذشت .\r\n","description":"","footnote":"","page_name":" 132 ","page_number":132},
  {"content":"\r\n2 - حضرت باقر عليه السّلام ( در تفسير گفتار خداى تعالى ) : « آنان كه آميختند كردارى نيك را با كردارى بد » ( سورهء توبه آيه 102 ) فرمود : آنان مردمى مؤمن بودند كه در ايمانشان گناهى پديد آوردند كه مؤمنين آن گناهان را بد ميدانستند وناخوش داشتند ، پس اينانند كه اميد ميرود خداوند توبه شان را بپذيرد .\r\n\r\nباب در بيان حال أصناف مخالفين وقدريه وخوارج ومرجئه واهالى شهرها وبلاد\r\n1 - مردى از حضرت صادق عليه السّلام حديث كند كه فرمود : خدا لعنت كند قدريه را ، خدا لعنت كند خوارج را ، خدا لعنت كند مرجئه را ، خدا لعنت كند مرجئه را گويد : من عرضكردم : قدريه وخوارج را هر كدام يك بار لعنت كردى ، واينان را ( يعنى مرجئه ) را دو بار ؟ فرمود : اينها ميگويند : كشندگان ما مؤمنند ، پس دامنشان تا روز قيامت به خون ما آلوده است ، همانا خداوند در كتاب خود از مردمى حكايت كند كه ( گفتند ) : « هرگز ايمان بپيامبرى نياوريم تا براى ما قربانى بياورد كه آتش آن را بخورد بگو همانا آمد شما را پيامبرانى پيش از من با نشانه ها و با همان كه گفتيد پس چرا كشتيد آنها را اگر راستگويانيد » ( سوره آل عمران آيهء 183 ) فرمود : ميانهء كشندگان وگويندگان ( به اين حرف ) پانصد سال فاصله بود وخداوند كشتن را به آنان نسبت داده براى اينكه بدان چه آنها ( يعنى كشندگان ) كردند راضى بودند .\r\nشرح - قدريه در روايات بر جبرى وتفويضى هر دو اطلاق شده و در اينجا مقصود دومى است\r\n","description":"","footnote":"","page_name":" 133 ","page_number":133},
  {"content":"\r\n\r\nچنانچه پيش از اين نيز گذشت ، وخوارج آنهايند كه بر امام عليه السّلام خروج كنند ومرجئه بحسب لغت از ارجاء به معناى تأخير است ، وبكسانى گويند كه على عليه السّلام را از مرتبهء خود در خلافت تأخير اندازند وخليفهء چهارم دانند ، ونيز به آنان گويند كه معتقدند كه هيچ گناهى بايمان زيان نرساند زيرا ايمان در نظر آنها صرف عقيده است و عمل هيچ دخالتى در آن ندارد و روى اين جهت گويند هيچ معصيتى بايمان زيان نرساند چنانچه هيچ طاعتى با كفر سود ندهد ، و اين دستهء دوم آنهايند كه گويند كشتن امام و مؤمنين اخيار موجب عذاب نشود زيرا صرف اعتقاد به خدا ورسول را ايمان دانند ووجه اين كه آنها را مرجئه گويند اينست كه اينان عذاب را از گناه پس اندازند ومؤخر كنند ، و ظاهر اين است كه مقصود از مرجئه اين معناى دوم است اگر چه چنانچه مرحوم مجلسى ( ره ) گويد : ممكن است به معناى اول هم باشد زيرا آنان كه على را خليفه چهارم دانند ( وانتخاب خليفه را براى مردم دانند ) كشتن هر كس كه بر خليفهء زمان بشورد جايز دانند اگر چه از ائمه دين وفرزندان رسول خدا ( ص ) باشند ، و بايد دانست كه آيه نقل بمعنا شده وگر نه لفظ آيه « لا نؤمن » است بجاى « لن نؤمن » .\r\n2 - ابو مسروق گويد : حضرت صادق عليه السّلام از من در بارهء اهل بصره پرسيد كه ( بر ) چه ( مذهبى ) هستند ؟ عرضكردم : مرجئه ، وقدريه ، وحروريه ، فرمود : خدا لعنت كند اين ملتهاى كافر مشرك را كه به هيچ وجه خدا پرست نيستند .\r\nتوضيح - حروريه دسته اى از خوارجند كه به حروراء كه محلى است نزديك كوفه منسوبند .\r\n3 - حضرت صادق عليه السّلام فرمود : اهل شام بدتر از مردم رومند ، و اهل مدينه از اهل مكه بدترند ، و اهل مكه آشكارا به خدا كفر ورزند .\r\nشرح - مجلسى ( ره ) گويد : محتمل است كه اين كلام در زمان بنى اميه صادر شده كه اهل شام از بنى اميه وپيروانشان بودند و آنها منافق بودند كه به زبان اظهار اسلام ميكردند و در دل كافر بودند ، ومنافق از كافر بدتر است ، وهم آنها بودند كه امير المؤمنين عليه السّلام را سب ميكردند و اين خود كفر بخداى بزرگ بود ولى نصارى و اهل روم چنين كارى نميكردند ( پس به دو سبب اينها بدتر از اهل روم بودند ) - تا آنكه گويد - : وتفاوت بين اين شهرها براى اين بوده است كه بيشتر مخالفين در آن زمان از ناصبيان منحرف از اهل بيت عليهم السّلام بوده اند و مخصوصا اهل اين سه شهر ، وسبب اختلافشان تفاوت آنها در\r\n","description":"","footnote":"","page_name":" 134 ","page_number":134},
  {"content":"\r\nدشمنى اهل بيت عليهم السّلام از جهت شدت و ضعف بوده است ، و شبهه نيست در اين كه ناصبيها خبيثتر از كفارند ، و نسبت اهل مكه بكفر آشكارا به جهت اظهار دشمنى آنها با خاندان پيغمبر ( ص ) است كه تا بامروز هم در ميان آنان هست و روز عاشورا از بزرگترين عيدهاى خود دانند ، و بعضى گفته اند : اين كه اهل مكه بكفر نسبت داده شده اند براى اينست كه آنها هر گاه نافرمانى يا پرستش غير از خدا را كنند ، يا جز اولياء خدا را دوست دارند ملحد ومشرك شوند ، زيرا خداى تعالى فرمايد : * ( ومَنْ يُرِدْ فِيه بِإِلْحادٍ بِظُلْمٍ نُذِقْه مِنْ عَذابٍ أَلِيمٍ ) * و در روايت صحيح است كه حضرت صادق عليه السّلام در تفسير اين آيه فرمود : هر كه در مكه پرستش غير از خدا كند يا جز دوستان خدا را در آن دوست بدارد او بستم ملحد شده و بر خدا است كه از عذاب دردناكش به او بچشاند .\r\n4 - ابو بصير از حضرت باقر يا حضرت صادق عليهما السّلام حديث كند كه فرمود : همانا اهل مكه آشكارا به خداوند كفر ورزند ، و اهل مدينه از اهل مكه خبيث ترند ، هفتاد بار خبيث ترند .\r\n5 - ابو بكر حضرمى گويد : به حضرت صادق عليه السّلام عرضكردم : اهل شام بدترند يا اهل روم ؟\r\nفرمود : ( مردمان ، روم كافرند ولى با ما دشمنى نكنند ، و اهل شام هم كافرند هم با ما دشمنى كنند .\r\n6 - فضيل بن يسار از حضرت صادق عليه السّلام حديث كند كه آن حضرت فرمود : با آنها - يعنى مرجئه - همنشين نشويد ، خدا آنها وملتهاى مشركان را لعنت كند در هيچ چيز خدا را پرستش نكنند .\r\nتوضيح - فيض ( ره ) گويد : مقصود از مرجئه همان معناى اول از دو معنا است ( كه گذشت و آن اين بود كه مرجئه آنانند كه على عليه السّلام را چهارمين خليفه دانند ) زيرا آنهايند كه ملتهاى زيادى هستند .\r\n","description":"","footnote":"","page_name":" 135 ","page_number":135},
  {"content":"\r\n\r\nباب مؤلفة قلوبهم ( دل بدست آورده گان )\r\n1 - حضرت باقر عليه السّلام فرمود : « مؤلفة قلوبهم » مردمى بودند كه خدا را بيگانگى شناختند و از پرستش آنچه بجز خدا پرستش مىشود دست برداشته بودند ولى در دل آنها شناختن اينكه محمد رسول خدا است وارد نشده بود ، وشيوهء رسول خدا ( ص ) اين بود كه دل آنها را بدست آورد ( و آنها را به خود نزديك كنند ) و ( با نشان دادن براهين ومعجزات دين اسلام ورسالت خود را ) به آنها ميفهماند تا بفهمند و ( شرايع و دستورات دين را ) به آنها ياد ميداد .\r\nشرح - مجلسى ( ره ) گويد : بدان كه « مؤلفة قلوبهم »\r\nيك دسته از مستحقين زكات هستند كه خداوند در قرآن بيان فرموده است ، و از اين اخبار ظاهر گردد كه اينها مردمى بودند كه اظهار اسلام ميكردند ولى پا برجا در آن نبودند پس آنها يا منافق بودند و يا در شك بودند ، خداى تعالى سهمى از زكات وغنيمتها به آنها اختصاص داد تا دلشان با سلام الفت گيرد و در دين پا برجا شوند ، و در جهاد با مشركين از آنان كمك گرفته شود تا آنكه گويد : ومشهور ميان اصحاب ما آنست كه ايشان كفارى بودند كه براى جهاد از آنان دلجوئى ميشد .\r\n2 - زراره گويد : از امام محمد باقر عليه السّلام ( از تفسير ) گفتار خداى عز وجل پرسيدم ( كه فرمايد ) « والْمُؤَلَّفَةِ قُلُوبُهُمْ » ( سورهء توبه آيه 60 ) فرمود : ايشان مردمى بودند كه خداى عز وجل را بيگانگى شناختند و از پرستش آنچه جز خداوند پرستش شود دست برداشته بودند ، وگواهى دادند كه معبودى جز خداى يگانه نيست و محمد ( ص ) رسول خدا است ، ولى با اين حال در برخى از آنچه پيغمبر ( ص ) آورده بود شك داشتند ، پس خداى عز وجل به پيغمبر خود دستور داد بوسيلهء مال وعطا ( ى به آنها ) آنان را با اسلام\r\n","description":"","footnote":"","page_name":" 136 ","page_number":136},
  {"content":"\r\nالفت دهد تا اسلام آنها نيكو شود ، و بر اين دين كه بدان در آمده اند وبدان اعتراف كرده اند پا برجا شوند ، وهمانا رسول خدا ( ص ) در جريان جنگ حنين به همين وسيله از رؤساى عرب از قريش و ساير قبايل مضر دلجوئى كرد ، و از آن جمله ابو سفيان بن حرب وعيينة بن حصين فزارى بودند ، پس انصار ( از اين جريان ) خشمگين شدند ونزد سعد بن عباده ( رئيس انصار ) گرد آمدند ، وسعد آنها را در جعرانة ( كه محلى ميان مكه و مدينه بود ) خدمت پيغمبر ( ص ) آورد وعرضكرد : اى رسول خدا اجازهء سخن به من مىدهيد ؟\r\nفرمود : آرى ، پس عرضكرد : اگر اين كار ( كه انجام دادى ) يعنى اين اموال كه ميان قوم خود قسمت كردى كارى بود كه خداوند دستور داده بود ما رضايت داديم ، و اگر نه اينست ما رضايت ندهيم ؟ زراره گويد : شنيدم از حضرت باقر عليه السّلام كه فرمود : پس رسول خدا ( ص ) فرمود : اى گروه انصار آيا همهء شما با گفتار بزرگ ( ورئيستان ) سعد هم آهنگ هستند ؟ گفتند : بزرگ و سيد ما خدا ورسول اوست ، ( و تا سه مرتبه اين پرسش و جواب تكرار شد ) و در مرتبهء سوم گفتند : ما هم برأى وقول او هستيم ( و همان را گوئيم كه او گفت ) زراره گويد : شنيدم حضرت باقر عليه السّلام مىفرمود : پس خداوند نور ايمان آنها را ( براى اين حرفشان ) تنزل داد ، و براى « مؤلفة قلوبهم » در قرآن سهمى مقرر داشت .\r\nشرح - حنين نام درهء وسيعى است ميان مكه وطائف كه در آنجا در سال هشت هجرى ميان لشكر اسلام وقبيلهء هوازن وثقيف كه مردمانى مشرك وجنگجو بودند جنگى واقع شد و آن جنگ را بنام آن مكان جنگ حنين ناميدند ، و در آغاز جنگ لشكر اسلام بواسطهء دليرى وشهامت دشمن گريختند ، وبيارى خداوند باز گشتند ودشمن رو بفرار نهاده باوطاس وطائف وبطن نخله گريختند مسلمانان از پى هزيمتشدگان رفته و پس از جنگ وگريزهاى مختصرى مسلمين اموال زيادى از آنان بغنيمت گرفتند و از مردان و زنان وكودكان آنها شش هزار نفر باسيرى بردند و در ميان اسيران شيماء دختر حليمه ( و خواهر رضاعى رسول خدا ( ص ) بود كه آن حضرت ومسلمانان بيشتر آن اسيران را بسبب وساطت شيماء آزاد كردند و اموال را تقسيم كردند .\r\n","description":"","footnote":"","page_name":" 137 ","page_number":137},
  {"content":"\r\n3 - حضرت باقر عليه السّلام فرمود : هيچ زمانى « مؤلفة قلوبهم » بيشتر از امروز نبوده اند .\r\nشرح - فيض عليه الرحمة گويد : اين فرمايش حضرت بخاطر اينست كه ديانت بيشتر مسلمانان در هر زمان روى دنياى آنها پايه گذارى شده اگر وضع دنياى آنها خوب شد ( وبنوائى رسيدند ) بدين خود خوشنود شوند وتن در دهند ، و اگر چيزى از دنيا به آنها نرسيد نگران شوند و پشت پا بدين زنند .\r\n4 - اسحاق بن غالب گويد : حضرت صادق عليه السّلام به من فرمود : به نظر تو چقدر مردم اهل اين آيه هستند ( كه خدا فرمايد ) : « اگر از آن صدقات به آنها داده شود خوشنود شوند و اگر به آنها داده نشود از آن ناگهان خشم كنند » ( سوره توبه آيهء 58 ) ؟ گويد : ( خود ) آن حضرت فرمود : آنان بيش از دو سوم مردم هستند .\r\nتوضيح - شيخ طبرسى ( ره ) و ديگران گويند : چون پيغمبر ( ص ) غنيمتهاى حنين را چنانچه گذشت تقسيم فرمود حرقوس بن زهير ( يكى از آنان كه بعدها از سران خوارج شد ) يا ديگرى از منافقين به آن حضرت ايراد وخرده گيرى كردند وگفتند بتساوى قسمت نكرد ؟ يا گفتند آيا اين عدالت است ( كه بما چيزى ندهى و به آنها تقسيم كردى ؟ ) سپس اين آيه نازل شد : * ( ومِنْهُمْ مَنْ يَلْمِزُكَ فِي الصَّدَقاتِ فَإِنْ أُعْطُوا مِنْها ) * . . . يعنى وبرخى از ايشان به تو در بارهء صدقات خرده گيرند پس اگر به آنها داده شود . . . . « ومقصود حضرت اينست كه بيشتر مردمان اين زمان هم اين گونه هستند .\r\n5 - حضرت باقر عليه السّلام فرمود : هيچ گاه « الْمُؤَلَّفَةِ قُلُوبُهُمْ » بيش از امروز نبوده اند و آنها مردمانى بودند كه خدا را بيگانگى شناختند ، و از شرك بيرون آمدند ، ولى معرفت رسالت محمد ( ص ) و آنچه ( از جانب خدا آورده بود ) در دلهاى آنان استوار نشد ، ورسول خدا ( ص ) از آنان دلجوئى كرد و همچنين مؤمنين پس از رسول خدا ( ص ) با آنها الفت گرفتند تا آنكه معرفت پيدا كنند .\r\n","description":"","footnote":"","page_name":" 138 ","page_number":138},
  {"content":"\r\n\r\nباب در اشتراك منافقين وگمراهان وشيطان ( با مؤمنين و فرشتگان ) در دعوت الهيه\r\n1 - جميل گويد : طيار به من مى گفت : شيطان كه از فرشتگان نبود ، وجز اين نيست كه فرشتگان مأمور به سجده براى آدم عليه السّلام شدند ، وشيطان گفت : من سجده نميكنم ، پس چرا شيطان گنهكار شد آنگاه كه سجده نكرد با اينكه او از فرشتگان نبود ؟ گويد : من واو خدمت حضرت صادق عليه السّلام شرفياب شديم ، وبخدا سوگند پرسش خود را به طرز نيكوئى طرح كرد وعرضكرد ، قربانت شوم بفرمائيد آنچه خداوند مؤمنين را خوانده است از اين كه فرموده است : « اى كسانى كه ايمان آورده ايد » آيا منافقان هم در اين خطاب وارد ميشوند ( وخطاب شامل آنان نيز گردد ) ؟ فرمود : آرى وشامل گمراهان نيز گردد ، وشامل هر كس كه بدعوت آشكار ( اسلام ) اعتراف كرده نيز گردد ، وشيطان هم از كسانى بود كه بدعوت آشكار با آنان ( يعنى فرشتگان ) اعتراف كرده بود .\r\nشرح - مقصود از اين كه راوى گويد : طيار سؤال را خوب طرح كرد روشن است زيرا خدمت امام عليه السّلام كه رسيدند ادب را رعايت كرد و سؤال اصلى را كه صورت اعتراض بخداى تعالى داشت طرح نكرد ، بلكه سؤال ديگرى طرح كرد كه اين صورت را نداشت ولى در ريشه با هم مشترك بودند و از جواب امام عليه السّلام شبهه اصلى نيز بر طرف شده و جواب آن نيز داده ميشد ، و امام عليه السّلام چون از راه اعجاز منظور اصلى او را متوجه شده بود سؤال اصلى را هم مطرح فرموده و از آن جواب داد .\r\n\r\nباب در تفسير گفتار خداى تعالى : « وبرخى از مردم خدا را بر حرف پرستش كنند »\r\n1 - زراره گويد : از حضرت باقر عليه السّلام از گفتار خداى عز وجل : « وبرخى از مردم خدا را\r\n","description":"","footnote":"","page_name":" 139 ","page_number":139},
  {"content":"\r\nبر حرف پرستش كنند . پس اگر خوبى وخوشى به دو رسيد بدان آسوده خاطر است ، و اگر آزمايش وفتنهء به دو رسد روى برتابد در دنيا و آخرت زيانكار است « ( سورهء حج آيهء 11 ) پرسيدم ؟ فرمود : اينان مردمى بودند كه خدا را پرستش كردند ، و دست از پرستش آنچه جز خدا پرستش ميشد كشيدند ، ولى در بارهء محمد ( ص ) و آنچه آورده بود شبهه كردند ، و در شك بودند ، پس اسلام را به زبان جارى كردند وگواهى دادند كه معبودى جز خداى يگانه نيست و اين كه محمد ( ص ) رسول خدا است ، وبقرآن نيز اعتراف كردند ، ولى با اين حال آنها در بارهء محمد ( ص ) و آنچه آورده بود در شك بودند ، اگر چه در بارهء خدا شك نداشتند ، خداى عز وجل فرمايد : » وبرخى از مردمند كه خدا را بر حرف پرستش كنند « يعنى بر شك در بارهء محمد ( ص ) و آنچه آورده است » پس اگر به او خوبى رسد « يعنى عافيت در خود و مال وفرزندش » به آن آسوده گردد « وخوشنود گردد » و اگر فتنه اى به او رسد « يعنى بلائى در تن و يا مالش ، آن را بفال بد گيرد و از پا برجا بودن بر اقرار پيغمبر ( ص ) بدش آيد وبتوقف و شك برگردد ، وبدشمنى خدا ورسولش وانكار بپيغمبر و آنچه آورده است برخيزد .\r\nشرح - « حرف » در لغت به معناى طرف و كنار و حاشيه است ، مجلسى ( ره ) از بيضاوى نقل كند كه در تفسير « على حرف » گفته است يعنى در كنار دين است و پا برجا نيست مانند كسى كه در كنار ( و حاشيه ) لشكر است اگر احساس پيروزى كند پابرجا بايستد وگر نه فرار كند وبگريزد ، و روايت شده كه اين آيه در بارهء دسته اى از بدويان حجاز نازل گرديد كه بمدينه آمده بودند ( واسلام اختيار كرده بودند ) و هر كدام تنش سالم بود واسبش كرهء خوبى ميزائيد ، وزنش پسر نيكوئى مىآورد و مال وگله اش زياد ميشد ميگفت از وقتى وارد در اين دين شده ام جز خوبى نديدم ، ودلبند وآسوده خاطر ميگرديد و اگر بر خلاف آن بود ميگفت : جز بدى چيزى نديدم وبرميگشت .\r\n2 - ونيز زراره از آن حضرت حديث كند كه در تفسير اين آيه فرمود : ايشان مردمى بودند كه خدا\r\n","description":"","footnote":"","page_name":" 140 ","page_number":140},
  {"content":"\r\nرا يگانه دانستند ، و از پرستش آنچه جز خداوند پرستش شود دست برداشتند ، پس ( بدين جهت ) از شرك بيرون جستند ، ولى ندانستند كه محمد ( ص ) رسول خداست ، و اينها خدا را پرستيدند با شك در باره محمد ( ص ) و آنچه آورده است ، پس اينان نزد رسول خدا ( ص ) آمدند وگفتند : ما نظر ميكنيم اگر ديديم اموال ما بسيار شد و از جهت تن خودمان وفرزندانمان بعافيت وصحت مانديم ميدانيم كه او راستگو است وپيامبر خدا است ، و اگر جز اين شد تأمل ميكنيم ، خداى عز وجل فرمود : « پس اگر به او خوبى رسد بدان آسوده خاطر گردد » يعنى عافيت در دنيا « و اگر فتنه اى به او رسد » يعنى بلائى در جان ومالش « روباز گرداند » ( يعنى ) به شك خود بسوى شرك باز گردد « زيانكار است در دنيا و آخرت اينست آن زيان آشكار ، ميخواند جز خدا آنچه را نه زيانش رساند و نه سودش دهد » ( سورهء حج آيه 12 ) فرمود : بشرك برگردد وجز خدا را بخواند وجز او را پرستش كند ، پس برخى از آنها كسانى هستند كه ميفهمند و ايمان در دلشان وارد گردد ، پس ايمان آورد وباور كند و از سر منزل شك بمقام ايمان در آيد ، ( دستهء ديگر ) آنهايند كه بر شك خود پابرجايند و ( دستهء سوم ) آنهايند كه بشرك برگردند .\r\nوعلى بن ابراهيم نيز مانند اين خبر را از زراره حديث كرده است .\r\n\r\nباب كمتر چيزى كه بنده بسبب آن مؤمن شود و يا كافر و يا گمراه گردد\r\n1 - سليم بن قيس گويد : شنيدم على عليه السّلام ميفرمود : - ( و اين هنگامى بود ) كه مردى نزد آن\r\n","description":"","footnote":"","page_name":" 141 ","page_number":141},
  {"content":"\r\nحضرت آمده بود و به او عرضكرد : ( 1 ) كمتر چيزى كه بنده بسبب آن مؤمن شود چيست ؟ و كمتر چيزى كه بنده بوسيله آن كافر گردد چيست ؟ و كمتر چيزى كه بنده با آن بنده با گمراه است چيست ؟ حضرت به او فرمود پرسيدى پس پاسخش را ( دقت كن و ) بفهم - .\r\nاما كمتر چيزى كه بنده بدان مؤمن است آنست كه خداى تبارك و تعالى خودش را به آن بنده بشناساند پس ( آن بنده ) بفرمانبردارى براى او اقرار كند ، و ( سپس ) پيغمبرش ( ص ) را به او بشناساند پس بفرمانبردارى او نيز اقرار كند ، و ( همچنين ) امام وحجت خود را در زمين ، وگواهش را بر خلق به او معرفى كند ، و براى او هم بفرمانبردارى اعتراف كند ، ( سليم گويد : ) من عرضكردم : اى امير مؤمنان و اگر چه همه چيز را بجز آنچه بيان فرمودى نداند ؟ فرمود : آرى در صورتى كه هر گاه دستورى به او دهند اطاعت كند ، و اگر نهيش كردند نكند .\r\nو كمتر چيزى كه بنده بسبب آن كافر گردد آنست كه كسى چيزى را كه خدا از آن نهى كرده است پندارد كه ( جايز است ) و خدا به آن دستور داده ( يعنى بدعتى در دين گذارد ) ، و اين معنى را دين خود كند و به آن بماند ، وپندارد كه خداى را كه به آن كار ( بپندار خودش ) دستور داده پرستش كند ، ( در حالى كه ) جز اين نيست كه شيطان را پرستش كند .\r\nو كمتر چيزى كه بنده بواسطهء آن گمراه شود اينست كه حجت خداى تعالى وگواهش را بر بندگانش نشناسد ( يعنى ) آن كس را كه خداى عز وجل دستور بفرمانبرداريش داده ، وولايتش را فرض ( و واجب ) فرموده ، ( سليم گويد : ) من عرضكردم : اى امير مؤمنان آنان ( يعنى حجت وگواهان ) را برايم توصيف كن ، فرمود : آنها كسانى هستند كه خداى عز وجل آنها را قرين خود وپيغمبرش ساخته وفرموده است : « اى آنان كه ايمان آورده ايد خدا ورسول واولياء امر خود را فرمانبريد » ( سورهء نساء آيهء 59 ) عرض\r\n","description":"","footnote":"","page_name":" 142 ","page_number":142},
  {"content":"\r\nكردم : ( 1 ) اى امير مؤمنان خدا مرا بفدايت كند برايم واضح كن ( وآشكارتر بيان فرما ) فرمود : آنان كه رسول خدا ( ص ) در آخرين خطبه اش روزى كه خداى عز وجل قبض روحش فرمود ( واو را بنزد خودش برد ) فرمود : من همانا دو چيز در ميان شما ميگذارم كه پس از من هرگز گمراه نشويد تا مادامى كه به آن دو چنگ زنيد : كتاب خدا ، وعترتم كه اهل بيت ( وخاندان ) منند زيرا خداى لطيف وآگاه به من سفارش كرده كه آن دو از هم جدا نشوند تا در كنار حوض بر من وارد شوند ، مانند اين دو ( انگشت كه با هم برابرند ) و دو ( انگشت سبابهء خود را بهم چسباند ونميگويم مانند اين دو انگشت - و انگشت سبابه ووسطى را بهم چسباند .\r\n( يعنى با هم برابرند و اين طور نيست ) كه يكى بر ديگرى پيش باشد ( و جلو افتد ) پس بهر دوى اينها چنگ زنيد تا نلغزيد وگمراه نشويد ، وبرايشان جلو نيفتيد كه گمراه شويد .\r\n\r\nباب\r\n1 - حضرت صادق عليه السّلام فرمود : همانا بنى اميه براى مردم تعليم ايمان را آزاد گذاردند و تعليم شرك را آزاد نگذاردند ، زيرا اگر مردم را بر آن وادار ميكردند آن را نمىپذيرفتند .\r\nشرح - مجلسى ( ره ) از پدر شيخ بهائى قدس سره نقل كند كه گفته است : در معنى اين حديث گفته اند مقصود اين است كه بنى اميه مردم را آزاد گذاردند و آنها را به ياد گرفتن ايمان وادار نكردند و از اين زحمت آنان را فارغ كردند ، زيرا اگر بر آن وادارشان ميكردند ورنج آن را به آنان تكليف ميداشتند آن را نمىشناختند ، زيرا ايمان عبارت از ( شناسائى ) اهل بيت بود وبنى اميه دشمن اهل بيت بودند وچگونه مردم را به ياد گرفتن چيزى وادار ميكردند كه سبب زوال دولت وسلطنت آنها بود بخلاف شرك كه منافاتى با سلطنت آنها نداشت ، سپس مجلسى ( ره ) گويد : وپوشيده نماند كه اين معنى دور است بلكه ظاهر اينست كه مقصود امام عليه السّلام اين بوده كه آنها چيزى كه مردم را از اسلام بيرون برد يادشان نميدادند ( وبصرف دستورات اوليه اسلام وكلياتى اكتفا ميكردند و اگر آنچه موجب شرك مىشود و مردم را از دين بيرون\r\n","description":"","footnote":"","page_name":" 143 ","page_number":143},
  {"content":"\r\nبرد بمردم ياد ميدادند مردم پيروى آنها را ميكردند و آنها را از مقام خلافت وزمامدارى اسلام طرد مينمودند ) مانند انكار كردن نصوصى كه پيغمبر ( ص ) در باره خلافت على عليه السّلام وفرزندانش فرموده بود ، و مانند اينكه هر كس بر امير المؤمنين على عليه السّلام خروج كند يا او را سب كند يا دشمنى با او و اهل بيت او را آشكار كند مشرك است و از دين خارج شده ، زيرا اگر اينها را بمردم ياد مىدادند و مردم متوجه ميشدند هرگز پيروى امثال آن غاصبين ياغى را نميكردند ( اين بود گفتار مجلسى ( ره ) با پارهء توضيحات مربوط به آن ) .\r\n\r\nباب ثبوت ايمان و اين كه آيا رواهست خدا ايمان را از كسى بگيرد ؟\r\n1 - حسين بن نعيم صحاف گويد : به حضرت صادق عليه السّلام عرضكردم : چگونه است كه ( گاهى ) انسان نزد خداوند مؤمن است و ايمان او نزد خدا ثابت است سپس خداوند پس از آن او را از ايمان بكفر ببرد ؟ گويد : حضرت در پاسخ فرمود : همانا خداى عز وجل عادل است ، وجز اين نيست كه بندگانش را بايمان به خود خوانده است نه بكفر ، وأحدى را بكفر دعوت نكرده است ، پس هر كه به او ايمان آورد وايمانش نزد خداوند ثابت گردد خداى عز وجل ديگر او را از ايمان بكفر منتقل نسازد .\r\nمن عرضكردم : ( گاهى ) مردى كافر است ، وكفرش نزد خدا ثابت است سپس خداوند او را پس از آن از كفر بايمان منتقل سازد ( اين چگونه است ؟ ) فرمود : همانا خداى عز وجل همهء مردم را بر فطرت ساده آفريده ، كه نه ايمان بشريعتى را بفهمند و نه كفر وانكارى دانند . سپس رسولان را فرستاد كه بندگان را بايمان به خدا دعوت كنند ، پس برخى را خداوند ( بدين وسيله ) هدايت وراهنمائى فرمود ، وبرخى را هدايت نفرمود .\r\n","description":"","footnote":"","page_name":" 144 ","page_number":144},
  {"content":"\r\nشرح - در قسمت اول حديث جواب و سؤال واضح است ، ولى در قسمت دوم بنا بر اينكه « جملهء قلت له : فيكون الرجل كافرا . . . . ) * « جملهء استفهاميه باشد نه خبريه چنانچه ظاهر همانست ، امام عليه السّلام جواب صريح به پرسش راوى نداده است بلكه بجاى آن يك قاعدهء كليه بيان فرموده است . مجلسى ( ره ) پس از احتمالاتى كه در قسمت اول و دوم حديث داده است در قسمت دوم آن چنين گويد : ظاهر اينست كه كلام سائل استفهام ( وپرسش ) باشد ، و حاصل جواب ( وپاسخ ) اينست كه خداى تعالى بندگان را بر فطرتى آفريده كه قابل پذيرش ايمان است ، وبوسيلهء فرستادن رسولان وبرپا داشتن حجتهاى خود بر همهء آنها حجت را تمام كرده ، پس هيچ كس در قيامت حجتى بر خدا ندارد ، وأحدى از آنها مجبور بر كفر نيست نه از نظر آفرينش و نه از نظر كوتاهى كردن در هدايت وراهنمائى وبرپا داشتن حجت ، ليكن برخى مشمول لطف خاص پروردگار شدند و همان باعث تأييد آنها در ايمانشان شد ، وبرخى بواسطه سوء اختيار خودشان سزاوار لطف خاص او نشدند و كافر شدند در عين حال مجبور بكفرهم نبودند و همين معناى » امر بين امرين « است كه بارها گفته ايم .\r\nومحتمل است كه مقصود از فرمايش آن حضرت «\r\nفمنهم من هدى الله . . . ) * « اين باشد كه برخى از اين هدايت عامه بهره مند شدند وبرخى بهره مند نشدند و اين معنى بمسلك متكلمين موافقتر است ، و معناى اول با اخبار ديگر سازگارتر است ، والله اعلم بحقيقة الاسرار .\r\n\r\nباب آنان كه ايمان عاريه دارند\r\n1 - محمد بن مسلم از يكى از دو امام باقر و يا امام صادق عليهما السّلام حديث كند وگويد : شنيدم كه ميفرمود : همانا خداى عز وجل خلقى را براى ايمان ثابت آفريده كه ايمانشان زوال ندارد ، وخلقى را براى كفر آفريده كه كفرشان زوال ندارد ، وخلقى را ميانه اين دو آفريده ، وببرخى از ايشان ايمان را بعاريت داده ، كه اگر بخواهد براى آنها بپايان رساند مىرساند ، و اگر بخواهد از ايشان بگيرد ميگيرد ، و فلان كس از آنها بود كه ايمانش عاريت بود .\r\nشرح - مجلسى ( ره ) گويد : گفته شده است : كه « لام » در « للايمان » لام عاقبت است يعنى خلقى آفريده كه سرانجام وعاقبت آنها در علم ازلى ايمان است وزوال در ايمانشان نيست و آنها پيمبران واوصياء\r\n","description":"","footnote":"","page_name":" 145 ","page_number":145},
  {"content":"\r\nآنها وپيروانشان از مؤمنين بوده اند كه در ايمان ثابت وپابرجا بوده اند ، وخلقى آفريده كه عاقبت وسرانجام آنها در علم ازلى خداى عز وجل كفر بوده و دسته اى هم در اين ميان آفريده كه در علم ازلى او در زمين مستضعفين ( وناتوانان ) بوده اند . . . تا آن كه گويد و ظاهر اينست كه مقصود از فلان كس ابو الخطاب ( محمد بن مقلاص است كه حضرت صادق عليه السّلام او را بواسطهء غلوش لعن فرمود ) و احتمال داده است كه مقصود ابن عباس يا ديگران باشند و در آخر گويد لكن در اخبار بعدى بيايد كه امام عليه السّلام تصريح بنام ابو الخطاب فرموده است ، وفيض ( ره ) نيز همين معنا را اختيار كرده است .\r\n2 - حضرت صادق عليه السّلام فرمود : همانا بنده بامداد كند در حالى كه مؤمن است وشام كند در حالى كه كافر است ، و ( بالعكس گاهى شود كه ) صبح كند كافر وشام كند مؤمن ، ( و در اين ميان ) مردمى هستند كه ايمانشان عاريت است وسپس از آنها گرفته شود و آنها را معارين ( يعنى عاريت داده شدگان ) نامند ، سپس فرمود : فلانى از آنها است .\r\n3 - عيسى شلقان گويد : ( روزى ) نشسته بودم و حضرت موسى بن جعفر عليهما السّلام ( كه در آن زمان كودكى بود بر من ) گذر كرد وبره اى با او بود ، گويد : من عرضكردم : اى پسر من مىبينى پدر شما چه مىكند ؟ ما را به چيزى فرمان دهد سپس از همان چيز نهى ( و جلوگيرى ) كند ، بما دستور داده كه ابو الخطاب را دوست بداريم سپس دستور داد كه او را لعن كنيم و از او بيزارى جوئيم ؟ پس آن حضرت عليه السّلام در حالى كه پسر بچه اى بود فرمود : همانا خداوند خلقى را براى ايمان آفريد كه ( آن ايمان ) زوال ندارد ، وخلقى را آفريد براى كفر كه زوال ندارد ، و در اين ميان هم خلقى آفريد و ايمان را بعاريت به آنها داد و اينها را معارين نامند ، كه هر گاه ( خداوند ) بخواهد ايمان را از ايشان برگيرد وابو الخطاب از كسانى است كه ايمان را بعاريت به دو داده بودند . گويد : پس از آن من خدمت حضرت صادق عليه السّلام شرفياب شدم و آنچه ( بفرزندش ) أبو الحسن ( موسى ) گفته بودم وپاسخى كه به من داده بود همه را بعرض امام صادق\r\n","description":"","footnote":"","page_name":" 146 ","page_number":146},
  {"content":"\r\nعليه السّلام رساندم ، حضرت فرمود : اين كلام از جوشش نبوت است ( يعنى از سرچشمه نبوت جوشيده است . از فيض - ره .\r\nشرح - ابو الخطاب محمد بن مقلاص اسدى كوفى است كه در آغاز كارش از اصحاب حضرت صادق عليه السّلام و از بزرگان آنها بود سپس برگشت ومذاهب باطلى اختراع كرد و امام صادق عليه السّلام او را لعن كرد و از او بيزارى جست ، وروايات بسيارى در مذمت او رسيده كه دلالت بر كفر ولعنش كند ، وگويند كه در بارهء حضرت صادق عليه السّلام غلو كرد تا بدان جا كه آن حضرت را خدا ميخواند و خود را از طرف آن حضرت پيغمبر بر اهل كوفه ميدانست .\r\n4 - از برخى از اصحاب ما حديث شده است كه حضرت ابو الحسن عليه السّلام ( موسى بن جعفر يا فرزندش رضا عليهم السّلام ) فرمود : بدرستى كه خداوند پيغمبران را به نبوت خلق فرمود وجز پيغمبر نباشد ، و مؤمنين را بر ايمان آفريده وبجز مؤمن نباشد ( يعنى اينان بر نبودت وايمانشان ثابت قدم هستند وهرگز برنمىگردند ) ومردمى را ايمان عاريت داده ، پس اگر بخواهد براى آنها بپايان رساند ، و اگر بخواهد از ايشان باز گيرد ، فرمود : و در بارهء ايشان جارى است ( معناى آيهء شريفه ) « پس پايدار باشد وناپايدار ( سوره انعام آيه 98 ) وبمن فرمود : فلانى ايمانش عاريتى بود ، و همين كه بر ما دروغ بست آن ايمان عاريه از او گرفته شد .\r\nتوضيح - تمام آيه شريفه اين است كه خداوند فرمايد : « او است كه شما را از يك تن آفريد پس مستقر ( وپايدار ) ومستودع ( ناپايدار ) همانا تفصيل داديم آيتها را براى گروهى كه در مىيابند » .\r\n5 - حضرت صادق عليه السّلام فرمود : خداوند پيمبران را بر سرشت نبوت آفريد پس هرگز برنگردند واوصياء ( آنها را ) بر سرشت وصيتها ( و آنچه به آنها سفارش شده ) آفريد ، پس هرگز برنگردند ، وبرخى\r\n","description":"","footnote":"","page_name":" 147 ","page_number":147},
  {"content":"\r\nاز مؤمنين را بر سرشت ايمان آفريده پس هرگز برنگردند ، وبرخى از ايشان كسى است كه ايمانش عاريتى است ، پس اگر دعا كند و در دعا اصرار ورزد با ايمان بميرد .\r\n\r\nباب در نشانهء عاريت دار ( ايمان )\r\n1 - مفضل جعفى گويد : حضرت صادق عليه السّلام فرمود : براستى حسرت وپشيمانى وواى ، همهء اينها براى آن كس است كه به آنچه بيند سود نبرد و آنچه بر آن استوار است ( از روش و عقيده ) نداند كه چيست وآيا برايش سود بخشد يا زيان ؟ من عرضكردم : قربانت پس از ميان اين مردم رستگارشان بچه چيز شناخته شود ؟ فرمود : آن كس كه كردارش با گفتارش موافقت دارد ( و آنچه ميگويد بدان عمل كند ) گواهى بنجات ورستگارى براى او ثابت شده ، و هر كه كردارش موافقت با گفتارش ندارد ايمانش عاريت است .\r\nشرح - مجلسى ( ره ) در گفتار امام صادق عليه السّلام كه فرمود : « همهء اينها براى آن كس است . . . » گويد : يعنى براى آن كس كه آنچه بيند و از عقايد و احكام واعمال و اخلاق وآداب داند بر طبق آن عمل نكند . و در جملهء « فاثبت له الشهادة »\r\nگويد : « اثبت » بصيغهء مجهول خوانده شود ، يعنى خداى تعالى وفرشتگانش وحجتهاى الهى وهمهء مؤمنين برستگار بودنش گواهى دهند .\r\n\r\nباب سهو دل ( وغفلت وفراموشى آن )\r\n1 - ابو بصير و ديگران از حضرت صادق عليه السّلام حديث كنند كه فرمود : بدرستى كه ساعتى از شب و روز بر دل بگذرد كه نه در آن كفر است و نه ايمان ، وبمانند پارچه كهنه است ، گويد : سپس به من فرمود ","description":"","footnote":"","page_name":" 148 ","page_number":148},
  {"content":"\r\nآيا تو در نفس خودت چنين چيزى را درك نكرده اى ؟ فرمود : سپس از طرف خدا است كه هرطور بخواهد نقطه اى بدل زند ( نقطهء ) كفر باشد يا ( نقطهء ) ايمان . مانند همين خبر از محمد بن أبى عمير حديث شده است .\r\nشرح - مجلسى ( ره ) گويد : مقصود از قلب ( ودل ) در اينجا همان نفس ناطقهء انسانى است كه محل ايمان وكفر است نه آن عضو ( گوشتى ) صنوبرى كه در طرف چپ سينه است ، وجهت اين كه بنفس ناطقه قلب گفته اند براى انقلاب و تغيير پيدا كردن حالات او است ، يا براى اينست كه تعلق نفس انسانى در اول بروح حيوانى است و آن بخاطر لطيفى است كه از قلب برخيزد . ومقصود از ساعت ( كه فرمود : ساعتى از شب و روز بر دل بگذرد . . . ) همان ساعت غفلت از حق تعالى و مشغول بودن بما سواى اوست يعنى در آن ساعت به ياد هيچ يك از ايمان وكفر نيست ، يا در حالى است كه حكم بكفرش نتوان كرد وتوجه بعالم قدس و حق نيز ندارد ، و در معناى « نكتة » گويد : در نهاية گفته است : نكته يعنى اثر كمى مانند چركى روى آينه و شمشير و مانند آن دو ، و در قاموس گويد : « نكت » : آنست كه با چوب يا چيز ديگرى به زمين بزنى كه آن اثرى بجا بگذارد ، و « نكتة » به معناى نقطه است و شبيه بچركى است كه در آئينه باشد . ومقصود از اينكه نكته از جانب خدا است باعتبار توفيق ونبودن آن از جانب خدا است كه هر دوى آنها نيز از اختيار كردن خوب و بد خود بنده است .\r\n2 - ابو بصير گويد : شنيدم كه حضرت باقر عليه السّلام فرمود : گاهى دل در آن ( هيچ يك ) از ايمان وكفر نيست ، مانند يك قطعهء گوشت ، آيا هيچ يك از شما اين را ( كه گفتم ) نيافته ( و درك نكرده است ؟ ) .\r\n3 - حضرت موسى بن جعفر عليهما السلام فرمود : خداوند دلهاى مؤمنان را پيچيده وبسته بايمان آفريده ( يعنى مانند نامهء لوله كرده وخانهء بسته كه جز نويسنده نامه و صاحب خانه كسى ندادند چه در آن است ) وهنگامى كه بخواهد آنچه در آنست بدرخشد بباران حكمت آبياريش كند ، وبذر علم در آن بكارد ، و زارع و سرپرست آن پروردگار جهانيان است .\r\nشرح - مجلسى ( ره ) گويد : اين كه حضرت تعبير به پيچيدگى وبستگى دل فرمود اشاره بسهو\r\n","description":"","footnote":"","page_name":" 149 ","page_number":149},
  {"content":"\r\nوغفلت دل است و از اين روى ( كلينى ره ) اين حديث را در اين باب آورده است ، و گفته شده : كه چون خلقت دنبال علم است وبارى تعالى پيش از آفرينش هر چيزى علم به آن دارد چنانچه پس از آفرينش آن علم به آن دارد وقلب مؤمن به اختيار خود او بايمان متصف گردد ، پس اين تعبير درست است كه خداوند آن را به اين وصف آفريده وجبرى لازم نيايد .\r\nوگويا مقصود از حكمت ( در حديث ) آن اضافاتى است كه از طرف پروردگار عالم شود ، ومقصود از علم چيزى است كه انسان با انديشه وتدبر بدست آورد و از كتاب وسنت برگيرد ، پس امام عليه السّلام به اين كلام اشاره فرموده كه با تدبر وانديشه به تنهائى بدون افاضات سبحانى نتوان ( ايمان را ) بدست آورد ، وكوشش بىتوفيق سود ندهد ، و حضرت در اينجا علم را به بذر تشبيه فرموده وحكمتى كه افاضات سبحانى است بباران ، و چنانچه تخم افشاندن در زمين بدون باران ثمر ندهد وسبز نشود ، كوشش بنده بدون افاضهء پروردگار بىنتيجه ماند .\r\n4 - امام صادق عليه السّلام فرمود : دل ميان سينه وگلوگاه لرزانست تا بايمان بسته شود ، و چون بايمان بسته شد قرار گيرد ، واينست گفتار خداى عز وجل : « وآنكه ايمان به خدا آرد در دلش راه يابد و آرام گردد » ( سورهء تغابن آيهء 11 ) .\r\n5 - ونيز حلبى از آن حضرت حديث كند كه فرمود : براستى دل در درون انسان مضطرب ولرزانست و حق را جستجو كند ، و چون بدان رسد آرامش پيدا كند و قرار گيرد ، سپس اين آيه را تلاوت فرمود : « آن كس را كه خداوند بخواهد رهنمائيش كند سينه اش را براى ( پذيرفتن ) اسلام بگشايد - تا آنجا كه فرمايد : « چنان كه گوئى به آسمان بالا رود » ( سورهء انعام آيه 125 ) .\r\nشرح - تمام آيه اينست كه « و آن كس را كه خواهد گمراه سازد سينه اش را تنگ وگرفته كند چنانچه گوئى به آسمان بالا رود » و در اين تشبيه كه خداوند فرموده است وجوهى گفته اند : يكى اينكه معناى آن اينست كه چون او را باسلام دعوت كنند پذيرش آن براى او مانند اينست كه او را به بالا رفتن به آسمان تكليف كرده اند ، ديگر اين كه مانند اينست كه قلبش را به آسمان كشتند بخاطر اينكه دست كشيدن از روش باطل ومذهب خودش براى او بسيار سخت ودشوار است .\r\n","description":"","footnote":"","page_name":" 150 ","page_number":150},
  {"content":"\r\n6 - ابو بصير گويد : شنيدم از حضرت صادق عليه السّلام كه ميفرمود : در ساعتى از شب و روز است كه در دل نه ايمان باشد و نه كفر ، آيا تو چنين نيافته اى ؟ سپس پس از آن ( ساعت ) نقطه اى از جانب خداوند بهر چه خواهد در دل بنده اش افتد ، اگر خواهد بايمان و اگر خواهد بكفر .\r\nتوضيح - اين حديث همانند حديث اول است كه با شرحش گذشت .\r\n7 - ونيز يونس بن ظبيان از آن حضرت عليه السّلام حديث كند كه فرمود : خداوند دلهاى مؤمنين را سربستهء بايمان آفريده ، و چون خواهد آنچه در آنها است بدرخشيد آنها را بحكمت بگشايد و تخم علم در آنها گشت كند ، و زارع و سرپرست آنها پروردگار جهانيانست .\r\nتوضيح -\r\nاين حديث نيز همانند حديث سوم است كه با شرحش گذشت .\r\n\r\nباب در تيرگى دل منافق گر چه زبان آور ( وسخنور ) باشد وروشنى دل مؤمن گر چه كوته زبان باشد و نتواند آنچه در دل دارد به زبان آورد\r\n1 - عمرو گويد روزى حضرت صادق عليه السّلام بما فرمود : ( گاهى ) مردى را مىبينى كه در سخنورى در يك لام يا واوى خطا نكند ، خطيب ( وسخنورى ) است زير دست وشيوا ولى همانا دلش از شب تاريك وظلمانى\r\n","description":"","footnote":"","page_name":" 151 ","page_number":151},
  {"content":"\r\n\r\nتاريكتر وسياهتر است ، و ( گاهى ) مردى را بينى كه نتواند آنچه در دل دارد به زبان آورد ، اما دلش مانند چراغ نور افشانى كند .\r\n2 - سعد از امام باقر عليه السّلام حديث كند كه فرمود : همانا دلها چهار ( گونه ) اند : دلى كه در آن نفاق وايمانست ، ودلى كه وارونه است ، ودلى كه مهر خورده است ( و از چرك وزنگ روى آن پوشيده است ) ، ودلى كه تابناك و پاكيزه است ، من عرضكردم : تابناك كدام است ؟ فرمود : آنكه چون چراغى در آن است ، و اما دل مهر خورده آن دل منافق است ، و اما دل تابناك آن دل مؤمن است ، كه اگر خدا به او بدهد شكر كند ، و اگر گرفتارش كند صبر كند ، و اما وارونه آن دل مشرك است ، سپس اين آيه را خواند : « آيا آن كس كه نگونسار بر روى خويش راه رود راهنمونتر است يا آن كس كه ميرود استوار بر راهى راست ؟ » ( سورهء ملك آيه 22 ) و اما آن دلى كه در آن ايمان ونفاق ( هر دو ) هست ( دل ) آن مردمى است كه در شهر طائف بودند ( و گاهى مؤمن و گاهى منافق بودند ) پس هر كدام در حال نفاق مرگش فرا ميرسيد ( از لحاظ ايمان ) هلاك بود ، و اگر در حال ايمان اجلش ميرسيد رستگار بود .\r\nتوضيح - مجلسى ( ره ) گويد : ذكر مردمان طائف از باب تمثيل است ومقصود همهء آن مردمى باشند كه شك دارند ( و در حال شك وترديد روزگارشان را بسر برند ) .\r\n3 - ابو حمزهء ثمالى از حضرت باقر عليه السّلام حديث كند كه فرمود : دلها سه ( گونه ) اند : دل وارونه كه هيچ خير وخوبى در آن جا نكند و آن دل كافر است ، ودلى كه در آن نقطهء سياهى است ، وخوبى وبدى در آن با هم در كشمكش باشند ، پس هر كدام از آن دل باشد بر آن ديگرى چيره گردد ، ودلى است باز\r\n","description":"","footnote":"","page_name":" 152 ","page_number":152},
  {"content":"\r\nوگشاده كه در آن چراغهائى است تابناك ، ونورش تا روز رستاخيز خاموش نگردد و آن دل مؤمن است .\r\nتوضيح - مجلسى ( ره ) گويد : اينكه در اين حديث فرمود : « دلها سه گونه اند » منافاتى با حديث گذشته كه فرمود : « دلها بر چهار گونه اند » ندارد ، زيرا فرمايشش كه فرمود : ودلى كه در آن نقطه تاريك است شامل دو قسم گردد يكى دلى كه در آن ايمان ونفاق است ، و ديگر دل منافق ، و اين كه فرمود : « تا روز رستاخيز نورش خاموش نگردد » اشاره باينست كه دلى كه بنور ايمان ومعارف روشن شد پس از جدا شدن از بدن نيز در عالم برزخ و پس از آن روشن است ، و آن نور هرگز از او گرفته نشود .\r\n\r\nباب در تغييرات حالات دل\r\n1 - سلام بن مستنير گويد : من در خدمت حضرت باقر عليه السّلام بودم كه حمران بن اعين ( يكى از اصحاب آن حضرت ) وارد شد ، و از چيزهائى از آن حضرت پرسيد ، پس همين كه خواست برخيزد به امام باقر عرضكرد : من شما را آگاه كنم - خداوند عمر شما را دراز كند و ما را بوجود شما بهره مند سازد - كه ما خدمت شما ميرسيم و از نزد شما بيرون نميرويم تا اينكه ( در نتيجه ) دلهاى ما نرم شود ، وجانهاى ما از ( نداشتن ) اين دنيا تسلى يابد ، و آن چه از اين اموال ودارائى كه در دست مردم است بر ما خوار وپست شود ، سپس از نزد شما بيرون رويم و همين كه ( دوباره ) پيش مردم وتجار رويم دنيا را دوست بداريم ؟ ( اين چگونه است ؟ ) گويد : آن حضرت عليه السّلام فرمود : همانا اينها دلهاست كه گاهى سخت شود ، و گاهى هموار وآسان .\r\nسپس فرمود : هر آينه ياران محمد ( ص ) عرضكردند : اى رسول خدا ما بر نفاق از خودمان ترسناكيم ؟\r\nفرمود : چرا از آن مىترسيد ؟ عرضكردند : هنگامى كه نزد شما هستيم وشما ما را متذكر كنيد ؟ وبآخرت تشويق\r\n","description":"","footnote":"","page_name":" 153 ","page_number":153},
  {"content":"\r\nكنيد ، از خدا مىترسيم و در دنيا را ( يكسره ) فراموش كنيم و در آن بىرغبت شويم تا آنجا كه گويا آن حضرت را به چشم خود ببينيم وبهشت ودوزخ را ( بنگريم ) و چون از خدمت شما برويم و داخل اين خانه ها گرديم ، و بوى فرزندان را بشنويم و زنان وخاندان را بنگريم از آن حالى كه نزد شما داشتيم برگرديم به حدى كه گويا ما هيچ نداشته ايم ( وشما را نديده وخدمت شما نبوده ايم و آن حال قبلى را نداشته ايم ) آيا شما از اين كه اين تغيير حالت نفاق باشد بر ما ميترسيد ؟ رسول خدا ( ص ) به آنها فرمود : هرگز ( اين نفاق نيست ) ، اينها وسوسه هاى شيطانيست كه شما را به دنيا تشويق كند ، به خدا سوگند اگر شما به همان حالى كه به آن خودتان را توصيف كرديد ميمانديد هر آينه فرشتگان دست در دست شما ميگذاردند ( و بدون وسيله ) روى آب راه ميرفتيد ، و اگر نبود كه شما گناه ميكنيد سپس از خدا آمرزش ( آن گناه را ) خواهيد هر آينه خداوند خلقى مىآفريد تا گناه كنند وسپس از خدا آمرزش خواهند وخداوند آنها را بيامرزد ، وبراستى مؤمن در گناه افتد ( يا بامتحان در گناه گرفتار شود ) وبسيار توبه كند ، آيا نشنيده اى گفتار خداى عز وجل را ( كه فرمايد : ) « همانا خداوند دوست دارد توبه كنندگان را ودوست دارد پاكيزه جويان را » ( سوره بقره آيهء 222 ) و ( نيز ) فرمايد : « وآمرزش خواهيد از پروردگار خويش سپس بازگشت كنيد بسوى او » ( سورهء هود آيه 90 ) .\r\nشرح - مجلسى ( ره ) گويد : اين كه حضرت فرمود : دلها گاهى سخت باشد . . . « يعنى از رو آوردن بعالم قدس وبيكسو نهادن دنيا » و گاهى هموار . . . « يعنى نرم باشد وپيروى از عقل كند وشهوات را به آسانى ترك كند ، وجهتش اينست كه روش خداوند تعالى در بارهء انسان اينست كه او واسطهء ميان فرشتگان وشياطين باشد ، پس فرشتگان ثابت در مقام قدسند ، وشياطين مستغرق در شرور وخطاها وخوانندگان بگناهان وزشتيها هستند و همچنين بهائم در وضعى هستند كه ميل بشهوات ورغبت بسوى لذات دارند ، و انسان در ميان اين هر دو قرار گرفته و از هر دو نشانهء تركيب يافته ، زيرا روحش از عالم قدس وتنش از حيوانات گرفته شده . . . . تا آنجا كه گويد : رسول ( ص ) اشاره فرمود : با اينكه حالت اول شما ( يعنى اصحاب وپيروانش ) حالت شريفى است وادامه آن باعث تشبيه بفرشتگان و رسيدن بمقامات عاليه شود ، و اما حالت\r\n","description":"","footnote":"","page_name":" 154 ","page_number":154},
  {"content":"\r\nدوم كه آلودگى بگناهان و طلب آمرزش پس از آن باشد خالى از حكمت الهى نيست بگفتارش كه فرمود : « به خدا سوگند اگر ادامه دهيد . . . » زيرا مانع از ظهور اين آثار ( يعنى مصافحه فرشتگان و راه رفتن بر روى آب ) كدورتهاى جسمانى وعلقه هاى بشرى ووسوسه هاى شيطانى وميل بزيورهاى دنيائى است ، و چون اينها زائل گرديد و اين موانع از بنده دور شد نور صرف و روح خالص گردد ، بصفات فرشتگان متصف شود ، ويكسره بروحانيين ملحق گردد و با آنان باشد و مانند آنها بر روى آب راه رود ، و اگر توضيح اين مطلب را خواهى گوئيم : براى روح انسانى در سير بسوى خدا منزلهائى است : 1 - عالم محسوسات 2 - عالم تخيلات 3 - عالم موهومات 4 - معقولات ، و در اين منزل است كه از ساير حيوانات جدا شود ، و در اين عالم چيزها بيند كه از عالم حس وخيال ووهم خارج است ، و در آنجا جان اشياء وحقائق آنها را ببيند ، و براى آن عرض عريض وزمينهء پهناورى است كه آغازش عالم انسان وسرانجامش عالم فرشتگان بلكه برتر از آن است واو است معراج انسان چنانچه آن سه منزل پست ترين منازل واسفل سافلين است - تا آنجا كه گويد - : و از اينجا دانسته شود كه صدور كرامات از اولياء مورد انكار نيست .\r\nو در جملهء : « ولو لا انكم تذنبون »\r\nفرمايد : اين گفتار دلالت كند بر اينكه در اين نوع از خلقت مصلحت بزرگى است زيرا صفت غفاريت و رحمت ولطف او آشكار شود ، بلكه ظاهر اينست كه همين گناه وآمرزش خواهى سبب بلندى درجات و ازدياد كمالاتشان گردد . . .\r\n\r\nباب وسوسه وحديث نفس\r\n1 - محمد بن حمران گويد : از امام صادق عليه السّلام از وسوسه گر چه بسيار باشد پرسيدم ؟ در پاسخ فرمود : چيزى در آن نيست ، ميگوئى ، « لا إله الا الله » . ( يعنى همين كلام وتفكر در آن وسوسه را از بين مىبرد زيرا مقصود از وسوسه وحديث نفس همان وسوسه هاى مربوط به خدا ومكان وكيفيت اوست ) .\r\n2 - جميل بن دراج گويد : به حضرت صادق عليه السّلام عرضكردم : در دلم چيز بزرگى آمده ؟\r\nفرمود : بگو « لا إله الا الله » جميل گويد : هر گاه در دلم چيزى مىآمد مىگفتم : لا إله الا الله آن چيز از دلم بيرون ميرفت .\r\n","description":"","footnote":"","page_name":" 155 ","page_number":155},
  {"content":"\r\n3 - حضرت صادق عليه السّلام فرمود : مردى نزد پيغمبر ( ص ) آمده وعرضكرد : اى رسول خدا هلاك شدم ؟ حضرت رسول ( ص ) به او فرمود : آن خبيث نزد تو آمد وبتو گفت : كى ترا آفريد ؟ تو گفتى خدا پس به تو گفت : خدا را چه كسى آفريده ؟ آن مرد عرضكرد : آرى سوگند به آن كه تو را براستى ( به نبوت ) برانگيخته چنين بوده است ؟ پس رسول خدا ( ص ) به آن مرد فرمود : به خدا سوگند . اين محض ايمان است .\r\nابن أبى عمير گويد : من اين حديث را براى عبد الرحمن بن حجاج گفتم ، او گفت : پدرم از امام صادق عليه السّلام برايم حديث كرد كه فرمود : مقصود رسول خدا ( ص ) از اينكه فرمود : « به خدا اين محض ايمانست » يعنى همين ترس از اينكه هلاك شده باشد هنگامى كه اين خاطره در دلش گذشته است ( محض ايمانست ، زيرا كافر از اين خاطره ها بلكه از بالاتر از آنها هراسى در دل ندارد ) .\r\n4 - على بن مهزيار گويد : مردى به حضرت جواد عليه السّلام نوشت و از وسوسه هائى كه بخاطرش آيد شكايت كرد ، حضرت در ضمن پاسخ نامه اش به او چنين نوشت : همانا خداى عز وجل اگر بخواهد تو را ثابت و پا برجا كند و از براى شيطان بر تو راهى قرار ندهد ، ومردمى هم به پيغمبر ( ص ) شكايت بردند از خاطره هائى كه در دل آنها افتد كه اگر باد آنها را بجاى دورى اندازد و يا قطعه قطعه شوند دوستر دارند از اينكه آن خاطره ها را به زبان آرند ؟ پس رسول خدا ( ص ) فرمود : اين را دريافتيد ؟ ( كه اين خاطره ها بر شما بسيار گران است ؟ ) عرضكردند : آرى ، فرمود : سوگند به آن كه جانم بدست اوست اين صريح ايمانست ، پس هر گاه آن را يافتيد ( واحساس كرديد كه اين خاطره ها بسراغتان آمده ) بگوئيد : « آمنا با لله ورسوله ولا حول ولا قوة الا با لله » .\r\n","description":"","footnote":"","page_name":" 156 ","page_number":156},
  {"content":"\r\n5 - حضرت باقر عليه السّلام فرمود : مردى نزد رسول خدا ( ص ) مردى نزد رسول خدا ( ص ) آمد وعرضكرد : اى رسول خدا من منافق شدم ، فرمود : به خدا سوگند تو منافق نشده اى ، و اگر منافق بودى نزد من نمىآمدى كه مرا به آن آگاه كنى ، چه چيز تو را به شك انداخته ؟ بگمانم آن دشمن حاضر بخاطرت آمده وبتو گفت : كى تو را آفريده ؛ تو گفتى : خدا مرا آفريده ، پس به تو گفته : كى خدا را آفريده . عرضكرد : آرى بدان كه تو را براستى فرستاده سوگند كه چنين شده ، فرمود : همانا شيطان از راه كردارهاى شما ( و جلوگيرى شما از اعمال نيك ) نزدتان آيد و بر شما دست نيابد پس از اين راه بسراغتان آيد كه شما را بلغزاند ، و هر گاه چنين شد هر كدام شما ( كه برايش چنين رخ داد ) خدا را بيگانگى ياد كند ( خيالات شيطانى بر طرف گردد ) .\r\n\r\nباب اعتراف بگناهان وپشيمانى از آنها\r\n1 - على احمسى از حضرت باقر عليه السّلام حديث كند كه فرمود : به خدا سوگند از گناه نجات نيابد ورها نشود ) جز كسى كه بدان اعتراف كند .\r\nگويد : ونيز آن حضرت عليه السّلام فرمود : در توبه پشيمانى كافى است .\r\nشرح - مجلسى ( ره ) در قسمت اول حديث گويد : يعنى اعتراف كند كه گناه است ، زيرا كسى ( كه گناهى مرتكب گردد ) ، انكار كند كه اين گناه است ، و آن را حلال بشمارد چنين كسى كافر است وتوبه اش پذيرفته نشود . و اگر مقصود از اعتراف بگناه توبه باشد پس ممكن است آن را بر نجات كامل يا نجات قطعى\r\n","description":"","footnote":"","page_name":" 157 ","page_number":157},
  {"content":"\r\nحمل كرد ، زيرا بدون توبه ( شخص گنهكار ) در تحت ارادهء حق تعالى است اگر خواهد او را عذاب كند و اگر خواهد از او درگذرد ، و ممكن است حمل كرد به آنچه خبر پنجم بدان دلالت كند .\r\nو در قسمت دوم گويد : « كفى بالندم توبة » ظاهر اينست كه مقصود پشيمانى كامل است كه مستلزم تصميم بر ترك آن در آينده باشد وگر نه ظاهرش كه مجرد اكتفاء به پشيمانى باشد منافات با ساير اخبار دارد كه دلالت بر تصميم بر ترك در آينده نيز دارد .\r\n2 - امام باقر عليه السّلام فرمود : نه به خدا سوگند ؛ خداوند از مردم جز دو خصلت نخواسته است ( يكى ) اعتراف بنعمتهاى او تا نعمت را بر ايشان بيفزايد ، و ( ديگر ) اعتراف بگناهان تا آنها را براى ايشان بيامرزد .\r\n3 - برخى از اصحاب عمرو بن عثمان از حضرت صادق حديث كند كه شنيدم آن حضرت ميفرمود همانا مرد ( گاهى ) گناه كند و خدا بوسيلهء آن او را ببهشت برد ، عرضكردم : خداوند بسبب گناه او را ببهشت برد ؟ فرمود : آرى ، هر آينه او گناه كند وپيوسته از آن ترسان است و بر خود خشمناك است پس خداوند به او ترحم كند واو را ببهشت برد .\r\nتوضيح - مجلسى ( ره ) گويد : اين حديث دلالت كند بر اينكه گناهى كه باعث خضوع گردد بهتر از طاعتى است كه موجب عجب باشد .\r\n4 - معاوية بن عمار گويد : شنيدم حضرت صادق عليه السّلام ميفرمود : هر آينه به خدا سوگند هيچ بنده با اصرار ( بگناه وادامه آن ) از گناه بيرون نرود ، و هيچ بنده اى از گناه بيرون نرود جز باقرار واعتراف ( به آن ) .\r\n5 - يونس بن يعقوب گويد : كه شنيدم حضرت صادق عليه السّلام ميفرمود : هر كه گناهى كند\r\n","description":"","footnote":"","page_name":" 158 ","page_number":158},
  {"content":"\r\nو بداند كه خدا بر او مطلع هست كه اگر خواهد او را عذاب كند و اگر خواهد او را بيامرزد ، خداوند ( به همين آگاهيش ) او را بيامرزد اگر چه استغفار هم نكند .\r\nشرح - مجلسى ( ره ) در جملهء « فعلم ان الله مطلع عليه » گويد : شايد مقصود علمى است كه در نفس اثر كند وثمره اش عمل باشد ( يعنى دنبالهء اين علم عمل باشد و دست از گناه بردارد ) وگر نه هر مسلمانى به اين امر اعتراف دارد ، و هر كه منكر آن باشد كافر است ، و هر كه بر اين علم بينديشد وادامه دهد گناه از او سر نزند مگر بندرت ، و اگر گناهى هم از او سر زند دنبالش پشيمان وترسان است ، و در حقيقت تائب است و اگر چه به زبان طلب آمرزش نكند .\r\n6 - حضرت صادق عليه السّلام فرمود : همانا خداوند دوست دارد بنده اى را كه در گناه بزرگ به او توجه كند ( و از او آمرزش بخواهد ) ومبغوض دارد بنده اى را كه گناه اندك را خوار شمارد و به آن بىاعتنا باشد ( و در مقام توبه وتدارك آن نباشد ) .\r\n7 - حضرت صادق عليه السّلام فرمود : امير المؤمنين عليه السّلام فرموده : همانا پشيمانى بر گناه وبدى ، انسان را بدست كشيدن از آن واميدارد .\r\n8 - ابان بن تغلب گويد : شنيدم حضرت صادق عليه السّلام ميفرمود : هيچ بنده اى نيست كه گناهى كند و از آن پشيمان گردد جز اينكه پيش از آنكه طلب آمرزش كند خدا گناهش را بيامرزد ، و هيچ بنده اى نيست كه خداوند بر او نعمتى ارزانى دارد ، و بداند كه آن نعمت از طرف خدا است جز اينكه خداوند پيش از آنكه او سپاسگزارى آن را كند او را بيامرزد .\r\n","description":"","footnote":"","page_name":" 159 ","page_number":159},
  {"content":"\r\n\r\nباب پنهان داشتن گناهان\r\n1 - عباس غلام حضرت رضا عليه السلام گويد : شنيدم آن حضرت عليه السلام ميفرمود : پنهانكنندهء كار نيك ( كردارش ) برابر هفتاد حسنه است ، وآشكارا كنندهء كار بد مخذول است ، وپنهانكنندهء كار بد آمرزيده است .\r\nشرح - مجلسى ( ره ) گويد : فاشكنندهء گناه از نظر بيباكى نسبت بشرع مقدس وبيشرمى مخذول است وتوفيق از او گرفته شود ، وپنهانكنندهء آن از نظر شرمى كه دارد آمرزيده شود نه از جهت نفاق ودوروئى ، و اين خبر دلالت دارد كه پنهان داشتن طاعات بهتر از آشكار نمودن آن است چون از رياء وسمعه دور است ، وبرخى گفته اند : آشكار كردن آن بهتر است وبرخى ميان واجبات و مستحبات فرق گذارده اند و در واجبات گفته اند : اظهارش افضلست و در مستحبات اختفاء ( وپنهان داشتن ) . وبرخى تفصيل ديگرى داده اند و گفته اند : اگر كار نيك آشكار كردنش از رياء وسمعه محفوظ باشد اظهارش بهتر است زيرا سبب تأسى كردن ديگران به او گردد وگر نه اختفاء افضلست .\r\n2 - حضرت رضا عليه السلام فرمود : رسول خدا ( ص ) فرموده است ( و مانند حديث گذشته را روايت كرده است ) .\r\n\r\nباب كسى كه آهنگ كار نيك يا كار بد كند\r\n1 - زراره از يكى از دو امام باقر و يا صادق عليهما السلام حديث كند كه فرمود : همانا خداى تبارك\r\n","description":"","footnote":"","page_name":" 160 ","page_number":160},
  {"content":"\r\n\r\nو تعالى براى آدم در فرزندانش مقرر ساخته كه هر كه آهنگ كار نيكى كند و آن كار را نكند براى او يك حسنه نوشته شود ، و هر كه آهنگ كار نيكى كند وبكند براى او ده حسنه نوشته شود ، و هر كه آهنگ كار بد كند و آن را نكند بر او نوشته نشود ، و هر كه آهنگ آن كند و انجام دهد يك گناه بر او نوشته شود .\r\nشرح - مجلسى ( ره ) در شرح اين حديث كلامى طولانى دارد كه ملخص آن با پاره اى توضيحات نقل مىشود اين حديث دلالت دارد كه بر قصد گناه تا هنگامى كه انجام نشود مؤاخذه اى نيست و اين دو احتمال دارد يكى اينكه گناهى كوچك باشد كه همان ترك آن كفاره اش باشد . ديگر اينكه بگوئيم قصد هرگز متصف به خوبى وبدى نشود تا عملى دنبال آن نباشد ( چنانچه ظاهر حديث است ) وجمعى بدان قائل شده اند ، ولى احتمال اول ظاهرتر است ، بلى اگر محض خطور در دل باشد بدون اختيار البته تكليفى به آن تعلق نگيرد و تفصيل آن در باب وسوسه گذشت .\r\nومحقق طوسى در تجريد گفته است : اراده كردن كار قبيح قبيح است ، و تفصيل اين كلام اينست كه آنچه در نفس است بر سه گونه اند : 1 - خاطراتى كه بىاختيار آيد و در دل مستقر نگردد وگفتيم كه آنها مؤاخذه ندارد وخلافى در اين باره ميان امت نيست . 2 - خاطراتى كه با اختيار آيد وآهنگ كند و اين همان حديث نفس اختيارى است كه كارى را بكند يا نكند كه ( حديث گويد : ) اگر كار نيك باشد ونكند يك حسنه دارد و اگر بكند . . . و در اين هم خلافى نيست . 3 - عزم و تصميم ومهيا شدن بر انجام كارى ( كردن يا نكردن ) در اين اختلاف است و بيشتر اصحاب بخاطر ظاهر اين اخبار گفته اند : مؤاخذه ندارد ، و بيشتر سنيان ومتكلمين ومحدثين گفته اند مؤاخذه دارد لكن نه مؤاخذه به آن گناهى كه تصميم انجام آن را دارد بلكه مؤاخذه به همين تصميم وعزم بر گناه .\r\nتا آنجا كه گويد : ظاهر از اين حديث اين است كه فرقى در نكردن گناه با آهنگ آن ميان آنجائى كه از ترس خدا نكند يا براى حفظ آبرو وترس از مردم ، نيست و آن گناه بر او نوشته نشود ونيز ظاهر اينست كه اينكه قصد گناه مؤاخذه ندارد مخصوص بمؤمنين است پس منافاتى با بعضى اخبار ديگر ندارد ( مترجم گويد : شاهد بر اين كلام حديث ( 2 ) است كه بيايد ) .\r\nسپس كلامى از شهيد ( ره ) وشيخ بهائى ( قده ) نقل مىكند كه ملخص آن اينست كه شهيد ( ره ) فرموده است : قصد گناه تا مرتكب آن گناه نشود نه عقابى دارد و نه مذمتى ، وشيخ بهائى در شرح اين كلام گفته است : فرض شهيد ( ره ) اينست كه نيت گناه گر چه خودش گناه است ولى چون اخبار در عفو آن رسيده است عقاب ومذمتى بر او نيست گر چه استحقاق آن دو را دارد ، وگر نه حرام بودن عزم و قصد بر گناه در نزد ما و همچنين نزد عامه شكى در آن نيست سپس برخى از كلام عامه وخاصه را در اين باره در تفسير آيهء شريفه ","description":"","footnote":"","page_name":" 161 ","page_number":161},
  {"content":"\r\n* ( إِنَّ السَّمْعَ والْبَصَرَ والْفُؤادَ كُلُّ أُولئِكَ كانَ عَنْه مَسْؤُلًا » ( سورهء اسراء آيه 36 ) نقل كند كه اين آيه دلالت دارد بر اينكه انسان به نيست گناه هم كه در دل كند مؤاخذه شود ، ونيز كلامى از سيد مرتضى و صاحب تفسير كشاف در تفسير آيهء شريفه : * ( إِذْ هَمَّتْ طائِفَتانِ مِنْكُمْ أَنْ تَفْشَلا والله وَلِيُّهُما ) * ( سورهء آل عمران آيهء 123 ) به همين مضمون نقل كند ، و در آخر كلام نتيجه گيرد كه اين اخبارى كه در اين باب آمده است ( مانند همين خبر وخبر بعد از اين ) دلالت ندارند بر اينكه عزم بر گناه ، گناه نيست ، وجز اين نيست كه دلالت دارند بر اينكه كسى كه عزم بر گناهى مانند شرب خمر يا زنا مثلا كرد ولى آن گناه را انجام نداد بر او نوشته نشود نه اينكه يكسره گناهى نكرده ، بلكه گناه هست ولى نوشته نشود و آن عفو شده است .\r\n2 - حضرت صادق عليه السلام فرمود : همانا مؤمن آهنگ كار نيك كند و انجام ندهد و براى او حسنه اى نوشته شود ، و اگر انجام دهد ده حسنه براى او نوشته شود ، وهمانا مؤمن آهنگ كار بد كند كه آن را بجا آورد ونكند ، پس چيزى بر او نوشته نشود .\r\n3 - عبد الله بن موسى بن جعفر گويد : از پدرم ( موسى بن جعفر عليه السّلام ) پرسيدم از دو فرشتهء ( موكل ) بر انسان كه آيا هر گاه بنده قصد گناه كند يا قصد كار نيك كند ميدانند ؟ فرمود : بوى مبال و بوى عطر يكى است ؟ گفتم : نه ، فرمود : همانا بنده چون آهنگ كار نيك كند نفسش خوشبو بيرون آيد ، پس فرشتهء دست راست بفرشتهء دست چپ گويد : برخيز ( ودنبال كار خود رو ) زيرا اين بنده آهنگ كار خوب كرده ، وهنگامى كه آن كار خوب را انجام داد زبانش قلم او باشد و آب دهانش مركب او و آن را براى او ثبت كند ، و هر گاه آهنگ گناه كند نفسش بد بو بيرون آيد ، پس فرشتهء دست چپ بدست راستى گويد : توقف كن ( و دست نگهدار و چيزى ننويس ) زيرا او آهنگ گناه كرده ، و چون آن گناه را بجا آورد زبانش قلم او است ومركبش آب دهان او ، و آن گناه را بر او ثبت كند .\r\n","description":"","footnote":"","page_name":" 162 ","page_number":162},
  {"content":"\r\n4 - فضل بن عثمان مرادى گويد : از حضرت صادق عليه السّلام شنيدم كه رسول خدا ( ص ) فرمود چهار خصلت است كه در هر كه باشد ( هنگام ) ورود به ( پيشگاه ) خداوند پس از آنها هلاك نگردد مگر آنكه سزاوار هلاكت باشد : بنده آهنگ كار خوب كند كه آن را انجام دهد ، كه اگر آن را نكند يك حسنه خداوند براى او بنويسد بخاطر حسن نيت او ، و اگر آن را بكند خداوند برايش ده حسنه بنويسد ، و بنده آهنگ كار بد كند كه آن را انجام دهد ، پس اگر انجام ندهد چيزى بر او نوشته نشود و اگر بجا آورد تا هفت ساعت مهلتش دهند ، وفرشتهء موكل حسنات بفرشتهء موكل سيئات كه در طرف چپ است گويد : شتاب مكن شايد دنبال آن ( كار بد ) كار خوبى كند كه آن را محو سازد ( و از بين ببرد ) زيرا خداى عز وجل فرمايد : « همانا كارهاى خوب كارهاى بد را ببرند » ( سورهء هود آيهء 114 ) و يا آنكه آمرزش خواهد و استغفار كند پس اگر گويد : « استغفر الله الذى لا إله الا هو ، عالم الغيب والشهادة العزيز الحكيم الغفور الرحيم ذو الجلال والاكرام واتوب اليه »\r\nچيزى بر او نوشته نشود ، و اگر هفت ساعت بگذرد ودنبالش حسنه اى نياورد ( و كار نيكى نكند ) و استغفار هم نكند فرشتهء حسنات بفرشتهء سيئات گويد بنويس ( گناه را ) بر اين بدبخت محروم ( از خير ) .\r\nتوضيح - مجلسى ( ره ) گويد : اين ذكر استغفارى كه فرموده است بهترين افراد استغفار است اين كه مقصود منحصر بودن استغفار به اين ذكر مخصوص است .\r\n\r\nباب توبه\r\n1 - معاوية بن وهب گويد : شنيدم حضرت صادق عليه السلام ميفرمود : چون بنده توبهء نصوح كند خداوند او\r\n","description":"","footnote":"","page_name":" 163 ","page_number":163},
  {"content":"\r\nرا دوست دارد ، و در دنيا و آخرت بر او پرده پوشى كند ، من عرضكردم : چگونه بر او پرده پوشى كند ؟\r\nفرمود : هر چه از گناهان كه دو فرشتهء موكل بر او برايش نوشته اند از يادشان ببرد وبجوارح ( واعضاى بدن ) او وحى فرمايد : كه گناهان او را پنهان كنيد ، و به قطعه هاى زمين ( كه در آنجاها گناه كرده ) وحى فرمايد : كه پنهان دار آنچه گناهان كه بر روى تو كرده است ، پس ديدار كند خدا را هنگام ملاقات او و چيزى كه به ضرر او بر گناهانش گواهى دهد نيست .\r\nشرح - مجلسى ( ره ) گويد : در نهايه گفته است كه در حديث ابى بن كعب آمده از پيغمبر ( ص ) از توبه نصوح پرسيد ؟ فرمود : آن توبهء خالصى است كه پس از آن بگناه بازگشت نكند . وشيخ بهائى گفته است كه مفسران در معناى توبهء نصوح چند وجه گفته اند از آنها جمله است اينكه مقصود توبه ايست كه مردمان را نصيحت كند واندرز دهد يعنى آنها را بخواند كه مانندش بياورند بخاطر آثار نيكى كه از آن در صاحبش آشكار شود يا صاحبش را اندرز دهد ويكسره از گناهان دست بكشد وهرگز بازگشت نكند .\r\nو از آن جمله اينكه نصوح توبه ايست كه خالص و پاك براى رضاى خدا وخالصا لوجه الله باشد وريشهء اين لغت از « عسل نصوح » گرفته شده كه به معناى آن عسلى است كه خالص و پاك از موم باشد .\r\nو از آن جمله اينكه « نصوح » از نصاحت بمعنى خياطت باشد ، زيرا بوسيلهء آن هر آنچه گناهان از پردهء ديانت پاره كرده رفو كند ، يا اين توبه ميانهء او واولياء خدا ودوستانش را جمع كند واو را به آنان متصل سازد چنانچه بوسيلهء دوختن ، تيكه هاى پارچه بهم متصل گردد .\r\n2 - محمد بن مسلم از يكى از دو امام باقر و يا صادق عليهما السلام حديث كند كه در گفتار خداى عز وجل : « و آن كس كه بيايدش اندرزى از جانب پروردگارش پس باز ايستد ، از ان اوست آنچه در پيش گذشته است » ( سورهء بقره آيه 275 ) فرمود : ( مقصود از ) اندرز ( وموعظه در اين آيه ) توبه است .\r\n3 - ابو الصباح كنانى گويد : پرسيدم از حضرت صادق عليه السلام از گفتار خداى عز وجل : « اى\r\n","description":"","footnote":"","page_name":" 164 ","page_number":164},
  {"content":"\r\n\r\nآنان كه ايمان آورديد توبه كنيد بسوى خدا توبه نصوح « ( سورهء تحريم آيه 8 ) فرمود : يعنى بنده از گناه توبه كند و ديگر به آن باز نگردد .\r\nمحمد بن فضيل گويد : من از تفسير اين آيه از حضرت ابو الحسن ( موسى بن جعفر عليهما السّلام ) پرسيدم ؟ فرمود : از گناه توبه كند و ديگر به آن بازنگردد ، ودوست ترين بندگان نزد خداى تعالى آن كسانى هستند كه در فتنهء ( گناه ) واقع شوند وبسيار توبه كنند .\r\nشرح - مجلسى ( ره ) گويد : گويا مقصود اينست كه خداى تعالى دستور بتوبهء نصوح داده ولى اگر دو بار گناهى كرد وتوبه كرد خداوند او را نيز دوست دارد ( و از آنان كه توبه نكنند دوستتر دارد ) پس محبوبتر بودن اضافى است - تا آنكه گويد : - ومحتمل است كه مقصود زيادى توبه باشد باينكه توبه كند پس گناه كند وسپس توبه كند و همين طور ( كه هر گناهى از او سر زد بىدرنگ توبه كند ) واو محبوبتر است از آنكه از همهء گناهان يك توبه كند و يا گناهانى كند سپس يك توبه كند و دوباره گناهانى كند و يك توبه كند .\r\n4 - ابو بصير گويد ( راجع به همين آيه ) به حضرت صادق عليه السّلام عرضكردم ( كه معناى آن چيست ؟ ) فرمود آن گناهى است كه هرگز در آن بازنگردد ، عرضكردم : كداميك از ما هست كه باز نگردد ؟ فرمود اى ابا محمد همانا خداوند از ( ميان ) بندگانش دوست دارد آن كس را كه در فتنهء ( گناه ) واقع شود وبسيار توبه كند .\r\n5 - ابن ابى عمير از برخى از اصحاب در حديثى مرفوع ( كه سندش بمعصوم عليه السّلام رسد ) حديث كرده كه فرمود : خداى عز وجل به توبه كنندگان سه خصلت داده است كه اگر يكى از آنها را بتمامى اهل آسمانها و زمين بدهد بسبب آن همگى نجات يابند .\r\n( يكى اين بشارت ونويدى است كه به آنان داده در ) گفتارش : « همانا خداوند دوست دارد .\r\n","description":"","footnote":"","page_name":" 165 ","page_number":165},
  {"content":"\r\nتوبه كنندگان را ودوست دارد پاكيزگىجويان را « ( سورهء بقره آيهء 222 ) پس هر كه خدا او را دوست دارد عذابش نكند .\r\n( ديگر ) گفتار اوست ( كه فرمايد ) : « آن كسانى كه بردارند عرش را و آنان كه گرد آنند ، تسبيح گويند بستايش پروردگار خويش و ايمان آورند به دو وآمرزش خواهند براى آنان كه ايمان آوردند ، پروردگارا فرا گرفتى همه چيز را برحمت ودانش پس بيامرز آنان كه توبه كردند وپيروى كردند راه تو را ، و آنها را از عذاب دوزخ باز دار . پروردگارا و در آور ايشان را ببهشتهاى جاودانى كه نويد دادى بايشان و هر كه شايسته باشد از پدرانشان وهمسرانشان وفرزندانشان زيرا كه توئى همانا عزيز وحكيم . و دور ساز ايشان را از بديها و آن را كه از بديها دور ساختى در آن روز همانا به او مهر ورزيدى و اين است آن رستگارى بزرگ » ( سورهء مؤمن آيه هاى 7 و 8 و 9 ) .\r\nو ديگر گفتار او عز وجل است : « و آنان كه نخوانند با خدا معبود ديگرى ، ونكشتند تنى را كه حرام كرد خدا جز به حق ، و زنا نكنند و هر كه چنين كند گرفتار كيفر شود . افزوده شود براى او عذاب در روز قيامت وجاودان ماند در آن سرافكنده . مگر آنكه توبه كند و ايمان آرد وكردار شايسته كند پس آنانند كه خداوند تبديل كند بديهايشان را بخوبيها و خدا آمرزنده ومهربان است » ( سورهء فرقان آيه هاى 68 و 69 و 70 ) .\r\nشرح - سه خصلتى كه حضرت فرمود و از اين آيات استفاده شود ( اول ) اينكه خداوند آنها را دوست دارد . ( دوم ) اينكه فرشتگان براى آنان آمرزش خواهند . ( سوم ) اينكه خداوند عز وجل به آنها نويد امن و رحمت داده است .\r\n6 - محمد بن مسلم گويد : حضرت باقر عليه السّلام فرمود : اى محمد بن مسلم گناهان مؤمن كه از آن توبه كند براى او آمرزيده است ، و بايد براى آيندهء پس از توبه وآمرزش كار ( نيك ) كند ،\r\n","description":"","footnote":"","page_name":" 166 ","page_number":166},
  {"content":"\r\nهر آينه به خدا سوگند اين فضيلت نيست مگر براى أهل ايمان ، عرضكردم : پس اگر بعد از توبه و استغفار از گناهان باز گناه كند و دوباره توبه كند ( چگونه است ) ؟ فرمود : اى محمد بن مسلم آيا باور دارى كه بندهء مؤمن از گناه خود پشيمان شود و از آن آمرزش خواهد وتوبه كند وخداوند توبه اش را نپذيرد ؟\r\nعرضكردم : ( اگر ) چند بار اين كار را كرده ، گناه مىكند پس توبه كند و از خدا آمرزش خواهد ( اين چگونه است ) ؟ فرمود : هر آنگاه كه مؤمن به استغفار وتوبه بازگردد خداوند نيز بآمرزش او بر ميگردد ( وگناهانش را بيامرزد ) وبدرستى كه خداوند آمرزنده ومهربان است ، توبه را ميپذيرد ، و از كردارهاى بد درگذرد ، پس مبادا تو مؤمنان را از رحمت خدا دور سازى .\r\n7 - ابو بصير گويد : از حضرت صادق عليه السّلام از تفسير گفتار خداى عز وجل پرسيدم ( كه فرمايد : همانا آنان كه پرهيزگارى كردند ) « هر گاه شيطان رهگذرى خود را بدانها سايد ياد آور شوند وبناگاه بينا شوند » ( سورهء اعراف آيه 201 ) فرمود : او بنده اى است كه آهنگ گناه كند سپس ياد آور از خدا شود و خود دارى كند ، پس اينست گفتارش ( كه فرمايد ) : « ياد آور شوند وبناگاه بينا شوند » .\r\n8 - ابو عبيدهء حذاء گويد : شنيدم از حضرت باقر عليه السّلام كه ميفرمود : همانا خداى تعالى بتوبه ( وبازگشت ) بندهء خود فرحناكتر است از مردى كه در شب تارى شتر وتوشهء خود را گم كند و آنها را بيابد ، پس خدا بتوبهء بنده اش از چنين مردى در آن حال كه راحلهء گم شده را پيدا كند شادتر است .\r\n","description":"","footnote":"","page_name":" 167 ","page_number":167},
  {"content":"\r\nشرح - جزرى در نهاية پس از نقل حديثى نظير حديث گذشته گويد : « فرح » در اينجا و در امثال آن كنايه از خوشنودى وسرعت پذيرش وپاداش نيكو داشتن است زيرا اطلاق ظاهر « فرح » بر خداى تعالى جايز نيست .\r\n9 - حضرت صادق عليه السّلام فرمود : همانا خداوند دوست دارد بنده اى كه در فتنهء ( گناه ) افتد وبسيار توبه كند ، و هر كه اين گونه نباشد ( البته ) بهتر است ( يعنى آن كس كه خود را آلوده بگناه نكرده بهتر است از آنكه گناه كند و پس از آن توبه نمايد ) .\r\n10 - جابر گويد : شنيدم حضرت باقر عليه السّلام مى فرمود : توبه كنندهء از گناه همانند كسى است كه گناه ندارد ، وآنكه در گناه بماند با اينكه آمرزش خواهد چون مسخره چى است .\r\nشرح - يعنى كسى كه استغفار كند وآمرزش خواهد ولى با اين حال از گناه نيز دست نكشد مانند مسخره چى است كه خود را يا احكام دين را يا پروردگار را مسخره كند ، مجلسى ( ره ) گويد : زيرا او اظهار پشيمانى كند ولى در حقيقت پشيمان نيست زيرا پشيمانى حقيقى دنبالش دست كشيدن از گناه است ، و اگر در حقيقت مسخره كند بخداى بزرگ كافر شود .\r\n11\r\n- ( 3 ) حضرت باقر عليه السّلام فرمود : خداى عز وجل بداود عليه السّلام وحى فرمود : كه نزد بنده ام دانيال برو وبگو : همانا تو مرا نافرمانى كردى و من آمرزيدمت ، ونافرمانى كردى و تو را آمرزيدم ، ونافرمانى كردى و تو را آمرزيدم ، و اگر دربار چهارم نافرمانى مرا كنى تو را نيامرزم ؟ پس داود عليه السّلام نزدش آمد وفرمود : اى دانيال من فرستادهء خدايم بسوى تو ، واو به تو فرمايد : تو مرا نافرمانى كردى پس من آمرزيدم ، ونافرمانى مرا كردى و من تو را آمرزيدم ، ونافرمانى مرا كردى و تو را آمرزيدم ،\r\n","description":"","footnote":"","page_name":" 168 ","page_number":168},
  {"content":"\r\n\r\nپس اگر براى چهارمين بار مرا نافرمانى كنى تو را نيامرزم ، دانيال بوى گفت : اى پيامبر خدا پيام خود را رساندى ، و همين كه وقت سحر شد دانيال برخاست و با پروردگار خود مناجات كرد وعرضكرد : پروردگارا همانا پيغمبر تو داود از سوى تو مرا خبر داد كه هر آينه من تو را نافرمانى كردم و تو آمرزيدى ، ونافرمانيت كردم و تو آمرزيدى ، ونافرمانيت كردم و تو آمرزيدى ، وبمن خبر داد از سوى تو كه اگر من در بار چهارم تو را نافرمانى كنم مرا نيامرزى ، پس بعزتت سوگند اگر تو مرا نگاه ندارى ( و از نافرمانى كردن مرا حفظ نكنى ) هر آينه تو را نافرمانى كنم ، وسپس نيز نافرمانى كنم ، وباز هم نافرمانى كنم .\r\nتوضيح - مجلسى ( ره ) گويد : عصيان ونافرمانى در اين حديث محمول بر ترك اولى است زيرا دانيال عليه السّلام از انبياء وپيمبران است ، وپيمبران نزد ما از گناهان كبيره وصغيره معصومند .\r\n12 - معاوية بن وهب گويد : شنيدم حضرت صادق عليه السّلام ميفرمود ( و مانند حديث اول را نقل فرموده است كه با ترجمه اش گذشت ) .\r\n13 - حضرت صادق عليه السّلام فرمود : همانا خداى عز وجل بتوبهء بندهء مؤمنش شاد شود چون توبه كند ، چنانچه يكى از شما بگمشدهء خود كه پيدا كرده شاد گردد .\r\n","description":"","footnote":"","page_name":" 169 ","page_number":169},
  {"content":"\r\n\r\nباب استغفار ( آمرزش خواهى ) از گناه\r\n1 - زراره گويد : شنيدم از حضرت صادق عليه السّلام كه ميفرمود : بنده چون گناهى كند از بامداد تا شب مهلت دارد ، پس اگر آمرزش خواست ( آن گناه ) بر او نوشته نشود .\r\nشرح - پيش از اين در باب كسى كه آهنگ گناه كند در حديث ( 4 ) آن باب گذشت و همچنين در حديث ( 2 ) و ( 3 ) و ( 5 ) و ( 9 ) اين باب نيز بيايد كه چون كسى گناهى كند هفت ساعت مهلت دارد و در اين حديث از صبح تا شب مهلتش ذكر شده است و براى جمع ميان دو حديث مجلسى ( ره ) فرمايد يعنى باندازهء اين مدت ، و ممكن است مدت اين مهلت نسبت به اشخاص وحالات وگناهان متفاوت باشد يا مقصود از « غدوة » وبامداد پيش از ظهر باشد ومقصود از شب نزديكيهاى شب .\r\n2 - حضرت صادق عليه السّلام فرمود : هر كس گناهى كند هفت ساعت از روز در بارهء آنها به او مهلت دهند پس اگر سه بار گفت : « استغفر الله الذى لا إله الا هو الحى القيوم »\r\nآن گناه بر او نوشته نشود .\r\nشرح - مجلسى ( ره ) گويد : اين ذكر استغفار كه در اين حديث است بيان فرد اكمل است وگر نه ساير اخبار بنحو اطلاق است و ذكر مخصوصى براى استغفار بيان نكرده اند .\r\n3 - ونيز آن حضرت عليه السّلام فرمود : بندهء مؤمن چون گناه كند خداوند او را هفت ساعت مهلت دهد ، پس اگر از خدا آمرزش خواست چيزى بر او نوشته نشود و اگر اين ساعتها گذشت وآمرزش نخواست .\r\n","description":"","footnote":"","page_name":" 170 ","page_number":170},
  {"content":"\r\nيك گناه بر او نوشته شود ، وهمانا مؤمن پس از بيست سال به ياد گناهش افتد تا از خدا آمرزش خواهد و خدا گناهش را بيامرزد ، و كافر همان ساعت آن را فراموش كند .\r\n4 - زيد شحام از حضرت صادق عليه السّلام حديث كند كه فرمود : رسول خدا ( ص ) روزى هفتاد بار بدرگاه خداى عز وجل توبه ميكرد ، و من عرضكردم : مىفرمود : « استغفر الله واتوب اليه »\r\nفرمود نه ، ولى مىفرمود ؛ « أتوب الى الله »\r\nعرضكردم : رسول خدا ( ص ) توبه ميكرد ( با اينكه ) بازنمىگشت و ما توبه كنيم وباز برگرديم ؟ فرمود : خدا يار است .\r\nتوضيح - مجلسى ( ره ) گويد : استغفار آن حضرت و ساير ائمه عليهم السّلام بخاطر گناه نبوده است زيرا اماميه اتفاق دارند كه آنان معصومند ، اربلى در كتاب كشف الغمه گويد : انبياء چون دلهاشان مستغرق ذكر خدا ( و ياد او ) است و متوجه كمال ومحو جلال اويند و هر نوع اشتغال بخوردنى ونوشيدنى و زناشوئى از مباحات تيرگى در دل آنها آورد و آن را بر خود روا ندانند و از آن حال بسوى خدا استغفار وتوبه كنند زيرا همان اشتغال كوچك ومباح را براى خود خطا و گناه دانند و از آن توبه كنند .\r\n( مترجم گويد : وجوه ديگرى نيز در بارهء استغفار معصومين عليهم السّلام گفته اند كه ما بعضى از آن را در پاورقى كشف الغمه ج 3 ص 44 بيان نموده ايم ) .\r\n5 - ونيز آن حضرت عليه السّلام فرمود : هر كه كار بدى ( وگناهى ) كند تا هفت ساعت از روز مهلت دارد پس اگر ( در اين مدت ) سه مرتبه گفت : « استغفر الله الذى لا إله الا هو الحى القيوم واتوب اليه »\r\nبر او نوشته نشود .\r\n6 - ونيز آن حضرت عليه السّلام فرمود : همانا مؤمن گناهى كند و پس از بيست سال بيادش آيد و\r\n","description":"","footnote":"","page_name":" 171 ","page_number":171},
  {"content":"\r\nاز خدا راجع به آن گناه آمرزش خواهد وخداوند برايش بيامرزد ، و هر آينه ( خداوند ) بيادش اندازد تا برايش بيامرزد ، وهمانا كافر گناهى كند و همان ساعت آن را فراموش كند .\r\n7 - ونيز آن حضرت عليه السلام فرمود : هيچ مؤمنى نيست كه در شبانه روز چهل گناه كبيره كند و با پشيمانى بگويد : « استغفر الله الذى لا إله الا هو الحى القيوم بديع السماوات والارض ذو الجلال والاكرام وأسأله أن يصلى على محمد وآل محمد أن يتوب على »\r\nجز اينكه خداى عز وجل گناهش را بيامرزد ، و كسى كه بيش از چهل گناه كبيره در روز انجام دهد خيرى در او نيست ( يعنى ايمان ندارد ) .\r\n8 - جمعى از اصحاب در حديث مرفوعى از معصوم حديث كنند كه فرمود : براى هر چيزى داروئى است ، وداروى گناهان آمرزشخواهى و استغفار است .\r\n9 - حفص بن غياث گويد : شنيدم از حضرت صادق عليه السّلام كه ميفرمود : هيچ مؤمنى نيست كه گناهى را مرتكب شود جز اينكه خداى عز وجل هفت ساعت از روز به او مهلت دهد ، پس اگر ( در اين مدت ) توبه كرد چيزى بر او نوشته نشود ، و اگر توبه نكرد ، خداوند يك گناه بر او بنويسد ، پس عباد بصرى نزد آن حضرت آمد وگفت : بما رسيد كه شما فرموده ايد : هيچ بنده اى نيست كه گناهى كند جز اينكه خداوند هفت ساعت از روز مهلتش دهد ؟ فرمود : من چنين نگفتم بلكه من گفتم : هيچ مؤمنى نيست وچنين بوده است گفتهء من .\r\n","description":"","footnote":"","page_name":" 172 ","page_number":172},
  {"content":"\r\nشرح - يعنى اين مهلت كه من گفتم مخصوص بمؤمن است وشامل كافر ومخالف نيست .\r\n10 - ونيز حضرت صادق عليه السّلام فرمود : هر كس روزى صد بار بگويد : « استغفر الله »\r\nخداى عز وجل براى او هفتصد گناه بيامرزد ، و در آن بنده اى كه روزى هفتصد گناه كند خيرى نيست .\r\nشرح - مجلسى ( ره ) گويد : « هفتصد گناه او را مىآمرزد » يعنى از گناهانى كه در آن روز كرده است ، سپس فرمود . « وخيرى نيست در بنده . . . » تا بنده به اين كلام مغرور نگردد و روزى هفتصد گناه كند زيرا چنين كسى خيرى در او نيست وموفق به استغفار وتوبه نگردد ، و گناه در اين حديث شامل صغيره وكبيره ومخلوط از هر دوى آنها گردد .\r\n\r\nباب در آنچه خداى عز وجل هنگام توبهء آدم عليه السّلام به او عطا فرمود\r\n1 - ابن بكير از حضرت صادق يا حضرت باقر عليهما السّلام حديث كند كه فرمود : همانا آدم عليه السّلام عرضكرد : پروردگارا شيطان را بر من مسلط كردى ، و چون خون ( كه در رگهاى من جريان دارد ) او را بر من چيره كردى پس براى من هم چيزى مقرر فرما ، خداوند فرمود : اى آدم قرار دادم براى تو كه هر يك از فرزندانت آهنگ گناهى كند بر او نوشته نشود ، و اگر انجام داد يك گناه بر او نوشته شود ، و هر كه آهنگ كار نيكى كرد اگر آن را انجام نداد يك حسنه براى او نوشته شود ، و اگر انجام داد ده حسنه برايش نوشته شود ، عرضكرد : پروردگارا برايم بيفزا ، فرمود : برايت مقرر ساختم كه هر يك از فرزندانت گناهى كند سپس براى آن آمرزش خواهد برايش بيامرزم ، عرضكرد پروردگارا برايم بيفزا ، فرمود : براى آنها توبه قرار دادم - يا فرمود : توبه را براى ايشان گستردم -\r\n","description":"","footnote":"","page_name":" 173 ","page_number":173},
  {"content":"\r\nتا آنكه نفس باينجا ( يعنى بگلوگاه ) رسد ، عرضكرد : پروردگارا مرا بس است .\r\n2 - حضرت صادق عليه السّلام فرمود : رسول خدا ( ص ) فرموده است : هر كه يك سال پيش از مرگش توبه كند خداوند توبه اش را بپذيرد سپس فرمود : يك سال هر آينه زياد است هر كه يك ماه پيش از مرگش توبه كند خدا توبه اش را بپذيرد ، سپس فرمود يك ماه زياد است ، هر كه يك هفته پيش از مرگش توبه كند خدا توبه اش را بپذيرد ، سپس فرمود : يك هفته زياد است هر كه يك روز پيش از مرگش توبه كند خدا توبه اش را بپذيرد ، سپس فرمود : يك روز زياد است هر كه پيش از ديدار مرگ ( ملك الموت ) توبه كند خدا توبه اش را بپذيرد .\r\nشرح - مجلسى ( ره ) از شيخ بهائى در اربعين نقل كند گفته است : مقصود بپذيرفتن توبه ساقط كردن عقابى است كه بر اين گناهى كه از آن توبه كرده مترتب شده بود وسقوط عقاب بسبب توبه از چيزهائى است كه مورد اتفاق اهل اسلام است ، وخلافى كه هست در اين است كه آيا پذيرش توبه بر خدا لازم است كه اگر بعد از توبه عقاب كند ستم باشد ، يا آن تفضلى است كه خداوند از جهت كرم و رحمت ببندگانش فرموده ؟\r\nمعتزله به اولى قائل شده اند و آن را بر خدا لازم دانند ، واشاعره به دوم قائل شده اند وشيخ طوسى ( ره ) در كتاب اقتصاد وعلامه ( ره ) در برخى از كتابهاى كلامى خود همين قول را اختيار فرموده اند ، ومحقق طوسى در كتاب تجريد توقف كرده است ، و آنچه شيخ طوسى وعلامه اختيار كرده اند همان ظاهرى است .\r\n3 - حضرت باقر عليه السّلام فرمود : همين كه جان باينجا رسيد - و اشاره بگلوى خود فرمود - براى عالم ( ودانا ) توبه نباشد ، و براى نادان وقت توبه ( باقى ) است .\r\nشرح - مجلسى ( ره ) گودى : اين حديث در باب « لزوم حجت بر عالم » گذشت ، و اين كه فرمود : « براى عالم توبه نيست . . . » گويا مراد بعالم كسى است كه شاهد بر احوال آخرت باشد ، ومقصود از جاهل آن كس است كه آن را مشاهده نكرده ، و ممكن است مقصود از عالم وجاهل همان معناى معروف ومتبادر آن باشد و در اين صورت حديث موافق شود با ظاهر آيهء شريفه * ( إِنَّمَا التَّوْبَةُ عَلَى الله لِلَّذِينَ يَعْمَلُونَ\r\n","description":"","footnote":"","page_name":" 174 ","page_number":174},
  {"content":"\r\n* ( السُّوءَ بِجَهالَةٍ ) * . . . الآية ( سورهء نساء آيه 17 ) سپس تفاسيرى كه در آيه شده است نقل كند .\r\n4 - معاوية بن وهب گويد ( سالى ما ) به طرف مكه حركت كرديم و با ما پيرى بود خدا پرست وو اهل عبادت ( ولى ) معترف بمذهب شيعه نبود ( واطلاعى از آن نداشت ) و ( بمذهب سنيها كه تمام خواندن نماز را براى مسافر جايز دانند ) نمازش را در راه تمام ميخواند وبرادرزاده اى داشت مسلمان ( وشيعه مذهب ) كه همراهش بود ، پس آن پير بيمار شد من ببرادرزاده اش گفتم : كاش مذهب شيعه را بعمويت پيشنهاد ميكردى شايد خدا او را نجات دهد ؟ همهء همراهان ما گفتند : بگذاريد پيرمرد به حال خود بميرد زيرا همين حال كه دارد خوب است ، ولى برادرزاده اش تاب نياورد تا بالاخره به دو گفت : اى عمو جان همانا مردم پس از رسول خدا ( ص ) مرتد شدند جز عدهء كمى ، وعلى بن ابى طالب مانند رسول خدا ( ص ) بود كه پيروى واطاعتش لازم بود ، و پس از رسول خدا حق وطاعت از آن او بود : گويد : آن پير مرد نفسى كشيد و فرياد زد وگفت : من هم بر همين عقيده هستم ، وجانش از تن بيرون آمد ( و مرد ) و پس ما شرفياب خدمت حضرت صادق عليه السّلام شديم ، على بن سرى ( يكى از همراهان ما ) سخن پير مرد را ( يا جريان را ) به آن حضرت عرضكرد ، حضرت فرمود : او مرديست از اهل بهشت ، على بن سرى عرضكرد آن مرد جز در آن ساعت از مذهب شيعه هيچ اطلاعى نداشت ؟ فرمود چه چيز ديگر از او ميخواهيد ؟ به خدا سوگند وارد بهشت شد .\r\n\r\nباب لمم گناهان خرد ، يا سبك از نظر عقاب\r\n1 - محمد بن مسلم گويد : به حضرت صادق عليه السّلام عرضكردم : آيا ( تفسير ) گفتار خداى عز وجل\r\n","description":"","footnote":"","page_name":" 175 ","page_number":175},
  {"content":"\r\nنزد شما چيست ( كه فرمايد ) : « آنان كه دورى گزينند از گناهان بزرگ وناشايسته ها جز لمم » ( سورهء نجم آيهء 32 ) ؟ فرمود : لمم گناهى است كه شخص بدان دست زند ، سپس تا خدا خواهد ( مدتى ) خوددارى كند وباز دوباره بدان دست زند .\r\n2 - ونيز محمد بن مسلم از يكى از دو امام باقر و يا صادق عليهما السّلام حديث كند كه فرموده به آن حضرت عرضكردم : ( در بارهء تفسير لمم در اين آيه ) فرمود : آن گناه پس از گناه است كه بنده دست بدان زند .\r\nتوضيح - « هنه در اين حديث به معناى » چيزى « ولى چون در خود حديث حضرت بگناه تفسير فرموده است از ترجمه » الهنة بعد الهنة « خوددارى شد » و « هنه » كلمهء كنايه است .\r\n3 - اسحاق بن عمار گويد : حضرت صادق عليه السّلام فرمود : هيچ مؤمنى نباشد جز اينكه براى او گناهى است كه مدتى او را از خود دور ساخته ، سپس بدان دست زند واينست گفتار خداى عز وجل : « جز لمم » ( در همان آيه كه در حديث ( 1 ) گذشت ) و از آن حضرت تفسير ( تمامى آن آيه و ) گفتار خداى عز وجل را پرسيدم ؟ فرمود : مقصود از فواحش ( در آيه ) زنا ودزديست ، ولمم آنست كه شخص بگناه دست زند پس از خداوند آمرزش خواهد .\r\n4 - عمرو بن جميع گويد : امام صادق عليه السّلام فرمود : هر كه نزد ما آيد وفقه و قرآن و تفسير آن را جويد از او دست بداريد ( تا بيايد وفرا گيرد ) و هر كه نزد ما آيد تا عيبى كه خدا پوشانده است فاش كند او را دور كنيد ( و از آمدنش بنزد ما جلوگيرى كنيد ) يكى از آن مردم ( كه حاضر بود ) عرضكرد قربانت به خدا سوگند همانا من دير زمانى است دچار گناهى هستم و هر چه خواهم كه از آن گناه بسوى كار\r\n","description":"","footnote":"","page_name":" 176 ","page_number":176},
  {"content":"\r\n( نيك ) ديگرى بيرون روم و آن را وانهم نتوانم ؟ حضرت به او فرمود : اگر راستگوئى پس همانا خدا تو را دوست دارد و چيزى جلوگير او نشده كه تو را از آن به كار ( نيك ) ديگرى نقل دهد جز اينكه ( خواهد ) كه تو از او در ترس باشى .\r\nشرح - مجلسى ( ره ) گويد : عورت به چيز قبيح گويند ، وبهر چيز كه از آن شرم آيد و ظاهر اين است كه مقصود اظهار وآشكار نمودن گناهان خودش باشد كه اعتراف به آن موجب حد وتعزير بوده ، دستور داد كه « آنها را دور سازيد » تا نزد ما بگناه خود اقرار نكنند بلكه ( برود ) وميان خود وخداوند توبه كند ، ومحتمل است مقصود اظهار عيب ديگرى بوده كه مشهور بدان نشده چه براى غيبت كردن از او يا براى اداء شهادت ، زيرا پنهان كردن عيبها بهتر است ، لكن احتمال اول ظاهرتر است و در كتاب حدود مؤيدى بر آن بيايد ، و گفته شده است : آن حضرت جمعى از اصحابش كه فراست داشتند به آنها دستور داده بود كه از ورود كسانى كه اهل افشاء اسرار هستند بنزد آنها جلوگيرى كنند ، زيرا با شدت خوف وتقيهء كه در كار بوده فاش شدن اسرار ائمه عليهم السّلام براى آنها وشيعيانشان مصلحت نبوده است .\r\n5 - حضرت صادق عليه السّلام فرمود : هيچ گناهى نيست جز آنكه بندهء مؤمنى بدان خو گرفته ، مدتى آن را واگذارد سپس ( دوباره ) به آن دست زند ، و آن است گفتار خداى عز وجل : « آنان كه دورى گزينند از گناهان بزرگ وناشايسته ها جز لمم » فرمود : امام : آن بنده ايست كه بگناهى پس از گناهى دست زند كه موافق سليقهء او يعنى از طبيعت او نيست .\r\nشرح - فيض ( ره ) گويد : « وقد طبع عليه »\r\nيعنى بخاطر پيش آمدى كه كرده بر آن گناه خو گرفته وميتواند از خود دور كند ، ومقصود از « طبع عليه » طبيعت اوليه وسرشت در آفرينش نيست وگر نه ترك آن براى او ممكن نبود و بنا بر اين منافاتى ميان اول حديث با آخر آن نيست .\r\n6 - على بن رئاب گويد : شنيدم حضرت صادق عليه السّلام ميفرمود : سرشت وطبيعت مؤمن دروغ وبخل وزناكارى نيست ، و گاهى به چيزى از آنها دست زند ولى ادامه ندهد ، عرض شد : ( ممكن است كه ) او\r\n","description":"","footnote":"","page_name":" 177 ","page_number":177},
  {"content":"\r\nزنا كند ؟ فرمود : آرى ولى از آن نطفه فرزندى نيارد .\r\nتوضيح - مجلسى ( ره ) گويد : اگر كسى بگويد : كه ما مىبينيم كه از نطفهء زناى مؤمن هم فرزند بهم رسد ؟ در جواب گوئيم : براى مؤمن معانى ودرجات بسيارى است وشايد اين فضيلت بيك دسته خاصى از مؤمنين اختصاص دارد با اينكه از آخر كار جز خدا كسى دانا نيست ، ( پس چه بسا كسانى كه به ظاهر اكنون مؤمنند ولى تا به آخر نرسانند ) ومحتمل است حمل بر غالب شود . . .\r\n\r\nباب در اينكه گناهان بر سه گونه اند\r\n1 - عبد الرحمن بن حماد در حديثى مرفوع از برخى از اصحابش نقل كند كه امير المؤمنين عليه السّلام در كوفه بر منبر برآمد ، خدا را سپاس گفت وستايش كرد سپس فرمود : اى مردم همانا گناهان سه گونه اند ( اين را فرمود وخاموش نشست ) و از سخن گفتن خوددارى كرد ، حبهء عرنى ( كه يكى از اصحاب آن حضرت بود ) بوى عرضكرد : اى امير مؤمنان فرمودى گناهان سه گونه اند و دم فروبستى ؟ فرمود من آنها را ياد نكردم جز اينكه ميخواستم شرح دهم ولى تنگى نفسى بر من عارض شد كه ميان من وسخنم حائل شد ، آرى گناهان سه گونه اند : گناهى كه آمرزيده است ، وگناهى كه آمرزيده نشود ، وگناهى كه بر صاحبش هم اميدوار وهم بيمناكم ، عرضكرد : اى امير مؤمنان آنها را براى ما بيان فرما .\r\nفرمود : آرى اما گناه آمرزيده : گناه آن بنده اى است كه خداوند او را در دنيا بر گناهش عقوبت كند .\r\nپس خدا بردبارتر وكريمتر از آن است كه بندهء خود را دو بار عقوبت كند ، و اما گناهى كه آمرزيده نشود .\r\n","description":"","footnote":"","page_name":" 178 ","page_number":178},
  {"content":"\r\nستمكاريهائى است كه بندگان برخى ببرخى كنند ، ( 1 ) زيرا چون خداوند تبارك و تعالى ( بوسيلهء پيمبران و احكام ) بر خلقش عيان شد به خودش سوگند ياد كرده وفرموده است : بعزت وجلالم سوگند كه ستم هيچ ستمكارى ( بدون كيفر ) از من نگذرد گرچه زدن مشتى بمشتى باشد يا ماليدن ( دستى ) بدستى باشد ( از روى لذت وهوسرانى ) وگرچه شاخ زدن شاخدارى به بيشاخى باشد پس براى بندگان از يك ديگر قصاص گيرد تا ستمى از كسى بر كسى ( بدون كيفر ) نماند ، سپس آنها را ( خداوند ) براى حساب برانگيزد ، و اما گناه سوم گناهى است كه خداوند بر خلقش پنهان داشته ، وتوبهء از آن را بر گنهكار روزى كرده ، وبوضعى درآمده كه از گناهش بيمناك وبپروردگارش اميدوار است ، پس ما براى او ( يعنى اين شخص گنهكار ) همان حال را داريم كه خودش آن حال را براى خود دارد اميد رحمت براى او داريم ، و از عذاب نيز بر او بيمناكيم .\r\n2 - حمران گويد : از حضرت باقر عليه السّلام پرسيدم از مرديكه ( زناى با زن شوهردار كرده است ) وحد بر او جارى شده و سنگسار شده آيا در آخرت هم عقاب شود ؟ فرمود : خدا كريمتر از آن است ( كه با اينكه در دنيا كيفر شده در آخرت نيز او را كيفر كند ) .\r\n\r\nباب شتاب در كيفر گناه\r\n1 - حضرت باقر عليه السّلام فرمود : چون خداى عز وجل خواهد كه بنده اى را كه داراى گناهيست اكرام كند او را به بيمارى گرفتارى كند ، و اگر اين كار را نكند به نيازمندى مبتلايش سازد ، و اگر اين كار را\r\n","description":"","footnote":"","page_name":" 179 ","page_number":179},
  {"content":"\r\nبا او نگرد مرگ را بر او سخت كند تا بدان واسطه گناهش را جبران كند ( وبگناهش مكافات كند ) فرمود و چون بخواهد بنده اى را كه حسنه اى در نزدش دارد خوار كند تنش را سالم كند و اگر اين كار را در باره اش نكند روزيش را فراخ گرداند ، و اگر آن را هم در باره اش انجام ندهد مرگ را بر او آسان كند تا بدان سبب در عوض آن حسنه او را پاداش دهد .\r\n2 - امام صادق عليه السّلام فرمود : چون گناه بنده بسيار گردد ( و خدا بخواهد او را پاك كند ) و چيزى از كردار ( نيك ) نداشته باشد كه آن را جبران كند وكفارهء آنها شود او را باندوه گرفتار سازد تا كفارهء گناهانش گردد .\r\n3 - ونيز آن حضرت عليه السّلام فرمود : كه رسول خدا ( ص ) فرمود : خداى عز وجل فرمايد بعزت وجلالم سوگند من بنده اى كه بخواهم رحمتش كنم از دنيا بيرون نبرم تا اينكه هر گناهى كرده است ( عوضش را ) يا بوسيلهء بيمارى در تنش ، يا بتنگى در روزيش ، يا با ترس وهراس در دنيايش ، و اگر باز هم چيزى بماند مرگ را بر او سخت كنم ، وبعزت وجلالم سوگند بنده اى را كه بخواهم عذاب كنم از دنيا بيرون نبرم تا هر كار نيكى انجام داده ( عوض كاملش ) را به او بدهم : يا بفراخى در روزيش ، و يا بسلامت در تنش ، و يا بآسودگى خاطر در دنيايش ، و اگر باز هم چيزى باقى ماند مرگ را بر او آسان كنم .\r\n4 - حضرت صادق عليه السّلام فرمود : همانا مؤمن خواب هولناك ببيند و ( بواسطهء همان ترسى كه كرده )\r\n","description":"","footnote":"","page_name":" 180 ","page_number":180},
  {"content":"\r\nگناهش آمرزيده شود ، وتنش رنج كار ببيند پس گناهش آمرزيده شود .\r\n5 - ونيز آن حضرت عليه السّلام فرمود : چون خداى عز وجل خير بنده اى را خواهد بعقوبت او در دنيا بشتابد ، و چون بدى در بارهء بنده اى خواهد گناهانش را بر او نگهدارد تا در روز قيامت ( كيفر ) همه را به دو بدهد .\r\n6 - ونيز فرمود امير المؤمنين عليه السّلام در تفسير گفتار خداى عز وجل : « و هر چه بشما رسد از پيش آمدها پس بسبب چيزى است كه فراهم كرده اند دستهاى شما وخداوند درگذرد از بسيارى گناهان » ( سورهء شورى آيه 30 ) فرمود : هيچ پيچ خوردن رگى نيست ، و نه برخورد بسنگى ، و نه لغزش گامى ، و نه خراش دادن چوبى ، جز بخاطر گناهى ، و هر آينه آنچه را كه خداوند درگذرد بيشتر است ، پس هر كه را خداوند در دنيا بكيفر گناهش شتاب كرد پس آن خداى عز وجل والاتر وكريمتر وبزرگوارتر از آنست كه دوباره در آخرت او را كيفر كند .\r\n7 - حضرت باقر عليه السّلام فرمود : رسول خدا ( ص ) فرمود : پيوسته غم واندوه گريبانگير مؤمن باشند تا براى او گناهى بجا نگذارند .\r\n8 - عمرو بن جميع گويد : از حضرت صادق عليه السّلام شنيدم ميفرمود : همانا بندهء مؤمن در دنيا اندوهگين\r\n","description":"","footnote":"","page_name":" 181 ","page_number":181},
  {"content":"\r\nشود ، تا اينكه از دنيا بيرون رود وگناهى بر او نباشد .\r\n9 - امام باقر عليه السّلام فرمود : پيوسته غم واندوه گريبانگير مؤمن باشد تا براى او گناهى بجا نگذارند .\r\n10 - حضرت صادق عليه السّلام فرمود : رسول خدا ( ص ) فرموده است : خداى عز وجل فرمايد : هيچ بنده اى نباشد كه من بخواهم او را ببهشت ببرم جز آنكه او را ببلائى در تنش دچار كنم ، پس اگر آن كفارهء گناهانش شد ( كه پاك شود ) وگر نه هنگام مرگش بر او سخت گيرم تا نزد من آيد وگناهى بر او نباشد سپس او را ببهشت برم ، و هيچ بنده اى نباشد كه بخواهم او را بدوزخ برم جز آنكه تنش را سالم كنم ، پس اگر بدان سبب آنچه از من خواهد بپايان رسد ( حسابش پاك شود ) وگر نه از ترس آنكه بر او تسلط دارد آسوده خاطرش كنم ، پس اگر طلبى كه نزد من دارد بدان پايان يابد ( كه رها شود ) وگر نه روزيش را بر او فراخ كنم ، پس اگر طلبش از اين تمام شود ( كه او را بس باشد ) وگر نه ( در آخر كار ) مرگ را بر او آسان كنم تا نزد من آيد و هيچ كردار نيكى نزد من نداشته باشد سپس او را بدوزخ برم .\r\n\r\n11 - حضرت باقر عليه السّلام فرمود : پيمبرى از پيغمبران بنى اسرائيل به مردى گذر كرد كه قسمتى از بدنش در زير ديوارى بود و قسمتى از آن بيرون از ديوار بود ومرغان پرنده او را از هم پاشيده وسگان تنش را دريده بودند ، از آنجا گذشت شهرى پديدار شد وارد آن شهر شد ديد يكى از بزرگان آن شهر\r\n","description":"","footnote":"","page_name":" 182 ","page_number":182},
  {"content":"\r\nمرده است ، او را بر زبر تختى نهاده اند و با پارچهء ديبا كفن شده و دور آن تخت منقلهاى عود است ( كه ميسوزد ) پس عرضكرد : پروردگارا من گواهى دهم كه تو حاكم عادلى هستى كه ستم نكنى ، آن بندهء تو است كه چشم بهمزدنى به تو شرك نورزيده و به آن مردن ( كه من ديدم با آن وضع رقتبار ) او را ميرانيدى ، و اين هم يك بندهء تو است كه چشم برهم زدنى به تو ايمان نياورده به اين مرگ ( با اين تشريفات ) او را ميرانيدى ؟ خداوند فرمود : ( آرى ) اى بندهء من ، من چنانم كه گفتى حاكم عادلى هستم كه ستم نكنم ، آن بندهء من گناهى يا كردار بدى پيش من داشت او را به آن وضع ميراندم تا مرا ديدار كند وگناهى بر او بجاى نماند ، و اين بندهء من كار نيكى نزد من داشت ، او را با چنين وضعى ميراندم تا مرا ملاقات كند و پيش من حسنه اى نداشته باشد .\r\n12 - ابو الصباح كنانى گويد : خدمت امام صادق عليه السّلام بودم كه پيرمردى بر آن حضرت وارد شد وعرضكرد : يا ابا عبد الله من از فرزندانم وناسپاسيشان و از برادرانم وجفاكاريشان نزد شما شكايت آورده ام با اين سالخوردگى من ؟ حضرت صادق عليه السّلام به او فرمود : اى پيرمرد همانا براى حق دولتى است و براى باطل هم دولتى است و هر كداميك از اين دو در دولت رفيقش خوار است ، وهمانا كمترين مصيبتى كه در دولت باطل بمؤمن رسد آزار كشيدن از فرزندان وجفاكارى برادران او است ، و هيچ مؤمنى نباشد كه در دولت باطل آسايشى بيند جز آنكه پيش از مرگش گرفتار شود يا در بارهء فرزندانش و يا در بارهء مالش تا خداوند او را از آنچه در دوران حكومت باطل بدست آورده رها سازد ، وبهره اش را در دولت حق وافر كند پس صبر كند مژده باد تو را\r\n","description":"","footnote":"","page_name":" 183 ","page_number":183},
  {"content":"\r\n\r\nباب در تفسير گناهان\r\n1 - حضرت صادق عليه السّلام فرمود : گناهانى كه نعمتها را دگرگون سازند تجاوز ( به ديگران ) است ، و گناهانى كه پشيمانى ببار آورند كشتن ( وآدمكشى ) است ، و آن گناهانى كه بلاها نازل كند ستم است ، و آنها كه پرده را بدرند شرابخواريست ، و آنها كه روزى را نگهدارند ( و در نتيجه كم شود ) زنا است ، و آنها كه در نابودى شتاب كنند قطع رحم است ؛ و آنها كه دعا را برگردانند وفضا را تيره وتار كنند نافرمانى وآزردن پدر و مادر است .\r\n2 - اسحاق بن عمار گويد : شنيدم از حضرت صادق عليه السّلام كه مىفرمود : هميشه پدرم مىفرمود پناه مىبريم به خدا از گناهانى كه در نابودى شتاب كنند ومرگها را نزديك سازند وخانه ها را ويران كنند و آنها : قطع رحم ، وآزردن ونافرمانى پدر و مادر ، وواگذاردن احسان ونيكى است .\r\n3 - ونيز حضرت صادق عليه السّلام فرمود : همين كه چهار چيز شايع شد ( همراه آنها ) چهار چيز ديگر پديدار گردد : هر گاه زنا شايع شد زلزله پيدا شود ، و هر گاه حكم بناحق شايع شود باران بند آيد ، و هر گاه پيمان با كفارى كه در ذمه اسلامند شكسته شود ( وطبق مقررات با آنها رفتار نشود ) دولت بدست مشركين افتد و بر مسلمين حكومت كنند ، و هر گاه زكات داده نشد فقر واحتياج پديدار گردد .\r\n","description":"","footnote":"","page_name":" 184 ","page_number":184},
  {"content":"\r\nشرح - مجلسى ( ره ) گويد : اينكه پيمانشكنى با ذميان سبب غلبهء آنها شود براى آنست كه چون بنقض عهد مخالفت با خداوند كنند به جهت اظهار تسلط ، خدا نيز خلاف مقصودشان را پيش آورد ، چنانچه منع از زكات بخاطر وثروتمند شدن پس خدا بركت آن را ميبرد و آنها را نيازمند كند .\r\n\r\nباب نادر\r\n1 - ابن ابى يعفور گويد : شنيدم از حضرت صادق عليه السلام كه مىفرمود : خداى عز وجل فرمايد همانا بنده اى از بندگان مؤمن من گناهى بزرگ كند كه مستوجب كيفر وعقوبت من در دنيا و يا در آخرت شود و من آنچه صلاح آخرت او در آنست برايش منظور كنم پس در عقوبت دنيايش شتاب كنم تا او را بدين گناه كيفر دهم ، و يا اينكه اندازه كيفر او را معين كنم وبدان حكم كنم و آن را بدون اجرا موقوف گذارم واجراى آن را بمشيت خود واگذارم وبندهء من آن را نميداند ، وبارها در بارهء اجراى آن مردد گردم سپس خوددارى كنم واجرا نكنم زيرا بدآمدن او را خوش ندارم و از بدحال كردن او كناره گيرى كنم ، وبگذشت ونديده گرفتن آن گناه بر او منت نهم ( وبالاخره آن را ببخشم ) زيرا دوست دارم نمازهاى نافلهء بسيارى كه بسبب آنها در شب و روز به من تقرب مىجست پاداش دهم ، پس اين بلا را از او بگردانم با اينكه آن را مقدر كرده وبدان حكم كرده بودم وموقوف گذارده بودم واجراى آن بستگى بمشيت من داشت ، سپس ( به اين هم اكتفا نكنم ) واجر بزرگ نزول اين بلائى كه از آن معاف شده است برايش بنويسم وذخيره كنم ، ومزدش را وافر كنم با اينكه خود او بدان آگاه نيست ( زيرا آزار آن بلا به او نرسيده است ، ومنم خداوند كريم مهربان ورحيم .\r\nتوضيح - مجلسى ( ره ) وفيض ( قده ) گفته اند « واو » در : « في الدنيا والآخرة »\r\nو همچنين در « واقدر عقوبة . . . . »\r\nبه معناى « أو » است .\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nباب نادر ديگر\r\n1 - ابن بكير گويد : از حضرت صادق عليه السلام از گفتار خداى عز وجل پرسيدم ( كه فرمايد ) « و هر چه مصيبت بشما رسد بواسطهء آن چيزى است كه خودتان كرده ايد » حضرت ( دنبالهء آيه را خواند و ) فرمود : « و از بسيارى از گناهان بگذرد » ( سورهء شورى آيهء 30 ) گويد : من عرضكردم مقصودم دنبالهء آيه نبود ( بلكه ) بفرمائيد آنچه بعلى عليه السلام و آنان كه مانند او بودند از خاندانش رسيد از همين باب بود ؟ ( يعنى آنها چه كرده بودند كه آن همه مصيبت وبلا بدانها رسيد ؟ ) فرمود همانا رسول خدا ( ص ) در هر روز بدون اينكه گناهى داشته باشد هفتاد بار استغفار ميكرد .\r\nشرح - مجلسى ( ره ) گويد : پاسخ حضرت باينكه : « رسول خدا روزى هفتاد بار . . . ) دو احتمال دارد : اول اينكه چنانچه استغفار پيغمبر ( ص ) براى ريختن گناهى نبود بلكه براى بالا بردن درجه اش بوده است ، همچنين گرفتارى ومصيبتهائى كه بعلى عليه السلام وخاندانش رسيده كفارهء گناهان نبوده بلكه براى بالا رفتن درجات آنها وبسيارى ثوابشان بوده . دوم : اينكه مقصود اين است كه استغفار پيغمبر ( ص ) براى ترك اولى يا عدول از عبادت افضل بادنى و امثال اينها بوده است وابتلاء آنها هم به همين خاطر بوده ، ولى معناى اول روشنتر است چنانچه خبر بعدى به آن دلالت كند .\r\n2 - على بن رئاب گويد از حضرت صادق عليه السلام پرسيدم از تفسير گفتار خداى عز وجل « آنچه بشما از مصيبتها رسد براى آن چيزى است كه خودتان كرده ايد » بفرمائيد : آنچه بعلى و اهل بيت ( معصومين او ) عليهم السلام رسيد بخاطر كارى بود كه آنها كرده بودند ، با اين كه آنان خاندان طهارت وهم معصوم ( از گناه ) بودند ؟ فرمود : همانا رسول خدا ( ص ) در هر روز وشبى - بدون گناه - صد بار استغفار ميكرد وبسوى او توبه مينمود ، همانا خداوند دوستان خود را بمصيبتها و پيش آمدها گرفتار كند تا بدان واسطه بدون گناه به آنها اجر و ثواب دهد .\r\n","description":"","footnote":"","page_name":" 186 ","page_number":186},
  {"content":"\r\n3 - على بن ابراهيم در حديث مرفوعى ( كه سندش بمعصوم رسد ) حديث كند كه فرمود : هنگامى كه حضرت على بن الحسين ( زين العابدين ) عليهما السلام را نزد يزيد بن معاويه بردند و در برابر او نگهداشتند يزيد - كه خدايش از رحمت خود دور كرده - گفت : « و آنچه بشما مصيبت رسيد از آن چيزى بود كه خود كرديد » ( و اين آيه شريفه را خواند ) حضرت على بن الحسين عليهما السلام فرمود : اين آيه در بارهء ما نيست ، همانا در بارهء ما گفتار خداى عز وجل است ( كه فرمايد : ) « هيچ مصيبتى در زمين نرسد و نه بجانهاى شما جز اينكه در كتابى است پيش از آنكه آنها را بيافرينيم همانا اين بر خدا آسان است » ( سورهء حديد آيه 22 ) .\r\n\r\nباب اينكه خداوند بواسطهء عملكننده ( بلا را ) از تارك عمل دور كند\r\n1 - حضرت صادق عليه السلام فرمود : هر آينه خداوند بخاطر آن كسى كه نماز ميخواند از شيعيان ما ( بلا را ) دفع كند از آن كسى كه نماز نميخواند از شيعيان ما و اگر همگى نماز را ترك كنند هر آينه ( همگى آنها ) هلاك شوند . وخداوند بخاطر آنكه زكات دهد از شيعيان ما دفع كند از آنكه زكات نمىپردازد و اگر همگى زكات ندهند هلاك گردند ، وهمانا خداوند بخاطر آنكه از شيعيان ما حج كند از آنكه حج نكند ( بلا را ) دفع كند ، و اگر به ترك حج اتفاق كنند هر آينه هلاك شوند ، واينست گفتار خداى عز وجل : « و اگر نبود بر كنار كردن خداوند برخى را ببرخى ديگر هر آينه زمين تباه ميشد و ليكن خدا داراى فضل است بر همهء جهانيان » ( سورهء بقره آيه 251 ) فرمود : به خدا سوگند اين آيه جز در\r\n","description":"","footnote":"","page_name":" 187 ","page_number":187},
  {"content":"\r\nبارهء شما نازل نگشته ، و ديگرى جز شما از آن مقصود نيست .\r\n\r\nباب اينكه نكردن گناه آسانتر از توبه كردن است\r\n1 - حضرت صادق عليه السلام فرمود : امير المؤمنين عليه السلام فرموده : دست برداشتن از گناه آسانتر از طلب توبه است ، وبسا شهوترانى يك ساعت كه اندوه درازى بجاى گذارد . و مرگ دنيا را رسوا كرده و براى هيچ صاحب خردى شادى نگذاشته .\r\nشرح - مجلسى ( ره ) گويد : « ايسر من طلب التوبة » اشاره باينست كه شرائط قبول شدن توبه بسيار است ، و اين كه فرمود : « مرگ دنيا را رسوا كرده » براى آنست كه مرگ پرده از بديهاى آن وگول زدنها وبىوفائيهاى آن برداشته است .\r\n\r\nباب استدراج ( وغافلگير كردن ) بآهستگى وتدريج\r\n1 - حضرت صادق عليه السلام فرمود : همانا چون خداوند خوبى بنده اى را خواهد و آن بنده گناهى مرتكب شود خدا دنبالش او را كيفرى دهد و استغفار را به ياد او اندازد ، و چون براى بنده اى بدى خواهد واو گناهى كند خدا دنبالش نعمتى به او دهد تا استغفار را از ياد او ببرد و به آن حال ادامه دهد ، و اين است گفتار خداى عز وجل « بتدريج وآهستگى آنها را غافلگير كنيم از راهى كه ندانند » ( سورهء اعراف\r\n","description":"","footnote":"","page_name":" 188 ","page_number":188},
  {"content":"\r\nآيه 182 ) يعنى بسبب ( دادن ) نعمت هنگام ( ارتكاب ) گناهان .\r\n2 - از امام صادق عليه السلام معناى استدراج را پرسيدند ؟ فرمود : آن اينست كه بنده اى گناه كند پس به او مهلت داده شود وبرايش در هنگام گناه نعمتى تجديد گردد ، پس او را از آمرزش خواهى از گناهان باز دارد ، پس او غافلگير شده از راهى كه نداند .\r\n3 - سماعة بن مهران گويد : از حضرت صادق عليه السّلام از گفتار خداى عز وجل پرسيدم كه فرمايد : ) « ايشان را بآهستگى وتدريج غافلگير كنيم از راهى كه ندانند » ( سورهء اعراف آيهء 182 ) فرموده : آن بنده ايست كه گناهى مرتكب شود ، پس براى آن بنده با آن گناه نعمت هم تجديد گردد ، و آن نعمت او را از استغفار آن گناه سرگرم كند .\r\n4 - و آن حضرت عليه السلام فرمود : چه بسا شخصى كه به نعمتهائى كه خداوند به او داده مغرور گردد ، و چه بسا كسانى كه به پرده پوشى خداوند بر آنها ، غافلگير شوند ، و چه بسا مردمى كه بستايش مردم فريب خورند .\r\n\r\nباب محاسبه ( وحساب كردن ) عمل\r\n1 - على بن الحسين عليهما السلام فرمود : پيوسته امير المؤمنين عليه السلام ميفرمود : همانا روزگار\r\n","description":"","footnote":"","page_name":" 189 ","page_number":189},
  {"content":"\r\nسه روز است كه تو در ميانهء آنهائى : ديروز كه گذشت با هر آنچه در آن بود ، وهرگز برنگردد ، پس اگر كار نيكى در آن انجام داده اى از رفتنش اندوهى ندارى وبدان چه بدان با وى روبرو شدى ( يعنى به كار نيكى كه در آن انجام دادى ) خوشحال وشاد هستى ، و اگر تو در آن تقصير روا داشته اى افسوس سختى برفتن آن وبتقصيرى كه در آن كرده اى دارى . و تو در روزى كه هستى در بارهء فردايت غافلى وندانى چه شود ؟\r\nشايد بدان نرسى و اگر هم برسى شايد بهره ات از لحاظ تقصير وكوتاهى كردن مانند بهرهء ديروز گذشته ات باشد .\r\nپس يكى از آن سه روز كه گذشته است و تو در آن كوتاهى كردى ، و يكى روز آينده است كه انتظار آمدنش را دارى و يقين ندارى كه در آن كوتاهى نكنى ، وهمانا توئى و آن روزى كه در آن هستى ، و تو را سزاوار است اگر تعقل كنى و در كوتاهى كردن گذشته ات بينديشى كه چه حسناتى از دستت رفته تا ( اكنون در اين روز ) بدست آرى ، و چه گناهى كرده اى كه در آن كوتاهى كنى ( ومرتكب آن نشوى ) و تو با اين حال رو بفردائى هستى كه اطمينان ندارى كه بدان برسى ، و يقين ندارى كه در آن كار نيكى بدست آورى ( و انجام دهى ) يا چيزى تو را از گناهى تباه كننده ( كه نيكيها را تباه سازد ) باز دارد ، پس تو نسبت به روزى كه در جلو دارى مانند روزى هستى كه پشت سر گذارده اى ، پس كار كن مانند آن مرديكه از همهء روزها اميدى ندارى جز به همان روزى كه در آنست وشبش ، پس كار كن يا ( اگر نخواهى ) واگذار و خدا بر كار تو كمك كند .\r\n2 - حضرت موسى بن جعفر عليهما السلام فرمود : از ما نيست كسى كه هر روز حساب خود را نكند ، پس\r\n","description":"","footnote":"","page_name":" 190 ","page_number":190},
  {"content":"\r\nاگر كار نيكى كرده است از خدا زيادى آن را خواهد ، و اگر گناه و كار بدى كرده در آن گناه از خدا آمرزش خواهد وبسوى او بازگشت كند ( وتوبه نمايد ) .\r\n3 - ابو نعمان عجلى از حضرت باقر عليه السّلام حديث كند كه فرمود : اى ابا نعمان مردم تو را بخودت مغرور نكنند ( و با مدح وستايشت تو را از خودت غافل نكنند ) زيرا ( سزاى ) كار ( وكردارت ) به تو رسد نه به آنها ، وروزت را بچنين وچنان ( يعنى سخنان بيهوده ) بپايان مبر ، زيرا با تو كسى هست كه كردار تو را بر تو نگهدارد ( ويادداشت كند ) ونيكى كن زيرا من نديده ام چيزى را براى تدارك گناه گذشته وكهنه بهتر وشتابانتر از كردار نيكى كه تازه باشد .\r\n4 - حضرت صادق عليه السلام فرمود : بر دنيا شكيبا باشيد كه آن ساعتى است ، زيرا آنچه كه از دنيا گذشته ( اكنون ) نه دردى از آن احساس كنى و نه شادى ، و آنچه نيامده كه ندانى چيست ؟ همانا دنياى تو آن ساعتى است كه در آنى پس در آن يك ساعت بر طاعت خدا صبر كن و از نافرمانى خداوند شكيبا باش ( و خود را نگاهدار ) .\r\nشرح - يعنى هر چه حساب كنى بيش از اين يك ساعتى كه در آنى نيست ، اگر طاعتى دارى بر انجام آن شكيبا باش و اگر نافرمانى پيش آمده بر ترك آن شكيبا باش زيرا آنچه گذشته كه اكنون خبرى از آن نيست ودرد ولذتى از آن به تو نرسد ، و آنچه نيامده كه معلوم نيست بدان برسى يا نرسى ، و اگر هم برسى وضع خوشى وناخوشيت روشن نيست ، پس همين ساعت كه در آن هستى براى تو باقى نماند كه آن هم با شكيبائى در اطاعت يا معصيت ميتوانى بسر برى .\r\n","description":"","footnote":"","page_name":" 191 ","page_number":191},
  {"content":"\r\n5 - حضرت صادق عليه السّلام فرمود : خودت را براى خودت بردار ( يعنى از خودت براى خودت استفاده كن ) و اگر بر ندارى ديگرى تو را برندارد .\r\nشرح - يعنى از وجود خودت بنفع خود استفاده كن و اگر نكنى ديگرى از تو بنفع تو استفاده نكند . مجلسى ( ره ) گويد : يعنى نفس خود را از جاهاى پست دنيا و آخرت بردار ، و يا اينكه نفس خود را براى رسيدن ببهشت ودرجات عاليه بر مركب اطاعتها واعمال صالحه سوار كن ، و آنچه ديگران انجام دهند اگر به وصيت تو باشد كه از كارهاى او است ( ونتيجه اش عايد او گردد ) و اگر به وصيت تو نباشد چندان نفعى نبخشد وگذشته اعتمادى بر آن نيست .\r\n6 - حضرت صادق عليه السلام به مردى فرمود : تو را طبيب خودت كرده اند ، ودرد را هم برايت گفته اند ونشانهء سلامتى را نيز به تو ياد داده اند ، وبدار وهم تو را راهنمائى كرده اند اكنون بنگر تا چگونه در بارهء آن رفتار كنى .\r\nشرح - مجلسى ( ره ) گويد : درد همان اخلاق زشت وگناهان كشنده است ، ونشانهء سلامتى همان نشانه هائيست كه خدا ورسول و ائمه اطهار فرموده اند مانند اول سورهء مؤمنون و ساير آنچه در اوصاف مؤمنين ومتقين گفته شده است وبسيارى از آنها گذشت ، ودارو توبه و استغفار است و همچنين همنشينى با اخيار وپرهيز كردن از اشرار وزهد در دنيا و تحقيق در اطراف امراض جسم كردن ومداواى هر كدام را بضد خودش . . . تا آنجا كه گويد : « اكنون نگاه كن ببين چگونه در رسيدگى بخودت قيام كنى ، ودردهاى آن را درمان كنى ، و اگر در اين باره كوتاهى كنى خود را كشته اى و هر كه خودكشى كند سزايش تا ابد دوزخ است .\r\n7 - ونيز آن حضرت عليه السّلام به مردى فرمود : دل خود را ( بمنزلهء ) رفيقى خوش كردار ، يا فرزندى سپاسگزار قرار ده ، وكردارت را ( بمنزلهء ) پدرى كه از او پيروى كنى ، ونفس ( امارهء ) خود را ( بجاى ) دشمنى كه با او نبرد ميكنى ، ومالت را ( بمنزلهء ) عاريتى كه برگردانى .\r\n8 - ونيز آن حضرت عليه السّلام فرمود : خويشتن را از آنچه زيانش رساند باز گير ( و دست نفس را از\r\n","description":"","footnote":"","page_name":" 192 ","page_number":192},
  {"content":"\r\nآن كوتاه كن ) پيش از آنكه از تو جدا شود ، و چنانچه در جستجوى روزى ميكوشى در رهائى آن بكوش ، زيرا نفس تو در گرو كردار تو است .\r\n9 - ونيز آن حضرت عليه السلام فرمود : چه بسا جويندهء دنيا كه بدان نرسيده ، و ( چه بسا كسانى كه ) رسيده اند بدان و از آن مفارقت كرده اند ، پس مبادا طلب دنيا تو را از كردارت باز دارد ، و دنيا را از بخشنده ومالكش ( كه خدا است ) بخواه ، چه بسا حريص بر دنيا كه دنيا او را به خاك افكنده ، وبآنچه از آن بدست آورده از آخرتش باز مانده تا اينكه عمرش سپرى شده ومرگش در رسيده .\r\nوفرمود : زندانى آن كس است كه دنيا او را از طلب آخرت ببند گرفتار كرده ( وبزندان خود افكنده است ) .\r\n10 - امام باقر عليه السلام فرمود : همين كه مرد چهل ساله شد به او گفته شود : خود را واپاى ( و بر حذر باش ) زيرا معذور نيستى ، و چهل ساله بحذر كردن سزاوارتر نيست از مرد بيست ساله ( و هر دو بايد بترسند ) زيرا آنكه هر دو را ميجويد ( وميطلبد كه مرگ باشد ) يكى است ، واو خواب هم نيست ( كه از كسى غفلت كند ) پس براى آن بيمى كه در پيش دارى كار كن ، و زيادى گفتار را واگذار ( زيرا به عمل كار برآيد بسخن دانى نيست ) .\r\n11 - حضرت صادق عليه السلام فرمود : از خودت براى خودت بازگير ، از تندرسيت پيش از آنكه بيمار شوى باز گير ، و در توانائى پيش از آنكه ناتوان گردى ، و در زندگى پيش از مردن ( از خودت بنفع خودت بهره بردارى كن ) .\r\n12 - حضرت صادق عليه السلام فرمود : چون روز آيد ( بمردمان ) گويد : اى فرزند آدم در\r\n","description":"","footnote":"","page_name":" 193 ","page_number":193},
  {"content":"\r\nاين روز كار نيكى كن تا من در روز قيامت نزد پروردگارت براى تو گواهى دهم ، زيرا من كه در گذشته پيش تو نيامدم و پس از اين هم نزدت نيايم ، و شب هم هنگامى كه آيد همين سخن را گويد .\r\nشرح - مجلسى ( ره ) گويد : گفتار شب و روز يا به زبان حال است يا گفتار فرشته اى است كه موكل روز و شب است .\r\n13 - شعيب بن عبد الله در حديث مرفوعى ( كه سند بمعصوم رسد ) حديث كند كه فرمود : مردى نزد امير المؤمنين عليه السلام آمد وعرضكرد : اى امير مؤمنان مرا سفارش كن براهى از راههاى خير وخوبى كه بدان نجات يابم ؟ امير المؤمنين عليه السلام فرمود : اى آنكه پرسيدى بشنو وسپس بفهم و پس از آن باور كن وسپس به كار بند مردم سه گروهند : زاهد ( پارسا ) وصابر ( شكيبا ) وراغب ( خواهان دنيا ) ، اما زاهد كسى است كه اندوهها وشاديها از دلش بيرون رفته نه به چيزى از دنيا شاد شود ، و نه بر چيزى كه از دستش رفته افسوس خورد پس او آسوده خاطر است ، و اما صابر آن كس است كه در دل آرزوى دنيا كند و چون بدان رسد بخاطر سرانجام بد آن وزشتى منظر آن ( در نظر خرد ) بنفس خود لگام زند كه از آن برنگيرد ، ( وچنانست ) كه اگر بر دلش آگاه شوى از پارسائى وفروتنى و دور انديشى او در شگفت شوى ، و اما راغب باك ندارد كه دنيا از چه راهى بدست او رسد : از حلال است يا از حرام ، وباك ندارد كه در بارهء آن آبرويش چركين شود ، و خود را هلاك كند ، ومردانگى خود را از بين ببرد ، پس آنهايند كه در گرداب سخت ( دنيا ) سرگردان ومضطربند .\r\n14 - حضرت صادق عليه السّلام فرمود : امير المؤمنين عليه السّلام فرموده : آنچه در روز قيامت سود دهد وبكار\r\n","description":"","footnote":"","page_name":" 194 ","page_number":194},
  {"content":"\r\nآيد كوچك نيست ( يا كوچك شمرده نشود ) و آنچه در روز قيامت زيان رساند كوچك نباشد ، پس در آنچه خداى عز وجل بشما آگاهى داده مانند كسى باشيد كه به چشم خود ديده باشد .\r\n15 - حفص بن غياث گويد : شنيدم حضرت صادق عليه السّلام ميفرمود : اگر بتوانى كه شناخته نشوى ( وگمنام باشى ) همان كار را بكن ، چه باكى بر تو باشد كه مردم تو را نستايند ؟ و چه باكى است تو را كه نزد مردم نكوهيده باشى در صورتى كه نزد خدا پسنديده باشى ؟ سپس فرمود : پدرم على بن ابى طالب عليه السّلام فرموده خيرى در زندگى نيست جز براى دو نفر : ( يكى ) مردى كه هر روز كار خيرى ( بر كارهاى خير گذشته ) بيفزايد ، و ( ديگر ) مردى كه مرگش را با توبه تدارك ببيند وكجا توبه تواند ؟ به خدا سوگند اگر سجده كند تا گردنش بريده شود بجز با ولايت ( ودوستى ) ما أهل بيت ، خداى تعالى توبه اش را نپذيرد .\r\nآگاه باشيد آيا كيست كه حق ما را بشناسد واميد ثواب بوسيلهء ما داشته باشد ؟ وبخوراك نيم مد ( كه تقريبا پنج سير است ) در هر روز راضى باشد ، وبدان چه از جامه كه عورتش را بپوشاند وسرش را در خود مستور سازد ( خشنود باشد ) با اينكه در همين اندازه هم ترسان وهراسان باشند ، ودوست دارند بهره شان از دنيا همان باشد و به همينسان خداى عز وجل آنها را توصيف كرده وفرموده است : « و آنان كه در راه خدا بدهند آنچه به آنها داده شده ودلشان ترسان است كه بسوى پروردگارشان بازگشت كنند » ( سورهء مؤمنون آيهء 60 ) سپس فرمود : چه چيز به آنها داده شده ؟ به خدا سوگند بدانها - با اطاعت خدا - محبت وولايت ( ما خاندان ) داده شد و با اين حال باز هم ترسانند ، ترسشان شك وترديد نيست ، بلكه مىترسند مبادا در دوستى وفرمانبردارى از ما مقصر باشند ؟ .\r\n","description":"","footnote":"","page_name":" 195 ","page_number":195},
  {"content":"\r\n16 - حكم بن سالم گويد : دسته اى از مردم وارد شدند ( بر حضرت باقر و يا حضرت صادق عليهما السلام - چنانچه مجلسى ( ره ) گويد ) پس آن حضرت آنها را موعظه كرد ، سپس فرمود : هيچ كدام از شما نيست جز اينكه بهشت را با آنچه در آنست به چشم خود ديده ، ودوزخ و آنچه در آنست ديده است اگر قرآن را راست ودرست دانيد ( و آن را باور داريد ) .\r\nشرح - يعنى اگر انسان ايمان به قرآن و آنچه در آنست داشته باشد و يقين داند كه هر چه خداوند در قرآن فرموده از حالات قيامت ونعمتهاى بهشتى وعذابهاى دوزخ بدون كم و زياد بيايد وبدان برسد پس چنين كسى مانند آن كس است كه به چشم خود تمامى آن نعمتها وعذابها و خود بهشت ودوزخ را ديده باشد .\r\n17 - سماعه گويد : از حضرت موسى بن جعفر عليهما السلام شنيدم كه ميفرمود : كار خير زياد هم كه باشد شما آن را زياد نشماريد ، و گناه كم هم اگر هست شما آن را كم نشماريد زيرا گناه كم است كه فراهم شود تا بسيار گردد ، و از خدا در نهانى بترسيد تا خودتان انصاف وعدالت كرده باشيد ، وبسوى اطاعت خداوند شتاب كنيد ، وراست بگوئيد و امانت را به صاحبش بدهيد زيرا كه آن بسود شما است ، و در آنچه بر شما حلال نيست وارد نشويد زيرا كه آن بزيان شما است .\r\nشرح - مجلسى ( ره ) در جملهء « حتى تعطوا من انفسكم النصف . . . »\r\nگويد : يعنى انصاف باينكه از خدا مىترسيد ، يا خودتان قاضى و حاكم خود باشيد و محتاج به حاكم ديگرى كه ميان شما حكم كند نباشد .\r\n18 - محمد بن مسلم گويد : از امام باقر عليه السلام شنيدم كه ميفرمود : چه بسيار خوب است حسنات ( كارهاى نيك وشايسته ) بدنبال سيئات ( كارهاى بد وگناهان ) و چه بسيار بد است سيئات در دنبال حسنات .\r\n","description":"","footnote":"","page_name":" 196 ","page_number":196},
  {"content":"\r\n\r\n19 - حضرت صادق عليه السّلام فرمود : همانا شما در عمرهاى گرفته شده و روزهاى شمرده شده هستيد كه ناگهان مرگ در رسد ، آنكه خوبى كشت كند ( آنجا ) غبطه ( وآرزوى زيادتر داشتن را ) درو كند ، و هر كه بدى ميكارد پشيمانى بچيند ، براى هر شخص كشتكارى همانست كه كشت كرده ، هر كس از شما كه در تحصيل روزى كند است روزيش بر او پيشى نگيرد ، ( يعنى كنديش سبب از دست رفتن روزى او نشود ) وآنكه حريص است ( هر قدر حرص زند ) به آنچه مقدرش نشده دست نيابد ، اگر به كسى خيرى رسد خداست كه آن را به او داده و اگر از بدى نگهداشته شود ، خدا است كه او را از آن نگهداشته است .\r\nشرح - مجلسى ( ره ) گويد : « در عمرهاى گرفته شده » يعنى آن به آن وساعت بساعت از آن ميگيرند و آن دائما وپيوسته رو به نقص وزوال است ، يا از بس كم وزود گذر است گويا هيچ در كار نيست وگرفته شده ، ولى معناى اول آشكارتر است « و روزهاى شمرده شده » يعنى شماره واندازه دارد و زياد وكم نشود .\r\n20 - حضرت صادق عليه السّلام فرمود : مردى پيش أبى ذر آمد وگفت : اى ابا ذر چگونه است كه ما مرگ را بد ( وناخوش ) داريم ؟ گفت : زيرا شما دنيا را آباد كرده ايد و آخرت را ويران ساخته ايد و خوش نداريد كه از ( خانهء ) آبادان به منزل ويران رويد ( آن مرد ) از او پرسيد : ورود ما را بر خداوند چگونه بينى ؟ گفت : اما نيكوكاران شما مانند مسافرى است كه بخاندان خود وارد شود ، و اما بدكرداران ( وگنهكاران ) شما چون بندهء گريخته ايست كه نزد آقايش بازگردانند ، گفت : حال ما را نزد خداوند چگونه بينى ؟ گفت : كردارتان را بر قرآن عرضه كنيد ( وبوسيلهء آن سنجش كنيد ) خداوند ( در قرآن ) فرمايد : « همانا نيكان در نعمتها هستند ، وهمانا گنهكاران در دوزخند » ( سورهء انفطار آيه 13 - 14 ) حضرت فرمود : پس آن مرد گفت : پس رحمت خدا كجاست ؟ فرمود در رحمت خدا به نيكوكاران نزديك\r\n","description":"","footnote":"","page_name":" 197 ","page_number":197},
  {"content":"\r\nاست ( يعنى بايد مستحق رحمت باشد تا به او برسد ) .\r\nونيز امام صادق عليه السّلام فرمود : مردى بابى ذر نوشت : اى ابا ذر چيزى از علم به من تحفه بده ، در جوابش نوشت : همانا علم بسيار است ولى اگر بتوانى به آن كه دوستش دارى بدى نكنى ، آن را بكن ، آن مرد گفت : آيا تاكنون كسى را ديده اى كه به آن كه دوستش دارد بدى كند ؟ گفت : آرى تو خود را از همه كس بيشتر دوست دارى ، و چون نافرمانى خدا كنى بداى بدى كرده اى .\r\n21 - سماعه گويد از حضرت صادق عليه السّلام شنيدم كه مىفرمود : بر طاعت خدا صبر كنيد و از نافرمانى خدا شكيبائى ورزيد ( و خود را بصير وادار كنيد ) زيرا جز اين نيست كه دنيا ساعتى است ، چون آنچه گذشته است اكنون نه از شادى آن چيزى دست تو است و نه از اندوهش ، و آنچه نيامده است كه ندانى چگونه است ، پس اكنون بر آن ساعتى كه در آن هستى صبر كن ( كه اگر صبر كردى ) به زودى مورد رشك ديگران واقع شوى .\r\n\r\nشرح - مجلسى ( ره ) در جملهء پايان حديث گويد : يعنى پس از مرگ در حال نيكى قرار گيرى كه مردمان بر تو غبطه برند وآرزوى آن حال تو را كنند وتلخى صبر هم از كامت بيرون رفته وپايان يافته .\r\n22 - ونيز حضرت صادق عليه السّلام فرمود : اى موسى بهترين دو روز ( زندگانى دنيا وآخرتت ) همان روزى است كه در پيش دارى ( كه روز آخرت باشد ) پس ببين كه آن روز چه روزى است وجوابى براى آن آماده ومهيا كن ، زيرا تو بازداشت شوى ، وپرسش شوى ، و تو پند خود را از دنيا بگير ، زيرا روزگار هم دراز است وهم كوتاه ، پس چنان كار كن كه گويا ثواب كردارت را به چشم خود\r\n","description":"","footnote":"","page_name":" 198 ","page_number":198},
  {"content":"\r\nببينى تا بآخرت خود اميدوارتر باشى ، زيرا آنچه از دنيا بيايد همانند آنست كه رفته است .\r\nشرح - مجلسى ( ره ) گويد : اينكه حضرت فرمود « زيرا روزگار هم دراز است وهم كوتاه » چند احتمال دارد : اول اينكه روزگار پند دراز است زيرا ميتواند پند بگيرد و در حال اهل سعادت وشقاوت از اول روزگار تا زمانى كه خودش در آنست بينديشد گويا با همهء آنها زندگى كرده است ، و اما لذتهاى آن كوتاه است . دوم اينكه روزگار از جهت پند واندرز دراز است زيرا انسان ميتواند به كمتر زمانى بيدار شود ، چون دنيا پيوسته در انقلاب وزير ورو شدن است ، ولى از جهت كار و عمل كوتاه است و بايد فرصت را غنيمت شمرد . سوم اينكه روزگار براى نيكوكاران دراز است وميتوانند سعادتهاى بزرگى در كمترين زمانى بدست آورند واينان در اين عمرهاى كوتاهشان كارهاى زيادى انجام دهند ، وآثار نيكوئى از آنها بيادگار ماند ، ولى براى بدكاران روزگار كوتاه است زيرا لذات آنها فانى شده وعقوبتهاى آن براى ايشان بجاى مانده ، و از عمرشان سودى نبرند . چهارم اينكه مقصود اين است كه تمام عمر گرچه طولانى ودراز است اما آنچه اكنون در دست اوست يعنى آن ساعتى كه در آن است كوتاه است ، زيرا آنچه گذشته است كه از دستش رفته ، و آنچه پس از اين آيد كه وضعش در آن روشن نيست ، چنانچه در روايات بسيارى گذشت .\r\n23 - حضرت صادق عليه السّلام فرمود : بامير مؤمنان عرض شد : بما پند ده ومختصر كن ( يعنى در قالب كوتاهى بريز ) فرمود : حلال دنيا حساب است وحرامش عقاب ، كجا براى شما آسايشى فراهم گردد ( از هراسهاى قيامت ) با اينكه بروش پيغمبرتان در نيامده ايد ؟ ميجوئيد آنچه شما را بسركشى برد ، وخشنود نيستيد بدان چه شما را كفايت كند ( وبيش از حد كفايت خواهيد ) .\r\nتوضيح - مجلسى ( ره ) گويد : ظاهر اين حديث اين است كه بنده را به آنچه از حلال بدست آورده و در حلال صرف كرده محاسبه كنند ، ولى برخى از اخبار هست كه با اين منافات دارد چنانچه در كتاب أطعمه ( از فروع كافى ) بيايد ، سپس اخبارى نقل كند كه از دوتاى آنها استفاده شود كه از خوراك مؤمن وجامه اى كه مىپوشد وزنى كه به او كمك كند محاسبه نشود ، يا از جامه اى كه عورتش را بدان پوشانده ، يا لقمهء نانى كه سد جوع بدان كرده يا خانه اى كه او را از سرما وگرما پوشانده محاسبه نشود و در برخى از آنها است كه از نعمت ولايت محمد وآل محمد عليهم السلام پرسش شوند نه از چيز ديگر ، و پس از نقل آنها گويد ","description":"","footnote":"","page_name":" 199 ","page_number":199},
  {"content":"\r\nممكن است جمع ميان اين اخبار باينكه گوئيم اخبارى كه دلالت بر عدم حساب دارد حمل بر مؤمنين شود ، و اخبار حساب حمل بر غير آنها شود چنانچه ظاهر بيشتر اخبار است ، يا اخبار عدم حساب حمل شود بر آنچه در ضروريات صرف گردد ، و اخبار حساب بر آنچه بيش از ضرورت باشد ، چون جمع مال بيش از اندازهء حاجت وصرف آن در غير مورد ضرورت .\r\n\r\nباب كسى كه مردم را عيب كند ( يا عيب مردمان گويد )\r\n1 - حضرت باقر عليه السّلام فرمود : همانا ثواب نيك رفتارى زودتر از هر كار خيرى رسد ، وعقوبت ستم و تعدى بمردم زودتر از هر بدى آيد ، و همين عيب براى مرد بس است كه از مردمان ببيند چيزى را كه از ( ديدن ) آن چيز در خودش كور است ، يا مردم را بكارى سرزنش كند كه خودش نتواند آن را واگذارد ، يا همنشين خود را به چيزى كه به كار او نخورد آزار دهد .\r\nشرح - مجلسى ( ره ) گويد : ظاهر اين است كه مراد از « بر » احسان به ديگرى است وگاه بهر كار خيرى اطلاق شود ، ومقصود از « بغى » ظلم و دست درازى بمردم است و گاهى بر زنا اطلاق شود ، و ظاهر در اينجا همان معناى اول است ، و ممكن است مقصود خروج بر امام باشد . . . ، تا آنكه گويد سپس ظاهر اين است كه مقصود از آن چيزى كه از ديدن آن در خود كور است ، يا خودش استطاعت ترك آن را ندارد اعم است از اينكه از جنس عيب ديگران باشد يا نباشد . . . . وگفتار آن حضرت كه فرمود : « يا همنشين خود را به چيزى كه به كار او نخورد بيازارد » يعنى چيزى كه براى او مهم نيست وسودى ندارد چه براى خودش و چه براى همنشينش و ممكن است مقصود پر گفتن و بيهوده گفتن باشد ، زيرا كه آن همنشين خردمند را آزار دهد .\r\n2 - ابو حمزه گويد : از حضرت على بن الحسين عليهما السلام شنيدم كه ميفرمود : رسول خدا ( ص ) فرموده : همين عيب براى مرد بس است كه ببيند از مردمان چيزى را كه در خود نبيند ، وهمنشين خود\r\n","description":"","footnote":"","page_name":" 200 ","page_number":200},
  {"content":"\r\nرا بيازارد به چيزى كه به كار او نخورد .\r\n3 - حضرت باقر عليه السّلام فرمود : اين عيب براى مرد بس است كه از عيبهاى مردم چيزى را جستجو كند ( و در صدد فهميدن آن برآيد ) كه از ديدن آن در خود نابينا است ، يا چيزى را بر مردم عيب گيرد كه در خود او هست ، و نتواند از آن عيب بيرون آيد و به حال ديگرى درآيد ، يا همنشين خود را به چيزى كه بكارش نخورد آزار دهد .\r\n4 - ابو حمزه از حضرت باقر و حضرت على بن الحسين عليهم السلام حديث كند ( كه مانند حديث ( 1 ) است و با ترجمه وشرحش گذشت ) .\r\n\r\nباب اينكه مسلمان به آنچه در جاهليت ( پيش از مسلمانى ) كرده است مؤاخذه نشود\r\n1 - حضرت باقر عليه السّلام فرمود : مردمى نزد رسول خدا ( ص ) آمدند و اين پس از آن بود كه مسلمان شده بودند ، پس عرضكردند : اى رسول خدا آيا كسى از ماها بكارهائى كه در زمان جاهليت كرده است پس از اينكه مسلمان شده مؤاخذه شود ؟ رسول خدا ( ص ) به آنها فرمود : هر كه اسلامش نيكو شود و يقين\r\n","description":"","footnote":"","page_name":" 201 ","page_number":201},
  {"content":"\r\nايمانش درست باشد خداى تبارك و تعالى به آنچه در جاهليت انجام داده او را مؤاخذه نكند ، و هر كه اسلامش نيكو نشده ، و يقين ايمانش درست نباشد خداى تعالى به اول ( يعنى پيش از اسلامش ) وبآخر ( يعنى پس از اسلامش ) او را مؤاخذه كند .\r\nشرح - مجلسى ( ره ) گويد : مقصود باسلام نيكو آن است كه بتمامى اصول دين مقرون باشد تا مخالفان و امثال آنها خارج باشند ، ومقصود از درستى يقين ايمان اينست كه آلوده به شك ونفاق نباشد .\r\n2 - فضيل بن عياض گويد : از حضرت صادق عليه السّلام پرسيدم از مردى كه در اسلام خود نيكو باشد آيا به آنچه در جاهليت كرده است مؤاخذه شود ؟ فرمود : كه رسول خدا ( ص ) فرموده است : هر كه در اسلام نيكو شود ( وبدل وجان بدان معتقد گردد ) به آنچه در زمان جاهليت كرده مؤاخذه نشود ، و هر كه در اسلام بد باشد ( و طورى باشد كه منجر بسلب ايمانش گردد ) بآغاز تا انجام مؤاخذه شود .\r\n\r\nباب در اينكه كفر ( پس از ايمان ) وتوبه از آن ، عمل گذشتهء ( پيش از كفر ) را باطل نكند\r\n1 - حضرت باقر عليه السلام فرمود : هر كه مؤمن باشد و كار خيرى در زمان ايمانش كرده باشد سپس فتنه اى دچار او گردد و كافر شود ، و پس از كفر توبه كند ( و دوباره مؤمن گردد ) هر چه ( كار خير ) در زمان ايمانش كرده است نوشته شود و در حساب آيد ، و اين كفرى كه پس از آن توبه كرده آنها را باطل نكند .\r\n","description":"","footnote":"","page_name":" 202 ","page_number":202},
  {"content":"\r\n\r\nباب معافشده گان از بلا\r\n1 - امام باقر عليه السلام فرمود : همانا خداوند بندگان خاصى دارد كه از بلا آنها را نگهدارد ، پس در عافيت آنان را زنده بدارد ، و در عافيت روزيشان دهد ، و در عافيت بميراند ، و در عافيت مبعوثشان كند ، و در عافيت در بهشت آنان را سكونت دهد .\r\n2 - اسحاق بن عمار گويد : از حضرت صادق عليه السلام شنيدم كه ميفرمود : خداى عز وجل خلقى را آفريد كه از بلا بدانها دريغ دارد ، آنها را در حال عافيت آفريده و در عافيت زنده داشته ، و در عافيت بميراند و با عافيت ببهشتشان برد . ( 3 ) ونيز حضرت صادق عليه السّلام فرمود : براى خداى عز وجل خواصى از بندگان هستند كه بنعمت خود آنان را خوراك دهد ، وبعافيت خود بدانها بخشش كند ، وبرحمت خود آنان را ببهشت برد ، بلاها وفتنه ها بر آنها بگذرند و هيچ گونه زيانى به آنان نرسانند .\r\n\r\nباب آنچه از امت برداشته شده\r\n1 - عمرو بن مروان گويد : شنيدم حضرت صادق عليه السّلام ميفرمود : رسول خدا ( ص ) فرموده : چهار\r\n","description":"","footnote":"","page_name":" 203 ","page_number":203},
  {"content":"\r\nخصلت از امت من برداشته شده : خطا ، فراموشى ، آنچه به زور به آن وادار شوند ، آنچه تاب آن را ندارند ، و اين است معناى گفتار خداى عز وجل : « پروردگارا مگير بر ما اگر فراموش كرديم يا خطا كرديم ، پروردگارا تكليفهاى سنگين را بر ما بار مكن چنانچه به آنان كه پيش از ما بودند بار كردى ، پروردگارا بما تحميل مكن آنچه ما تاب آن را نداريم » ( سورهء بقره آيه 286 ) وگفتار ديگر او « مگر آنكه وادار شود بناخواه در حالى كه دلش مطمئن بايمان است » ( سورهء نحل آيه 106 ) .\r\n\r\nشرح - مجلسى ( ره ) گويد : شايد مقصود از رفع ( در گفتار آن حضرت كه فرمود : چهار چيز از امت من رفع شده وبرداشته شده ) رفع مؤاخذه باشد وعقاب ، ومحتمل است در بعضى اصل آن باشد يا تأثير آن يا حكم تكليفى آن ، وشايد خصوصيت امت آن حضرت در برخى منظور نباشد ومقصود اختصاص مجموع آنها به اين امت است وگرچه برخى از آنها مشترك اين امت و ديگر امتها است ، پس خطا مانند اينكه خواسته است شكارى را با تير صيد كند بانسانى خورده ، و مانند خطاء كردن طبيب وفتوى دهنده ، ومقصود در اينجا رفع گناه است و اين منافاتى با وجوب ضمان در دنيا ندارد گرچه ظاهر اين حديث رفع ضمان هم هست ، و همچنين رفع گناه بسبب فراموشى منافات با وجوب اعادهء نماز مثلا در آنجائى كه ركن فراموش شود ندارد و همچنين منافاتى با وجوب سجدهء سهو وتدارك برخى از واجبات غير ركنى ندارد ، و گفته شده است : از رفع فهميده شود كه اين دو ( يعنى خطا ونسيان ) موجب گناه وعقوبت شوند ولى خداى تعالى از هر دوى آنها ( يعنى گناه وعقوبت ) از راه رحمت وتفضل صرف نظر كرده است ، واكراه اعم است از اينكه در اصول دين باشد يا در فروع آن از آنچه كه تقيه در آن جايز است نه آنچه تقيه در آن نيست مانند قتل نفس . و « ما لم يطيقوا » يعنى تكليفهاى مشقتدار و دستورات سختى كه از اين امت برداشته شده .\r\n2 - حضرت صادق عليه السّلام فرمود : رسول خدا ( ص ) فرموده : نه خصلت از امت من برداشته شده : خطا ، فراموشى ، آنچه ندانند ، آنچه نتوانند ، آنچه بدان توانائى ندارند ، آنچه بناخواه ( وزور ) بر آن وادار شوند ، طيرة ، وسوسه در تفكر ( وانديشهء ) در آفرينش ، وحسد ( ورشك بردن ) در صورتى كه به زبان يا دست آشكار نشود .\r\nشرح - مجلسى ( ره ) گويد : « طيره » به معناى فال بد زدن است و از جوهرى نقل كند كه گفته ","description":"","footnote":"","page_name":" 204 ","page_number":204},
  {"content":"\r\nدر حديث است كه آن حضرت ( يعنى رسول خدا « ص » ) فال را دوست داشت و « طيره » را خوش نداشت و پس از نقل گفتار نهاية در لغت طيرة گويد در رفع طيره چند احتمال است : ( 1 ) رفع مؤاخذه وعقاب از اين خاطره اى كه در دل رخ دهد ، زيرا جلوگيرى از آمدن اين خاطره در نفس ميسور نيست ، و كفاره اش ترتيب اثر ندادن ونياوردن عمل بمقتضاى آنست ، و اين كه توكل به خدا كند و بدون توجه بفال بدى كه در دلش خطور كرده دنبال كار خود رود ، و روى همين جهت رسول خدا ( ص ) فرمود : هر گاه در كارى فال بدزدى آن را انجام بده ( واعتنائى بفال مكن ) . ( 2 ) معناى رفع طيره يعنى رفع تأثيرش از اين امت ببركت آنچه از رسول خدا ( ص ) وائمهء اطهار در بارهء آنها رسيده از اعتناء نكردن وتوكل بر خدا و دعاها و ذكرهائى كه جلوى فال بد را ميگيرد .\r\nاينكه مقصود از رفع آن جلوگيرى از عمل كردن بر طبق آنست چنانچه صاحب نهايه و ديگران گفته اند ، وظاهرترين معانى در اينجا همان معناى اول است ، و اما اينكه آيا فال بد اثر دارد يا نه ؟ اخبار در اين باره متفاوت است و آنچه از رويهمرفته آنها استفاده شود اينست كه در صورتى كه در نفس اثر كند بىتأثير نيست ، و اما اگر بدان اعتنا نشود و چون خطور كرد انسان به خدا توكل كند وبدان ترتيب اثرى ندهد تأثير نكند .\r\nو اما « وسوسهء در تفكر » چند احتمال دارد : ( 1 ) وسوسه هاى شيطانى در انديشه كردن در حالات مردم وبدگمانى به آنها در آنچه از ايشان مشاهده كند ، زيرا كه آن چيزى است كه خواه وناخواه در نفس بيايد و جلوگيرى از آمدن آن ميسور نيست ، ولى بايد به اين گمان بد خود حكم در بارهء مردم نكند ، و آن را آشكار نسازد ، وبموجب آن عمل نكند باينكه آنها را قدح كند يا شهادتشان را رد كند و مانند اينها .\r\nتفكر وانديشه در وسوسه هائى كه راجع باصل آفرينش ومبدء پيدايش مخلوقات و اين كه خداى آفريننده خودش چگونه آفريده شد و در كجاست و مانند اين وسوسه ها كه اگر به زبان آيد موجب كفر وشرك گردد ، ومؤيد اين معنا است اخبار بسيارى كه در باب وسوسه وحديث نفس گذشت وعامه نيز به همان مضمون رواياتى نقل كرده اند .\r\nتفكر در قضا وقدر وآفريده شدن اعمال بندگان وحكمت در خلقت برخى از شرور در عالم ، چون شيطان و حيوانات مؤذى ، و در بارهء تسلط مردمان بد بر نيكان واخيار وخلقت كفار ودوزخ و چيزهاى ديگرى كه همه كس بدانها دچار گردد ، وهمهء اينها تا زمانى كه در نفس مستقر نگردد و موجب شك در حكمت آفريننده وعدالتش . . . نگردد از آن عفو شده است .\r\n","description":"","footnote":"","page_name":" 205 ","page_number":205},
  {"content":"\r\n\r\nباب اينكه هيچ گناهى با بودن ايمان زيان ندارد ، و هيچ حسنه اى با بودن كفر سود ندهد\r\n1 - يعقوب بن شعيب گويد : به حضرت صادق عليه السلام عرضكردم : آيا براى كسى در برابر آنچه مىكند ثوابى بر خدا لازم باشد جز براى مؤمنان ؟ فرمود : نه .\r\n2 - ونيز آن حضرت عليه السّلام فرمود : كه موسى عليه السّلام بخضر ( ع ) گفت : من بواسطهء مصاحبت وهمدمى با تو حق وحرمتى پيدا كردم پس بايد به من سفارشى كنى ( وپندى دهى ) ؟ به او فرمود : ملازمت كن ( وبچسب بدان ) چيزى كه با وجود آن هيچ چيز تو را زيان نرساند چنانچه با چيز ديگرى جز آن هيچ چيز تو را سود ندهد ( و آن ايمان است ) .\r\n3 - يوسف بن ثابت گويد : شنيدم از حضرت صادق عليه السلام كه ميفرمود : با وجود ايمان هيچ عملى زيان ندارد ، و با كفر ( نيز ) هيچ عملى سود ندهد ، آيا نبينى كه خدا فرمود : « وباز نداشت آنها را اينكه بخششهاشان پذيرفته شود جز اينكه ايشان به خدا و به پيغمبرش كافر شدند ( تا آنكه فرمايد : ) ومردمند در حالى كه كافر بودند » .\r\nتوضيح - اول اين آيات : آيه 54 از سورهء توبه است و آخر آن آخر آيه 125 از همان سوره است ، و از اين روى مجلسى ( ره ) گويد : شايد در قرائت ائمه چنين بوده ، و يا آنكه ممكن است نقل بمعنى شده چون همهء آيات در وصف يك دسته است . ( مترجم ) گويد : « آخر آيه 55 چنين است : * ( وتَزْهَقَ أَنْفُسُهُمْ وهُمْ كافِرُونَ ) * پس ممكن است امام عليه السلام همين آيه شريفه ( 55 ) را نقل بمعنى فرموده باشد » .\r\n4 - امام صادق عليه السّلام فرمود : با ايمان هيچ كارى زيان ندارد ، و همچنين با كفر هيچ كردارى\r\n","description":"","footnote":"","page_name":" 206 ","page_number":206},
  {"content":"\r\nسود ندهد .\r\n5 - محمد بن مارد گويد : به حضرت صادق عليه السّلام عرضكردم : براى ما حديثى روايت شده كه شما فرموده ايد : چون معرفت ( بامامت ما ) پيدا كردى پس هر چه خواهى بكن ؟ فرمود : آرى ، من اين را گفته ام ، گويد : عرضكردم : اگر چه زنا كنند ، يا دزدى كنند يا شراب بنوشند ؟ به من فرمود : « * ( إِنَّا لِلَّه وإِنَّا إِلَيْه راجِعُونَ ) * » به خدا سوگند با ما بانصاف رفتار نكردند كه خود ما بكردارمان مؤاخذه شويم ولى تكليف از آنها برداشته شده باشد ؟ همانا من گفتم : چون معرفت ( به امام خود ) پيدا كردى هر چه خواهى كم يا بيش كار خير انجام ده كه از تو پذيرفته شود .\r\nشرح - مجلسى ( ره ) گويد : « * ( إِنَّا لِلَّه وإِنَّا إِلَيْه راجِعُونَ ) * » اشاره به اين است كه چنين افترائى بر ما بكجفهمى كلام ما مصيبت بزرگى است . و در جملهء « ان نكون اخذنا بالعمل » گويد : حاصل كلام امام عليه السلام اينست كه تكليف از ما برداشته نشده پس چگونه بخاطر ما از آنان برداشته شود ؟ يا اينكه ما خود از عقاب بيمناكيم وتوبه وزارى بسوى خدا كنيم و آنها بسبب ولايت ما آسوده باشند ؟ اين انصاف نيست .\r\n6 - ونيز حضرت صادق عليه السّلام فرمود : امير المؤمنين عليه السّلام ( اين جمله را ) زياد در خطبه اش ميفرمود : اى مردم دين خود را نگهداريد ، دين خود را نگهداريد ، زيرا گناه در آن بهتر از حسنهء در غير آن است ، گناه در آن آمرزيده شود وحسنه در غير آن پذيرفته شود .\r\nشرح - بهتر بودن گناه در اين دين از حسنهء در غير آن ظاهرا به همان اعتبارى است كه در خود حديث است كه گناه در اين دين آمرزيده شود وحسنه در غير آن پذيرفته نشود .\r\nپايان كتاب ايمان وكفر وطاعات و معاصى از كتاب كافى ، وسپاس مر خداوند يكتا را است ، ودرود خداوند بر محمد وآلش باد .\r\n","description":"","footnote":"","page_name":" 207 ","page_number":207},
  {"content":"\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nكتاب الدعا من الكافى\r\nتأليف ثقة الاسلام ابى جعفر محمد بن يعقوب بن اسحاق الكلينى الرازى المتوفى 228 ه ويليه كتاب فضل القرآن وكتاب العشرة\r\n","description":"","footnote":"","page_name":" 209 ","page_number":209},
  {"content":"\r\n( بنام خداوند بخشايندهء مهربان ) كتاب دعا\r\n\r\nباب فضيلت دعا وتشويق كردن بر آن\r\n1 - زراره از حضرت باقر عليه السلام حديث كند كه فرمود : خداى عز وجل فرمايد : « همانا آنان كه سرفرازى كنند از عبادت ( وپرستش ) من ، زود است كه سرافكنده بدوزخ درآيند » ( سورهء مؤمن آيهء 60 ) حضرت فرمود : ( مقصود از عبادت ) دعاء است ، وبهترين عبادت دعاء است ، عرضكردم : ( مقصود از أواه در اين آيه چيست كه خداوند فرمايد : ) « همانا ابراهيم أواه وشكيبا بود » ( سورهء توبه آيه 114 ) فرمود : أواه يعنى بسيار دعاكننده بدرگاه خداوند .\r\n2 - سديد گويد : به امام باقر عليه السلام عرضكردم : كدام عبادت بهتر است ؟ فرمود : چيزى نزد خداى عز وجل بهتر از اين نيست كه از او درخواست شود و از آنچه نزد او است خواسته شود ، و كسى نزد خداى عز وجل مبغوضتر نيست از آن كس كه از عبادت او تكبر ورزد ( وسرپيچى كند ) و آنچه نزد او است درخواست نكند .\r\n","description":"","footnote":"","page_name":" 210 ","page_number":210},
  {"content":"\r\n3 - ميسر بن عبد العزيز گويد : حضرت صادق عليه السلام به من فرمود : اى ميسر دعا كن ومگو كه كار گذشته است و آنچه مقدر شده همان شود ( و دعا اثرى ندارد ) ، همانا نزد خداى عز وجل منزلت ومقامى است كه بدان نتوان رسيد جز بدرخواست ومسألت ، و اگر بنده اى دهان خود ببندد ودرخواست نكند چيزى به او داده نشود ، پس درخواست كن تا به تو داده شود ، اى ميسر هيچ درى نيست كه كوبيده شود جز اينكه اميد آن رود كه به روى كوبنده باز شود .\r\nشرح - مجلسى ( ره ) گويد : اينكه فرمود : « ومگو كه كار گذشته است » اين نهى امام عليه السّلام از اين گفتار دو وجه دارد : يكى آنكه اين گفتار باطل است زيرا اين گفتار يهود وبرخى از حكماء است بلكه بايد ايمان به بداء داشت وباينكه خداوند سبحان هر روز در كارى است ، و هر چه خواهد محو كند و هر بخواهد ثبت كند و قضا وقدر مانع دعا نيستند چون تغيير در لوح محو واثبات ممكن است ، گذشته از اينكه خود دعاء نيز از اسباب قضا وقدر است وامر بدعاء نيز از همانها است .\r\nديگر اينكه درست است كه علم خداوند بهر چه تعلق گرفته همان شود ولى اين مانع از دعا نيست و اين كه امام عليه السلام او را از اين گفتار نهى فرموده يعنى نهى از اينست كه اين كلام را ( كه در جاى خود صحيح است ) مانع از دعاء قرار ندهى كه سبب اعتقاد بر بىفائده بودن دعاى تو شود ، و حاصل جوابى كه حضرت از آن فرموده است به دو وجه برگردد اول اينكه : دعا به خودى خود مطلوبست چون عبادت بزرگيست وبمقام بلندى انسان را نزد خداى تعالى رساند كه جز بوسيله دعا وزارى رسيدن بدان مقام ممكن نيست .\r\nدوم اينكه مقدرات گاهى كم و زياد مىشود وبسا باشد كه بواسطهء شرطى از ميان برود مثلا در تقدير خداوند عمر كسى سى سال گذشته است به شرط اينكه صلهء رحم نكند و اگر كرد شصت سال مقدر شده ، وروزيش در فلان روز بيك درهم مقدر شده اگر دعا نكند و بيشتر درخواست نكند ، و اگر دعا ودرخواست كرد دو درهم مقدر شده و همچنين ساير چيزها ، و حاصل اينكه براى وجود تمام كاينات وعدم آنها شرائط واسبابى است وخداى سبحان نخواسته است كارها را بدون اسباب انجام دهد ، و از جملهء اسباب براى برخى از چيزها دعا است كه اگر دعا نكند آن چيز به دو داده نشود ؟\r\nو اما علم خداوند پس آن تابع معلوم است وعلت پيدايش چيزى نگردد ، و قضا وقدر حتمى و لازم نيستند وگر نه ثواب وعقاب وامر و نهى باطل گردند چنانچه از امير المؤمنين عليه السلام گذشت ، سپس كلامى از غزالى و ديگران در اين باره نقل كند كه ايراد آن از وضع و شرح وترجمهء ما بيرون است .\r\n","description":"","footnote":"","page_name":" 211 ","page_number":211},
  {"content":"\r\n4 - ونيز حضرت صادق عليه السلام فرمود : هر كه از فضل خداى عز وجل درخواست نكند نيازمند و فقير گردد .\r\n5 - حماد بن عيسى گويد : شنيدم از حضرت صادق عليه السلام كه ميفرمود : دعا كن ومگو كار از كار گذشته است زيرا دعا همان عبادت است وخداى عز وجل فرمايد : « آنان كه از عبادت من تكبر ورزند زود است كه سرافكنده بدوزخ در آيند » ( سورهء مؤمن آيهء 60 ) ونيز فرموده است : « مرا بخوانيد تا اجابت كنم » ( اين آيه نيز اول همان آيه پيشين است ) .\r\nشرح - مجلسى ( ره ) گويد : مقصود اينست كه چنانچه پيش گفته شد دعا به خودى خود عبادت است زيرا در اين آيه آن را عبادت دانسته وخداى تعالى بدان فرمان داده پس بر فرض كه باجابت نيز نرسد بخاطر اطاعت امر او بايد انجام شود مانند ساير عبادات ، و ترك آن موجب خوارى وكوچكى وورود در دوزخ است چنانچه آيه بر آن دلالت دارد ، علاوه بر اينكه خداى سبحان وعدهء اجابت فرموده و در وعدهء خويش تخلف نورزد ، و اين مطلب با تقدير هم منافات ندارد ، زيرا دعا نيز مقدر است وفايده اى هم كه بر آن مترتب شود مقدر گرديده است .\r\n6 - سيف تمار گويد : شنيدم از حضرت صادق عليه السلام كه ميفرمود : بر شما باد به ( ملازمت ) دعاء ، زيرا به هيچ چيز مانند آن به خدا نزديك نشويد ، و هيچ حاجت كوچكى را بخاطر كوچكيش رها نكنيد از اينكه براى آن بدرگاه خداوند دعا كنيد ، زيرا آن كس كه حاجات كوچك بدست اوست همان كس است كه حاجات بزرگ در اختيار اوست .\r\nشرح - يعنى نپنداريد كه كارهاى كوچك بدون تقدير خداوند انجام شود بلكه تمامى كارها از كوچك و بزرگ بدست او است .\r\n7 - ونيز آن حضرت عليه السّلام فرمود : دعاء همان عبادتى است كه خداى عز وجل فرموده است ","description":"","footnote":"","page_name":" 212 ","page_number":212},
  {"content":"\r\n« همانا آنان كه از عبادت من تكبر ورزند » تا آخر آيه . خداى را بخوان ( و دعا كن ) ومگو كار گذشته است .\r\nزراره گويد : مقصود آن حضرت اينست كه عقيدهء تو به قضا وقدر جلوگير تو نشود از اصرار در دعا وكوشش در آن - يا ( آنكه زراره كلامى ) مانند اين گفت - .\r\n8 - ونيز امام صادق عليه السلام فرمود : امير المؤمنين عليه السلام فرمايد : محبوبترين كارها در ( روى ) زمين براى خداى عز وجل دعا است ، وبهترين عبادت پرهيزكارى وپارسائى است وامير المؤمنين عليه السّلام مردى بود كه بسيار دعا ميكرد .\r\n\r\nباب اينكه دعا سلاح مؤمن است\r\n1 - امام صادق عليه السلام فرمود : رسول خدا ( ص ) فرموده : دعاء سلاح مؤمن وستون دين ونور آسمانها و زمين است .\r\n2 - ونيز فرمود : امير المؤمنين عليه السلام فرموده : دعاء كليدهاى نجات وگنجينه هاى\r\n","description":"","footnote":"","page_name":" 213 ","page_number":213},
  {"content":"\r\nرستگاريست ، وبهترين دعاء آن دعائيست كه از سينهء پاك ودلى پرهيزكار برآيد ، ووسيلهء نجات در مناجات است ، وخلاصى با خلاص آيد ، و چون فزع وبىتابى سخت شود مفزع وپناه گاه خدا است .\r\n3 - ونيز فرمود : پيغمبر ( ص ) فرمود : آيا شما را بسلاحى راهنمائى نكنم كه شما را از دشمنان رهائى دهد و روزى شماها را فراوان سازد ؟ عرضكردند : چرا ، فرمود : پروردگارتان را در شب و روز بخوانيد زيرا سلاح مؤمن دعا است .\r\n4 - ونيز آن حضرت عليه السلام فرمود : امير المؤمنين عليه السلام فرمود : دعا سپر مؤمن است ، و هر گاه بسيار درى را كوبيدى به روى تو باز شود .\r\n5 - حضرت رضا عليه السّلام هميشه باصحاب خود ميفرمود : بر شما باد باسلحهء پيمبران به او عرض شد : اسلحهء پيمبران چيست ؟ فرمود : دعاء است .\r\n6 - حضرت صادق عليه السلام فرمود : دعاء از نيزه نافذتر است .\r\n7 - ونيز آن حضرت عليه السلام فرمود : دعا از نيزهء تيز نافذتر است .\r\n","description":"","footnote":"","page_name":" 214 ","page_number":214},
  {"content":"\r\n\r\nباب اينكه دعا بلا و قضا را دفع مىكند\r\n1 - حماد بن عثمان گويد : شنيدم كه ميفرمود : همانا دعاء قضا را برميگرداند ، و آن را از هم واتابد وبزند چنانچه رشتهء نخ اگر چه به سختى تابيده شده باشد از هم باز شود .\r\n2 - عمر بن يزيد گويد : از حضرت ابى الحسن ( كاظم ) عليه السلام شنيدم كه ميفرمود : همانا دعاء برميگرداند آنچه را مقدر نشده و آنچه را مقدر نشده ، عرضكردم : مقدر شده را دانستم مقدر نشده كدام هست ؟\r\nفرمود : تا اينكه تقديرى در بارهء آن نشود .\r\nشرح - يعنى دعاء جلو تقدير را ميگيرد وبداء حاصل گردد .\r\n3 - حضرت صادق عليه السلام فرمود : دعا برگرداند قضائى كه از آسمان نازل گرديده وبسختى ابرام شده ( ومحكم گرديده ) است .\r\n4 - حضرت رضا عليه السلام فرمود : على بن الحسين عليهما السلام فرموده : همانا دعا وبلاء تا روز قيامت با هم رفاقت كنند ، وهمانا دعاء برگرداند بلاء را كه به سختى ابرام شده است .\r\nتوضيح - مجلسى ( ره ) گويد : در بعضى از نسخ « ليتواقفان » بجاى « ليترافقان » ضبط شده و آن ظاهرتر است يعنى با هم مبارزه ومخاصمه كنند . وتأييد كند آن را آنچه عامه از پيغمبر ( ص ) نقل كنند كه فرمود دعاء بلاء را ديدار كند پس در هوا با هم بجدال برخيزند .\r\n","description":"","footnote":"","page_name":" 215 ","page_number":215},
  {"content":"\r\n5 - ونيز از حضرت رضا عليه السّلام از آن حضرت عليه السّلام حديث شده كه فرمود : دعا بلائى را كه نازل شده و آنچه نازل نشده دفع كند .\r\n6 - زراره گويد : حضرت باقر عليه السّلام به من فرمود : آيا تو را راهنمائى نكنم به چيزى كه رسول خدا ( ص ) در آن استثناء نزده ( و چيزى را از آن بيرون نكرده ) ؟ عرضكردم : چرا ، فرمود : دعاء است كه برگرداند قضاء مبرم را كه به سختى محكم شده - و ( براى تشبيه وبيان مطلب ) انگشتانش را بهم چسباند - ( يعنى شدت ابرام آن مانند اين انگشتان چسبيده بهم باشد ) .\r\n7 - عبد الله بن سنان گويد : شنيدم حضرت صادق عليه السّلام ميفرمود : دعاء قضاء مبرم شده را برگرداند ، پس بسيار دعا كن كه آن كليد هر رحمت وپيروزى در هر حاجت است ، وبآنچه نزد خداى عز وجل است نتوان رسيد جز بوسيلهء دعا ، و هيچ درى بسيار كوبيده نشود جز اين كه اميد بباز شده آن نزديك شود .\r\n8 - ابو ولاد گويد : حضرت موسى بن جعفر عليهما السلام فرمود : بر شما باد ( كه ملازمت كنيد ) بدعا ، زيرا دعاء بدرگاه خدا وخواستن از او ، برگرداند بلائى را كه مقدر شده و حكم بدان شده ، وجز اجراى آن چيزى نمانده ، پس چون خداى عز وجل خوانده شد و از او درخواست شد يكباره بلا را بگرداند .\r\n9 - حضرت صادق عليه السّلام فرمود : خداى عز وجل هر آينه دفع كند بوسيلهء دعاء آنچه را كه ميداند\r\n","description":"","footnote":"","page_name":" 216 ","page_number":216},
  {"content":"\r\nاگر براى آن دعاء شود اجابت خواهد كرد ، و اگر نبود كه بنده به اين دعا موفق شود به او بلائى ميرسيد كه او را از روى زمين بردارد .\r\nشرح - مجلسى ( ره ) پس از تجزيه وتركيب قسمتى از حديث كلامى گويد : كه حاصلش اينست كه خداى سبحان دفع كند بلائى را كه بنده مستحق نزول آن گشته ، هر گاه بداند كه آن بنده پس از اين براى بر طرف شدن آن دعا مىكند ، پس آن بلا را نازل نكند بخاطر آن دعائى كه پس از اين از آن بنده سر زند ، پس دعا پيش از وقوعش در دفع بلا اثر كند .\r\n\r\nباب اينكه دعا شفاء ودرمان هر دردى است\r\n1 - علاء بن كامل گويد : حضرت صادق عليه السلام به من فرمود : بر تو باد بدعاء زيرا آن درمان هر دردى است .\r\n\r\nباب اينكه هر كه دعا كند مستجاب گردد .\r\n1 - حضرت صادق عليه السلام فرمود : دعا مخزن وگنجينهء اجابت است چنانچه ابر مخزن باران است .\r\nشرح - مجلسى ( ره ) گويد : « الدعاء كهف الاجابة » يعنى مخزن و محل ومظنهء اجابت است چنانچه\r\n","description":"","footnote":"","page_name":" 217 ","page_number":217},
  {"content":"\r\n\r\nابر محل ومظنهء باران است . . . تا اينكه گويد : و گفته شده : اينكه تشبيه بابر فرموده اشاره باينست كه ابر محل باران است جز اينكه روى نبودن مصلحت گاهى باران نبارد ، دعا نيز اين چنين است كه گاهى روى نبودن مصلحت در دنيا مستجاب نگردد ولى در آخرت عوض آن را بدهند .\r\n2 - حضرت صادق عليه السّلام فرمود : هيچ بنده اى دست بدرگاه خداى عزيز جبار نگشايد جز اينكه خداى عز وجل شرم كند كه آن را تهى بازگرداند تا اينكه از فضل رحمت خود در آن بنهد ، پس هر گاه يكى از شماها دعا كرد دستش را برنگرداند تا آن را بسر و روى خود بكشد .\r\nشرح - مجلسى ( ره ) گويد : شرم وحياء گرفتگى نفس است از كار بد بخاطر بيم نكوهش و چون بخداى تعالى نسبت داده شود مقصود از آن لازمه آن است كه ترك باشد يعنى خدا آن كار را نكند . . .\r\nتا آنكه گويد : و در اينجا شبهه ايست كه بايد آن را دفع كنيم وبخاطر بسيارى از مردم بيايد و آن اينست : كه چگونه خداى سبحان وعدهء اجابت داده وخلف وعدهء او محال است وگذشته آيات وروايات بسيارى در اين باره آمده ، ودروغ از خداى تعالى وحجتهاى او عليهم السلام ممتنع است ( پس چگونه است كه بسيارى از دعاها باجابت نرسد ) ؟\r\nو جواب از اين اعتراض را ممكن است به چند وجه گفت اول : اينكه وعدهء خدا مشروط بمشيت است يعنى اگر بخواهم اجابت كنم و به همين دلالت كند گفتارش كه ( در سورهء انعام آيه 41 ) فرمايد : « وبرطرف كند آنچه را بدرگاه او دعا كنيد اگر بخواهد » .\r\nدوم : اينكه مقصود از اجابت كه خداوند و حجج او فرمودند لازمه آنست كه آن توجه واستماع دعا است يعنى فورا شنيده شود و مورد توجه قرار گيرد ولى در دادن آنچه را خواهد تأخير كند تا باز او را بخواند وآوازش بشنود چون آن را دوست دارد .\r\nسوم : اينكه اجابت مشروط بمصلحت و خير بودن براى دعاكننده است زيرا خداى حكيم بدلخواه بندگان از آنچه خير وصلاح آنها است دست برندارد .\r\nچهارم : لازم نيست اجابت دعا فورى باشد و ممكن است دعا مستجاب شده باشد ولى ظهور آثار آن روى پاره اى از مصالح به مدت زيادى تأخير افتد ، چنانچه در تفسير گفتار خداى تعالى : * ( قَدْ أُجِيبَتْ دَعْوَتُكُما ) * كه خدا بموسى وهارون كه دعا كردند پروردگارا اموال ايشان را تباه سازد . . خطاب فرمود : « كه همانا مستجاب شد دعاى شما » ( سورهء يونس آيه 89 ) حديث شده كه فرمودند : ميان اين خطاب و\r\n","description":"","footnote":"","page_name":" 218 ","page_number":218},
  {"content":"\r\nميان غرق فرعون ونابودى او وپيروانش ( كه براى آن دعا كرده بودند ) چهل سال طول كشيد . . .\r\nمترجم گويد : مجلسى ( ره ) وجوه ديگرى نيز ذكر كرده كه به همين چهار وجه اكتفاء شد .\r\n\r\nباب اينكه براى دعا بمؤمن الهام شود\r\n1 - هشام بن سالم گويد : حضرت صادق عليه السّلام فرمود : آيا طولانى بودن بلا را از كوتاهى آن مىشناسيد ( وميفهميد چه بلائى طولانى و چه بلائى كوتاه است ) ؟ عرضكرديم : نه ، فرمود چون در هنگام بلاء به كسى [ از شما 
  ] الهام شد كه دعا كند بدانيد كه بلاء كوتاه است ( و مدت آن سپرى شده ) .\r\n2 - ابو ولاد گويد : حضرت موسى بن جعفر عليهما السلام فرمود : هيچ بلائى بر بندهء مؤمن نازل نشود كه خداى عز وجل به دو الهام دعا كند ، جز اينكه به زودى آن بلا بر طرف شود ، و هيچ بلائى بر بندهء مؤمن نازل نگردد كه از دعا كردن خوددارى كند جز اينكه آن بلا طولانى است ، پس هر گاه بلا نازل شد بر شما باد كه بدرگاه خداى عز وجل دعا وزارى كنيد .\r\n\r\nباب پيش افتادن در دعا\r\n1 - حضرت صادق عليه السّلام فرمود : هر كه در دعا پيش افتد ( يعنى هميشه دعا مىكند واختصاصى بهنگام\r\n","description":"","footnote":"","page_name":" 219 ","page_number":219},
  {"content":"\r\nرسيدن بلا ندارد ) بلائى كه به او برسد دعايش مستجاب شود ، و فرشتگان گويند : صداى آشنائى است و از بالا رفتن به آسمان ممنوع نگردد ، و كسى كه پيشدستى بدعا نكند ، چون بلا به او برسد دعايش مستجاب نشود ، و فرشتگان گويند ما : اين آواز را نشناسيم .\r\n2 - ونيز آن حضرت عليه السلام فرمود : هر كه از بلائى بترسد كه به دو رسد و پيش از رسيدن آن بلا در بارهء ( بر طرف شدن ) آن دعا كند خداى عز وجل هرگز آن بلا را به دو ننماياند .\r\n3 - ونيز آن حضرت عليه السّلام فرمود : دعا در حال راحتى وآسايش نيازمنديهاى در حال بلا را برميآورد ( يعنى گرفتاريهاى آن زمان را بر طرف مىكند . )\r\n4 - ونيز آن حضرت عليه السلام فرمود : هر كه را خوش آيد ( وخواهان است ) كه دعايش در حال سختى باجابت رسد بايد در حال راحتى وآسايش بسيار دعا كند .\r\n5 - محمد بن مسلم گويد : حضرت صادق عليه السلام فرمود : جدم مىفرمود : در دعا پيش دستى كنيد ( و پيش از آنكه گرفتار شويد دعا كنيد ) زيرا چون بنده اى بسيار دعا كند وبلائى به او رسد ودنبالش دعا كند گفته شود : آوازى آشنا است ، و چون بسيار دعا نكند ( و پر دعا نباشد ) وبلائى به او رسد ودنبالش دعا كند به دو گفته شود : تا بامروز كجا بودى ؟ .\r\n","description":"","footnote":"","page_name":" 220 ","page_number":220},
  {"content":"\r\n6 - حضرت موسى بن جعفر عليهما السلام فرمود : هميشه على بن الحسين عليهما السلام ميفرمود دعاى بعد از رسيدن بلا سود ندارد .\r\nتوضيح - مجلسى ( ره ) گويد اين روايت حمل شود بر اينكه پيش از آن عادت بدعا كردن نداشته ومقصود از سود نداشتن هم سود كامل است .\r\n\r\nباب يقين داشتن ( باجابت ) در حال دعا\r\n1 - حضرت صادق عليه السلام فرمود : هر گاه دعا كردى گمان كن كه حاجتت بر در خانه است .\r\nشرح - مجلسى ( ره ) گويد : كلينى ( ره ) گمان را حمل بر يقين كرده وبمعناى يقين دانسته بقرينهء آنچه در حديث ( 1 ) باب آيند بيايد ، و ممكن است حمل بر معناى ظاهر خود آن كه گمان است شود زيرا يقين باجابت مشكل است ، مگر اينكه گفته شود مقصود يقين بوعدهء اجابت باشد كه خدا فرموده است ، در صورتى كه دعاء بشرائطش باشد .\r\n\r\nباب اقبال ( ورو آوردن وتوجه ) بدعا\r\n1 - سليمان بن عمرو گويد : شنيدم حضرت صادق عليه اسلام ميفرمود : خداى عز وجل اجابت نكند دعائى كه از روى دل غافل باشد ، پس هر گاه دعا كردى بدل توجه كن و يقين داشته باش كه اجابت شود .\r\n","description":"","footnote":"","page_name":" 221 ","page_number":221},
  {"content":"\r\n2 - حضرت صادق عليه السلام فرمود : امير المؤمنين صلوات الله عليه فرموده است : خداى عز وجل دعاى دل غافل وسرگرم بلهو را نپذيرد ، وعلى عليه السلام هميشه ميفرمود : هر گاه يكى از شماها براى مرده اى دعا كند ، در حالى كه دلش از او غافل است دعا نكند ، بلكه در دعاى بر او كوشش كند ( يعنى براستى از دل دعا كند ) .\r\nشرح - مجلسى ( ره ) گويد : اينكه تخصيص بمرده داده شده است براى اينست كه مرده بدعا نيازمندتر است ، يا براى آنست كه در ميان مردم شايع شده و معمول است كه براى سرسلامتى كه ميروند طبق معمول ومرسوم براى مرده دعا مىكنند بدون اينكه توجه وتصميمى در دعا داشته باشند ومنظور امام عليه السّلام اينست كه اين دعاى براى مرده نيست - و معناى اول ظاهرتر است .\r\n3 - امام صادق عليه السّلام فرمود : هر گاه دعا كردى بدل توجه كن و گمان كن كه حاجتت بر در خانه است .\r\n4 - ونيز آن حضرت عليه السّلام فرمود : بدرستى كه خداى عز وجل اجابت نكند دعائى كه از روى دل سخت و با قساوت باشد .\r\n5 - ونيز آن حضرت عليه السّلام فرمود : هنگامى كه رسول خدا ( ص ) طلب باران كرد و باران آمد تا جايى كه گفتند : غرق ميشويم ورسول خدا ( ص ) بدست مبارك اشاره كرد و آنها را برگرداند ، وگفت : خدايا به اطراف ما باران را بفرست و بر ما نفرست ، پس ابرها پراكنده شدند ( وگرد شهر مدينه را حلقه وار گرفتند وباطراف مدينه باريدند ، اصحاب ومسلمانان ) عرضكردند : اى رسول خدا يك بار ديگر نيز براى ما طلب\r\n","description":"","footnote":"","page_name":" 222 ","page_number":222},
  {"content":"\r\nباران كردى ولى باران بر ما نباريد ودومين بار كه طلب باران كردى بر ما باريد ؟ ( اين چگونه بود ؟ ) فرمود : من ( در اولين بار كه ) دعا كردم تصميم بدان نداشتم ، سپس كه دعا كردم تصميم داشتم .\r\nشرح - فيض ( ره ) گويد : شايد آن حضرت ( ص ) در بار اول در اين كه آيا طلب باران مصلحت است يا نه مردد بوده است ولذا تصميم بر طلب آن در دعا نداشته است و فقط بخاطر دلخوشى اصحاب دعا كرده ولى در بار دوم چون مصلحت ديده است از روى تصميم دل دعا كرده است .\r\n\r\nباب پافشارى كردن واصرار در دعا و انتظار اجابت\r\n1 - حضرت صادق عليه السّلام فرمود : همانا چون بنده دعا كند خداى تبارك و تعالى در كار حاجت او است مادامى كه آن بنده شتاب نكند .\r\nشرح - مجلسى ( ره ) گويد : يعنى مادامى كه شتاب در آن را نخواهد كه اگر تأخير در اجابت آن شد نوميد گردد و در نتيجه از خداوند روگردان شود وپندارد كه چون تأخير در اجابت شده خداوند دعايش را مستجاب نفرمايد ، يا معناى كلام حضرت عليه السلام اينست : مادامى كه آن بنده در دعا شتاب نكند وبدان اعتنا نكرده و بدون پافشارى واصرار در اجابت آن بدنبال كار خود رود چنانچه ظاهر خبر دوم است .\r\n2 - ونيز آن حضرت عليه السّلام فرمود : همانا بنده چون شتاب كند و براى كار ( هاى ) خود برخيزد ( وبدنبال كار خود رود ) خداى تبارك و تعالى فرمايد : آيا بندهء من نداند كه براستى منم آن خدائى كه\r\n","description":"","footnote":"","page_name":" 223 ","page_number":223},
  {"content":"\r\nحاجتها را برآورم .\r\nتوضيح - مجلسى ( ره ) گويد : « اذا عجل » يعنى در تعقيب نماز شتاب كند و آن را واگذارد وباندك توجهى اكتفا كند و برخيزد دنبال كار خود برود ، يا باندك دعائى اكتفا كند وبدنبال آن كارى كه براى آن دعا كرده برود ، يا مقصود همان باشد كه در خبر سابق گفتيم .\r\n3 - وليد بن عقبهء هجرى گويد : شنيدم حضرت باقر عليه السلام فرمود : به خدا سوگند هيچ بنده اى در دعا پافشارى واصرار بدرگاه خداى عز وجل نكند جز اينكه حاجتش را برآورد .\r\n4 - حضرت صادق عليه السلام فرمود : همانا خداى عز وجل خوش ندارد كه مردم در انجام حاجت بهمديگر اصرار كنند ولى براى خودش آن را دوست دارد ، خداى عز وجل دوست دارد كه از او درخواست شود و آنچه نزد او است خواهش شود .\r\n5 - حضرت باقر عليه السلام فرمود : نه به خدا سوگند هيچ بنده اى بدرگاه خداى عز وجل اصرار نورزد جز اينكه خداوند دعايش را مستجاب كند .\r\n6 - حضرت صادق عليه السلام فرمود : رسول خدا ( ص ) فرمود : خدا رحمت كند بنده اى را كه از خداى عز وجل حاجتى بخواهد و در دعاى در بارهء آن پافشارى واصرار كند ، خواه اجابت شود وخواه اجابت نشود ، و اين آيه را تلاوت فرمود ( كه ابراهيم عليه السلام فرمايد : ) « و دعا كنم بدرگاه پروردگار خود شايد بوسيلهء دعاى پروردگارم تيره بخت نباشم » ( سورهء مريم آيه 48 ) .\r\n","description":"","footnote":"","page_name":" 224 ","page_number":224},
  {"content":"\r\nتوضيح - مجلسى ( ره ) گويد : حاصل معناى حديث اينست كه : براى تأخير در اجابت اصرار را رها نكند واستشهاد به آيه براى آنست كه ابراهيم عليه السلام اظهار اميدوارى و بلكه اطمينان كرد زيرا لفظ عسى براى اثبات است باينكه دعا بدرگاه خداوند موجب عدم شقاوت او گردد . . . ومحتمل است كه در كلام تقديرى باشد يعنى پس از پافشارى واصرار راضى شود چه باجابت رسد و چه نرسد ودنبالش بر خداوند اعتراض نكند وبدگمان به او نشود پس استشهاد به آيه باينست كه حمل شود بر اين معنا كه : « اميد است كه دعاى من سبب شقاوت وتيره بختى من نگردد » . ومحتمل است كه ذكر آيهء شريفه فقط بخاطر بيان فضيلت دعا باشد .\r\n\r\nباب نام بردن حاجت در دعا\r\n1 - ابو عبد الله فراء گويد : حضرت صادق عليه السلام فرمود : خداى تبارك و تعالى ميداند كه بنده اش چه ميخواهد هر گاه بدرگاهش دعا كند ، ليكن دوست دارد كه حاجتها بدرگاهش شرح داده شود پس هر گاه دعا كردى حاجتت را نام ببر .\r\nو در حديث ديگرى گويد : كه فرمود : خداى عز وجل حاجت تو را ميداند ونيز داند كه تو چه خواهى ولى دوست دارد كه حاجتهاى ( خود را ) بدرگاه او شرح دهى .\r\n\r\nباب پنهان كردن دعا\r\n1 - حضرت رضا عليه السلام فرمود : دعاى بنده در پنهانى يك دعايش برابر با هفتاد دعاى آشكار است .\r\n","description":"","footnote":"","page_name":" 225 ","page_number":225},
  {"content":"\r\nو در حديث ديگر است كه : يك دعائى كه در پنهانى كنى بهتر است نزد خداوند از هفتاد دعا كه آشكار كنى .\r\nشرح - مجلسى ( ره ) گويد : اين دو حديث دلالت كند بر اينكه پنهان كردن دعا بهتر از آشكار كردن آنست ، و اين كه دعاى در پنهانى برابر است يا بهتر است از هفتاد دعاى آشكار در صورتى كه آشكار كردن آن مشوب برياء وسمعه نباشد وگر نه ميان آنها نسبتى نيست .\r\nو اما جمع ميان اين اخبار و آنچه روايت شده است از اينكه مستحب است اجتماع در دعا پس از اين بحث در آن بيايد ان شاء الله تعالى .\r\n\r\nباب اوقات وحالاتى كه اميد اجابت دعا در آنها رود\r\n1 - حضرت صادق عليه السلام فرمود : دعا را در چهار هنگام بخوانيد : هنگام وزيدن بادها ، و ( گاه ) بر طرف شدن سايه ها ( يعنى هنگام ظهر ) ، و ( نزد ) فرو شدن باران ، و ( هنگام ) ريخته شدن اولين قطره خون مؤمن ( در جهاد يا غير آن ) زيرا در اين چيزها درهاى آسمان باز شود .\r\n2 - ونيز آن حضرت عليه السلام فرمود : دعا در چهار جاه باجابت رسد : در نماز وتر ، و بعد از سپيده دم ، و بعد از ظهر ، و بعد از مغرب .\r\nتوضيح : مجلسى ( ره ) گويد : ظاهر اينست كه در سه مورد اخير بعد از نمازهاى اين اوقات است نه بعد از دخول اوقات . ( مترجم گويد : وجهى براى اين استظهار به نظر نرسيد ، والله اعلم ) .\r\n3 - حضرت صادق عليه السّلام فرمود : امير المؤمنين عليه السّلام فرموده است : دعا را در چهار جا غنيمت شماريد ","description":"","footnote":"","page_name":" 226 ","page_number":226},
  {"content":"\r\nنزد قرائت قرآن ، ونزد گفتن أذان ، ونزد آمدن باران ، ونزد برخورد كردن دو صف ( از مؤمنين وكفار ) براى قتال .\r\n4 - حضرت باقر عليه السّلام فرمود : پدرم هر زمان بدرگاه خداوند حاجتى داشت در اين ساعت آن را ميخواست - يعنى هنگام زوال خورشيد - ( و اول ظهر كه خورشيد از ميانهء آسمان به طرف مغرب متمايل شود ) .\r\n5 - حضرت صادق عليه السّلام فرمود : هر گاه دل يكى از شما رقت كرد ( ونرم شد ) در آن حال دعا كند ، زيرا دل تا پاك نشود رقت نكند .\r\nشرح - مجلسى ( ره ) گويد : رقت ضد قساوت است ونشانهء رقت دل گريه است ، و حاصل اينكه رقت نشانهء پاكى دل از دغلى وحسد وافكار باطله وخيالاتى است كه انسان را از توجه بخداى تعالى سرگرم كند ، وخلوص و پاكى دل نشانه وسبب اجابت دعاء است .\r\n\r\n6 - حضرت صادق عليه السّلام فرمود : رسول خدا ( ص ) فرموده است : بهترين وقتى كه در آن خداى عز وجل را بخوانيد ( و دعا بدرگاهش كنيد ) سحرها است ، و اين آيه را كه در بارهء گفتار حضرت يعقوب عليه السلام است تلاوت فرمود : « گفت به زودى آمرزش خواهم براى شما از پروردگار خود » ( سورهء يوسف آيهء 98 ) فرمود : ( دعا كردن براى آنها را ) بسحر تأخير انداخت ( وموكول بوقت سحر كرد ) .\r\n7 - حضرت صادق عليه السلام فرمود : پدرم هر گاه حاجتى از خدا طلب ميكرد آن را هنگام ظهر طلب ميكرد ، و چون ارادهء آن را ميكرد چيزى مىآورد و صدقه ميداد ، و مقدار كمى عطر ميزد وبمسجد\r\n","description":"","footnote":"","page_name":" 227 ","page_number":227},
  {"content":"\r\nميرفت و براى حاجت خود دعا ميكرد بدان چه خدا ميخواست .\r\nتوضيح - « وشم شيئا من الطيب »\r\nكنايه از استعمال آن است چنانچه ترجمه شد ، ونيز مرحوم مجلسى و ديگران گفته اند : و اين حديث دلالت كند كه دعا چند شرط دارد ( 1 ) هنگام زوال باشد ( 2 ) صدقه دادن پيش از آن ( 3 ) استعمال عطر ( 4 ) به مسجد رفتن .\r\n8 - ونيز آن حضرت عليه السلام فرمود : هر گاه بدنت لرزيد وچشمت گريان شد پس خود را باش ، خود را باش ( وبوسيلهء دعا بگير از خداى سبحان آنچه خواهى - از فيض ره - ) كه به تو توجهى شده است .\r\nتوضيح - « قصد قصدك » آن طور كه ترجمه شد بنا بر وجهى است كه فيض ( ره ) ومجلسى ( قده ) و ديگران معنا كرده اند باينكه « قصد » بصيغهء مجهول خوانده شود و « قصدك » نائب فاعل آن باشد يعنى « برآورده شدن قصد ، ومقصود تو مورد قصد وارادهء حقتعالى قرار گرفته است » و ممكن است « قصد » بصيغهء معلوم خوانده شود و « قصدك » نيز فاعلش باشد ولى به اين نحو چنانچه مجلسى ( ره ) گويد بعيد است .\r\n9 - حضرت باقر عليه السّلام فرمود : خداى عز وجل از ميان بندگان مؤمنش آن بنده اى را دوست دارد كه بسيار دعا كند ، پس بر شما باد بدعا از هنگام سحر تا زدن آفتاب زيرا آن هنگامى است كه درهاى آسمان در آن هنگام باز گردد ، وروزيها در آن تقسيم شود ، وحاجتهاى بزرگ برآورده شود .\r\n10 - عمر بن اذينه گويد : شنيدم از حضرت صادق عليه السلام كه ميفرمود : همانا در شب ساعتى است كه درك نكند آن را بندهء مسلمانى كه در آن نماز گزارد وخداى عز وجل را در آن ساعت بخواند ( وبدرگاهش دعا كند ) جز اينكه اجابت شود ( ودعايش مستجاب گردد ) و اين ساعت در هر شب هست ، عرض كردم : خدايت خير دهد بفرمائيد آن چه ساعتى از شب است ؟ فرمود : هنگامى كه نيمى از شب بگذرد ،\r\n","description":"","footnote":"","page_name":" 228 ","page_number":228},
  {"content":"\r\nشش يك از اول نيمهء شب .\r\n\r\nباب رغبت ورهبت وتضرع وتبتل وابتهال واستعاذه ومسألت\r\nتوضيح - رغبت به معناى ميل وشوق ورهبت به معناى ترس وبيم ، وتضرع يعنى فروتنى كردن ، وتبتل به معناى بريدگى وانقطاع بدرگاه خداوند ، وابتهال به معناى زارى كردن است واستعاذه يعنى پناه جستن ، ومسألت به معناى درخواست كردن است ، اينها ترجمه هاى فارسى آن است ومعانى ديگر آنها در ضمن اخبار بيايد .\r\n1 - ابو اسحاق گويد : حضرت صادق عليه السلام فرمود : رغبت آن است كه كف دو دست خود را بسوى آسمان بدارى ، ورهبت آن است كه پشت دستهايت را بسوى آسمان بدارى . و در گفتار خداى عز وجل : * ( وتَبَتَّلْ إِلَيْه تَبْتِيلًا ) * فرمود : تبتل : دعا كردن بيك انگشت است كه بدان اشاره كنى ، وتضرع اينست كه با دو انگشت اشاره كنى و آن دو را حركت دهى ، وابتهال : بالا بردن هر دو دست است و اين كه آنها را بكشى ، و اين موقع اشك ريختن است ، وسپس دعا كن .\r\nشرح - مجلسى ( ره ) گويد : در اين خبر ونظائر آن در معناى رغبت دو احتمال است اول : اينكه معنى اين باشد كه اگر در حال دعا شوق واميد بر او غالب شد سزاوار است كه دو كف دستهاى خود را به آسمان باز دارد كه گويا ميخواهد رحمت خدا را دريافت كند ، و اگر ترس وبيم بر او غالب آمد از اينكه دعايش باجابت رسد پشت دو دست را به آسمان كند كنايه از اينكه بخاطر بسيارى گناه سزاوار حرمان است اگر چه مقتضاى كرم وجود خداوند فضل واحسان به اوست .\r\nدوم : معنى اين باشد كه اگر براى سودى دعا مىكند سزاوار است دو كف را به طرف آسمان بردارد ، و اگر دعا براى دفع زيانى است كه از آمدن آن ترسان است پشت دستها را به آسمان كند كه گويا آن را\r\n","description":"","footnote":"","page_name":" 229 ","page_number":229},
  {"content":"\r\nدفع مىكند . . تا اينكه گويد : وطبرسى گفته است : تبتل بمعنى انقطاع بدرگاه خدا است براى عبادت ، واخلاص عمل براى او و اصل آن از « بتل الشيء » بمعنى بريدن و قطع كردن آن است و از اين رو فاطمه ( ع ) را بتول گفتند : چون با عبادت خدا از ديگران بريده بود ، سپس مجلسى ( ره ) گويد : محتمل است معناى حديث اين باشد كه اين قسم بهترين اقسام تبتلى است كه خداوند فرموده ، واشارهء با انگشت ممكن است اشاره ببلندى وپستى باشد ، وحركت دادن انگشتان اشاره به چپ وراست باشد ، و گفته شده : بلندى وپستى اشاره باينست كه پروردگارا نميدانم آيا مرا بلند گردانيده يا پست كرده اى ، وحركت دادن به چپ وراست اشاره بدان است كه نميدانم آيا از اصحاب يمين هستم يا از اصحاب شمال .\r\n2 - محمد بن مسلم گويد : از حضرت باقر عليه السّلام پرسيدم از ( تفسير ) گفتار خداى عز وجل : « پس فروتن نشدند براى پروردگار خويش وزارى نكردند » ( سورهء مؤمنون آيه 76 ) فرمود : استكانت همان فروتنى است وتضرع : بلند كردن هر دو دست وزارى كردن بدانها است .\r\n3 - حضرت صادق عليه السّلام رغبت را ذكر كرد ودرون دو كف خود را به طرف آسمان باز كرد ( يعنى رغبت چنين است ) و اما رهبت چنين است : و پشت دو دست را به طرف آسمان كرد ، و اما تضرع چنين است وانگشتانش را براست و چپ گردانيد ، وتبتل چنين است : وانگشتانش را بالا ميبرد وپائين مىآورد ، وابتهال چنين است : و دست خود را تا برابر رويش بجانب قبله كشيد ( فرمود ) وابتهال نباشد تا اشك روان شود .\r\n4 - محمد بن مسلم گويد : شنيدم حضرت صادق عليه السّلام ميفرمود : مردى به من گذر كرد و من با دست چپ در نماز دعا ميكردم ، پس گفت : يا ابا عبد الله با دست راستت ( دعا كن ) من گفتم : اى بندهء خدا\r\n","description":"","footnote":"","page_name":" 230 ","page_number":230},
  {"content":"\r\nهمانا براى خداى تبارك و تعالى بر اين هم حقى است مانند حقى كه بدان دارد .\r\nمجلسى ( ره ) گويد\r\n: « ممكن است آن حضرت دست چپ را با دست راست بلند كرده بوده و ممكن است بدون دست راست بوده مانند نماز وتر ، وگويا سائل نادان پيش خود فكر كرده كه دست راست اشرف است ولى بىخبر بوده از اينكه همهء بدن را از عذاب سهمى است ، كه بايد از آن پناه جست ، و براى هر كدام از اعضاء بدن بسوى پروردگار در هستى و بقاء وپرورش نيازى است ، بلكه چپ در اينجا مناسبتر است ، زيرا فرشتهء نويسندهء گناهان در سمت چپ است وگناهان از جانب چپ نفس كه ميل بشهوت ولذت واعمال پست دنيائى است بيايد . و جواب آن حضرت به آن مرد پس از نماز بوده ، ومحتمل است كه مقصود آن حضرت كه فرمايد : » در نماز دعا ميكردم « يعنى در تعقيب نماز بودم و آن را تأييد كند آنچه بيايد در باب دعاى بعد از نمازها ( در دعائى ) كه دست راست را بريش بگيرد و دست چپ را بسوى آسمان بلند كند » برگرديم بدنبالهء حديث ( 4 ) وفرمود : رغبت اينست كه : هر دو دست را بگشائى ودرون آنها را آشكار كنى ، ورهبت اينست كه دو دست را بگشائى و پشت آن دو را ظاهر سازى ، وتضرع آنست كه : انگشت سبابهء راست را براست و چپ بجنبانى ، وتبتل : جنبانيدن انگشت ( سبابهء ) چپ است كه آن را به آرامى بسوى آسمان بالا برى وپائين آورى ، وابتهال آنست كه : هم دستها وهم دو ذراع را بسوى آسمان بگشائى ، وابتهال در وقتى است كه ببينى وسائل گريه فراهم شده است .\r\nتوضيح - مجلسى ( ره ) گويد : اين خبر چون تفسيرى بر اخبار گذشته است .\r\n5 - ابو بصير گويد : از حضرت صادق عليه السلام از دعا كردن و بلند كردن دستها پرسيدم فرمود : بر چهار گونه است : اما براى پناه بردن به خدا ( از شر دشمنان ) درون دستهاى خود را به طرف قبله كنى ، و اما در دعاى براى روزى دستهاى خود را باز كنى ودرون آن دو را بسوى آسمان بدارى ، و اما تبتل پس آن اشاره كردن با انگشت سبابه است ، و اما ابتهال : بلند كردن دستها است بطورى كه از سرت بگذرد ، ودعاى تضرع\r\n","description":"","footnote":"","page_name":" 231 ","page_number":231},
  {"content":"\r\nاينست كه انگشت سبابه را در برابر رويت بجنبانى و آن دعاى خيفه ( وهراس ) است .\r\nشرح - مجلسى ( ره ) گويد : ظاهر آنست كه مقصود از تعوذ : پناه بردن از شر دشمنان است ، و ممكن است آن را تعميم داد كه دشمنان باطن را هم چون نفس وشيطان شامل شود ، و اين حالت ( يعنى حالتى كه امام عليه السّلام در تعوذ فرمود ) حالت نهايت بيچارگى است ، زيرا كسى كه سنگى يا شمشيرى يا نيزه اى را بيند اين گونه دست خود را سپر سازد تا آنها را از اعضاء شريف بدن خود دور سازد .\r\n6 - ( اين خبر مانند حديث ( 2 ) است كه با ترجمه اش گذشت ) .\r\n7 - محمد بن مسلم وزراره گويند : به حضرت صادق عليه السلام عرضكرديم : مسألت بدرگاه خدا چگونه است ؟ فرمود : دو دست خود را باز كنى ، عرضكرديم : استعاذة چگونه است ؟ فرمود : هر دو كف دست خود را بجانب فضا كنى ( مانند كسى كه ميخواهد دست به ديوار بگذرد وخلاصه اينكه كف دستها را به طرف قبله ميگيرى - از مجلسى ( ره ) وتبتل : اشاره با انگشت است ، وتضرع : جنبانيدن انگشت است ، وابتهال اينست كه هر دو دست را با هم بكشى .\r\nتوضيح - مجلسى ( ره ) گويد : عارف ربانى در كتاب عدة الداعى گفته است : اين حالات وهيئتهائى كه در اين اخبار ذكر شده است يا تعبد است براى علتى كه ما آن را نميدانيم ، و يا ( براى بعضى مناسبات عرفى ) مثلا مقصود از گشودن دستها در حال رغبت وشوق بخاطر اين است كه اين حال وكيفيت به حال شخص اميدوار بفضل خدا نزديكتر است ، و مانند كسى است كه دستهاى خود را براى ريزش احسان در آنها باز كرده .\r\nو در رهبت گويا بنده به زبان خوارى وبيمقدارى بعالم خفيات واسرار عرضه ميدارد : پروردگارا من بباز كردن كف دست بسوى تو اقدام نكردم و روى آنها را بواسطهء شرمندگى وخوارى به طرف زمين متوجه كرده ام .\r\nومقصود بجنباندن انگشتان به طرف راست و چپ در حال تضرع اينست كه خود را به آن كس كه فرزند\r\n","description":"","footnote":"","page_name":" 232 ","page_number":232},
  {"content":"\r\nمرده است شبيه سازد زيرا چنين كسى در آن حال دستها را به اين سو و آن سو كند .\r\nو در حال تبتل كه انگشتان را گاهى بالا برد و گاهى پائين آورد مقصود اين است كه گويا به زبان حال به برآورندهء حاجات وآمال عرض كند : من از همه بريدم وبدرگاه تو رو آوردم و با يك انگشت اشاره كند كه نشانهء يگانگى خداوند است .\r\nومقصود از كشيدن دستها بسوى قبله در برابر رو در حال ابتهال ، يا كشيدن دو دست و دو ذراع بسوى آسمان ، يا كشيدن دستها وگذراندن از سر ، بحسب اختلافاتى كه در روايات بود ، آن است كه اين يكنوع از انواع عبادتها و اظهار كوچكى وخوارى است ، يا مانند غريقى است كه دستهاى لخت خود را از آب برآورده وبدامن رحمتش آويزان در آويخته .\r\n\r\nباب گريه\r\n1 - حضرت صادق عليه السلام فرمود : هيچ چيزى نيست جز اينكه پيمانه ووزنى دارد جز گريه كه يك قطره اش درياهائى از آتش را خاموش سازد ، و چون چشم باشك خود پر شود ( واشك در آن حلقه بزند ) آن چهره پريشانى وخوارى نبيند ، و چون اشك بريزد خدا آن را بر آتش دوزخ حرام كند ، و اگر هر آينه در ميان يك امت يك نفر گريان باشد همه آنها مورد ترحم قرار گيرند .\r\n2 - ونيز آن حضرت عليه السّلام فرمود : هيچ چشمى نيست جز اينكه روز قيامت گريان است مگر چشمى كه از ترس خدا گريسته باشد ، و هيچ چشمى نيست كه از ترس خداى عز وجل باشك خود پر شود جز اينكه خداى عز وجل همهء آن بدن را به آتش دوزخ حرام گرداند ، و آن اشك بر گونه اى روان نگردد كه گرد پريشانى وخوارى ببيند ، و هيچ چيزى نيست جز اينكه پيمانه ووزنى دارد مگر اشك كه همانا خداى عز وجل باندكى از آن درياهائى از آتش را خاموش كند ، پس اگر بنده اى در ميان يك امتى بگريد خداى عز وجل\r\n","description":"","footnote":"","page_name":" 233 ","page_number":233},
  {"content":"\r\nبخاطر گريه آن بنده بهمهء آن امت رحم كند .\r\n3 - حضرت باقر عليه السلام فرمود : هيچ قطره اى نزد خدا محبوبتر نيست از آن قطره اشكى كه در تاريكى شب از ترس خدا بريزد وجز خدا چيز ديگرى به آن منظور نباشد .\r\n\r\n4 - حضرت صادق عليه السلام فرمود : هر چشمى در روز قيامت گريان است جز سه چشم : چشمى كه از ( ديدن ونظر به ) آنچه خداوند حرام كرده بر هم نهاده شده ، وچشمى كه در راه طاعت خداوند بيدارى كشيده ، وچشمى كه در دل شب از ترس خدا گريسته است .\r\nشرح - مجلسى ( ره ) گويد : « عين شهرت » يعنى بيش از مقدار متعارف و عادت بيدار بوده ، وطاعت خدا چون نماز وتلاوت قرآن و دعا ومطالعهء علوم دينيه و در راه جهاد و حج و زيارتهاى ديگر و هر چه براى خداى سبحان اطاعت باشد شامل شود .\r\n5 - ( اين حديث مانند حديث ( 1 ) است كه با ترجمه اش گذشت ) .\r\n6 - حضرت صادق عليه السلام فرمود : خداى عز وجل بموسى عليه السلام وحى فرمود : كه همانا بندگان من به من تقرب نجستند به چيزى كه محبوبتر باشد نزد من از سه خصلت ، موسى عرضكرد : پروردگارا آنها كدام است ؟ فرمود : زهد در بارهء دنيا ( وبىاعتنائى بدان ) وورع ( وپارسائى ) از نافرمانيها و معاصى ،\r\n","description":"","footnote":"","page_name":" 234 ","page_number":234},
  {"content":"\r\n\r\nو گريه از ترس من ، موسى عرضكرد : پروردگارا هر كه اينها را بجا آورد چه پاداشى دارد ؟ خداى عز وجل بموسى وحى كرد : اى موسى اما آنان كه در بارهء دنيا زهد ورزيدند در بهشت باشند ، و اما آنان كه از ترس من گريه كنند در بلندترين منازلند ، واحدى در آن منازل با آنها شريك نباشد ، و اما آنها كه از نافرمانيهاى من بپرهيزند پس من كه همهء مردم را ( در روز قيامت ) بازرسى وتفتيش كنم آنها را بازرسى وتفتيش نكنم .\r\nشرح - مجلسى ( ره ) گويد : رفيع اعلى آن مكان بلندى است كه در بهشت بلندترين منزلها است ، و آن مسكن انبياء واولياء است ، ومقصود از اينكه ( در دستهء سوم ) فرمود : آنها را بازرسى وتفتيش نكنم يعنى آنها بىحساب ببهشت روند .\r\n7 - اسحاق بن عمار گويد : به حضرت صادق عليه السلام عرضكردم : من دعا ميكنم وميل دارم گريه ( نيز ) بكنم ولى گريه ام نمىآيد ، وبسا به ياد برخى از مردگان خانوادهء خودم مىافتم پس رقت مىكنم و گريه كنم آيا اين كار درست است ؟ فرمود : آرى آنها را به ياد آور و چون رقت كردى گريه كن و پروردگار تبارك و تعالى را بخوان ( وبدرگاهش دعا كن ) .\r\n8 - حضرت صادق عليه السلام فرمود : اگر گريه ندارى خود را بگريه وادار كن ( يا مانند گريه كن بنما ) .\r\n9 - سعيد بن يسار گويد : به حضرت صادق عليه السلام عرضكردم : من در حال دعا خود را بگريه وادار كنم اگر چه گريه ندارم ؟ فرمود : آرى گر چه باندازهء سر مگسى باشد .\r\n10 - على بن أبى حمزه گويد : حضرت صادق عليه السلام بابى بصير فرمود : اگر از وقوع چيزى\r\n","description":"","footnote":"","page_name":" 235 ","page_number":235},
  {"content":"\r\nترس داشتى يا حاجتى خواستى بنام خدا ( دعا را ) آغاز كن ، واو را تمجيد كن وستايشش كن چنانچه شايستهء آن است ، و بر پيغمبر ( ص ) صلوات بفرست و حاجت خود را بخواه و خود را بگريه وادار كن اگر چه به اندازهء سر مگسى باشد ، همانا پدرم هميشه ميفرمود : نزديكترين حالى كه بنده بپروردگار عز وجل دارد آن زمانى است كه در سجده باشد وگريان .\r\n11 - ونيز آن حضرت عليه السلام فرمود : اگر گريه ات نيايد خود را بگريه وادار كن ، پس اگر از ديده ات باندازهء سر مگسى اشك بيرون آمد پس به به ( خوشا بر احوالت ) .\r\n\r\nباب ستايش وثناء پيش از دعا\r\n1 - حارث بن مغيره گويد : شنيدم حضرت صادق عليه السلام ميفرمود : مبادا چون يكى از شما بخواهد از پروردگار خويش چيزى از حاجات دنيا و آخرت مسألت كند بدان مبادرت ورزد تا بستايش او و صلوات بر پيغمبر ( ص ) سخن خود را آغاز كند ، وسپس حاجات خود را بخواهد .\r\n2 - محمد بن مسلم گويد : حضرت صادق عليه السلام فرمود : همانا در كتاب امير المؤمنين عليه السّلام است كه ستايش پيش از درخواست است ، پس هر گاه خداى عز وجل را خواندى ( وبدرگاهش دعا كردى ) او را تمجيد كن ، عرضكردم : چگونه تمجيدش كنم ؟ فرمود : ميگوئى : « اى كسى كه به من از رگ گردن نزديكترى ،\r\n","description":"","footnote":"","page_name":" 236 ","page_number":236},
  {"content":"\r\nاى كسى كه هر چه را بخواهى انجام دهندهء آنى ، واى كسى كه ميان مرد ودلش حائل شوى ، واى كسى كه در برترين نظر اندازهايى ، واى آنكه بمانندش چيزى نيست .\r\nشرح - مجلسى ( ره ) در جملهء « يا من يحول بين المرء وقلبه »\r\nچند وجه گفته است اول : اينكه كنايه از نزديكى خداوند به بندگانش مىباشد زيرا كسى كه حائل بين دو چيز شد بدان چيز نزديكتر از ديگر است .\r\nدوم : اشاره باينست كه او بر مكنوناتى از دلها آگاه است كه شايد صاحبان آنها از آنها بىخبر باشند و در روايتى نيز هست كه فرمود : معناى اين جمله اينست كه دلها نتوانند چيزى را از خداوند مخفى وپنهان دارند .\r\nسوم : يعنى بوسيلهء مرگ بين انسان ودلش جدائى اندازند و اين جملهء دعا براى وادار كردن مردم است باينكه به پاك كردن دلهاشان مبادرت ورزند پيش از آنكه خداوند بسبب مرگ بين آنها ودلها جدائى اندازد . . .\r\nچهارم : اينكه كنايه از اينست كه خداست كه مالك دلهاى بندگان است هر تصميمى كه گرفته باشند به هم زند ومقاصد او را تغيير دهد واو را به حالت مختلف بگرداند از ذكر بفراموشى و از فراموشى بذكر ، و از ترس بآسودگى خاطر و از آسودگى بترس . . . و در حديث است كه دل مؤمن ميان دو انگشت او است بهر سو كه خواهد بگرداند ، و در دعا است « يا مقلب القلوب » . .\r\nپنجم : آنچه از دو حديث از تفسير عياشى آمده كه معنايش اينست كه حايل مىشود ميان انسان وميان اينكه باطل را از حق تميز دهد .\r\nششم : يعنى او را از آنچه در دلش نهفته است غافل كنى .\r\nو در جملهء « يا من هو بالمنظر الاعلى »\r\nگويد : در قاموس گفته : « منظر » چيزى است كه بدان نگاه كنى وشايد حضرت عليه السّلام مكانت ودرجهء رفيعهء معنويه را بمكانهاى بلند ظاهرى تشبيه فرموده ، پس اين يا كنايه از اطلاع او است بر تمامى مخلوقات ، زيرا كسى كه در جاى بلندى بود مشرف بر پائين آن هست واطلاع بر آن دارد ، و يا كنايه از تسلط واقتدار او بر آنچه بجز او است از ممكنات ، و يا كنايه از نرسيدن خردها وانديشه ها بساحت معرفت او است ، ومحتمل است « منظر » از نظر به معناى فكرى باشد يعنى او بالاتر است از اينكه افكار خلق به دو رسد .\r\n3 - حضرت صادق عليه السّلام فرمود : جز اين نيست كه ( آداب دعا ) همان مدح است ، وسپس ستايش ،\r\n","description":"","footnote":"","page_name":" 237 ","page_number":237},
  {"content":"\r\nو بعد اقرار بگناه ، آنگاه درخواست ، همانا به خدا سوگند هيچ بنده اى از گناه بيرون نشده جز باقرار به آن .\r\nشرح - مجلسى ( ره ) گويد : شايد مراد از مدح بيان آن چيزهائى است كه دلالت بر بزرگوارى ذات وصفات او دارد بدون ملاحظهء نعمت ، ومراد بستايش وثناء : اعتراف بنعمتهاى او وشكرگزارى بر آنها است .\r\n4 - ونيز از آن حضرت عليه السّلام مانند حديث گذشته روايت شده جز اينكه در اين حديث فرموده سپس ستايش و بعد اعتراف بگناه ( و بجاى اقرار كه در حديث گذشته بود اعتراف ذكر شده ) .\r\n5 - حارث بن مغيره گويد : كه حضرت صادق عليه السلام فرمود : هر گاه خواهى دعا كنى پس خداى عز وجل را تمجيد كن ، وسپاسگزار واو را تسبيح و تهليل بگو واو را ثنا گوى ( وستايش كن ) و بر محمد ( ص ) وآل او صلوات فرست سپس درخواست كن تا به تو داده شود .\r\nشرح - مجلسى ( ره ) گويد : گاهى گفته شود كه تمجيد گفتن « الله اكبر » است ، وتحميد « الحمد لله » است ، و تسبيح « سبحان الله » است ، و تهليل « لا إله الا الله » است ، وثناء آن است كه نعمتهائى كه خداوند بر بنده عطا فرموده بشمارد ، ولى دور نيست كه معانى اينها را تعميم دهيم كه شامل گردد هر چه را به اين معانى برسانند واختصاصى به اين الفاظ مخصوص نداشته باشد چنانچه تمجيد بر « لا حول ولا قوة الا با لله » نيز اطلاق شده است .\r\n6 - ونيز حضرت صادق عليه السلام فرمود : هر گاه يكى از شما حاجتى خواهد پس پروردگار را ستايش كند واو را مدح گويد ، زيرا چون مردى از سلطان حاجتى خواهد بهترين سخنى كه توانائى آن را دارد براى او آماده سازد ، پس چون حاجتى خواستى پس خداى عزيز جبار را تمجيد كنيد واو را مدح گوئيد وستايش كنيد ( و با اين بيان ) ميگوئى : « يا اجود من اعطى ، و يا خير من سئل ، يا ارحم من استرحم ، يا احد يا\r\n","description":"","footnote":"","page_name":" 238 ","page_number":238},
  {"content":"\r\nصمد ، يا من لَمْ يَلِدْ ولَمْ يُولَدْ ولَمْ يَكُنْ لَه كُفُواً أَحَدٌ ) * ، يا من لم يتخذ صاحبة ولا ولدا ، يا من يفعل ما يشاء ويحكم ما يريد ويقضى ما أحب ، يا من * ( يَحُولُ بَيْنَ الْمَرْءِ وقَلْبِه ) * ، يا من هو بالمنظر الاعلى ، يا من ليس كمثله شيء ، يا سميع يا بصير »\r\nو از نامهاى خداى عز وجل بسيار بگو ، زيرا نامهاى خدا بسيار است و صلوات فرست بر محمد ( ص ) وآلش وبگو : « اللهم اوسع على من رزقك الحلال ما أكف به وجهى وأؤدى به عن امانتى وأصل به رحمى ويكون عونا لى في الحج والعمرة » .\r\nوفرمود : مردى وارد مسجد شد و دو ركعت نماز خواند و از خداى عز وجل در خواست كرد ، رسول خدا ( ص ) فرمود : اين بنده نسبت ( بدرخواست از ) پروردگارش شتاب كرد ، مرد ديگرى آمد و دو ركعت نماز خواند سپس بر خداى عز وجل ثناء خواند ( واو را ستايش كرد ) و بر پيغمبر وآلش صلوات فرستاد ، پس رسول خدا ( ص ) فرمود : ( اكنون ) درخواست كن كه به تو داده شود .\r\nتوضيح - در حديث ( 2 ) دعائى بود كه هم ترجمه به فارسى شد وهم شرح بعضى از فقرات آن را در آخر حديث ذكر كرديم ، ولى چون از اين پس تا آخر كتاب دعا بيشتر احاديث مشتمل بر دعاهائى است كه رسول خدا يا ائمه معصومين صلوات الله عليهم اجمعين دستور خواند آنها را فرموده اند ، وترجمه و شرح آن براى خوانندگان پارسى زبان بسيار كم فائده بود ، زيرا با دستور وسيره اى كه بر خواندن دعاها بمتن عربى آن رسيده ، و از طرفى تمامى اين دعاها در كتب ادعيه با ترجمه اش براى كسانى كه بخواهند از معانى آن استفاده كنند موجود بود ، بدين جهت حديثهائى كه از اين پس مشتمل بر دعا است ، قسمى از آن كه مربوط بكيفيت خواندن آن دعا است و يا چيزهاى ديگرى كه از متن دعاى مورد نظر بيرون است ترجمه خواهد شد ، ولى از ترجمه متن دعاها خوددارى مىشود جز در پاره اى از موارد كه مناسب باشد .\r\n7 - ابو كهمس گويد : شنيدم حضرت صادق عليه السلام مىفرمود : مردى وارد مسجد شد و پيش از\r\n","description":"","footnote":"","page_name":" 239 ","page_number":239},
  {"content":"\r\nستايش بر خدا و صلوات بر پيغمبر ( ص ) شروع بدعا كرد ، رسول خدا ( ص ) فرمود : اين بنده در ( دعا ودرخواست از ) پروردگارش شتاب كرد ، سپس مرد ديگرى وارد شد و نماز خوانده وخداى عز وجل را ستايش نمود و بر رسول خدا ( ص ) صلوات فرستاد ، پس رسول خدا ( ص ) بوى فرمود : بخواه تا به تو داده شود .\r\nسپس حضرت صادق عليه السّلام فرمود : همانا در كتاب على عليه السّلام است كه : ستايش بر خدا و صلوات بر رسول خدا پيش از حاجت خواستن است ، و يكى از شماها ( چون ) نزد مردى آيد وحاجتى خواهد آن مرد دوست دارد كه پيش از خواستن حاجتش سخن خوشى گويد .\r\n8 - عثمان بن عيسى از كسى كه براى او حديث كرده نقل كند كه به حضرت صادق عليه السّلام عرضكردم دو آيه در كتاب خدا ( قرآن ) است كه آن دو را ميجويم ونمىيابم ، فرمود : كدام است آن دو آيه ؟ عرضكردم گفتار خداى عز وجل : « مرا بخوانيد تا براى شما اجابت كنم » ( سورهء مؤمن آيه 60 ) و ما او را ميخوانيم واجابتى نمىبينيم ؟ فرمود : آيا تو پندارى كه خداوند خلاف وعدهء خود كرده ؟ عرضكردم : نه ، فرمود پس اين ( باجابت نرسيدن دعاها ) از چيست ؟ عرضكردم : نميدانم ، فرمود ، ولى من تو را آگاه كنم هر كه خداى عز وجل را در آنچه به او فرمان داده اطاعت كند سپس او را از جهت دعا بخواند او را اجابت كند ، عرضكردم : جهت دعا چيست ؟ فرمود : شروع ميكنى پس خدا را حمد وستايش كنى ، ونعمتهائى كه به تو داده است به زبان آرى ، وسپس او را شكر كنى ، سپس بر محمد ( ص ) صلوات فرستى ، وسپس گناهان خود را ياد آور شوى وبدانها اعتراف كنى و از آنها به خدا پناه ببرى ، اينست جهت ( و راه ) دعا .\r\nسپس فرمود : آيهء ديگر كدام است ؟ عرضكردم : گفتار خداى عز وجل : « و آنچه بدهيد از چيزى\r\n","description":"","footnote":"","page_name":" 240 ","page_number":240},
  {"content":"\r\nپس خداوند عوضش را بدهد واوست بهترين روزى دهندگان « ( سورهء سبأ آيهء 39 ) و من انفاق كنم ( وبدهم ولى عوضى ( براى آن ) نبينم ؟ فرمود : آيا پندارى كه خداى عز وجل خلاف وعده خود كند ؟ عرضكردم نه ، فرمود : پس اين از چيست ؟ عرضكردم : ندانم ، فرمود : اگر هر آينه يكى از شماها مالى را از راه حلالش بدست آورد ، و آن را در راه حلالش انفاق كند ( وبدهد ) هيچ درهمى از آن انفاق نكند جز اينكه بر آن عوض داده شود .\r\nتوضيح - انفاق در لغت عرب به معناى خرج كردن وبخشيدن يا دادن مال به كسى ونفقه دادن و امثال اين معانى است ، و در اين آيه شريفه طبرسى ( ره ) در مجمع البيان گويد : يعنى آنچه از مال خود را در راه خير صرف كنيد پس خداى سبحان عوض آن را بشما عطا فرمايد ، اما در دنيا باينكه نعمت شما را افزون كند ، و اما در آخرت پاداش آن بهشت است ، وكلبى گفته : آنچه در راه خير صدقه دهيد خداوند عوض آن را بشما بدهد يا در دنيا و يا براى آخرتتان ذخيره كند ، وجابر از پيغمبر ( ص ) حديث كند كه فرمود هر كار معروفى صدقه است و هر چه مرد بوسيلهء آن آبروى خود را نگهدارد صدقه است ، و هر چه انسان خرج كند خدا ضامن عوض آن است مگر آنچه در بنا ونافرمانى باشد .\r\n9 - حضرت صادق عليه السلام فرمود : هر كه شاد شود كه دعايش باجابت رسد بايد كسب خود را پاك و حلال كند .\r\n\r\nباب اجتماع براى دعا كردن\r\n1 - حضرت صادق عليه السلام فرمود : هيچ چهل نفر مردى براى دعا نزد هم اجتماع نكنند وخداى عز وجل را در كارى نخوانند ( و دعا نكنند ) جز اينكه خداوند دعاى آنها را مستجاب كند ، پس اگر چهل نفر نبودند ، و چهار نفر بودند ( نزد هم جمع شوند و ) ده بار خداى عز وجل را بخوانند خداوند\r\n","description":"","footnote":"","page_name":" 241 ","page_number":241},
  {"content":"\r\nدعايشان را اجابت كند ، و اگر چهار نفر هم نباشند و يك نفر باشد كه چهل مرتبه خدا را بخواند پس خداى عزيز جبار براى او اجابت كند .\r\nتوضيح - پيش از اين گذشت كه دعا كردن در پنهانى هفتاد برابر يا بيشتر از دعاهاى آشكار است ومجلسى ( ره ) وعده كرده كه ميان آن دسته از روايات و اين روايات را در اين جا جمع كند و از اين روى در اينجا گويد بسا توهم شود كه ميان اينجا و آنچه گذشت كه دعاى پنهانى ثوابش بيشتر است منافات است و ممكن است به دو وجه جواب داده شود ( اول ) : اجتماع در اجابت مؤثرتر است گرچه ثوابش كمتر است .\r\n( دوم ) : اين در جايى است كه از رياء و خود نمائى مأمون باشد ، و آنچه در آن باب گذشت در صورتى است كه از رياء ايمن نيست .\r\n2 - ونيز حضرت صادق عليه السلام فرمود : هيچ گاه چهار نفر با هم اجتماع نكرده اند كه براى مطلبى بدرگاه خدا دعا كنند جز اينكه با اجابت آن دعا از هم جدا شده اند .\r\n3 - ونيز آن حضرت عليه السلام فرمود : هر گاه پيش آمدى پدرم را غمناك ميكرد زنان وكودكان را جمع ميكرد ، سپس دعا ميكرد و آنها آمين ميگفتند .\r\n4 - ونيز آن حضرت عليه السلام فرمود : دعاكننده وآمين گو در مزد واجر شريكند .\r\n\r\nباب عموميت دادن در دعا ( و براى همه دعا كردن )\r\n1 - حضرت صادق عليه السلام فرمود : رسول خدا ( ص ) فرمود : هر گاه يكى از شماها دعا كند پس\r\n","description":"","footnote":"","page_name":" 242 ","page_number":242},
  {"content":"\r\nعموميت دهد ( و همه را دعا كند ) زيرا كه آن باجابت نزديكتر است .\r\n\r\nباب كسى كه اجابت دعايش بتأخير افتد\r\n1 - احمد بن محمد بن أبى نصر گويد به حضرت ابى الحسن ( رضا ) عليه السلام عرضكردم : قربانت من چند سال است كه از خدا حاجتى درخواست كرده ام و از تأخير اجابتش در دلم شبهه ونگرانى آمده است ؟\r\nفرمود : اى احمد مبادا شيطان بر ( دل ) تو راهى باز كند ، تا تو را نااميد كند همانا امام باقر عليه السلام مىفرمود : هر آينه مؤمن حاجتى از خدا بخواهد واجابت آن پس افتد براى محبوبيت آوازش ( نزد خداوند ) و شنيدن صداى گريه اش ، سپس فرمود : به خدا سوگند آنچه خداى عز وجل براى مؤمنين از آنچه خواهند پس اندازد ، بهتر است براى ايشان از آنچه زود به آنها عطا فرمايد ، و دنيا چيست ؟ امام باقر عليه السلام مىفرمود : سزاوار است براى مؤمن كه دعايش در حال آسايش همانند دعاى او در حال خسته باشد ، و چون به او داده شد ( آنچه درخواست كرده از دعا ) سست نشود . پس تو از دعا خسته مشو زيرا كه دعا نزد خداى عز وجل منزلتى دارد ( بس بزرگ ) و بر تو باد بشكيبائى ، ودنبال روزى حلال رفتن ، وصلهء رحم كردن ومبادا با مردم اظهار دشمنى كنى ، زيرا كه ما خاندانى هستيم كه پيوند كنيم با هر كه از ما ببرد ، ونيكى كنيم بهر كه بما بدى كند ، پس به خدا سوگند در اين كار سرانجام نيكوئى ببينيم ( چه در دنيا و چه در\r\n","description":"","footnote":"","page_name":" 243 ","page_number":243},
  {"content":"\r\nآخرت ) ، همانا كسى كه در اين دنيا داراى نعمت است اگر هر گاه درخواست ( چيزى از خدا ) كند و به او داده شود ( حرصش زياد گردد ) وجز آن را نيز بخواهد ، و ( در نتيجه ) نعمت خدا در چشم او كوچك وخوار گردد ، و از هيچ چيز سير نشود ، و چون نعمت فراوان شود مسلمان از اين راه بخطر افتد ( و اين خطر ) بخاطر آن حقوقى ( است ) كه بر او واجب شود ، وبخاطر آن چيزى است كه بيم آن رود بواسطهء اين حقوق در فتنه وآزمايش افتد ( و در أداء آنها كوتاهى كند ) ، بگو بدانم كه اگر من به تو چيزى گفتم بدان وثوق واعتماد دارى ؟ عرضكردم : فدايت گردم اگر من بگفتهء شما اعتماد نكنم پس بگفتار چه كسى اعتماد كنم با اينكه شما حجت خداوند بر خلق او هستى ؟ فرمود : پس تو به خدا ( ووعده ها وگفتارهاى او ) اعتمادت بيشتر باشد ، زيرا خداوند به تو وعدهء اجابت داده است ( يا اينكه اجابت دعاى تو بموعدى واگذار شده ) آيا خداى عز وجل نفرمايد : و هر گاه پرسندت بندگان من از من ، پس همانا من نزديكم واجابت كنم دعاى آنكه مرا خواند ( سورهء بقره آيه 186 ) ؟ وفرموده است : « نوميد نباشيد از رحمت خدا » ( سورهء زمر آيهء 53 ) ونيز فرموده است : « و خدا نويدتان دهد بآمرزش وفضل » ( سورهء بقره آيه 268 ) پس تو بخداى عز وجل اعتمادت بيشتر باشد از ديگران ، و در دل خود جز خوبى راه ندهيد ، كه شما آمرزيده ايد .\r\n\r\nتوضيح - مجلسى ( ره ) در ضمن شرح قسمتهاى حديث وجوهى براى تأخير در اجابت دعا از آن استفاده نموده كه تا هشت وجه آن را ذكر كرده است ( اول ) : حقارت وپستى دنيا و اين كه تأخير بآخرت بهتر است . ( دوم ) اينكه از شرائط اجابت دعا اينست كه در هر حال نبايد دست از دعا برداشت چه در حال آسودگى و چه در حال سختى ( سوم ) شكيبائى در تأخير آن ( چهارم ) اينكه كسب خود را حلال كند ؛ يا اينكه دعائى باجابت رسد كه حرامى در بر نداشته باشد . ( پنجم ) قطع رحم نكند ( ششم ) اظهار دشمنى با مردم نكند ( هفتم ) اينكه اگر زود باجابت رسد موجب حرص بر دنيا گردد ونعمتهاى خدا در نظر خوار وكوچك شود ( هشتم ) آنكه بواسطه فراوان شدن مال و ثروت وقدرت در خطر اداء نكردن حقوق آن افتد ، وسپس در آخر گفتارش گويد : و در اين حديث فوائد بسيار وحقيقتهاى فراوانى است براى كسى كه پديدهء حقيقت و يقين در آن بنگرد .\r\n","description":"","footnote":"","page_name":" 244 ","page_number":244},
  {"content":"\r\n\r\n2 - منصور صيقل گويد : به حضرت صادق عليه السّلام عرضكردم : بسا هست كه مردى دعا كند ودعايش مستجاب گرديده ، ولى تا مدتى ( اثر آن استجابت ظاهر نگردد و ) پس افتد ؟ فرمود : آرى ( چنين است ) عرضكردم : اين براى چيست ؟ آيا براى اينست كه بيشتر دعا كند ؟ فرمود : آرى .\r\n3 - ونيز آن حضرت عليه السّلام فرمود : همانا بنده اى دعا كند پس خداى عز وجل به دو فرشته ( كه موكل بر انسان هستند يا دو فرشتهء ديگر ) فرمايد : من دعاى او را باجابت رساندم ولى حاجتش را نگهداريد ، زيرا كه من دوست دارم آواز او را بشنوم ، وهمانا بنده اى هم هست كه دعا كند پس خداى تبارك و تعالى فرمايد زود حاجتش را بدهيد كه آوازش را خوش ندارم .\r\n4 - اسحاق بن عمار گويد : به حضرت صادق عرضكردم : ( ممكن است ) دعاى مردى مستجاب شده ( باشد ) ولى بتأخير افتد ( واثر استجابت آن همان زمان ظاهر نگردد ؟ فرمود : آرى تا بيست سال ( ممكن است تأخير افتد ) .\r\n5 - ونيز آن حضرت عليه السلام فرمود : ميان گفتهء خداى عز وجل كه بموسى وهارون - در مقابل تقاضاى نابودى فرعون وپيروانش - فرمود : « هر آينه دعاى شما باجابت رسيد » ( سورهء يونس 89 ) وميان نابودى فرعون چهل سال طول كشيد .\r\n6 - ابو بصير گويد : شنيدم از حضرت صادق عليه السلام كه ميفرمود : همانا مؤمن دعا كند واجابت دعايش تا روز جمعه [ يا روز قيامت 
  ] بتأخير افتد .\r\n","description":"","footnote":"","page_name":" 245 ","page_number":245},
  {"content":"\r\n7 - ونيز آن حضرت عليه السلام فرمود : همانا بنده اى كه دوست خدا است در پيش آمدى كه براى او رخ داده دعا كند ، و خدا بفرشته اى كه موكل به او ( يا به آن دعا ) است فرمايد : حاجت بندهء مرا بر آور ولى در ( دادن ) آن شتاب مكن زيرا كه من ميل دارم صدا وآواز او را بشنوم . وهمانا بنده اى دشمن خدا بدرگاه خداى عز وجل در بارهء اتفاقى كه براى او پيش آمده دعا كند پس بفرشتهء موكل بر او ( يا بر آن دعا ) گفته شود : حاجتش را برآور و در ( دادن ) آن شتاب كن زيرا من خوش ندارم آواز و صدايش را بشنوم .\r\nفرمود : پس مردم ( كه خبر از اين جريان ندارند به آن كه حاجتش زود برآورده شده ) گويند : به اين داده نشده جز براى گرامى بودنش ( نزد خدا ، و به آن كه در اجابتش تأخير شده گويند : ) از او دريغ نشده جز براى زبونى وخواريش .\r\n8 - ابو بصير گويد : حضرت صادق عليه السّلام فرمود : پيوسته مؤمن در حال خير واميدوارى است تا مادامى كه شتاب نكند پس نوميد شود و دعا را رها كند ، عرضكردم : چگونه شتاب كند ؟ فرمود : گويد از فلان وقت و فلان وقت دعا كرده ام واجابت آن را نمىبينم ؟ .\r\n9 - ونيز آن حضرت عليه السّلام فرمود : همانا مؤمن خداى عز وجل را در بارهء حاجت خود بخواند وخداى عز وجل فرمايد : اجابت او را بتأخير اندازيد بخاطر شوقى كه بآواز ودعاى او دارم ، پس چون روز قيامت شود خداى عز وجل فرمايد : اى بندهء من تو مرا خواندى ( و دعا كردى ) و من اجابت را پس انداختم\r\n","description":"","footnote":"","page_name":" 246 ","page_number":246},
  {"content":"\r\nاكنون ثواب وپاداش تو چنين وچنان است ، وباز در بارهء فلان چيز و فلان چيز مرا خواندى ( و دعا كردى ) و من اجابت تو را بتأخير انداختم وپاداش تو چنين وچنان است ، فرمود : پس مؤمن آرزو كند كه كاش هيچ دعائى از او در دنيا اجابت نمىشد براى آنچه ثواب وپاداش نيك كه مىبيند .\r\n\r\nباب ( ذكر ) صلوات بر محمد ( ص ) وخاندانش عليهم السلام ( در دعا و غير آن )\r\n1 - حضرت صادق عليه السلام فرمود : پيوسته دعا محجوبست ( وميانهء آن واستجابتش حجاب وپرده اى حائل است ) تا بر محمد وآلش صلوات فرستاده شود ( كه آنگاه پرده وحائل بر طرف شود ) .\r\nشرح - جز رى در نهايه گفته است : صلاة در لغت به معناى دعا است ، وعبادت مخصوصه را كه شامل دعا است صلاة گفته اند ، وبرخى گفته اند : صلاة در لغت به معناى تعظيم است ، وعبادت مخصوصه را هم صلاة گفته اند چون در آن تعظيم خداوند است - تا آنكه گويد - : و اما اينكه گوئيم « اللهم صل على محمد » معنايش اينست كه خدايا او را بزرگوار كن در دنيا بوسيلهء بلند كردن نام او وآشكار كردن دعوت و نگهدارى شريعتش ، و در آخرت بقبول كردن شفاعت او در بارهء امتش و دو چندان كردن اجر وپاداشش .\r\nفيض ( ره ) در وافى گويد : معناى صلاة خدا بر پيغمبرش ( ص ) افاضهء انواع كرامات ولطائف نعمتها است بر او ، و اما صلوات ما و فرشتگان بر او پس آن درخواست آن كرامت وافاضهء آن بر او است .\r\nومجلسى ( ره ) گويد : مشهور آنست كه صلاة از خداى سبحان رحمت است و از فرشتگان استغفار ( و طلب آمرزش ) و از بندگان دعا است . و در معناى « آل » گفته است : آل پيغمبر ( ص ) نزد شيعهء اماميه عترت طاهره وخاندان معصوم او هستند ، و اين كه شهيد ثانى ( ره ) آن را مخصوص بأمير المؤمنين وفاطمه وحسن وحسين عليهم السلام كرده است وجهى ودليلى ندارد ، و اما نزد عامه در اين باره اختلاف بسيارى است پس برخى گفته اند : آل پيغمبر ( ص ) تمامى امت او هستند وبرخى گفته اند : عشيره اويند ، وبرخى گفته اند ، هر كه از بنى هاشم وبنى عبد المطلب كه گرفتن زكات بر آنها حرام است آل پيغمبرند ، سپس وجوهى براى اينكه دعا بدون صلوات محجوبست ذكر فرموده است .\r\n","description":"","footnote":"","page_name":" 247 ","page_number":247},
  {"content":"\r\n2 - حضرت صادق عليه السّلام فرمود : هر كه دعائى كند ونام پيغمبر ( ص ) را نبرد آن دعا بالاى سرش ( چون پرنده اى ) بچرخد ، و چون نام پيغمبر ( ص ) را برد دعا بالا رود .\r\n3 - ونيز آن حضرت عليه السّلام فرمود : مردى نزد پيغمبر ( ص ) آمد عرضكرد : اى رسول خدا من يك سوم صلواتم را براى شما قرار دهم ، نه بلكه نيمى از صلواتم را مخصوص شما گردانم ، نه بلكه تمامى آن را از آن شما گردانم ؟ رسول خدا ( ص ) فرمود : در اين صورت خرج ومئونه دنيا و آخرت تو كفايت شود . ( شرح اين حديث از زبان امام عليه السّلام در حديث ( 4 ) بيايد ) .\r\n4 - ابو بصير گويد : از حضرت صادق عليه السلام پرسيدم معناى اينكه : همهء صلواتم را براى شما قرار دهم « چيست ؟ فرمود : يعنى پيغمبر ( ص ) را مقدمه و جلو هر حاجتى قرار ميدهد ، و از خداى عز وجل چيزى درخواست نكند تا بنام پيغمبر ( ص ) ابتداء كند و صلوات بر او فرستد ، سپس حاجات خود را از خدا درخواست كند .\r\nشرح - فيض ( ره ) در شرح حديث ( 3 ) گويد : مقصود از صلاة معناى لغوى آن است كه دعا باشد و معناى گفتار آن مرد به پيغمبر اينست كه هر گاه بدرگاه خداوند در بارهء حاجتى دعا ميكنم اول بشما دعا ميكنم و آن را ريشه وپايه قرار مىدهم سپس آنچه براى خود خواهم روى آن قرار دهم و همين است معناى آنچه از تفسير اين حديث بيايد ( كه اشاره بحديث ( 4 ) است ) .\r\n5 - حضرت صادق عليه السلام فرمود : رسول خدا ( ص ) فرمود مرا چون قدح شتر سوار قرار ندهيد ، زيرا شتر سوار قدح خود را پر كند و هر زمان خواست بنوشد مرا در اول دعا ووسط و آخر آن قرار دهيد .\r\n","description":"","footnote":"","page_name":" 248 ","page_number":248},
  {"content":"\r\nشرح - فيض ( ره ) گويد : ابن اثير گفته است : يعنى در آخر به ياد من نيفتيد چنانچه شتر سوار قدح خود را در آخر بار وبنه خود قرار دهد ، و پس از آنكه از بار كردن همهء آنها فارغ گرديد آن را پشت آنها بياويزد ، سپس فيض ( ره ) گويد : وشايد مقصود اين باشد ( كه هميشه به ياد من باشيد نه مانند قدح شتر سوار زيرا كه ) شتر سوار ياد قدح خود نكند تا گاهى كه تشنه شود و بخواهد آب بياشامد كه در آن هنگام آن را پر كند وبياشامد ، واوقات ديگر از آن غافل است .\r\n6 - حضرت صادق عليه السلام فرمود : چون نام پيغمبر ( ص ) برده شد بسيار بر او صلوات بفرستيد ، زيرا هر كس يك صلوات بر پيغمبر ( ص ) فرستد خداوند هزار بار در هزار صف از فرشته ها بر او صلوات فرستد ، و چيزى از مخلوقات خدا نماند جز اينكه بر اين بنده صلوات فرستد براى آنكه خداوند و فرشتگان براى او صلوات فرستند ، و هر كس در اين فضيلت رغبت نكند پس او نادان ومغرور است ، و خدا ورسول وخاندانش از او بيزارند .\r\nشرح - مجلسى ( ره ) گويد : اينكه فرمود : « بسيار صلوات بر او بفرستيد » محمول بر استحباب است چنانچه اجماع بر آن است ، و اين كه فرمود : « خداوند در هزار صف فرشتگان بر او صلوات فرستد » چند معنى دارد ، و معنى اول كه ظاهر هم همانست اينست كه خداوند بر او ثنا گويد و صلوات فرستد بكلامى كه آن كلام را هزار صف از فرشتگان بشنوند و آنها نيز بصلوات خداوند عز وجل صلوات فرستند . و پس از آن چند وجه ديگر نقل كرده ( و در آخر باب هم در فائده پنجم از فوائدى كه ذكر كرده معانى ديگرى نقل كند ) - تا آنكه گويد - : ومقصود از صلوات بر پيغمبر ( ص ) صلوات بر او وآل او است ، نه صلوات بر پيغمبر ( ص ) فقط ، زيرا در روايات خاصه وعامه وارد شده كه صلوات به او بدون صلوات بر آل پذيرفته نيست ، بلكه از اخبار ما ظاهر گردد كه حرام و موجب عقاب است . . . و در آخر اين خبر نيز اشاره اى بدان شده .\r\n7 - حضرت صادق عليه السلام فرمود : رسول خدا ( ص ) فرمود : هر كه بر من صلوات فرستد خدا\r\n","description":"","footnote":"","page_name":" 249 ","page_number":249},
  {"content":"\r\nو فرشتگان بر او صلوات فرستند ، هر كه خواهد كم فرستد و هر كه خواهد بيش .\r\n8 - ونيز آن حضرت عليه السلام فرمود : رسول خدا ( ص ) فرمود : صلوات بر من و بر اهل بيت من نفاق را ميبرد .\r\n9 - ونيز حضرت صادق عليه السلام فرمود : هر كه صد بار بگويد : « يا رب صلى على محمد وآل محمد » صد حاجت از او برآورده شود كه سى حاجت آن از ( حاجات ) دنيا باشد [ و باقى از آخرت 
  ] .\r\n10 - ونيز آن حضرت عليه السلام فرمود : هر دعائى كه خداى عز وجل بدان خوانده شود از رفتن به آسمان محجوبست تا صلوات بر محمد وآل محمد فرستاده شود .\r\n11 - ونيز آن حضرت عليه السلام فرمود : مردى نزد رسول خدا ( ص ) آمده عرضكرد : من نيمى از صلوات ( ودعاهايم ) را براى شما قرار دهم ؟ فرمود : آرى ، سپس عرضكرد : همهء دعاهايم را بشما مخصوص گردانم ؟ فرمود : آرى ، همين كه آن مرد رفت رسول خدا ( ص ) فرمود : اندوه دنيا وآخرتش كفايت شد .\r\n12 - ونيز فرمود : ( ع ) مردى نزد رسول خدا ( ص ) آمده عرضكرد : اى رسول خدا : يك سوم دعاهاى خود را بشما اختصاص دهم ؟ فرمود : نيكو است ، عرضكرد : اى رسول خدا نيمى از دعاهاى خود را\r\n","description":"","footnote":"","page_name":" 250 ","page_number":250},
  {"content":"\r\n\r\nمخصوص شما گردانم ؟ فرمود : اين بهتر است ، عرضكرد : همهء دعاهايم را براى شما قرار دهم ؟ فرمود در اين صورت خداى عز وجل آنچه از كارهاى دنيا وآخرتت كه ترا اندوهناك كند كفايت فرمايد . پس مردى به حضرت صادق عليه السّلام عرضكرد : خدايت نيكى دهد چگونه دعايش را براى او قرار دهد ، حضرت عليه السلام فرمود : چيزى از خداى عز وجل در خواست نكند جز اينكه ابتداء بصلوات بر محمد وآلش عليهم السلام كند .\r\n13 - ونيز حضرت صادق عليه السلام فرمود : رسول خدا ( ص ) فرمود : آوازهاى خود را بصلوات بر من بلند كنيد ، زيرا كه آن نفاق را بر طرف سازد .\r\n14 - اسحاق بن فروخ گويد : حضرت صادق عليه السلام فرمود : اى اسحاق بن فروخ هر كه ده بار بر محمد وآل محمد صلوات بفرستد خداوند و فرشتگان او صد بار بر او صلوات فرستند ، و هر كه صد بار بر محمد وآل محمد صلوات فرستد خداوند وفرشتگانش هزار بار بر او صلوات فرستند ، آيا گفتار خداى عز وجل را نشنيده اى ( كه فرمايد : ) « او است آن خداوندى كه رحمت ( ياد رود ) فرستد بر شما ( او ) وفرشتگانش تا برون آرد شما را از تاريكيها بسوى روشنائى وبوده است بمؤمنان مهربان » ( سورهء احزاب آيه 43 ) .\r\nتوضيح - استشهاد بآيهء شريفه براى اثبات اين معنا است كه چگونه خداوند وفرشتگانش صلوات ودرود بر كسى فرستند ، و در اينكه صلوات خدا و فرشتگان بر مردم چيست وچگونه است مورد اختلاف است\r\nطبرسى ( ره ) گويد : صلوات از خدا آمرزش و رحمت است ، و گفته شده : ثنا وستايش است ، وبرخى گفته اند : كرامت وبخشندگى است ، و اما صلوات فرشتگان همان دعاى آنها است چنان كه از ابن عباس نقل شده ، و گفته شده : درخواست آنها است از خداى تعالى براى فرو فرستادن رحمت .\r\n","description":"","footnote":"","page_name":" 251 ","page_number":251},
  {"content":"\r\n\r\n15 - محمد بن مسلم از يكى از دو امام باقر وصادق عليهما السلام حديث كند كه فرمود : در ميزان ( وترازوى اعمال در قيامت ) چيزى سنگينتر از صلوات بر محمد وآل محمد نيست ، وهمانا مردى باشد كه اعمالش را در ميزان گذارند و سبك باشد ، پس ثواب صلوات او درآيد و آن را در ميزان نهد پس بسبب آن سنگين گردد و ( بر كفهء ديگر ) بچربد .\r\n16 - حضرت صادق عليه السلام فرمود : هر كه بدرگاه خداى عز وجل حاجتى دارد بايد بصلوات بر محمد وآلش شروع كند ، وسپس حاجت خود را بخواهد ، و در آخر هم بصلوات بر محمد وآل محمد پايان دهد ، زيرا كه خداى عز وجل كريمتر از آن است كه دو طرف ( دعا ) را بپذيرد ، ووسط ( دعا ) را واگذارد ( وباجابت نرساند ) زيرا صلوات بر محمد وآل محمد محجوب نيست ( و بدون برخورد بحجابى بالا رود ) .\r\n17 - عبد السلام بن نعيم گويد : به امام صادق عليه السلام عرضكردم : من وارد خانه ( كعبه ) شدم و هيچ دعائى بخاطر نداشتم جز صلوات بر محمد وآل محمد ؟ فرمود : آگاه باش كه هيچ كس مانند تو ( در فضيلت و ثواب ) از خانه بيرون نيامده است .\r\n18 - عبيد الله بن عبد الله دهقان گويد : خدمت حضرت رضا عليه السلام شرفياب شدم ، پس آن حضرت به من فرمود : معناى گفتار خداوند چيست ؟ ( كه فرمايد : ) و ياد كرد نام پروردگارش را پس صلوات بجا آورد « ( سورهء اعلى آيه 15 ) من عرضكردم : يعنى هر زمان نام پروردگارش را به ياد آورد برخاست\r\n","description":"","footnote":"","page_name":" 252 ","page_number":252},
  {"content":"\r\nپس نماز خواند ( وصلاة به معناى نماز است ) فرمود : ( اگر اين طور باشد ) پس خدا بحقيقت تكليفى نابجا و بيرون از طاقت و توانائى كرده است ؟ عرضكردم : قربانت پس معناى آن چگونه است ؟ فرمود : هر گاه نام پروردگارش را ياد كند بر محمد وآل او صلوات فرستد .\r\nتوضيح - مجلسى ( ره ) پس از نقل تفاسير زيادى كه از معصوم عليه السلام و غير او در تفسير آيه رسيده كه صلاة در آيهء « فصلى » را بتوحيد ، و ذكر قلبى ، و ذكر زبانى - يعنى الله اكبر - ، و نماز در صحرا ، و نماز فطر وأضحى ، تفسير كرده اند گويد : منافاتى ميانه اين روايت و آن روايات نيست ، زيرا اين نيز يكى از معانى آيه وبطنى از بطون آن مىباشد .\r\n19 - حضرت صادق عليه السلام فرمود : هر گاه يكى از شماها نماز بخواند و در نماز خود نام پيغمبر ( ص ) [ وآل او 
  ] را نبرد ، با اين نماز بجز راه بهشت ميرود ( يعنى اين نماز او را ببهشت نخواهد برد ) . ورسول خدا ( ص ) فرمود : هر كس كه من نزد او نامم برده شود و بر من صلوات نفرستد بدوزخ رود ، پس خدايش ( از رحمت خود ) دور كند . وفرمود ( ص ) : و هر كس كه من نزدش نام برده شوم و صلوات ( فرستادن ) را بر من فراموش كند از راه بهشت بخطا رفته است .\r\n20 - ونيز آن حضرت عليه السلام فرمود : رسول خدا ( ص ) فرموده است : هر كه من نزدش نام برده شوم و فراموش كند كه بر من صلوات بفرستد خداوند او را براهى جز راه بهشت برد .\r\n21 - ونيز آن حضرت عليه السلام فرمود : پدرم شنيد كه مردى بپردهء كعبه در آويخته وميگويد : « اللهم صل على محمد »\r\n( ونامى از آل محمد دنبال آن نمىبرد ) پدرم به او فرمود : اى بندهء خدا بريده اش مكن ، و در بارهء حق ما بما ستم مكن ، وبگو : « اللهم صل على محمد وأهل بيته » .\r\n","description":"","footnote":"","page_name":" 253 ","page_number":253},
  {"content":"\r\n\r\nباب آنچه لازم است از ذكر خداى عز وجل در هر مجلسى\r\n1 - حضرت صادق عليه السّلام فرمود : هيچ مجلسى نباشد كه در آن نيكان وبدكاران گرد هم اجتماع كنند كه بىياد خداى عز وجل از آن برخيزند جز اينكه در روز قيامت براى آنها مايهء حسرت وافسوس باشد .\r\nتوضيح - مجلسى ( ره ) گويد : مقصود از ذكر هر آن چيزى است كه سبب ياد آورى خداى سبحان در خاطر انسانى گردد ، ونيز موجب فرمانبردارى از دستورات خدا وواگذاردن نهيهاى او ، وتفكر در آنچه جايز است از صفات خداوند ومحامد او ، و تذكر تمامى اينها بدل و زبان ، ويادآورى پيمبران وائمهء دين وبيان مناقب وفضائل وبرهان بر امامت آنها - چنانچه در حديث آمده كه ذكر ما ذكر خدا است و ذكر دشمنان ما ذكر شيطان است - و همچنين ياد آورى معاد وحشر وحساب - تا آنكه گويد : - ولى عبادات اختراعى واذكارى كه بدعت باشد آنها ذكر خدا نيست .\r\n2 - ونيز حضرت صادق عليه السّلام فرمود : هيچ مردمى ، در انجمنى فراهم نشوند كه در آن ذكر خداى عز وجل و ذكر ما نباشد جز اينكه آن انجمن در روز قيامت مايه حسرت وافسوس آنان باشد ، سپس فرمود ( پدرم ) حضرت ابو جعفر عليه السّلام فرمود : همانا ذكر ما ذكر خدا است و ذكر دشمن ما ذكر شيطان است .\r\n3 - حضرت باقر عليه السّلام فرمود : هر كه خواهد به پيمانهء تمام مزد برد ( وبكاملترين وجهى بىكم وكاست از خدا ثواب دريافت كند ) بايد هنگامى كه ميخواهد از جاى خود برخيزد بگويد « سُبْحانَ رَبِّكَ رَبِّ الْعِزَّةِ عَمَّا يَصِفُونَ ، وسَلامٌ عَلَى الْمُرْسَلِينَ ، والْحَمْدُ لِلَّه رَبِّ الْعالَمِينَ » .\r\n","description":"","footnote":"","page_name":" 254 ","page_number":254},
  {"content":"\r\n4 - ونيز آن حضرت عليه السّلام فرمود : در آن توراتى كه دست نخورده ( و مانند اين توراة فعلى كه تحريف شده نيست ) نوشته است كه موسى عليه السّلام از خداوند پرسشى كرده عرضكرد : پروردگارا آيا تو به من نزديكى تا با تو آهسته راز گويم يا از من دورى تا فريادت كنم ؟ خداى عز وجل به او وحى فرمود : اى موسى من همنشين آن كسم كه مرا ياد كند ، موسى عرضكرد : كيست كه در پناه تو است روزى كه پناهى جز پناه تو نيست ؟ فرمود : آنان كه مرا ياد كنند پس من نيز آنها را ياد كنم ، و در راه من ( يا بخاطر خشنودى من ) با هم دوستى كنند ، پس من نيز آنها را دوست دارم ، اينهايند كه چون خواهم بأهل زمين بلا وبدى برسانم يادشان كنم وبخاطر آنها آن بدى را از اهل زمين دفع كنم .\r\nشرح - مجلسى ( ره ) در شرح كلام اول حضرت موسى عليه السّلام گويد : گويا غرض پرسش از آداب دعا است با اينكه ميدانست كه او بما از رگ گردن نزديكتر است ، يعنى : آيا دوست دارى مانند نزديكان با تو راز گويم يا مانند دوران فريادت كنم ، وببيانى ساده تر : چون به تو نگاه كنم پس تو از هر نزديكى نزديكترى ، و چون به خود نظر افكنم خود را در منتهاى دورى از تو بينم ، پس ندانم كه هنگام دعاء بدرگاهت به حال خودم نگاه كنم يا به حال تو .\r\n5 - حضرت صادق عليه السلام فرمود : رسول خدا ( ص ) فرموده : هيچ مردمى نباشند كه در انجمنى گرد هم آيند ونام خداى عز وجل را نبرند ، و بر پيغمبر ( ص ) صلوات نفرستند جز اينكه آن مجلس مايهء حسرت وزيان بر آنها باشد .\r\n6 - ونيز حضرت صادق عليه السلام فرمود : ذكر خدا در هنگامى كه بول كنى عيب ندارد زيرا ذكر خدا در هر حالى نيكو است ، پس از ذكر خدا خسته مشو .\r\n","description":"","footnote":"","page_name":" 255 ","page_number":255},
  {"content":"\r\n7 - ونيز آن حضرت عليه السلام فرمود : خداى عز وجل بموسى وحى كرد : اى موسى بزيادى مال شاد مشو ، و ذكر مرا در هر حالى وامگذار ( از ياد من بيرون مرو ) زيرا زيادى مال گناهان را فراموش سازد ، وواگذاردن ذكر من دلها را سخت كند .\r\n8 - امام باقر عليه السلام فرمود : در آن توراتى كه تغييرى در آن داده نشده است ( ومحرف نيست ) نوشته است : كه همانا موسى از پروردگار پرسيد وعرضكرد : بار الها هر آينه گاهى مجلسى براى من پيش آيد كه من تو را عزيزتر ووالاتر دانم از اينكه در آن مجلسها ياد تو كنم ( ونامت را برم ) .\r\nفرمود : اى موسى ياد من كردن در هر حال خوب است .\r\n9 - حضرت صادق عليه السلام فرمود : خداى عز وجل بموسى فرمود : در شب و روز مرا بسيار ياد كن وهنگام ذكر من خاشع باش ، وبهنگام بلايم شكيبا باش ، و پيش ذكر من آسوده باش ( چون با ذكر من دل آسوده شود ) ومرا بپرست و چيزى را شريك من قرار مده ، بازگشت بسوى من است ، اى موسى مرا ( براى روز درماندگى ) ذخيرهء خود ساز ، و گنج كردارهاى شايسته وپايندهء خود را به من بسپار .\r\n10 - ونيز آن حضرت عليه السلام فرمود : خداى عز وجل بموسى فرمود : زبانت را دنبال دلت قرار ده تا سالم بمانى ، و در شب و روز مرا بسيار ياد كن و گناه را از كان ومعدنش دنبال مكن كه پشيمان شوى ، زيرا خطا كارى و گناه وعده گاه اهل دوزخ است .\r\n","description":"","footnote":"","page_name":" 256 ","page_number":256},
  {"content":"\r\nشرح - فيض ( ره ) گويد : « زبانت را دنبال دلت قرار ده » يعنى در آنچه ميخواهى بدان تكلم كنى وبگوئى اول تأمل كن ( وببين چگونه است ) آنگاه بگو ، زيرا اگر چنين كردى از خطا وپشيمانى سالم بمانى . و در جمله « و گناه را از معدنش . . . » گويد : يعنى با اهل خطا كه معدن آن هستند همنشينى مكن زيرا تو نيز با آنان شريك گردى و بر آن پشيمان شوى .\r\n11 - ونيز امام صادق عليه السلام فرمود : در آنچه خدا با موسى مناجات كرد ( اين بود كه ) فرمود اى موسى مرا در هيچ حالى فراموش مكن زيرا كه فراموش كردن من دل را ميميراند .\r\n12 - ونيز حضرت صادق عليه السلام فرمود : خداى عز وجل فرمايد : اى فرزند آدم مرا در ميان مردم ياد كن تا من تو را در ميان گروهى بهتر ( يعنى فرشتگان ) ياد كنم .\r\nشرح - فيض ( ره ) گويد : شايد مقصود از ذكر در ملاء ستايش او باشد بطورى كه مردم بشنوند و آنها را به ياد خدا اندازد . ومجلسى ( ره ) گويد : اين خبر را عامه نيز روايت كرده اند ، ومقصود از گروه بهتر فرشتگانند چنانچه عامه نيز گفته اند و آنان كه گويند : فرشتگان بهتر از افراد بشر هستند به اين حديث تمسك جسته اند .\r\n13 - ونيز فرمود : خداى عز وجل فرموده : هر كه در ميان دسته اى از مردم مرا ياد كند من او را در ميان دسته اى از فرشتگان ياد كنم .\r\n\r\nباب بسيار ذكر خداى عز وجل كردن\r\n1 - حضرت صادق عليه السلام فرمود : هيچ چيز نيست جز آنكه براى آن حدى ( واندازه اى ) است كه\r\n","description":"","footnote":"","page_name":" 257 ","page_number":257},
  {"content":"\r\nبدان پايان پذيرد مگر ذكر كه حدى ندارد تا پايان پذيرد ، ( 1 ) خداى عز وجل فرائض را واجب كرده و هر كه آنها را بجاى آورد همان حد وانتهاى آنها است ، و ماه رمضانست پس هر كه آن را روز دارد همان حد آن است ، و حج ( واجب است ) و هر كه حج كرد بپايان رسانده ، مگر همان ذكر كه براستى خداى عز وجل باندك آن راضى نشده وانتها وحدى براى آن قرار نداده كه بدان پايان يابد ، سپس اين آيه را تلاوت فرمود : « اى آنان كه ايمان آورديد ياد كنيد خدا را بسيار ، وتسبيحش گوئيد بامدادان وشامگاهان » ( سورهء احزاب آيهء 41 - 42 ) پس فرمود : خداى عز وجل براى آن حدى كه بدان پايان پذيرد قرار نداده است .\r\nفرمود : وپدرم فراوان ذكر خدا ميكرد ، ( گاهى ) من بهمراه او ميرفتم واو ذكر خدا ميكرد ، با او غذا ميخوردم او ذكر خدا ميكرد ، و ( گاهى ) با مردم گفتگو ميكرد ولى آن از ذكر خدا بازش نميداشت و من ميديدم زبانش را كه چسبيده بكامش بود وميگفت : * (\r\nلا إله الا الله ) * « وپيوسته ما را انجمن ميكرد ، و ما را بذكر خدا فرمان ميداد تا آفتاب بزند ، و هر كدام ما كه خواندن ( قرآن ) ميدانستيم دستور به خواندن ميداد ، و هر كدام نميدانست به او دستور ذكر ميفرمود .\r\nدر هر خانه اى كه قرآن خوانده شود و ذكر خداى عز وجل شود بركت آن خانه زياد گردد ، و فرشتگان در آن خانه آيند ، وشياطين از آن دورى كنند ، و براى اهل آسمان بدرخشد چنانچه ستارهء فروزان براى اهل زمين ميدرخشد ، و ( اما ) خانه اى كه در آن قرآن خوانده نشود و خدا در آن خانه ذكر نشود بركتش كم شود و فرشتگان از آن دورى كنند وشياطين در آن خانه درآيند .\r\nوبتحقيق رسول خدا ( ص ) فرموده : آيا شما را آگاه نكنم به بهترين كارهايتان كه در درجات شما\r\n","description":"","footnote":"","page_name":" 258 ","page_number":258},
  {"content":"\r\nاز همهء كارها بالاتر ، ( 1 ) ونزد خداوند از همه پاكتر و پاكيزه تر است ، و براى شما از دينار ( طلا ) ودرهم ( نقره ) بهتر ، و از اينكه با دشمن خودتان برخورد كنيد ( وجهاد كنيد ) وشما آنها را بكشيد و آنها شما را بكشند خوبتر است ؟ عرضكردند : چرا ، فرمود : آن بسيار ذكر خدا كردنست ، سپس فرمود : مردى خدمت پيغمبر ( ص ) فرمود : هر كه زبانى گوياى بذكر خدا به او داده شده است خير دنيا و آخرت به او داده شده ، و در بارهء گفتار خداى تعالى : « ومنت منه كه فزونىجوئى » ( سورهء مدثر آيه 6 ) فرمود ، ( يعنى ) آنچه كار خير براى خدا كردى آن را بيش مشمار .\r\n2 - حضرت صادق عليه السلام فرمود : شيعيان ما آنهائى هستند كه هر گاه تنها باشند ذكر خدا بسيار كنند .\r\n3 - ونيز آن حضرت عليه السلام فرمود : رسول خدا ( ص ) فرموده : هر كه ذكر خداى عز وجل را بسيار كند خداوند او را دوست دارد ، و هر كه ذكر خدا را بسيار كند براى او دو براءت ( يعنى منشور آزادى ) نوشته شود ، يكى براءت از دوزخ ، و ديگرى براءت از نفاق ( ودوروئى ) .\r\n4 - حضرت صادق عليه السلام فرمود : تسبيح فاطمهء زهرا عليهما السلام از جمله ذكر بسيارى است كه خداى عز وجل فرموده است : « خدا را ياد كنيد ياد كردن بسيار » ( سورهء احزاب آيهء 41 ) . ونيز مانند اين\r\n","description":"","footnote":"","page_name":" 259 ","page_number":259},
  {"content":"\r\nحديث را سعيد أعرج از آن حضرت عليه السلام روايت كرده است .\r\n5 - ونيز امام صادق عليه السلام فرمود : هر كه بسيار ذكر خداى عز وجل را كند خداوند او را در بهشتش در كنف رحمت خود جا دهد .\r\n\r\nباب اينكه صاعقه ( آتشى كه در رعد و برق شديد از آسمان فرو ريزد ) شخص ذاكر را نگيرد\r\n1 - حضرت صادق عليه السلام فرمود : مؤمن بهر مرگى ميميرد جز بصاعقه زيرا در حالى كه او ذكر خداى عز وجل مىكند به او اصابت نكند .\r\n2 - بريد بن معاويه عجلى گويد : حضرت صادق عليه السلام فرمود : صاعقه ها به كسى كه ذكر خدا گويد وذاكر است اصابت نكنند ، گويد : من عرضكردم : ذاكر كيست ؟ فرمود : آنكه صد آيه بخواند .\r\nشرح - مجلسى ( ره ) گويد : يعنى در هر روز و شب صد آيه بخواند يا در هر يك از شب و روز .\r\n3 - ابو بصير گويد : از حضرت صادق عليه السلام پرسيدم از مردن مؤمن ؟ فرمود : مؤمن بهر مردنى ميميرد : بوسيلهء غرق شدن بميرد ، به زير آوار ماندن بميرد ، بدرنده دچار گردد ، بصاعقه بميرد ، ولى اين صاعقه به ذكركنندهء خداى عز وجل اصابت نكند ( ونرسد ) .\r\n","description":"","footnote":"","page_name":" 260 ","page_number":260},
  {"content":"\r\n\r\nباب سرگرم شدن بذكر خدا\r\n1 - حضرت صادق عليه السلام فرمود : همانا خداى عز وجل فرمايد : هر كه بسبب ذكر من از درخواست وپرسش از من سرگرم شود ( بطورى كه درخواست و حاجت خود را فراموش كند ) به او بدهم بهتر از آنچه مىدهم به آن كس كه از من درخواست كند . ( و ذكر من او را سرگرم نكرده ) .\r\n2 - ونيز آن حضرت عليه السلام فرمود : همانا بنده اى بخداى عز وجل حاجتى دارد ، و به ثناء وستايش بر خدا و صلوات بر محمد وآل محمد شروع كند تا اينكه حاجت خود را فراموش كند ( وسرگرم ثناء بر خدا و صلوات شود ) پس خداوند حاجت او را برآورد بىآنكه در بارهء آن درخواستى كرده باشد .\r\n\r\nباب ذكر خداى عز وجل در نهان\r\n1 - حضرت صادق عليه السلام فرمود : خداى عز وجل فرموده : هر كه مرا در نهانى ياد كند من او را آشكارا ياد كنم .\r\nشرح - مجلسى ( ره ) گويد : ذكر نهانى يعنى در دل يا در خلوت وتنهائى يا آهسته گفتن در برابر بلند گفتن ( كه بر تمامى اينها صادق است ) .\r\n","description":"","footnote":"","page_name":" 261 ","page_number":261},
  {"content":"\r\n2 - ابى مغراى خصاف در حديث مرفوعى از أمير المؤمنين عليه السلام حديث كند كه فرمود : هر كس خداى عز وجل را در نهان ياد كند ( از جمله كسانى است كه ) ذكر خدا را بسيار كرده ، زيرا منافقان را شيوه اين بود كه آشكارا ( پيش مسلمانان ) ذكر خدا ميكردند ولى در نهان ذكر خدا نميكردند ، پس خداى عز وجل فرمود : « خودنمائى كنند بمردم و ياد نكنند خدا را جز اندكى » ( سورهء نساء آيهء 142 ) .\r\n3 - ابن فضال در حديث مرفوعى ( كه سند آن را بمعصوم رسانده ) حديث كند كه خداى عز وجل بعيسى عليه السلام فرمود : اى عيسى مرا در خاطر خود ياد كن تا من نيز تو را به ياد آرم ، ومرا در ميان مردمان ياد كن تا من نيز تو را در ميان جمعى بهتر از جمع آدميان ( يعنى فرشتگان ) ياد كنم ، اى عيسى دلت را براى من نرم كن و در تنهائيها بسيار مرا ياد كن وبدان كه شادى من باينست كه براى من تواضع كنى ، و در اين باره زنده ( دل ) باش ومرده ( دل وافسرده ) مباش .\r\nشرح - مجلسى ( ره ) در اينكه « نفس » در اين حديث معناى آن چيست ؟ وجوهى نقل كند وبالاخره آن را به معناى ذات گرفته و همين معنا را تقويت نموده ومعانى ديگر را چندان مناسب با اين حديث نداند . سپس گويد : وبرخى گفته اند : فرمايش خداوند : « اذكرك في نفسى » مقصود پاداش آن ذكر است ، يعنى پاداش و ثواب ذكر تو را مىدهم وپاداش ذكر ذكر ناميده شده ومقصود ذكر در مقابل نسيان نيست ، زيرا ذكر به اين معنى در خدا هست چه آنكه بنده او را ياد كند و چه نكند ، يا مقصود اين است كه تو را ياد كنم بطورى كه احدى مطلع نشود .\r\n4 - زراره از يكى از دو امام باقر و يا امام صادق عليهما السلام حديث كند كه فرمود : فرشته ننويسد جز آنچه را بشنود ، وخداى عز وجل فرموده است : « و ياد كن پروردگار خويش را در درون\r\n","description":"","footnote":"","page_name":" 262 ","page_number":262},
  {"content":"\r\nخود بزارى وترس « ( سورهء اعراف آيه 205 ) پس بجز خداى عز وجل ثواب اين ذكر را كه درون مرد باشد كسى نداند براى بزرگى آن ذكر .\r\n\r\nباب ذكر خداى عز وجل در ميان غافلان ( وبىخبران از حق )\r\n1 - حضرت صادق عليه السلام فرمود : كسى كه در ميان بىخبران ياد خداى عز وجل كند مانند كسى است كه در ميان جنگجويان ( فرارى يا آنان كه هستند ولى جنگ نكنند ) باشد ، و ( تنها او ) بجنگد ( و از ديگران دفاع كند ) .\r\nتوضيح - مجلسى ( ره ) گويد : يعنى بواسطهء او دفع ضرر از غافلان مىشود چنانچه بخاطر آن يكنفر مجاهد دفع دشمن از ديگران بشود . و در بعضى از نسخه ها « هاربين » بجاى « محاربين » است كه به معناى « فراريان » است .\r\n2 - ونيز آن حضرت عليه السلام فرمود : رسول خدا ( ص ) فرموده است : يادكنندهء خداى عز وجل در ميان غافلان چون كسى است كه ( در ميدان جنگ با دشمنان دين ) جنگ كند بجاى گريخته ها ( بخاطر دفاع از آنها كه دشمن آنها را تعقيب نكند ) و هر كه بجاى گريخته ها جنگ كند بهشت براى او ( لازم ) گردد .\r\n\r\nباب تحميد ( يعنى ستايش كردن ) وتمجيد ( يعنى ببزرگى ونيكى ستودن\r\n1 - مفضل گويد : به امام صادق عليه السلام عرضكردم : قربانت گردم دعاء جامعى ( يعنى تمام وكاملى )\r\n","description":"","footnote":"","page_name":" 263 ","page_number":263},
  {"content":"\r\nبه من بياموز ، فرمود : خدا را ستايش كن زيرا هيچ نمازگزارى نيست جز اينكه ( آن زمان ) براى تو دعا كند ( زيرا هر نمازگزارى در نماز ) ميگويد : ( سمع الله لمن حمده يعنى ) : خدايا بشنو سخن كسى كه تو را ستايش كند .\r\n2 - محمد بن مروان گويد : به حضرت صادق عليه السلام عرضكردم : چه عملى بدرگاه خداى عز وجل محبوبترين همهء اعمال است ؟ فرمود : اينكه او را ستايش كنى .\r\n3 - ونيز آن حضرت عليه السلام فرمود : رسول خدا ( ص ) چنان بود كه روزى سيصد و شصت بار خدا را حمد ( وستايش ) ميكرد بشمارهء رگهاى بدن ، ( و اين گونه ميفرمود : « الحمد لله رب العالمين كثيرا على كل حال »\r\n( يعنى ستايش مخصوص پروردگار جهانيانست بسيار بر هر حال ) .\r\n4 - يعقوب بن شعيب گويد : شنيدم حضرت صادق عليه السلام ميفرمود : رسول خدا ( ص ) فرموده است : همانا در ( بدن ) آدميزاد سيصد و شصت رگ است ، كه يك صد و هشتاد رگ از آنها ميجنبد و يك صد و هشتاد رگ ديگرش ساكن است ، پس اگر يكى از رگهاى جنبنده ساكن شود ( آدميزاد ) خوابش نبرد ، و اگر يكى از رگهاى ساكن بجنبش درآيد خوابش نبرد ، ورسول خدا ( ص ) چنان بود كه چون بامداد ميكرد سيصد و شصت بار ميفرمود : « الحمد لله رب العالمين كثيرا على كل حال ) * » ، و چون شام ميكرد مانند آن را ميگفت .\r\n","description":"","footnote":"","page_name":" 264 ","page_number":264},
  {"content":"\r\n5 - حضرت صادق عليه السّلام فرمود : هر كه چون صبح كند چهار بار بگويد : * ( الحمد لله رب العالمين ) * هر آينه شكر آن روزش را ادا كرده ، و هر كه آن را همين كه شام كرد بگويد هر آينه شكر آن شبش را ادا كرده است .\r\n6 - برخى از ياران على بن حسان از حضرت صادق عليه السلام حديث كند كه فرمود : هر دعائى كه پيش از آن حمد وستايش ( خداوند ) نباشد آن ناتمام وپى بريده است ، حمد بايد وسپس ثناءگوئى او ، عرضكردم : من نميدانم چه اندازه از تحميد وتمجيد كفايت كند ؟ فرمود : ميگويد : « اللهم انت الاول فليس قبلك شىء ، وانت الآخر فليس بعدك شىء ، وانت الظاهر فليس فوقك شىء ، وانت الباطن فليس دونك شىء ، وانت العزيز الحكيم » .\r\n7 - ونيز گويد : از آن حضرت پرسيدم در تحميد ( وسپاس گوئى خداوند ) چه اندازه بس است ؟\r\nفرمود : ميگوئى : « الحمد لله الَّذي علا فقهر ، والحمد لله الذى ملك فقدر ، والحمد لله الذى بطن فخبر ، والحمد لله الذى [ يميت الاحياء و 
  ] يحيى موتى وهو على كل شىء قدير » .\r\n\r\nباب استغفار ( آمرزشخواهى )\r\n1 - حضرت صادق عليه السلام فرمود : رسول خدا ( ص ) فرمود : بهترين دعا استغفار ( وآمرزشخواهى ) است .\r\n","description":"","footnote":"","page_name":" 265 ","page_number":265},
  {"content":"\r\nشرح - مجلسى ( ره ) گويد : براى آنكه آمرزش مهمترين وبزرگترين خواسته هاى ( دعاكننده ) است ، و يا براى آنست كه استغفار وسيله بر طرف شدن گناهان شود كه آنها بزرگترين پرده ها وحجابهاى مستجاب شدن دعاها است .\r\n2 - عبيد بن زراره گويد : امام صادق عليه السّلام فرمود : هر گاه بنده بسيار استغفار كند ( و از خداوند آمرزش خواهد ) نامهء عملش بالا رود در حالى كه ميدرخشد .\r\n3 - حضرت رضا عليه السّلام فرمود : مثل استغفار ( وريختن گناهان بسبب آن ) چون برگى است بر درختى كه ( در فصل پائيز آن درخت ) بجنبد و آن برگ بريزد ، و كسى كه از گناهى استغفار كند وباز آن را انجام دهد مانند كسى است كه پروردگار خود را مسخره كند .\r\n4 - حضرت صادق عليه السّلام فرمود : كه رسول خدا ( ص ) را شيوه چنان بود كه از هيچ مجلسى بر نميخواست وگرچه ( مدت توقفش در آن ) كوتاه بود ، تا اينكه بيست و پنج بار بدرگاه خداى عز وجل استغفار ميكرد .\r\nتوضيح - در باب استغفار از گناه در كتاب وكفر بيانى از مرحوم اربلى مؤلف كتاب كشف العمة در معناى استغفار رسول خدا ( ص ) و ائمه معصومين عليهم السلام كه با اينكه معصوم بودند چگونه استغفار از گناه ميكردند گذشت بدان جا مراجعه شود .\r\n5 - حارث بن مغيره از حضرت صادق عليه السلام حديث كند كه فرمود : شيوهء رسول خدا ( ص ) اين بود كه در هر روز هفتاد بار بدرگاه خداى عز وجل استغفار مىكرد ، وهفتاد بار توبه ميكرد ، گويد : عرضكردم ( يعنى ) ميفرمود : « استغفر الله واتوب اليه » ؟ فرمود : هفتاد بار ميفرمود : * ( أستغفر الله ، أستغفر الله ) * ، وهفتاد بار ( ديگر ) ميفرمود : * ( اتوب الى الله ، اتوب الى لله ) * .\r\n","description":"","footnote":"","page_name":" 266 ","page_number":266},
  {"content":"\r\n6 - حضرت صادق عليه السّلام فرمود : رسول خدا ( ص ) فرمود : استغفار و گفتن * ( لا إله الا الله ) * « بهترين عبادتست ، خداى عزيز جبار فرموده است : » پس بدان كه نيست معبودى جز خدا ، وآمرزش خواه براى گناه خويش « ( سورهء محمد آيه 19 ) .\r\n\r\nباب تسبيح ( سبحان الله گفتن ) و تهليل ( لا إله الا الله گفتن ) و تكبير ( الله اكبر گفتن )\r\n1 - هشام بن سالم وأبى ايوب خزاز هر دو از حضرت صادق عليه السّلام حديث كنند كه فرمود : فقراء ومستمندان خدمت رسول خدا ( ص ) آمدند وعرضكردند : اى رسول خدا ، همانا اغنياء وتوانگران ( آن اندازه مال ) دارند كه بنده آزاد كنند و ما نداريم ؟ ( و همچنين ) دارند كه حج كنند و ما نداريم ، و ( نيز ) دارند چيزى كه صدقه دهند و ما نداريم ( وهم ) دارند كه چيزى بدان جهاد كنند و ما نداريم ( و در نتيجه ما بواسطه ندارى از ثواب اين اعمال محروم وبىبهره هستيم ؟ ) پس رسول خدا ( ص ) ( در پاسخشان ) فرمود : هر كه صد بار « الله اكبر » بگويد بهتر است از آزاد كردن صد بنده ، و هر كه صد بار « سبحان الله » بگويد بهتر است از راندن صد شتر ( براى قربانى كردن در حج ) و هر كه خدا را صد بار حمد گويد بهتر است از فرستادن صد اسب با زين ولجام وسوار آن در راه خدا ( براى جهاد ) و هر كه صد بار بگويد : * ( لا إله الا الله ) * « در آن روز از نظر عمل بهترين مردم است مگر ( از ) كسى كه زيادتر گفته باشد ، ( حضرت صادق عليه السّلام ) فرمود : اين خبر به گوش اغنياء رسيد آنها ( آنچه پيغمبر ( ص ) فرموده بود ) به كار بستند ، فرمود : پس فقراء دوباره نزد رسول خدا ( ص )\r\n","description":"","footnote":"","page_name":" 267 ","page_number":267},
  {"content":"\r\nبازگشتند وعرضكردند : اى رسول خدا آنچه فرموديد به گوش اغنياء رسيد و آنان ( نيز ) آن را به كار بستند ( واكنون هر دو ثواب را دريافت كنند ؟ ) فرمود : اين فضل خدا است بهر كه خواهد دهد .\r\nتوضيح - مجلسى ( ره ) گويد : ظاهر اين حديث آنست كه فقراء در فضيلت باغنياء نرسند با اينكه ثواب فقر و صبر آنها بر فقر بسيار بزرگ است چنانچه در اخبار زيادى گذشت ، واخبارى نيز بود كه دلالت داشت بر اينكه هر كه كار خيرى را آرزو كند وبرايش فراهم نگردد خداى كريم ثواب آن را به او عطا فرمايد ، وشايد آن حضرت ( ص ) اين مژده را به آنان نداده تا اجرشان زيادتر باشد ، يا ميخواسته است آنها را ادب كند كه آنچه را بوى حسد وراضى نبودن به قضا وتقديرات خدا ميدهد واگذارند .\r\n2 - فضيل از يكى از دو امام باقر و يا صادق عليهما السلام حديث كند كه فرمود : شنيدم از آن حضرت كه ميفرمود : * ( لا إله الا الله و الله اكبر ) * بسيار بگوئيد ، زيرا چيزى نزد خداى عز وجل محبوبتر از گفتن * ( لا إله الا الله ، والله اكبر ) * نيست .\r\n3 - حضرت صادق عليه السّلام فرمود : امير المؤمنين عليه السّلام فرمود : « سبحان الله » گفتن نيمى از ميزان اعمال است ( كه نيم آن را پر كند ) و « الحمد لله » همهء ميزان را پر كند ، و « الله اكبر » ميان آسمان زمين را پر كند .\r\nشرح - فيض ( ره ) گويد : شايد سرش اين باشد كه براى خداى سبحان صفات ثبوتى جمالى وصفات سلبى جلالى است ، و هر گاه بنده اى هر دوى آنها را آورد ميزانش پر شود ، اما تسبيح چون فقط از صفات سلبى جلالى است نيمى از ميزان پر گردد ، ولى حمد گفتن هر دو را شامل گردد ، هم از صفات ثبوتى جمالى است وهم از صفات سلبى جلالى پس از اين نظر حمد خدا گفتن همهء ميزان را پر كند ، ولى باز هم تسبيح وتحميد از ميزان بنده نگذرند ، زيرا آن دو باندازهء فهم ودانش ومعرفت آن بنده در بارهء صفات خدا است ، ولى گفتن « الله اكبر » چون يك برترى دادن مجملى است كه تنها با جمال دانستن آنچه خداوند بر آن برترى دارد در اين باره كافى است ، پس آن ميان زمين وآسمان را پر كند .\r\n4 - حضرت باقر عليه السلام فرمود : رسول خدا ( ص ) به مردى گذر كرد كه در باغش درخت ميكاشت\r\n","description":"","footnote":"","page_name":" 268 ","page_number":268},
  {"content":"\r\nپس آن حضرت ( ص ) نزدش ايستاد وفرمود : تو را راهنمائى نكنم برگشت درختى كه ريشه اش پا برجاتر و ميوه هايش زودرستر و بهتر وپاينده تر باشد ؟ عرضكرد : چرا مرا رهنمائى فرما اى رسول خدا ، فرمود چون بامداد كنى وشام كنى بگو : « سبحان الله والحمد الله ولا إله الا الله والله اكبر »\r\nزيرا اگر آن را بگوئى بشمارهء هر تسبيحه اى ( يعنى هر يك مرتبه ) ده درخت در بهشت دارى ( كه هر درختى از آنها يكنوع ) از انواع ميوه ها ( ميدهد ) و آنها از كارهاى شايسته وپاينده است . امام محمد باقر عليه السلام فرمود : پس آن مرد گفت : پس من شما را گواه گرفتم كه اين باغ من صدقه قبض شده و وقف است بر فقراى از مسلمانان كه مستحق صدقه باشند ، پس خداى عز وجل آياتى از قرآن را نازل كرد : « پس اما آنكه بخشيد وپرهيزكارى كرد ، وتصديق به نكوكارى كرد ، زود است كه راهنمويش بسوى گشايش شويم » ( سورهء ليل آيه هاى 5 - 6 - 7 ) .\r\n5 - حضرت صادق عليه السلام فرمود : رسول خدا ( ص ) فرمود : بهترين عبادت گفتن : « لا إله الا الله » است .\r\n\r\nباب دعا براى برادران ( دينى ) در پشت سر آنان\r\n1 - حضرت باقر عليه السلام فرمود : دعائى كه بيشتر اميد استجابت آن ميرود وزودتر باجابت رسد دعا براى برادر دينى است در پشت سر او .\r\n","description":"","footnote":"","page_name":" 269 ","page_number":269},
  {"content":"\r\n2 - امام صادق عليه السّلام فرمود : دعاى انسان براى برادر ( دينىاش ) در غياب او روزى را فراوان كند و از ناخوشى وبدى جلوگيرى كند .\r\n3 - حضرت باقر عليه السلام در تفسير گفتار خداى تبارك و تعالى : « وميپذيرد از آنان كه ايمان آوردند وكردار نيك كردند ، وبيفزايد براى ايشان از فضل خويش » ( سورهء شورى آيه 25 ) فرمود مقصود مؤمنى است كه براى برادر ( دينى ) خود در پشت سر او دعا كند ، پس فرشته براى دعاى او آمين گويد ، وخداى عزيز جبار فرمايد : براى تو است دو برابر آنچه ( براى برادرت ) درخواست كردى ، و آنچه ( نيز براى او ) درخواست كردى ، بخاطر اينكه او را دوست داشتى به تو داده شد ( ودعايت در حق او مستجاب شد ) .\r\n4 - ونيز آن حضرت عليه السلام فرمود : زودترين دعائى كه باجابت رسد دعاى برادر ( دينى ) است براى برادرش در غياب او ، ابتداء شروع بدعا براى برادرش كند پس فرشته اى كه موكل بر او است گويد آمين و براى تو است دو چندان ( آنچه براى برادر دينيت خواستى ) .\r\n5 - امام صادق عليه السّلام فرمود : رسول خدا ( ص ) فرموده : هيچ مؤمنى نيست كه براى مردان مؤمن و زنان مؤمنه دعا كند جز اينكه خداى عز وجل به او باز گرداند مانند آنچه را براى ايشان دعا كرده است بشمارهء هر مرد مؤمن وزن مؤمنه اى كه از آغاز روزگار در گذشته يا تا روز قيامت به دنيا آيد ، همانا بنده اى\r\n","description":"","footnote":"","page_name":" 270 ","page_number":270},
  {"content":"\r\nباشد كه در روز قيامت دستور دهند كه او را بدوزخ برند واو را بدان سو كشند ، پس مردان مؤمن و زنان مؤمنه گويند : اين است آنكه براى ما دعا ميكرد پس شفاعت ما را در بارهء او بپذير ( واو را بدوزخ مبر ) خداى عز وجل شفاعت ايشان را در بارهء او بپذيرد ، و آن بنده نجات يابد .\r\n6 - على بن ابراهيم از پدرش حديث كند كه : عبد الله بن جندب را در موقف ( عرفات ) ديدم ووقوفى بهتر از وقوف او نديدم پيوسته دستهايش بسوى آسمان بلند بود ، واشكهايش بر گونه اش روان بود بطورى كه به زمين ميريخت ، پس همين كه مردم ( از عرفات ) برگشتند من بوى گفتم : اى ابا محمد من وقوفى بهتر از وقوف تو نديدم ؟ گفت به خدا سوگند من جز براى برادران ( دينى ) خود دعائى نكردم ، و اين براى اين بود كه حضرت ابا الحسن كاظم عليه السلام به من خبر داد كه هر كه براى برادر دينى خود پشت سرش دعا كند از عرش به دو ندا شود : براى تو باد صد هزار برابر ( آنچه براى برادران دينيت در خواست كردى ) پس من خوش نداشتم كه صد هزار دعاى تعهد شده را بخاطر يك دعا از دست بدهم كه نمىدانم آن يك دعا هم باجابت برسد يا نه .\r\nشرح - مجلسى ( ره ) گويد : عبد الله بن جندب از راستگويان اصحاب حضرت صادق و حضرت كاظم و حضرت رضا عليهم السلام است و براى جلالت شان اوست كه دعايش هر يك برابر صد هزار دعا است .\r\n7 - ثوير ( بن أبى فاخته ) گويد : شنيدم حضرت ( زين العابدين ) على بن الحسين عليهما السلام ميفرمود : همانا چون فرشتگان بشنوند كه مؤمن براى برادر مؤمنش پشت سر او دعا مىكند يا بنيكى او را ياد مىكند ، گويند : تو چه نيكو برادرى هستى براى برادرت كه در بارهء او دعاى خير ميكنى با اينكه او از نظر تو پنهان است واو را بنيكى ياد ميكنى ، هر آينه خداى عز وجل دو برابر آنچه براى او خواستى به تو داد و دو چندان آنچه تو او را به نيكى ياد كردى بر تو ثنا گويد و تو بر او برترى دارى ، ولى چون بشنوند\r\n","description":"","footnote":"","page_name":" 271 ","page_number":271},
  {"content":"\r\nكه برادرش را ببدى ياد كند وبرايش نفرين كند ، گويند : توجه بد برادرى هستى براى برادرت خود را از اين سخنان نگهدار اى كسى كه بر گناهانت پرده پوشى شده وبخودت بنگر ( وببين خودت چه اندازه عيب و گناه دارى ) وسپاسگزار آن خدائى را كه روى ( گناهان وعيوب ) تو پرده پوشيده وبدان كه خداى عز وجل نسبت ببنده اش از تو داناتر است .\r\nشرح - مجلسى ( ره ) گويد : يعنى خداى عز وجل داناتر بمصلحت بندگانش مىباشد اگر صلاح او وصلاح ديگر بندگانش را در دفع آن شخص بداند او را دفع كند و اگر صلاح او را در ابتلاء و يا عافيت او به بيند همان كند ونيازى بدستور تو ندارد .\r\n\r\nباب كسى كه دعايش مستجاب شود\r\n1 - عيسى بن عبد الله قمى گويد : شنيدم از حضرت صادق عليه السلام كه ميفرمود : سه دسته اند كه دعايشان باجابت رسد : ( يكى ) آن كس كه به حج رود ، پس بيائيد كه چگونه در بازماندگانش بجاى او رفتار كنيد ، ( ديگر ) جهادكننده در راه خدا ، پس بيائيد چگونه در بازماندگانش در غياب او رفتار كنيد ، ( سوم ) بيمار و مريض ، پس او را بخشم در نياوريد ودلتنگش نكنيد ، ( مبادا بشما نفرين كند ) .\r\n2 - ونيز حضرت صادق عليه السلام فرمود : پدرم ميفرمود : پنج دعا است كه از درگاه پروردگار تبارك و تعالى محجوب نگردد ( وپرده وحائلى نيست كه جلوش را بگيرد ) 1 - دعاى امام عادل 2 - دعاى ستمديده كه خداى عز وجل فرمايد : هر آينه بطور مسلم انتقام تو را ( از ستمكارت ) بگيرم گر چه پس از\r\n","description":"","footnote":"","page_name":" 272 ","page_number":272},
  {"content":"\r\nزمانى باشد 3 - دعاى فرزند صالح ( ونيكوكار ) براى پدر و مادر 4 - دعاى پدر صالح براى فرزندش 5 - دعاى مؤمن براى برادرش در پشت سر او كه خدا فرمايد : براى تو باد مانند آن .\r\n3 - حضرت صادق عليه السلام فرمود : رسول خدا ( ص ) فرمود : بترسيد از دعاى ستمديده ومظلوم زيرا كه آن از ابرها ( وپرده هاى مانع از دعا ) بالا رود تا خداى عز وجل در آن بنگرد وفرمايد : آن را بالا بريد تا براى او اجابت كنم ، وبپرهيزيد از نفرين پدر كه آن از شمشير برنده تر است .\r\nشرح - مجلسى ( ره ) گويد : « سحاب » يعنى ابرها در اين حديث كنايه از موانع اجابت دعا است يا مقصود حجابهاى معنويه اى است كه ميانهء او وپروردگارش حائل است يا كنايه از پرده هاى بالاى عرش يا زير آن بنا بر اختلاف اخبار مىباشد و ممكن است حمل آن بر ابرهاى معروف بنا بر استعارهء تمثيليه براى بيان كمال اجابت ، ومقصود از نظر كردن خداوند نظر رحمت وعنايت وارادهء پذيرفتن است .\r\n4 - حضرت صادق عليه السلام فرمود : پدرم ميفرمود : از ستم بپرهيزيد زيرا دعاى ستمديده به آسمان بالا رود .\r\n5 - ونيز امام صادق عليه السّلام فرمود : هر كه چهل مؤمن را ( در دعا ) جلو اندازد ( و به آنها دعا كند ) سپس ( براى خود ) دعا كند دعايش اجابت شود .\r\n6 - ونيز حضرت صادق عليه السّلام فرمود : چهار كس هستند كه دعاشان باز نگردد تا آنكه درهاى آسمان براى آنها باز شود وبعرش رسند : دعاى پدر براى فرزندش ، دعاى مظلوم بر آنكه به او ستم كرده ،\r\n","description":"","footnote":"","page_name":" 273 ","page_number":273},
  {"content":"\r\nدعاى عمره كننده تا به وطن باز گردد ، دعاى روزه دار تا وقتى افطار كند .\r\n7 - ونيز حضرت صادق عليه السّلام فرمود : رسول خدا ( ص ) فرموده : هيچ دعائى زودتر باجابت نرسد از دعاى شخص غائب كه براى غائب ديگرى كند .\r\n8 - ونيز آن حضرت عليه السّلام فرمود : رسول خدا ( ص ) فرمود : حضرت موسى دعائى كرد وهارون آمين گفت ، و فرشتگان نيز آمين گفتند ، پس خداى تبارك و تعالى فرمود : « هر آينه دعاى شما مستجاب شد پس بايد استقامت ( وپايدارى ) كنيد » ( سورهء يونس آيهء 89 ) و هر كه در راه خدا جهاد كند دعايش مستجاب شود - چنانچه دعاى شما باجابت رسيد - تا روز قيامت .\r\n\r\nباب كسى كه دعايش باجابت نرسد\r\n1 - وليد بن صبيح گويد : ميان راه مكه و مدينه همراه حضرت صادق عليه السّلام بودم پس سائلى آمد ( و چيزى درخواست كرد ) حضرت دستور داد به او چيزى بدهند ، سائل ديگرى آمد آن حضرت دستور دادند چيزى به او نيز داده شود ، سپس ديگرى آمد دستور فرمود به او هم داده شود ، تا اينكه سائل چهارمى آمد حضرت صادق عليه السّلام فرمود : خدا سيرت كند ( و براى او دستورى نفرمود ) سپس رو بما كرد وفرمود آگاه باشيد هر آينه نزد ما هست چيزى كه به او بدهيم ولى ميترسم مانند يكى از آن سه كس شويم كه\r\n","description":"","footnote":"","page_name":" 274 ","page_number":274},
  {"content":"\r\nدعايشان مستجاب نشود : ( يكى ) آن مردى است كه خداوند مالى به او بدهد و آن را در غير مورد شايسته اش خرج كند ، سپس بگويد : خدايا به من بده ( كه چنين كسى ) دعايش مستجاب نشود ، و ( ديگر ) مردى كه در بارهء زن خود دعا كند كه خدا او را از آن زن راحت كند با اينكه خداى عز وجل كار طلاق آن زن را به او واگذار كرده ( وميتواند او را طلاق دهد وبدين وسيله راحت شود ) ، ( سوم ) مردى كه بر همسايهء خود نفرين كند ( و از همسايه آزارى او به خدا شكايت كند ) با اينكه خداى عز وجل براى او راهى قرار داده ، و آن اينست كه خانهء خود را بفروشد و از همسايگى او بجاى ديگر رود .\r\nشرح - مجلسى ( ره ) گويد : ظاهر آنست كه سائلين از مخالفين ومستضعفين بوده اند و از اين روى آن حضرت بسه نفرشان اكتفا فرمود ( وبچهارمى چيزى نداد ) وگر نه آنها كسانى هستند كه شيعيانشان را بر خود مقدم ميداشتند ، يا اينكه اين كردار حضرت براى ياد دادن وآموختن حكم انفاق بوده وفهماندن اينكه بيش از اين مقدار براى توسعهء بر مؤمنين لازم نيست .\r\n2 - حضرت صادق عليه السّلام فرمود : چهار كس هستند كه دعايشان باجابت نرسد : ( 1 ) مردى كه در خانهء خود نشسته وميگويد : خدايا به من روزى بده ، پس بوى گفته شود : آيا به تو دستور ندادم كه بجستجوى روزى برو ؟ ( 2 ) مردى كه زنى دارد و بر او نفرين كند كه به او گفته شود : آيا كار او را به تو واگذار نكردم ؟ ( اختيار طلاق ورها كردنش بدست تو است ) ( 3 ) مردى كه مالى دارد و آن را از بين برده وفاسد كرده وميگويد : خدايا به من روزى ده ، پس بوى گفته شود : آيا به تو دستور ميانه روى ندادم ؟ آيا به تو دستور اصلاح مالت را ندادم ؟ سپس ( به اين آيه استشهاد كرده ) فرمود : « و كسانى كه هر گاه انفاق كنند نه اسراف كنند و نه بر خود تنگ گيرند وباشند ميان اين دو » ( سورهء فرقان آيه 67 ) ( 4 ) مردى كه مالى را بدون شاهد وگواه به ديگرى وام دهد ( وسپس بانكار مديون برخورد كند ، و براى دريافت طلبش از مديون منكر بدرگاه خداوند متعال رو آورد و از او استمداد جويد ) كه به او گفته شود : آيا به تو دستور ندادم ( كه هنگام وام دادن ) گواه بگيرى ؟\r\n","description":"","footnote":"","page_name":" 275 ","page_number":275},
  {"content":"\r\nو مانند اين حديث بسند ديگر نيز از آن حضرت روايت شده .\r\n3 - وليد بن صبيح گويد : از آن حضرت عليه السّلام شنيدم كه ميفرمود : سه كس هستند كه دعاى آنها بخودشان برگردد وباجابت نرسد : ( 1 ) مردى كه خداوند به او مالى ارزانى داشته واو بى جا وبيمورد خرج كرده وسپس بگويد : خدايا به من روزى ده ، كه به او گفته شود : آيا به تو روزى ندادم ؟ ( 2 ) مردى كه بر همسر خود با اينكه به او ستم كند نفرين كند كه به او گفته شود : آيا كار ( جدائى و طلاق ) او را بدست تو ندادم ؟ ( 3 ) مردى كه در خانه اش بنشيند و بگويد : پروردگارا به من روزى بده كه به او گفته شود آيا براى تو راه پيدا كردن روزى را قرار ندادم ؟ .\r\nشرح - مجلسى ( ره ) در جمله « وهولها ظالم » گويد : يعنى آن مرد بسبب آن نفرين نسبت به آن زن ستمكار است ، زيرا نفرين او بر آن زن با اينكه قدرت بر خلاصى از او از راه ديگر دارد ظلم و ستم است .\r\n\r\nباب نفرين بر دشمن\r\n1 - اسحاق بن عمار گويد : به حضرت صادق عليه السّلام از دست همسايه اى كه داشتم وآزارى كه از او به من ميرسيد شكايت كردم ؟ گويد : به من فرمود : بر او نفرين كن ، پس من نفرين كردم ولى نتيجه اى نديدم ، پس دوباره خدمتش رفتم وشكايت كردم ؟ فرمود : بر او نفرين كن گويد : عرضكردم : فدايت گردم من نفرين كردم ونتيجه اى نديدم ، فرمود : چگونه نفرين كردى ؟ عرضكردم : هر گاه به او\r\n","description":"","footnote":"","page_name":" 276 ","page_number":276},
  {"content":"\r\nبرخوردم نفرينش كردم ، گويد : فرمود : چون به تو پشت كند ورو گرداند نفرينش كن ، پس من اين كار را كردم وزمانى نگذشت كه خدا مرا از شر او آسوده كرد .\r\nشرح - ظاهر اين خبر با ذيل حديث اول از باب قبل كمى منافات دارد زيرا در آنجا فرمود نفرين در حق همسايه صحيح نيست ومستجاب نشود چون انسان ميتواند خانه خود را بفروشد و از وى خلاص شود و در اينجا فرمود نفرين با چنين شرطى ( يعنى هنگام پشت كردن ورو گرداندنش ) پذيرفته گردد و رفع تنافى بقرينهء عنوان باب بدين است كه در حديث قبل مراد نفرين در حق همسايه ايست كه صدمه اش به انسان تنها از جهت همسايگى است نه از راه دشمنى . و در اين خبر مراد نفرين بدشمنى است كه در همسايگى انسان است نه همسايه فقط .\r\n2 - و از حضرت ابى الحسن عليه السلام روايت شده كه فرمود : هر گاه يكى از شماها بر دشمن نفرين كند بگويد : « اللهم اطرقه ببلية لا اخت لها وابح حريمه » ( يعنى بار خدايا او را ببلاى شبانه كه مانند ندارد دچار كن ، ودشمن را بر او چيره ساز ) .\r\n3 - يونس بن عمار گويد : به حضرت صادق عليه السّلام عرضكردم : من گرفتار همسايه اى - از قريش از آل محرز - شده ام كه نام مرا فاش كرده ومرا شهرهء مردم ساخته ( كه همه مرا بشناسند ) هر گاه به او بگذرم گويد اين رافضى است ومالها را بنزد جعفر بن محمد ميبرد ؟ گويد : حضرت به من فرمود : در نماز شب به او نفرين كن آنگاه كه به سجده روى در سجدهء آخر از دو ركعت اول ، پس خداى عز وجل را حمد كن وتمجيد نما وبگو : ( آنچه ترجمه اش اينست : ) بار خدايا فلان پسر فلان مرا شهرهء مردم كرده ، ونام مرا فاش كرده ومرا بخشم آورده و در معرض خطرها قرار داده بار خدايا او را با تير شتابانى بزن كه او را از من باز دارى ،\r\n","description":"","footnote":"","page_name":" 277 ","page_number":277},
  {"content":"\r\nبار خدايا مرگش را نزديك كن واثرش را از ميان بردار ، وپروردگارا در آن شتاب كن ، الساعة ، الساعة ( يعنى هم اكنون ) ، گويد : همين كه بكوفه آمديم شبانه وارد شديم ، و از خانوادهء خود از حال آن مرد پرسيدم وگفتم : فلانى چه كرد ؟ گفتند : مريض وبيمار است ، و هنوز سخنم را بپايان نرسانده بودم كه صداى شيون از خانه اش بلند شد وگفتند : مرد .\r\n4 - يعقوب بن سالم گويد : خدمت حضرت صادق عليه السّلام بودم پس علاء بن كامل به آن حضرت عرضكرد همانا فلان كس به من ( آزار ) مىكند ( و هر چه خواهد ) مىكند ؟ اگر صلاح ميدانيد بدرگاه خداى عز وجل بر او نفرين كنيد ؟ فرمود : اين از ضعف ( وناتوانى ) تو است بگو : « بار خدايا تو از هر چيز كفايت كنى و چيزى از تو كفايت نكند كار فلان كس را در بارهء من كفايت فرما بدان چه خواهى و هر گونه خواهى و از هر راهى كه خواهى و از آنجا كه خواهى » .\r\nشرح - مجلسى ( ره ) گويد : اينكه امام عليه السّلام فرمود : « اين از ضعف تو است » چند احتمال دارد ( 1 ) اشاره باينست كه ضرر زدن بدشمن بسبب نفرين بواسطهء ضعف تقوى وورع و ضعف دعا وتوكل بر خدا است .\r\nاينكه مقصود ضعف يقين تو است كه به خدا پناه نبردى وبدرگاه او نرفته وبنزد من آمده اى و از من درخواست دعا كنى . ( 3 ) مقصود ضعف در تقيه وكيفيت معاشرت است كه نتوانسته اى دشمن را راضى نگهدارى .\r\nاشاره به چيزى كه از سخنان آن حضرت در ضمن معلوم مىشود ، كه چنين استفاده شود كه دعا كرده و چون دعايش مستجاب نشده اينك بدان حضرت توسل جسته ، و معناى فرمايش حضرت بنا بر اين چنين است : كه مستجاب نشدن دعاى تو بخاطر ضعف ( و كمى ) دانش تو در بارهء دعا وآداب و شرائط آنست ، سپس اين دعا را به او آموخت .\r\n5 - مسمعى گويد : همين كه داود بن على ( كه از جانب خلفاى عباسى حاكم مدينه بود ) معلى بن خنيس را ( كه آزاد كرده امام صادق عليه السّلام و از نزديكان آن حضرت بود ) كشت ، آن حضرت عليه السّلام فرمود هر آينه نفرين كنم بدرگاه خدا بر كسى كه آزادشدهء من ( معلى ) را كشته ، و مال مرا ربوده است ؟ داود بن\r\n","description":"","footnote":"","page_name":" 278 ","page_number":278},
  {"content":"\r\nعلى گفت : آيا مرا بنفرين خود تهديد ميكنى ؟ حماد ( كه راوى حديث است ) گويد مسمعى گفت : معتب ( خادم امام صادق عليه السّلام ) براى من حديث كرد كه امام صادق عليه السلام در آن شب پيوسته در ركوع و سجود بود ، پس همين كه سحر شد شنيدم كه در سجده ميفرمود : « بار خدايا از تو به نيروى نيرومندت وبجلالت سختت كه همه آفريده هايت در برابر آن خوارند درخواست كنم كه بر محمد وخاندانش رحمت فرستى واو را هم اكنون الساعه بگيرى » - ( معتب گويد : ) آن حضرت سر از سجده بر نداشته بود كه فرياد شيون از خانهء داود بن على شنيديم ، پس حضرت صادق عليه السّلام سر ( از سجده ) برداشت وفرمود : من خدا را بدعائى خواندم وخداى عز وجل فرشته اى فرستاد كه با ميلى آهنين چنان بر سر او زد كه مثانه اش از آن ضربت شكافت و مرد .\r\nشرح - معلى بن خنيس غلام آزاد كردهء حضرت صادق عليه السّلام بوده و از رويهمرفتهء اخبار استفاده شود كه از نزديكان آن حضرت و جزء محرمان اسرار بوده است ، داود بن على عباسى او را گرفته بزندان افكند و از او خواست كه نام اصحاب حضرت صادق عليه السلام را فاش كند و آنها را معرفى نمايد ومعلى نپذيرفت و در پاسخ گفت : اگر در زير پايم باشند تو را از نامشان آگاه نكنم ، پس داود بن على دستور داد گردنش را زدند وبدارش آويختند .\r\n\r\nباب ( مباهله ) يعنى لعن كردن ونفرين كردن به يكديگر )\r\n1 - ابو مسروق گويد : به حضرت صادق عليه السلام عرضكردم : ما با مردم ( در بارهء مذهب وامامت شما ) گفتگو كنيم و با آنان احتجاج كنيم وبگفتار خداى عز وجل دليل آوريم كه فرمايد : « خدا ورسول را واولياء امر را فرمانبريد » ( سورهء نساء آيه 59 ) مردم گويند : اين آيه در بارهء فرماندهان قشونها نازل\r\n","description":"","footnote":"","page_name":" 279 ","page_number":279},
  {"content":"\r\nگشته ، ( 1 ) پس براى آنان بگفتار ( ديگر ) خداى عز وجل حجت آوريم ( كه فرمايد ) : « جز اين نيست كه ولى شما خدا ورسول او است » - تا آخر آيهء ( 55 از سورهء مائده ) پس مردم گويند : اين آيه در بارهء مؤمنين نازل شده ، ودليل آوريم براى آنها بگفتار خداى عز وجل : « بگو اى محمد من از شما مزدى نخواهم جز دوستى در بارهء نزديكان ( وخويشان ) . . » ( سورهء شورى آيهء 23 ) گويند : اين آيه در بارهء نزديكان وخويشان اسلامى نازل شده ، گويد : من آنچه در خاطر داشتم از اين آيات و مانند آن ( وجوابهائى كه مردم از آنها دهند ) ذكر كردم ؟ حضرت به من فرمود : اگر اين طور است آنها را بمباهله دعوت كن ، عرضكردم : چگونه ( مباهله ) كنم ؟ فرمود : سه روز خود را اصلاح كن - وگمانم كه فرمود : روزه بگير - ( يعنى در آن سه روز كه در صدد اصلاح خود بتوبه و استغفار و دعا و امثال اينها برآئى روزه هم بگير ) و غسل كن و تو با طرف خود به صحرا برويد و انگشتان دست راست خود را در انگشتان او شبكه وار بينداز ، واو را انصاف ده ( يعنى ) ابتداء به خود ( لعن ونفرين ) كن وبگو : « بار خدايا اى پروردگار هفت آسمان و هفت زمين ، واى داناى نهان وعيان ، واى بخشايندهء مهربان ، اگر أبو مسروق حقى را انكار كرده وادعاى باطلى كرده پس بر او از آسمان عذابى دردناك نازل فرما » سپس نفرين را به او برگردان وبگو : « و اگر فلان كس حقى را انكار كرده وباطلى را ادعا كرده پس عذابى دردناك از آسمان بر او فروآور » سپس فرمود : پس از آن درنگ نكنى كه اثر آن را در آن شخص به چشم خود خواهى ديد ، ( ابو مسروق گويد ) : پس به خدا سوگند هيچ كس را نديدم كه مرا در اين كار اجابت كند ( وبمباهله حاضر شود ) .\r\n2 - حضرت باقر عليه السلام فرمود : ساعتى كه در آن مباهله شود ميان زدن سپيده تا زدن\r\n","description":"","footnote":"","page_name":" 280 ","page_number":280},
  {"content":"\r\nآفتاب است .\r\nوبسند ديگر نيز اين حديث را از آن حضرت عليه السلام حديث كرده است .\r\n3 - برخى از اصحاب ما در كيفيت مباهله گفته است كه : انگشتانت را در انگشتان او ( يعنى طرف بحث ) شبكه ميكنى سپس ميگوئى : « اللهم ان كان فلان ( ونام او را ميبرى ) جحد حقا وأقر بباطل فأصبه بحسبان من السماء أو به عذاب من عندك »\r\nو تا هفتاد بار با او به اين نحو ملاعنه كنى وبهمديگر نفرين كنيد .\r\n4 - ( مانند همان حديث ( 3 ) است كه از حضرت صادق عليه السلام روايت شده است ) .\r\n5 - ابو جميله از برخى از اصحابش نقل كند كه گفته است : اگر مردى حق را انكار كرد وخواست كه تو با او ملاعنه كنى ( وهمديگر را لعن كنيد ) بگو : « اللهم رب السماوات السبع و رب العرش العظيم ان كان - فلان - جحد الحق وكفر به فأنزل عليه حسبانا من السماء او عذابا اليما » .\r\n\r\nباب آنچه خداى تبارك و تعالى خود را بدان تمجيد كرده است\r\n1 - حضرت صادق عليه السّلام فرمود : همانا براى خداى عز وجل در شب سه ساعت است و در روز\r\n","description":"","footnote":"","page_name":" 281 ","page_number":281},
  {"content":"\r\nسه ساعت كه خود را در آن ساعات تمجيد كند ، پس نخستين ساعتها از روز آن ساعت است كه خورشيد در جانب مشرق باشد و به اندازه اى كه در عصر بغروب مانده است ( بوقت نماز ظهر مانده باشد ) و تا هنگام نماز اولى ( يعنى نماز ظهر ) ادامه يابد ، ونخستين ساعتهاى شب ثلث آخر شب است تا زدن سپيده ( كه در اين ساعات خداوند خود را تمجيد كند و ) فرمايد : « انى انا الله العلى العظيم ، انى انا الله العزيز الحكيم ، انى انا الله الغفور الرحيم ، انى انا الله الرحمن الرحيم ، انى انا الله مالك يوم الدين ، انى انا الله لم ازل ولا ازال ، انى انا الله خالق الخير والشر ، انى انا الله خالق الجنة والنار ، انى انا الله بديء كل شىء والى يعود ، انى انا الله الواحد الصمد ، انى انا الله عالم الغيب والشهادة ، انى انا الله الملك القدوس السلام المؤمن المهيمن العزيز الجبار المتكبر ، انى انا الله الخالق البارئ المصور لى الاسماء الحسنى ، انى انا الله الكبير المتعال » . سپس حضرت صادق عليه السلام از بيان خودش فرمود : « والكبرياء رداؤه » ( يعنى كبرياء و بزرگى برازندهء حضرت اوست ) و هر كس در بارهء آن با او ستيزه كند خداوند او را به رو در آتش اندازد ، سپس فرمود : هيچ بندهء مؤمنى نيست كه اين اسامى را بخواند ودلش متوجه خداى عز وجل باشد جز اينكه حاجتش برآورده شود ، و اگر شقى ( و با شقاوت ) باشد اميد دارم كه سعيد گردد .\r\nتوضيح - يعنى اين اسماء شريفه را بخواند ، نه اينكه تمامى اين جملات را بدون كم و زياد بگويد چنانچه در حديث ( 2 ) بيايد .\r\n2 - حضرت صادق عليه السلام فرمود : خداى تبارك و تعالى در هر روز و شب سه بار خود را تمجيد\r\n","description":"","footnote":"","page_name":" 282 ","page_number":282},
  {"content":"\r\nكند پس هر كه خدا را تمجيد كند به همان نحو كه او خودش را تمجيد كرده و در حال شقاوت باشد خداى عز وجل او را به حال سعادت در آورد بگويد : « انت الله لا إله الا انت رب العالمين ، انت الله لا إله الا انت الرحمن الرحيم ، انت الله لا إله الا انت العزيز [ العلى 
  ] الكبير ، انت الله لا إله الا انت مالك يوم الدين ، انت الله لا إله الا انت الغفور الرحيم انت الله لا إله الا انت العزيز الحكيم ، انت الله لا إله الا انت منك بدء الخلق واليك يعود ، انت الله [ الذى 
  ] لا إله الا انت لم تزل ولا تزال ، انت الله لا إله الا انت خالق الخير والشر ، انت الله لا إله الا انت خالق الجنة والنار ، انت الله لا إله الا انت احد صمد * ( لَمْ يَلِدْ ولَمْ يُولَدْ ولَمْ يَكُنْ لَه كُفُواً أَحَدٌ ، انت الله لا إله الا انت الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ سُبْحانَ الله عَمَّا يُشْرِكُونَ ، هُوَ الله الْخالِقُ البارئ الْمُصَوِّرُ لَه الأَسْماءُ الْحُسْنى يُسَبِّحُ لَه ما فِي السَّماواتِ والأَرْضِ وهُوَ الْعَزِيزُ الْحَكِيمُ - تا آخر سورهء ( حشر ) - انت الله لا إله الا انت الكبير ، والكبرياء رداؤك » .\r\n\r\nباب ( ثواب ) كسى كه لا إله الا الله بگويد\r\n1 - ابو حمزه گويد : شنيدم حضرت باقر عليه السلام ميفرمود : هيچ چيز ثوابش بزرگتر از اين\r\n","description":"","footnote":"","page_name":" 283 ","page_number":283},
  {"content":"\r\nنيست كه انسان گواهى دهد بيگانگى خداوند ( ولا إله الا الله بگويد ) همانا با خداوند عز وجل هيچ چيز برابرى نكند ، وأحدى با او در كارها شركت نجويد .\r\n2 - رسول خدا ( ص ) فرمود : هر كه * ( لا إله الا الله ) * « بگويد ، برايش درختى در بهشت كاشته شود كه از ياقوت سرخ باشد ، وبن آن درخت در مشك سفيد است ، و ( ميوه اش ) از عسل شيرينتر و از برف سفيدتر و از مشك خوشبوتر است ، و در آن درختها است مانند پستانهاى دوشيزه گان كه در زير هفتاد پيراهن برآمده باشد . ورسول خدا ( ص ) فرمود : بهترين عبادت گفتن * ( لا إله الا الله ) * است .\r\nوفرموده است : استغفار بهترين عبادت است ( يعنى مجموع اين دو از بهترين عبادات است ) واينست گفتار خداى عز وجل در قرآن ( كه فرمايد ) : پس بدان كه همانا نيست معبودى جز خدا وآمرزش خواه براى گناه خويش ( سورهء محمد آيه 19 ) .\r\n\r\nباب كسى كه بگويد : لا إله الا الله والله اكبر\r\n1 - حضرت صادق عليه السلام فرمود : بهاى بهشت ( گفتن ) : « لا إله الا الله والله اكبر » است .\r\n","description":"","footnote":"","page_name":" 284 ","page_number":284},
  {"content":"\r\n\r\nباب كسى كه بگويد : لا إله الا الله وحده وحده وحده\r\n1 - حضرت صادق عليه السلام فرمود : جبرئيل برسول خدا گفت : خوشا به حال هر كس از امت تو كه بگويد : * ( لا إله الا الله وحده وحده وحده ) * .\r\n\r\nباب كسى كه ده بار بگويد : لا إله الا الله وحده لا شريك له\r\n1 - عبد الكريم بن عتبه گويد : از حضرت صادق عليه السلام شنيدم كه ميفرمود : هر كه پيش از زدن آفتاب وهم پيش غروب آفتاب ده بار بگويد : « لا إله الا الله وحده لا شريك له ، له الملك وله الحمد يحيى ويميت ويميت ويحيى وهو حى لا يموت بيده الخير وهو على كل شىء قدير »\r\nكفارهء گناهان آن روزش گردد .\r\n2 - امام صادق عليه السلام فرمود : رسول خدا ( ص ) فرمود : هر كه نماز صبح بخواند و پيش از آنكه زانوها را حركت دهد ( يعنى از آن حال كه در وقت سلام نماز داشته تغيير نكند ) ده بار بگويد : « لا إله الا الله »\r\n","description":"","footnote":"","page_name":" 285 ","page_number":285},
  {"content":"\r\nوحده لا شريك له ، له الملك وله الحمد يحيى ويميت ويميت ويحيى [ وهو حى لا يموت 
  ] بيده الخير وهو على كل شىء قدير »\r\nو در نماز مغرب نيز چنين كند هيچ بنده اى خداى عز وجل را بكردارى بهتر از كردار او ديدار نكند مگر آن كس كه مانند كار او ( بدرگاه خداى عز وجل كارى ) آورده است .\r\n\r\nباب كسى كه بگويد : اشهد ان لا إله الا الله وحده لا شريك له و اشهد ان محمدا عبده ورسوله\r\n1 - حضرت باقر عليه السلام فرمود : هر كه بگويد اشهد ان لا إله الا الله وحده لا شريك له و اشهد ان محمدا عبده ورسوله »\r\nخداوند براى او هزار هزار حسنه بنويسد .\r\n\r\nباب كسى كه در هر روز ده بار بگويد : اشهد ان لا إله الا الله وحده لا شريك له الها واحدا احدا صمدا لم يتخذ صاحبة ولا ولدا\r\n1 - حضرت صادق عليه السلام فرمود : هر كه هر روز ده بار بگويد : « اشهد ان لا إله الا الله وحده لا شريك له الها واحدا احدا صمدا لم يتخذ صاحبة ولا ولدا »\r\nخداوند براى او چهل و پنج هزار حسنه\r\n","description":"","footnote":"","page_name":" 286 ","page_number":286},
  {"content":"\r\nبنويسد ، و چهل و پنج هزار سيئه از او محو كند و چهل و پنج هزار درجه براى او بالا برد .\r\nو در روايت ديگرى است كه : اين ذكر ( كه ده بار گفته است ) در آن روز براى او پناه گاهى محكم در برابر سلطان وشيطان باشد ، و هيچ گناه كبيره اى پيرامون او را فرا نگيرد .\r\n\r\nباب كسى كه ده بار بگويد : يا الله يا الله\r\n1 - حضرت صادق عليه السلام فرمود : هر كه ده بار بگويد : « يا الله يا الله » به او گفته شود : بله حاجتت چيست ؟\r\n\r\nباب كسى كه بگويد : لا إله الا الله حقا حقا\r\n1 - حضرت صادق عليه السلام فرمود : هر كس در هر روز گويد : « لا إله الا الله حقا حقا لا إله الا الله عبودية ورقا ، لا إله الا الله ايمانا وصدقا »\r\nخداوند به او رو كند و از او رو برنگرداند تا ببهشت رود .\r\n","description":"","footnote":"","page_name":" 287 ","page_number":287},
  {"content":"\r\n\r\nباب هر كس كه « يا رب يا رب » بگويد\r\n1 - حضرت صادق عليه السلام فرمود : هر كس ده بار * ( « يا رب يا رب »\r\nگويد : به دو گفته شود : بله حاجتت چيست ؟ .\r\n2 - محمد بن حمران گويد : اسماعيل فرزند امام صادق عليه السّلام بيمار شد پس حضرت صادق عليه السّلام به او فرمود بگو : « يا رب يا رب »\r\nزيرا هر كس آن را بگويد به او ندا شود : بله حاجتت چيست .\r\n3 - ابو بصير گويد : حضرت صادق عليه السلام فرمود : هر كه بگويد : « يا رب يا الله ، يا رب يا الله »\r\nتا نفسش ببرد ، به او گفته شود : بله حاجتت چيست ؟\r\n\r\nباب كسى كه بگويد : لا إله الا الله مخلصا\r\n1 - ابان بن تغلب گويد : حضرت صادق عليه السلام فرمود : اى ابان چون بكوفه رفتى اين حديث را ( براى مردم ) روايت كن : هر كه شهادت دهد كه معبودى جز خداى نيست در حالى كه ( دين خود را براى\r\n","description":"","footnote":"","page_name":" 288 ","page_number":288},
  {"content":"\r\nاو ) پاكيزه كرده است ( و بگويد : لا إله الا الله مخلصا ) بهشت براى او واجب گردد ، گويد : عرضكردم از هر دسته وگروهى نزد من ( بديدنم ) مىآيند آيا براى همهء آنان اين حديث را روايت كنم ؟ فرمود : آرى اى ابان چون روز قيامت شود وخداوند همه اولين وآخرين را ( در آنجا ) گرد آورد « لا إله الا الله » را از آنها بگيرد جز آن كس كه بر اين مذهب باشد ( يعنى شيعه باشد ) .\r\nتوضيح - گويا أبان از اين فرمايش بشگفت آمده و عرض كرده است : همه گروهى ( از شيعه وسنى وفرقه هاى بسيارى كه در ميان شيعه وسنى هستند ) نزد من مىآيند آيا براى همه اين فرمايش شما را بگويم و اين بشارت را به همه بدهم كه هر كه اين شهادت را گفت بهشت بر او واجب گردد ؟ و همه اين فرقه ها با گفتن آن بهشت روند ؟ امام عليه السلام براى رفع اين شبهه فرمود : روز قيامت كلمهء « لا إله الا الله » از آنان گرفته شود ، مجلسى ( ره ) گويد : اين كه اول حديث هم فرمود : « من شهد » يعنى هر كه گواهى دهد اشاره باينست كه گفتار بىعقيده و قصد چنين پاداشى نداد ، زيرا گواهى بايد از صميم قلب باشد ، ونيز از « مخلصا » كه در دنبال فرمود اين مطلب آشكارا گردد زيرا « مخلصا » يعنى از روى اخلاص دين باشد واخلاص دين آنست كه آميخته به هيچ نوعى از شرك نباشد مانند انكار رسالت وولايت وانكار معاد و چيزهاى ديگر كه از ضروريات دين است .\r\n\r\nباب كسى كه بگويد : ما شاء الله لا حول ولا قوة الا با لله\r\n1 - حضرت صادق عليه السلام فرمود : هر گاه مردى دعا كند و پس از دعا بگويد : ما شاء الله لا حول ولا قوة الا با لله « خداى عز وجل فرمايد : بندهء مؤمن دل به من نهاد وتسليم امر من گرديد حاجتش را برآوريد .\r\n2 - جميل گويد : شنيدم از حضرت صادق عليه السلام ميفرمود : هر كه هفتاد بار بگويد :\r\n","description":"","footnote":"","page_name":" 289 ","page_number":289},
  {"content":"\r\n« ما شاء الله ولا حول ولا قوة الا با لله » هفتاد نوع از نوعهاى بلا از او دور گردد كه آسانترين آنها خناق ( وخفه شدن ) است ، عرضكردم : فدايت شوم خناق چيست ؟ فرمود : بديوانگى دچار نشود ( يا كشته نشود ) كه خفه گردد .\r\n\r\nباب كسى كه بگويد : استغفر الله الذى لا إله الا هو الحى القيوم ذو الجلال والاكرام واتوب اليه\r\n1 - حضرت باقر عليه السلام فرمود : هر كه دنبال نماز واجب پيش از آنكه پاهاى خود را تا كند ( و برخيزد ، يا پيش از آنكه از حالت وهيئت تشهد زانوهاى خود را تغيير دهد ) سه بار بگويد : « استغفر الله الذى لا إله الا هو الحى القيوم ذو الجلال والاكرام وأتوب اليه »\r\nخداى عز وجل گناهانش را بيامرزد گرچه ( در زيادى ) مانند كف دريا باشند .\r\n\r\nباب گفتار در بامداد وشامگاه\r\n1 - حضرت صادق عليه السلام در بارهء گفتار خداى تبارك و تعالى : « و براى خدا سجده كنند آنان كه در آسمانها وزمينند خواه وناخواه ، وسايه هاى آنان در بامداد وشامها » ( سورهء رعد آيه 15 ) فرمود ","description":"","footnote":"","page_name":" 290 ","page_number":290},
  {"content":"\r\nمقصود از آن دعاى پيش از زدن آفتاب و پيش از غروب آن است ، و آن ساعت اجابت است .\r\n2 - حضرت باقر عليه السلام فرمود : همانا ابليس - كه لعنتهاى خداوند بر او باد - لشكرهاى شبانهء خود را از آنجا كه خورشيد غروب كند و از آنجا كه برآيد ( به اطراف ) پراكنده كند ، پس در اين دو ساعت بسيار ذكر خدا گوئيد ، و از شر ابليس ولشكريانش به خدا پناه بريد ، وخردسالان خود را در اين دو ساعت به خدا بسپاريد زيرا كه اين دو ساعت ، ساعتهاى غفلت است ( كه مردمان در اين دو ساعت از ياد خدا بيرون روند ) .\r\nشرح - مجلسى ( ره ) گويد : گويا در كلام محذوفى است و اصل كلام اين طور است : « يبث جنود الليل وجنود النهار حيث تطلع الشمس » وبقرينه سياق و روش كلام در آن اعمال شده ، و در برخى نسخه ها « جنوده » بدون ذكر شب و روز است و آن ظاهرتر است .\r\n3 - رزين از يكى از دو امام باقر و يا صادق عليهما السلام حديث كند كه فرمود : هر كه بگويد : « اللهم انى اشهدك و اشهد ملائكتك المقربين وحملة عرشك المصطفين انك انت الله لا إله انت الرحمن الرحيم وان محمدا عبدك ورسولك وان فلان بن فلان ( و بجاى آن نام امام زمان و پدر بزرگوارش عليهما السلام را ببرد ) امامى ووليى واباه رسول الله صلى الله عليه وآله و سلم وعليا والحسن والحسين وفلانا وفلانا - وامامان بعد از حسين عليه السلام را تا برسد به امام زمان عليه السلام نام ببرد - ائمتى واوليائى على ذلك احيا وعليه أموت وعليه ابعث يوم القيامة وأبرأ من فلان و فلان و فلان » پس اگر در همان شب بميرد وارد بهشت گردد .\r\n","description":"","footnote":"","page_name":" 291 ","page_number":291},
  {"content":"\r\nتوضيح - « فلان و فلان و فلان » در آخر دعا كنايه از غاصبان خلافتند و در نسخهء وافى يك « فلان » ديگر هم هست كه رويهم چهار مرتبه ذكر شده و آن چهارمى چنانچه فيض ( ره ) ومجلسى ( قده ) گفته اند كنايه از معاويه است .\r\n4 - يزيد بن كلمه از حضرت صادق يا حضرت باقر عليهما السلام حديث كند كه فرمود : چون بامداد كردى ميگوئى : « اصبحت با لله مؤمنا على دين محمد وسنته ودين على وسنته ودين الاوصياء وسنتهم آمنت بسرهم وعلانيتهم وشاهدهم وغائبهم وأعوذ با لله مما استعاذ منه رسول الله ( ص ) وعلى عليه السّلام والاوصياء ، وارغب الى الله فيما رغبوا اليه ولا حول ولا قوة الا با لله » .\r\n5 - حضرت صادق عليه السّلام فرمود : همانا على بن الحسين عليهما السلام چنين بود كه چون بامداد ميكرد ميفرمود : « ابتداء يومى هذا بين يدى نسيانى وعجلتى بسم الله و ما شاء الله »\r\n( يعنى من روز خود را پيش از آنكه خدا را فراموش كنم و از ياد او به چيز ديگرى شتاب كنم بنام او آغاز مىكنم ، بنام خدا و آنچه خدا خواهد - حضرت فرمود : ) و چون بنده چنين كند او را از آنچه در آن روز فراموش كند بس باشد ( يعنى تا آخر روز ذكر خدا را فراموش كرد همين ذكر كه اول بامداد خوانده او را كفايت كند زيرا روز خود را بنام خدا آغاز كرده است ) .\r\n6 - ونيز امام صادق عليه السلام فرمود : هر كه اين ذكر را هنگامى كه شب مىكند ( و داخل در شب ميگردد ) سه بار بگويد ، ببالى از بالهاى جبرئيل عليه السلام پوشيده شود تا بامداد ( و از همهء آفات\r\n","description":"","footnote":"","page_name":" 292 ","page_number":292},
  {"content":"\r\nتا صبح نگهدارى شود و آن ذكر اينست : ) « استودع الله العلى الاعلى الجليل العظيم نفسى و من يعنينى أمره ، أستودع الله نفسى المرهوب المخوف المتضعضع لعظمته كل شىء » .\r\n7 - ونيز آن حضرت عليه السّلام فرمود : هنگامى كه شب فرا رسيد بگو : « اللهم انى أسألك عند اقبال ليلك وادبار نهارك و حضور صلواتك واصوات دعائك ان تصلى على محمد وآل محمد »\r\nآنگاه بهر چه خواهى دعا كن ( و هر چه از خدا خواهى آنگاه بخواه ) .\r\n8 - ونيز آن حضرت عليه السلام فرمود : هيچ روزى نباشد كه بر فرزند آدم درآيد جز اينكه آن روز به دو گويد : اى پسر آدم من روز نوينى هستم و من بر تو گواهم ، پس در من حرف خوب بزن ، و كار خير بكن تا در روز قيامت برايت گواهى دهم زيرا پس از اين هرگز مرا نخواهى ديد . فرمود : كه على عليه السلام چنين بود كه شب ميكرد ميفرمود : مرحبا به اين شب تازه ونويسندهء گواه ، بنويسيد براى من بنام خدا ، سپس نام خداى عز وجل را ياد ميفرمود ( و بر زبان جارى ميكرد ) .\r\n9 - شهاب بن عبد ربه گويد : شنيدم از حضرت صادق عليه السلام كه ميفرمود : هنگامى كه خورشيد گشت ( وغروب آفتاب نزديك شد ) پس ذكر خداى عز وجل كن و اگر با مردمى هستى كه تو را از ذكر خدا باز دارند پس از نزد آنان برخيز و دعا كن .\r\n","description":"","footnote":"","page_name":" 293 ","page_number":293},
  {"content":"\r\n10 - ونيز آن حضرت عليه السلام فرمود : سه چيز را پيمبران از همديگر ارث بردند ( يا از همديگر نسخه گرفتند ) از آدم عليه السلام ( گرفته ) تا رسيدند برسول خدا ( ص ) كه هميشه بامداد كه ميكرد ميگفت : « اللهم انى أسألك ايمانا تباشر به قلبى ويقينا حتى أعلم انه لا يصيبنى الا ما كتبت لى ورضنى بما قسمت لى » . و اين روايت را برخى از اصحاب ما روايت كرده و اين جملات را هم به آن افزوده است : « حتى لا احب تعجيل ما أخرت ولا تأخير ما عجلت يا حى يا قيوم برحمتك استغيث اصلح لى شأنى كله ولا تكلنى الى نفسى طرفة عين ابدا و صلى الله على محمد وآله » .\r\n11 - و از حضرت صادق عليه السلام حديث شده است ( كه در زمرهء دعاهاى بامداد ذكر فرموده اند ) « الحمد لله الذى اصبحنا والملك له ، واصبحت عبدك وابن عبدك وابن امتك في قبضتك اللهم ارزقنى من فضلك رزقا من حيث احتسب و من حيث لا أحتسب واحفظنى من حيث أحتفظ و من حيث لا أحتفظ اللهم ارزقنى من فضلك ولا تجعل لى حاجة الى احد من خلقك اللهم البسنى العافية وارزقنى عليها الشكر يا واحد يا احد يا صمد يا الله الذى * ( لَمْ يَلِدْ ولَمْ يُولَدْ ولَمْ يَكُنْ لَه كُفُواً أَحَدٌ ) * ، يا الله يا رحمان يا رحيم يا مالك الملك و رب الارباب و سيد السادات و يا الله [ يا 
  ] لا إله الا انت اشفنى بشفائك من كل داء وسقم فانى عبدك وابن عبدك اتقلب في قبضتك » .\r\n","description":"","footnote":"","page_name":" 294 ","page_number":294},
  {"content":"\r\n12 - محمد بن على در حديثى مرفوع از امير المؤمنين عليه السلام حديث كند كه شيوهء آن حضرت چنين بود كه ( هنگام بامداد ) ميگفته : « اللهم انى وهذا النهار خلقان من خلقك ، اللهم لا تبتلنى به ولا تبتله بى ، اللهم ولا تره منى جرأة على معاصيك ولا ركوبا لمحارمك ، اللهم اصرف عنى الازل واللأواء والبلوى وسوء القضاء وشماتة الاعداء ومنظر السوء في نفسى و مالى » . وفرمود : و بنده اى نباشد كه چون شب كند و يا بامداد كند و سه بار بگويد : « رضيت با لله ربا وبالاسلام دينا وبمحمد ( ص ) نبيا وبالقرآن بلاغا وبعلى اماما »\r\nجز اينكه بر خداى عزيز جبار ثابت است كه روز قيامت او را خشنود سازد .\r\nوگويد : كه امير المؤمنين عليه السلام چون شب ميكرد ميفرمود : « اصبحنا الله شاكرين وامسينا الله حامدين فلك الحمد كما امسينا لك مسلمين سالمين » . گويد : و چون بامداد كرد فرمود : « امسينا لله شاكرين وأصبحنا لله حامدين والحمد الله كما اصبحنا لك مسلمين سالمين » .\r\n13 - حضرت صادق عليه السلام فرمود : پدرم چون بامداد ميكرد ميخواند ( دعائى را كه ترجمه اش چنين است : ) « بسم الله و با لله والى الله وفي سبيل الله وعلى ملة رسول الله » ، بار خدايا خودم را به تو سپردم وكارم را به تو واگذاردم وبتو توكل كردم اى پروردگار جهانيان ، بار خدايا در پناه ايمان مرا از پيش رو و از پشت\r\n","description":"","footnote":"","page_name":" 295 ","page_number":295},
  {"content":"\r\nسر و از راست و چپ و از بالاى سر و از پائين پايم نگهدار ، ( 1 ) معبودى جز تو نيست ، و نه جنبش وتوانى بجز تو نيست ، از تو گذشت وعافيت از هر بدى وشرى در دنيا و آخرت خواهم ، بار خدايا من از عذاب قبر وفشار وتنگى آن به تو پناه برم ، و از بلاهائى كه در شب و روز فرود آيد به تو پناهنده شوم ، بار خدايا اى پروردگار مشعر الحرام ، واى پروردگار شهر حرام ( يعنى مكه ) واى خداى حل حرم . محمد وخاندانش را از من سلام برسان ، بار خدايا به زره نگهدارندهء تو ( كنايه از حفظ وحراست و يا جامهء تقوى است ) وبجامعيت تو ( همهء صفات كماليه را ) پناه برم از اينكه مرا بوسيلهء غرق شدن ، يا سوختن يا بقصاص يا دست بسته در دست دشمن يا بزهر خوردن ، يا افتادن در چاه ، يا طعمه شدن درندگان ، يا مرگ ناگهانى يا بهر يك از مردنهاى بد مرا بميرانى ، ولى مرا در بستر خود در فرمانبردارى از خودت ورسولت ( ص ) در حالى كه در راه صواب باشم وبخطا نرفته باشم بميران ، يا در صف مجاهدان كه در كتاب خود آنان را توصيف كرده اى كه « گوئيا ايشانند ساختمانى ريخته شده » ( سورهء صف آيه 4 ) پناه دهم خودم وفرزندانم و آنچه پروردگارم به من روزى كرده به - * ( قُلْ أَعُوذُ بِرَبِّ الْفَلَقِ ) * و تا آخر سوره ميخواند - وپناه مىدهم خودم وفرزندانم و آنچه پروردگارم به من روزى كرده به - قل اعذ برب الناس تا آخر سوره ميخواند - ودنبالش ميفرمود ، سپاس از آن خدا است بشمارهء آنچه آفريده ، وسپاس از آن خدا است بمانند آنچه آفريده ، وسپاس از ان خداست بهمهء آنچه آفريده ، وسپاس از آن خدا است بكشش كلماتش ، وسپاس از آن خدا است به وزن عرش او ، وسپاس از آن خدا است تا خودش خشنود گردد و « لا إله الا الله الحليم الكريم ، ولا إله الا الله العلى العظيم ، سبحان الله رب السماوات والارضين و ما بينهما و رب العرش العظيم ، اللهم انى\r\n","description":"","footnote":"","page_name":" 296 ","page_number":296},
  {"content":"\r\nاعوذ بك من درك الشقاء و من شماتة الاعداء واعوذ بك من الفقر والوقر ، واعوذ بك من سوء المنظر في الاهل والمال والولد » وده بار نيز بر محمد وآل محمد صلوات ميفرستاد .\r\n14 - حضرت باقر عليه السّلام فرمود : هيچ بنده اى نيست كه چون بامداد كند پيش از آفتاب زدن بگويد : « الله اكبر الله اكبر كبيرا وسبحان الله بكرة واصيلا والحمد لله رب العالمين كثيرا ، لا شريك له و صلى الله على محمد وآله »\r\nجز اينكه فرشته اى آنها را دريابد و در درون بال خود نهد وبآسمان دنيا بالا برد ، پس فرشتگان به دو گويند : چه چيز همراه تو است ؟ گويند : با من كلماتى است كه يكى از مؤمنين گفته و آنها چنين وچنانند ، پس فرشتگان گويند : خدا رحمت كند آن كس كه اين كلمات را گفته واو را بيامرزد ، وبهر آسمانى كه بالا رود باهل آن آسمان مانند همان حرف را بزند ، و آنها نيز گويند : خدا رحمت كند كسى كه اين كلمات را گفته واو را بيامرزد تا بحاملين عرش رسد پس بدانها گويد : با من كلماتى است كه يكى از مؤمنين بدان تكلم كرده و آنها چنين وچنانند ، پس آنها گويند : خدا رحمت كند اين بنده را واو را بيامرزد ، آنها را ببر نزد نگهبانان گنجهاى گفتار مؤمنان ، زيرا اينها گنجينه هاى كلماتند تا آنها را در دفتر گنجها بنويسند .\r\n15 - حضرت صادق عليه السلام فرمود : چون صبح كردى بگو : « اللهم انى اعوذ بك من شر ما »\r\n","description":"","footnote":"","page_name":" 297 ","page_number":297},
  {"content":"\r\nخلقت و ما ذرأت وبرأت في بلادك وعبادك ، اللهم انى أسألك بجلالك وجمالك وحلمك وكرمك - كذا و كذا - »\r\n( و بجاى كذا و كذا حاجات خود را بگويد ) .\r\n16 - حضرت صادق عليه السلام فرمود : على عليه السلام چنين بود كه هر گاه صبح ميكرد سه بار ميفرمود : « سبحان الله الملك القدوس »\r\n( سپس ميفرمود ) : « اللهم انى اعوذ بك من زوال نعمتك و من تحويل عافيتك و من فجأة نقمتك ، و من درك الشقاء و من شر ما سبق في الليل ، اللهم انى أسألك بعزة ملكك ، وشدة قوتك وبعظيم سلطانك وبقدرتك على خلقك »\r\n( پس فرمود : اگر حاجتى داشتى اين را بگو ) سپس حاجت خود را بخواه .\r\n17 - علاء بن كامل گويد : شنيدم از حضرت صادق عليه السلام كه ميفرمود : ( در تفسير اين آيهء شريفه ) « و ياد كن پروردگار خويش را در درون خود بزارى وترس با صداى آهسته » ( سورهء اعراف آيه 205 ) ( مقصود ) هنگام شب است ( كه بگوئى : ) «\r\nلا إله الا الله وحده لا شريك له ، له الملك وله الحمد يحيى ويميت ويميت ويحيى وهو على كل شىء قدير »\r\n( علاء بن كامل ) گويد : گفتم ( جملهء ) « بيده الخير » ( در اين ذكر نبود چطور است من در آن بيفزايم ؟ ) فرمود : درست است كه خير بدست خدا است ، ولى چنان كه گفتم بگو ( وكم و زياد در آن نكن ) و آن را ده بار بگو ، ونيز هنگام آفتاب زدن وهنگام غروب آن ده بار بگو : « اعوذ با لله السميع العليم » .\r\n","description":"","footnote":"","page_name":" 298 ","page_number":298},
  {"content":"\r\n18 - حضرت باقر عليه السلام فرمود : پس از بامداد ميگوئى : « الحمد لله رب الصباح الحمد لله خالق الاصباح »\r\nسه بار ( و پس از آن ميگوئى ) : « اللهم افتح لى باب الامر الذى فيه اليسر والعافية اللهم هيئ له سبيله وبصرنى مخرجه اللهم ان كنت قضيت لاحد من خلقك على مقدرة بالشر فخذ من بين يديه و من خلفه وعن يمينه وعن شماله و من تحت قدميه و من فوق رأسه واكفنيه بما شئت و من حيث شئت وكيف شئت » .\r\n19 - ونيز آن حضرت عليه السلام فرمود : هر كه چون صبح كند بگويد : « اللهم انى اصبحت في ذمتك وجوارك ، اللهم انى استودعك دينى ونفسى ودنياى وآخرتى واهلى و مالى واعوذ بك يا عظيم من شر خلقك جميعا واعوذ بك من شر ما يبلس به ابليس وجنوده »\r\nفرمود : چون اين كلام را بگويد چيزى در آن روز بوى زيان نرساند ، و چون شب كند و آن را بگويد در آن شب چيزى به او زيان نرساند ان شاء الله تعالى .\r\n20 - حضرت صادق عليه السّلام فرمود : چون نماز مغرب وصبح را خواندى پس هفت بار بگو : «\r\nبسم الله الرحمن الرحيم لا حول ولا قوة الا با لله العلى العظيم »\r\nزيرا هر كه آن را بگويد خوره وپيسى وديوانگى به او نرسد ، وهفتاد نوع از انواع بلا ( به او نرسد ) .\r\n","description":"","footnote":"","page_name":" 299 ","page_number":299},
  {"content":"\r\nفرمود : و چون صبح وشام كردى ميگوئى : « الحمد لرب الصباح ، الحمد لفالق الاصباح »\r\nدو مرتبه ( سپس ميگوئى : ) « الحمد الله الذى اذهب الليل بقدرته وجاء بالنهار برحمته ونحن في عافية »\r\nوميخوانى آية الكرسى و آخر سورهء حشر وده آيه از سورهء صافات با ( اين آيات )\r\n* ( سُبْحانَ رَبِّكَ رَبِّ الْعِزَّةِ عَمَّا يَصِفُونَ ، وسَلامٌ عَلَى الْمُرْسَلِينَ والْحَمْدُ لِلَّه رَبِّ الْعالَمِينَ ) * با ( اين آيات و دعا ) « * ( فَسُبْحانَ الله حِينَ تُمْسُونَ وحِينَ تُصْبِحُونَ ، ولَه الْحَمْدُ فِي السَّماواتِ والأَرْضِ وعَشِيًّا وحِينَ تُظْهِرُونَ ، يُخْرِجُ الْحَيَّ مِنَ الْمَيِّتِ ويُخْرِجُ الْمَيِّتَ مِنَ الْحَيِّ ويُحْيِ الأَرْضَ بَعْدَ مَوْتِها وكَذلِكَ تُخْرَجُونَ ) * ، سبوح قدوس رب الملائكة والروح ، سبقت رحمتك غضبك ، لا إله الا انت سبحانك انى عملت سوءا وظلمت نفسى فاغفر لى وارحمنى وتب على انك انت التواب الرحيم ) * « .\r\nتوضيح - ظاهر اينست كه اين دعا مخصوص به بامداد است چنانچه از مضامين آن برآيد ودعاى شام جز اين باشد ، مجلسى ( ره ) گويد : ظاهر آنست كه جملهء « وأمسيت » - ( و چون شام كردى ) را برخى از نسخه نويسان و يا برخى از راويان افزوده باشند چنانچه شيخ ( ره ) و ديگران مانند اين دعا را در دعاهاى صبح به تنهائى ذكر كرده اند سپس گويد : شيخ در مفتاح گفته است : مقصود از آية الكرسى ( كه در حديث فرمود . وميخوانى آية الكرسى ) تا * ( هُمْ فِيها خالِدُونَ ) * است ، و آخر سورهء حشر : از آيهء : و * ( لَوْ أَنْزَلْنا هذَا الْقُرْآنَ ) * است تا آخر سوره ، وبرخى گفته اند : از آيهء : * ( هُوَ الله الْخالِقُ ) * يا از * ( هُوَ الله الَّذِي لا إِله إِلَّا هُوَ ) * يا از * ( لا يَسْتَوِي أَصْحابُ النَّارِ ) * است ، و گفته اند : مقصود از ده آيه سورهء صافات از اول آن است تا آيهء شهاب ثاقب وبرخى گفته اند : « بسم الله » را هم بخواند كه با آن يازده آيه مىشود .\r\n21 - از حضرت صادق عليه السّلام ( حديث شده كه اين دعا را ميخواند كه ترجمه اش چنين است ) : بار خدايا از آن تو است سپاس ، تو را سپاس گويم و از تو يارى خواهم و تو پروردگار منى و من بنده توام ، بامداد\r\n","description":"","footnote":"","page_name":" 300 ","page_number":300},
  {"content":"\r\nكردم بعهد ووعدهء تو و ايمان بوعده ات دارم و تا آنجا كه بتوانم بعهدت وفا كنم ، « ولا حول ولا قوة الا با لله وحده لا شريك له » ، وگواهى دهم كه محمد بنده ورسول او است ، بامداد كردم بر فطرت اسلام وكلمهء اخلاص و بر ملت ابراهيم ودين محمد ، وان شاء الله به همين عقيده زنده باشم وبميرم ، بار خدايا تا هر چه مرا زنده دارى بدان زنده بدار ، و چون مرا بميرانى به همين بميران ، وآنگاه كه مرا برانگيزى به همين برانگيزانم ، و من بدان وسيله خوشنودى تو وپيروى از راه تو را ميجويم ، تو را پشتيبان خود ساخته وكارم را به تو واگذاردم ، آل محمد پيشوايان منند وپيشوايانى جز آنها ندارم ، به آنها اقتداء كنم و آنان را دوست و سرپرست خود دانم و از ايشان پيروى كنم ، بار خدايا آنان را اولياء ( دوستان وسرپرستان ) من در دنيا و آخرت قرار ده ، ومرا چنان كن كه دوستانشان را دوست ، ودشمنانشان را دشمن گيرم در دنيا و آخرت ومرا با پدرانم بصالحين ملحق ساز .\r\nتوضيح - اين دعا چنانچه از جملات آن معلوم است از دعاهاى صبح است ومرحوم فيض ( ره ) نيز آن را در وافى در دعاهاى صبح ذكر كرده است .\r\n22 - صفوان از شخصى نقل مىكند كه او گويد به امام صادق عليه السلام عرضكردم : به من دعائى بياموز كه هر گاه صبح كردم و هر گاه شام نمودم آن را بگويم ، گويد : فرمود : بگو : « الحمد لله الذى يفعل ما يشاء ولا يفعل ما يشاء غيره ، الحمد لله كما يحب الله ان يحمد الحمد كما هو اهله ، اللهم ادخلنى في كل خير ادخلت فيه محمد وآل محمد ، واخرجنى من كل سوء اخرجت منه محمدا وآل محمد و صلى الله على محمد وآل محمد » .\r\n","description":"","footnote":"","page_name":" 301 ","page_number":301},
  {"content":"\r\n23 - حضرت صادق عليه السلام فرمود : هر چه را واگذارى اين دعا را وامگذار كه در هر صبح وشام بخوانى ( وترجمهء آن دعا اينست : ) « بار خدايا بامداد كردم و در اين بامداد و در اين روز از تو آمرزش خواهم براى هر كس كه شايستهء رحمت تو است ، و از آنان كه شايستهء دورى از رحمت تو هستند بيزارى جويم ، در اين روز و در اين بامداد از آنان كه ما در ميان آنها هستيم از مشركان و آنچه مىپرستند ، اينان مردمان بد وتبهكارى هستند ، بار خدايا آنچه در اين بامداد و در اين روز از آسمان بر زمين فرود آورى بركتى بر دوستانت وعذابى بر دشمنانت ساز ، بار خدايا دوست دار هر كه دوستت دارد دشمن دار هر كه با تو دشمنى كند ، بار خدايا هر گاه خورشيد بيرون آيد و هر گاه پنهان شود ( آن روز را ) براى من با منيت و ايمان بپايان رسان ، بار خدايا مرا و پدر و مادر مرا بيامرز وبآنان ترحم كن چنانچه مرا در كودكى پروريدند بار خدايا مؤمنين ومؤمنات ومسلمين ومسلمات را از زنده ومرده شان بيامرز ، بار خدايا تو بسرانجام وجايگاه ايشان دانائى ، بار خدايا پيشواى مسلمانان را بپناه ايمان محافظت كن ، واو را يارى كن يارى پيروزى بخشى ، وبفتح آسانى او را فاتح فرما ، و براى او و براى ما سلطنت پيروزمندانه اى مقرر ساز ، بار خدايا فلان و فلان وگروههاى پراكنده اى كه با رسول تو وزعما وپيشوايان پس از او وپيروانشان مخالفت كردند از رحمت خود دور ساز ، وفزونى فضل تو را خواستارم ، واعتراف بدان چه از نزدت آمده وتسليم در برابر دستورت ، و نگهدارى بر آنچه امر فرمودى خواهانم ، و در برابر آنها جايگزينى نجويم وببهاى اندك نفروشم ، بار خدايا مرا در زمرهء آنان كه هدايت فرموده اى هدايت فرما ، و از شر آنچه مقدر\r\n","description":"","footnote":"","page_name":" 302 ","page_number":302},
  {"content":"\r\nكرده اى نگهدارى كن ، ( 1 ) تو حكم كنى و بر تو حكومتى نيست ، هر كه تو را دوست بدارد خوار نگردد برتر و بلند مقامى ، منزهى اى پروردگار خانهء كعبه ، دعاى مرا بپذير ، و آنچه بدان بدرگاهت تقرب جويم از نيكى آن را براى من چند برابر كن ، ورحمتى از سوى خود با پاداش بزرگى بما بده ، پروردگارا چه نيكو آزمايشم كردى و چه عطاى بزرگى به من دادى ، و چه عافيت طولانى به من كرامت كردى و چه بسيار بر من ( از گناهان ) پوشاندى ، پس از آن تو است سپاس بسيار و پاك و با بركت باندازهء آنچه آسمانها و زمين بگيرد ، و پر از آنچه خداى من خواهد ، هر آن مقدار كه دوست دارد وخشنود شود و چنانچه شايسته ذات اوست كه صاحب جلالت وكرامت است « .\r\n24 - حماد بن عثمان گويد : شنيدم حضرت صادق عليه السلام ميفرمود : هر كه هنگامى كه نماز صبح را ميخواند صد بار بگوئد : « ما شاء الله كان لا حول ولا قوة الا با لله العلى العظيم »\r\nدر آن روز چيزى كه او را ناخوش آيد نبيند .\r\n25 - حضرت صادق عليه السلام فرمود : هر كس پشت نماز صبح و نماز مغرب هفت بار بگويد بسم الله الرحمن الرحيم ، لا حول ولا قوة الا با لله العلى العظيم »\r\nخداى عز وجل از او هفتاد نوع از انواع بلا را دور كند كه آسانترين آنها بادهاى بد ( چون عفونت اعضاى كه بوى بد دهد ) وپيسى وديوانگى است ، و اگر شقى باشد از شقاوت بيرون آيد و ( نامش ) در ( طومار ) سعادتمندان نوشته شود .\r\n","description":"","footnote":"","page_name":" 303 ","page_number":303},
  {"content":"\r\n26 - و در روايت سعدان از ابى بصير مانند همين حديث رسيده جز اينكه در اين حديث فرمايد آسانترين آن بلاها ديوانگى وخوره وپيسى است و اگر شقى باشد من اميدوارم كه خداى عز وجل او را بسعادت برگرداند .\r\n27 - و از حضرت أبى الحسن ( موسى بن جعفر يا فرزندش حضرت رضا عليهما السلام ) مانند اين حديث روايت شده ، جز اينكه آن حضرت فرموده است : ( هر كه ) اين ذكر را سه بار چون بامداد كند بگويد ، و سه بار چون شام كند ، نه از شيطان بترسد و نه از سلطان ، و نه از پيسى و نه از خوره ، ونفرموده هفت بار و حضرت ابو الحسن عليه السّلام فرموده است : و من آن را صد بار ميگويم .\r\n28 - حضرت صادق عليه السلام فرمود : چون نماز صبح و مغرب را خواندى هفت بار بگو : «\r\nبسم الله الرحمن الرحيم : لا حول ولا قوة الا با لله العلى العظيم »\r\nزيرا همانا هر كس آن را بگويد ديوانگى وخوره وپيسى وهفتاد نوع ( ديگر ) از انواع بلا به او نرسد .\r\n29 - و حضرت ابو الحسن عليه السّلام ( حضرت كاظم - و يا حضرت رضا عليهما السلام ) فرمود : چون نماز مغرب را خواندى پايت را نكش و با كسى سخن مگو تا صد بار بگوئى : « بسم الله الرحمن الرحيم ، لا حول ولا قوة الا با لله العلى العظيم »\r\nوصد بار هم پس از نماز صبح بگو ، پس هر كه آن را گويد خداوند از او صد نوع از انواع بلا دفع كند كه از آن انواع است : پيسى وخوره و ( بلائى كه از ) شيطان وسلطان ( رسد ) .\r\n","description":"","footnote":"","page_name":" 304 ","page_number":304},
  {"content":"\r\n\r\n30 - عبد الله بن ابراهيم جعفرى گويد : از حضرت ابو الحسن عليه السّلام شنيدم كه ميفرمود : چون شام كنى وببينى كه خورشيد در پنهان شدن و پشت كردن است پس بگو : « بسم الله الرحمن الرحيم ، الحمد لله الذى * ( لَمْ يَتَّخِذْ وَلَداً ولَمْ يَكُنْ لَه شَرِيكٌ فِي الْمُلْكِ ) * الحمد لله الذى يصف ولا يوصف ، ويعلم ولا يعلم * ( يَعْلَمُ خائِنَةَ الأَعْيُنِ و ما تُخْفِي الصُّدُورُ ) * ، اعوذ بوجه الله الكريم وباسم الله العظيم من شر ما ذرأ و ما برأ و من شر ما تحت الثرى ، و من شر ما ظهر و ما بطن و من شر ما كان في الليل والنهار ، و من شر أبى مرة ( كنيهء شيطانست ) و ما ولد و من شر الرسيس و من شر ما وصفت و ما لم أصف فالحمد لله رب العالمين »\r\nآن حضرت عليه السّلام يادآور شد كه اين دعا سبب امان است از ( حيوانات ) درنده و از شيطان رجيم وذريه اش .\r\nفرمود : كه امير المؤمنين عليه السّلام چون صبح ميكرد سه بار ميفرمود : « سبحان الله الملك القدوس » - ( سپس ميفرمود ) - : « اللهم انى اعوذ بك من زوال نعمتك و من تحويل عافيتك و من فجأة نقمتك و من درك الشقاء و من شر ما سبق في الكتاب ، اللهم انى أسألك بعزة ملكك وشدة قوتك وبعظيم سلطانك بقدرتك على خلقك » .\r\n31 - حضرت صادق عليه السّلام فرمود : همانا دعا پيش از آفتاب زدن و پيش از غروب آن سنت ( وروشى ) است واجب ( وثابت ) هنگام سپيده دم وهنگام مغرب ده بار ميگوئى : « لا إله الا الله وحده لا شريك له له الملك وله الحمد يحيى ويميت ويميت ويحيى وهو حى لا يموت بيده الخير وهو على كل شىء قدير »\r\nو ","description":"","footnote":"","page_name":" 305 ","page_number":305},
  {"content":"\r\nميگوئى ده بار : « اعوذ با لله السميع العليم * ( مِنْ هَمَزاتِ الشَّياطِينِ وأَعُوذُ بِكَ رَبِّ أَنْ يَحْضُرُونِ ) * ، ان الله هو السميع العليم »\r\nپيش از آفتاب زدن و پيش از غروب ، و اگر فراموش كردى آن را قضا ميكنى چنانچه نماز را قضا ميكنى هر گاه فراموش كنى .\r\nتوضيح - مجلسى ( ره ) گويد : اين حديث ضعيف است و كسى را هم نديده ام كه بخاطر اين حديث قائل بوجوب اين ذكر در صبح وشام شده باشد جز جمع كم واندكى از متأخرين از محدثين ، و بنا بر اين مقصود از سنة واجبة يعنى لازمه ومؤكدة ( نه واجب به معناى فرض و آنچه در اصطلاح فقهاء است ) و در آخر حديث هم كه فرمايد : او را مانند نماز كه فراموش كنى اگر فراموش شد قضا كن « مجلسى ( ره ) گويد : احتمال دارد مقصود نماز واجب باشد ومحتمل است مقصود نماز مستجب باشد ( پس اين جمله نيز دلالتى بر وجوب نكند چنانچه در بارهء نمازهاى مستحبى مانند نماز شب هم دستور به قضاى آن در روز در صورت فراموشى رسيده است ) .\r\n32 - محمد بن مروان از حضرت صادق عليه السّلام حديث كند كه فرمود : بگو : « استعيذ با لله من الشيطان الرجيم واعوذ با لله ان يحضرون ، ان الله هو السميع العليم »\r\nوبگو : « لا إله الا الله وحده لا شريك له يحيى ويميت وهو على كل شىء وقدير »\r\nگويد : مردى به آن حضرت عرضكرد : ( گفتن ) آن فرض شده ومحدود است ؟ فرمود : آرى فرض شده ومحدود است ، پيش از آفتاب زدن ده بار و پيش از غروب نيز ده بار ميگوئى و اگر چيزى از آن از تو فوت شد از شب يا از روز آن را قضا كن .\r\nشرح - مجلسى ( ره ) گويد : اين روايت نيز ( مانند حديث گذشته از جهت سند ) ضعيف است - وسپس گويد : « فرض » در اصطلاح اخبار آن چيزى است كه وجوب آن از قرآن ظاهر گشته ، و در برابرش سنت آن چيزى است كه وجوب آن از سنت ظاهر شود ، و گاهى نيز فرض اطلاق گردد بر آنچه رجحان آن از كتاب ظاهر شود خواه واجب باشد وخواه مستحب و در مقابلش سنت نيز گاهى بر اعم از واجب اطلاق شود سپس كلمات اهل لغت را در معناى فرض ذكر مىكند كه گفته اند : فرض به معناى توقيت وقراءة وسنت و\r\n","description":"","footnote":"","page_name":" 306 ","page_number":306},
  {"content":"\r\nواجب . . . . آمده آنگاه گويد : اكنون كه معانى فرض را دانستى از نظر عرف ولغت بنا بر اين استدلال به اين احاديث براى واجب بودن اين دو ذكر مشكل است ، خصوص با ضعيف بودن بيشتر آنها ، و اگر واجب بودند سزاوار بود كه در روايات متواترى آمده باشد مانند فريضه ها و نمازهاى واجب روزانه ، با اينكه اين دو ذكر به حد استفاضه نيز كه در باره نافله هاى روزانه هست به اين حد نيز نرسيده و از لحاظ اصطلاح خبرى مستفيض هم نيست . گذشته از اينكه در هيچ خبرى تهديد بر ترك آنها وارد نشده با اينكه لازمهء واجب شدن چيزى همان تهديد بر ترك آنست ، و همچنين اختلافات بسيارى كه در خود آن دو ذكر هست قرينهء بر استحباب آن دو مىباشد .\r\n33 - حضرت صادق عليه السّلام فرمود : برخى از دعاها است كه سزاوار است اگر صاحبش فراموش كرد آن را قضا كند ، پس از بامداد ده بار ميگويد : « لا إله الا الله وحده لا شريك له ، له الملك وله الحمد يحيى ويميت ويميت ويحيى وهو حى لا يموت بيده الخير [ كله 
  ] وهو على كل شىء قدير »\r\nوده بار ميگويد : « اعوذ با لله السميع العليم »\r\nپس هر گاه چيزى از آن را فراموش كرد بر او است كه قضا كند .\r\n34 - محمد بن مسلم گويد : از حضرت باقر عليه السّلام در بارهء تسبيح پرسيدم ؟ فرمود : من از تسبيح چيز مقرر وموظفى جز تسبيح حضرت فاطمه عليها السلام ندانم ( وسراغ ندارم ) وده بار پس از طلوع فجر ميگوئى : « لا إله الا الله وحده لا شريك له ، له الملك وله الحمد [ يحيى ويميت 
  ] وهو على كل شىء قدير »\r\nو هر چه خواهى تسبيحات مستحبه را بگو .\r\nشرح - مجلسى ( ره ) گويد : مقصود از موظف : چيزى است كه داراى عدد مخصوص وهيئت خاصى باشد كه بر آن افزوده نشود و از آن كم نگردد ، يا مقصود اينست كه آن از سنتهاى تأكيدشده اى است كه ترك آن سزاوار نيست مگر براى عذر شديد و مواظبت بر آن لازم است .\r\nو در جملهء « ويسبح ما شاء تطوعا »\r\nگويد : گويا مقصود از تسبيح در اينجا چيزى است كه اعم از « سبحان الله » و امثال آن باشد ، بلكه هر چيزى كه دلالت بر بزرگوارى و دور كردن خداوند از عيوب و آنچه راهنمائى\r\n","description":"","footnote":"","page_name":" 307 ","page_number":307},
  {"content":"\r\nبر جلالت او كند از ذكرها و تكبيرها را شامل گردد ، وتطوع در عرف اخبار ومحدثين غالبا بر آن مستحباتى اطلاق گردد كه از سنتهائى نباشد كه رسول خدا ( ص ) بر آنها مواظبت داشت ، چون نافله هاى روزانه ، وروزهء سه روزه در هر ماه و مانند آن ، و از اين روى صدوق ( ره ) در كتاب فقيه براى روزهء ساليانه يك باب منعقد كرده و براى روزهء تطوع بابى ديگر ، و از خاصيتهاى سنتها آن است كه چون فوت شد قضا شود .\r\nو چون اين مطلب را فهميدى پس بدان كه امام عليه السلام در اين فرمايش به دو چيز اشاره فرموده : ( 1 ) اينكه اين دو ذكر كه موظف وسنت است منافاتى با استحباب ساير اذكار ندارد . ( 2 ) اينكه اين دو ذكر از سنتهاى اكيده است ولى ساير ذكرها از تطوعات است .\r\n35 - ابو عبيدهء حذاء گويد : حضرت باقر عليه السّلام فرمود : هر كه هنگام زدن سپيده ده بار بگويد : «\r\nلا إله الا الله وحده لا شريك له ، له الملك وله الحمد يحيى ويميت [ ويميت ويحيى 
  ] وهو حى لا يموت بيده الخير وهو على كل شىء قدير »\r\nوده بار بگويد : « و صلى الله على محمد وآل محمد »\r\nو سى و پنج بار تسبيح ( سبحان الله ) بگويد ، و سى و پنج بار «\r\nلا إله الا الله ) * « بگويد ، و سى و پنج بار « الحمد لله »\r\nبگويد در آن بامداد در زمرهء غافلين ( وبىخبران ) نوشته نشود ، و چون در شب آن را گويد در آن شب از جملهء غافلين نوشته نشود .\r\n36 - محمد بن فضيل گويد : به حضرت جواد عليه السلام نوشتم ودرخواست كردم كه دعائى به من بياموزد ؟ پس آن حضرت به من نوشت : چون صبح كنى وشام كنى بگو : « الله ألله الله ربى الرحمن الرحيم لا اشرك به شيئا »\r\nو اگر بر آن بيفزائى نيك است ( يا بهتر است ) سپس به آنچه خواهى از حاجت خود دعا كن ، زيرا كه اين دعا باذن خداى تعالى براى هر چيز سود دهد ، و خدا هر چه خواهد همان كند .\r\n37 - داود رقى از حضرت صادق عليه السلام حديث كند كه فرمود : از اين دعا دست بر مدار كه\r\n","description":"","footnote":"","page_name":" 308 ","page_number":308},
  {"content":"\r\nسه مرتبه چون بامداد كنى ، و سه مرتبه چون شام كنى ( بخوانى ) : « اللهم اجعلنى في درعك الحصينة التى تجعل فيها من تريد »\r\nزيرا پدرم ( ع ) ميفرمود : اين از دعاهاى گنجينه شده است ( كه در گنجينهء دعاهاى مؤمنين باشد ) .\r\n38 - ابو حمزه گويد : به حضرت باقر عليه السلام عرضكردم : خداى تعالى از اين گفتار چه مقصودى دارد ( كه فرمايد ) : « وابراهيم كه وفا كرده است » ( سورهء نجم آيه 37 ) فرمود : ( مقصودش ) كلماتى بوده كه ابراهيم در ( گفتن ) آنها مبالغه ميكرده ( وبسيار ميگفته ) عرضكردم : آنها چيست ؟ فرمود : هر گاه صبح ميكرد سه بار ميگفت : « اصبحت وربى محمود ، اصبحت لا اشرك با لله شيئا ولا أدعو معه الها ، ولا اتخذ من دونه اوليا »\r\nو چون شام ميكرد سه بار ميگفت . فرمود : پس خداى عز وجل در قرآنش اين آيه را نازل فرمود : « وابراهيم كه وفادارى كرد » عرض كردم : در بارهء حضرت نوح چه قصد كرده كه فرموده : « همانا بود او بندهء سپاسگزار » ( سورهء اسراء آيه 3 ) فرمود : كلماتى بود كه ( نوح ) در گفتن آنها مبالغه ميكرد ، عرضكردم : آنها چه بود ؟ فرمود : چون صبح ميكرد ميگفت : « اصبحت اشهدك ما أصبحت بى من نعمة او عافية في دين او دنيا فإنها منك وحدك لا شريك لك ، فلك الحمد على ذلك ، ولك الشكر كثيرا »\r\nكه هر گاه صبح ميكرد سه بار آن را ميگفت ، و چون شام ميكرد سه بار ميگفت ، عرضكردم : از اينكه در بارهء يحيى فرمايد : « ومهربانيى از نزد ما و پاكى » ( سورهء مريم آيهء 12 ) چه قصد كرده ؟ فرمود : مهرورزى خداوند است ، گويد : عرضكردم : تا چه حد مهر خداوند بر او بود ؟ فرمود : تا به جائى كه هر گاه ميگفت پروردگارا ، خداى عز وجل ميفرمود : بله اى يحيى .\r\n","description":"","footnote":"","page_name":" 309 ","page_number":309},
  {"content":"\r\n\r\nباب دعاى هنگام خوابيدن وهنگام بيدار شدن\r\n1 - حضرت صادق عليه السلام فرمود : هر كس هنگامى كه ببستر خواب ميرود سه بار بگويد : « الحمد لله الذى على فقهر والحمد الله الذى بطن فخبر والحمد لله الذى ملك فقدر والحمد لله الذى يحيى الموتى ويميت الاحياء وهو على كل شىء قدير »\r\nاز گناهان بيرون آيد مانند روزى كه مادر او را زائيده .\r\n2 - ونيز آن حضرت عليه السّلام فرمود : چون يكى از شماها ببستر خود رود پس بگويد : « اللهم انى احتبست نفسى عندك فاحتبسها في محل رضوانك ومغفرتك وان رددتها [ الى بدنى 
  ] فارددها مؤمنة عارفة به حق اوليائك حتى تتوفاها على ذلك » .\r\n3 - يحيى بن ابى العلاء گويد : حضرت صادق عليه السّلام را رسم چنين بود كه هنگام خواب ميفرمود : « آمنت با لله وكفرت بالطاغوت ، اللهم احفظنى في منامى وفي يقظتى » .\r\n4 - محمد بن مروان از حضرت صادق عليه السلام حديث كند كه فرمود : آيا شما را آگاه نكنم به آنچه رسم رسول خدا ( ص ) بود كه چون ببستر خواب ميرفت آن را مىگفت ؟ عرضكردم : چرا ، فرمود آية الكرسى را ميخواند ومىفرمود : « بسم الله آمنت با لله وكفرت بالطاغوت ، اللهم احفظنى في منامى\r\n","description":"","footnote":"","page_name":" 310 ","page_number":310},
  {"content":"\r\nوفي يقظتى » .\r\n\r\n5 - حضرت صادق عليه السّلام فرمود : امير المؤمنين عليه السلام مىفرمود : « اللهم انى اعوذ بك من الاحتلام و من سوء الاحلام وان يلعب بى الشيطان في اليقظة والمنام » . توضيح - اين دعائى است كه براى جلوگيرى از احتلام خوانده شود وترجمهء آن چنين است : « بار خدايا به تو پناه مىبرم از احتلام و از خوابهاى بد ، و از اينكه شيطان با من در خواب وبيدارى بازى كند » و از آنجائى كه يكى از نشانه هاى ائمهء معصومين صلوات الله عليهم اجمعين محتلم نشدن ومستولى نشدن شيطان بر آنها است چه در خواب و چه در بيدارى از اين رو مرحوم مجلسى ( ره ) گويد : گويا اين دعا براى تعليم ديگران بوده يا براى اظهار عجز وتواضع ونيازمندى بدرگاه خداى تعالى .\r\n6 - حضرت صادق عليه السّلام فرمود : ( يكى از جاهائى كه ) تسبيح حضرت فاطمه زهرا عليها السلام ( گفتن آن وارد است ) هنگامى است كه بخوابگاه خود رفتى ، پس سى و چهار بار الله اكبر بگو ، و سى و سه بار الحمد لله ، و سى و سه بار سبحان الله ، وبخوان آية الكرسى ومعوّذتين را ( دو سورهء * ( قُلْ أَعُوذُ بِرَبِّ النَّاسِ ) * - و * ( قُلْ أَعُوذُ بِرَبِّ الْفَلَقِ ) * ) وده آيه از اول سورهء صافات وده آيه از آخر آن را .\r\n7 - شهاب بن عبد ربه از برادر داود بن فرقد خواهش كرد كه از حضرت صادق عليه السّلام ( براى رفع گرفتارى كه برايش رخ داده بود ) پرسشى كند ( ودستورى بگيرد ) و ( گرفتاريش اين بود كه ) گفت : به آن حضرت عرض كن كه زنى است كه شبها ( بخواب من مىآيد ) در خواب مرا بهراس مياندازد حضرت فرمود : به او بگو : تسبيحى بساز و سى و چهار بار الله اكبر بگو و سى و سه بار سبحان الله\r\n","description":"","footnote":"","page_name":" 311 ","page_number":311},
  {"content":"\r\nو سى و سه بار الحمد لله ، وده بار بگو : « لا إله الا الله وحده لا شريك له ، له الملك وله الحمد يحيى ويميت ويميت ويحيى ، بيده الخير وله اختلاف الليل والنهار وهو على كل شىء قدير ) * « .\r\n8 - معاوية بن وهب گويد : شبى يكى از پسران حضرت صادق عليه السّلام نزد او آمد وگفت : پدر جان ميخواهم بخوابم ، فرمود : پسر جانم بگو : « اشهد ان لا إله الا الله وان محمدا ( ص ) عبده ورسوله ، اعوذ بعظمة الله واعوذ بعزة الله واعوذ بقدرة الله واعوذ بجلال الله واعوذ بسلطان الله ، ان الله على كل شىء قدير واعوذ بعفو الله واعوذ بغفران الله واعوذ برحمة الله من شر السامة والهامة و من شر كل دابة صغيرة او كبيرة بليل او نهار و من شر فسقة الجن والانس و من شر فسقة العرب والعجم و من شر الصواعق والبرد ، اللهم صل على محمد عبدك ورسولك »\r\nمعاوية گويد : آن كودك هنگامى كه نام پيغمبر ( ص ) برده شد گفت : « الطيب المبارك » حضرت فرمود : آرى پسر جانم\r\nالطيب المبارك . شرح - يعنى آن كودك بنام پيغمبر ( ص ) كه رسيد از پيش خود بدان افزود : « الطيب المبارك » آن حضرت آن را تقرير كرد و بر گفتن آن تحسين فرمود كه آرى پسر جانم آن را بگو .\r\n9 - مفضل بن عمر گويد : حضرت صادق به من فرمود : اگر بتوانى هيچ شبى نخوابى تا بيازده كلمه پناه ببرى ، عرضكردم : مرا از آن ( يازده كلمه ) آگاه فرما ، فرمود . بگو : « اعوذ بعزة الله ، واعوذ بقدرة الله ، واعوذ بجلال الله ، واعوذ بسلطان الله ، واعوذ بجلال الله ، واعوذ بدفع الله ، وأعوذ ","description":"","footnote":"","page_name":" 312 ","page_number":312},
  {"content":"\r\nبمنع الله ، واعوذ بجمع الله ، واعوذ بملك الله ، واعوذ بوجه الله ، واعوذ برسول الله ( ص ) من شر ما خلق وبرأ وذرأ »\r\nوبدان پناه گير هر زمان كه خواهى . ( يعنى اختصاص بوقت معينى ندارد در هر وقت از شب و روز بخوانى خوبست ) .\r\n10 - خالد بن نجيح گويد : حضرت صادق عليه السلام ميفرمود : هر گاه ببستر خود رفتى بگو : « بسم الله وضعت جنبى الايمن [ لله 
  ] على ملة ابراهيم حنيفا لله مسلما و ما انا من المشركين » .\r\n11 - جراح مدائنى از حضرت صادق عليه السّلام حديث كند كه فرمود : چون يكى از شماها شب از خواب برخاست پس بگويد : « سبحان رب النبيين واله المرسلين و رب المستضعفين ، والحمد لله الذى يحيى الموتى وهو على كل شىء قدير »\r\nخداى عز وجل فرمايد : بندهء من راست گفت وشكر گزارد .\r\nتوضيح - مجلسى ( ره ) گويد : « المستضعفين » در جملهء « رب المستضعفين » مقصود ائمه طاهرين عليهم السلام هستند كه مخالفين آنان را مستضعف كردند و اشاره است بآيهء شريفه : * ( ونُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الأَرْضِ ) * . . . ومحتمل است آن را تعميم داد كه شيعيانشان را نيز شامل گردد .\r\n12 - زراره از حضرت باقر عليه السّلام حديث كند كه فرمود : چون شب از خواب برخاستى بگو : « الحمد لله الذى رد على روحى لا حمده وأعبده »\r\nو چون بانگ خروس را شنيدى بگو : « سبوح قدوس رب الملائكة والروح سبقت رحمتك غضبك لا إله الا انت وحدك عملت سوءا وظلمت نفسى فاغفر لي فإنه لا يغفر الذنوب الا أنت »\r\nو چون برخاستى در كرانه هاى آسمان نگاه كن وبگو : « اللهم لا يوارى منك ليل داج ولا سماء\r\n","description":"","footnote":"","page_name":" 313 ","page_number":313},
  {"content":"\r\nذات ابراج ولا ارض ذات مهاد ولا ظلمات بعضها فوق بعض ولا بحر لجّيّ تدلج بين يدى المدلج من خلقك تعلم خائنة الأعين و ما تخفى الصدور غارت النجوم ونامت العيون وانت الحى القيوم لا تأخذك سنة ولا نوم سبحان ربى رب العالمين واله المرسلين والحمد لله رب العالمين » .\r\n13 - عبد الرحمن بن حجاج گويد : رسم حضرت صادق عليه السلام اين بود كه چون آخر شب برميخاست بانك برميداشت چنان كه اهل خانه مىشنيدند وميگفت : « اللهم اعنى على هول المطلع ، ووسع على ضيق المضجع وارزقنى خير ما قبل الموت وارزقنى خير ما بعد الموت » . توضيح - مجلسى ( ره ) گويد : بلند كردن بانگ حضرت براى اين بوده كه بيدار شود هر كه ميخواهد بيدار شود ، و برخيزد هر كه ميخواهد برخيزد ، و در اين حديث اشاره باينست كه جايز است انسان ديگرى را براى عبادت بيدار كند در صورتى كه راضى باشد .\r\n14 - على بن ابراهيم در حديث مرفوعى ( كه سند را بمعصوم رسانده ) حديث كند كه فرمود : چون خواستى بخوابى ميگوئى : « اللهم ان امسكت نفسى فارحمها وان ارسلتها فاحفظها » .\r\n\r\n15 - ابو اسامة گويد : شنيدم از حضرت صادق عليه السلام كه مىفرمود : هر كس هنگامى كه ببستر خواب ميرود صد بار * ( قُلْ هُوَ الله أَحَدٌ ) * را بخواند خداوند گناهان گذشتهء او را تا پنجاه سال بيامرزد ، يحيى گويد : اين مطلب را از سماعة پرسيدم ؟ گفت : ابو بصير براى من حديث كرد وگفت : شنيدم كه\r\n","description":"","footnote":"","page_name":" 314 ","page_number":314},
  {"content":"\r\nحضرت صادق عليه السّلام اين را فرمود : وفرمود : اى ابا محمد ( كينهء ابو بصير است ) هر آينه اگر تو آن را تجربه كنى مييابى كه درست است .\r\nشرح - يعنى در خواب مييابى ، يا آثار آن را در بيدارى مىبينى چون نورانى شدن دل وتوفيق وهدايت ، يا حالات غريبه وكمالات عجيبه اى براى خوانندهء آن ظاهر گردد ، يا بتجربه رسيده است كه پس از پنجاه سال براى كسى كه مواظبت برخواندنش كند بلائى به او نرسد وبگرفتارى دچار نشود و اين نشانهء آمرزش گناهان او است زيرا بلاها كفارهء گناهان است ، اينها احتمالاتى است كه مرحوم مجلسى ( ره ) ذكر كرده وسپس گويد : پوشيده نماند كه بيشتر اين احتمالات بعيد است .\r\n16 - ابن قداح گويد : حضرت صادق عليه السّلام فرمود : رسم رسول خدا ( ص ) اين بود كه چون در بستر خواب ميرفت ميفرمود : « اللهم باسمك أحيا وباسمك أموت »\r\nو چون از خواب برميخاست ميفرمود : « الحمد لله الذى احيانى بعد ما امانتى واليه النشور » . گويد : و حضرت صادق عليه السلام فرمود : هر كس هنگام خوابيدنش سه بار آية الكرسى را بخواند ، و همچنين آيه اى كه در سورهء آل عمران است : * ( شَهِدَ الله أَنَّه لا إِله إِلَّا هُوَ والْمَلائِكَةُ ) * . . . - آيهء 18 وآيهء سخره ( كه آيهء 54 از سورهء اعراف است ) وآيهء سجده را ( كه مشهور بنا بگفته مرحوم مجلسى دو آيهء آخر سورهء حم سجده است ، وبرخى گفته اند آيهء چسبيده بآيهء سجده اى است كه در سورهء الم سجده است - يعنى آيهء 16 - سپس گويد : و احتياط جمع است ) - ( پس ) - دو شيطان بر او گمارده شود كه او را از مردهء شياطين محافظت كنند چه بخواهند و چه نخواهند ، و با آن دو سى نفر فرشته باشند كه خداى را حمد كنند و تسبيح و تهليل و تكبير گويند ، و براى آن بنده آمرزش خواهند تا از خواب بيدار شود ، و ثواب آنها همه از آن اوست .\r\n17 - حضرت صادق عليه السلام فرمود : هيچ كس نيست كه ( آيهء ) آخر سورهء كهف ( يعنى\r\n","description":"","footnote":"","page_name":" 315 ","page_number":315},
  {"content":"\r\nآيه * ( قُلْ إِنَّما أَنَا بَشَرٌ مِثْلُكُمْ ) * . . . . را هنگام خوابيدنش بخواند جز اينكه در هر ساعتى كه بخواهد از خواب بيدار شود .\r\n18 - ونيز آن حضرت عليه السّلام فرمود : كه رسول خدا ( ص ) فرموده : هر كه بخواهد مقدارى از شب را ( براى عبادت ) برخيزد ، ببستر خواب كه رود ، بگويد : « [ بسم الله 
  ] اللهم لا تؤمنى مكرك ولا تنسنى ذكرك ، ولا تجعلنى من الغافلين ، اقوم ساعة كذا و كذا »\r\n( و بجاى كذا و كذا ساعتى كه مىخواهد برخيزد بگويد ) پس خداى عز وجل فرشته اى به دو گمارد تا او را در همان ساعت از خواب بيدار كند .\r\n\r\nباب دعاى هنگام بيرون رفتن از منزل\r\n1 - ابو حمزه گويد : حضرت صادق عليه السّلام را ديدم كه هنگامى كه ميخواست از منزل بيرون رود لبانش را ميجنبانيد و بر در خانه ايستاده بود ، عرضكردم : من شما را ديدم كه هنگامى كه از منزل بيرون آمدى لبانت را مىجنبانيدى آيا چيزى گفتى ؟ فرمود : آرى همانا انسان چون از منزل بيرون رود هنگامى كه خواهد بيرون رود سه بار بگويد : « الله اكبر »\r\nو سه بار بگويد : « با لله اخرج و با لله أدخل وعلى الله أتوكل »\r\n( سپس گويد : ) « اللهم افتح لى في وجهى هذا بخير واختم لى بخير وقني شر كل دابة انت آخِذٌ\r\n","description":"","footnote":"","page_name":" 316 ","page_number":316},
  {"content":"\r\nبِناصِيَتِها إِنَّ رَبِّي عَلى صِراطٍ مُسْتَقِيمٍ »\r\nپيوسته در ضمانت خداى عز وجل مىباشد تا خداوند او را به جائى كه بوده است برگرداند . وبسند ديگر اين حديث را از أبى حمزه روايت كرده است .\r\n2 - ونيز ابو حمزه ثمالى گويد : بدر خانهء حضرت على بن الحسين عليهما السلام آمدم وهنگامى رسيدم كه آن حضرت از خانه بيرون ميرفت ، پس فرمود : « بسم الله آمنت با لله وتوكلت على الله » سپس فرمود : اى ابا حمزه بنده چون از خانه اش بيرون رود شيطان سر راه او آيد ، پس همين كه « بسم الله » گويد دو فرشتهء ( موكل بر او ) گويند : كفايت شدى ، و همين كه گويد : « آمنت با لله » گويند : راهنمائى شدى ، و چون گويد : « * ( تَوَكَّلْتُ عَلَى الله ) * » گويند : نگهدارى شدى ، وشيطانها از او دور شوند وبرخى از آنها ببرخى گويند : چگونه ما راه داريم به كسى كه راهنمائى وكفايت و نگهدارى شده ، گويد : سپس فرمود : بار خدايا امروز آبروى من از آن تو است ، سپس فرمود : اى ابا حمزه اگر تو مردم را رها كنى آنها تو را رها نكنند ، و اگر تو آنها را ترك گوئى آنها ترا ترك نگويند ، عرضكردم : پس من چه كنم ؟ فرمود : از آبروى خود به آنها بده و آن را براى روز احتياج ونياز خود ذخيره كن .\r\n\r\nشرح - مجلسى ( ره ) در آنجا كه حضرت فرموده : « اللهم ان عرضى لك اليوم . . » . يعنى خدايا آبروى من امروز از آن تو است « گويد : يعنى من بخاطر تو متعرض آن كس كه آبرويم را بريزد نشوم يا باينكه او را عفو كنم و يا براى تقيه جواب او را ندهم .\r\nوفيض ( ره ) گويد : يعنى من آبروى خود را بخاطر تو مباح كردم پس اگر غيبت مرا كردند يا ببدى مرا ياد كردند از آنها گذشتم و در عوض اجر آن را در قيامت از تو خواهم ، زيرا تو دستور بعفو و گذشت دادى ، و در حديث وارد شده كه روز قيامت ندا شود : هر كه بر خدا مزدى دارد برخيزد ، پس برنخيزد جز آن كس كه در دنيا گذشت وعفو داشته ، و از پيغمبر ( ص ) حديث شده كه فرمود : آيا\r\n","description":"","footnote":"","page_name":" 317 ","page_number":317},
  {"content":"\r\nشما عاجزيد كه چون أبى ضمضم باشيد كه هر گاه از خانه بيرون ميرفت ميگفت : بار خدايا من آبروى خود را بمردم صدقه دادم يعنى من در بارهء آن روز قيامت داد خواهى نكنم ، و اين باعث نشود كه غيبت آن حضرت بر مردمان حلال شود زيرا به مجرد مباح كردن انسان آبروى خود را براى مردم حقش ساقط نشود زيرا اين گذشت از چيزى است كه هنوز ثابت نشده ، جز اينكه وعده اى است كه سزاوار است بدان وفا كند خصوص اگر براى خدا قرار دهد .\r\nمجلسى ( ره ) به اين كلام فيض ( ره ) ايراد كند : كه در خصوص مورد حديث كه امام عليه السلام است عفو و گذشت سودى ندارد زيرا مذمت وغيبت امام كفر است و گذشت آنها در رفع عقاب سودى ندارد ، وشفاعت او را هم نكنند زيرا شفاعت نكنند جز از كسى كه خدا از او خوشنود باشد و كافر پسنديدهء نزد خداوند و مورد خشنودى نيست .\r\nوبرخى از حاشيه نويسان وافى گويد : وجه مباح نبودن آبروى مردم نه آنست كه فيض ( ره ) گفته است بلكه شايد وجهش اين باشد كه غيبت چون از فواحش ديگرى است كه شارع بانجام آن در خارج به هيچ گونه راضى نيست مانند زنا ومحرمات ديگر ، و اين مانند آنست كه كسى بگويد : من بر تو مباح كردم كه مرا بكشى ، يا دست مرا جدا كنى ، پس چنانچه آن جايز نيست اين نيز روا نيست ، زيرا غيبت و مانند آن داراى دو جنبه است يكى حق خدائى و ديگر حق بنده و با اسقاط حق بنده حق خداوندى ساقط نگردد .\r\n3 - ابو حمزه گويد : اجازه شرفيابى از حضرت باقر عليه السلام خواستم ( ديدم ) آن حضرت بنزد من بيرون آمد ولبانش ميجنبد ، به او عرضكردم ( كه آنچه ميفرمودى چه بود ) فرمود : آن را متوجه شدى اى ثمالى ؟ عرضكردم : آرى فدايت شوم ، فرمود : همانا به خدا سوگند من بكلامى تكلم كردم كه هيچ كس بدان لب نگشايد جز اينكه خدا كفايت كند از كار دنيا وآخرتش آنچه كه او را اندوهگين ساخته ، گويد عرضكردم : مرا از آن آگاه فرما ، فرمود : آرى هر گه بگويد هنگامى كه از خانه اش بيرون آيد : « بسم الله حسبى الله توكلت على الله ، اللهم انى أسألك خير امورى كلها وأعوذ بك من خزى الدنيا وعذاب الآخرة »\r\nخداوند او را از آنچه اندوهگينش كرده از كارهاى دنيا وآخرتش كفايت كند .\r\n","description":"","footnote":"","page_name":" 318 ","page_number":318},
  {"content":"\r\n4 - ابو بصير از حضرت باقر عليه السلام حديث كند كه فرمود : هر كس هنگامى كه از در خانه اش بيرون ميرود بگويد : « اعوذ بما عاذت به ملائكة الله من شر هذا اليوم الجديد الذى اذا غابت شمسه لم تعد من شر نفسى و من شر غيرى و من شر الشياطين و من شر من نصب لاولياء الله و من شر الجن والانس و من شر السباع والهوام و من شر ركوب المحارم كلها ، اجير نفسى با لله من كل شر »\r\nخداوند او را بيامرزد وتوبه اش بپذيرد ومهمش را كفايت كند ، و از بدى او را جلوگيرى كند و از شر او را نگهدارد .\r\n5 - معاوية بن عمار از حضرت صادق عليه السلام حديث كند كه فرمود : هر گاه ( خواستى ) از منزلت بيرون روى بگو : « بسم الله توكلت على الله ، لا حول ولا قوة الا با لله ، اللهم انى أسألك خير ما خرجت له واعوذ بك من شر ما خرجت له ، اللهم اوسع على من فضلك ، واتمم علي نعمتك ، واستعملنى في طاعتك واجعل رغبتى فيما عندك ، وتوفنى على ملتك وملة رسولك صلى الله عليه وآله » .\r\n6 - ابو خديجه گويد : هر گاه حضرت صادق عليه السلام از خانه بيرون ميرفت ميفرمود : « اللهم بك خرجت ولك اسلمت وبك آمنت وعليك توكلت ، اللهم بارك لى في يومى هذا وارزقنى فوزه وفتحه ونصره وطهوره وهداه وبركته واصرف عنى شره وشر ما فيه ، بسم الله و با لله والله اكبر والحمد لله رب العالمين ،\r\n","description":"","footnote":"","page_name":" 319 ","page_number":319},
  {"content":"\r\n\r\nاللهم انى قد خرجت فبارك لى في خروجى وانفعنى به »\r\nگويد : و چون وارد منزل هم مىشد همين را مىفرمود .\r\nتوضيح - ( مجلسى ( ره ) گويد : يعنى با مختصر تغييرى همين دعا را مىخواند و بجاى « خرجت » و « قد خرجت »\r\nو « في خروجى »\r\nدخلت وقد دخلت وفي دخولى ميفرمود .\r\n7 - حضرت رضا عليه السلام فرمود : هر گاه پدرم از منزل بيرون ميرفت ميگفت : « بسم الله الرحمن الرحيم خرجت بحول الله وقوته لا بحول منى ولا قوتى بل بحولك وقوتك يا رب متعرضا لرزقك فأتنى به في عافية » .\r\n8 - حضرت رضا عليه السلام فرمود : هر كس هنگامى كه از خانه اش بيرون ميرود ده بار سورهء * ( قُلْ هُوَ الله أَحَدٌ ) * بخواند پيوسته در حفظ خداوند و نگهدارى او است تا به خانه اش برگردد .\r\n9 - صباح حذاء گويد : حضرت ابو الحسن ( موسى بن جعفر ) عليهما السلام فرمود : چون آهنگ مسافرت كردى بر در خانه ات بايست ، وسورهء حمد را از جلو رو و از طرف راست و چپ بخوان ، ونيز سورهء * ( قُلْ هُوَ الله أَحَدٌ ) * را از پيش رو و از طرف راست وچپت بخوان ، ونيز سورهء * ( قُلْ أَعُوذُ بِرَبِّ النَّاسِ ) * وسورهء * ( قُلْ أَعُوذُ بِرَبِّ الْفَلَقِ ) * را از جلو و از راست وچپت بخوان سپس بگو : « اللهم احفظنى واحفظ ما معى وسلمنى و سلم ما معى ، وبلغنى وبلغ ما معى بلاغا حسنا »\r\nسپس فرمود : آيا ديده اى كه مرد محفوظ ماند ولى آنچه با اوست محفوظ نماند ؟ و خودش سالم بماند و آنچه با او است سالم نماند ؟ و خودش به منزل برسد و آنچه با اوست نرسد ؟\r\n","description":"","footnote":"","page_name":" 320 ","page_number":320},
  {"content":"\r\nتوضيح - مجلسى ( ره ) گويد : اين فرمايش از حضرت در دنبالهء دعا « اما رأيت . . . » براى بيان فائدهء ضميمه كردن « ما معى » در فقرات دعا است .\r\n10 - ابو حمزه گويد : حضرت باقر عليه السلام هر گاه از خانه بيرون ميرفت ميفرمود : « بسم الله خرجت وعلى الله توكلت لا حول ولا قوة الا با لله » .\r\n11 - صباح حذاء از حضرت موسى بن جعفر عليهما السلام حديث كند گويد كه فرمود : اى صباح اگر هر گاه مردى از شما آهنگ سفرى ميكرد بر در خانه اش روى خود را بجانب آنجائى كه ميخواهد برود متوجه ميكرد ، وسورهء حمد را از پيش رو و از سمت راست وچپش ميخواند ونيز معوّذتين يعنى دو سورهء * ( قُلْ أَعُوذُ بِرَبِّ النَّاسِ ) * و * ( قُلْ أَعُوذُ بِرَبِّ الْفَلَقِ ) * را از پيش رو و طرف راست وچپش ميخواند ، و همچنين سورهء * ( قُلْ هُوَ الله أَحَدٌ ) * را از پيش رو وسمت راست وچپش ميخواند ، ونيز آية الكرسى را از پيش رو وجانب راست وچپش ميخواند ، وسپس بگويد : « اللهم احفظنى واحفظ ما معى وسلمنى و سلم ما معى وبلغنى وبلغ ما معى ببلاغك الحسن الجميل »\r\nهر آينه خداوند او را و هر چه همراه اوست حفظ كند ، واو را با هر چه همراه او است سالم دارد ، واو را با هر چه همراه اوست به منزل رساند ، آيا ديده اى كه مرد خودش محفوظ ماند ولى آنچه با اوست حفظ نشود ؟ و خودش به مقصد رسد ولى آنچه با اوست به مقصد نرسد ؟ و خودش سالم ماند ولى آنچه با او است سالم نماند .\r\n12 - حسن بن جهم از حضرت رضا عليه السلام حديث كند كه فرمود : چون ( خواستى ) از منزلت بيرون روى در سفر باشد يا در حضر بگو : « بسم الله آمنت با لله تَوَكَّلْتُ عَلَى الله ، ما شاء الله لا حول ولا قوة الا\r\n","description":"","footnote":"","page_name":" 321 ","page_number":321},
  {"content":"\r\nبا لله »\r\nپس شياطين به او برخورند وباز گردند و فرشتگان بر وى آنها بزنند و بگويند : چه راهى شما به دو داريد در صورتى كه او نام خدا را برده و به او ايمان آورده و بر او توكل كرده و گفته است \r\n« ما شاء الله لا حول ولا قوة الا با لله » باب دعا پيش از نماز\r\n1 - حضرت صادق عليه السلام فرمود : كه امير المؤمنين عليه السلام ميفرمود : هر كه اين كلام را بگويد با محمد وآل محمد خواهد بود ، هنگامى كه ( براى نماز ) برخيزد پيش از اينكه شروع به نماز و ( تكبيرة الاحرام ) كند ( بگويد ) « اللهم انى أتوجه اليك بمحمد وآل محمد وأقدمهم بين يدى صلاتى وأتقرب بهم اليك فاجعلنى بهم وجيها في الدنيا والآخرة و من المقربين مننت على بمعرفتهم فاختم لى بطاعتهم ومعرفتهم وولايتهم فإنها السعادة واختم لى بها فانك على كل شىء قدير »\r\nسپس نماز ميخوانى و چون از نماز فارغ شدى بگوئى اللهم اجعلنى مع محمد وآل محمد في كل عافية وبلاء واجعلنى مع محمد وآل محمد في كل مثوى ومنقلب ، اللهم اجعل محياى محياهم ومماتى مماتهم واجعلنى معهم في المواطن كلها ، ولا تفرق بينى وبينهم انك على كل شىء قدير » .\r\n2 - و در حديث مرفوعى ( كه سندش بمعصوم رسد ) فرمود : پيش از آنكه وارد در نماز شوى گوئى ","description":"","footnote":"","page_name":" 322 ","page_number":322},
  {"content":"\r\n« اللهم انى اقدم محمدا نبيك صلى الله عليه وآله بين يدى حاجتى وأتوجه به [ اليك 
  ] في طلبتى فاجعلنى بهم وجيها في الدنيا والآخرة و من المقربين ، اللهم اجعل صلاتى بهم متقبله وذنبى بهم مغفورا ودعائى بهم مستجابا يا أرحم الراحمين » .\r\n3 - صفوان جمال گويد : من ( هنگام نماز ) خدمت حضرت صادق عليه السلام بودم كه پيش از تكبيرة الاحرام روبروى قبله ايستاد وگفت : « اللهم لا تؤيسنى من روحك ولا تقنطنى من رحمتك ولا تؤمنى مكرك فإنه لا يأمن مكر الله الا القوم الخاسرون »\r\n( يعنى بار خدايا مرا از رحمت خود محروم مساز و از مهر خود نااميدم مكن ، و از مكر وكيفر خود آسوده خاطرم منما زيرا از مكر خدا آسوده خاطر نشوند جز مردمان زيان كار ) گويد : من عرضكردم : قربانت من اين دعا را از هيچ كس پيش از شما نشنيدم فرمود : همانا از بزرگترين گناهان كبيره در نزد خداوند نااميدى از رحمت خدا وآسوده خاطر بودن از كيفر ومكر خدا است .\r\nشرح - مجلسى ( ره ) گويد : مكر خدا همانند استدراج است كه دلش آسوده گردد و از مجازات خداوند در معصيتش نترسد ، ومعتقد باشد كه گناهش آمرزيده است ، زيرا اين اعتقاد دروغ پنداشتن وعيدهاى خدا است ، و اين خوشگمانى به خدا نيست ، زيرا خوشگمانى آنست كه عمل كند وآمرزش خواهد و گمان داشته باشد كه عملش مقبول درگاه است و پيش از اين گفته شد .\r\n\r\nباب دعا دنبال نمازها\r\n1 - حضرت صادق عليه السّلام فرمود : امير المؤمنين صلوات الله عليه چون از نماز ظهر فارغ ميشد\r\n","description":"","footnote":"","page_name":" 323 ","page_number":323},
  {"content":"\r\nميگفت : « اللهم انى اتقرب اليك بجودك وكرمك واتقرب اليك بمحمد عبدك ورسولك وأتقرب اليك بملائكتك المقربين وانبيائك المرسلين وبك ، اللهم انت الغنى عنى وبي الفاقة اليك ، وانت الغنى وأنا الفقير اليك ، أقلتنى عثرتى وسترت على ذنوبى فاقض لى اليوم حاجتى ولا تعذبنى بقبيح ما تعلم منى ، بل عفوك وجودك يسعنى »\r\nفرمود : پس به سجده مىافتاد وميگفت : « يا اهل التقوى و يا اهل المغفرة يا بر يا رحيم أنت أبر بي من أبى وامى و من جميع الخلائق أقبلنى بقضاء حاجتى مجابا دعائى ، مرحوما صوتى ، قد كشفت أنواع البلايا عنى » .\r\n2 - حضرت صادق عليه السّلام فرمود : هر كه چون نماز مغرب را خواند سه بار بگويد : « الحمد لله الذى يفعل ما يشاء ولا يفعل ما يشاء غيره »\r\nخير بسيارى به او داده شود .\r\n3 - در حديثى مرفوع ( كه سند بمعصوم عليه السلام رسيده ) فرمود : پس از نماز مغرب و عشاء ميگوئى : « اللهم بيدك مقادير الليل والنهار ، ومقادير الدنيا والآخرة ، ومقادير الموت والحيوة ، ومقادير الشمس والقمر ، ومقادير النصر والخذلان ، ومقادير الغنى والفقر ، اللهم بارك لى في دينى ودنياى وفي جسدى واهلى وولدى ، اللهم ادرأ عنّي شر فسقة العرب والعجم والجن والانس واجعل منقلبى الى خير دائم\r\n","description":"","footnote":"","page_name":" 324 ","page_number":324},
  {"content":"\r\nونعيم لا يزول » .\r\n4 - ونيز در حديثى مرفوع معصوم عليه السلام فرمود : هر كه پس از هر نمازى با دست راست ريش خود را بگيرد و سه بار بگويد : « يا ذا الجلال والاكرام ارحمنى من النار »\r\nو دست چپ را بلند كند و كف آن را برابر آسمان گيرد ، سپس سه بار بگويد : « اجرنى من العذاب الاليم »\r\nسپس دست را از ريش خود دور كند و به طرف آسمان بلند كند بطورى كه كف آن را برابر آسمان گيرد ، و بگويد : « يا عزيز يا كريم يا رحمان يا رحيم »\r\nسپس دستها را بگرداند و ( دوباره ) كفهاى آن دو را به آسمان كند و سه بار بگويد : « اجرنى من العذاب الاليم »\r\n- ( سپس بگويد : ) « صلى على محمد وآل محمد والملائكة والروح »\r\nآمرزيد شود و خدا از او خوشنود گردد ، و تا هنگام مردنش همهء خلايق بآمرزشخواهى براى او بوى احسان كنند ، بلكه همهء جن و انس بدان وسيله به او نيكى كنند .\r\nفرمود : و چون از تشهد فارغ شدى ( يعنى سلام نماز را دادى - چون سلام تابع تشهد اخير است چنانچه مجلسى ( ره ) گويد پس دستهاى خود را بلند كن وبگو : « اللهم اغفر لى مغفرة عزما جزما لا تغادر ذنبا ولا ارتكب بعدها محرما ابدا وعافنى معافاة لا بلوى بعدها ابدا ، واهدنى هدى لا اضل بعده أبدا ، وانفعني يا رب بما علمتنى واجعله لى ولا تجعله على وارزقنى كفافا ورضنى به يا رباه وتب على يا الله يا الله يا الله يا رحمان يا رحمان يا رحمان يا رحيم يا رحيم يا رحيم ، ارحمنى من النار ذات السعير وابسط على من سعة رزقك واهدنى لما اختلف فيه من الحق باذنك واعصمنى من الشيطان الرجيم وابلغ محمد صلى الله عليه وآله عنى تحية كثيرة وسلاما واهدنى بهداك ، واغننى بغناك واجعلنى من اوليائك المخلصين و صلى الله على محمد\r\n","description":"","footnote":"","page_name":" 325 ","page_number":325},
  {"content":"\r\nوآل محمد آمين »\r\nفرمود : هر كه اين دعا را پس از هر نمازى بخواند خداوند روحش را در گور او بوى باز گرداند وزنده گردد و روزى داده شود و در نعمت وشادى باشد تا روز قيامت .\r\n5 - ونيز حديث را بمعصوم رسانده كه فرمود : پس از نماز صبح گوئى : « اللهم لك الحمد حمدا خالدا مع خلودك ، ولك الحمد حمدا لا منتهى له دون رضاك ولك الحمد حمدا لا امد له دون مشيتك ، ولك الحمد حمدا لا جزاء لقائله إلا رضاك ، اللهم لك الحمد واليك المشتكى وأنت المستعان ، اللهم لك الحمد كما أنت أهله ، الحمد لله بمحامده كلها على نعمائه كلها حتى ينتهى الحمد الى حيث ما يحب ربى ويرضى »\r\nونيز ميگوئى پس از نماز صبح پيش از آنكه سخنى بگوئى : « الحمد لله ملء الميزان ومنتهى الرضا وزنة العرش ، وسبحان الله ملء الميزان ومنتهى الرضا وزنة العرش ، والله أكبر ملء الميزان ومنتهى الرضا وزنة العرش ، ولا إله الا الله ملء الميزان ومنتهى الرضا وزنة العرش »\r\nو چهار بار آن را تكرار ميكنى سپس ميگوئى : « اللهم أسألك مسألة العبد الذليل ان تصلى على محمد وآل محمد وان تغفر لنا ذنوبنا وتقضى لنا حوائجنا في الدنيا والآخرة في يسر منك وعافية » . توضيح - مجلسى ( ره ) در فرمايش حضرت عليه السلام « تعيد ذلك اربع مرات »\r\nكه فرمود چهار مرتبه آن را تكرار ميكنى گويد : از قبيل تأكيد است نه تأسيس يعنى مقصود اين است كه آن فقرات را ( يعنى ملء الميزان ومنتهى الرضا وزنة عرشك را ) چهار مرتبه همانطور كه خود معصوم عليه السلام فرمود دنبال هر يك از « الحمد لله وسبحان الله والله اكبر ولا إله الا الله » ميخوانى نه اينكه تمامى اين دعا را چهار مرتبه ميخوانى ، گرچه برخى از اصحاب هم اين طور استنباط كرده اند و آن را تأسيس گرفته اند .\r\n6 - محمد بن فرج گويد : حضرت جواد عليه السّلام اين دعا را به من نوشت و آن را به من آموخت وفرمود ","description":"","footnote":"","page_name":" 326 ","page_number":326},
  {"content":"\r\nهر كه آن را پس از نماز صبح بخواند حاجتى نخواهد جز اينكه برايش ميسر گردد ، وخداوند مهم او را كفايت كند ( و آن دعا اينست : ) «\r\nبسم الله و با لله و صلى الله على محمد وآله * ( وأُفَوِّضُ أَمْرِي إِلَى الله إِنَّ الله بَصِيرٌ بِالْعِبادِ ، فَوَقاه الله سَيِّئاتِ ما مَكَرُوا ) * * ( ، لا إِله إِلَّا أَنْتَ ، سُبْحانَكَ إِنِّي كُنْتُ مِنَ الظَّالِمِينَ فَاسْتَجَبْنا لَه ونَجَّيْناه مِنَ الْغَمِّ وكَذلِكَ نُنْجِي الْمُؤْمِنِينَ ) * * ( ، حَسْبُنَا الله ونِعْمَ الْوَكِيلُ ، فَانْقَلَبُوا بِنِعْمَةٍ مِنَ الله وفَضْلٍ لَمْ يَمْسَسْهُمْ سُوءٌ ) * ، ما شاء الله لا حول ولا قوة الا با لله [ العلى العظيم 
  ] ما شاء الله لا ما شاء الناس ، ما شاء الله وان كره الناس ، حسبى الرب من المربوبين ، حسبى الخالق من المخلوقين ، حسبى الرازق من المرزوقين ، حسبى الذى لم يزل حسبى منذ قط ، حسبى * ( الله الَّذِي لا إِله إِلَّا هُوَ ) * * ( ، عَلَيْه تَوَكَّلْتُ وهُوَ رَبُّ الْعَرْشِ الْعَظِيمِ ) * « . ) * وفرمود : چون از نماز واجب فارغ شدى پس بگو : ( ودعائى دستور داد كه ترجمه اش اينست ) « خشنودم كه خدا پروردگارم باشد و محمد ( ص ) پيغمبرم باشد ، واسلام دينم باشد و قرآن كتابم و فلان و فلان ( ونام امامان را ببرد ) امامان من باشند ، بار خدايا ولى تو فلان ( ونام امام زمان عليه السلام را ببرد ) است پس او را از برابر و از پشت سر و از راست و چپ و بالاى سر وپائين پايش نگهدارى فرما ، وعمرش را دراز كن ، واو را بأمر خود قائم كن ، ويارىكنندهء دينت قرارش ده ، و به او بنما آنچه را دوست دارد و آنچه چشمش را روشنى بخشد در بارهء خودش وفرزندانش وخاندان ومالش و در بارهء شيعيان ودشمنانش ، وبدشمنانش بنما چيزى را كه بدان بترسند و به او بنما در بارهء دشمنانش چيزى كه او دوست دارد وچشمش را بدان وسيله روشنى بخش ، ودرد دلهاى ما و سينه هاى مؤمنين را شفا بخش » .\r\nفرمود : و چون پيغمبر ( ص ) از نماز فارغ ميشد ميخواند ( دعائى را كه ترجمه اش چنين است ) ","description":"","footnote":"","page_name":" 327 ","page_number":327},
  {"content":"\r\n« بار خدايا بيامرز براى من آنچه پيش كرده ام و آنچه بتأخير انداخته ام و آنچه نهان كردم و آنچه عيان نمودم ، واسراف مرا در بارهء خودم بيامرز و آنچه تو بدان داناترى ، بار خدايا تو پيش اندازى ، و تو پساندازى ، معبودى جز تو نيست ، به حق دانائيت بر غيب وتوانائيت بر همهء خلق ( سوگند ) تا آنگاه كه زندگى را برايم بهتر دانى مرا زنده دار ، وآنگاه كه مرگ را برايم بهتر دانى جانم را بگير ، بار خدايا من از تو خواهم ترس از تو را در پنهانى وعيان ، وسخن حق را در حال خشم وخشنودى ، وميانه روى را در حال فقر وتوانگرى ، و از تو خواهم نعمتى كه فانى نشود وروشنى چشمى كه منقطع نگردد و از تو خواهم راضى بودن به قضا وميمنت مرگ را پس از زندگى ، وگوارائى زندگى را پس از مرگ ولذت ديدارت وشوق زيارت ولقايت را بىآنكه زيانى ضرر زننده يافته اى گمراه كننده به من رسد ، بار خدايا ما را بآرايش ايمان بياراى ، وراهنمايانى هدايت شده قرارمان ده ، بار خدايا ما را در زمرهء كسانى كه رهبرى كردى رهبرى فرما ، بار خدايا من از تو خواهم تصميم بپايدارى در كار وبراه راست شدن را ، و از تو خواهم توفيق شكرگزارى نعمتت وعافيتى نيكو وپرداخت حقت را ، و از تو خواهم بار پروردگارا دلى سالم وزبانى راستگو و از تو آمرزش خواهم از آنچه ميدانى و از تو خواهم بهتر آنچه دانى ، وپناه برم بخودت از بدى آنچه ( نسبت به من ) ميدانى زيرا كه تو ميدانى و ما نميدانيم وتوئى علام الغيوب » .\r\n7 - سيف بن عميره گويد : شنيدم از حضرت صادق عليه السلام كه فرمود : جبرئيل عليه السّلام آنگاه كه يوسف در زندان بود نزد وى آمد و به او گفت : اى يوسف در عقب هر نمازى بخوان ( اين\r\n","description":"","footnote":"","page_name":" 328 ","page_number":328},
  {"content":"\r\nدعا را ) : « اللهم اجعل لى فرجا ومخرجا وارزقنى من حيث احتسب و من حيث لا احتسب » .\r\n\r\nتوضيح - مجلسى ( ره ) گويد : و گفته شده كه خداوند به جزء اول اين دعا او را از زندان آزاد كرد ، وبجزء دومش او را بسلطنت رسانيد .\r\n8 - حضرت صادق عليه السّلام فرمود : هر كه اين كلمات را در نزد هر نماز واجبى بخواند خودش وخانه اش و مال وفرزندش محفوظ بماند ( و دعا اينست ) : « اجير نفسى و مالى وولدى واهلى ودارى وكل ما هو منى با لله الواحد الاحد الصمد الذى لم * ( يَلِدْ ولَمْ يُولَدْ ولَمْ يَكُنْ لَه كُفُواً أَحَدٌ ) * ، وأجير نفسى و مالى وولدى وكلما هو منى * ( بِرَبِّ الْفَلَقِ مِنْ شَرِّ ما خَلَقَ ) * ( و تا آخر سوره بخواند - ) و * ( بِرَبِّ النَّاسِ ) * ( و تا به آخر سورهء * ( قُلْ أَعُوذُ بِرَبِّ النَّاسِ ) * بخواند - وآية الكرسى را با به آخر بخواند ( يعنى بگويد و اجير نفسى و مالى وولدى [ وأهلى ودارى 
  ] وكل ما هو منى با لله * ( الَّذِي لا إِله إِلَّا هُوَ ) * الحى القيوم . . . تا به آخر ) .\r\n9 - معاوية بن عمار ( از حضرت صادق عليه السلام واحتمالا از حضرت موسى بن جعفر عليه السّلام ) حديث كند كه فرمود : هر كه سه بار دنبال نماز واجب بگويد : « يا من يفعل ما يشاء ولا يفعل ما يشاء احد غيره »\r\nسپس درخواستى كند به او داده شود هر چه درخواست كرده .\r\n10 - سعيد بن يسار گويد : حضرت صادق عليه السّلام فرمود : همين كه نماز مغرب را گزاردى ، پس دست خود را به پيشانيت بكش و سه بار بگو : « بسم الله الذى لا إله الا هو عالم الغيب والشهادة الرحمن الرحيم ،\r\n","description":"","footnote":"","page_name":" 329 ","page_number":329},
  {"content":"\r\nاللهم اذهب عنى الهم والغم والحزن » .\r\n11 - محمد جعفى از پدرش حديث كند كه گفت : من بسيار به درد چشم مبتلا ميشدم پس از اين درد به حضرت صادق عليه السّلام شكايت كردم فرمود : آيا دعائى به تو نياموزم كه براى دنيا وآخرتت ( سودمند باشد ) ودرد چشم تو را كفايت كند ؟ عرضكردم : چرا : فرمود : پس از نماز صبح و نماز مغرب ميگوئى ، « اللهم انى أسألك به حق محمد وآل محمد عليك صل على محمد وآل محمد واجعل النور في بصرى والبصيرة في دينى واليقين في قلبى والاحلاص في عملى والسلامة في نفسى والسعة في رزقى والشكر لك ابدا ما ابقيتنى » .\r\n\r\nتوضيح - مجلسى ( ره ) گويد : اين دعا با كوتاهى واختصارش از دعاهاى جامعى است كه حاجتهاى دنيا و آخرت را در بردارد . . . سپس يك يك آنها را شمرده و شرح دهد .\r\n12 - ابو جعفر شامى گويد : مردى در شام كه نامش هلقام بن أبى هلقام بود براى من حديث كرد كه خدمت حضرت موسى بن جعفر عليهما السلام رفتم ، به او عرضكردم : فدايت شوم يك دعاى جامعى براى دنيا و آخرت به من بياموز كه كوتاه باشد ، فرمود : پس از نماز صبح تا آفتاب زدن بگو : « سبحان الله العظيم وبحمده استغفر الله وأسأله من فضله » . هلقام گويد : من از همهء فاميلم حالم بدتر بود ( و در اثر خواندن اين دعا ) از مردى ندانسته به من ارثى رسيد كه من گمان نداشتم ميان من و آن مرد خويشاوندى باشد ، واكنون من از تمام فاميلم زندگانيم بهتر است ، و اين نيست جز بواسطهء آن دعائى كه آقايم حضرت موسى -\r\n","description":"","footnote":"","page_name":" 330 ","page_number":330},
  {"content":"\r\nابن جعفر عليهما السلام به من آموخت .\r\nشرح - مجلسى ( ره ) در فرمايش حضرت كه فرمود : « پس از نماز صبح تا طلوع آفتاب بگو . . . » دو احتمال ميدهد : يكى اينكه مقصود اين باشد كه اين دعا را در تمامى اين مدت بخوان وتكرار كن ، ديگر اينكه مقصود بيان وقت اين دعا است كه موقع گفتن آن از بعد از نماز صبح است تا آفتاب زدن ، سپس گويد : و احتمال اولى روشنتر است .\r\n\r\nباب دعا براى روزى\r\n1 - معاوية بن عمار گويد : از حضرت صادق عليه السّلام خواهش كردم كه دعائى براى روزى به من بياموزد .\r\nپس دعائى به من آموخت كه من بهتر از آن براى جلب روزى نديدم ، فرمود : « اللهم ارزقنى من فضلك الواسع الحلال الطيب رزقا واسعا حلالا طيبا بلاغا للدنيا والآخرة ، صبا صبا ، هنيئا مريئا ، من غيرك ولا من من أحد [ من 
  ] خلقك إلا سعة من فضلك الواسع فانك قلت : » واسألوا الله من فضله « فمن فضلك أسأل و من عطيتك أسأل ، و من يدك الملاء أسأل » .\r\n2 - ابو بصير گويد : به حضرت صادق عليه السّلام عرضكردم : من رسيدن روزيم را كند ميشمارم ( و روزى من بكندى ميرسد و به نظر خودم بيش از آن هم نخواهد رسيد ؟ ) آن حضرت در خشم شد سپس به من فرمود بگو : « اللهم انك تكفلت برزقى ورزق كل دابة ، يا خير مدعو و يا خير من اعطى ، و يا خير من سئل و يا افضل مرتجى افعل بى كذا و كذا »\r\n( و بجاى كذا و كذا حاجت خود را در مقدار زياد شدن روزى بگويد ) .\r\n","description":"","footnote":"","page_name":" 331 ","page_number":331},
  {"content":"\r\n3 - اسماعيل بن عبد الخالق گويد : مردى از اصحاب پيغمبر ( ص ) ( چندى ) به خدمت آن حضرت ( ص ) نيامد ، ( و پس از مدتى ) خدمتش رسيد ، رسول خدا ( ص ) به او فرمود : چه چيز تو را از ما دور كرده بود ؟\r\nعرضكرد : بيمارى وندارى ، به او فرمود : آيا به تو نياموزم دعائى كه خداوند از تو بيمارى وندارى را دور سازد ؟ عرض كرد : چرا يا رسول الله ، فرمود : بگو : « لا حول ولا قوة الا با لله [ العلى العظيم 
  ] توكلت على الحى الذى لا يموت والحمد لله الذى لم يتخذ [ صاحبة ولا 
  ] * ( وَلَداً ولَمْ يَكُنْ لَه شَرِيكٌ فِي الْمُلْكِ ولَمْ يَكُنْ لَه وَلِيٌّ مِنَ الذُّلِّ وكَبِّرْه تَكْبِيراً ) * »\r\nگويد : پس درنگى نكرد ( وطولى نكشيد ) كه خدمت پيغمبر ( ص ) بازگشت وعرضكرد : اى رسول خدا خداوند بيمارى وندارى را از من برد .\r\n4 - زيد شحام از حضرت باقر عليه السّلام حديث كند كه فرمود : براى خواستن روزى ( از خداوند ) در نماز واجب در سجده بگو : « يا خير المسئولين و يا خير المعطين ارزقنى وارزق عيالى من فضلك الواسع فانك ذو الفضل العظيم » .\r\n5 - ابو بصير گويد : به حضرت صادق عليه السلام از نيازمندى وتنگدستى شكايت كردم و از او خواستم كه دعائى براى طلب روزى به من بياموزد ، پس آن حضرت دعائى به من آموخت كه از آن زمان كه بوسيلهء آن دعا كردم نيازمند نگشتم ، فرمود : پس از نماز شب در سجده بگو : « يا خير مدعو و يا خير مسئول و يا اوسع من أعطى و يا خير مرتجى ، ارزقنى وأوسع على من رزقك ، سبب لى رزقا من قبلك ، انك على\r\n","description":"","footnote":"","page_name":" 332 ","page_number":332},
  {"content":"\r\nكل شىء قدير » .\r\n6 - حضرت باقر عليه السلام فرمود : مردى خدمت پيغمبر ( ص ) رسيد وعرضكرد : اى رسول خدا من مردى هستم عيالمند وقرضدار ، وحالم سخت شده ، پس دعائى به من بياموز كه با آن بدرگاه خداى عز وجل دعا كنم تا به من روزى دهد به مقدارى كه با آن قرضم را ادا كنم وبوسيلهء آن بر ( مخارج ) نانخورها وعيالم كمك جويم ، پس رسول خدا ( ص ) فرمود : اى بندهء خدا وضوى خوب وكاملى بساز ، وسپس دو ركعت نماز بگزار و ركوع و سجودش را كامل ونيكو بجاى آر ، سپس ( پس از فراغت از نماز ) بگو : « يا ماجد يا واحد يا كريم [ يا دائم 
  ] أتوجه اليك بمحمد نبيك نبى الرحمة ( ص ) يا محمد يا رسول الله انى أتوجه بك الى الله ربك وربى و رب كل شىء ان تصلى على محمد و اهل بيته وأسألك نفحة كريمة من نفحاتك وفتحا يسيرا ورزقا واسعا ألم به شعثى ، وأقضى به دينى واستعين به على عيالى » .\r\n7 - حضرت صادق عليه السلام فرمود : رسول خدا ( ص ) اين دعا را ( براى زياد شدن روزى آموخت : « يا رازق المقلين ، يا راحم المساكين ، يا ولى المؤمنين ، يا ذا القوة المتين ، صلى على محمد و اهل بيته وارزقنى وعافنى واكفنى ما أهمنى » .\r\n8 - معمر بن خلاد گويد : از حضرت رضا عليه السلام شنيدم كه ميفرمود : حضرت باقر عليه السّلام\r\n","description":"","footnote":"","page_name":" 333 ","page_number":333},
  {"content":"\r\nمردى را ديد كه ميگويد : « بار خدايا من از روزى حلال تو خواستارم » حضرت باقر عليه السلام به او فرمود : تو قوت ( و روزى ) پيغمبران را خواستار شدى بگو : « بار خدايا من از تو روزى فراوان پاكيزه اى از روزيت را خواستارم » .\r\n9 - احمد بن محمد بن ابى نصر گويد : به حضرت رضا عليه السلام عرضكردم : فدايت شوم خداى عز وجل را بخوان ( و دعا كن ) كه روزى حلال به من روزى كند ، فرمود : آيا ميدانى حلال چيست ؟ عرضكردم آنچه نزد ما است از در آمد پاك است ، فرمود : على بن الحسين عليهما السلام ميفرمود : حلال قوت ( و روزى ) برگزيدگانست ، سپس فرمود : ( بار خدايا ) از تو از روزى فراوانت خواستارم « .\r\n10 - مفضل بن مزيد از حضرت صادق عليه السلام حديث كند كه فرمود : بگو « اللهم اوسع على في رزقى وامدد لى في عمرى واجعل لى ممن تنتصر به لدينك ولا تستبدل بى غيرى » .\r\n11 - ونيز از حضرت موسى بن جعفر عليهما السلام دعائى براى روزى روايت كرده ( و آن اينست ) : « يا الله يا الله يا الله أسئلك به حق من حقه عليك عظيم أن تصلى على محمد وآل محمد وان ترزقنى العمل بما علمتنى من معرفة حقك وان تبسط على ما حظرت من رزقك » .\r\n12 - ابو بصير گويد : به حضرت صادق عليه السلام عرضكردم : ما رسيدن روزى را بكندى ميدانيم حضرت در خشم شد وفرمود : بگو : « اللهم انك تكفلت برزقى ورزق كل دابة فيا خير من دعى\r\n","description":"","footnote":"","page_name":" 334 ","page_number":334},
  {"content":"\r\nو يا خير من سئل و يا خير من اعطى و يا افضل مرتجى افعل بى كذا و كذا »\r\n( و بجاى افعل بى كذا و كذا حاجت خود را ذكر كند ) .\r\n13 - حضرت صادق عليه السلام فرمود : كه على بن الحسين عليهما السلام اين دعا را ميخواند ( كه ترجمه اش چنين است ) : بار خدايا از تو خواهم معيشت خوبى كه بدان وسيله بهمهء حوائجم نيرو بگيرم و در اين دوران زندگى بدان وسيله بآخرتم رسم ، بدون آنكه مرا در آن بخوشگذرانى وادار كنى تا در نتيجه سركش شوم يا بر من تنگ گيرى كه بدبخت شوم ، روزى مرا از روزى حلال خود وسيع گردان و از باران فضلت بر من فرو ريز ، ونعمتى پيوسته وعطائى بىمنت ( به من ده ) سپس بواسطهء زيادى آن مرا از شكر آن باز مدار كه خرمى آن مرا به خود سرگرم سازد ، ودرخشندگى شكوفه هايش مرا گول زند ( يا گمراه سازد ) و كمى آن مرا دچار مساز كه رنج تحصيل آن مرا از كردار وعبادتم باز دارد واندوه بدست آوردنش سينه ام را فرا گيرد ، بار خدايا چندان روزى به من بده براى بىنيازى از بدان خلقت ، ووسيله اى باشد كه مرا بخشنودى ( يا رضوانت ) برساند ، واى خداى من به تو پناه برم از شر دنيا وشر آنچه در آنست ، دنيا را بر من زندان مساز ، وجدائى آن را اندوه من مكن ، مرا از فتنه هايش بيرون بر بدانسان كه مورد پسند باشم ، وكردارم مورد پذيرش باشد كه بخانهء جاويدان زندگى و محل سكونت نيكانم برساند ، و بجاى دنياى فانى نعمتهاى خانهء باقى را به من ارزانى كن ، بار خدايا من به تو پناه برم از تنگدستى وسختى وپريشانيهاى دنيا وحملهء شياطين وسلاطين آن و از شكنجه هايش ، و از ستم آنكه در اين دنيا به من ستم كند .\r\nبار خدايا هر كه به من كيد كند با او كيد كن ، و هر كه آهنگ من كند آهنگ او كن ، وتيغ\r\n","description":"","footnote":"","page_name":" 335 ","page_number":335},
  {"content":"\r\nآن كس كه به روى من تيغ كشد تيغش را كند نما ، ( 1 ) و آتش آن كس كه براى من آتش افروزد خاموش ساز ، ومكر مكركنندگان را از من كفايت كن ، و چشم كافران را از توجه به من از بيخ درآور ، واندوه آن كس كه اندوهش را بر من وارد كند كفايت نما ، وشر حسودان را از من باز دار ، و با آرامش خود مرا از آن نگهدار ، وزره نگهبان خود را به من بپوشان ، ومرا در پردهء پوشانندهء خود مستور دار ، وحالم را اصلاح كن وگفتارم را بكردارم تصديق كن ( يعنى كردارم را گواه راست گفتارم كن ) و در بارهء خاندان ومالم بركت به من ده « .\r\n\r\nباب دعا براى دين ووام\r\n1 - وليد بن صبيح گويد : به حضرت صادق عليه السلام از وامى كه از من به گردن مردمى است ( و من از آنها بستانكارم ونميتوانند يا نميخواهند بدهند ) شكايت بردم فرمود : بگو ؟ « اللهم لحظة من لحظاتك تيسر على غرمائى بها القضاء وتيسر لى بها الاقتضاء انك على كل شىء قدير »\r\n( يعنى بار خدايا نظرى فرما كه بدهكاران من توان پرداخت يابند و من توان دريافت ، تو بر هر چيز توانائى ) .\r\n2 - حضرت صادق عليه السّلام فرمود : مردى خدمت رسول خدا ( ص ) آمده عرضكرد : اى پيغمبر خدا قرض ووسوسه در دل بر من غالب گشته ( دستورى براى رفع هر دو به من بدهيد ) پس پيغمبر ( ص ) به او فرمود : بگو : « توكلت على الحى الذى لا يموت ، الحمد لله الذى لم يتخذ صاحبة ولا * ( وَلَداً ولَمْ يَكُنْ لَه ) *\r\n","description":"","footnote":"","page_name":" 336 ","page_number":336},
  {"content":"\r\n* ( شَرِيكٌ فِي الْمُلْكِ ولَمْ يَكُنْ لَه وَلِيٌّ مِنَ الذُّلِّ وكَبِّرْه تَكْبِيراً ) * »\r\nحضرت صادق عليه السّلام فرمود : مدتى بر اين جريان گذشت ، پس روزى آن مرد بر پيغمبر ( ص ) گذر كرد آن حضرت صداى او زد وفرمود : چه كردى ؟\r\nعرضكرد : اى رسول خدا آنچه به من فرمودى بدان ادامه دادم و خدا دين مرا ادا كرد ووسوسهء خاطرم را نيز از ميان برد .\r\n3 - ونيز آن حضرت عليه السلام فرمود : مردى نزد پيغمبر ( ص ) آمده عرضكرد : اى رسول خدا من از وسوسه خاطر سختى كشيده ام ، ومردى عيالوار و بدهكار ونيازمند هستم ، پيغمبر ( ص ) به او فرمود : اين كلمات را بسيار بگو : « توكلت على الحى الذى لا يموت والحمد لله الذى لم يتخذ صاحبة ولا * ( وَلَداً ولَمْ يَكُنْ لَه شَرِيكٌ فِي الْمُلْكِ ولَمْ يَكُنْ لَه وَلِيٌّ مِنَ الذُّلِّ وكَبِّرْه تَكْبِيراً ) * »\r\nپس زمانى نگذشت كه آن مرد نزد آن حضرت آمده عرضكرد : خداوند وسوسهء خاطرم را بر طرف كرد و بدهى وقرضم را ادا فرمود وروزيم را فراوان ساخت .\r\n4 - موسى بن بكر از حضرت كاظم عليه السّلام حديث كند كه ( براى پرداخت بدهكارى كه داشتم اين دعا را ) براى من در كاغذى نوشت : « اللهم اردد الى جميع خلقك مظالمهم التى قبلى ، صغيرها وكبيرها في يسر منك وعافية و ما لم تبلغه قوتى و لم تسعه ذات يدى و لم يقو عليه بدنى ويقينى ونفسى فأده عنى من جزيل ما عندك من فضلك ثم لا تخلف على منه شيئا تقضيه من حسناتى ، يا أرحم الراحمين ، اشهد ان لا إله الا الله وحده لا شريك له ، و اشهد أن محمدا عبده ورسوله وان الذين كما شرع وان الاسلام كما وصف\r\n","description":"","footnote":"","page_name":" 337 ","page_number":337},
  {"content":"\r\nوان الكتاب كما انزل وان القول كما حدث وان الله هو الحق المبين ، ذكر الله محمدا وأهل بيته بخير وحيا محمدا وأهل بيته بالسلام » .\r\n\r\nباب دعا براى رفع اندوه وسختى وغم ودلتنگى وترس\r\n1 - ابو حمزه گويد : حضرت باقر عليه السلام به من فرمود : اى ابا حمزه چرا هر گاه براى تو پيش آمدى مىكند كه تو را بترس وخوف اندازد بيكى از گوشه هاى خانه ات - يعنى بسوى قبله - رو نميكنى ، پس دو ركعت نماز بخوانى سپس هفتاد بار بگوئى : « يا أبصر الناظرين و يا اسمع السامعين و يا أسرع الحاسبين و يا أرحم الراحمين »\r\nو هر بار كه اين كلمات را مىگوئى حاجت خود را بخواهى .\r\n2 - اسماء گويد : رسول خدا ( ص ) فرمود : هر كس به او اندوهى يا غمى يا سختى يا بلائى يا دشوارى برسد پس بگويد : « الله ربى ولا اشرك به شيئا ، توكلت على الحى الذى لا يموت » .\r\n3 - هشام بن سالم گويد : حضرت صادق عليه السلام فرمود : هر گاه براى مردى پيش آمد ناگوارى يا سختى كرد ، يا أمرى او را اندوهناك ساخت پس دو زانوى خود را با آرنجهاى دستانش\r\n","description":"","footnote":"","page_name":" 338 ","page_number":338},
  {"content":"\r\nبرهنه كند وبزمين بچسباند ، وسينهء خود را به زمين گذارد و با اين حال در سجده براى حاجت خود دعا كند .\r\n\r\n4 - حضرت صادق عليه السّلام فرمود : چون برادران يوسف او را در چاه افكندند جبرئيل نزدش آمد وگفت : اى پسرك در اينجا چه ميكنى ؟ گفت : همانا برادران من مرا در اين چاه افكندند جبرئيل گفت : ميخواهى كه از اين چاه بيرون آئى ؟ يوسف گفت : اين با خداى عز وجل است اگر خواهد مرا بيرون آرد ، امام صادق عليه السّلام فرمود : پس جبرئيل به او گفت : همانا خداى تعالى به تو فرمايد : مرا با اين دعا بخوان تا از چاه بيرونت آورم ، يوسف گفت : آن دعا كدام است ؟ گفت : بگو : « اللهم انى أسألك بأن لك الحمد ، لا إله الا انت المنان بديع السماوات والارض ذو الجلال والاكرام ان تصلى على محمد وآل محمد وان تجعل لى مما انا فيه فرجا ومخرجا »\r\nامام صادق عليه السّلام فرمود : پس داستانش همان شد كه خداوند در كتابش ياد فرموده است .\r\n5 - معاوية بن عمار از امام صادق عليه السّلام حديث كند كه آن دعائى كه حضرت صادق عليه السلام بوسيلهء آن بداود بن على نفرين كرد در داستان كشتن او معلى بن خنيس و گرفتن اموال آن حضرت را از او ( كه در باب نفرين بر دشمن حديث ( 5 ) داستانش گذشت ، آن دعا اينست . « اللهم انى أسألك بنورك الذى لا يطفى وبعزائمك التى لا تخفى وبعزك الذى لا ينقضى وبنعمتك التى لا تحصى وبسلطانك الذى كففت به فرعون عن موسى عليه السّلام » .\r\n","description":"","footnote":"","page_name":" 339 ","page_number":339},
  {"content":"\r\n6 - اسماعيل بن جابر از حضرت صادق عليه السلام حديث كند كه براى رفع اندوه فرمود : غسل ميكنى و دو ركعت نماز ميخوانى وميگوئى : « يا فارج الهم و يا كاشف الغم يا رحمان الدنيا والآخرة ورحيمهما فرج همى واكشف غمى يا الله الواحد الاحد الصمد الذى * ( لَمْ يَلِدْ ولَمْ يُولَدْ ولَمْ يَكُنْ لَه كُفُواً أَحَدٌ ) * اعصمنى وطهرنى واذهب ببليتى »\r\nوآية الكرسى را با دو سورهء معوّذتين ( يعنى * ( قُلْ أَعُوذُ بِرَبِّ الْفَلَقِ ) * و * ( قُلْ أَعُوذُ بِرَبِّ النَّاسِ ) * ) بخوان .\r\n7 - سماعة گويد : حضرت صادق عليه السلام فرمود : هر گاه از پيش آمدى بترسى پس بگو : « اللهم انك لا يكفى منك أحد وأنت تكفى من كل أحد من خلقك فاكفنى كذا و كذا » ( و بجاى كذا و كذا گرفتارى خود را ذكر كند ) .\r\nو در حديث ديگر است كه فرمود : ميگوئى : « يا كافيا من كل شىء ولا يكفى منك شىء في السماوات والارض ، اكفنى ما أهمنى من أمر الدنيا والآخرة و صلى الله على محمد وآله » . و حضرت صادق عليه السلام فرمود : هر كه بر سلطانى وارد شود كه از او ترس دارد پس بگويد : « با لله استفتح و با لله استنجح وبمحمد صلى الله عليه وآله أتوجه ، اللهم ذلل لى صعوبته وسهل لى حزونته فانك تمحو ما تشاء وتثبت وعندك ام الكتاب .\r\nونيز ميگوئى : « * ( حَسْبِيَ الله لا إِله إِلَّا هُوَ عَلَيْه تَوَكَّلْتُ وهُوَ رَبُّ الْعَرْشِ الْعَظِيمِ ) * وأمتنع بحول الله وقوته من حولهم وقوتهم وأمتنع * ( بِرَبِّ الْفَلَقِ مِنْ شَرِّ ما خَلَقَ ) * ولا حول ولا قوة الا با لله ) * « .\r\n","description":"","footnote":"","page_name":" 340 ","page_number":340},
  {"content":"\r\n8 - امام صادق عليه السّلام فرمود : از دعاهاى پدرم كه در هنگامى كه امرى پيش مىآمد ميخواند اين بود ( وترجمه اش چنين است ) : « اللهم صل على محمد وآل محمد وبيامرز مرا وبمن رحم كن وكردار مرا پاكيزه فرما وبازگشت مرا آسان كن ، ودل مرا آرام نما ، و از ترسم آسوده فرما ، و در همهء عمرم به من عافيت ده ، وحجت مرا پابرجا كن ، وخطاهايم را ببخش ، ورويم را سپيد گردان ، و در بارهء دينم مرا نگهدار ، و رسيدن بدان چه را جوياى آنم بر من آسان كن ، وروزيم را فراوان كن زيرا من ناتوانم ، و از بدى كه نزد من است به آن خوبى كه در نزد تو است درگذر ، ومرا در بارهء خودم داغدار مكن ، ونزديكانم را نيز داغدار منما ، وبمن ببخش بار خدايا يك لحظه اى ( و يك نظر رحمتى ) كه بدان همهء گرفتاريهايم را بر طرف سازى ، وبدان وسيله بازگردانى به من هر آن خوئى كه پيش تو بهتر است ، كه هر آينه نيرويم سست ، وچاره ام كم شده ، واميدم از خلق تو بريده وجز اميد به تو وتوكل بر تو چيزى نمانده ، وتوانائيت پروردگارا اگر به من رحم كنى وعافيتم بخشى چون توانائيت به عذاب وگرفتارى من است ، خدايا ياد بخششهايت مرا آرام كند واميد بانعام تو به من نيرو دهد ، و از آن زمان كه مرا آفريدى تهى از نعمتهاى تو نبودم ، وتوئى پروردگارم من وآقايم ودادرسم وپناهگاهم ونگهدارم ، ودوركننده از من ( بلاها را ) ومهربان به من وكفيل روزيم ، و هر آنچه كه من در آنم به قضا وقدر تو است ، پس اى آقا واى مولاى من در آنچه مقدر فرموده اى وحتم كرده اى رهائى من باشد از همهء گرفتاريهائى كه در آنم ، وعافيت من در آن باشد ، زيرا من براى دور ساختن آنها جز تو كسى را ندارم ، وبغير تو اعتمادى ندارم ، پس اى صاحب جلالت واكرام با من برابر خوشگمانى واميدواريم رفتار كن وبزارى وناتوانى وسستى من ترحم كن\r\n","description":"","footnote":"","page_name":" 341 ","page_number":341},
  {"content":"\r\nوبدان بر من منت نه ونيز بهر كس كه بدرگاهت دعا كند يا ارحم الراحمين و صلى الله على محمد وآله « .\r\n9 - و آن حضرت عليه السلام فرمود : هر گاه امرى تو را باندوه افكند بگو در آخر سجده ات ( يا در آخرين سجده ات ) : « يا جبرئيل يا محمد ، يا جبرئيل يا محمد - و آن را تكرار كن - اكفيانى ما انا فيه فانكما كافيان واحفظانى باذن الله فانكما حافظان » .\r\n10 - حضرت صادق عليه السلام فرمود : كه على بن الحسين عليهما السلام ميفرمود : من باكى ندارم چون اين كلمات را بگويم اگر جن و انس بر عليه من گرد آيند ( وبضرر من اجتماع كنند ، و آن كلمات اين است ) : « بسم الله و با لله و من الله والى الله وفي سبيل الله وعلى ملة رسول الله صلى الله عليه وآله اللهم اليك أسلمت نفسى واليك وجهت وجهى واليك ألجأت ظهرى واليك فوضت أمرى اللهم احفظنى بحفظ الايمان من بين يدى و من خلفى وعن يمينى وعن شمالى و من فوقى و من تحتى و من قبلى وادفع عنى بحولك وقوتك ، فإنه لا حول ولا قوة الا بك » . وبسند ديگر اين حديث را به همين نحو روايت كرده .\r\n11 - حضرت صادق عليه السلام فرمود : مردى به من گفت : هنگامى كه در ربذه بر أبى جعفر ( منصور عباسى دومين خليفهء بنى عباس ) وارد شدى چه دعائى خواندى ؟ فرمود : گفتم : « اللهم انك تكفى من كل\r\n","description":"","footnote":"","page_name":" 342 ","page_number":342},
  {"content":"\r\n\r\nشىء ولا يكفى منك شىء فاكفنى بما شئت وكيف شئت و من حيث شئت وانى شئت « . شرح - ابو جعفر منصور دومين خليفهء بنى عباس و از خلفائى است كه بر بنى هاشم بسيار ستم روا ميداشت و مخصوصا به اولاد حضرت مجتبى عليه السلام بسيار اذيت كرد وجمعى از آنها را در زندانهاى تاريك در مدينه و كوفه زندانى كرده بود وشكنجه هائى كه اين مرد ستمگر در زندانها بفرزندان پيغمبر ( ص ) داده قلم از بيان آن شرم دارد وبالاخره تمامى آنها را كه حدود سى نفر از اولاد امام حسن عليه السلام بودند در زندان بدستور او با وضع فجيعى كشتند و يا سقف زندان را بر سر آنها خراب كردند ، و شهادت عبد الله محض وفرزندانش نفس زكيه وبرادرش محمد ديباج و ديگر از اولاد حضرت مجتبى كه بدست خودش يا لشكريانش اتفاق افتاده در تواريخ مضبوط است ، و از ستمهاى آن مرد خبيث بفرزندان رسول خدا اين بود كه در سال 144 بنام حج به مكه سفر كرد و در بازگشت در ربذه كه دهى بوده در چهار منزلى مدينه طيبه و قبر ابو ذر غفارى رضوان الله تعالى عليه در آنجاست منزل كرد ، و چند روزى در آنجا توقف كرد و دستور داد زندانيان مدينه كه از آن جمله محمد ديباج وعبد الله محض بودند نزدش بردند ، محمد ديباج را دستور داد در حضورش چهار صد تازيانه زدند كه مورّخين مينويسند يك چشم محمد در اثر تازيانه از حدقه بيرون آمد وپيراهنش از بسيارى خون بر تنش چسبيده بود كه پس از چندى كه خواستند آن پيراهن را از تنش بيرون آورند با روغن زيتون چرب كردند و با اين حال با پوست از بدنش كنده شد ، وسپس تمامى آن زندانيان را با وضع بسيار رقت بارى بهمراه خود بكوفه برد و در كوفه زندان كرد و در زندان بودند تا از دنيا رفتند ، و رفتن امام صادق عليه السلام در ربذه نزد منصور در همين مسافرت بوده است كه حضرت را از مدينه خواست وگويا نظر اذيت وشايد قتل آن حضرت را نيز داشت ولى خداوند تعالى ببركت دعاى آن حضرت شر او را كفايت فرمود .\r\n12 - على بن ميسر گويد : چون امام صادق عليه السلام بر أبى جعفر منصور درآمد ، منصور يكى از غلامان خود را بالاى سر خود نگهداشت و به او گفت : همين كه ( جعفر بن محمد ) بر من وارد شد گردنش را بزن ، حضرت صادق عليه السلام هنگامى كه وارد شد نگاهى بمنصور كرد وزير لب سخنى گفت كه كسى نفهميد چه بود ، وسپس اين جمله را آشكارا گفت : « يا من يكفى خلقه كلهم ولا يكفيه أحد ، أكفنى شر عبد الله بن على » ( منصور نامش عبد الله و فرزند محمد بن على بن عبد الله بن عباس بوده است ) گويد ","description":"","footnote":"","page_name":" 343 ","page_number":343},
  {"content":"\r\nپس منصور غلامش را نديد وغلام نيز او را نمىديد ، پس منصور به حضرت صادق عليه السلام گفت : اى جعفر .\r\nابن محمد راستى من شما را در اين گرما برنج وتعب انداختم برگرد ( به منزل ، ومعذرت خواهى كرد ) پس حضرت صادق عليه السلام از نزدش بيرون رفت ، پس از آن منصور بغلامش گفت : چرا آنچه به تو دستور داده بودم انجام ندادى ( و گردن جعفر بن محمد را نزدى ؟ ) گفت : به خدا سوگند من او را نديدم و چيزى آمد وميان من واو حائل شد ، منصور به او گفت : به خدا سوگند اگر اين داستان را براى أحدى گفتى هر آينه تو را خواهم كشت .\r\n13 - عبد الله بن عبد الرحمن گويد : حضرت باقر عليه السلام به من فرمود : آيا دعائى به تو نياموزم كه بوسيلهء آن دعا كنى ؟ وهمانا ما خاندان هر گاه امرى اندوهناكمان كند و از سلطان براى امرى بترسيم كه تاب آن را نداريم با آن دعا ( بدرگاه خداوند ) دعا ميكنيم ؟ عرضكردم : چرا ، پدر ومادرم بفدايت باد اى فرزند رسول خدا ، فرمود : بگو : « يا كائنا قبل كل شىء ، و يا مكون كل شىء ، و يا باقى بعد كل شىء صل على محمد وآل محمد ، وافعل بى كذا و كذا »\r\n( و بجاى آن جملهء اخير حاجت خود را ذكر كند ) .\r\n14 - على بن مهزيار گويد : محمد بن حمزهء غنوى به من نوشت و از من خواست كه به حضرت جواد عليه السلام بنويسم كه دعائى به او بياموزد كه بدان وسيله گشايشى برايش حاصل گردد ( و از زندانى كه در آن گرفتار شده بود خلاص گردد ) پس آن حضرت به من نوشت : اما آنچه محمد بن حمزه درخواست كرده كه دعائى بياموزد كه بدان فرج وگشايش يابد پس به او بگو كه ملازم اين دعا باشد ( وهميشه بگويد )\r\n","description":"","footnote":"","page_name":" 344 ","page_number":344},
  {"content":"\r\n« يا من يكفى من كل شىء ولا يكفى منه شىء اكفنى ما اهمنى مما أنا فيه »\r\nپس من اميد دارم كه اندوه وگرفتاريش بر طرف شود ان شاء الله تعالى ، من هم آن دعا را به او رساندم ، و بر او نگذشت جز مدت كمى كه از زندان بيرون آمد .\r\n15 - ابن أبى حمزه گويد : از حضرت على بن الحسين عليهما السلام شنيدم كه بفرزندش ميفرمود اى پسر جانم براى هر كدام از شما مصيبتى رسيد يا پيش آمد ناگوارى اتفاق افتاد ، پس وضوء بسازد و بايد وضوء كاملى باشد سپس دو ركعت يا چهار ركعت نماز بخواند ، سپس در آخر آنها ( يعنى در سجدهء آخر و يا بعد از نماز ) بگويد : « يا موضع كل شكوى و يا سامع كل نجوى و يا شاهد كل ملاء وعالم كل خفية و يا دافع ما يشاء من بلية و يا خليل ابراهيم و يا نجى موسى و يا مصطفى محمد ( ص ) ادعوك دعاء من اشتدت فاقته وقلت حيلته وضعفت قوته ، دعاء الغريق الغريب المضطر الذى لا يجد لكشف ما هو فيه الا انت يا أرحم الراحمين »\r\nزيرا كسى به اين دعا خدا را نخواند جز اينكه خداوند گرفتاريش را بر طرف سازد ان شاء الله .\r\n16 - سعيد بن يسار گويد : به حضرت صادق عليه السلام عرضكردم : ( من گاهى ) اندوهگين شوم ( و براى رفع آن از آن حضرت دستورى خواستم ) فرمود : بسيار بگو : « الله ألله ربى لا اشرك به شيئا »\r\n( پس هر گاه از وسوسه يا حديث نفس ( خاطره هاى شيطانى ) بترسى بگو : « اللهم انى عبدك وابن عبدك وابن امتك ناصيتى بيدك عدل في حكمك ، ماض في قضاؤك ، اللهم انى أسألك بكل اسم هو لك أنزلته في كتابك\r\n","description":"","footnote":"","page_name":" 345 ","page_number":345},
  {"content":"\r\n\r\nأو علمته أحدا من خلقك أو استأثرت به في علم الغيب عندك ان تصلى على محمد وآل محمد وان تجعل القرآن نور بصرى وربيع قلبى وجلاء حزنى وذهاب همى الله ألله ربى لا اشرك به شيئا » .\r\n17 - حضرت باقر عليه السّلام فرمود : دعاى پيغمبر ( ص ) در شب احزاب ( آن شبى كه در جنگ احزاب كار بر آن حضرت سخت شد ) اين بود ( كه گفت : ) « يا صريخ المكروبين ، و يا مجيب دعوة المضطرين و يا كاشف غمى اكشف عنى غمى وهمى وكربى فانك تعلم حالى وحال اصحابى واكفنى هول عدوى » .\r\n18 - حضرت رضا عليه السّلام فرمود : دختركى از ما ( يا كنيزكى ) در گردنش خنازيرى بيرون آمد ( خنازير غده هائى است كه در زير گلو و گردن پيدا شود و از آن چرك مىآيد ) پس كسى نزد من آمد وگفت : اى على ( بن موسى الرضا ) به او بگو : ( اين دعا را ) بخواند : « يا رؤف يا رحيم يا رب يا سيدى »\r\nو آن را تكرار كند ، فرمود : پس اين كلمات را گفت وخداى عز وجل آن خنازير را از او بر طرف كرد ( راوى ) گويد : فرمود : و اين دعا همانست كه جعفر بن سليمان با آن دعا كرد .\r\nشرح - مجلسى ( ره ) گويد : شايد معناى كلام امام عليه السلام اين باشد كه جعفر بن سليمان نيز گرفتار اين بيمارى بود بوسيلهء اين دعا شفا يافت ، و امام عليه السلام براى بيان تأثير دعا اين دنباله را فرموده است .\r\n19 - حسين گويد : از حضرت ابى الحسن عليه السّلام دعائى خواستم و من پشت سر آن حضرت بودم پس فرمود : « اللهم انى أسألك بوجهك الكريم واسمك العظيم وبعزتك التى لا ترام وبقدرتك التى لا يمتنع منها\r\n","description":"","footnote":"","page_name":" 346 ","page_number":346},
  {"content":"\r\nشىء ان تفعل بى كذا و كذا »\r\n( و بجاى تفعل بى كذا و كذا حاجت خود را بگويد ) .\r\nگويد : و در نامه اى به خط خودش به من نوشت كه بگو : « يا من علا فقهر وبطن فخبر يا من ملك فقدر و يا من يحيى الموتى وهو على كل شىء قدير ، صل على محمد وآل محمد وافعل بى كذا و كذا » ( و بجاى آن حاجت خود را بگويد ) سپس بگو : « يا لا إله الا الله ارحمنى به حق لا إله الله ارحمنى » . و در نامهء ديگر به من نوشت و دستور داد كه بگويم : « اللهم ادفع عنى بحولك وقوتك ، اللهم انى أسألك في يومى هذا وشهرى هذا وعامى هذا بركاتك فيها و ما ينزل فيها من عقوبة او مكروه او بلاء فاصرفه عنى وعن ولدى بحولك وقوتك انك على كل شىء قدير ، اللهم انى اعوذ بك من زوال نعمتك و تحويل عافيتك ، و من فجأة نقمتك و من شر كتاب قد سبق ، اللهم انى اعوذ بك من شر نفسى ، و من شر كل دابة انت آخذ بناصيتها انك على كل شىء قدير * ( ، وأَنَّ الله قَدْ أَحاطَ بِكُلِّ شَيْءٍ عِلْماً ) * * ( وأَحْصى كُلَّ شَيْءٍ عَدَداً ) * » .\r\n20 - و از عمر بن يزيد حديث شده است كه اين دعا را صد بار در سجده ميخوانى : « يا حى يا قيوم يا لا إله الا انت ، برحمتك استغيث ، فاكفنى ما اهمنى ولا تكلنى الى نفسى » .\r\n21 - سماعة گويد : حضرت ابو الحسن ( موسى بن جعفر عليهما السلام ) به من فرمود : اى سماعة هر گاه براى تو نزد خداى عز وجل حاجتى است پس بگو : « اللهم انى أسألك به حق محمد وعلى فان لهما عندك شأنا\r\n","description":"","footnote":"","page_name":" 347 ","page_number":347},
  {"content":"\r\nمن الشأن وقدرا من القدر ، فبحق ذلك الشأن وبحق ذلك القدر ان تصلى على محمد وآل محمد وان تفعل بى كذا و كذا »\r\nو بجاى تفعل بى كذا و كذا حاجت خود را بگويد ) زيرا همانا چون روز قيامت شود هيچ فرشتهء مقرب و نه پيغمبر مرسل و نه مؤمن آزمايش شده نماند جز آنكه در آن روز به آن دو ( يعنى محمد وعلى عليهما السلام ) نياز دارند .\r\n22 - معاويه بن عمار وعلاء بن سيابه وظريف بن ناصح گويند : چون ابو الدوانيق منصور دوانيقى ) بسراغ حضرت صادق عليه السلام فرستاد آن حضرت دست به آسمان برداشت سپس گفت : « اللهم انك حفظت الغلامين بصلاح ابويهما فاحفظنى بصلاح آبائى محمد وعلى والحسن والحسين وعلى بن الحسين و محمد بن على ، اللهم انى أدرع بك في نحره واعوذ بك من شره »\r\nيعنى بار خدايا تو آن دو پسر بچه را بخاطر نيكى وخوبى پدر ومادرشان نگهدارى كردى مرا هم بخاطر خوبى پدرانم : محمد وعلى وحسن وحسين وعلى بن الحسين و محمد بن على نگهدارى فرما ، بار خدايا من بوسيلهء تو در گلويش او را دور سازم ، و از شرش به تو پناه برم ) سپس بشتربان ( كه مهار شتر حضرت در دستش بود ) فرمود : برو ، پس همين كه ربيع ( حاجب منصور ) در خانه منصور او را ديدار كرد بوى عرضكرد : اى ابا عبد الله وه چه اندازه دلش نسبت بشما سخت شده ، و من همانا شنيدم كه ميگفت : به خدا سوگند هيچ نخل خرمائى براى آنها باقى نگذارم جز اينكه همه را ببرم ، و هيچ مالى براى آنها باقى نگذارم و همه را غارت كنم ، و هيچ كودكى براى ايشان باقى نگذارم و همه را با سيرى ببرم ؟ گويد : پس آن حضرت زير لب چيزى گفت ولبانش را جنبانيد ، پس همين كه بر منصور وارد شد سلام كرد ونشست ، منصور جواب سلام حضرت را داد سپس گفت : به خدا قسم آهنگ\r\n","description":"","footnote":"","page_name":" 348 ","page_number":348},
  {"content":"\r\nداشتم كه يك درخت خرما برايت باقى نگذارم و همه را قطع كنم ، ( 1 ) و هر چه دارى بگيرم ؟ حضرت صادق عليه السّلام فرمود : يا امير المؤمنين همانا خداوند ايوب را گرفتار كرد واو صبر كرد ، وبداود نعمت داد او شكر كرد ، ويوسف را بر برادران چيره كرد ( ولى او انتقام نگرفت ) و از آنها در گذشت ، و تو از اين نژادى و اين نژاد كارى نكنند جز بدان چه مانند كردار آنان باشد ، گفت : راست گفتى و من از شما در گذشتم و ( شما را ) بخشيدم ، فرمود : يا امير المؤمنين هر آينه هيچ كس دست خود را به خون ما خاندان نيالوده است جز اينكه خداوند سلطنتش را برگرفته ، منصور از اين سخن برآشفت وخشم كرد ، حضرت فرمود يا امير المؤمنين آرام باش ( تا دنبالهء سخن را بگويم ) همانا اين سلطنت در خاندان أبى سفيان بود تا اينكه يزيد حسين عليه السّلام را كشت پس خداوند سلطنتش را از او برگرفت وآل مروان بدان رسيدند ، و چون هشام زيد را كشت خداوند سلطنتش را گرفت وبمروان بن محمد رسيد ، و چون مروان ابراهيم را كه برادر منصور وبابراهيم امام معروف بود ) كشت خداوند سلطنتش را گرفت وبشما داد ، گفت : راست گفتى بزرگترين حاجتت را ) بگو ( تا برآورم ) فرمود : اذن بده ( كه برگردم ) گفت : آن بدست شما است هر گاه بخواهى ( در بازگشت آزاديد ) پس آن حضرت بيرون آمد ، ربيع حاجب عرضكرد : ده هزار درهم براى شما داده فرمود : من بدان حاجتى ندارم ، عرضكرد : اگر نپذيرى او را خشمگين خواهى كرد ( و از نپذيرفتن شما بخشم آيد ) آن را بگير و در راه خدا صدقه بده .\r\nشرح - سيوطى در تاريخ الخلفاء گويد : جهت اينكه منصور را ابو الدوانيق لقب دادند اين بود كه بسيار حريص وبخيل بود و از كارگران وصنعتگران خود به دانق وحبه نيز حساب ميكشيد ، ودانق معرب دانگ است كه در فارسى گويند و آن يك ششم درهم است .\r\nومقصود از « غلامين » دو پسر بچه كه امام عليه السّلام در دعا بدانها اشاره فرمود همان دو غلامى است كه خداوند متعال در داستان حضرت موسى وخضر عليهما السلام در آيه 82 از سورهء كهف بيان فرموده كه فرمايد : * ( وأَمَّا الْجِدارُ فَكانَ لِغُلامَيْنِ يَتِيمَيْنِ فِي الْمَدِينَةِ وكانَ تَحْتَه كَنْزٌ لَهُما وكانَ أَبُوهُما صالِحاً ) * . . .\r\n","description":"","footnote":"","page_name":" 349 ","page_number":349},
  {"content":"\r\nوملخص داستان اين بود كه حضرت موسى وخضر دو پيامبر الهى مأموريت پيدا كردند ديوارى كه رو به خرابى وانهدام بود از خرابى آن جلوگيرى كنند و آن را از نو بسازند بخاطر گنجى كه در زير آن پنهان بود و آن گنج متعلق به دو پسر بچه بود كه در آن شهر بودند و پدر و مادر آن دو كودك مردمان صالح وشايسته بودند وخداوند متعال خواست نتيجهء نيكى آن پدر و مادر صالح را عايد اين دو پسر بچه كند و در تفسير مجمع البيان و تفسير عياشى وبرخى از كتابهاى ديگر است كه فاصلهء ميان اين دو پسر بچه و آن پدر و مادر صالح هفتصد سال و يا هفت پشت بوده است .\r\nوربيع حاجب ( دربان منصور ، وپيشخدمت مخصوص ) ظاهرا علاقه مند بدان حضرت عليه السّلام بوده بلكه از برخى از روايات استفاده شود از شيعيان بوده وپاره اى روايات نيز از او نقل شده گرچه از جهت وثاقت در حديث مورد اعتماد دانشمندان رجال نويس نبوده ولى از روى هم رفتهء چند حديث كه يكى همين حديث شريف است استفاده مىشود كه از علاقه مندان حضرت صادق عليه السّلام بوده است وشايد هم علاقمندى او نسبت به حضرت صادق فقط در پيش روى آن حضرت بوده ولى در مورد انجام فرمان منصور كاملا مطيع او بوده است .\r\n23 - ( اين حديث مانند حديث ( 10 ) از همين باب است مراجع شود )\r\n\r\nباب دعا براى دردها وبيماريها\r\n1 - برخى از اصحاب ما حديث كرده اند كه حضرت صادق عليه السّلام هنگام درد وبيمارى ( اين دعا را ميخواند ) ميگفت : « اللهم انك عيرت اقواما فقلت : * ( قُلِ ادْعُوا الَّذِينَ زَعَمْتُمْ مِنْ دُونِ ) * * ( فَلا يَمْلِكُونَ كَشْفَ ) *\r\n","description":"","footnote":"","page_name":" 350 ","page_number":350},
  {"content":"\r\n* ( الضُّرِّ عَنْكُمْ ولا تَحْوِيلًا ) * ، فيا من لا يملك كشف ضرى ولا تحويله عنى احد غيره صل على محمد وآل محمد واكشف ضرى وحوله الى من يدعو معك الها آخر لا إله غيرك » .\r\n2 - داود بن زربى گويد : من در مدينه بيمار سختى شدم ، وخبر آن به حضرت صادق عليه السّلام رسيد ، پس به من نوشت : خبر بيماريت به من رسيد ، پس يك صاع ( تقريبا سه كيلو ) گندم بخر ، سپس به پشت بخواب و آن گندم را روى سينه ات بريز وپهن كن بهر گونه كه ريخت وبگو : « اللهم انى أسألك باسمك الذى اذا سألك به المضطر كشفت ما به من ضر ومكنت له في الارض وجعلته خليفتك على خلقك ان تصلى على محمد وآل محمد وان تعافينى من علتى »\r\nسپس برخيز ودرست بنشين وگندمها را از اطراف خود جمع كن ، و ( دوباره ) همان دعا را بخوان و آن را به چهار مد ( كه هر مدى تقريبا ده سير است ) تقسيم كن ، هر قسمتى را بمسكينى ( ومستمندى ) بده و همان دعا را بخوان . داود گويد : من دستور آن حضرت را انجام دادم ( وآنقدر زود اثر داشت كه همان ساعت بيماريم بر طرف شد ) وگويا از بند آزاد شدم ، وبسيارى از مردم آن را انجام داده اند و از آن سود برده اند .\r\n3 - حسين بن نعيم گويد : يكى از فرزندان حضرت صادق عليه السّلام بيمار شد حضرت به او فرمود اى پسركم ! بگو : « اللهم اشفنى بشفائك وداونى بدوائك وعافنى من بلائك فانى عبدك وابن عبدك » .\r\n4 - يونس بن عمار را ( غده يا جراحت ديگرى در صورتش پيدا شد ) گويد : به حضرت صادق عليه السّلام\r\n","description":"","footnote":"","page_name":" 351 ","page_number":351},
  {"content":"\r\nعرضكردم : فدايت شوم اين ( علتى ) كه در صورت من پيدا شده مردم پندارند كه همانا خداى عز وجل هر كس را از بندگانش كه دوست دارد بدان دچار نكند ( ومرا خدا نخواسته كه بدان دچار شده ام ) ؟ آن حضرت عليه السّلام به من فرمود : نه ( اين طور نيست ) هر آينه مؤمن آل فرعون سر انگشتانش ريخته بود ( كه استخوانهاى بندهاى آنها آشكار بود ) و اين طور ميگفت - ودستش را دراز ميكرد - : « اى مردم پيروى كنيد از فرستادگان خدا » ( سورهء يس آيه 20 ) گويد : سپس فرمود : چون ثلث آخر شب شد در ساعت اول آن ( برخيز ) ووضوء بساز وبنمازى كه ميخوانى بپرداز ( مقصود نماز شب است ) پس چون در سجدهء آخرين از دو ركعت اول ( از هشت ركعت نماز شب ) رسيدى در حال سجده بگو : « يا على يا عظيم يا رحمان يا رحيم يا سامع الدعوات و يا معطى الخيرات صل على محمد وآل محمد واعطنى من خير الدنيا والآخرة ما أنت أهله واصرف عنى من شر الدنيا والآخرة ما أنت أهله واذهب عنى هذا الوجع ( ونام آن درد را ببر ) فإنه قد غاظنى و [ أ 
  ] حزننى » . و در دعا پافشارى كن ، گويد : هنوز بكوفه نرسيده بودم كه خداوند تمام آن درد را از من ببرد بواسطهء دعائى كه آن حضرت به من آموخت اثرى از آن بيمارى در چهرهء من بجاى نماند ) .\r\nشرح - مجلسى ( ره ) گويد : اينست كه ( اشتباهى از راويان و يا نسخه نويسان در اين حديث شده و صحيح آن ) مؤمن آل يس ( بجاى مؤمن آل فرعون ) باشد چنان كه در اخبار ديگر وارد شده وگفتار * ( يا قَوْمِ اتَّبِعُوا الْمُرْسَلِينَ ) * از مؤمن آل يس است و در داستان او آمده است ، وشايد اين اشتباه ( بين « يس » و « فرعون » ) از راويان بوده است ، وبرخى از افاضل گفته اند : اين دو مؤمن هر دو يكنفر بوده اند و همان مؤمن آل فرعون بوده كه عمرش طولانى گشته ( وزمان حضرت عيسى عليه السلام وفرستادگان شمعون صفا را درك كرده است ) ولى دور بودن اين كلام ( از تاريخ و اخبار ) پوشيده نيست ، وگذشته اين حرف با اخبار بسيارى كه در هر دو مؤمن رسيده است سازش ندارد .\r\n5 - حضرت باقر عليه السلام فرمود : چون مردى را ديدى كه گرفتار بلا شده ( بشكرانه اينكه تو بدان\r\n","description":"","footnote":"","page_name":" 352 ","page_number":352},
  {"content":"\r\nبلا گرفتار نشده اى ) بگو : « الحمد لله الذى عافانى مما ابتلاك به وفضلنى عليك وعلى كثير ممن خلق »\r\nونگذار او بشنود .\r\n6 - داود بن زربى گويد : حضرت صادق عليه السلام ( در بارهء كسى كه جايى از بدنش دردى دارد ) فرمود : دست خود را بر جاى درد بگذارد و سه بار بگويد : « الله ألله ربى حقا لا اشرك به شيئا ، اللهم انت لها ولكل عظيمة ففرجها عنى » .\r\n7 - مفضل از امام صادق عليه السّلام حديث كند كه فرمود : براى هر دردى بگو : « بسم الله و با لله كم من نعمة لله في عرق ساكن و غير ساكن على عبد شاكر و غير شاكر »\r\nوريش خود را بدست راست بگير و پس از نماز واجب سه بار ( اين دعا را ) بخوان : « اللهم فرج عنى كربتى وعجل عافيتى واكشف ضرى »\r\nوبكوش كه خواندنت با اشك و گريه توأم باشد .\r\n8 - ابراهيم بن عبد الحميد از مردى حديث كند كه گويد : خدمت امام صادق عليه السلام رفتم و از دردى كه داشتم بوى شكايت كردم ( و براى رفع آن از آن حضرت عليه السلام چاره اى خواستم ) فرمود : بگو : « بسم الله » و دست بر آن موضع درد بكش وبگو واعوذ بعزة الله واعوذ بقدرة الله واعوذ بجلال الله وأعوذ بعظمة الله وأعوذ بجمع الله ، وأعوذ برسول الله واعوذ باسماء الله من شر ما احذر و من شر ما أخاف على نفسى »\r\n","description":"","footnote":"","page_name":" 353 ","page_number":353},
  {"content":"\r\nو آن را هفت بار بگو ، گويد : من اين كار را كردم وخداوند ببركت آن دعا درد را از من برد .\r\n9 - و از عون حديث شده كه فرمود : دستت را بجاى درد بكش وبگو : « بسم الله و با لله و محمد رسول الله صلى الله عليه وآله ولا حول ولا قوة الا با لله العلى العظيم ، اللهم امسح عنى ما أجد »\r\nسپس با دست راستت سه بار بر موضع درد بكش .\r\n10 - عبد الله بن سنان گويد : حضرت صادق عليه السّلام فرمود : دستت را بر جاى درد بگذار وبگو : « بسم الله و با لله و محمد رسول الله صلى الله عليه وآله ولا حول ولا قوة الا با لله اللهم امسح عنى ما أحد »\r\nو سه بار بجاى درد دست بكش .\r\n11 - على بن عيسى از عمويش حديث كند كه گويد : به او ( يعنى امام عليه السّلام ) عرضكردم : دعائى به من بياموز كه براى بر طرف شدن دردى كه به من رسيده آن را بخوانم ، فرمود : در حال سجده بگو : « يا الله يا رحمان [ يا رحيم 
  ] يا رب الارباب واله الآلهة و يا ملك الملوك و يا سيد السادة اشفنى بشفائك من كل داء وسقم فانى عبدك أتقلب في قبضتك » .\r\n12 - زراره از يكى از دو امام باقر و يا امام صادق عليهما السلام حديث كند كه فرمود : هر گاه\r\n","description":"","footnote":"","page_name":" 354 ","page_number":354},
  {"content":"\r\nبالاى سر بيمارى رفتى هفت بار بگو اعيذك با لله العظيم رب العرش العظيم من شر كل عرق نفار و من شر حر النار » .\r\n13 - امام باقر عليه السّلام فرمود : هر گاه انسان مريض شد ( اين دعا را بخواند ) بگويد : « بسم الله و با لله و محمد رسول الله صلى الله عليه وآله اعوذ بعزة الله وأعوذ بقدرة الله على ما يشاء من شر ما أجد » .\r\n14 - امام صادق عليه السّلام فرمود : ( براى رفع درد وبيمارى بگويد : ) « يا منزل الشفاء ومذهب الداء انزل على ما بى من داء شفاء » .\r\n15 - حسين خراسانى نانوا گويد : از دردى كه داشتم به حضرت صادق عليه السلام شكايت كردم ، فرمود : چون نماز خواندى پس بجاى سجده ات دست بگذار وبگو : « بسم الله محمد رسول الله صلى الله عليه وآله اشفنى يا شافى لا شفاء الا شفاؤك ، شفاء لا يغادر سقما ، شفاء من كل داء وسقم » .\r\n16 - امام باقر عليه السلام فرمود : على عليه السّلام بيمار شد ورسول خدا ( ص ) بعيادتش آمده و به او فرمود بگو : « اللهم انى أسألك تعجيل عافيتك وصبرا على بليتك وخروجا الى رحمتك » .\r\n17 - حضرت صادق عليه السّلام فرمود : همانا پيغمبر ( ص ) به اين دعا معالجه ميكرد ميفرمود : دست بر\r\n","description":"","footnote":"","page_name":" 355 ","page_number":355},
  {"content":"\r\nجاى درد ميگذارى وميگوئى : « ايها الوجع اسكن بسكينة الله وقر بوقار الله وانحجز بحاجز الله واهدأ بهداء الله اعيذك ايها الانسان بما اعاذ الله عز وجل به عرشه وملائكته يوم الرجفة والزلازل »\r\nهفت بار اين را ميگوئى وگر نه كمتر از سه بار نباشد .\r\n18 - معاوية بن عمار از امام صادق عليه السلام حديث كند كه فرمود : دستت را بر موضع درد ميگذارى و سه بار مىگوئى : « اللهم انى أسألك به حق القرآن العظيم الذى نزل به الروح الامين وهو عندك في ام الكتاب على حكيم ان تشفينى بشفائك وتداوينى بدوائك وتعافينى من بلائك »\r\nو بر محمد وآل او صلوات ميفرستى .\r\n19 - ابو حمزة گويد : در زانوى من دردى پيدا شد پس به حضرت باقر عليه السلام عرض حال كردم فرمود : چون نماز خواندى بگو : « يا اجود من اعطى و يا خير من سئل و يا أرحم من استرحم ، ارحم ضعفى وقلة حيلتى وعافنى من وجعى »\r\nگويد : من اين كار را كردم وعافيت يافتم .\r\n","description":"","footnote":"","page_name":" 356 ","page_number":356},
  {"content":"\r\n\r\nباب حرز وتعويذ\r\nمترجم گويد : حرز به معناى پناهگاه و جاى محكم واستوار ودعائى كه بر كاغذ نويسند و براى دفع چشم زخم يا دفع بلا همراه خود نگهدارند آمده ، وتعويذ هم معانى شبيه حرز دارد وبمعناى پناه دادن نيز آمده ومقصود در اينجا چنان كه از دعاهائى كه مىآيد معلوم گردد دعاهائى است كه با خواندن يا نوشتن و همراه كردن آنها انسان از دردها و يا جانوران موذى و درندگان وترس و ديگر چيزها در امان ماند .\r\n1 - ابن منذر گويد : خدمت حضرت صادق عليه السلام از وحشت ( ترس واندوه از تنهائى ) ياد آور شدم فرمود : آيا شما را آگاه نكنم به چيزى كه هر گاه آن را بگوئيد نه در شب و نه در روز از تنهائى نترسيد ؟ ( وآل اينست ) : « بسم الله و با لله وتوكلت على الله وانه * ( مَنْ يَتَوَكَّلْ عَلَى الله فَهُوَ حَسْبُه إِنَّ الله بالِغُ أَمْرِه قَدْ جَعَلَ الله لِكُلِّ شَيْءٍ قَدْراً ) * ، اللهم اجعلنى في كنفك وفي جوارك واجعلنى في أمامك وفي منعك »\r\nپس فرمود : بما رسيده كه مردى سى سال اين دعا را ميخواند و يك شب آن را ترك كرد و همان شب او را عقرب گزيد .\r\n2 - حضرت صادق عليه السلام فرمود : بگو : « اعوذ بعزة الله واعوذ بقدرة الله وأعوذ بجلال الله وأعوذ بعظمة الله وأعوذ بعفو الله وأعوذ بمغفرة الله وأعوذ برحمة الله وأعوذ بسلطان الله الذى هو على كل شىء قدير وأعوذ بكرم الله ، وأعوذ بجمع الله من شر كل جبار عنيد وكل شيطان مريد وشر كل قريب\r\n","description":"","footnote":"","page_name":" 357 ","page_number":357},
  {"content":"\r\nأو بعيد أو ضعيف أو شديد و من شر السامة والهامة والعامة و من شر كل دابة صغيرة او كبيرة بليل او نهار و من شر فساق العرب والعجم و من شر فسقة الجن والانس » .\r\n3 - حضرت صادق عليه السلام فرمود : أمير المؤمنين عليه السلام فرمود : كه پيغمبر ( ص ) حسن وحسين را رقيه نمود ( رقيه به معناى : دعا ، تعويذ ، افسون و آنچه براى حفظ و نگهدارى به كار برند مىباشد ) به اين كلمات وفرمود : « اعيذ كما بكلمات الله التامات واسمائه الحسنى كلها عامة من شر السامة والهامة و من شر كل عين لامة و من شر حاسد اذا حسد »\r\nسپس پيغمبر ( ص ) رو بما كرده فرمود : ابراهيم ( ع ) اينسان اسماعيل واسحاق را در پناه خدا مينهاد ( وتعويذشان ميكرد ) .\r\n4 - سليمان جعفرى گويد : از حضرت أبو الحسن عليه السّلام ( ظاهرا مقصود حضرت رضا عليه السلام است ) شنيدم كه ميفرمود : چون شام كنى وببينى كه خورشيد رو بغروب كردن و پشت كردن است پس بگو : « بسم الله و با لله و * ( الْحَمْدُ لِلَّه الَّذِي لَمْ يَتَّخِذْ ) * صاحبة ولا * ( وَلَداً ولَمْ يَكُنْ لَه شَرِيكٌ فِي الْمُلْكِ ولَمْ يَكُنْ لَه وَلِيٌّ مِنَ الذُّلِّ وكَبِّرْه تَكْبِيراً ) * والحمد لله الذى يصف ولا يوصف ويعلم ولا يعلم ، * ( يَعْلَمُ خائِنَةَ الأَعْيُنِ و ما تُخْفِي الصُّدُورُ ) * ، واعوذ بوجه الله الكريم وباسم الله العظيم من شر ما برأ وذرأ و من شر ما تحت الثرى و من شر ما بطن و ظهر و من شر ما وصفت و ما لم أصف والحمد لله رب العالمين »\r\nوفرمود : كه اين دعا امان است از هر درنده و از شيطان رجيم ( رانده شده از درگاه خداوند ) وفرزندانش ، و از حيوانى كه\r\n","description":"","footnote":"","page_name":" 358 ","page_number":358},
  {"content":"\r\nدندان گيرد ، يا بگزد ، « گويندهء اين كلمات آنگاه كه آن را خواند از دزد وديو نترسد ، گويد : من عرضكردم : كه من شكار درنده كنم وشبها كه در ويرانه ها ميخوابم وحشت ميكنم ؟ به من فرمود : چون وارد بر ويرانه شوى بگو : « بسم الله أدخل »\r\nو پاى راستت را پيش بنه ، و چون بيرون آئى پاى چپت را پيش بنه ونام خدا را بر زبان ببر كه تو بد نخواهى ديد .\r\n5 - قتيبهء اعشى گويد : حضرت صادق عليه السلام به من آموخت ( كه اگر خواستم كسى را تعويذ كنم ) فرمود : بگو : « بسم الله الجليل اعيذ فلانا ( و بجاى فلان نام آن شخص را بگويم ) با لله العظيم من الهامة والسامة واللامة والعامة و من الجن والانس و من العرب والعجم و من نفثهم وبغيهم ونفخهم وبآية الكرسى »\r\n- و آن را ( يعنى آية الكرسى را ) بخوان سپس دوباره ميگوئى : « بسم الله اعيذ فلانا با لله الجليل . . . »\r\nتا به آخر همان ( دعاى بالا ) .\r\nشرح - مجلسى ( ره ) گويد : يعنى دربار دوم « الجليل » را پس از « بسم الله » برميدارى و بجاى « العظيم » ميگذارى .\r\n\r\n6 - اسحاق بن عمار گويد : به حضرت صادق عليه السلام عرضكردم : قربانت گردم من از عقربها ميترسم ، فرمود : بستارگان بنات النعش بسه تاى آنها نگاه كن ، وستارهء وسطى آنها در كنارش ستارهء كوچكى است كه عرب آن را « سها » نامند و ما آن را « اسلم » ناميم ، و هر شب بدان خيره نگاه كن و سه بار بگو : « اللهم رب أسلم ، صل على محمد وآل محمد وعجل فرجهم وسلمنا »\r\nاسحاق گويد : در تمام عمر خود آن را ترك نكردم جز يك مرتبه كه آن بار هم عقرب مرا زد .\r\n","description":"","footnote":"","page_name":" 359 ","page_number":359},
  {"content":"\r\n\r\n7 - سعد اسكاف گويد : از آن حضرت شنيدم كه ميفرمود : هر كس اين كلمات را بگويد من ضمانت كنم كه عقرب وگزندگان ديگر او را ( در شب ) آسيب نرسانند تا بامداد كند ( و آن كلمات اينست : ) « اعوذ بكلمات الله التامات التى لا يجاوزهن بر ولا فاجر من شر ما ذرأ و من شر ما برأ و من شر كل دابة * ( هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ ) * » .\r\n8 - على بن أبى حمزة از حضرت ابى الحسن ( موسى بن جعفر ) عليه السّلام حديث كند كه فرمود برسول خدا ( ص ) در برخى از غزوات وجنگها ( اصحاب ) از كيك شكايت كردند كه ايشان را آزار ميدهد حضرت فرمود : چون هر كدام از شما ببستر خواب رود بگويد : « ايها الاسود الوثاب الذى لا يبالى غلقا ولا بابا عزمت عليك بام الكتاب ألا ئوذينى وأصحابى الى أن يذهب الليل ويجيء الصبح بما جاء »\r\n- ( على بن حكم كه يكى از راويان حديث است گويد : ) و آنچه ما ميدانيم اينست كه ( بجاى جملهء اخير يعنى ( الى ان يذهب . . . « اين جمله ميان ما معروف است : ) « الى أن يئوب الصبح متى ما آب » .\r\n9 - امام صادق عليه السّلام فرمود : امير المؤمنين عليه السّلام فرمود : هر گاه درنده اى ديدار كردى بگو : « أعوذ برب دانيال والجب من شر كل اسد مستأسد »\r\n( يعنى پناه ميبرم بپروردگار دانيال وچاه از شر هر شير درنده اى ) .\r\nشرح - فيض ( ره ) گويد : تفسير اين حديث چنانچه صاحب تهذيب ( شيخ طوسى ره ) در كتاب امالى خود از حضرت صادق عليه السّلام روايت كند اينست كه فرمود : هر كس براى روزى اندوه به خود راه دهد گناهى بر او نوشته شود ، همانا دانيال عليه السلام در زمان پادشاهى جبار وسركش بود واو را گرفت و در چاهى انداخت ( مجلسى ( ره ) گويد : كه آن پادشاه بخت نصر بود ) و درندگان را نيز با او در آن\r\n","description":"","footnote":"","page_name":" 360 ","page_number":360},
  {"content":"\r\nچاه انداخت ، ولى آن درندگان به آن حضرت نزديك نمىشدند ، و آن پادشاه دانيال را از آن چاه بيرون نياورد تا خداوند به پيغمبرى از پيغمبرانش وحى كرد كه خوراك وطعامى براى دانيال ببر . . . ( وسپس حضرت داستان آمدن آن پيغمبر را بر سر چاه و خوراك آوردن ودعاى دانيال را بيان فرمايد ) .\r\n\r\n10 - صالح بن سعيد از ابراهيم بن محمد بن هارون حديث كند كه به حضرت أبى جعفر عليه السلام نوشت و از آن حضرت دعائى براى بادهائى كه كودكان بدان دچار گردند درخواست ، حضرت به خط خود اين دو دعا را نوشت ، وصالح ( بن سعيد ) معتقد بود كه آن حضرت اين دو دعا را به خط خود براى ابراهيم فرستاد ( يا ابراهيم دعاها را كه به خط حضرت بود براى صالح فرستاد ) . « الله اكبر الله اكبر الله اكبر اشهد ان لا إله الا الله اشهد أن محمدا رسول الله ، الله اكبر الله اكبر ، لا إله الا الله ولا رب لى الا الله ، له الملك وله الحمد لا شريك له سبحان الله ، ما شاء الله كان و ما لم يشأ لم يكن اللهم ذا الجلال والاكرام . رب موسى وعيسى وابراهيم الذى وفى ، إله ابراهيم واسماعيل واسحاق وو يعقوب والاسباط ، لا إله الا انت ، سبحانك ما عددت من آياتك وبعظمتك وبما سألك به النبيون وبانك رب الناس ، كنت قبل كل شىء أسألك باسمك الذى تمسك به السماوات ان تقع على الارض الا باذنك ، وبكلماتك التامات التى تحيى به الموتى أن تجير عبدك فلانا ( نام آن كودك را ببرد ) من شر ما ينزل من السماء و ما يعرج اليها ، و ما يخرج من الارض و يا يلج فيها و * ( سَلامٌ عَلَى الْمُرْسَلِينَ والْحَمْدُ لِلَّه رَبِّ الْعالَمِينَ ) * » . ونيز به خط مباركش به او نوشت : « بسم الله و با لله والى الله وكما شاء الله واعيذه بعزة الله وجبروت الله وقدرة الله وملكوت الله هذا الكتاب من الله شفاء لفلان بن فلان عبدك وابن امتك ( ونام او و پدرش را ببرد )\r\n","description":"","footnote":"","page_name":" 361 ","page_number":361},
  {"content":"\r\nعبدى الله صلى الله على محمد وآله « يا » على رسول الله وآله « . شرح - مجلسى ( ره ) گويد : بادى كه دچار كودكان شود همانست كه در فارسى بدان « باد جن » گويند و همان ام الصبيان است ، كه شيخ در كتاب قانون آن را ريح الصبيان ( باد كودكان ) ناميده است ، سپس كلامى از كتاب نهايه نقل كند كه باد در امثال اين حديث كنايه از « جن » است .\r\n11 - عبد الله بن يحيى كاهلى گويد : امام صادق عليه السّلام فرمود : هر گاه بنده اى برخورد كردى در روى او آيت الكرسى را بخوان وبگو : « عزمت عليك بعزيمة الله وعزيمة محمد ( ص ) وعزيمة سليمان ابن داود عليهما السلام وعزيمة امير المؤمنين على بن ابى طالب عليه السلام والائمة الطاهرين من بعده »\r\nكه آن درنده ان شاء الله از تو روى گرداند . ( كاهلى ) گويد : پس من ( زمانى از شهر ) بيرون رفتم وناگاه درنده اى سر راه مرا گرفت پس من او را ( به همان نحو كه حضرت فرموده بود ) قسم دادم ، وگفتم : از راه ما باز گرد و ما را ميازار ؟ گويد : پس ديدم سرش را به زير انداخت ودمش را ميان دو پايش برد وبرگشت .\r\n12 - ونيز حضرت صادق عليه السلام فرمود : هر كه دنبال نماز واجب بگويد « استودع الله العظيم الجليل نفسى وأهلى وولدى و من يعنينى أمره واستودع الله المرهوب المخوف المتضعضع لعظمته كل شىء نفسى واهلى و مالى وولدى و من يعنينى أمره »\r\nدر زير يكى از بالهاى جبرئيل درآيد و خودش وخاندان ومالش محفوظ ماند .\r\n13 - و در حديث مرفوعى ( كه سند را بمعصوم رسانند ) حديث كنند كه فرمود : هر كه در خانه و\r\n","description":"","footnote":"","page_name":" 362 ","page_number":362},
  {"content":"\r\nاطاقى تنها بخوابد پس آية الكرسى را بخواند و بگويد : « اللهم آنس وحشتى وآمن روعتى وأعنى على وحدتى » .\r\n14 - بكير گويد : شنيده از امير المؤمنين عليه السلام كه ميفرمود : رسول خدا ( ص ) به من فرمود اى على آيا به تو نياموزم كلماتى ؟ هر گاه در ورطه ( امرى كه خلاصى از آن دشوار باشد ) يا بلائى افتادى پس بگو : « بسم الله الرحمن الرحيم ولا حول ولا قوة الا با لله العلى العظيم »\r\nزيرا خداوند عز وجل ببركت اين دعا آنچه خواهد از اقسام بلا از تو دور كند .\r\n\r\nباب دعا هنگام خواندن قرآن\r\n1 - حضرت صادق عليه السلام هنگام خواندن قرآن اين دعا را ميخواند ( كه ترجمه اش چنين است ) : « بار خدايا اى پروردگار ما ستايش مخصوص تو است ، توئى يگانه در قدرت وپادشاهى استوار ، ومخصوص تو است ستايش ، توئى برتر بعزت وكبرياء ومسلط بر فراز آسمانها وعرش بزرگ ، پروردگار ما و از آن تو است ستايش ، توئى كه همه چيز را بذات خود دانائى و هر دانشمندى نيازمند درگاه تو است ، پروردگار ما از آن تو است ستايش اى فرود فرستندهء آيه ها و ذكر عظيم ، پروردگار ما مخصوص تو است ستايش بدانچه بما آموختى از حكمت و قرآن عظيم آشكاركننده ، بار خدايا توئى كه پيش از رغبت ما در آموختنش آن را بما آموختى ، و پيش از اظهار شوق مادر سودش ما را بدان مخصوص گردانيدى ، بار\r\n","description":"","footnote":"","page_name":" 363 ","page_number":363},
  {"content":"\r\nخدايا در اين صورت اين منتى است از تو بر ما ، ( 1 ) وفضل وجود ولطفى است بما ورحمتى است براى ما وامتنانى است بر سر ما ، بدون اينكه از جانب ما جنبش وحركت و توانائى وچاره جوئى شود ، بار خدايا پس تلاوت اين قرآن و در برداشتن آياتش را محبوب ما ساز ، وبما ارزانى دار ايمان بآيات متشابه آن را ، وتوفيق عمل بمحكمش را ، وبما ده وسيلهء تأويل آن را ، وراهنمائى در تدبير آن وبينائى در پرتو نورش را بما عنايت فرما .\r\nبار خدايا چنانچه آن را فرو فرستادى درمان براى دوستانت ، ووسيلهء بدبختى براى دشمنانت ، وسبب كورى نافرمانانت ، ووسيلهء روشنى فرمانبردارانت ، بار خدايا آن را قرار ده براى ما پناهگاه محكمى از عذابت ، ودژى از خشمت ، و جلوگيرى از نافرمانيت ونگهبانى از قهر وغضبت ، وراهنمائى بفرمانبرداريت ، ونورى در روز ديدارت كه بدان در ميان خلق تو روشنى يابيم ، و بر صراط تو بدان وسيله بگذريم ، وببهشتت راه يابيم .\r\nبار خدايا به تو پناه بريم از بدبختى در حمل آن ، وكورى از عمل [ يا علم 
  ] به آن ، وكجروى در حكم آن و برترى نمودن از توجه بدان ( يا پيشتازى از ميانه روى آن ) وكوتاهى كردن در برابر حق آن ، بار خدايا سنگينى آن را از ما بردار ومزدش را براى ما لازم گردان ، وسپاسگزاريش را نصيب ما گردان ، و ما را چنان كن كه مراعات ومحافظتش كنيم ، بار خدايا ما را چنان ساز كه از حلالش پيروى كنيم و از حرامش اجتناب ورزيم ، وحدود آن را بر پا داريم ، وفرائض آن را بجا آوريم .\r\nبار خدايا روزى ما گردان شيرينى تلاوتش را و نشاط در باره قيام بدان ، وترس در هنگام خواندنش ونيروئى براى به كار بستن آن در هر آن از شب و روز ، بار خدايا باندكى خواب خستگى ما را درمان كن ( و بنا بر نسخهء « اسقنا » يعنى عطش خواب ما را باندكى از آن فرونشان ) و در ساعت مخصوص شب\r\n","description":"","footnote":"","page_name":" 364 ","page_number":364},
  {"content":"\r\nما را از خوابها بيدار كن ، ( 1 ) ودرگاه هائى كه دعا باجابت رسد ما را از چرت چرتيها به خود آر .\r\nبار خدايا دلهاى ما را در برابر عجائب بىپايانش تيز هوش كن ، وزمزمهء آن را لذت بخش نما ، وهنگام مراجعه به آن عبرتى بما بده ، وسود آشكارى هنگام فهمجوئيش بما عنايت فرما ، بار خدايا به تو پناه بريم از تخلف قرآن در دلهاى ما ( يعنى اثر آن در اعضاء وجوارح ما آشكار نشود ) و از اينكه آن را بالش خواب خود كنيم ( فيض « ره » ) گويد : يعنى شب بخوابيم با او وتهجد به او نكنيم يا او را در كنار رختخواب خود اندازيم و آن را گرامى نداريم ) و از اينكه آن را پشت سر اندازيم ، و از قساوت دلهامان نسبت بدان چه ما را بدان پند دادى به تو پناه بريم ، بار خدايا بآياتى كه در آن آوردى ما را سود ده ، وبمثلهائى كه در آن زده اى ما را متذكر ساز ، وبتأويل آن بديهاى ما را جبران كن وبدان وسيله مزد كردار نيك ما را دو چندان كن ، ودرجات ما را بالا ببر ، و پس از مرگ بسبب آن بما بشارت تلقين نما ، بار خدايا آن را براى ما توشه اى ساز كه در موقع وقوف در برابرت بدان وسيله بما نيرو دهى ، و راه روشنى كه كه با آن بسوى تو آئيم ، ودانش سودمندى كه بدان وسيله نعمتهاى تو را سپاسگزاريم ، و خشوع صادقانه اى كه با آن نامهاى تو را تسبيح گوئيم ، زيرا تو با فرود فرستادن آن حجتى بر ما آوردى كه راه عذر را بر ما بستى ونعمتى بما دادى كه زبان شكر ما از آن كوتاهست .\r\nبار خدايا آن را براى ما سرپرستى ساز كه ما را از لغزش نگهدارد ، وراهنمائى ساز كه ما را به كار نيك راهنمائى كند ، وكمكى راهنمايش ساز كه ما را از كجى راست كند ، و در خستگى نيرو بخشد ، تا ببهترين آرزوهايمان رساند ، بار خدايا آن را براى ما در روز قيامت شفيع ساز ووسيله اى براى ارتقاء ووكيلى پيروز در آن روز قضاوت ، ونورى در آن روز تاريكى وظلمت روزى كه نه زمينى است و نه آسمانى ، روزى كه هر كس به آنچه كوشش كرده بدان مزد گيرد .\r\n","description":"","footnote":"","page_name":" 365 ","page_number":365},
  {"content":"\r\nبار خدايا آن را براى ما وسيلهء سيرابى در روز تشنگى ساز ، وسبب نجات ما گردان در روز جزا از آن آتش سوزانى كه بر هر كس از آن گرمى خواهد ترحم نكند وشعله اش زبانه كشد ، بار خدايا آن را براى ما برهانى قرار ده در آن روز كه همهء اهل زمين وآسمانها گرد آيند . بار خدايا منزلهاى شهيدان و زندگى سعيدان ، ورفاقت پيمبران را روزى ما گردان زيرا تو شنواى دعائى « .\r\n\r\nباب دعا براى حفظ كردن قرآن\r\n1 - ابان بن تغلب گويد : حضرت صادق عليه السلام فرمود : ميگوئى ( اين دعا را كه ترجمه اش چنين است ) : « بار خدايا من از تو خواهم - با اينكه بندگان از چون توئى خواهش نكنند - خواهم به حق محمد پيغمبر ورسولت وبحق ابراهيم خليل خود وبرگزيده ات وبحق موسى هم سخنت وهم رازت ، وبحق عيسى كلمه ات وروحت ، و از تو خواهم به حق صحف ابراهيم وتورات موسى وزبور داود وانجيل عيسى و قرآن محمد ( ص ) وبهر وحيى كه فرستادى وبحق هر آن حكمى كه آن را گذرا فرمودى ، و هر آن حقى كه بدان حكم فرمودى ، و هر بىنيازى كه توانگرش كردى و هر گمراهى كه راهنمائيش كردى ، و هر خواهنده اى كه به دو عطا فرمودى ، و از تو خواهم بدان نامت كه بر شب نهادى پس تاريك شد ، وبدان نامت كه بر روز نهادى پس روشن گشت . وبدان نامت كه بر زمين نهادى پس آرامش گرفت ، و با آن آسمانها را ستون زدى واستوار شدند ، وبدان نامت كه بر كوهها نهادى و مستقر شدند ، وبدان نامت كه روزيها را\r\n","description":"","footnote":"","page_name":" 366 ","page_number":366},
  {"content":"\r\nبدان پراكنده كردى ، ( 1 ) و از تو خواهم بدان نامت كه مردگان را بدان زنده سازى ، و از تو خواهم بدان چه مركز انعقاد عزت عرشت شد ، وآخرين رحمتى كه از كتابت ( قرآن يا لوح محفوظ ) آشكار گردد ، از تو خواهم كه بر محمد وآلش رحمت فرستى وحفظ قرآن وانواع دانش را به من روزى كن ، و اين كه آنها را در دل و گوش وچشمم پا بر جا كنى ، و با گوشت و خون واستخوان ومغز من آنها را بياميزى ، و شب و روز مرا از رحمت وقدرت خودت بدانها به كار اندازى ، زيرا كه نه جنبشى و نه توانائى بجز تو نيست اى زنده وپاينده « .\r\nگويد : و در حديث ديگر اضافهء دارد ( كه ترجمه آن اضافه نيز اينست ) : « و از تو خواهم بدان نامت كه بندگانى كه دعايشان را باجابت رساندى بدان ترا خواندند ، وپيمبرانت بدان ترا خواندند كه آنها را آمرزيدى وبدانها ترحم كردى ، و از تو خواهم بهر نامى كه در كتابهايت فرو فرستادى ، وبدان نامت كه عرش تو بدان پابرجا شد ، وبنامت واحد ، احد ، فرود ، وتر ، متعال ، آنكه همهء اركان را ( عرش يا آسمانها و زمينها وجز آن را ) پر كرده و پاك ، پاكيزه ، مبارك مقدس ، حى ، قيوم ، روشنى آسمانها و زمين ، رحمان ، رحيم ، كبير متعال ، و ( از تو خواهم ) به حق كنايت كه به حق وراستى فرود آمده و كلمات تامه ات ونور تام تو ، وبعظمتت واركانت » .\r\nوگويد : در حديث ديگرى است كه رسول خدا ( ص ) فرمود : هر كس بخواهد كه خداوند عز وجل قرآن ودانش را در دل او نهد اين دعا را ( كه گذشت ) با عسل سفيد در ظرف پاكى بنويسد سپس آن را با آب بارانى كه به زمين نرسيده باشد بشويد ، و سه روز ناشتا بخورد كه ان شاء الله قرآن را حفظ كند .\r\n","description":"","footnote":"","page_name":" 367 ","page_number":367},
  {"content":"\r\n2 - حماد در حديث مرفوعى از امير المؤمنين حديث كند كه فرمود : رسول خدا ( ص ) ( به من ) فرمود به تو بياموزم دعائى كه قرآن را فراموش نكنى ( و آن دعا اينست ) « اللهم ارحمنى به ترك معاصيك ابدا ما أبقيتنى وارحمنى من تكلف ما لا يعنينى وارزقنى حسن المنظر فيما يرضيك عنى والزم قلبى حفظ كتابك كما علمتنى وارزقنى أن أتلوه على النحو الذى يرضيك عنى ، اللهم نور بكتابك بصرى واشرح به صدرى وفرح به قلبى وأطلق به لسانى واستعمل به بدنى ، وقونى على ذلك وأعنى عليه انه لا معين عليه الا انت ، لا إله الا انت » . و همين حديث را بسند ديگر از حضرت صادق عليه السّلام روايت كرده اند .\r\n\r\nباب دعاهاى كوتاه ومختصر براى همه حاجتهاى دنيا و آخرت\r\n1 - حضرت صادق عليه السلام فرمود : بگو ( دعائى را كه ترجمه اش چنين است ) : « بار خدايا مرا از خود ترسان كن چنان كه گويا ترا به چشم ببينم و با تقواى نسبت بخودت مرا سعادتمند گردان ، وبوسيلهء نشاط در نافرمانيت مرا بدبخت مكن ، و خير وسعادت مرا در حكم خود بخواه ، و قضا وقدر خود را بر من مبارك گردان تا بدان جا كه پس افتادن آنچه را در آن شتاب دارى دوست نداشته باشم ، وشتاب در آنچه پس افتادنش را خواهى نخواهم ، وتوانگرى مرا در خودم مقرر فرما ، وبگوش وچشمم مرا بهره مند ساز ، و آن دو را وارث من گردان ( يعنى آنچه از آن دو بدست من آيد براى من باقى نگهدار )\r\n","description":"","footnote":"","page_name":" 368 ","page_number":368},
  {"content":"\r\nومرا به آن كس كه به من ستم كند يارى فرما ، وقدرت خودت را در بارهء او به من بنما اى پروردگار ، وديده ام را بدان روشن كن « .\r\n2 - ابراهيم بن ميمون گويد : شنيدم حضرت صادق عليه السلام دعائى ميخواند ( كه ترجمه اش اين است ) : « بار خدايا بر هراس روز قيامت مرا يارى فرما ، و از دنيا سالم بيرونم ببر ، وحور العين را به من تزويج كن ، وخرج خود وعيالم وخرج مردم را از من كفايت فرما ، ومرا برحمت خود در زمرهء بندگان شايسته ات درآور » .\r\n3 - زراره از حضرت باقر عليه السّلام حديث كند كه فرمود : بگو ( دعائى را كه ترجمه اش چنين است ) : « بار خدايا از تو خواهم هر خوابى را كه دانشت آن را فرا گرفته ، وبتو پناه برم از هر بدى كه دانشت آن را احاطه كرده ، بار خدايا از تو خواهم عافيت خود را در همهء كارهايم ، وپناه برم به تو از خوارى ورسوائى دنيا و از عذاب آخرت » .\r\n4 - على بن زياد گويد : على بن بصير بدان حضرت نامه نوشت ودرخواست كرد كه در پائين نامه اش دعائى براى او بنويسد وبياموزد كه بوسيلهء آن از گناهان نگهدارى شود ودعائى جامع براى ( حوائج ) دنيا و آخرت باشد ، پس حضرت عليه السّلام در پاسخش به خط خود نوشت ( دعائى كه ترجمه اش اينست ) : « بسم الله الرحمن الرحيم اى كسى كه نيك را آشكار كند ، وزشت را بپوشاند ، وپردهء مرا ندرد ، اى درگذشت كريم ، واى خوش درگذرنده ( از گناه ) اى وسيع در آمرزش اى پر بخشش در رحمت اى دمساز در هر راز ، و\r\n","description":"","footnote":"","page_name":" 369 ","page_number":369},
  {"content":"\r\nاى پايان هر شكايت ، اى درگذرندهء با كرامت ، واى بزرگ در منت ، واى آغازكننده بهر نعمت جلوتر از استحقاق آن ، اى پروردگار واى آقا واى مولى واى فريادرس ، رحمت بر محمد وآلش فرست و از تو خواهم كه در دوزخم جا ندهى « سپس بخواه هر چه خواهى .\r\n5 - حضرت صادق عليه السلام فرمود : « اللهم أنت ثقتى في كل كربة وأنت رجائى في كل شدة وأنت لى في كل امر نزل بى ثقة وعدة ، كم من كرب يضعف عنه الفؤاد وتقل فيه الحيلة ويخذل عنه القريب والبعيد ، ويشمت به العدو وتعنينى فيه الامور انزلته بك وشكوته اليك راغبا فيه عمن سواك ففرحته وكشفته وكفيتنيه ، فأنت ولى كل نعمة و صاحب كل حاجة ومنتهى كل رغبة ، فلك الحمد كثيرا ولك المن فاضلا » .\r\n6 - عيسى بن عبد الله قمى از حضرت صادق عليه السلام حديث كند كه فرمود : بگو : « اللهم انى أسألك بجلالك وجمالك وكرمك ان تفعل بى كذا و كذا » ( و بجاى « كذا و كذا »\r\nحاجت خود را ذكر كند ) .\r\n7 - فضل بن يونس از حضرت ابى الحسن ( موسى بن جعفر ) عليه السّلام حديث كند كه آن حضرت به من فرمود : اين دعا را بسيار بخوان [ اللهم 
  ] لا تجعلنى من المعارين ولا تخرجنى من التقصير »\r\n( يعنى بار خدايا مرا از عاريت داده شدگان ( ايمان ) قرار مده : و از تقصير بيرون مبر ) گويد : من عرضكردم ","description":"","footnote":"","page_name":" 370 ","page_number":370},
  {"content":"\r\nاما عاريت داده شدگان ، معنايش را دانستم ، آيا معناى « مرا از تقصير بيرون مبر » چيست ؟ ( ويعنى چه ؟ ) فرمود : هر كارى را كه بخاطر خداى عز وجل انجام دهى پس خود را در آن كار پيش خود مقصر بدان ، زيرا كه همهء مردم در كارهايشان ميان خود وخداى عز وجل تقصير كار ومقصرند .\r\n8 - حضرت باقر عليه السّلام فرمود : بحقيقت وراستى كه خدا مردى بيابانى را با دو كلمه كه با آنها بدرگاه خداوند دعا كرد آمرزيد ( و آن دو كلمه اين بود كه ) گفت : « اللهم ان تعذبنى فأهل لذلك أنا ، وان تغفر لى فأهل لذلك أنت »\r\n( يعنى بار خدايا اگر مرا عذاب فرمائى پس من سزاوار آنم ، و اگر بيامرزى پس تو شايستهء آنى ) پس خداوند او را آمرزيد .\r\n9 - حضرت رضا عليه السّلام ( اين دعا را ميخواند ) فرمود : « يا من دلنى على نفسه ، وذلل قلبى بتصديقه أسألك الامن والايمان في الدنيا والآخرة » .\r\n10 - محمد بن أبى حمزه از پدرش نقل كند كه گويد : شبى حضرت على بن الحسين عليهما السلام را در كنار خانهء كعبه ديدم كه نماز ميخواند و قيام آن را طول داد تا به حدى كه گاهى بر پاى راستش تكيه ميداد ، و گاهى بر پاى چپ ، سپس شنيدم با صدائى مانند شخص گريان ميگفت : « يا سيدى تعذبنى وحبك في قلبى ، ؟ اما وعزتك لئن فعلت لتجمعن بينى و بين قوم طال ما عاديتهم فيك » . ( يعنى اى آقاى من آيا مرا عذاب كنى با اينكه دوستى تو را در دل دارم ؟ هر آينه بعزتت سوگند اگر چنين كنى ميان من ومردمى جمع كنى - ومرا با مردمى گرد آورى - كه دير زمانى بخاطر تو با آنان دشمنى ورزيده ام ) .\r\n","description":"","footnote":"","page_name":" 371 ","page_number":371},
  {"content":"\r\n11 - داود رقى گويد : من شنيدم كه حضرت صادق عليه السّلام بيشتر چيزى كه در هنگام دعا بر آن اصرار داشت اين بود كه خدا را به حق پنج تن ميخواند ، يعنى رسول خدا وامير المؤمنين وفاطمة وحسن وحسين صلوات الله عليهم اجمعين .\r\n12 - ابراهيم كرخى گويد : امام صادق عليه السلام دعائى بما آموخت وبما دستور داد كه آن را در روز جمعه بخوانيم : « اللهم انى تعمدت اليك بحاجتى وأنزلت بك اليوم فقرى ومسكنتى ، فأنا [ اليوم 
  ] لمغفرتك أرجى منى لعملى ولمغفرتك ورحمتك أوسع من ذنوبى فتول قضاء كل حاجة هى لى بقدرتك عليها وتيسير ذلك عليك ولفقرى اليك فانى لم اصب خيرا قط إلا منك و لم يصرف عنى أحد شرا قط غيرك وليس أرجو لآخرتى ودنياى سؤلك ، ولا ليوم فقرى [ و 
  ] يوم يفردنى الناس في حفرتى وافضى اليك يا رب بفقرى » .\r\n13 - زيد صائغ گويد : به حضرت صادق عليه السّلام عرضكردم : براى ما دعا كن ، پس ( در بارهء ما دعائى ) فرمود : ( كه ترجمه اش اينست ) « بار خدايا روزى ايشان كن راستگوئى و امانت دارى ومحافظت بر اداى نمازها را ، بار خدايا اينان سزاوارترين خلق تو هستند كه اين كار را در بارهء آنها انجام دهى بار خدايا آن را در بارهء آنان انجام ده » .\r\n14 - حضرت على بن الحسين عليهما السلام فرمود : امير المؤمنين عليه السلام ( در دعا اين گونه )\r\n","description":"","footnote":"","page_name":" 372 ","page_number":372},
  {"content":"\r\nميفرمود : « اللهم من على بالتوكل عليك والتفويض اليك والرضا بقدرك والتسليم لامرك ، حتى لا احب تعجيل ما أحرت ولا تأخير ما عجلت يا رب العالمين » .\r\n15 - ابن أبى يعفور گويد : شنيدم از امام صادق عليه السلام كه در حالى كه دست به آسمان برداشته بود ميگفت : « رب لا تكنى الى نفسى طرفة عين ابدا لا اقل من ذلك ولا اكثر »\r\n( يعنى پروردگارا مرا چشم بهمزدنى بخودم وامگذار نه كمتر از آن و نه بيشتر ) گويد : اين را گفت واشكهايش از اطراف محاسنش مىريخت ، سپس رو به من كرد وفرمود : اى پسر أبى يعفور همانا يونس بن متى را خداوند كمتر از چشم بهمزدنى به خودش واگذارد و آن گناه را ( يعنى ترك اولى را ) انجام داد ، عرضكردم : خداوند كار شما را نيكو كند آيا آن كار او را به حد كفر رسانيد ؟ فرمود : نه ولى مردن با اين حال هلاكت است ( ولايق بشأن انبياء وپيمبران الهى نيست ) .\r\n16 - احمد بن محمد بن خالد در حديث مرفوعى ( كه سند را بمعصوم عليه السلام رسانده ) حديث كند كه جبرئيل خدمت پيغمبر ( ص ) آمده و به او عرضكرد : همانا پروردگارت به تو ميفرمايد : هر گاه خواستى در شب و روزى چنانچه شايد مرا پرستش كنى پس دستهايت را بسوى من بردار وبگو : « اللهم لك الحمد حمدا خالدا مع خلودك ولك الحمد حمدا لا منتهى له دون علمك ، ولك الحمد حمدا لا امد له دون مشيئتك ، ولك الحمد حمدا الاجزاء لقائله الا رضاك ، اللهم لك الحمد كله ، ولك المن كله ، ولك الفخر\r\n","description":"","footnote":"","page_name":" 373 ","page_number":373},
  {"content":"\r\nكله ، ( 1 ) ولك البهاء كله ، ولك النور كله ، ولك العزة كلها ، ولك الجبروت كلها ، ولك العظمة كلها ، ولك الدنيا كلها ولك الآخرة كلها ، ولك الليل والنهار كله ، ولك الخلق كله ، وبيدك الخير كله ، واليك يرجع الامر كله علانيته وسره ، اللهم لك الحمد حمدا أبدا أنت حسن البلاء ، جليل الثناء ، سابغ النعماء ، عدل القضاء جزيل العطاء حسن الالاء ، إله [ من 
  ] في الارض واله [ من 
  ] في السماء ، اللهم لك الحمد في السبع الشداد ، ولك الحمد في الارض المهاد ، ولك الحمد طاقة العباد ، ولك الحمد سعة البلاد ، ولك الحمد في الجبال الاوتاد ، ولك الحمد في الليل اذا يغشى ، ولك الحمد في النهار اذا تجلى ، ولك الحمد في الآخرة والاولى ، ولك الحمد في * ( الْمَثانِي والْقُرْآنَ الْعَظِيمَ ) * ، وسبحان الله وبحمده و * ( الأَرْضُ جَمِيعاً قَبْضَتُه يَوْمَ الْقِيامَةِ والسَّماواتُ مَطْوِيَّاتٌ بِيَمِينِه ، سُبْحانَه وتَعالى عَمَّا يُشْرِكُونَ ) * ، سبحان الله وبحمده * ( كُلُّ شَيْءٍ هالِكٌ إِلَّا وَجْهَه ) * سبحانك ربنا وتعاليت وتباركت وتقدست ، خلقت كل شىء بقدرتك وقهرت كل شىء بعزتك وعلوت فوق كل شىء بارتفاعك ، وغلبت كل شىء بقوتك وابتدعت كل شىء بحكمتك وعلمك ، وبعثت الرسل بكتبك ، وهديت الصالحين باذنك ، وايدت المؤمنين بنصرك ، وقهرت الخلق بسلطانك ، لا إله الا أنت وحدك لا شريك لك لا نعبد غيرك ولا نسئل الا اياك ولا نرغب الا اليك ، انت موضع شكوانا ومنتهى رغبتنا الهنا ومليكنا » .\r\n17 - معاوية بن عمار گويد : حضرت صادق عليه السلام بدون سخن وپرسشى به من فرمود : اى معاوية\r\n","description":"","footnote":"","page_name":" 374 ","page_number":374},
  {"content":"\r\nآيا نميدانى كه مردى خدمت امير المؤمنين عليه السلام آمد و از اينكه اجابت دعايش دير شده بود به آن حضرت شكايت كرد ، آن حضرت به او فرمود : چرا دعاى سريع الاجابة را ( يعنى دعائى كه زود باجابت رسد ) نخواندى ؟ آن مرد عرضكرد : آن دعا كدام است ؟ فرمود : بگو : « اللهم انى أسألك باسمك العظيم الاعظم الاجل الاكرم المخزون المكنون النور الحق البرهان المبين الذى هو نور مع نور ، ونور من نور ونور في نور ونور على نور ، ونور فوق كل نور ، ونور يضيء به كل ظلمة ، ويكسر به كل شدة وكل شيطان مريد و * ( كُلِّ جَبَّارٍ عَنِيدٍ ) * ، لا تقر به ارض ، ولا تقوم به سماء ، ويأمن به كل خائف ، ويبطل به سحر كل ساحر ، وبغى كل باغ ، وحسد كل حاسد ، ويتصدع لعظمته البر والبحر ، ويستقل به الفلك ، حين يتكلم به الملك فلا يكون للموج عليه سبيل وهو اسمك الاعظم الاعظم ، الاجل الاجل النور الاكبر ، الذى سميت به نفسك ، واستويت به على عرشك ، وأتوجه اليك بمحمد وأهل بيته ، أسألك بك وبهم ان تصلى على محمد وآل محمد وان تفعل بى كذا و كذا »\r\n( و بجاى « كذا و كذا » حاجت خود را ذكر كند ) .\r\n18 - عمرو بن ابى المقدام گويد : حضرت صادق عليه السّلام اين دعا را كه جامع حاجتهاى دنيا و آخرت است به من ديكته فرمود : ( وفرمود : ) كه پس از حمد وثناى خداوند ميگوئى : « اللهم انت الله لا إله الا انت الحليم الكريم ، وانت الله لا إله الا انت العزيز الحكيم ، وأنت الله لا إله الا انت الواحد القهار ، وانت الله لا إله الا انت الملك الجبار ، وانت الله لا إله الا انت الرحيم الغفار\r\n","description":"","footnote":"","page_name":" 375 ","page_number":375},
  {"content":"\r\nوانت الله لا إله الا انت شديد المحال ، وانت الله لا إله الا انت الكبير المتعال ، وانت الله لا إله الا انت السميع البصير ، وأنت الله لا إله الا انت المنيع القدير ، وانت الله لا إله الا انت الغفور الشكور ، وانت الله لا إله الا أنت الحميد المجيد ، وأنت الله لا إله الا انت الغفور الودود ، وانت الله لا إله الا أنت الحنان المنان وأنت الله لا إله الا انت الحليم الديان ، وانت الله لا إله الا أنت الجواد الماجد ، وأنت الله لا إله الا انت الواحد الاحد ، وانت الله لا إله الا انت الغائب الشاهد ، وانت الله لا إله الا انت الظاهر الباطن ، وانت الله لا إله الا انت بكل شىء عليم ، تم نورك فهديت ، وبسطت يدك فأعطيت ، ربنا وجهك اكرم الوجوه وجهتك خير الجهات وعطيتك أفضل العطايا وأهنأها تطاع ربنا فنشكر وتعصى ربنا فتغفر لمن شئت تجيب المضطرين وتكشف السوء و تقبل التوبة وتعفو عن الذنوب لا تجازى اياديك ولا تحصى نعمك ولا يبلغ مدحتك قول قائل اللهم صل على محمد وآل محمد وعجل فرجهم وروحهم وراحتهم وسرورهم ، وأذقنى طعم فرجهم واهلك اعداءهم من الجن والانس و * ( آتِنا فِي الدُّنْيا حَسَنَةً وفِي الآخِرَةِ حَسَنَةً وقِنا عَذابَ النَّارِ ) * ، واجعلنا من الذين * ( فَلا خَوْفٌ عَلَيْهِمْ ولا هُمْ يَحْزَنُونَ ) * ، واجعلنى من * ( الَّذِينَ صَبَرُوا وعَلى رَبِّهِمْ يَتَوَكَّلُونَ ) * ، وثبتنى * ( بِالْقَوْلِ الثَّابِتِ فِي الْحَياةِ الدُّنْيا وفِي ) * الآخرة وبارك لى في المحيا والممات والمواقف والنشور والحساب والميزان وأهوال يوم القيامة وسلمنى على الصراط واجزنى عليه وارزقنى علما نافعا ويقينا صادقا وتقى وبرا وورعا وخوفا منك وفرقا يبلغنى\r\n","description":"","footnote":"","page_name":" 376 ","page_number":376},
  {"content":"\r\nمنك زلفى ولا يباعدنى عنك ، ( 1 ) وأحببنى ولا تبغضنى وتولنى ولا تخذلنى واعطنى من جميع خير الدنيا والآخرة ، ما علمت منه و ما لم أعلم واجرنى من السوء كله بحذافيره ما علمت منه و ما لم أعلم » .\r\n19 - معاوية بن عمار گويد : به حضرت صادق عليه السلام عرضكردم : آيا مرا بدعائى مخصوص نفرمائى ؟ فرمود : چرا بگو : « يا واحد يا ماجد يا أحد يا صمد يا من * ( لَمْ يَلِدْ ولَمْ يُولَدْ ولَمْ يَكُنْ لَه كُفُواً أَحَدٌ ) * يا عزيز يا كريم يا حنان يا منان يا سامع الدعوات يا اجود من سئل و يا خير من اعطى يا الله يا الله يا الله قلت و * ( لَقَدْ نادانا نُوحٌ فَلَنِعْمَ الْمُجِيبُونَ ) * » . سپس حضرت صادق عليه السّلام فرمود : كه رسول خدا ( ص ) ميفرمود [ آرى 
  ] : « لنعم المجيب انت ونعم المدعو ونعم المسئول أسألك بنور وجهك ، وأسألك بعزتك وقدرتك وجبروتك وأسألك بملكوتك ودرعك الحصينة وبجمعك واركانك كلها وبحق محمد وبحق الاوصياء بعد محمد ان تصلى على محمد وآل محمد وان تفعل بى كذا و كذا »\r\n( و بجاى آن حاجت خود را ذكر كند ) .\r\nتوضيح - ظاهر اينست كه مقصود امام صادق عليه السلام از نقل كلام رسول خدا ( ص ) دنبال آن دعا آنست كه : اين دعا از اول تا به آخر دعائى است كه رسول خدا ( ص ) آموخته است و من نيز به تو مىآموزم ورسول خدا پس از « فلنعم المجيبون »\r\nميفرمود لنعم المجيب أنت - الخ » .\r\n20 - ابو جعفر - كه مردى بوده است در كوفه وبكنيه اش معروف بوده - گويد : به حضرت صادق عليه السّلام عرضكردم دعائى به من بياموز كه با آن دعا كنم ، فرمود : آرى بگو : « يا من ارجوه لكل خير و يا\r\n","description":"","footnote":"","page_name":" 377 ","page_number":377},
  {"content":"\r\nمن آمن سخطه عند كل عثرة ، و يا من يعطى بالقليل الكثير ، يا من اعطى من سئله تحننا منه ورحمة ، يا من اعطى من لم يسئله و لم يعرفه صل على محمد وآل محمد واعطنى بمسئلتى من جميع خير الدنيا و جميع خير الآخرة فإنه غير منقوص ما اعطيتنى وزدنى من سعة فضلك يا كريم » .\r\n21 - و در حديث مرفوعى از امام باقر عليه السّلام حديث شده كه اين دعا را ببرادرش عبد الله بن على آموخت : « اللهم ارفع ظنى صاعدا ولا تطمع في عدوا ولا حاسدا واحفظنى قائما وقاعدا ويقظانا وراقدا اللهم اغفر لى وارحمنى واهدنى سبيلك الاقوم وقنى حر جهنم واحطط عنى المغرم والمأثم واجعلنى من خير خيار العالم » .\r\n22 - هارون بن خارجة گويد : از حضرت صادق عليه السّلام شنيدم كه ( اين دعا را ) ميخواند : « ارحمنى مما لا طاقة لى به ولا صبر لى عليه »\r\n( يعنى ( بار خدايا ) به من رحم كن از آنچه تاب آن را ندارم وشكيبائى بر آن نتوانم ) .\r\n23 - محمد بن مسلم گويد : به آن حضرت عليه السلام عرضكردم : دعائى به من بياموز ، فرمود : تو كجائى از دعاى الحاح ؟ ( وچرا آن را نخوانى ؟ ) گويد : عرضكردم : دعاى الحاح كدام است ؟ فرمود : « اللهم رب السماوات السبع و ما بينهن و رب العرش العظيم و رب جبرئيل وميكائيل واسرافيل و رب القرآن\r\n","description":"","footnote":"","page_name":" 378 ","page_number":378},
  {"content":"\r\nالعظيم و رب محمد خاتم النبيين انى أسألك بالذى تقوم به السماء و به تقوم الارض و به تفرق بين الجمع و به تجمع بين المتفرق و به ترزق الاحياء و به احصيت عدد الرمال ووزن الجبال وكيل البحور »\r\nسپس بر محمد وآل محمد صلوات ميفرستى آنگاه حاجت خود را ميخواهى و در درخواست خود اصرار بنما .\r\n24 - ابن أبى يعفور از حضرت صادق عليه السلام حديث كند كه ميخواند ( دعائى را كه ترجمه اش چنين است ) : بار خدايا دل مرا سرشار از محبت خود وترس از خودت وتصديق و ايمان به تو وبيم وهراس از تو واشتياق بسويت كن اى صاحب جلال واكرام . بار خدايا لقائت را محبوب من گردان ، و در لقائت براى من بهترين رحمت وبركت را قرار داده ، ومرا به نيكان ملحق ساز ، و با بدان بدنبال مينداز ، ومرا به نيكان گذشته به پيوند ، و با نيكان باقيمانده قرار ده ، وبراه نيكوكارانم ببر ، ومرا در بارهء خودم كمك كن بدان چه نيكان را در بارهء خودشان كمك كنى ، ومرا بهر بدى كه از آن آزاد ساخته اى بدان باز مگردان اى پروردگار جهانيان ، از تو ايمانى خواهم كه پايانش ديدار تو باشد ومرا بدان زنده بدارى وبميرانى وبرانگيزانى در آن زمان كه مرا برانگيزانى ، ودلم را از خودنمائى وشهرتطلبى و شك در دينت پاك فرما .\r\nبار خدايا توفيق يارى در باره دينت ، ونيروئى در پرستشت وفهمى در بارهء آفريدگانت ( و بنا بر نسخه اى كه فيض ( ره ) نقل كند وفهمى در بارهء حكم خود ) و دو بهره از رحمتت به من عطا فرما ، و روى مرا بنور خود سپيد ( و روشن ) گردان ، ورغبت مرا ( فقط ) در آنچه نزد تو است قرار ده ، وجان مرا در\r\n","description":"","footnote":"","page_name":" 379 ","page_number":379},
  {"content":"\r\nراه خودت بگير ( 1 ) ( وبميران ) بر آئين خودت وآئين پيامبرت .\r\nبار خدايا من به تو پناه برم از بيحالى وپيرى وكمدلى وبخل وغفلت وسنگدلى وسستى وزبونى ، وبتو پناه ميبرم از تنى كه سير نشود و از دلى كه خاشع نگردد و از دعائى كه شنيده نشود ( وباجابت نرسد ) و از نمازى كه سود ندهد ، و در پناه تو نهم خود وزن وفرزندانم را از شيطان رانده شده درگاهت .\r\nبار خدايا براستى در برابر تو كسى نتواند مرا پناه دهد ، وجز تو پناهگاهى نيابم پس مرا وامگذار و در هلاكت وعذاب مينداز ، از تو پايدارى در دينت وتصديق قرآنت وپيروى پيامبرت را خواهانم .\r\nبار خدايا مرا به بخشايش خود ياد كن نه بخطاهاى من ، و از من بپذير و از فضل خود بر من بيفزا .\r\nبار خدايا پاداش مجلس وگفتار مرا خشنوديت از من قرار ده وكردار ودعايم را خالص براى خودت ساز ، وبرحمت خودت بهشت را پاداش من مقرر دار ، و آنچه از تو خواستم براى من گرد آر و از بخششت بر من بيفزا كه من تو را خواهانم .\r\nبار خدايا ستارگان فرو رفتند وديده ها بخواب اندر شدند ، وتوئى زنده وپاينده ، از تو پنهان نسازد چيزى را شب تار و نه آسمان برج دار و نه زمين بسترگاه ، و نه درياى ژرف ، و نه تاريكيهاى درهم وبرهم ، رحمتت را بهر كه خواهى شبانه دهى ، توئى كه خيانت ديده ها ، و آنچه نهان كنند سينه ها بدانى ، گواهى دهم بدان چه خودت براى خود بدان گواهى دادى وفرشتگانت ودانشمندانت گواهى دادند ، معبودى جز تو كه عزيز وحكيمى نيست ، و هر كه گواهى ندهد بدان چه خودت براى خود گواهى دهى و فرشتگان ودانشمندان بدان گواهى دهند گواهى مرا بجاى گواهى آنها بنويس ( يعنى من بجاى آنان گواهى دهم و\r\n","description":"","footnote":"","page_name":" 380 ","page_number":380},
  {"content":"\r\nوپاداشش را به من عطا فرما ) ( 1 ) خدايا توئى سلام ( يعنى سالم از عيوب ونقائص ) و از جانب تو است سلامت ، اى داراى جلالت واكرام از تو خواستارم كه مرا از دوزخ برهانى .\r\n25 - حضرت صادق عليه السلام فرمود : ( زمانى ) ابو ذر خدمت رسول خدا ( ص ) آمد وجبرئيل به صورت دحيهء كلبى در خدمتش بود و با آن حضرت خلوت كرده بوده ، چون ابو ذر آن دو را ديد بازگشت وسخن آنها را نبريد ، پس جبرئيل گفت : اى محمد اين ابو ذر بود كه بر ما گذشت وبما سلام نكرد و اگر بما سلام كرده بود پاسخ او را ميداديم ، اى محمد اين ابا ذر دعائى دارد كه ميخواند ، ونزد اهل آسمان معروف است ، پس آنگاه كه من به آسمان رفتم تو آن دعا را از او بپرس ، همين كه جبرئيل بالا رفت أبو ذر خدمت پيغمبر ( ص ) شرفياب شد ، رسول خدا ( ص ) به او فرمود : اى أبا ذر چه تو را باز داشت از اينكه بر ما سلام كنى آنگاه كه بر ما گذشتى ، عرضكرد : گمان كردم كه آن كس كه با شما بود دحيهء كلبى است و براى پاره اى كارهاى شخصى با او خلوت كرده اى ، فرمود : اى أبا ذر او جبرئيل بود وگفت : اگر أبا ذر بما سلام كرده بود جوابش را ميداديم ، پس همين كه أبا ذر دانست كه او جبرئيل بوده ، خدا ميداند كه چه اندازه پشيمان شد ( وافسوس خورد ) كه چرا بر او سلام نكرده ، پس رسول خدا ( ص ) فرمود آن دعائى كه تو ميخوانى چيست ؟ زيرا جبرئيل به من خبر داد كه تو دعائى دارى كه آن را ميخوانى و در آسمان ( پيش اهل آن ) معروف است ؟ عرضكرد : آرى اى رسول خدا ( ص ) مىگويم : « اللهم انى أسألك الامن والايمان بك والتصديق بنبيك والعافية من جميع البلاء والشكر على العافية والغنى عن شرار الناس » .\r\n","description":"","footnote":"","page_name":" 381 ","page_number":381},
  {"content":"\r\n26 - ابو حمزه گويد : من اين دعا را از امام باقر عليه السلام گرفتم و آن حضرت آن را دعاى جامع ميناميد ( و آن اينست : ) « بسم الله الرحمن الرحيم أشهد ان لا إله الا الله وحده لا شريك له ، و اشهد أن محمدا عبده ورسوله ، آمنت با لله وبجميع رسله وبجميع ما انزل به على جميع الرسل وان وعد الله حق ولقاءه حق ، وصدق الله وبلغ المرسلون والحمد لله رب العالمين وسبحان الله كلما سبح الله شىء وكما يحب الله ان يسبح والحمد لله كلما حمد الله شىء وكما يحب الله أن يحمد ، ولا إله الا الله كلما هلل الله شىء وكما يحب الله ان يهلل والله اكبر كلما كبر الله شىء وكما يحب الله ان يكبر » ( ودنبالهء دعا ترجمه اش چنين است ) . بار خدايا از تو خواهم كليدهاى خير وپايانهاى آن وكاملهايش وفوائدش وبركاتش و آنچه پايه دانش من بدان رسد و آنچه حافظه ام از شماره اش كوتاه است ، بار خدايا اسباب شناسائيش را براى من روشن ساز ، ودرهاى آن را بر وى من بگشا ، و در بركات رحمتت مرا فرو بر ، و به خود دارى از دور شدن از دينت بر من منت گذار ، ودل مرا از شك پاك كن ، و آن را به اين دنيا و زندگى زودگذرم از ثواب آينده آخرتم سرگرم مكن ، ودل مرا بدر ياد داشتن آنچه نادانيش را نپذيرى سرگرم كن ، و براى هر خيرى زبان مرا رام كن ودلم را از رياء وخودنمائى پاك ساز ، و آن را در مفاصل من وارد نكن ، وكردارم را براى خود خالص گردان .\r\nبار خدايا به تو پناه برم از شر و از همه انواع زشتيها پيدا ونهانش وبىخبريهايش ، و از هر چه شيطان\r\n","description":"","footnote":"","page_name":" 382 ","page_number":382},
  {"content":"\r\nرجيم بدان آهنگم كرده و از من خواهد ، ( 1 ) و آنچه سلطان معاند از من طلبد ، از آنچه دانش تو بدان رسد و تو بر دور كردن آن از من قادر و توانائى .\r\nبار خدايا به تو پناه برم از شبگردان جن و انس ، وگروههاى چرخندهء آنان وگرفتاريها ونيرنگهاى آنان ومراكز اجتماع فاسقان جن و انس ، و از اينكه از دين خود بلغزم و در نتيجه آخرتم تباه گردد ، و از زيان رساندن آنها در آنچه بدان زندگى كنم ، يا بلائى از ايشان به من رسد كه بدان توانائى ندارم وشكيبائى بر تحمل آن نتوانم ، پس اى معبود من مرا برنج بردنهاى آن دچار مكن زيرا كه آن مرا از ياد تو باز دارد و از پرستش تو سرگرم كند ؛ توئى نگهدار وباز دارنده ودافع وحافظ از همه اينها .\r\nبار خدايا از تو خواهم رفاه در معيشتم را تا بدان جا كه زنده ام دارى ، معاشى كه بدان وسيله توانائى بر پيرويت داشته باشم وبخشنوديت ( يا رضوانت ) برسم ، وبخانه زندگى ( كه بهشت است ) فرداى قيامت برسم ، و روزى مكن برايم آن روزى را كه سركشم كند ، وبفقرى گرفتارم مكن كه براى تنگى آن به بدبختى افتم ، وبهرهء وافرى در آخرت به من عطا فرما ، ومعاش وسيع گوارا وخشگوارى در دنيا به من عنايت كن ، و دنيا را بر من زندان مكن وجدائيش را اندوه من مساز ، از فتنه هاى آن مرا در پناه خود گير ، وكرده هايم را در آن بپذير وكوششم را در آن قابل تقدير ساز .\r\nبار خدايا هر كه آهنگ بدى در بارهء من دارد تو در باره اش مانند همان آهنگ را بكن ، و هر كه به من كيدى ورزد تو به او كيدى ورز ، واندوه هر آن كس كه اندوهش را بدل من اندازد از من باز دار و هر كه با من مكر كند با او مكر كن كه تو بهترين مكركنندگانى ، و از توجه به من چشم كفار وستمكاران وسركشان وحسودان را درآور ، بار خدايا آرامش دلى از جانب خودت بر من فرو فرست ، وو زره محافظتكنندهء خود را بر من بپوشان ، و به پردهء نگهدارنده ات مرا بپوشان وجامهء عافيت را در برم\r\n","description":"","footnote":"","page_name":" 383 ","page_number":383},
  {"content":"\r\nكن ، وراست گفتار ودرست كردارم ، ( 1 ) و در فرزندان وخاندان ومالم بركت ده ، بار خدايا آنچه از من گذشته و آنچه پس انداخته ام و آنچه غفلت كردم و آنچه تعهد كردم و آنچه در آن سستى كردم و آنچه آشكار كردم و آنچه در نهان كردم ( همه را ) بيامرز يا أرحم الراحمين « .\r\n27 - محمد بن مسلم از حضرت باقر عليه السّلام حديث كند كه فرمود : بگو : « اللهم اوسع على في رزقى وامدد لى في عمرى واغفر لى ذنبى واجعلني ممن تنتصر به لدينك ولا تستبدل بى غيرى » .\r\n28 - يعقوب بن شعيب از امام صادق عليه السلام حديث كند كه ميخواند ( دعائى را كه ترجمه اش اينست : ) « اى آنكه از اندك قدردانى كنى و از بسيار درگذرى واو است آمرزنده ومهربان بيامرز از من گناهانى كه لذت آن رفته وكيفر آن مانده است » .\r\n29 - و از دعاهاى امام صادق عليه السّلام اين بود : « يا نور يا قدوس يا اول الاولين و يا آخر الآخرين يا رحمان يا رحيم اغفر لى الذنوب التى تغير النعم واغفر لى الذنوب التى تحل النقم واغفر لى الذنوب التى تهتك العصم واغفر لى الذنوب التى تنزل البلاء واغفر لى الذنوب التى تديل الاعداء واغفر لى الذنوب التى تعجل الفناء واغفر لى الذنوب التى تقطع الرجاء واغفر لى الذنوب التى تظلم الهواه ، واغفر لى الذنوب التى تكشف الغطاء ، واغفر لى الذنوب التى ترد الدعاء ، واغفر لى الذنوب التى ترد غيث السماء » .\r\n","description":"","footnote":"","page_name":" 384 ","page_number":384},
  {"content":"\r\n30 - و از دعاهاى امام صادق عليه السلام نيز ( اين دعا است ) : « يا عدتى في كربتى و يا صاحبى في شدتى و يا وليى في نعمتى و يا غياثى في رغبتى » . فرمود : و از دعاهاى امير المؤمنين عليه السلام است ( دعائى كه ترجمه اش اين است ) : « بار خدايا اثرها ( يعنى كردارهاى نيك و بد ) را ثبت كرده اى ، و اخبار را دانسته اى ، و بر اسرار آگاهى ، پس ميان ما ودلها حائل شدى ، نهان در پيش تو عيانست ، ودلها بسوى تو كشيده شده ، وجز اين نيست كه فرمانت به چيزى كه خواهى بدان گوئى باش مىباشد ، پس با رحمت خود بطاعتت بگو در هر عضوى از اعضاى من در آيد ، و از من جدا نشود تا ديدارت كنم ، و با رحمت خود بنافرمانيت بگو از هر عضوى از اعضاى من بيرون رود و نزديك به من نشود تا تو را ديدار كنم ، و از دنيا به من روزى كن ، و در آن مرا بىرغبت كن ، و آن را از من دور مكن با رغبت من در آن اى خداى بخشاينده » .\r\n31 - عبد الرحمن بن سيابه گويد : حضرت صادق عليه السّلام اين دعا را به من داد ( كه ترجمه اش اينست : ) « سپاس خدائى را كه خود سرپرست آن ( و يا سزاوارتر به آن ) است وشايستهء آن وپايان آن و در خور آن است ، هر كس او را يگانه دانست او ( كردارش ) پاك است ، و هر كه او را پرستش كند بهدايت رسيده ، و هر كس فرمانش برد رستگار شده و هر كه به دو پناه برد آسوده شود .\r\nبار خدايا اى صاحب جود و بزرگى وستايش نيكو وسپاس ، از تو درخواست كنم درخواست كسى كه گردنش را بدرگاهت نهاده ، و بينى در برابرت به خاك ماليده وچهرهء خويش را براى تو به خاك سائيده وخويشتن را در مقابل تو خوار كرده ، واشگانش از ترس تو ريزان ، و گريه راه گلويش را گرفته ، و\r\n","description":"","footnote":"","page_name":" 385 ","page_number":385},
  {"content":"\r\nبگناهان خويش اعتراف دارد ( 1 ) وخطايش او را در پيش تو رسوا ساخته ، وجنايتش او را نزد تو زشت كرده ، و روى اين جهات نيرويش كم شده ، وچاره اش اندك ، و اسباب فريب از او دور شده و هر باطلى از نزدش نابود گرديد ، وگناهانش بناچار او را بخوارى در درگاهت ، وفروتنى در پيشت ، وزارى در برابرت كشانده است .\r\nو از تو درخواست كنم بار الها درخواست كسى كه مانند او باشد ( يعنى من خويشتن را بمنزلهء چنين كسى دانم وبحالت چنين كسى درآرم ) مانند او بجانبت رو كنم ، و چون خوارى وفروتنيش بدرگاهت خوارى وفروتنى كنم ، و چون سخت ترين زاريهايش بدرگاهت زارى كنم ، بار الها پس بزبونى گفتارم وخوارى مقام ومجلسم وفروتنى در برابرت به من ترحم فرما .\r\nاز تو درخواست كنم خداوندا هدايت از گمراهى ، وبينائى از كورى ، وره جوئى از بيراهى ، و از تو خواهم بار خدايا كه در حال آسودگى تو را بسيار حمد كنم ، و در حال مصيبت بهترين صبر را ، و در جاى شكر بهترين شكرها را ، و در هنگام شبهات تسليم باشم .\r\nو از تو خواهم نيروئى براى فرمانبرداريت ، وسستى در برابر نافرمانيت ، وگريز از خودت بسوى خودت ، وتقربجوئى بدرگاهت تا آنكه خوشنود شوى ، وكاوش در هر چه ترا در برابر خشم مخلوقت از من خوشنود سازد بخاطر رضايتجوئى تو .\r\nپروردگارا بكه اميدوار شوم اگر تو به من ترحم نكنى ، يا كه به من سر زند اگر تو دورم كنى يا گذشت چه كسى به من سود دهد اگر تو عقابم كنى ، يا بخشش چه كسى را آرزو كنم اگر تو محرومم سازى يا چه كسى تواند مرا ارجمند كند اگر تو مرا پست كنى يا پست كردن چه كسى به من زيان رساند آنگاه كه تو مرا ارجمند كنى ؟ ! .\r\n","description":"","footnote":"","page_name":" 386 ","page_number":386},
  {"content":"\r\nپروردگارا چه بد است كردارم و چه زشت است رفتارم ، و چه سخت است دلم ، و چه دراز است آرزويم وكوتاه است عمرم و ( اين درازى آرزو . . . ) مرا بر نافرمانى آفريدگارم دلير كرده . پروردگارا چه اندازه آزمايش وبلايت نزد من نيكو است ، ونعمتهايت بر من آشكار ؟ نعمتهايت بر من بسيار است كه شماره اش نتوانم وسپاسگزارى من در برابر آنها اندك است ، پس بنعمت تو سرمست شدم و در معرض انتقام وپاداش بد تو قرار گرفتم ، ياد تو فراموشم شد ، و پس از دانائى بنادانى گرائيدم ، و از عدالت بسوى ستم رفتم ، و از نيكى بگناه درافتادم ، وبخاطر ترس وخوفى كه پيدا كردم پا بگريز نهادم ، وه كه چه اندازه اندك وكم است حسنات من در برابر گناهانم ؟ و چه اندازه گناهانم در برابر كوچكى جثه ام وناتوانى اعضايم بسيار و بزرگ است ؟ .\r\nپروردگارا چه اندازه آرزويم دراز است در برابر عمر كوتاهم ، وعمرم كوتاه است در مقابل آرزوهاى دور ودرازم ، و چه مقدار درون وبرونم زشت است .\r\nپروردگارا اگر بخواهم ( براى كارهايم ) دليلى آورم دليل ندارم ، و اگر خواهم عذر آورم عذرى ندارم و اگر مبتلا گردم يا نعمتى به من داده شود شكر ندارم اگر تو مرا در شكر آن كمك نكنى ، پروردگارا چه اندازه ميزان ( اعمال ) من در قيامت سبك است اگر تو او را نچربانى ، وزبانم لرزانست اگر تو آن را ثابت نكنى ، ورويم سياه است اگر تو او را سپيد نكنى ، پروردگارا چگونه گناهان گذشته ام اركان مرا شكسته اند ؟ پروردگارا چگونه جوياى شهوتهاى دنيا هستم و بر نااميدشدنم از رسيدن به آنها گريه كنم ، ولى گريه نكنم بر اينكه افسوسهاى بر گناهم وتقصيرم سخت وبسيار است ؟ پروردگارا دواعى دنيا مرا بسوى خود خواندند و من زود آنها را اجابت كردم و با ميل بسوى آنها رفتم ، ولى دواعى آخرت مرا بسوى خود خواندند و من در اجابتش درنگ كردم وكندى ورزيدم وبدانسان كه بسوى دنيا و\r\n","description":"","footnote":"","page_name":" 387 ","page_number":387},
  {"content":"\r\nكالاى بىارزشش ، ( 1 ) وگياههاى پوسيده و بر باد رفته اش ، وسراب رونده اش شتاب داشتم بسوى آخرت شتاب نكردم .\r\nپروردگارا مرا ترساندى وتشويق نمودى و به بنده بودنم برهان آوردى ، و روزى مرا متكفل شدى پس من از ترس تو آسوده شدم ، و از تشويقى كه از من كردى ( در انجام فرمان تو ) كوتاهى كردم ، وبكفالت تو ( كه از روزى من كردى ) تكيه نزدم وبرهان آوردنت را خوار شمردم .\r\nبار خدايا اين آسودگى خاطر مرا در اين دنيا ترس قرار ده ( وبترس وخوف مبدل كن ) وتنبلى وسستى مرا بشوق و نشاط تبديل كن ، وبىاعتنائى مرا به برهان آوردنت بدهشت وهراس مبدل فرما ، سپس مرا بدان چه از روزيت قسمت كرده اى راضى كن ، اى خداى كريم بنام عظيمت از تو درخواست كنم خوشنوديت را هنگام خشم وگشايش تو را در هنگام دشوارى ، وروشنيت را هنگام تاريكى وظلمت ، وبينائى در هنگام درهم شدن واشتباه كارى فتنه .\r\nپروردگارا سپر مرا در برابر خطاهايم محكم كن ، ودرجاتم را در بهشت بلند كن ، وكردارهايم را پذيرفته كن ، وحسناتم را دو چندان و پاكيزه فرما ، وبتو پناه برم از تمامى فتنه ها آنچه آشكار است از آنها و آنچه نهانست ، و از خوراكى ونوشيدنى بسيار ( وبتو پناه برم ) از شر آنچه دانم و از شر آنچه ( اكنون ) ندانم ، وپناه ميبرم به تو از اينكه با دادن دانش نادانى بخرم و با بردبارى جفا كارى ، و با عدالت ستمكارى ، و با نيكى كردن ( به پدر و مادر ونزديكان ) بريدن از آنها ، و با شكيبائى بىتابى بخرم ، و بجاى هدايت گمراهى ، و بجاى ايمان كفر بگيرم .\r\nو از جميل بن صالح مانند اين دعا از حضرت على بن الحسين عليهما السلام نقل كرده و در پايانش اين جمله را\r\n","description":"","footnote":"","page_name":" 388 ","page_number":388},
  {"content":"\r\nافزوده است : ( 1 ) « آمين يا رب العالمين » .\r\n32 - نوح ابو اليقظان از حضرت صادق عليه السّلام حديث كند كه آن حضرت فرمود اين دعا را بخوان ( كه ترجمه اش اينست ) : « بار خدايا به حق رحمتت كه جز بخشنودى تو بدست نيايد از تو خواهم بيرون شدن از همهء نافرمانيهايت و در آمدن در آنچه تو را خشنود سازد ، ورهائى از هر گرداب وپرتگاهى ( كه رهائى از آن نشود ) و بيرون رفتن از هر گناهى كه عمدا از من سر زده ، يا بخطا در آن لغزش شده ، يا خاطرهء شيطانى براى آن در دلم افتاده ، از تو خواهم ترسى كه مرا در مرزهاى خشنوديت نگهدارد ، و هر شهوتى كه هواى نفسم در خاطرهء من انداخته بر هم زند ، ورأيى كه من بر تجاوز از مرز هلال تو گرفته ام بلغزاند ، بار خدايا از تو خواهم رفتار ببهترين عملى كه تو دانى ، وواگذاردن هر بدى كه تو ميدانى و يا از روى نادانى خود بخطا روم ، از تو خواهم گشايش در روزى وزهد در اندازهء كفايت ، و از هر شبهه با بيان بيرون آيم ، و در هر حجتى بدرستى گرايم ، و در هر جا براستى سخن رانم ، و در مورد سود وزيانم با مردم بانصاف رفتار كنم ، و در برابر آن در جاى خشم وگاه خوشنودى فروتن باشم ، و در گفتار وكردار ستم را از كم وبيش واگذارم ، وبپايان رساندن نعمتت را در همه چيز بر خودم وشكرگزارى بر آن تا خشنود شوى و پس از خشنودى را خواهانم ، و از تو راهنمائى خواهم به آنچه خير در آن است بآسمانهاى آن نه بدشواريهايش اى كريم ، اى كريم ، اى كريم ، و براى من در هر كارى كه در آن گشايش وعافيت است بگشا ، و بيرون شدن از آن را بر من آسان فرما ، و براى هر يك از بندگانت كه بر من توانائى مقدر كرده اى گوش\r\n","description":"","footnote":"","page_name":" 389 ","page_number":389},
  {"content":"\r\nو چشم و زبان ودستش را از من بازگير ، ( 1 ) و از سمت راست و چپ و پشت سر و جلوى رويش او را نگهدارى فرما كه بدى به من نرساند ، عزيز است آن كس كه به تو پناه برد ، وستايشت و الا است ، ومعبودى جز تو نيست ، تو پروردگار منى ومنم بندهء تو ، بار خدايا توئى اميد من در هر گرفتارى ، وتوئى مورد اعتمادم در هر سختى ، و تو در هر پيش آمدى پشت وپناهم هستى ، چه بسيار گرفتارى كه دل را ناتوان كرد ، وچاره را كم كرد ودشمن را شاد ساخت ، و هر چاره اى در آن واماند و من آن را بآستان تو فرود آوردم ، وبدرگاه تو شكايت كردم و در بارهء آن از جز تو روگرداندم و تو گشايش دادى و آن را بر طرف كردى ، پس توئى ولى هر نعمتى و صاحب هر حاجتى ، وپايان هر رغبتى ، سپاس فراوان از آن تو است ، و براى تو است كه هر چه بيشتر منت نهى .\r\n33 - امام صادق عليه السلام بابى بصير فرمود : بخوان ( و اين دعا را به او آموخت كه ترجمه اش چنين است : ) « بار خدايا از تو درخواست كنم گفتار توبه كنندگان وكردارشان را و ( نيز از تو خواهم ) نور پيمبران وراستى آنها را ، ورستگارى مجاهدان وپاداششان را ، وشكرگزارى برگزيدگان ونصيحت آنها را ، وكردار ذكر گويان و يقين ايشان را ، و ايمان دانشمندان وفهم ايشان را ، وپرستيدن خاشعان وفروتنيشان را ، وحكمت فقيهان وسيرهء آنها را ، وترس پرهيزكاران ورغبتشان را ، وباور داشتن مؤمنان وتوكل آنها را ، واميد نيكوكاران ونيكيهايشان را .\r\nبار خدايا من از تو خواهم پاداش شاكران ، ومقام مقربان ورفاقت پيمبران را . بار خدايا از تو خواهم ترس آنان كه عمل براى تو كنند ، وكردار آنان را كه از تو ترسانند ، و خشوع آنان كه برايت\r\n","description":"","footnote":"","page_name":" 390 ","page_number":390},
  {"content":"\r\nپرستش كنند ، ( 1 ) و يقين آنان كه بر تو توكل كنند ؛ وتوكل آنان كه بر تو گرويدند .\r\nبار الها تو بحاجت من نگفته دانائى ، و بر آوردنش براى تو آسان وبىتكلف است ، وتوئى كه هيچ سائلى تو را در سؤال دچار نسازد ، و هيچ بدگوئى از ( مقام ) تو نكاهد ، وگفتار هيچ گويندهء مدحى به حق مدحت تو نرسد ، تو آنچنانى كه خود فرمائى وبرتر از آنى كه ما بگوئيم .\r\nبار خدايا براى من گشايشى نزديك قرار ده ، و مزد بزرگى به من عطا فرما ، وپوششى نيكو بر عيوبم كن ، بار خدايا تو دانائى كه من با اينكه بر خودم ستم كردم و بر نفس خود اسراف نمودم ولى براى تو ضد وهمتا وهمسر وفرزندى نگرفتم . اى كسى كه مسائل بسيار او را بغلط نيندازد ، واى كسى كه چيزى از چيزى ديگر او را سرگرم نكند ، و نه شنيدنى از شنيدنى ديگر و نه ديدنى از ديدنى ديگر ، واصرار وپافشارى اصراركنندگان او را بستوه نياورد ، از تو درخواست كنم كه در همين ساعت به من گشايشى دهى از جايى كه گمان برم و از جايى كه گمان ندارم ، توئى كه استخوانهاى پوسيده را زنده كنى ، و بر هر چيز توانائى .\r\nاى كسى كه شكر من ( در برابر نعمتهايش ) اندك بود ولى باز هم مرا محروم نكرد ، وخطايم بزرگ بود ولى رسوايم نساخت ، و بر نافرمانيها مرا ديد ولى برويم نزد ، ومرا آفريد براى آنچه آفريد و من جز آنچه براى آن آفريدم كردم ، پس چه خوب مولائى هستى تو اى آقاى من ، و چه بد بنده اى هستم من كه دريافتى ، و چه نيكو طالب وخواهانى هستى تو اى پروردگار من ، و بد مطلوب وخواسته شده اى هستم من كه مرا يافتى ، بندهء تو وزادهء بنده وكنيز توام كه در برابرت هستم و هر چه خواهى در بارهء من انجام دهى .\r\nبار خدايا آوازها خاموش شده وحركات آرام شدند ، و هر دوستى با دوستش خلوت كرده و من با\r\n","description":"","footnote":"","page_name":" 391 ","page_number":391},
  {"content":"\r\nتو خلوت كرده ام ، ( 1 ) توئى محبوب من ، پس نتيجهء اين خلوتم را با خودت در اين شب آزادى از دوزخ قرار ده ، اى كسى كه برتر از دانش او براى دانشمندى وصفى نماند ( يعنى كسى از او دانشمندتر نيست ) واى كسى كه بدون لطف او براى هيچ مخلوقى نگهبانى نيست ، اى آنكه پيش از هر چيز بوده واى آنكه پس از هر چيز خواهى بود ، اى كسى كه عنصر ( وماده اى ) برايش نيست ، واى كسى كه پايان او فناء ندارد ( چون پايان ندارد ) اى كاملترين توصيفشدگان ، وبخشنده ترين دهندگان ، واى كسى كه با هر زبانى كه خوانده شود آن را بفهمد واى كسى كه گذشت او قديم است ، وسخنگيريش سخت است ، وملكش استوار است ، تو را بخوانم به آن نامت كه بدان با موسى بيواسطه سخن گفتى ، اى خداى بخشنده ، واى مهربان ، اى آنكه جز تو معبودى نيست ، بار خدايا توئى صمد از تو خواهم كه رحمت بر محمد وآلش فرستى وبرحمت خود مرا ببهشت برى « .\r\n34 - يونس گويد : به حضرت رضا عليه السّلام عرضكردم : دعائى كوتاه به من بياموز فرمود : بگو : « يا من دلنى على نفسه وذلل قلبى بتصديقه أسألك الا من والايمان » .\r\n35 - حضرت صادق عليه السّلام فرمود : مردى خدمت امير المؤمنين عليه السّلام آمد عرضكرد : اى امير مؤمنان من مالى به ارث برده ام ( ودارا شده ام ) ودرهمى از آن را در راه اطاعت خداى عز وجل انفاق نكردم ، سپس مالى از راه كسب با آن بدست آوردم و از آن نيز درهمى در اطاعت خداوند صرف ننمودم پس دعائى به من بياموز كه جاى آنچه را از دستم رفته بگيرد ، و كارهاى گذشته ام را و يا آنچه پس از اين ميكنم بيامرزد ؟\r\nفرمود : بگو ، عرضكرد : چه بگويم اى امير مؤمنان ، فرمود : بگو چنان كه من ميگويم ( سپس دعائى\r\n","description":"","footnote":"","page_name":" 392 ","page_number":392},
  {"content":"\r\nتعليمش فرمود كه ترجمه اش چنين است : ) ( 1 ) « اى نور من در هر تاريكى واى وسيلهء انس من در هر وحشت وهراس ، واى اميد من در هر اندوه ، واى معتمد من در هر سختى ، واى راهنمايم در هر گمراهى ، توئى راهنماى من آنگاه كه راهنمائى راهنمايان پايان پذيرد زيرا راهنمائى تو بريده نشود و هر كه را تو راهنمائى كنى گمراه نگردد ، به من نعمت دادى وفراوان دادى ، و روزى دادى ووافر دادى ، و غذا دادى پس نيكو غذائى دادى ، وعطا كردى وكامل دادى بىآنكه من سزاوار آن باشم بواسطهء كارى كه از من سر زده باشد ، ولى تو بدان آغاز كردى بخاطر كردم وجود خودت ، و من بكمك كردم تو بر نافرمانيت نيرو گرفتم ، وبكمك روزيت بر خشمگين كردن تو نيرومند شدم ، وعمرم را در آنچه تو دوست ندارى تباه كردم ، وبىپروائى من بر تو وارتكاب آنچه غدقن كرده بودى وورود من در آنچه بر من حرام كرده بودى جلوگير تو نشد از اينكه بفضل خود بازهم به من عطا كنى ، وبردباريت وبازگشتت بفضل بر من جلوگير من نشد كه در نافرمانيت بازگشت نكنم ، پس تو بسيار بازگشتكننده بفضل هستى و من بسيار بازگرد به گناهان ، پس اى كريمتر كسى كه در برابرش بگناه اعتراف كنم واى عزيزترين كسى كه بذلت در برابرش فروتنى شود ، بخاطر كرم تو است كه من اعتراف بگناه خود كنم ، وبخاطر عزت تو است كه بخوارى فروتنى كنم ، پس تو در مقام كرم خود و اقرار من بگناهم با من چه خواهى كرد ، و در مقام عزتت با فروتنى من بخوارى ( با من چه خواهى كرد ) با من كن آنچه تو شايستهء آنى ، و با من مكن آنچه را من بدان سزاوارم » .\r\nپايان كتاب دعاء ودنبال آن كتاب فضل قرآن است\r\n","description":"","footnote":"","page_name":" 393 ","page_number":393},
  {"content":"\r\nبنام خداوند بخشنده مهربان\r\n\r\nكتاب فضل قرآن\r\nباب\r\n\r\n1 - سعد خفاف گويد : حضرت باقر عليه السّلام فرمود : اى سعد قرآن را بياموزيد زيرا قرآن در بهترين صورتها كه مردم ديده اند روز قيامت بيايد و مردم در يك صد و بيست هزار صف هستند ، كه هشتاد هزار آن صفها از امت محمد است ، و چهل هزار صف از امتهاى ديگر ، پس به صورت مردى در برابر صف مسلمانان درآيد و آنها بوى نظر كنند وگويند : معبودى جز خداى بردبار وكريم نيست ، همانا اين مردى از مسلمانان است كه بسيما وصفت او را بشناسيم جز اينكه او در بارهء قرآن كوشاتر از ما بوده ، و از اين رو درخشندگى وزيبائى وروشنى بيشترى به او داده شده كه بما داده نشده ، سپس از آنها بگذرد تا در برابر صف شهيدان قرار گيرد ، شهداء بر او نظر كنند وگويند : معبودى جز خداى پروردگار مهربان نيست ، اين مرد از شهيدان است كه ما او را بسيما وصفت بشناسيم جز اينكه او از شهيدان در دريا است و از اينجا به او زيبائى و برترى داده اند وبما نداده اند ؛ فرمود : پس بگذرد تا به صورت شهيدى در برابر صف شهيدان\r\n","description":"","footnote":"","page_name":" 394 ","page_number":394},
  {"content":"\r\nدريا رسد ؛ پس آنان به او نگاه كنند وشگفت آنها بسيار گردد وگويند : اين از شهيدان در دريا است كه ما او را بعلامت وصفت بشناسيم جز اينكه آن جزيره كه اين ( مرد ) در آن شهيد شده هولناكتر از جزيره اى كه ما در آن گرفتار شديم بوده و روى اين جهت است كه به او درخشندگى وزيبائى وروشنى بيشترى از ما داده اند ، پس از آنان نيز بگذرد تا بصف پيمبران ومرسلين رسد در صورت يك پيمبر مرسل ، پس پيمبران ومرسلين به او نگاه كنند وتعجبشان از ديدن او بسيار گردد وگويند : معبودى جز خداى بردبار كريم نيست براستى اين پيمبر مرسلى است كه ما او را بنشانى ووصفش بشناسيم جز اينكه به او برترى بسيارى داده شده .\r\nفرمود : پس همگى گرد آيند وخدمت رسول خدا آيند و از او پرسند وگويند : اى محمد اين كيست به آنها فرمايد : آيا او را نمىشناسيد ؟ گويند : ما او را نشناسيم ( جز اينكه معلوم است كه ) او از آنهائيست كه خدا بر او خشم نكرده ، پس رسول خدا ( ص ) فرمايد : اين حجت خدا است بر خلقش پس سلام كند وبگذرد تا بصف فرشتگان رسد به صورت فرشته اى ، پس فرشتگان به او نظر افكنند وسخت در شگفت روند و چون برترى او را ببينند بر آنها گران آيد وگويند : پروردگارا ما متعالى ومقدس است اين بنده ايست از فرشتگان كه او را بنشانى ووصفش بشناسيم جز اينكه او از نظر مقام و مرتبه نزديكترين فرشتگان است نزد خداى عز وجل ، و از اين نظر نور وجمالى دارد كه ما نداريم ، پس بگذرد تا بدرگاه رب العزة تبارك و تعالى رسد و پاى عرش به سجده در افتد ، خداى تعالى او را ندا كند : اى حجت من در زمين واى سخن راست وگويايم سربردار وبخواه تا به تو داده شود ، وشفاعت كن تا شفاعتت پذيرفته شود ، پس سربردارد\r\n","description":"","footnote":"","page_name":" 395 ","page_number":395},
  {"content":"\r\nوخداى تبارك و تعالى به او فرمايد : ( 1 ) بندگان مرا ( نسبت به خود ) چگونه ديدى ؟ عرض كند : بار پروردگارا برخى از ايشان مرا نگهدارى كرد ومحفوظ داشت و چيزى از مرا ضايع نكرد ، وبرخى از ايشان مرا ضايع كرد و حق مرا ( بر خود ) سبك شمرد ومرا تكذيب كرد با اينكه من حجت تو بر تمامى بندگانت بودم ؟ پس خداى تبارك و تعالى فرمايد : بعزت وجلال خودم ومكانت والايم سوگند امروز بهترين ثواب را به تو دهم ودردناكترين كيفر را بخاطر تو بكنم .\r\nفرمود : پس قرآن در صورت ديگرى برگردد ، ( سعد خفاف ) گويد : من عرضكردم : در چه صورتى بازگردد اى ابا جعفر ؟ فرمود : در صورت مردى رنگ پريده ومتغير كه اهل محشر او را ببينند ، پس بيايد نزد مردى از شيعيان ما كه او را مىشناخته وبدان با مخالفين بحث ميكرده ، و در برابرش بايستد و به او بگويد : مرا نمىشناسى ؟ آن مرد به او نگاه كند وگويد : اى بندهء خدا من تو را نشناسم پس بدان صورت كه در خلقت اوليه بوده است بازگردد وگويد : مرا نشناسى ؟ گويد : چرا ، پس قرآن گويد : منم كه تو را بشب بيدارى كشيدم و در زندگيت تو را بتعب افكندم ، در بارهء من ناهنجار شنيدى وراندهء در گفتار شدى ، آگاه باش كه همانا هر تاجرى سود خود را دريافت كند و من امروز پشتيبان و پشت سرت هستم فرمود پس او را بسوى پروردگار تبارك و تعالى برد ، وگويد : پروردگارا پروردگارا بندهء تو است و تو به او داناترى كه رنجكش در بارهء من بود ، ومواظب بر من بود ، بخاطر من ( با دشمنانم ) دشمنى ميكرد ، ودوستى وخشمش در بارهء من بود ، پس خداى عز وجل فرمايد : بنده ام را وارد بهشتم كنيد و از جامه هاى بهشتى به او بپوشانيد ، وتاج بر سرش نهيد و چون با او چنين كنند او را به قرآن نشان دهند وگويند : آيا به آنچه در\r\n","description":"","footnote":"","page_name":" 396 ","page_number":396},
  {"content":"\r\nبارهء دوستت رفتار شد خشنودى شدى ؟ ( 1 ) گويد : بار پروردگارا من اين را كم شمرم خير را در باره اش افزون كن خداوند فرمايد : بعزت وجلال وارتفاع مقامم سوگند امروز به او و هر كه در پايهء اوست پنج چيز وافزون كنم ، آگاه باش كه ايشان جوانانى باشند كه پير نشوند ، وتندرستانى باشند كه بيمار نگردند ، وتوانگرانى باشند كه نادار نشوند ، وخورسندانى باشند كه غمگين نشوند ، وزنده هائى باشند كه نميرند ، سپس ( امام باقر عليه السّلام ) اين آيه را خواند : « نچشند در آن مرگ را جز همان مرج نخستين » ( سورهء دخان آيه 56 ) . ( سعد ) گويد : عرضكردم : فدايت گردم اى ابا جعفر آيا قرآن نيز سخن گويد ؟\r\nحضرت لبخندى زد وفرمود : خدا رحمت كند شيعيان ساده دل ما را كه اهل تسليم هستند ( وبسخنان ما گردن نهند ) سپس فرمود : آرى اى سعد نماز هم سخن گويد وصورتى وخلقنى دارد ، فرمان ميدهد ، قدغن كند ، سعد گويد : از اين سخن رنگ من گشت وگفتم : اين ( ديگر ) چيزى است كه من نميتوانم ميان مردم بگويم ؟ حضرت باقر عليه السّلام فرمود : آيا مردم جز همان شيعيان ما هستند پس هر كه نماز را نشناسد حق ما را منكر شده سپس فرمود : اى سعد من كلام قرآن را ( هم اكنون ) به گوش تو برسانم ؟\r\nسعد گويد : عرضكردم : بلى رحمت خدا بر شما باد ، فرمود : « همانا نماز باز ميدارد از فحشاء ( ناشايست ) و منكر ( ناپسند ) و هر آينه ذكر ( ياد ) خدا بزرگتر است » ( سورهء عنكبوت آيه 45 ) پس نهى ( كه همان باز داشتن مىباشد ) سخن است وفحشاء و منكر مردانى هستند ، ومائيم ذكر خدا و ما بزرگتريم .\r\nشرح - در بيان وتوضيح اين حديث شريف و معناى سخن گفتن ومصورشدنش در قيامت ونيز سخن گفتن نماز كه در ذيل حديث است مجلسى وفيض رحمهما الله بياناتى دارند و ما در اينجا بيان فيض ( ره ) را انتخاب نموديم كه عينا ترجمه آن از نظر خوانندگان محترم ميگذرد از آنجا كه در نيت مؤمن آنست كه خدا را آن طور كه سزاوار پرستش است بپرستد ، وكتاب او را\r\n","description":"","footnote":"","page_name":" 397 ","page_number":397},
  {"content":"\r\nآن طور كه سزاوار آنست بخواند و در خواندن وتأمل در آيات آن شبش را ببامداد رساند ، و بدن خويشتن را در بارهء تلاوتش در نمازها بتعب افكند ، جز اينكه آن طور كه خواهد اين كارها براى او فراهم نشود و آن طور كه شايد و بايد نتواند وخلاصهء كردارش در اين باره با آنچه در دل اوست وفق ندهد و سازش ندارد بلكه عمل او نازلتر وپائينتر از نيت اوست ، چنانچه در حديث آمده كه نيت مؤمن به از كردار اوست ( بنا بر اين ) قرآن براى هر طائفه اى به صورت خود آنها تجلى كند با اين تفاوت كه در زيبائى وجمال بهتر از خود آنها است ، و آن صورت همان است كه اگر مطابق آنچه در نيت ودل آنها بوده از اينكه به قرآن عمل كنند وكوشش بسيار در انجام فرامين آن نمايند ، هر آينه براى آنها همين صورت بود ، و اما جهت اينكه او را نشناسند آن طور كه بايد اينست كه اينان آن طور كه بايد بدلخواه خود و مطابق نيتشان انجام وظيفه در برابر قرآن نكردند و آن طور كه سزاوار بود رفتار ننمودند ، و فقط به وصف و نشانه او را بشناسند زيرا همينها بودند كه اوقات مختلف شب و روز آن را تلاوت ميكردند و در نهان وعيان ميخواندندش ، و اما اينكه هنگامى كه او را ببينند خداى را به بردبارى و كرم و رحمت توصيف كنند براى آنست كه خود را در جنب او ناقص وقاصر در بارهء پرستش او مىبينند كه از او اميد گذشت و رحمت و كرم دارند ، و اما اينكه قرآن حجت خدا بر خلق اوست براى آنست كه براى ايشان آنچه لازمهء خير وخوبى است با فرمان دادن به آن ، و آنچه موجب بدى است با قدغن كردن از آن آورده . . . - تا آنجا كه گويد وسخن گفتن قرآن عبارت است از القاء آن در گوش چيزى را كه از آن فهم معنى شود ، و اين است معناى حقيقى وواقعى سخن گفتن ، و در آن شرط نيست كه از زبان گوشتى صادر گردد ، و همچنين است سخن گفتن نماز ، زيرا كسى كه نماز را آن طور كه شايد انجام دهد آن نماز او را باز دارد از پيروى دشمنان دين وغاصبين حقوق پيشوايان آئين و ائمه واوصياء معصومين آنان كه هر كس آنها را شناخت خداى را شناخته و هر كه آنها را ياد كرد خداى را ياد كرده است .\r\n2 - حضرت صادق عليه السلام از پدرانش عليهم السلام از رسول خدا ( ص ) حديث فرمايد كه آن حضرت ( ص ) فرمود : اى مردم شما اكنون در دنيا وخانهء سازش وصلح هستيد وشما در سر راه سفر هستيد وبشتاب شما را خواهند برد ، وشما مىنگريد كه شب و روز و خورشيد و ماه هر تازه اى را كهنه كنند و هر دورى را نزديك سازند و هر وعده اى را بسر رسانند ، پس اسباب و وسائل زيادى فراهم كنيد براى اينكه گذرگاه درازى در پيش است . فرمود : پس مقداد بن اسود برخاست وعرضكرد : اى رسول خدا خانه\r\n","description":"","footnote":"","page_name":" 398 ","page_number":398},
  {"content":"\r\nسازش يعنى چه ؟ ( 1 ) فرمود : خانه اى كه رساننده است ( انسانى را بگور رساند ، يا در آن خانه كردار نيك ذخيره شود براى رسيدن بمنزلهاى آخرت ) وجداكننده ( يعنى انسان را از علائق دنيا جدا كند ) پس هر گاه آشوبها چون شب تار شما را فرا گرفت به قرآن رو آوريد ( وبدان چنگ زنيد ) زيرا آن است شفيعى كه شفاعتش پذيرفته است ( در بارهء كسى كه بدان عمل كند ) وگزارش دهنده است از بديها كه گفته اش ( در بارهء آن كس كه بدان عمل نكرده ) تصديق شده است ، هر كه آن را پيشواى خود كرد ببهشتش رهبرى كند و هر كه ( از آن پيش افتد ) و آن را پشت سر خود قرار دهد بدوزخش كشاند ، و قرآن راهنمائى است كه ببهترين راهها راهنمائى كند ، وكتابى است كه در آنست تفصيل وبيان وتحصيل ( بدست آوردن حقائق ) وآنست جداكنندهء ( ميان حق و باطل ) شوخى وسرسرى نيست براى آن ظاهرى است وباطنى ، پس ظاهرش حكم و دستور است وباطنش علم ودانش ، ظاهرش جلوه وزيبائى دارد وباطنى ژرف وعميق است ستارگانى دارد وستارگانش هم ستارگانى دارد ( آنچه ترجمه شده بنا بر نسخه اى « نجوم » است و در برخى از نسخه ها « تخوم » است و آن به معناى پايان هر چيزى است ) شگفتيهايش به شماره در نيايد وعجائبش كهنه نگردد ، در آنست چراغهاى هدايت ، وجايگاه نور حكمت وراهنماى معرفت است براى آن كس كه بشناسد صفات را ( مجلسى ( ره ) گويد : يعنى صفاتى كه موجب مغفرت است يا صفت شناسائى واستنباط را ) پس بايد شخص تيز بين دقت نظر كند ودقت نظر را تا بدرك صفت آن ادامه دهد كه نجات بخشد آن كس را كه به هلاكت افتاده ، ورهائى بخشد آن را كه راه رهائى ندارد ، زيرا انديشيدن است كه زندگانى دل بينا است ، چنانچه آنكه جوياى روشنى است در تاريكيها بوسيلهء نور راه را پيمايد ، بر شما باد كه نيكو برهيد وكم انتظار بريد .\r\n3 - حضرت صادق عليه السّلام فرمود : همانا خداى عزيز وجبار كتابش را بر شما فرود فرستاد واو است راست گو ونيك خواه ، در آن كتاب است آگاهى از شما و آنان كه پيش از شما بودند ، و آنان كه پس از\r\n","description":"","footnote":"","page_name":" 399 ","page_number":399},
  {"content":"\r\nشمايند ، وآگاهى از آسمان و زمين ، و اگر كسى نزد شما آيد و از آنها بشما آگاهى دهد هر آينه \r\nشما در شگفت شويد .\r\n4 - حضرت باقر عليه السّلام فرمود : رسول خدا ( ص ) فرمود : من نخستين كسى هستم كه روز قيامت بر خداى عزيز جبار وارد شوم با كتابش و اهل بيتم ، سپس امتم ( وارد شوند ) پس از ايشان بپرسم چه كرديد با كتاب خدا و اهل بيت من ؟ .\r\n5 - حضرت صادق عليه السّلام فرمود : همانا اين قرآن ( كتابى ) است كه در آن است جايگاه نور هدايت وچراغهاى شب تار ، پس شخص تيز بين بايد كه در آن دقت كند و براى پرتوش نظر خويش را بگشايد ، زيرا كه انديشه كردن زندگانى دل بينا است ، چنان كه آنكه جوياى روشنى است در تاريكىها بسبب نور راه پيمايد .\r\n6 - امام صادق عليه السّلام فرمود : در سفارش امير المؤمنين عليه السّلام بيارانش بود كه : بدانيد همانا قرآن راهبر روز است وپرتو افكن شب تار اگر چه ( آن كس كه در صدد راهنمائى شدن وكسب نورش باشد ) در سختى وندارى باشد . ( زيرا فقر وفاقه او را از آن باز ندارند بلكه رغبتشان را در اين باره افزون كنند از فيض - ره - )\r\n7 - حضرت صادق عليه السّلام از پدرانش عليهم السلام حديث كند كه مردى از درد سينه به پيغمبر ( ص ) شكايت كرد ، حضرت ( ص ) فرمود : بوسيلهء قرآن شفا بجوى زيرا خداى عز وجل فرمايد : « ( و اين قرآن ) شفاء است براى آنچه در سينه ها است » ( سورهء يونس آيه 57 ) .\r\n","description":"","footnote":"","page_name":" 400 ","page_number":400},
  {"content":"\r\n8 - امام صادق عليه السّلام فرمود : نه به خدا سوگند اين امر خلافت هرگز در دودمان ابو بكر وعمر باز نگردد ، و نه هرگز در بنى اميه ، و نه در فرزندان طلحه وزبير باز آيد ، براى آنكه اينان قرآن را بيكسو نهادند ، وسنتها را باطل كردند ، و احكام ( الهى ) را تعطيل كرده ( ومهمل گذاردند ) .\r\nورسول خدا ( ص ) فرموده است : قرآن راهنماى گمراهى است وبينائى از هر كورى است ، وسبب گذشت از لغزشها است ، وروشنى در هر تاريكى است ، و در پيشامدها ( وبدعتها ) پرتوى است ، ونگاهدارنده از هر هلاكتى است وره جوئى در هر گمراهى است ، وبيانكننده هر فتنه واشتباهى است وانسانى را از دنيا ( ى پست بسعادتهاى ) آخرت رساند ، و در آنست كمال دين شما ، و هيچ كس از قرآن رو گردان نشود جز بسوى دوزخ .\r\n9 - ابو بصير گويد : شنيدم حضرت صادق عليه السّلام ميفرمود : همانا قرآن باز دارنده وفرمان دهنده است .\r\nبه بهشت فرمان دهد و از دوزخ باز دارد .\r\n10 - سعد اسكاف از رسول خدا ( ص ) حديث كند كه فرمود : به من سوره هاى طولانى داده شده بجاى تورات ، و سوره هاى صد آيه اى داده شدم بجاى انجيل . و سوره هاى مثانى ( تفسير آن بيايد ) به من داده شد بجاى زبور ، و سوره هاى مفصل ( يعنى آيه كوتاه ) را كه شصت و هشت سوره است افزون به من دادند و اين قرآن نگهبان وگواه است بر كتابهاى ديگر وتورات از موسى عليه السلام است وانجيل از عيسى عليه السّلام است وزبور از داود عليه السّلام است .\r\nشرح - شيخ طبرسى ( ره ) پس از نقل اين حديث بنا بر اختلاف روايات وتعبيرات گويد : سورهاى طولانى بقره است وآل عمران ونساء ومائده وانعام واعراف وانفال با توبه زيرا اين دو سوره را قرين\r\n","description":"","footnote":"","page_name":" 401 ","page_number":401},
  {"content":"\r\nخوانند و از اين روى ميان آن دو بسم الله فاصله نشده ، تا اينكه گويد : - و اما مثانى آنهائى است كه دنبال سوره هاى طولانى آمده و اول آنها سورهء يونس وآخرشان سورهء نحل است و آنها را مثانى ( يعنى دومى ) گفتند زيرا دومى ودنبال سوره هاى طولانى واقع شده و سوره هاى طولانى مبادى ( واولين ) هستند و اينها مثانى ( دومين ) . وبرخى گفته اند مثانى همهء سوره هاى قرآن است چه كوتاه باشند و چه طولانى ودراز . . . و آنها را مثانى گويند چون امثال وحدود وفرائض در آنها دوباره ذكر شده ، وبرخى گفته اند مقصود از مثانى سورهء حمد است و اين كلام از امامان ما عليهم السلام روايت شده .\r\nو اما سوره هاى صده آن سوره هائى است كه حدود صد آيه يا كمى بيشتر و يا اندكى كمتر باشد و آنها هفت سوره است اول آنها سورهء بنى اسرائيل وآخرشان سورهء مؤمنون است .\r\nو اما سوره هاى مفصل از بعد از حاميمها است ( يعنى سوره هائى كه اول آنها حم است ) تا آخر قرآن .\r\n11 - حضرت باقر عليه السلام فرمود : روز قيامت قرآن ببهترين صورت بيايد و بر مسلمين گذر كند آنها گويند : اين مرد از ما است ، از آنان بگذرد ونزد پيمبران آيد ، آنها نيز گويند : از ما است ، از آنها نيز بگذرد ونزد فرشتگان مقرب آيد آنان هم گويند : از ما است ، تا اينكه بدرگاه پروردگار عزت رسد و بگويد : پروردگارا فلان كس پسر فلان را من در دنيا روزهاى گرمش را بتشنگى كشانده وشبهايش را به بيدارى ، و فلان كس پسر فلان را نه روزهايش را به تشنگى بردم و نه شبش را به بيدارى ، پس خداى تبارك و تعالى فرمايد : آنان را ببهشت ببر و در جايگاههاى خودشان جاى ده ، پس قرآن برخيزد و آنان نيز دنبالش بروند ، وبهر مؤمنى بگويد : قرآن بخوان و بالا برو ، حضرت فرمود : پس هر كدام قرآن ميخوانند و بالا ميروند تا هر مردى از آنها بمنزلى كه براى او مقرر شده برسد و در آن فرود آيد .\r\n12 - يونس بن عمار گويد : كه حضرت صادق عليه السلام فرمود : دفترها در روز قيامت سه دفتر است : دفترى كه نعمتها در آن ثبت شده ، ودفترى كه كارهاى نيك در آنست ، ودفترى كه كارهاى بد در\r\n","description":"","footnote":"","page_name":" 402 ","page_number":402},
  {"content":"\r\nآن ثبت است ، پس دفتر نعمتها را با دفتر كارهاى نيك برابر كنند ، ونعمتها همهء كارهاى نيك را فراگيرد و در خود فرو برد ، ودفتر كارهاى بد بجا ماند پس آدميزادهء مؤمن را براى حساب بخوانند ، و قرآن در بهترين صورتى پيش رويش درآيد وگويد : بار پروردگارا من قرآنم و اين بندهء مؤمن تو است كه خود را براى خواندن من بتعب ميانداخت ، و شب خود را با آهنگ خوش وهموار خواندن من دراز ميكرد ، وديدگانش در هنگام نماز شب اشكريزان بود ، چنانچه مرا خشنود ساختى او را هم خشنود كن ، فرمود پس خداى عزيز جبار فرمايد : اى بندهء من دست راستت را باز كن وخداوند آن را از رضوان خود و دست چپش را از رحمت خود پر كند ، سپس به او گفته شود : اين بهشت براى تو مباح است پس قرآن بخوان و بالا برو ، پس هر گاه يك آيه بخواند يك درجه بالا رود .\r\nتوضيح - مجلسى ( ره ) گويد : شايد پر كردن دست راست و چپ كنايه از دو چندان كردن دفتر حسنات ( كارهاى نيك ) ومحو كردن دفتر سيئات باشد ، يا كنايه از دادن نامهء ورود بهشت بدست راستش ونامهء برائت از دوزخ بدست چپش باشد يا مقصود از تمامى اين كلمات تمثيل براى بيان منتهاى اكرام وانعام خداى عز وجل مىباشد .\r\n13 - زهرى گويد : حضرت على بن الحسين عليهما السلام فرمود : اگر همهء مردم كه ما بين مشرق و مغرب هستند بميرند من از تنهائى هراس نكنم پس از آنكه قرآن با من باشد ، و آن حضرت عليه السلام شيوه اش اين بود كه هر گاه * ( مالِكِ يَوْمِ الدِّينِ ) * را ميخواند آنقدر آن را تكرار ميكرد كه نزديك بود بميرد .\r\n14 - اسحاق بن غالب گويد : حضرت صادق عليه السلام فرمود : آنگاه كه خداوند خلق اولين\r\n","description":"","footnote":"","page_name":" 403 ","page_number":403},
  {"content":"\r\nوآخرين را در قيامت جمع كند بناگاه شخصى را كه خوش صورت ترا از او هرگز نديده اند ديدار كنند كه بسوى آنان آيد ، پس چون مؤمنان نظرشان بر او كه همان قرآن است بيفتد گويند : اين از ما است و اين بهترين كسى است كه ما او را ديده ايم ، و چون بدانها رسد از آنان بگذرد وبشهيدان رسد آنها او را بنگرند تا از ايشان بگذرد و چون از همهء آنها بگذرد گويند : اين قرآن است ، پس از آنها هم بگذرد تا به پيمبران مرسل رسد آنها نيز گويند : اين قرآن است ، از آنها نيز بگذرد تا بفرشتگان رسد آنها گويند : اين قرآنست ، پس از آنها نيز بگذرد تا به سمت راست عرش رسد وآنجا بايستد ، پس خداى جبار فرمايد : بعزت وجلال خودم وببلندى مقامم سوگند كه البته امروز اكرام كنم ( وگرامى دارم ) آنكه تو را اكرام كرده است ، والبته خوار كنم هر كس كه تو را خوار كرده است .\r\n\r\nباب فضيلت آن كس كه قرآن را به كار بندد\r\n1 - حضرت صادق عليه السّلام فرمود : رسول خدا ( ص ) فرموده است : همانا اهل قرآن در بلندترين درجات آدميان هستند بجز پيمبران ومرسلين ، پس حقوق اهل قرآن را اندك وكم مشماريد ، زيرا براى ايشان از طرف خداى عزيز جبار مقام بلندى است .\r\n","description":"","footnote":"","page_name":" 404 ","page_number":404},
  {"content":"\r\n2 - امام صادق عليه السّلام فرمود : حافظ قرآن كه بدان عمل كند در آخرت رفيق با فرشتگان پيغامبرنده ونيكرفتار خداوند است .\r\n3 - ونيز فرمود ، رسول خدا ( ص ) فرموده است : قرآن را بياموزيد زيرا كه در روز قيامت قرآن در صورت جوانى زيبا كه رنگ صورتش گشته باشد نزد خوانندهء خود آيد و به او گويد : منم كه شب تو را به بيدارى بپايان بردم ، روزهاى داغ تو را به تشنگى بسر آوردم ، و آب دهانت را خشك كردم ، واشكت را روان ساختم ، ( اكنون ) هر كجا به روى من هم با تو باشم ، و هر تاجرى ( امروز ) بدنبال تجارت خويش است ( كه در دنيا كرده است ) و من امروز بسود تو در پس تجارت هر تاجرى باشم ، وبزودى كرامتى نيز از جانب خداى عز وجل به تو رسد پس شادان باش ، و ( در اين حال ) تاجى بياورند و بر سرش نهند ، وامان نامه ( از آتش دوزخ را ) بدست راستش دهند ، وفرمان جاويد بودن در بهشت را بدست چپش ، و دو جامهء بهشتى بوى پوشند ، سپس به او گفته شود : بخوان و بالا برو ، پس هر يك آيه كه بخواند يكدرجه بالا رود ، وبپدر و مادر او نيز دو جامه بپوشانند در صورتى كه مؤمن باشند ، و به آن دو گويند . اين پاداش آن قرآنى است كه بفرزندتان آموختيد .\r\n4 - حضرت صادق عليه السّلام فرمود : هر كه در حال جوانى قرآن بخواند و با ايمان هم باشد قرآن با گوشت وخونش بياميزد ، وخداى عز وجل او را با فرشتگان پيغام برنده ونيكرفتارش رفيق كند ، و قرآن براى او در روز قيامت پرده ومانعى از آتش باشد وگويد : بار پروردگارا هر كارگرى به مزد كار خويشتن\r\n","description":"","footnote":"","page_name":" 405 ","page_number":405},
  {"content":"\r\nرسيده جز كارگر من ، پس گرامىترين عطاهاى خود را به او برسان ، فرمود : پس خداى عزيز وجبار دو جامه از جامه هاى بهشتى به او بپوشاند و بر سرش تاج كرامت نهاده شود ، سپس به قرآن گفته شود : آيا ما تو را در بارهء اين شخص خشنود كرديم ؟ قرآن گويد : بار پروردگارا من برتر از اين در بارهء او ميل داشتم ، پس نامهء امان ( از دوزخ را ) بدست راستش دهند ، وفرمان جاويدان ماندن در بهشت را در دست چپش گذارند و وارد بهشت گردد ، پس به او گفته شود : بخوان ( قرآن را ) ويكدرجه بالا برو ، سپس به قرآن گويند : آيا آنچه تو خواستى به او رسانديم و تو را خشنود كرديم ؟ گويد : آرى ، حضرت فرمود : هر كس قرآن را بسيار بخواند و با اينكه حفظ آن ( بر او ) دشوار است آن را بذهن خويش بسپارد خداى عز وجل دو بار پاداش آن را به او بدهد .\r\n5 - امام صادق عليه السّلام فرمود : رسول خدا ( ص ) فرمود : همانا سزاوارترين مردمان بترس از خدا در نهان وعيان آن كس است كه قرآن را دربردارد ، و هر آينه سزاوارترين مردمان در نهان وآشكار به نماز خواندن و روزه گرفتن آن كس است كه قرآن را در بردارد ، سپس بآواز بلند فرمود : اى دارندهء قرآن بوسيلهء آن فروتنى پيشه كن تا خدايت بالا برد ، وبدان وسيله تكبرورزى وعزتطلبى نكن كه خدا خوار وزبونت كند ، اى در بردارندهء قرآن براى خدا خود را بدان بياراى تا خدايت بدان بيارايد و با قرآن براى مردمان خودآرائى نكن كه خدايت ترا بدان زشت كند ، هر كه قرآن را ( با تدبر وفهميدن ) ختم كند گويا نبوت را در دل خود جاى داده ولى به او وحى نميرسد ، و هر كه قرآن را آن طور كه شايد فراهم كند ( چنين كسى ) در برابر آن كس كه با او نادانى كند ( بردبارى ورزد چون او ) نادانى نكند ، و در\r\n","description":"","footnote":"","page_name":" 406 ","page_number":406},
  {"content":"\r\nدر برابر كسى كه بر او خشم گيرد ( شكيبائى ورزد و ) خشم نكند ، و با هر كس كه با او تندى كند تندى نكند ، ولى بگذرد ونديده گيرد وبيامرزد وحلم ورزد بخاطر بزرگ داشت قرآن ، و هر كه قرآن به دو داده شود وباز گمان كند كه بيك تن از مردم بهتر از آنچه او دارد چيزى داده اند آن كس بزرگ دانسته آنچه را خدا كوچك شمرده ، وكوچك دانسته آنچه را خداوند بزرگ شمرده است .\r\n6 - ابان تغلب از امام صادق عليه السّلام حديث كند كه فرمود : مردم بر چهار گونه هستند ، من عرضكردم فدايت شوم آنها كيانند ؟ فرمود : يكى مردى كه ايمان دارد ولى قرآن به او داده نشده ، ( ديگر ) مردى كه قرآن را دارد ولى ايمان ندارد ، ( سوم ) مردى كه هم قرآن را به او داده اند وهم ايمان را ، ( چهارم ) مرديكه نه قرآن را دارا است و نه ايمان دارد ، عرضكردم : قربانت گردم براى من حال اينها را بيان و شرح فرمائيد ، فرمود : اما آنكه ايمان دارد ولى قرآن به دو داده نشده چون ميوه ( يا خرما ) ايست كه مزه اش شيرين است ولى بو ندارد ، و اما آن كس كه قرآن را دارا است ولى ايمان ندارد چون برگ درخت مورد است كه بويش خوش ولى مزه اش تلخ است ، و اما آن كس كه هم قرآن را دارا است وهم ايمان دارد چون ترنج است كه هم خوشبو است وهم خوش مزه ، و اما آن كس كه نه قرآن به او داده شده و نه ايمان مانند هندوانه بو جهل است كه نه بو دارد ومزه اش نيز تلخ است .\r\n7 - زهرى گويد : به حضرت على بن الحسين عليهما السلام عرضكردم : كدام عمل بهتر است ؟ فرمود عمل آن كس كه فرود آيد وكوچ كند ، عرضكردم : او كيست ( ويعنى چه ؟ ) فرمود : قرآن را باز كند\r\n","description":"","footnote":"","page_name":" 407 ","page_number":407},
  {"content":"\r\n( وخواندنش را آغاز كند ) وبانجام رساند و هر زمان كه از اولش درآيد بآخرش كوچ كند . وفرمود رسول خدا ( ص ) فرموده : هر كس كه خدا قرآن به او داد وچنان پندارد كه به مردى بهتر از او چيزى داده اند خير بزرگى را كوچك شمرده وكوچكى را بزرگ دانسته است .\r\n8 - معاوية بن عمار گويد : امام صادق عليه السّلام به من فرمود : هر كه قرآن بخواند او بىنياز شود ونيازى پس از آن نيست ، وگر نه ( اگر قرآن بىنيازش نكند ) هيچ چيز او را بىنياز نكند .\r\n9 - حضرت باقر عليه السّلام فرمود : رسول خدا ( ص ) فرموده : اى گروه قرآنخوانان از خداى عز وجل بپرهيزيد در آنچه از كتاب خود بشما داده است زيرا كه من مسئولم وشما هم مسئول هستيد ، من از رساندن وتبليغ رسالت مسئولم ، وشما از آنچه از قرآن وسنت من در برداريد مسئول هستيد .\r\n10 - حفص گويد : از حضرت موسى بن جعفر عليهما السلام شنيدم كه به مردى ميفرمود : آيا ماندن در دنيا را دوست دارى ؟ عرضكرد : آرى ، فرمود : براى چه ؟ عرضكرد : براى خواندن * ( قُلْ هُوَ الله أَحَدٌ ) * ، حضرت سكوت فرمود و پس از ساعتى به من فرمود : اى حفص هر كه از دوستان وشيعيان ما بميرد و قرآن را خوب نداند در قبر به او ياد دهند تا خداوند بدان وسيله درجه اش را بالا برد زيرا درجات بهشت برابر با آيات قرآن است به او گفته شود : بخوان و بالا رو ، پس ميخواند و بالا ميرود ، حفص گويد : من احدى را نديدم كه بر خود بيمناكتر باشد از حضرت موسى بن جعفر عليهما السلام و نه اميدوارتر از او ديدم ، و قرآن\r\n","description":"","footnote":"","page_name":" 408 ","page_number":408},
  {"content":"\r\nرا محزون ( و با ناله ) ميخواند ، وهنگامى كه قرآن ميخواند گويا با انسانى روبرو سخن گويد .\r\n11 - حضرت صادق عليه السّلام فرمود : رسول خدا ( ص ) فرمود : حاملين قرآن نمايندگان وسرپرستان اهل بهشتند ، ومجتهدان جلوداران اهل بهشتند ، وپيامبران آقايان اهل بهشتند .\r\n\r\nباب كسى كه به سختى قرآن را ياد گيرد\r\n1 - فضيل بن يسار گويد : از حضرت صادق عليه السّلام شنيدم كه ميفرمود : كسى كه در بارهء قرآن رنج كشد وبسختى وكم حافظه گيش آن را حفظ كند دو اجر دارد .\r\n2 - صباح بن سيابه گويد : شنيدم از حضرت صادق عليه السّلام ميفرمود : كسى كه به سختى قرآن را يادگيرد دو اجر دارد و آن كس كه به آسانى ياد گيرد با اولين است .\r\nتوضيح - مجلسى ( ره ) گويد : شايد مقصود از اولين آن كسانى باشند كه در ايمان به خدا ورسول پيشى جستند .\r\n3 - حضرت صادق عليه السّلام فرمود : براى مؤمن شايسته است كه نميرد تا قرآن را ياد گيرد يا در كار ياد گرفتنش باشد .\r\n","description":"","footnote":"","page_name":" 409 ","page_number":409},
  {"content":"\r\n\r\nباب كسى كه قرآن را حفظ كرده سپس فراموش كند\r\n1 - يعقوب احمر گويد : به حضرت صادق عليه السلام عرضكردم : فدايت شوم من قرآن را خوانده ام ولى از ذهنم رفته است دعا كنيد كه خداوند آن را به من بياموزد گويد : آن حضرت از اين مطلب كه من خدمتش عرض كردم ناراحت شد وفرمود : خداوند آن را به تو و ما همگى ياد دهد گويد : ما نزديك ده نفر بوديم - سپس فرمود : سوره اى كه مردى ميخواند با اوست تا گاهى كه آن را واگذارد ، پس روز قيامت در زيباترين صورت نزدش آيد و بر او سلام كند آن مرد گويد : تو كيستى ؟ گويد : من فلان سوره ام و اگر تو به من چسبيده بودى ونگاهم داشته بودى تو را در اين درجه فرود مىآوردم ، پس بر شما باد بملازمت قرآن ، سپس فرمود : برخى از مردمند كه قرآن خوانند كه گفته شود : فلان كس قارى قرآن است ، وبرخى قرآن ميخوانند براى ( سودجوئى ) وبدست آوردن دنيا وخيرى در اينها نيست وبرخى هستند كه قرآن خوانند تا از آن در نمازشان و در شب وروزشان منتفع شوند .\r\n2 - حضرت صادق عليه السلام فرمود : هر كه سوره اى از قرآن را فراموش كند آن سوره در بهشت به صورتى زيبا ومقامى بلند در برابرش نمودار گردد و چون او را ببيند گويد : تو كيستى وه كه چه اندازه زيبائى كاش تو از آن من بودى ؟ گويد : آيا مرا نشناسى ؟ من فلان سوره ام و اگر تو مرا فراموش نكرده\r\n","description":"","footnote":"","page_name":" 410 ","page_number":410},
  {"content":"\r\nبودى به اين درجه تو را ميرساندم ؟\r\n3 - يعقوب احمر گويد : به حضرت صادق عليه السّلام عرضكردم : من بدهكارى زيادى دارم و به اندازه اى در ناراحتى واندوه هم كه قرآن از ذهنم رفته است ؟ حضرت صادق عليه السلام فرمود : قرآن ، قرآن همانا يك آيه از قرآن و يك سوره از آن روز قيامت بيايد تا هزار درجه بالا رود - يعنى در بهشت - پس گويد : اگر مرا نگهداشته بودى وحفظ ميكردى تو را بدين مقام ميرسانيدم .\r\n4 - ابن ابى يعفور گويد : شنيدم حضرت صادق عليه السّلام ميفرمود : هر آينه مردى كه سوره اى را بداند وسپس آن را فراموش كند يا واگذارد و وارد بهشت شود آن سوره از سوى بالا با زيباترين صورتى به او سر كشد و بگويد : مرا مىشناسى ؟ گويد : نه ، گويد : من فلان سوره هستم مرا به كار نبستى ورهايم كردى ، هان به خدا سوگند اگر مرا به كار بسته بودى تو را به اين درجه ميرساندم و با دست به بالاى سرش اشاره كند .\r\n5 - ابو كهمس گويد : از امام صادق عليه السّلام پرسيدم از مردى كه قرآن خوانده وسپس فراموش كند و تا سه بار گفتم : آيا بر او باكى هست ؟ فرمود : نه .\r\n6 - يعقوب احمر گويد : به حضرت صادق عليه السّلام عرضكردم : قربانت گردم هر آينه به من اندوهها وناراحتيهائى رسيده كه چيزى از خير ونيكى برايم نگذارده و همه را از كفم ربوده تا بدان جا كه قسمتى از\r\n","description":"","footnote":"","page_name":" 411 ","page_number":411},
  {"content":"\r\nقرآن را از يادم برده ، گويد : آن حضرت از اين جريان كه گفتم : چون بنام قرآن رسيدم ناراحت شد سپس فرمود : همانا مرد سوره اى از قرآن را فراموش كند پس روز قيامت نزدش آيد تا از برخى از درجه هاى بهشت به او سر كشد وگويد : سلام عليك ، گويد : وعليك السلام تو كيستى ؟ گويد : من فلان سوره هستم كه مرا ضايع گذاردى ورها ساختى ، آگاه باش كه اگر به من چسبيده بودى تو را به اين درجه ميرساندم سپس با انگشت اشاره كرده فرمود : بر شما باد به قرآن پس بياموزيد آن را ، زيرا برخى از مردم هستند كه قرآن را بياموزند كه گفته شود : فلان كس قرآن خوان است ، وبرخى براى آوازه خوانى آن را ياد گيرند كه بگويند : فلانى خوش صدا است ، و در اينها خيرى نيست ، وبرخى هستند كه آن را ياد گيرند و دستورات آن را در شب و روز انجام دهند ، وتوجه ندارند كه كسى بداند يا نداند .\r\n\r\nباب در خواندن قرآن\r\n1 - حضرت صادق عليه السّلام فرمود : قرآن عهد خداوند وفرمان او است بر خلقش پس سزاوار است براى شخص مسلمان كه در اين عهد وفرمان خدا نظر افكند و روزى پنجاه آيه از آن بخواند .\r\n2 - زهرى گويد : از حضرت على بن الحسين عليهما السلام شنيدم كه ميفرمود : آيه هاى قرآن گنجينه هائى است ، پس هر گاه در يك گنجينه را گشودى شايسته است كه بدان چه در آن است نظرى بيفكنى ! .\r\n","description":"","footnote":"","page_name":" 412 ","page_number":412},
  {"content":"\r\n\r\nباب خانه هائى كه در آنها قرآن خوانده شود\r\n1 - پيغمبر ( ص ) فرمود : خانه هاى خود را بتلاوت قرآن روشن كنيد و آنها را گورستان نكنيد چنانچه يهود و نصارى كردند ، در كليساها وعبادتگاههاى خود نماز كنند ، ولى خانه هاى خويش را معطل گذارده اند ( و در آنها عبادتى انجام ندهند ) زيرا كه هر گاه در خانه بسيار تلاوت قرآن شد خير وبركتش زياد شود ، و اهل آن بوسعت رسند ، و آن خانه براى اهل آسمان درخشندگى دارد چنانچه ستارگان آسمان براى اهل زمين ميدرخشند .\r\n2 - حضرت صادق عليه السّلام فرمود : خانه اى كه در او شخص مسلمانى قرآن ميخواند اهل آسمان آن خانه را بنگرند چنانچه اهل دنيا ستارهء درخشان را در آسمان بنگرند .\r\n3 - ونيز فرمود عليه السّلام : كه امير المؤمنين عليه السّلام فرمود : خانه اى كه در آن قرآن خوانده شود و ذكر خداى عز وجل ( و ياد او ) در آن بشود ، بركتش بسيار گردد ، و فرشتگان در آن بيايند وشياطين از آن دور شوند ، و براى اهل آسمان مىدرخشد چنانچه ستارگان براى اهل زمين مىدرخشند ، وخانه اى كه در آن\r\n","description":"","footnote":"","page_name":" 413 ","page_number":413},
  {"content":"\r\nقرآن خوانده نشود و ذكر خداى عز وجل در آن نشود بركتش كم شود ، و فرشتگان از آن دور شوند وشياطين در آن حاضر گردند .\r\n\r\nباب ثواب خواندن قرآن\r\n1 - حضرت باقر عليه السّلام فرمود : هر كه قرآن در حال ايستاده در نمازش بخواند خداوند بهر حرفى از آن صد حسنه براى او بنويسد ، و هر كس آن را در نمازش نشسته بخواند خداوند بهر حرفى پنجاه حسنه برايش بنويسد و هر كه قرآن را در غير از نمازش بخواند خداوند بهر حرفى ده حسنه برايش بنويسد .\r\nابن محبوب گويد : من مانند همين حديث را از معاذ بن مسلم ( يكى از راويان حديث ) شنيدم .\r\n2 - حضرت صادق عليه السّلام فرمود : چه باز ميدارد تاجرى را كه در بازار مشغول ( بتجارت است ) از اينكه چون ( شب هنگام ) به خانه باز ميگردد نخوابد تا يك سوره از قرآن بخواند و بجاى هر آيه كه ميخواند برايش ده حسنه نوشته شود وده گناه از او محو گردد .\r\n3 - بشر بن غالب اسدى از حضرت حسين بن على عليهما السلام حديث كند كه فرمود : هر كس يك آيه از كتاب خداى عز وجل را در نمازش در حال ايستاده بخواند در برابر هر حرفى خداوند صد حسنه برايش بنويسد ، و اگر در غير از نماز بخواند بهر حرفى ده حسنه بنويسد ، و اگر قرآن را گوش دهد بهر حرفى\r\n","description":"","footnote":"","page_name":" 414 ","page_number":414},
  {"content":"\r\nيك حسنه برايش بنويسد ، و اگر قرآن را شبانه ختم كند فرشتگان تا صبح براى او رحمت فرستند ، و اگر روز آن را ختم كند تا شام فرشتگان نگهبان ( در روز ) بر او رحمت فرستند ، و يك دعاى مستجاب شده نزد خداوند دارد ، ( و اين دعا يا ختم قرآن ) براى او بهتر است از آنچه ميان زمين وآسمان است ، گويد من عرضكردم : اين پاداش آن كسى است كه همهء قرآن را بخواند و اگر كسى همهء آن را نخواند ( چه پاداشى دارد ) ؟ فرمود : اى برادر اسدى خداوند بخشنده وبزرگوار وكريم است هر چه از قرآن كه بلد باشد و بخواند خداوند اين پاداش را به او ميدهد .\r\n4 - حضرت باقر عليه السّلام فرمود : هر كه در مكه قرآن را از اين جمعه تا جمعهء ديگر ختم كند يا در كمتر از اين زمان يا بيشتر باشد ولى ختم وپايانش در روز جمعه باشد براى او اجر وحسنه نوشته شود از اولين جمعه اى كه در دنيا بوده تا آخرين جمعه اى كه در دنيا هست ، و اگر در روزهاى ديگر نيز ختم كند چنين است ( و اين اجر براى او هست ) .\r\n5 - حضرت باقر عليه السّلام فرمود : كه رسول خدا ( ص ) فرموده : هر كس در يك شب ده آيه از قرآن بخواند از غافلين نوشته نشود ، و هر كس پنجاه آيه بخواند در زمرهء ذاكرين نوشته شود و هر كس صد آيه بخواند در زمرهء قانتين نوشته شود ، و هر كه دويست آيه بخواند از خاشعين نوشته شود ، و هر كه سيصد آيه بخواند از فائزين نوشته شود ، و هر كه پانصد آيه بخواند از جملهء مجتهدين نوشته شود ، و هر كه\r\n","description":"","footnote":"","page_name":" 415 ","page_number":415},
  {"content":"\r\nهزار آيه بخواند براى او ( ثواب انفاق ) يك قطار از طلا نوشته شود - وقنطار پانزده هزار مثقال طلا است ، كه هر مثقالى بيست و چهار قيراط است - كه كوچكترين آنها باندازهء كوه احد وبزرگترين آنها باندازهء آنچه ميان زمين وآسمان است .\r\n6 - محمد بن بشير از حضرت على بن الحسين عليهما السلام حديث كند - و ( راوى حديث يعنى منصور ) گويد : و اين حديث از حضرت صادق عليه السلام نيز روايت شده - كه فرمود : هر كس يك حرف از قرآن را گوش كند فقط گرچه نخواند ، خداوند براى او يك حسنه بنويسد و يك گناه از او محو كند ويكدرجه برايش بالا برد ، و هر كس با نگاه و بدون صوت وتلفظ آن را بخواند ، برايش بهر حرفى حسنه اى بنويسد وگناهى از او محو كند ودرجهء او بالا برد ، و هر كس يك حرف ظاهر از آن را بياموزد خداوند برايش ده حسنه بنويسد وده گناه از او محو كند وده درجه برايش بالا برد ، فرمود : نميگويم بهر آيه بلكه بهر حرفى چون باء . تاء . يا مانند اينها ، و هر كس يك حرف ظاهر آن را در نماز در حال نشسته بخواند خداوند براى او پنجاه حسنه بنويسد و پنجاه گناه از او محو كند و پنجاه درجه براى او بالا برد ، و هر كس يك حرف از آن در حال ايستاده در نمازش بخواند خداوند در برابر يك حرف صد حسنه برايش بنويسد وصد گناه از او محو كند وصد درجه برايش بالا برد ، و هر كس آن را ختم كند يك دعاى اجابت اجابتشده اى ( نزد خداوند ) دارد چه تأخير افتد و چه همان زمان به او بدهند ، گويد : عرضكردم : قربانت گردم همهء قرآن را ختم كند ؟ فرمود : همهء آن را ختم كند .\r\nتوضيح - مجلسى ( ره ) گويد : شايد مقصود از حرف ظاهر آن حرفى است كه ادغام نشود و يا از حروفى نباشد كه در درج كلام ساقط گردد .\r\n","description":"","footnote":"","page_name":" 416 ","page_number":416},
  {"content":"\r\n7 - حضرت صادق عليه السّلام فرمود : از پدرم شنيدم كه فرمود : رسول خدا ( ص ) فرموده است : ختم قرآن تا آنجائى است كه تو ميدانى .\r\nشرح - فيض ( ره ) گويد : يعنى ختم آن در بارهء تو ( يعنى آن كسى كه بيش از مقدارى از آن بلد نيست ) به همان مقدار است كه تو از آن ميدانى ( و ثواب ختم همهء آن را بچنين شخصى ميدهند وگرچه قرآن در واقع بيش از اين مقدار است ) .\r\n\r\nباب ( دستور به ) خواندن قرآن از روى آن\r\n1 - حضرت صادق عليه السّلام در حديث مرفوعى فرمود : هر كه قرآن را از روى آن بخواند از ديدگان خود بهره مند شود ، وسبب سبك شدن عذاب پدر و مادرش گردد اگر چه آن دو كافر باشند .\r\n2 - ونيز آن حضرت عليه السلام فرمود : هر آينه من خوش دارم كه در خانه قرآنى باشد كه خداى عز وجل بدان سبب شيطانها را ( از آن خانه ) دور كند .\r\n3 - ونيز فرمود عليه السلام : سه چيز است كه بدرگاه خداى عز وجل شكايت كند مسجد ويرانى كه اهلش در آن نماز نخوانند ، ودانشمند وعالمى كه ميان نادانها وجهال باشد وقرآنى كه گرد بدان نشسته و كسى آن را نخواند .\r\n4 - ونيز فرمود عليه السلام : خواندن قرآن از روى آن عذاب را از پدر و مادر سبك كند اگر چه آن\r\n","description":"","footnote":"","page_name":" 417 ","page_number":417},
  {"content":"\r\nدو كافر باشند .\r\n5 - اسحاق بن عمار گويد : به حضرت صادق عليه السلام عرضكردم : قربانت گردم من قرآن را حفظ دارم آن را از حفظ بخوانم بهتر است يا از روى قرآن ؟ فرمود : بلكه آن را بخوان و نگاه به قرآن كن ( و از روى آن بخوان ) كه بهتر است ، آيا ندانسته اى كه نگاه كردن در قرآن عبادت است ؟\r\n\r\nباب شمرده وهموار خواندن قرآن با آواز خوش\r\n1 - عبد الله بن سليمان گويد : از حضرت صادق عليه السلام پرسيدم از گفتار خداى عز وجل ( كه فرمايد : ) * ( ورَتِّلِ الْقُرْآنَ تَرْتِيلًا ) * فرمود : امير المؤمنين صلوات الله عليه فرموده : يعنى او را خوب بيان كن وهمانند شعر آن را بشتاب مخوان ، و مانند ريگ ( هنگام خواند ) آن را پراكنده مساز ، ولى دلهاى سخت خود را بوسيلهء آن به بيم وهراس افكنيد ، وهمت شما اين نباشد كه سوره را به آخر رساند ( يعنى همت خود را در تدبر وتأمل در آيات وبكار بستن و عمل كردن آنها قرار دهيد نه باينكه سوره را به آخر رسانيد ) .\r\n2 - حضرت صادق عليه السلام فرمود : قرآن براى اندوه ( وتاثر در نفوس مردمان ) نازل شده پس آن را با آواز حزين بخوانيد .\r\n","description":"","footnote":"","page_name":" 418 ","page_number":418},
  {"content":"\r\n3 - امام صادق عليه السلام فرمود : رسول خدا ( ص ) فرمود : قرآن را با لحنها وآواز عرب بخوانيد ، و از لحن فاسقان وگنهكاران دورى كنيد ، زيرا پس از من مردمانى بيايند كه قرآن را در گلو بچرخانند ، مانند خوانندگى ونوحه خوانى و خواندن كشيشان ، كه از گلوى آنها نگذرد ( يعنى مقبول درگاه خداوند واقع نگردد - از مجلسى ره ) دلهاى ايشان وارونه است ، و هر كه از آنها خوشش آيد نيز دلش وارونه است .\r\n4 - على بن محمد نوفلى گويد : نزد حضرت أبى الحسن عليه السلام از آواز خواندن ياد كردم فرمود : همانا على بن الحسين عليهما السلام قرآن ميخواند و چه بسا كسانى بر آن حضرت ميگذشتند و از آواز خوش او مدهوش ميشدند ، و اگر راستى امام چيزى از آواز خوشش آشكار كند مردم تاب شنيدن آن را ندارند ، عرضكردم : مگر نبود كه رسول خدا ( ص ) با مردم نماز ( جماعت ) ميخواند وآوازش را به خواندن بلند ميكرد ؟ فرمود : رسول خدا ( ص ) به اندازه تحمل وطاقت آنان كه پشت سرش بودند آوازش را بلند ميكرد .\r\n5 - حضرت صادق عليه السّلام فرمود : قرآن را با اعراب بخوانيد زيرا كه قرآن عربى است .\r\nشرح - فيض ( ره ) گويد : يعنى فصيح بخوانيد و از غلط آن را بر كنار كنيد ، ومجلسى ( ره ) گويد گفته شده : يعنى بلحنهاى عرب بخوانيد باينكه محسنات قرائت از تفخيم وترقيق وادغام و چيزهاى ديگر را در آن به كار بريد .\r\n6 - امام صادق عليه السّلام فرمود : خداى عز وجل بموسى بن عمران عليه السلام وحى فرمود : كه هر گاه برابر\r\n","description":"","footnote":"","page_name":" 419 ","page_number":419},
  {"content":"\r\nمن ايستادى چون شخص زبون ونيازمندى بايست ، و هر گاه تورات ميخوانى بآواز حزين بخوان .\r\n7 - ونيز فرمود عليه السلام كه رسول خدا ( ص ) فرموده : بامت من كمتر از سه چيز داده نشده : زيبائى ، آواز خوش ، حافظه .\r\n8 - ونيز فرمود : عليه السّلام كه رسول خدا ( ص ) فرموده : از جملهء زيباترين زيبائيها موى زيبا ونغمهء آواز خوش است .\r\n9 - ونيز فرمود : عليه السّلام كه رسول خدا ( ص ) فرموده است : هر چيزى زينتى دارد وزينت قرآن آواز خوش است .\r\n10 - مردى از امام صادق عليه السّلام حديث كند كه فرمود : خداوند هيچ پيمبرى را مبعوث نفرموده جز اينكه خوش آواز باشد .\r\n11 - ونيز فرمود عليه السلام كه على بن الحسين عليهما السلام خوشآوازترين مردم بود در خواندن قرآن وسقاها كه ميگذشتند بدر خانه اش ميايستادند و قرآن خواندن او را گوش ميدادند ، و حضرت باقر عليه السلام نيز خوشآوازترين مردمان بود .\r\n12 - حضرت صادق عليه السلام فرمود : مكروه است كه * ( قُلْ هُوَ الله أَحَدٌ ) * بيك نفس خوانده شود .\r\n","description":"","footnote":"","page_name":" 420 ","page_number":420},
  {"content":"\r\n13 - ابو بصير گويد : به حضرت باقر عليه السلام عرضكردم : هر گاه قرآن را با صداى بلند ميخوانم شيطان نزدم آيد وگويد : تو با اين كار بخانوادهء خودت و مردم خودنمائى ( وريا ) ميكنى ؟ فرمود : اى ابا محمد با صوت ( وآواز ) متوسطى بخوان كه خانواده ات بشنوند ، وآوازت را در خواندن قرآن در گلو بچرخان زيرا خداى عز وجل آواز خوش را كه در گلو چرخانده شود دوست دارد .\r\n\r\nباب كسى كه هنگام خواندن قرآن خود را بغش مىزند\r\n1 - جابر گويد : به حضرت باقر عليه السلام عرضكردم : مردمى هستند كه چون آيه اى از قرآن را ذكر كنند و يا براى آنان خوانده شود مدهوش گردند وچنان مينمايد كه اگر دستها يا پاهايش را ببرند نمىفهمد ؟ فرمود : سبحان الله اين كار شيطان است بچنين چيزى توصيف نشده اند ، وهمانا تأثر از قرآن باينست كه دل نرم شود وبرقت قلب واشك ريختن وترس است .\r\nوبسند ديگر نيز جابر اين حديث را از آن حضرت عليه السلام روايت كرده است .\r\n","description":"","footnote":"","page_name":" 421 ","page_number":421},
  {"content":"\r\n\r\nباب مدت خواندن قرآن وختم آن ( و مقدار زمانى كه يكختم قرآن در آن شود )\r\n1 - محمد بن عبد الله گويد : به حضرت صادق عليه السلام عرضكردم : قرآن را در يك شب بخوانم ؟\r\nفرمود : خوش ندارم كه در كمتر از يك ماه بخوانى .\r\n2 - على بن أبى حمزه گويد : خدمت حضرت صادق عليه السلام شرفياب شدم پس ابو بصير به آن حضرت عرض كرد : قربانت بروم : در ماه رمضان همهء قرآن را در يك شب بخوانم ؟ فرمود : نه عرضكرد : در دو شب ؟\r\nفرمود : نه ، عرضكرد : در سه شب ؟ فرمود : ها ( يعنى آرى بخوان ) - و با دست خود اشاره فرمود - مجلسى ( ره ) گويد : گويا اشاره فرمود كه خاموش باش ) سپس فرمود : اى ابا محمد براى ماه رمضان حقى وحرمتى است كه ماه‌هاى ديگر مانند آن نيستند ( يعنى اينكه اذنت دادم در سه شب بخوانى بخاطر حرمت ماه رمضان وامتيازش با ماه‌هاى ديگر است ) واصحاب حضرت محمد ( ص ) قرآن را در يك ماه يا كمتر ميخواندند ، و هر آينه قرآن با سرعت وشتاب خوانده نشود ، و بايد هموار وشمرده و با آهنگ خوش خوانده شود ، و هر گاه به آيه اى كه در آن نام بهشت برده شده است گذر كنى آنجا بايست ، و از خداى عز وجل بهشت را بخواه ، و چون به آيه اى كه در آن ذكر دوزخ است گذر كنى نزد آن نيز ايست كن و از دوزخ به خدا پناه ببر .\r\n3 - حسين بن خالد گويد : به حضرت صادق عليه السلام عرضكردم : در چه مقدار از زمان ( و در چند\r\n","description":"","footnote":"","page_name":" 422 ","page_number":422},
  {"content":"\r\nروز ) قرآن را بخوانم ؟ فرمود : آن را در پنج قسمت بخوان ( يعنى پنج روز كه بخش هر روزى شش جزء باشد ) و در هفت بخش بخوان ( يعنى در هفت روز ) و در نزد من قرآنى است كه چهارده قسمت است ( يعنى در چهارده روز ختم مىشود ) .\r\n4 - على بن مغيرة گويد : به حضرت أبى الحسن ( كاظم ) عليه السلام عرضكردم : كه پدر من از جد شما پرسيده از ختم قرآن در هر شب ؟ وجد شما فرموده بود : هر شب ، و به او عرضكرده بود : در ماه رمضان ؟\r\nجد شما فرموده بود : و در ماه رمضان ، پدرم به او عرضكرده بود : آرى هر چه توانائى داشته باشم ( بخوانم ) ؟ ( فيض ( ره ) گويد : محتمل است در اينجا چيزى افتاده وساقط شده باشد ) وپدرم چنين بود كه چهل بار قرآن را در ماه رمضان ختم ميكرد و من نيز پس از پدرم ( به همين اندازه ها ) ختم ميكنم گاهى بيشتر و گاهى كمتر باندازهء فراغت وشغلم وباندازهء نشاط وكسالتم ؟ و چون روز عيد فطر شود يكختم آن را هديهء رسول خدا ( ص ) كنم ، و يكى را هديهء على عليه السلام و يكى را هديهء حضرت فاطمه عليها السلام و همچنين براى هر يك از ائمه ( ع ) تا برسد بشما كه براى هر يك يكى هديه كنم و تا به اين حال رسيده ام چنين كرده ام ، براى من در برابر اين عمل چه پاداشى هست ؟ فرمود : پاداشت اين است كه روز قيامت با ايشان باشى ، گفتم الله اكبر ! اين است پاداش من ؟ تا سه بار فرمود : آرى .\r\n5 - على بن أبى حمزه گويد : ابو بصير از امام صادق عليه السّلام پرسيد - و من نيز در خدمتش بودم - وعرضكرد قربانت شوم ! من قرآن را در يك شب بخوانم ؟ فرمود : نه ، عرضكرد : در دو شب ؟ فرمود : نه ، تا رسيد بشش\r\n","description":"","footnote":"","page_name":" 423 ","page_number":423},
  {"content":"\r\nشب با دست اشاره كرده فرمود : ها ( يعنى آرى بخوان ) سپس حضرت صادق عليه السلام فرمود : اى ابا محمد آنان كه پيش از شماها بودند از اصحاب حضرت محمد ( ص ) قرآن را در يك ماه و كمتر ميخواندند ، قرآن را بشتاب وسرعت نبايد خواند بلكه بايد هموار وشمرده خوانده شود ، و هر گاه به آيه اى برخورد كردى كه در آن ذكر دوزخ است نزد آن بايستى و از دوزخ به خدا پناه برى ، پس أبو بصير عرضكرد : در ماه رمضان قرآن را در يك شب بخوانم ؟ فرمود : نه ، عرضكرد : در دو شب بخوانم ؟ فرمود : نه ، عرضكرد : در سه شب بخوانم ؟ فرمود : آرى بخوان - و با دست خود اشاره كرد - آرى ماه رمضان ( ما هى ) است كه هيچ كداميك از ماهها به دو نمانند براى آن ماه حق وحرمتى است ، ( و در آن ماه ) نماز هر چه توانى بخوان .\r\n\r\nباب اينكه قرآن بهمانسان كه نازل گرديده بالا رود ( نه بدانسان كه خوانند )\r\n1 - حضرت صادق عليه السّلام فرمود : رسول خدا ( ص ) فرموده : مرد عجمى ( و غير عرب ) از امت من قرآن را عجمى ميخواند ( يعنى مراعات تجويد ومحسنات قرائت را نمىكند يا اعراب آن را غلط ميخواند ) و فرشتگان آن را به عربى صحيح بالا برند .\r\n2 - برخى از ياران محمد بن سليمان ( يكى از راويان حديث ) از حضرت ابى الحسن عليه السّلام حديث كند كه به آن حضرت عليه السّلام عرضكردم : قربانت شوم ! ما آياتى ( از جانب شما ) در قرآن مىشنويم كه آن طور كه\r\n","description":"","footnote":"","page_name":" 424 ","page_number":424},
  {"content":"\r\nميشنويم نزد ما آن طور نيست ، ونميتوانيم آن طور كه از شما بما رسيده است آنها را بخوانيم آيا گناهكاريم ؟\r\nفرمود : نه ، همانطور كه آموخته ايد ( وبلد هستيد ) بخوانيد به زودى بيايد كسى كه بشما بياموزد ( مقصود حضرت صاحب الامر عليه السلام است چنانچه فيض ( ره ) گويد ) .\r\n\r\nباب فضيلت برخى از سوره ها و آيات قرآن\r\n1 - محمد بن مروان از حضرت باقر عليه السلام روايت كند كه فرمود : هر كس * ( قُلْ هُوَ الله أَحَدٌ ) * را يك بار بخواند بر او مبارك باشد ( وبركت به او داده شود ) و هر كس دو بار بخواند خودش وخاندانش بركت يابند ، و هر كس سه بار بخواند خودش وخاندانش وهمسايگانش بركت يابند ، و هر كس دوازده بار بخواند خداوند برايش دوازده قصر در بهشت بنا كند ونگهبانان بهشت گويند : برويم قصرهاى فلان برادرمان را تماشا كنيم ، و هر كس صد بار بخواند گناهان بيست و پنج سال او بجز خونها ومالها ( كه بنا حق ريخته و يا خورده است ) آمرزيده شود ، هر كس چهار صد بار بخواند مزد چهار صد شهيد دارد كه همهء آنها اسبش را در راه خدا پى كرده وخونش ريخته شده است ، و هر كس در يك شبانه روز هزار بار آن را بخواند نميرد تا جايگاه خويش را در بهشت ببيند يا به او نشان داده شود .\r\n2 - حضرت صادق عليه السّلام فرمود : چون خداى عز وجل به اين آيات ( كه در آخر حديث بيايد ) فرمان داد كه به زمين فرود آيند ، آنها بعرش در آويختند وگفتند : پروردگارا بكجا ما را فرو ميفرستى ؟ بسوى\r\n","description":"","footnote":"","page_name":" 425 ","page_number":425},
  {"content":"\r\nخطاكاران وگنه كاران ؟ پس خداى عز وجل به آنها فرمود : فرود شويد كه بعزت وجلال خودم سوگند كه هيچ كس از آل محمد ( عليهم السلام ) وشيعيان آنها شما را در هر روز دنبال نماز واجبش نخواند جز اينكه به نظر مخصوصى در هر روز هفتاد بار به او نظر كنم و در هر نظر هفتاد حاجت او را برآورم ، واو را با آنچه گناه دارد بپذيرم و آن آيات عبارت است از ام الكتاب ( يعنى سورهء مباركهء حمد ) و آيه : « * ( شَهِدَ الله أَنَّه لا إِله إِلَّا هُوَ والْمَلائِكَةُ وأُولُوا الْعِلْمِ » ( سورهء آل عمران آيه 18 ) وآية الكرسى ، وآيهء ملك * ( قُلِ اللَّهُمَّ مالِكَ الْمُلْكِ ) * . . . آيهء 26 از سورهء آل عمران ) .\r\n3 - جابر گويد : شنيدم حضرت باقر عليه السّلام ميفرمود : هر كس همه سوره ها مسبحات ( يعنى سوره هائى كه اول آن سبح يا يسبح است ) پيش از آنكه بخوابد آنها را بخواند ، آن كس نميرد تا حضرت قائم عليه السّلام را درك كند و اگر بميرد در جوار نبى اكرم محمد ( ص ) خواهد بود .\r\nشرح - مسبحات كه اول آنها سبح يا يسبح است هفت سوره است : سورهء اسرى ، سورهء حديد ، سورهء حشر ، سورهء صف ، سورهء جمعه ، سورهء تغابن ، سورهء اعلى .\r\n4 - رسول خدا ( ص ) فرمود : هر كس هنگامى كه ببستر خواب رود صد بار سورهء * ( قُلْ هُوَ الله أَحَدٌ ) * را بخواند خداوند گناه پنجاه سال او را بيامرزد .\r\n5 - ونيز آن حضرت ( ص ) فرمود : هر كس چهار آيه از اول سورهء بقره وآية الكرسى و دو آيه بعد از آن ( يعنى آيه هاى * ( لا إِكْراه فِي الدِّينِ ) * . . . وآيهء : * ( الله وَلِيُّ الَّذِينَ آمَنُوا ) * . . . ) و سه آيهء آخر\r\n","description":"","footnote":"","page_name":" 426 ","page_number":426},
  {"content":"\r\nسورهء بقره را بخواند در جان ومالش بدى نبيند و هيچ شيطانى به او نزديك نشود ، و قرآن را فراموش نكند .\r\n\r\n6 - حضرت باقر عليه السّلام فرمود : هر كس سورهء * ( إِنَّا أَنْزَلْناه فِي لَيْلَةِ الْقَدْرِ ) * را بخواند وآوازش را ( هنگام خواندن آن ) بلند كند مانند كسى است كه شمشير در راه خدا كشيده ، و هر كس آن را آهسته بخواند مانند كسى است كه در راه خدا در خون خود بغلطد ، و هر كس ده بار آن را بخواند باندازهء هزار گناه از گناهانش آمرزيده شود .\r\n7 - حضرت صادق عليه السلام فرمود : كه پدرم صلوات الله عليه ميفرمود : * ( قُلْ هُوَ الله أَحَدٌ ) * يك سوم قرآنست و * ( قُلْ يا أَيُّهَا الْكافِرُونَ ) * يك چهارم آن است .\r\n8 - ابراهيم بن مهزم از مردى حديث كند كه شنيد از حضرت أبى الحسن عليه السلام كه ميفرمود : هر كس آية الكرسى را در وقت خواب بخواند از درد فلج نترسد ان شاء الله ، و هر كه پشت سر هر نماز واجب آن را بخواند هيچ حيوانى كه نيش زهر آگين دارد او را زيان نرساند وفرمود : هر كس * ( قُلْ هُوَ الله أَحَدٌ ) * را بين خود و بين جبار ( وستمگرى كه آهنگ آزار او را دارد ) پيش دارد ( و در برابر او اين سوره را بخواند ) خداى عز وجل او را از آن ستمكار منع كند ، ( به اين ترتيب كه ) بخواند آن را از پيش رو و از پشت سر و از راست وچپش ، و چون اين كار را كرد خداى عز وجل خير آن ستمكار را به او بهره كند و از شرش او را باز دارد . وفرمود : هر گاه از پيش آمدى ترسيدى صد آيه از قرآن از هر كجاى آن كه\r\n","description":"","footnote":"","page_name":" 427 ","page_number":427},
  {"content":"\r\nخواهى بخوان ، سپس سه بار بگو : « اللهم اكشف عنى البلاء » .\r\n9 - حضرت صادق عليه السلام فرمود : هر كه صد آيه ( از قرآن ) در شب در نمازى بخواند ( يعنى در يكى از نمازهائى كه شب ميخواند وظاهرا مقصود نمازهاى نافله ايست كه از اول شب تا صبح ميخوانند يا جداگانه دو ركعت نماز بخواند و اين صد آيه را در آن بخواند ) خداى عز وجل براى او عبادت يك شب را ثبت كند ، و هر كس دويست آيه در غير از نماز بخواند قرآن در روز قيامت با او خصومت نورزد ( و در بارهء ضايع گذاردنش و روى بر تافتن از آن شكايت از او نكند ) و هر كه در شبانه روز در نماز روز و شب پانصد آيه بخواند خداى عز وجل براى او در لوح محفوظ يك قنطار حسنه بنويسد وقنطار هزار ودويست اوقيه است واوقيه بزرگتر از كوه احد است .\r\n10 - ونيز فرمود عليه السلام : هر كس يك روز تمام بر او بگذرد و نمازهاى پنجگانه را بخواند و در آن نمازها * ( قُلْ هُوَ الله أَحَدٌ ) * نخواند به او گفته شود : اى بندهء خدا تو از نمازگزاران نيستى .\r\n11 - ونيز فرمود عليه السّلام : هر كه ايمان به خدا و روز جزا دارد خواندن * ( قُلْ هُوَ الله أَحَدٌ ) * را دنبال هر نماز واجب از دست ندهد ، زيرا هر كسى آن را بخواند خداوند خير دنيا و آخرت را براى او فراهم كند واو را و پدر و مادرش را و هر كه از آن دو متولد شده بيامرزد .\r\n12 - ونيز آن حضرت عليه السّلام فرمود : همانا سورهء انعام يك جا نازل گرديد وهفتاد هزار فرشته آن را بدرقه كردند تا بمحمد صلى الله عليه وآله نازل شد ، پس آن را بزرگ شماريد وگرامى داريد ، زيرا در\r\n","description":"","footnote":"","page_name":" 428 ","page_number":428},
  {"content":"\r\nهفتاد جاى آن نام خداى عز وجل مىباشد ، و اگر مردم ميدانستند چه ثوابها وفضيلتهائى در خواندن آن سوره است آن را وانميگذاردند و ترك نميكردند .\r\n\r\n13 - ونيز آن حضرت عليه السّلام فرمود : پيغمبر صلى الله عليه وآله بر جنازهء سعد معاذ نماز خواند و پس از آن فرمود : هفتاد هزار فرشته كه در آنها جبرئيل عليه السّلام نيز بود آمدند و بر جنازهء سعد نماز خواندند ، من بجبرئيل گفتم : اى جبرئيل بچه عمل سزاوار نماز شماها شد ؟ جبرئيل گفت : براى خواندنش * ( قُلْ هُوَ الله أَحَدٌ ) * را ( در همهء احوال ) ايستاده و نشسته وسواره وپياده و در هنگام رفتن وآمدنش .\r\n14 - ونيز آن حضرت عليه السلام فرمود : رسول خدا ( ص ) فرموده : هر كه سورهء * ( أَلْهاكُمُ التَّكاثُرُ ) * را هنگام خوابيدن بخواند از فتنهء قبر محفوظ بماند .\r\n15 - عبد الله بن فضل نوفلى در حديث مرفوعى ( كه سند را بمعصوم رسانده ) حديث كند كه فرموده سورهء حمد بر هيچ دردى هفتاد بار خوانده نشود جز آنكه آن درد آرام گيرد .\r\n16 - حضرت صادق عليه السّلام فرمود : اگر سورهء حمد هفتاد بار بر مرده اى خوانده شود و روح به تن او باز گردد شگفت نيست .\r\n17 - سليمان جعفرى گويد : از حضرت أبى الحسن عليه السّلام شنيدم كه ميفرمود : هيچ كس نيست كه از دوران كودكى به عهده گيرد كه در هر شب سورهء * ( قُلْ أَعُوذُ بِرَبِّ الْفَلَقِ ) * وسورهء * ( قُلْ أَعُوذُ بِرَبِّ النَّاسِ ) * را هر\r\n","description":"","footnote":"","page_name":" 429 ","page_number":429},
  {"content":"\r\nكدام سه بار بخواند وسورهء * ( قُلْ هُوَ الله أَحَدٌ ) * را صد بار و اگر نتواند پنجاه بار بخواند جز اينكه خداى عز وجل از او بگرداند هر نوع ديوانگى وجنزدگى و پيش آمدهائى كه كودكان دچارش شوند ، ونيز مرض تشنگى وفاسد شدن معده وجوشش خون را تا زمانى كه بدان مداومت كند تا به پيرى رسد ، و اگر خود را به خواندن آن پابند كند يا ديگرى بر آن وادارش كند ( يعنى اگر خودش سواد ندارد يا خواندن نتواند بر او بخوانند ) تا روزى كه خداى عز وجل جانش را بگيرد محفوظ ماند .\r\nتوضيح - « بدور الدم »\r\nرا لغتش در چند كتاب لغت كه در دسترس بود نيافتم و « بدر » در لغت به معناى سرعت وشتاب بسوى چيزى است ، و ممكن است مقصود از « بدور الدم »\r\nمرض فشار خون باشد ولى چون اطمينانى به اين ترجمه نداشتم لذا بنحو اجمال ترجمه شد . و در نسخهء وافى « بدرة الدم » است كه براى آن نيز معنائى نيافتم .\r\n18 - حسين بن احمد منقرى گويد : از حضرت موسى بن جعفر عليهما السلام شنيدم كه ميفرمود : هر كه بيك آيهء قرآن اكتفا كند ( و آن را براى نگهدارى از خود بس داند . ) از شرق تا غرب همان آيه او را بس باشد [ اگر با ايمان و عقيده باشد 
  ] .\r\n19 - حضرت صادق عليه السّلام براى حفظ و نگهدارى ( از چشم وبلاها ) فرمود : كوزهء تازهء ( آب نديده اى ) بگير و آن را آب كن سپس بر آن سورهء * ( إِنَّا أَنْزَلْناه فِي لَيْلَةِ الْقَدْرِ ) * را سى بار بخوان سپس آن را آويزان كن و از آن بياشام ووضوء بگير و هر چه بخواهند در آن آب بيفزايند ان شاء [ الله 
  ] .\r\nشرح - يعنى هر گاه آب آن رو باتمام رفت چنانچه آب روى آن بريزند همان تأثير و خاصيت را دارد . و به نظر ميرسد كه عبارت چنين باشد : « ويزداد فيها ماء ان شاء »\r\nولفظ « الله » در آخر « شاء » از اضافات نسخه نويسان باشد ، و از شرح مجلسى ( ره ) نيز براى حديث چنين برآيد زيرا فرمايد ","description":"","footnote":"","page_name":" 430 ","page_number":430},
  {"content":"\r\n« ماء ان شاء : اى كلما ينقص ماؤه يصب عليه ماء آخر . . . » سپس نظير آنچه ترجمه شد شرح فرموده .\r\n\r\n20 - مفضل بن عمر گويد : حضرت صادق عليه السلام فرمود : اى مفضل از همهء مردم خويشتن را بوسيلهء * ( بِسْمِ الله الرَّحْمنِ الرَّحِيمِ ) * وبسورهء * ( قُلْ هُوَ الله أَحَدٌ ) * نگهدارى ومحافظت كن ، آن را از سمت راستت و از سمت چپت و از پيش رويت و از پشت سرت و از بالاى سرت و از زير پايت بخوان ( يعنى بشش جهت بخوان ) و چون بر سلطان ستمكارى وارد شدى همين كه نگاهت به او افتاد سه بار آن را ( يعنى سورهء * ( قُلْ هُوَ الله ) * را ) بخوان و با دست چپ بشمار ، و از خواندن آن جدا مشو ( وادامه بده ) تا از نزدش بيرون آئى .\r\n21 - اصبغ بن نباته از امير المؤمنين عليه السّلام حديث كند كه فرمود : سوگند بدان كه محمد ( ص ) را بحقيقت برانگيخته وخاندانش را گرامى داشته هيچ چيزى نيست كه شما آن را بجوئيد از حرز ودعاهائى كه براى محافظت از سوختن يا غرق شدن يا دزد يا گريختن چهارپائى از دست صاحبش يا گمشده اى يا بندهء فرارى ، جز اينكه در قرآن است ، هر كه خواهد از من بپرسد ( تا به او بگويم ) گويد : پس مردى برخاست وعرضكرد : يا امير المؤمنين مرا آگاه كن از آنچه براى محافظت از سوختن وغرق شدن است ؟ فرمود : اين آيات را بخوان : * ( الله الَّذِي نَزَّلَ الْكِتابَ وهُوَ يَتَوَلَّى الصَّالِحِينَ ) * ( سورهء اعراف آيه 196 - و اول آيه اين طور است : * ( إِنَّ وَلِيِّيَ الله الَّذِي نَزَّلَ الْكِتابَ ) * . . . وآيهء : * ( و ما قَدَرُوا الله حَقَّ قَدْرِه ) * تا بگفتارش : * ( سُبْحانَه وتَعالى عَمَّا يُشْرِكُونَ ) * ( سورهء زمر آيه 17 - و تمام آيه اين طور است : * ( و ما قَدَرُوا الله حَقَّ قَدْرِه والأَرْضُ جَمِيعاً قَبْضَتُه يَوْمَ الْقِيامَةِ والسَّماواتُ مَطْوِيَّاتٌ بِيَمِينِه سُبْحانَه وتَعالى عَمَّا يُشْرِكُونَ\r\n","description":"","footnote":"","page_name":" 431 ","page_number":431},
  {"content":"\r\nپس هر كه اين آيات را بخواند از سوختن وغرق شدن ايمن است ، گويد : پس مردى آن را خواند و آتش در خانه هاى همسايگانشانش در گرفت وخانهء او هم وسط آن خانه ها بود و ( از بركت آن آيات كه خوانده بود ) آسيبى به او نرسيد ، سپس مرد ديگرى برخاست وعرضكرد : يا امير المؤمنين حيوانى كه زير پاى من هست چموشى مىكند و من از آن ترسانم ؟ فرمود : در گوش راستش ( اين آيه را ) بخوان : * ( ولَه أَسْلَمَ مَنْ فِي السَّماواتِ والأَرْضِ طَوْعاً وكَرْهاً وإِلَيْه يُرْجَعُونَ ) * ( سورهء آل عمران آيه 83 ) و آن مرد اين آيه را خواند و آن حيوان براى او رام گرديد .\r\nمرد ديگرى برخاست وعرضكرد : اى امير مؤمنان سرزمين ما جاى درندگان است و درندگان بخانهء من درآيند و تا شكار خود را نگيرند از آنجا نگذرند ؟ فرمود : ( اين دو آيه را ) بخوان : * ( لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْه ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ ، فَإِنْ تَوَلَّوْا فَقُلْ حَسْبِيَ الله لا إِله إِلَّا هُوَ عَلَيْه تَوَكَّلْتُ وهُوَ رَبُّ الْعَرْشِ الْعَظِيمِ ) * ( سورهء توبه آيه هاى 138 و 139 ) پس آن مرد اين دو آيه را خواند و درندگان از او دور شدند .\r\nسپس مرد ديگرى برخاست وعرضكرد : اى امير مؤمنان در شكم من آب زردى است ( كه موجب بيمارى من شده است ) آيا شفائى دارد ؟ فرمود : آرى ( بىپول ) و بدون صرف كردن درهمى و نه دينارى ، بنويس آية الكرسى را بر شكمت و آن را بشوى وبياشام و آن را در شكمت ذخيره كن ( محتمل است مقصود اين باشد كه تا مقدارى از زمان روى آن چيزى مخور كه در شكمت بماند ) بخواست خداى عز وجل بهبودى يا بى و آن مرد انجام داد وبخواست خداوند بهبودى يافت .\r\nسپس ديگرى برخاست وعرضكرد : يا أمير المؤمنين از ( آنچه براى پيدا كردن حيوان ) گمشده ( فايده دارد ) مرا آگاه فرما ؟ فرمود : سورهء يس را در دو ركعت نماز بخوان وبگو : « يا هادى الضالة رد ضالتى » ( يعنى اى راهنماى گمشده گمشدهء مرا به من باز گردان ) پس آن را انجام داد وخداى عز وجل حيوان\r\n","description":"","footnote":"","page_name":" 432 ","page_number":432},
  {"content":"\r\nگمشده اش را به او برگردانيد . ( 1 ) سپس ديگرى برخاست وعرضكرد : اى امير مؤمنان براى بندهء گريخته دستورى فرما فرمود بخوان ( اين آيه را ) : * ( أَوْ كَظُلُماتٍ فِي بَحْرٍ لُجِّيٍّ يَغْشاه مَوْجٌ مِنْ فَوْقِه مَوْجٌ ) * تا گفتارش : * ( ومَنْ لَمْ يَجْعَلِ الله لَه نُوراً فَما لَه مِنْ نُورٍ ) * ( سورهء نور آيه 40 ) و آن مرد آن را گفت وبندهء فراريش بسوى او بازگشت .\r\nسپس مرد ديگرى برخاست وعرضكرد : يا أمير المؤمنين براى ايمنى از دزدى چيزى بفرما زيرا كه پيوسته پشت سر هم شبها از من دزدى شود ؟ فرمود : چون ببستر خواب رفتى ( اين آيه را بخوان ) * ( قُلِ ادْعُوا الله أَوِ ادْعُوا الرَّحْمنَ أَيًّا ما تَدْعُوا ) * تا گفتارش : * ( وكَبِّرْه تَكْبِيراً ) * ( سورهء اسراء آيه 110 ) سپس امير المؤمنين عليه السّلام فرمود : هر كس در بيابانى خالى از سكنه شبى را بسر برد و اين آيه را بخواند * ( إِنَّ رَبَّكُمُ الله الَّذِي خَلَقَ السَّماواتِ والأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ ) * تا گفتارش : * ( تَبارَكَ الله رَبُّ الْعالَمِينَ ) * ( سورهء اعراف آيه 54 ) فرشتگان او را محافظت كنند وشياطين از او دور شوند ، گويد : پس آن مرد ( يعنى مردى كه براى ايمنى از دزدى پرسش كرده بود ، يا مرد ديگرى ) رفت وبويرانه اى رسيد و شب را در آنجا خوابيد و اين آيات را نخواند ، پس شيطان بسراغش آمد و بينى آن مرد را گرفت ، رفيقش به او گفت مهلتش بده ، آن مرد ( از اين حرف ) از خواب پريد و آيه اى را ( كه حضرت فرموده بود ) خواند ، پس شيطان برفيقش گفت : خدا بينى تو را به خاك ماليد ، اكنون بايد تا بصبح او را محافظت وپاسدارى كنى ، چون صبح شد نزد امير المؤمنين عليه السّلام آمد وجريان را گفت وعرضكرد : در سخن شما شفاء وراستى يافتم ، و پس از بالا آمدن آفتاب بدان جا رفت و جاى موى شيطان را در زمين ديد .\r\n","description":"","footnote":"","page_name":" 433 ","page_number":433},
  {"content":"\r\n22 - سلمة بن محرز گويد : شنيدم حضرت باقر عليه السّلام ميفرمود : كسى كه سورهء حمد او را بهبودى نبخشد هيچ چيز بهبوديش ندهد .\r\n23 - حضرت صادق عليه السّلام فرمود : هر كس هنگامى كه ببستر خواب رود سورهء * ( قُلْ يا أَيُّهَا الْكافِرُونَ ) * و * ( قُلْ هُوَ الله أَحَدٌ ) * را بخواند خداى عز وجل بيزارى ( ودورى ) از آتش را برايش بنويسد .\r\n\r\n24 - ونيز آن حضرت عليه السّلام فرمود : از خواندن سورهء * ( إِذا زُلْزِلَتِ الأَرْضُ زِلْزالَها ) * خسته نشويد زيرا هر كس در نمازهاى نافلهء خود آن سوره را بخواند هرگز خداى عز وجل او را به زمين لرزه گرفتار نكند وبدان نميرد و ( نيز ) ببرق زدن وآفتهاى ديگر دنيا دچار نگردد تا بميرد ، و چون بميرد فرشتهء كريمى از جانب پروردگارش بر او فرود آيد و بالاى سرش بنشيند پس گويد : اى ملك الموت با دوست خدا مدارا كن ( وجانش را به آسانى بگير ) زيرا كه او بسيار مرا ياد ميكرد و اين سوره را ميخواند و آن سوره نيز بملك الموت مانند همين حرف را بگويد ، وملك الموت گويد : پروردگارم به من فرمان داده كه گوش بفرمان ومطيع او باشم وجانش را نگيرم تا بدان دستور دهد ، و چون خودش دستور داد آنگاه جانش را بگيرم ، وپيوسته ملك الموت نزد او است تا خود او بگرفتن جانش دستور دهد ، و چون پرده از برابر ديده اش بكنار رود منزلهاى خود را در بهشت ببيند ، وجانش بآسانترين وجهى بيرون رود ، سپس جان او را هفتاد هزار فرشته تا بهشت بدرقه كنند وشتابانه او را ببهشت رسانند .\r\n","description":"","footnote":"","page_name":" 434 ","page_number":434},
  {"content":"\r\n\r\nباب نوادر\r\n1 - حضرت باقر عليه السّلام فرمود : قرآنخوانان سه گروه اند يكى آنكه قرآن خواند و آن را سرمايهء كسب خود كند وپادشاهان را با آن به دو شد وبمردم بزرگى بفروشد .\r\nو ديگر مردى است كه قرآن را بخواند و حروف آن را نگهدارى كند ولى حدود آن را ضايع سازد و آن را چون قدح ( جام آب ) نگهدارى كند ( يعنى براى خودنمائى وهنگام سودجوئى از آن منتفع گردد و در ساير اوقات پشت سر اندازد چنان كه شخص سواره جام آبش را پشت سرش مىآويزد و مانند اين كلام در كتاب دعاء باب صلوات گذشت مراجعه شود ) خداوند امثال اينان را در قرآنخوانان زياد نكند .\r\nو ديگر مردى است كه قرآن خواند وداروى قرآن را بر دل دردمندش نهد و براى ( خواندن وبكار بستن ودقت وغور در معانيش ) شب زنده دارى كند وروزش را بتشنگى بسر برد ، و در هنگام نمازهايش و جاهاى آن بدان قيام كند ، و از بستر خواب بخاطر آن دورى گزيند ، وبخاطر اين دسته از مردمان است كه خداى عزيز جبار بلا را بگرداند ، وببركت ايشان است كه خداى عز وجل شر دشمنان را باز دارد ، وبسبب آنان است كه خداى عز وجل از آسمان باران فرستد ، پس به خدا سوگند اينها در ميان قرآنخوانان از كبريت احمر كميابترند .\r\n2 - اصبغ بن نباته گويد : شنيدم از امير المؤمنين عليه السّلام كه ميفرمود : قرآن در سه بخش نازل شده يك بخش آن در بارهء ما ودشمنان ما است ، وبخش ديگر در سنتها و امثال است ، وبخش سوم در واجبات و احكام است .\r\n","description":"","footnote":"","page_name":" 435 ","page_number":435},
  {"content":"\r\n3 - حضرت صادق عليه السّلام فرمود : قرآن به چهار بخش نازل شده ، يك چهارم حلال ، و يك چهارم حرام ، و يك چهارم سنتها ، و احكام ، و يك چهارم اخبار گذشتگان وآيندگان از شما است و آنچه راجع برفع اختلاف ميانه شماها است .\r\nشرح - مجلسى ( ره ) گويد : ممكن است ثلث ( در خبر پيش ) وربع ( در اين خبر ) بر سبيل تخمين باشد يا مجرد تقسيم به سه و چهار باشد اگر چه اقسام مساوى نباشند يا باعتبار اختلاف معانى وبطون است . . .\r\nتا آنكه گويد : وبسا گفته شود : كه مقصود از حلال پيروى از اهل بيت عليهم السلام و از حرام پيروى دشمنانشان مىباشد تا با تقسيم آينده ( در خبر 4 ) موافق باشد .\r\n\r\nفيض ( ره ) گويد\r\n: بناى اين تقسيم بر مساوى بودن واقعى وحقيقى ( ميان اقسام ) نيست و همچنين بنا بر جدا بودن اقسام از تمام جهات از يك ديگر نيست ، و از اين رو منافاتى با فزونى برخى از اقسام يا نقصانش از ديگرى ندارد ، ونيز منافاتى با داخل شدن بعضى اقسام در بعضى ديگر ندارد ومضمونهاى اين اخبار با خبرهاى بعدى نيز منافات ندارد ( چون بنا بر تقسيم حقيقى نيست ) .\r\n4 - حضرت باقر عليه السلام فرمود : قرآن بر چهار بخش نازل گرديده است ، يك چهارم در باره ما و يك چهارم در باره دشمن ما و يك چهارم سنن و امثال و يك چهارم فرائض و احكام است .\r\n5 - حضرت صادق عليه السلام فرمود : نخستين چيزى كه بر رسول خدا ( ص ) نازل گرديد ( اين سوره بود ) : بسم الله الرحمن الرحيم * ( اقْرَأْ بِاسْمِ رَبِّكَ ) * وآخرين چيزى كه نازل شد ( سورهء ) : * ( إِذا جاءَ نَصْرُ الله ) * بود .\r\nتوضيح - مجلسى ( ره ) گويد : شايد مقصود اين باشد كه پس از سورهء * ( إِذا جاءَ نَصْرُ الله ) * سورهء كاملهء ديگرى نازل نگشته ، پس منافات ندارد كه برخى از آيات پس از آن نازل شده باشد چنانچه مشهور است .\r\n","description":"","footnote":"","page_name":" 436 ","page_number":436},
  {"content":"\r\n6 - حفص بن غياث گويد : از حضرت صادق عليه السّلام در بارهء گفتار خداى عز وجل پرسيدم ( كه فرمايد : « ماه رمضان كه فرود شد در آن قرآن » سورهء بقره آيه 185 ) با اينكه قرآن از اول تا آخر در ظرف مدت بيست سال نازل شده ؟ حضرت صادق عليه السّلام فرمود : همهء قرآن يك جا در ماه رمضان ببيت المعمور نازل شده ، سپس در طول بيست سال تدريجا نازل شد ، سپس : پيغمبر ( ص ) فرمود : صحف ابراهيم در شب اول ماه رمضان نازل شده ، وتورات در شب ششم ماه رمضان نازل شد ، وانجيل در شب سيزدهم نازل شد ، وزبور در شب هيجدهم ماه رمضان و قرآن در بيست و سوم ماه رمضان نازل شده است .\r\n7 - حضرت صادق عليه السلام فرمود : به قرآن تفأل نزن .\r\nتوضيح - مقصود از تفأل در اين حديث چنانچه فيض ( ره ) فرمود : پيش بينى از پيش آمدهاى آينده است مانند شفاى مريض يا مرگ او يا يافتن گمشده و امثال اينها از روى قرآن كه اين خود يكنوع فال زدنى است و اين مورد نهى واقع شده و اين منافاتى با استخاره با قرآن كه متداول است و در جواز آن حديثى رسيده است ندارد ، زيرا استخاره به معناى طلب خير كردن از خداى وپىجوئى براى شناسائى خير وخوبى در كارها است كه ميخواهد بكند يا ترك كند ، و براى مشورت كردن با خداوند است چنانچه در حديث آمده كه با پروردگارت در كارها مشورت كن وميان استخاره به اين معنى وتفأل فرق آشكارى است ، و سر اينكه از تفأل نهى شده اينست كه چون تفأل بر خلاف شد موجب بدگمانى به قرآن شود ، ولى در استخاره چنين نيست ( اين بود ملخصى از كلام فيض ( ره ) در باب نماز استخاره ) ومجلسى ( ره ) گويد : وشايد ظاهرتر از اين كلام اينست كه مقصود نهى از تفأل به قرآن براى آن چيزى است كه رسم عرب بوده كه چون كلامى با شعرى ميشنيدند فال خوب و بد ميزدند ، ومقصود امام عليه السلام اينست كه هنگام شنيدن يا خواندن قرآن آن طور فال نزنيد .\r\n8 - محمد بن وراق گويد : كتابى را كه در آن قرآنى بود و آن قرآن با آب طلا مهر خورده بود\r\n","description":"","footnote":"","page_name":" 437 ","page_number":437},
  {"content":"\r\nوعشرگذارى شده بود ، و در پايان آن نيز يك سوره با آب طلا نوشته شده بود من آن قرآن را به حضرت صادق عليه السّلام عرضه نموده ونشان دادم ( ومقصود اين بود كه بدانم آيا با آب طلا نوشتن ومهرگذارى آن عيبى دارد يا نه ؟ ) پس آن حضرت در چيزى از آن عيبى نگرفت جز در نوشتن قرآن را با آب طلا وفرمود : خوش ندارم كه قرآن جز با مركب سياه نوشته شود چنانچه اول بار نوشته شده است .\r\nشرح - مجلسى ( ره ) گويد : مهر خوردن ( مختم ) را گفته اند : يعنى ميان آيه و آخر هر آيه را با آب طلا نشانه بزنند ، و ممكن است نقش وسط جلد يا اول و آخر آن يا حاشيه آن با طلا بوده است .\r\n9 - زراره از حضرت باقر عليه السلام حديث كند كه فرمود : در دههء دوم ماه رمضان قرآن را بردار وباز كن و پيش رويت بنه و ( اين دعا را ) بخوان : « اللهم انى أسألك بكتابك المنزل و ما فيه وفيه اسمك الاعظم الاكبر واسماؤك الحسنى و ما يخاف ويرجى ان تجعلنى من عتقائك من النار »\r\nو هر حاجتى كه خواهى از خدا بخواه .\r\n10 - ونيز آن حضرت عليه السلام فرمود : هر چيزى بهارى دارد وبهار قرآن ماه رمضان است .\r\n11 - محمد بن سنان يا ديگرى از كسى كه نامش را برده حديث كند كه گويد : از حضرت صادق عليه السّلام پرسيدم كه قرآن وفرقان دو چيزند ( دو معنى دارند ) يا يك چيزند ؟ فرمود : قرآن همهء كتاب است ، وفرقان همان قسمت محكم آن است كه عمل بدان واجب است .\r\n12 - حضرت باقر عليه السلام فرمود : قرآن يكى است ، و از نزديكى ( يعنى خداى يگانه ) نازل\r\n","description":"","footnote":"","page_name":" 438 ","page_number":438},
  {"content":"\r\nگشته ، ولى اختلاف از طرف راويان آن پديد آمده .\r\n\r\n13 - فضيل بن يسار گويد : به امام صادق عليه السلام عرضكردم : مردم ميگويند : قرآن بهفت حرف نازل شده ؟ فرمود : دروغ گويند دشمنان خدا . قرآن بيك حرف و از جانب يكى نازل شده است .\r\n14 - حضرت صادق عليه السلام فرمود : قرآن مانند اين ضرب المثل عربى نازل شده ( كه گويند : ) « اياك اعنى واسمعى يا جاره » ( يعنى به تو ميگويم ولى اى همسايه تو گوش كن ) .\r\nشرح - نظير اين مثل در فارسى اين است كه گويد : بدر ميگويند كه ديوار بشنود . و اصل اين مثل عربى از داستانى گرفته شده كه ملخص آن چنان كه ميدانى در مجمع الامثال - ج 1 : 50 - نقل كند اين است كه مردى بنام سهل بن مالك فزارى براى ديدار نعمان كه از بزرگان عرب بود از وطن خود كوچ كرد و در بين راه گذارش بچادرهاى قبيله اى افتاد كه رئيسشان شخصى بنام حارثة بن لام بود ، سهل براى رفع خستگى سفر سراغ چادر رئيس قبيله را گرفت و كنار آن چادر آمد ولى رئيس قبيله نبود وخواهرش كه زنى بسيار زيبا بود در آن چادر بود ، خواهر حارثه او را بدرون چادر دعوت كرد و از مهمان تازه وارد ( چنانچه رسم عرب بود ) پذيرائى كرد و از چادر بيرون رفت ، هنگام بيرون رفتن نظر سهل به او افتاد ، وزيبائى فوق العاده اش او را بشگفت در آورد ، وهواى ازدواج با او بسرش افتاد ولى حياء مانع از اظهار اين پيشنهاد بود ، و تا چند روزى در آن چادر مهمان بود ، در يكى از روزها كه آن زن در خيمه نشسته بود سهل بيرون رفت و در پشت چادر نشست واشعارى كه از عشق درونى ومحبت قلبيش نسبت به آن آگاهى ميداد به صورت خطاب بچادر سرود و در آخرش اين مصراع را گفت ، كه يعنى آنچه تا به حال گفتم اى چادر به تو گويم ولى اى همسايهء چادر ( مقصودش آن زن است ) تو گوش كن ومخاطب در حقيقت تو هستى .\r\n( دنبالهء حديث 14 ) .\r\nو در روايت ديگرى از حضرت صادق عليه السّلام است كه معناى آن اينست ( يعنى معناى حديث گذشته ) كه هر چه خداى عز وجل به پيغمبرش صلى الله عليه وآله عتاب فرموده مقصود از آن ديگران است\r\n","description":"","footnote":"","page_name":" 439 ","page_number":439},
  {"content":"\r\n\r\nمانند گفتار خداوند : * ( ولَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ ) * . . . ( سورهء اسراء آيه 74 ) - يعنى اگر نبود كه ما تو را استوار داشتيم نزديك بود كه كج شوى بسوى ايشان ) و با اين كلام جز او را قصد كرده است .\r\n15 - سفيان بن سمط گويد : از حضرت صادق عليه السلام از تنزيل قرآن پرسيدم ( كه چگونه بوده است و چنانچه اكنون است به همين نحو بوده ؟ ) فرمود : همچنان كه بشما آموخته اند بخوانيد .\r\n16 - احمد بن محمد بن أبى نصر گويد : حضرت رضا عليه السلام قرآنى به من داد وفرمود : در آن نگاه مكن ، پس من آن را باز كردم و در آن سورهء * ( لَمْ يَكُنِ الَّذِينَ كَفَرُوا ) * را خواندم و در آن نام هفتاد نفر از قريش را بنامهاى خودشان ونام پدرانشان يافتم ، گويد : پس حضرت نزد من فرستاد : كه آن قرآن را بسوى من باز فرست .\r\nشرح - فيض ( ره ) گويد : شايد مقصود از اين نامهائى كه در آن مصحف بوده تفسير براى * ( الَّذِينَ كَفَرُوا ) * ، * ( والْمُشْرِكِينَ ) * بوده نه اينكه جزء آيات قرآن بوده است ، و همين است مقصود از آنچه در حديث است كه « راوى گويد : به حضرت أبى الحسن عليه السلام عرضكردم : ما مىشنويم آياتى در قرآن ( از جانب شما ) و آنها با آنچه ما شنيده ايم تفاوت دارد ؟ » ومقصود از اين حروف تفسير الفاظ قرآن است كه از طريق وحى معلوم شده ورويهمرفته هر چه از اين سنخ اخبار ( يعنى اخبارى كه اشعار در تحريف دارند ) از ائمه عليهم السلام رسيده معناى آنها همين است ( يعنى مقصود از آن اضافات يا تغييرات ، تفسير آيات است كه ائمه عليهم السلام فرموده اند منتها تفاوت آن تفسيرى كه آنها فرموده اند با تفسيرهاى ديگر اين است كه اينها از طريق وحى بدانها رسيده است ) سپس گويد : و در كتاب الحجة نيز دسته اى از اين اخبار گذشت وخلاصه تمام آنچه در اين باره رسيده است حمل بر همين معنائى شود كه گفتيم زيرا اگر تحريف و تغيير در الفاظ قرآن راه يافته باشد ( وچنين احتمالى در كار آيد ) به هيچ يك از الفاظ قرآن نمىتوانيم تكيه واعتماد كنيم ، زيرا روى اين مبنى محتمل است دستخوش تحريف و تغيير شده باشد ، و بر خلاف آنچه خداوند نازل فرموده است باشد ، و بنا بر اين قرآن حجيت براى ما ندارد وفائده بر آن مترتب نيست و همچنين دستور به پيروى از قرآن وسفارش بدان ، ودستورى كه فرموده اند : كه هر گاه دو خبر با يك ديگر متعارض شد عرضه بر قرآن نمائيد ( و آنچه موافق با قرآن است بدان عمل كنيد و آنچه مخالف با آن است آن را رها كنيد ) همهء اينها بىفايده است ، وشيخ صدوق ( ره ) در كتاب اعتقادات فرموده است : عقيدهء ما ( شيعيان دوازده امامى ) بر اينست كه قرآنى كه خداى تعالى بپيغمبرش محمد\r\n","description":"","footnote":"","page_name":" 440 ","page_number":440},
  {"content":"\r\nصلى الله عليه وآله نازل فرمود همين است كه در دست مسلمانان وميان دو جلد است ، وكم و زيادى از آن نشده ، وتعداد سوره هايش نزد مردم ( 114 ) سوره است ونزد ما سوره * ( والضُّحى ) * و * ( أَلَمْ نَشْرَحْ ) * يك سوره است و سوره * ( لإِيلافِ ) * و * ( أَلَمْ تَرَ كَيْفَ ) * ، يك سوره است ، و هر كس بما نسبت دهد كه ما گوئيم بيش از اين است دروغگو است ، سپس صدوق ( ره ) براى اثبات عدم تحريف استدلال كرده برواياتى كه در ثواب خواندن سوره ها در نمازها و غير آن رسيده است ، ونيز در ثواب ختم قرآن وتعيين زمان ختم آن رواياتى رسيده وجز اينها از مطالب ديگر ( كه همگى دلالت دارند بر اينكه تحريف وتغييرى در قرآن رخ نداده ) سپس داستان جمع قرآن كه امير المؤمنين عليه السّلام فرموده ذكر كند وفيض ( ره ) نيز وجهى براى آن بيان كرده وسپس دنبالهء بحث عدم تحريف يكى دو حديث ديگر كه اشعار بتحريف دارند ذكر مىكند كه يكى اين حديث است كه رسول خدا صلى الله عليه وآله فرمود : اگر مردم قرآن را چنانچه نازل شده ميخواندند دو نفر با هم اختلاف ( در اين دين ) نداشتند ، وحديث ديگر حديثى است كه كلينى ( ره ) در كتاب روضه نقل كرده در نامه اى كه حضرت باقر عليه السّلام بسعد الخير نوشتند اين جمله است : « و از پشت پا زدن اين مردم به قرآن اين بود كه حروف آن را برپا داشتند وحدود آن را تحريف كردند . . . » وسپس گويد : و اين دو حديث نيز دلالت دارند بر آنچه ما گفتيم كه مقصود از تحريف و تغيير وحذف همانا از نظر معنى و تفسير است نه از نظر لفظ ، يعنى از نظر تفسير وتأويل آن را تغيير وتحريف كرده اند و بر خلاف آنچه خداى تعالى اراده فرموده حمل نموده اند ، و همچنين مقصود از رواياتى كه ( در برخى از آيات ) رسيده است كه اين آيه اين گونه نازل شده همين است ( يعنى از لحاظ تفسير وتأويل مقصود خداوند اين بوده است ونزول آن اين گونه بوده ) نه آنچه مردم از ظاهر اين روايات فهميده اند ، ومقصود ائمه عليهم السلام اين نيست كه در لفظ اين گونه نازل شده ودستخوش تحريف و تغيير گرديده .\r\n( پايان كلام فيض - ره - )\r\nمترجم گويد : اين بهترين وجهى است كه براى حمل اخبارى كه اشعار بر تحريف دارند ذكر شده وگر نه جمعى از علماى شيعه مانند سيد مرتضى ( ره ) اخبارى كه دلالت بر تحريف كند از حشويه دانسته وبكلى بىاعتبار شمرده است ، ونظير آنچه فيض ( ره ) در حمل اين گونه اخبار بيان كرده است جمعى از اخباريين مانند شيخ حر عاملى در كتاب اثبات الهداة نيز چنين حمل كرده اند و ما در اينجا كلام فيض ( ره ) كه جامعترين و در عين حال فشرده تر از كلمات ديگران بود روى رعايت جنبهء اختصار انتخاب كرديم . ونكتهء ديگرى كه ما را بر آن داشت كه كلام فيض ( ره ) و آنچه در ضمن از صدوق ( قده ) نقل كرده بود نقل كنيم ودنبالهء آن اشاره بكلام شيخ حر عاملى ( ره ) بنمائيم اين بود كه عقيدهء تحريف از اخباريين سرچشمه گرفته است وبرخى از آنان هستند كه پافشارى در اين باره داشته اند وتأليفاتى هم در اثبات آن نموده اند و ذكر كلام اين سه بزرگوار كه خود از اخباريين و مورد احترام طرفين هستند براى پاسخ دادن به كسانى است كه دنبال گفتهء برخى از اخباريين اين بحث را تا بامروز كشانده اند وگر نه بنا بگفتهء يكى از اساتيد بزرگ حفظه الله تعالى ميفرمود : گويا من تمام قرآن را به همين نحو كه هست هم اكنون با گوش خود از\r\n","description":"","footnote":"","page_name":" 441 ","page_number":441},
  {"content":"\r\nزبان مبارك رسول خدا صلى الله عليه وآله مىشنوم ، زيرا قرآن و اين كتاب بزرگ آسمانى با اهميت فوق العاده وعجيبى كه مسلمانان بحفظ وقرائت و ياد دادن آن داشتند چنين نبوده است كه كسى بتواند تغيير وتحريفى در آن بدهد ، فقط در اينجا يك بحث باقى ماند و آن بحث اختلافات قراءات است كه آن هم ان شاء الله در جاى خود بدان اشاره خواهيم نمود .\r\n17 - حضرت صادق عليه السّلام فرمود : پدرم عليه السلام فرمود : هيچ كس قرآن را بهم نزند جز اينكه كافر شده است .\r\nشرح - مقصود از بهم زدن قرآن يا تفسير كردن وجمع ميان آيه هاى آن واستنباط احكام از جمع بين چند آيه است چنانچه مجلسى ( ره ) احتمال داده ، و يا مقصود تأويل متشابهات آن طبق دلخواه و بدون دليل ومدركى از جانب معصوم عليه السّلام است چنانچه فيض ( ره ) فرموده است .\r\n18 - جابر گويد : از حضرت باقر عليه السّلام شنيدم كه فرمود : قرآنى در دريا افتاد و آن را بدست آوردند وديدند كه تمام نوشته هاى آن رفته است جز اين آيه : « * ( أَلا إِلَى الله تَصِيرُ الأُمُورُ ) * » - ( سورهء شورى آيهء 53 ) .\r\n19 - ميمون قداح گويد : حضرت باقر عليه السّلام به من فرمود : بخوان ، عرضكردم : از چه بخوانم ؟\r\nفرمود : از سورهء نهم ، گويد : من شروع بجستجوى آن كردم فرمود : از سورهء يونس بخوان گويد پس من اين آيه را خواندم : * ( لِلَّذِينَ أَحْسَنُوا الْحُسْنى وزِيادَةٌ ولا يَرْهَقُ وُجُوهَهُمْ قَتَرٌ ولا ذِلَّةٌ ) * ( آيهء 26 ) فرمود : رسول خدا صلى الله عليه وآله فرموده : كه راستى من در شگفتم كه چگونه هنگامى كه قرآن ميخوانم مويم سپيده نشود ؟ .\r\n20 - حجال از كسى كه نامبرده از يكى از دو امام باقر وصادق عليهما السلام حديث كند كه گفت ","description":"","footnote":"","page_name":" 442 ","page_number":442},
  {"content":"\r\nاز آن حضرت پرسيدم : از گفتار خداى عز وجل ( كه در بارهء قرآن فرمايد : ) « به زبان عربى روشنكننده اى است » ( سورهء شعراء آيهء 195 ) ؟ فرمود : يعنى زبانها را بيان كند وزبانى آن را بيان نكند .\r\nشرح - مجلسى ( ره ) گويد : برخى گفته اند : يعنى قرآن نيازمند باستشهاد باشعار عرب و كلمات آنها نيست بلكه به عكس است زيرا قرآن فصيحترين كلامى است كه همگى بدان اعتراف دارند . ( پايان كلام مجلسى ( ره ) ) .\r\nومحتمل است مقصود اين باشد كه زبان عربى داراى ريزه كاريها ولطائف وكناياتى است كه آنها را به هيچ زبانى نمىتوان ترجمه كرد چنانچه بر اهل اطلاع از ادبيات عرب پوشيده نيست ، و اين بدان جهت است كه لغت عرب جامعترين ووسيعترين لغات است و گاهى براى يك معنى چندين لغت ( كه هر كدام روى نكتهء خاصى وضع شده ) وبالعكس براى چندين معنى گاهى يك لغت وضع شده ( كه آن هم روى قرينه و خصوصيات از هم متمايز ميشوند ) والبته اين مطلب احتياج بتوضيح بيشترى دارد كه از وضع شرح وترجمه ما بيرون است ولى چكيدهء بحث همان است كه گفته شد .\r\n\r\n21 - حضرت صادق عليه السّلام فرمود : هيچ كس نيست كه آخر سورهء كهف را بخواند جز اينكه در هر ساعتى كه بخواهد از خواب بيدار شود .\r\n22 - سعيد بن يسار گويد : به حضرت صادق عليه السّلام عرضكردم : سليم ( كه نام ) آزاد كردهء شما است يادآور شده كه جز سورهء يس از قرآن چيز ديگرى حفظ ندارد و شب برميخيزد و آنچه ميداند ( يعنى همان سورهء يس را ) ميخواند وبپايان ميرسد و ديگر چيزى بلد نيست كه بخواند آيا همان را تكرار كند و دوباره بخواند ؟ فرمود : آرى باكى نيست .\r\n23 - سالم بن سلمة گويد : مردى براى حضرت صادق عليه السّلام قرآن ميخواند ( و آن حضرت گوش ميداد ) و من شنيدم كه حروفى از آن كه ميخواند آن طور كه مردم ميخوانند نبود ( و از نظر حروف وقرائت تفاوت\r\n","description":"","footnote":"","page_name":" 443 ","page_number":443},
  {"content":"\r\nداشت با آنچه مردم ميخوانند ) حضرت صادق عليه السّلام فرمود : از اين قرائت خوددارى كن ( و اين گونه نخوان بلكه ) همانسان كه مردم قرائت ميكنند ( وميخوانند ) تو نيز بخوان تا آنگاه كه حضرت قائم عليه السّلام بيايد و چون حضرت قائم عليه السّلام آيد كتاب خداى عز وجل را بر حد خودش خواهد خواند و آن مصحفى كه على عليه السلام نوشته است بيرون آورد ، وفرمود : كه على عليه السلام پس از فراغت از آن براى مردم آورد و به آنها فرمود : اين است كتاب خدا آنچنان كه خدا بر محمد ( ص ) نازل كرده است و من از دو لوح آن را فراهم كرده ام ، مردم گفتند : نزد ما مصحفى است كه قرآن در آن گرد آمده و ما به اين ( قرآن تو ) نيازى نداريم ، على عليه السلام فرمود : هان به خدا سوگند كه هرگز پس از امروز آن را نخواهيد ديد ، و فقط بر من ( لازم ) بود كه پس از فراهم كردن وجمع كردنش شما را بدان آگاه كنم تا آن را بخوانيد .\r\n\r\nتوضيح - در اينكه اختلاف مصحف على عليه السلام با اين مصحفى كه اكنون در دست است آيا چگونه اختلافى بوده وجوه زيادى گفته اند و از رويهمرفتهء روايات و كلمات بزرگان چنين استنباط مىشود كه يكى دو اختلاف اساسى ميان آن دو وجود داشته يكى اينكه مصحف على عليه السلام به ترتيب نزول سوره ها و آيات جمع آورى شده است بر خلاف اين قرآن موجود در دست مسلمين كه اين ترتيب در آن هيچ گونه مراعات نشده است و چه بسيار آياتى كه در مكه نازل شده و در ضمن سورهء مدنى جمع آورى شده و يا به عكس و همچنين در جمع آورى سوره ها اين ترتيب هيچ گونه مراعات نشده وبسا هست كه اگر ترتيب نزول سوره ها و آيات مراعات ميشد حقائقى از قرآن مجيد روشن ميشد .\r\nديگر از موارد اختلاف ( كه شايد اختلاف مهم همين باشد ) بيانات وتفاسيرى است كه على عليه السّلام از رسول خدا ( ص ) گرفته و در آن مصحف بعنوان تفسير وتوضيح بيان فرموده ، وشايد قسمتى از اخبارى كه به ظاهر اشعار بتحريف قرآن دارند نيز ناظر به همين مطلب باشد چنانچه در شرح خبر شانزدهم نيز بدان اشاره شد .\r\nو روى اين دو جهت اين خبر دلالت ندارد كه متن آن قرآن با قرآن موجود اختلاف داشته باشد و اين را دليل بر تحريف دانست ، چنانچه پيش از اين نيز گذشت .\r\n","description":"","footnote":"","page_name":" 444 ","page_number":444},
  {"content":"\r\n24 - سعيد بن عبد الله اعرج گويد : از حضرت صادق عليه السّلام پرسيدم از مردى كه قرآن را ميخواند سپس فراموش كند ، وباز ميخواند و فراموش مىكند آيا بر او گناهى هست ؟ فرمود : نه .\r\n25 - ( اين حديث مانند حديث ( 17 ) از همين باب است كه با توضيحى كه داشت گذشت ) .\r\n26 - حضرت باقر عليه السلام فرمود : سورهء ملك سورهء مانعه ( يعنى جلوگير ) است ، كه از عذاب قبر جلوگيرى كند ، و در تورات نيز بنام سورهء ملك نوشته شده و هر كه آن را در شب بخواند عمل بسيار و پاكيزه اى انجام داده ، و در آن شب با خواندن آن از غافلان نوشته نشود ، و من در حالى كه نشسته ام پس از نماز عشاء در ركوع آن را ميخوانم ( شايد مقصود ركوع نماز وتيره باشد ) وپدرم عليه السلام آن را در هر روز و شب ميخواند و هر كه آن را بخواند ( همين كه از دنيا رفت ) و در گورش نكير و منكر بر او درآيند از طرف پايش كه آيند پاهايش به آن دو گويند : از اين طرف راه نيست چون اين بنده به روى ما مىايستاد و در هر روز و شب سورهء ملك را ميخواند ، و چون از سوى شكمش درآيند ، به آن دو گويد : از اين طرف راه نيست ، زيرا اين بنده سورهء ملك را در من جاى داده ، و چون از جانب زبان ( وسرش ) درآيند ، زبان گويد : از اين طرف راه نيست چون اين بنده بوسيلهء من هر روز و هر شب سورهء ملك را ميخواند .\r\n27 - عبد الله بن فرقد ومعلى بن خنيس گويند : ما در خدمت حضرت صادق عليه السلام بوديم وربيعة الرأى نيز با ما بود ، پس ربيعه فضيلت قرآن را يادآور شد ، حضرت صادق عليه السلام فرمود : اگر\r\n","description":"","footnote":"","page_name":" 445 ","page_number":445},
  {"content":"\r\nابن مسعود مطابق قرائت ما نميخواند او گمراهست ربيعه گفت : گمراهست ؟ فرمود : آرى گمراه است ، سپس حضرت صادق عليه السلام فرمود : اما ما مطابق قرائت ابى قرآن را ميخوانيم .\r\nشرح - فيض ( ره ) گويد : از اين حديث فهميده شود كه قرائت صحيح قرائت ابى بن كعب است و اين كه آن قرائت موافق قرائت اهل بيت عليهم السلام است ، جز اينكه قرائت ابى امروزه نزد ما مضبوط نيست زيرا قرائت او در تمام الفاظ بدست ما نرسيده . ومجلسى ( ره ) گويد : شايد امام عليه السلام از ربيعه تقيه فرموده و از روى تقيه خود را تابع قرائت ابى معرفى كرده است .\r\n28 - حضرت صادق عليه السلام فرمود : قرآنى كه جبرئيل براى محمد ( ص ) آورد هفده هزار آيه بوده است .\r\nتوضيح - فيض ( ره ) پس از آنكه كلام مشهور را در بارهء عدد آيات كه گفته اند : ( 6666 ) آيه است نقل كرده چنين گويد : ممكن است اين اختلاف از جهت شماره وحساب آيات پيدا شده باشد و ممكن است آياتى كه قرائت آنها منسوخ شده است نيز به حساب آمده باشد .\r\nپايان كتاب فضيلت قرآن ودنبالش كتاب معاشرت بيايد\r\n","description":"","footnote":"","page_name":" 446 ","page_number":446},
  {"content":"\r\nبنام خداوند بخشاينده مهربان\r\n\r\nكتاب معاشرت ( و دستور آميزش با مردم )\r\n\r\nباب اندازه واجب در معاشرت\r\n1 - مرازم گويد : حضرت صادق عليه السلام فرمود : بر شما باد به نماز در مسجدها ، و به نيكى به همسايگان ، واداى شهادت ، وحاضر شدن در تشييع جنازه ها ، زيرا شما ناچاريد از زيستن با مردم ، وبراستى كسى نيست كه تا زنده است از مردم بىنياز باشد و ناچار مردم بايد با همديگر سازش داشته باشند .\r\n2 - معاوية بن وهب گويد : به حضرت صادق عليه السلام عرضكردم : چگونه براى ما با مردمى كه با ما آميزش دارند شايسته است رفتار كنيم ؟ گويد كه در پاسخ فرمود : امانت آنها را بايشان بپردازيد ، و ( در هنگام نياز ) گواهى بر سود وزيانشان بدهيد ، وبيمارانشان را عيادت كنيد و در جنازهء مرده هاشان حاضر شويد ( و در مراسم تشييع و دفن و كفن آنها شركت كنيد ) .\r\n","description":"","footnote":"","page_name":" 447 ","page_number":447},
  {"content":"\r\n3 - حبيب خثعمى گويد : شنيدم از حضرت صادق عليه السلام كه ميفرمود : بر شما باد به پارسائى وكوشش در اطاعت ، و بر سر جنازه ها حاضر شويد ، وبيمارها را عيادت كنيد و با مردم در مساجد حضور بهمرسانيد ، و براى مردم چيزى را دوست داريد كه براى خودتان دوست داريد ، آيا شرم نكند يكى از شما كه همسايه اش حق او را بشناسد ولى او حق همسايه اش را نشناسد .\r\n4 - معاوية بن وهب گويد : به حضرت عرضكردم : چگونه شايسته است براى ما كه با قوم خود ( يعنى شيعيان ) ومردمانى كه با ما آميزش دارند وشيعه نيستند رفتار كنيم ؟ فرمود : نگاه كنيد به پيشوايان خود آنان كه از آنها پيروى كنيد و هر طور آنها رفتار كنند شما نيز همانطور رفتار كنيد ، به خدا سوگند آنها عيادت بيمارانشان را ميكنند ، و بر سر جنازه هاشان حاضر گردند وبسود وزيان آنها گواهى دهند وامانتهاى آنها را به آنها رد كنند .\r\n5 - زيد شحام گويد : حضرت صادق عليه السلام به من فرمود : بهر كس از مردم كه ببينى پيروى از من كنند وبگفتار من عمل كنند سلام مرا برسان ، و من بشما سفارش كنم كه نسبت به خدا عز وجل تقوى داشته باشيد و در دين خود پارسا باشيد و در راه خدا كوشش كنيد ، وبراستگوئى وباداء امانت وطول دادن سجده ونيكى با همسايه شما را سفارش ميكنم زيرا محمد صلى الله عليه وآله همين دستورات را آورده است هر كه بشما امانت سپرده به او پس بدهيد نيكرفتار باشد يا بدكردار ، زيرا رسول خدا صلى الله عليه وآله دستور ميداد كه سوزن ونخ را نيز به صاحبش پس دهيد ، و با فاميل خود پيوند داشته باشيد ، وبجنازهء\r\n","description":"","footnote":"","page_name":" 448 ","page_number":448},
  {"content":"\r\nمرده هاشان حاضر شويد ، وبيمارانشان را عيادت كنيد ، وحقوقشان را بپردازيد ، زيرا هر كس از شما كه در دينش پارسا باشد وراستگو باشد و امانت را به صاحبش برگرداند واخلاقش با مردم خوب باشد گويند : اين جعفرى است و اين مرا شاد كند و از جانب او شايد در ( دل ) من آيد وگويند : اين روش پسنديدهء جعفر ( بن محمد ) است به خدا سوگند پدرم براى من حديث كرد كه مردى از شيعيان على عليه السلام در قبيله اى بود وزينت آن قبيله بشمار ميرفت ، از همهء آنها در پرداخت امانت بهتر بود ، وحقوقشان را بهتر مراعات ميكرد ، و در گفتار راستگوتر بود ، وسفارشات وهمهء وصيتهاى اهل قبيله وسپردهاشان را آنان به دو مىسپردند و چون از او پرسش ميكردى ميگفتند : كيست مثل فلان كس ؟ او در پرداخت امانت وراستگوئى از همهء ما بهتر است .\r\n\r\nباب خوش سلوكى با مردم\r\n1 - محمد بن مسلم گويد : حضرت باقر عليه السلام فرمود : با هر كه آميزش دارى اگر توانى دست عطايت را بسر آنها كشى و به آنها خيرى برسانى بكن .\r\n2 - ابى الربيع شامى گويد : وارد شدم بر حضرت صادق عليه السلام ديدم كه اطاق پر از جمعيت است از خراسانى وشامى و ساير بلاد و من جايى كه بنشينم نيافتم ، و حضرت صادق عليه السلام تكيه كرده بود پس روى دو پا نشست وفرمود : اى شيعهء آل محمد آگاه باشيد كه از ما نيست آن كس كه هنگام خشم\r\n","description":"","footnote":"","page_name":" 449 ","page_number":449},
  {"content":"\r\nنتواند خوددارى كند ، و ( از ما نيست ) كسى كه با همنشين خود خوشرفتارى نكند ، و با هم خوى خود خوش خلقى نكند ، و با رفيق خود رفاقت نكند ، و با همسايهء خود خوش همسايگى نكند ، و با هم خوراك خود مراعات خوراك نكند ، اى شيعهء آل محمد تا بتوانيد از خدا بپرهيزيد ولا حول ولا قوة الا بالله .\r\n3 - حضرت صادق عليه السلام در تفسير گفتار خداى عز وجل ( كه در بارهء يوسف عليه السلام فرمايد : ) « ما ترا از نيكوكاران دانيم » ( سورهء يوسف آيه 36 ) فرمود : براى واردين جا باز ميكرد ، و به نيازمندان وام ميداد ، و به ناتوانان كمك ميكرد .\r\n4 - ونيز فرمود عليه السلام : كه امام باقر عليه السلام ميفرمود : ياران خود را بزرگ شماريد واحترامشان كنيد وبرخى از شما بر برخى ديگر هجوم نبريد ، وبهم زيان نزنيد و بر هم حسد نورزيد و از بخل بپرهيزيد تا از بندگان با اخلاص [ وشايستهء 
  ] خدا باشيد .\r\nشرح - فيض ( ره ) گويد : « برخى بر برخى ديگر هجوم نبريد » يعنى سر زده بر او وارد نشويد و در كتاب ايمان وكفر همين حديث را كلينى نقل فرمود به اين عبارت : « ولا يتهجم بعضكم بعضا » ولفظ « على » ندارد ومعنايش اينست كه او را از خود نرانيد و در برخى نسخه ها اين طور است « ولا يتجهم » كه جيم بر هاء مقدم است ، يعنى : رو به او ترش نكنيد .\r\n5 - برخى از راويان از يكى دو امام باقر وصادق عليهما السلام حديث كرده اند كه فرمود ترشروئى بمردم دشمنى ببار آرد .\r\n","description":"","footnote":"","page_name":" 450 ","page_number":450},
  {"content":"\r\n\r\nباب كسى كه رفاقت وهمنشينى با او لازم است\r\n1 - حضرت صادق عليه السلام فرمود : امير المؤمنين عليه السلام فرمود : باكى نيست بر تو كه با شخص خردمند همنشين شوى اگر چه كرم ( جوانمردى وجود وبخشش ) او را نپسندى ( و از اين ناحيه نفعى از او نبرى ) ولى از خرد او منتفع شو ، و از اخلاق بدش بپرهيز ، و هيچ گاه همنشينى با شخص كريم را از دست مده اگر چه از خرد او سودى نبرى ولى با خرد خود از كرم او سود ببر ، وبگريز هر چه ميتوانى از همنشينى با شخص پست وبىخرد .\r\n2 - ابو عديس گويد : حضرت باقر عليه السلام فرمود : اى صالح ( ظاهر اينست كه صالح نام ابو عديس بوده ) پيروى كن از كسى كه تو را ميگرياند واندرزت ميدهد ، وپيروى مكن از آنكه تو را بخنداند وگولت زند ، وبزودى همگى بر خدا درآئيد وبدانيد .\r\nشرح - فيض ( ره ) گويد : يعنى چون بر خداى تعالى درآئيد صدق اين گفتار وحقيقت آن آشكار گردد ولى اكنون در زير پرده هاى غرور وخودبينى پنهان است .\r\n3 - امير المؤمنين عليه السلام فرمود : رسول خدا ( ص ) فرمود : بنگريد : كه با چه كسى هم صحبت هستيد ؟ زيرا هيچ كس نيست كه مرگش فرا رسد جز آنكه يارانش در پيش خدا برابرش مجسم شوند ، اگر از نيكان باشد نيكانند ( وبدانها شاد شود ) و اگر از بدان باشد بد هستند ( و بداند كه بسرنوشت آنان دچار شود ) و هيچ كس نيست كه بميرد وهنگام مرگش برابر او مجسم نشود .\r\n","description":"","footnote":"","page_name":" 451 ","page_number":451},
  {"content":"\r\n4 - ابن مسكان از مردى از اهل جبل كه نامش را نگفته از حضرت صادق عليه السلام حديث كند كه فرمود : بر تو باد ( كه رفاقت كنى ) با دوستان ديرين ( كه آنها را آزمايش كرده اى ) وبپرهيز از هر ( رفيق ) تازهء پيمان شكن كه پناه ندهد و عهد وميثاقى نشناسد و از استوارترين مردمان در پيش خود بر حذر باش ( كه ممكن است روزى دشمنت شود ) .\r\n5 - حضرت صادق عليه السلام فرمود : محبوبترين برادرانم نزد من كسى است كه عيبهاى مرا پيش من هديه آورد ( و آنها را به من گوشزد كند ) .\r\n6 - ونيز فرمود عليه السلام : دوستى از روى راستى ودرستى نباشد جز با شرائط آن پس هر كه در او آن شرائط يا پاره اى از آنها باشد او را اهل چنين دوستى بدان و كسى كه چيزى از آن شرائط در او نباشد او را به اين گونه دوستى نسبت مده .\r\nاولش اينكه نهان وعيانش براى تو يكسان باشد .\r\nدوم اينكه زيب وزينت تو را زينت خود داند ، وزشتى تو را زشتى خود شمرد .\r\nسوم اينكه رياست ودارائى حالش را نسبت به تو تغيير ندهد .\r\nچهارم اينكه از آنچه توانائى دارد نسبت به تو دريغ نكند .\r\nپنجم - كه همهء اين خصلتها را در بردارد - اينكه هنگام بيچارگى و پيش آمدهاى ناگوار تو را رها نكند .\r\n","description":"","footnote":"","page_name":" 452 ","page_number":452},
  {"content":"\r\n\r\nباب كسى كه همنشينى ورفاقت با او بد است\r\n1 - حضرت صادق عليه السّلام فرمود ، هر زمان امير المؤمنين عليه السلام بمنبر ميرفت ميفرمود سزاوار است از براى مسلمان كه از رفاقت با سه كس دورى جويد : پرروى بيباكى كه تباهكار است ، واحمق ، ودروغگو ، اما شخص پرروى تباهكار پس كردار خويشتن را براى تو بيارايد ودوست دارد كه تو نيز مانند او باشى ، و نه در كار دين تو را كمك كند و نه در كار آخرت ، و نزديكى با او جفا كارى وسنگدلى است وورود وخروج او ( و رفت وآمدش ) براى تو ننگست ، و اما احمق پس كار خيرى در بارهء تو انجام ندهد وبجلوگيريش از رسيدن بدى به تو اميدى نيست اگر چه خود را بتلاش اندازد وبسا كه بخواهد به تو سودى برساند ولى ( از روى حماقت ) زيانت رساند پس مرگ او به از زندگيش مىباشد ، وخموشى او به از گفتارش ، ودورى او ( از تو ) به از نزديكى اوست ، و اما دروغگو زندگى كردن با او بر تو گوارا نشود ، گفتار تو را به ديگران باز گويد ، و از ديگران بسوى تو آرد ، هر گاه افسانهء را بپايان رساند آن را بافسانهء ديگرى مانند آن بچسباند ( و در نسخهء وافى « مطها » است يعنى بكشاند ) تا بدان جا كه راست گويد ولى كسى باور نكند ، وميانهء مردمان را بدشمنى پراكنده سازد ، و در سينه ها تخم كينه افشاند وبروياند ، از خداى عز وجل بپرهيزيد و خود را بپائيد .\r\n2 - ونيز از آن حضرت عليه السلام حديث كرده كه فرمود : شايسته نيست كه مرد مسلمان با شخص\r\n","description":"","footnote":"","page_name":" 453 ","page_number":453},
  {"content":"\r\nتبهكار طرح برادرى افكند ، زيرا كه او كردار خود را برايش بيارايد ودوست دارد كه آن مسلمان هم چون او شود ، واو را نه در كار دنيا و نه در كار آخرتش كمك نكند ، و رفت وآمدش براى او ننگ است .\r\n3 - حضرت صادق عليه السّلام فرمود : شايسته نيست براى مرد مسلمان كه با شخص تبهكار واحمق ودروغگو رفاقت كند .\r\n4 - حضرت ابو الحسن عليه السّلام فرمود : عيسى بن مريم عليه السلام فرموده : همانا شخص بدكار بدى وى سرايت كند ، وهمنشين بد انسان را به هلاكت افكند ، پس بنگر با چه كس همنشين گردى .\r\n5 - عمار بن موسى گويد : حضرت صادق عليه السلام فرمود : اى عمار اگر خواهى كه نعمتت پابرجا باشد ، ومردانگيت كامل وبىعيب باشد ، وزندگيت نيكو گردد ، بنده هاى زر خريد واشخاص پست را در كارهاى خود وارد مكن ، زيرا اگر امانتى بايشان سپارى به تو خيانت كنند ، و اگر خبرى برايت آورند دروغ گويند ، و اگر بنكبت روزگار دچار شوى رهايت كنند ، و اگر وعده اى به تو دهند بدان وفا نكنند .\r\n6 - گويد : ونيز از آن حضرت عليه السلام شنيدم كه ميفرمود : دوست داشتن نيكان نيكان را براى آنها ثواب است ، ودوست داشتن تبهكاران نيكان را براى نيكان فضيلت است ، ودشمنى تبهكاران با نيكان براى نيكان زينت است ، ودشمنى نيكان با تبهكاران براى تبهكاران خوارى ورسوائى است .\r\n","description":"","footnote":"","page_name":" 454 ","page_number":454},
  {"content":"\r\n7 - حضرت صادق از پدرش عليهما السلام حديث كند كه پدرم على بن الحسين عليهما السلام به من فرمود : اى فرزند در نظر داشته باش كه با پنج كس همنشين نشوى ، و با آنها گفتگو ورفاقت در راهى نكنى گفتم : پدر جان آنها كيانند ؟ به من معرفى كن ، فرمود : زنهار مبادا با دروغگو همنشين شوى زيرا كه او بمنزلهء سرابى است كه دور را در نظرت نزديك و نزديك را برايت دور جلوه دهد ، وزنهار از همنشينى با فاسق وگنهكار بپرهيز زيرا كه او بيك لقمه يا كمتر از آن ترا بفروشد ، و بر تو باد كه با شخص بخيل همنشين نگردى زيرا كه او مال خود را در سخت ترين نيازمنديهايت از تو دريغ دارد ، وزنهار مبادا با احمق همنشينى شوى كه او ميخواهد به تو سود رساند ولى ( بواسطهء حماقتش ) زيانت زند ، ومبادا با آن كس كه قطع رحم كند رفاقت كنى كه من او را در سه جاى قرآن ملعون يافتم ( يك جا ) خداى عز وجل فرمايد : « پس آيا اميد داريد كه هر گاه به سرپرستى كارى گمارده شويد فساد در زمين نكنيد و قطع رحم كنيم ، ايشانند كه خداوند لعنتشان كرده پس كرشان كرد ، وكور ساخت ديدگانشان را » ( سورهء محمد آيه 22 - 23 ) ونيز ( در جاى ديگر ) فرمايد : « آنان كه بشكنند پيمان خدا را پس از بستن آن ، ومىبرند آنچه را كه خدا فرموده پيوند شود ، و فساد كنند در زمين آنها را است لعنت و براى ايشان است بدى آن سراى » ( سورهء رعد آيه 25 ) ونيز در سورهء بقره ( آيه 27 ) فرمايد : « آنان كه پيمان خدا را پس از بستنش بشكنند وببرند آنچه را خداوند دستور پيوندش را داده و فساد كنند در زمين ايشانند زيانكاران » .\r\n8 - امام صادق عليه السلام از پدرانش از رسول خدا عليهم الصلاة والسلام حديث كند كه فرمود\r\n","description":"","footnote":"","page_name":" 455 ","page_number":455},
  {"content":"\r\n( ص ) : سه دسته اند كه همنشينى با آنها دل را بميراند : همنشينى با اراذل وفرومايگان ، وگفت وشنود با زنها ، و نشستن با توانگران .\r\n9 - از لقمان حديث شد كه به پسرش گفت : اى پسر جانم زياد با مردم نزديك مشو كه موجب دوريت از دلهاى آنها شوى ( يعنى چون زياد رفت و آمد با مردم كردى موجب ملال وخستگى آنها شود و در نتيجه مورد بىمهرى آنان واقع شوى ) ويكسره از آنان دورى مكن كه ( اعتنايت نكنند و ) خوار وبىمقدار شوى ، هر جاندارى همانند خود را دوست دارد وآدميزاد هم بمانند خود دوستى ورزد ، كالاى خود را جز در نزد خريدار وجويايش پهن مكن ، و چنانچه ميان گرگ و گوسفند دوستى نباشد همچنين ميان نيكوكار وبدكار دوستى نباشد ، و هر كه بقير نزديك شود پاره اى از آن به او بچسبد همچنين هر كس با تبهكار در زندگى شريك شود از روشهاى او بياموزد ، و هر كه جدال وستيزه جوئى را دوست دارد دشنام خورد ، و هر كه به جاهاى بد رود متهم گردد ، و كسى كه با رفيق بد همنشين شود در امان نباشد ، و هر كه زبان خود را نگه ندارد پشيمان گردد .\r\n10 - حضرت صادق عليه السلام فرمود : با بدعتگذاران هم صحبت نشويد وهمنشين نگرديد كه در نظر مردم چون يكى از آنها شويد ، رسول خدا ( ص ) فرمود : انسان هم كيش دوست ورفيق خويش است .\r\n11 - عبيد بن زرارة گويد : حضرت صادق عليه السلام فرمود : بپرهيز از دوستى با احمق زيرا كه تو هر چه از جانب او شادتر باشى او ببدى رساندن به تو نزديك نزديكتر است ( گويا مقصود اينست كه هر چه\r\n","description":"","footnote":"","page_name":" 456 ","page_number":456},
  {"content":"\r\nبدوستى او خوشحالتر باشى خطر زيان رساندن او بواسطهء حماقتش به تو نزديكتر شود ) .\r\n\r\nباب دوستى كردن با مردم\r\n1 - حضرت باقر عليه السلام فرمود : عربى از بنى تميم نزد پيغمبر ( ص ) آمد عرضكرد : به من سفارشى كن ، پس از جمله سفارشهايش به او اين بود كه با مردم دوستى كن تا مردم ترا دوست بدارند .\r\n2 - حضرت صادق عليه السلام فرمود : خوشرفتارى ومدارا كردن با مردم يك سوم خردمندى است .\r\n3 - ونيز فرمود : كه رسول خدا ( ص ) فرمود : سه چيز است كه دوستى انسانى را با برادر مسلمانش صفا دهد : ( 1 ) هميشه با خوشروئى با او برخورد كند ، ( 2 ) هر گاه در مجلسى بر او بنشيند برايش جا باز كند ( 3 ) به آن نامى كه بيشتر آن را دوست دارد او را بخواند ( و صدا كند ) .\r\n4 - ونيز فرمود : كه رسول خدا ( ص ) فرموده است : دوستى كردن با مردم نيمى از خرد است .\r\n5 - موسى بن بكر از حضرت كاظم عليه السلام مانند حديث ( 4 ) را روايت كرده است .\r\n6 - حذيفة بن منصور گويد : شنيدم از حضرت صادق عليه السلام كه مىفرمود : هر كه دست آزارش را از\r\n","description":"","footnote":"","page_name":" 457 ","page_number":457},
  {"content":"\r\nسر مردم بردارد فقط يك دست از آنها باز داشته ولى ( در مقابل ) دستهاى بسيارى از آزار او خوددارى كنند .\r\n7 - امام صادق عليه السلام فرمود : كه حضرت مجتبى عليه السلام فرموده : خويش نزديك آن كس است كه مودت ودوستى او را نزديك كرده باشد اگر چه خويشاونديش دور باشد ، و بيگانه و دور كسى است كه دوستى او را دور كرده است ( و از نظر دوستى بيگانه باشد ) اگر چه خويشاونديش نزديك باشد ، و چيزى نزديكتر از دست به پيكر انسان نيست ، و همين دست خيانت كند وبريده مىشود واثر آن محو گردد .\r\n\r\nآگاه كردن مرد برادر ( دينى ) خود را بدوستيش\r\n1 - نصر بن قابوس گويد : حضرت صادق عليه السلام به من فرمود : هر گاه يكى از برادران ( دينى ) خود را دوست داشتى به آن آگاهش كن ، زيرا ابراهيم عليه السلام عرضكرد : « بار پروردگارا به من بنما كه چگونه مرده ها را زنده ميكنى فرمود مگر ايمان نياورده اى گفت چرا و ليكن براى اينكه دلم مطمئن شود » ( سورهء بقره آيهء 260 ) .\r\nشرح - مجلسى ( ره ) گويد : اين روايت مطابق است با آنچه در عيون در تفسير اين آيه وارد شده كه مقصود اطمينان يافتن بمقام دوستى است ( پايان كلام مجلسى ( ره ) ولى ظاهر اينست كه مقصود همان اطمينان يافتن بزنده كردن مردگان وحشر آنان بوده ، واستشهاد حضرت عليه السّلام فقط از اين نظر است كه براى انسان خوب است در هر كارى اگر چه يقين بدان هم داشته به او نشان دهند وآگاهش سازند ، و چنانچه در روايت عيون نيز تصريحى بدان شده باشد ولى اين حديث را نمى توان صريح در اين معنى و مطابق با آن\r\n","description":"","footnote":"","page_name":" 458 ","page_number":458},
  {"content":"\r\nدانست و چنانچه اين معنى كه گفته شد هم نپذيريد ما گوئيم كه حديث از اين جهت اجمال دارد ونميتوان در آن معنى هم بدان استدلال كرد وتأييد آن حديث قرار داد .\r\n2 - حضرت صادق عليه السّلام فرمود : هر گاه مردى را دوست داشتى او را بدان آگاهش ساز ، زيرا كه آن دوستى ميان شما را پابرجاتر كند .\r\n\r\nباب سلام كردن\r\n1 - حضرت صادق عليه السلام فرمود : رسول خدا ( ص ) فرمود : سلام كردن مستحب است ورد ( يعنى جواب ) آن واجب است .\r\n2 - ونيز رسول خدا ( ص ) فرمود : هر كه پيش از سلام كردن آغاز بسخن كند پاسخش را نگوئيد ، وفرمود : پيش از سخن گفتن بسلام كردن آغاز گفتار كنيد ، و هر كه پيش از سلام كردن آغاز سخن كرد پاسخش ندهيد .\r\n3 - ونيز رسول خدا ( ص ) فرمود : نزديكترين مردم به خدا ورسولش كسى است كه بسلام آغاز گفتار كند .\r\n4 - حضرت باقر عليه السلام فرمود : سلمان رحمه الله هميشه ميگفت : سلام خدا را آشكار كنيد زيرا سلام خدا بستمكاران نميرسد .\r\nتوضيح - فيض ( ره ) گويد : آشكارا كردن سلام باينست كه بهر كس برخورد كرديد سلام كنيد هر كه\r\n","description":"","footnote":"","page_name":" 459 ","page_number":459},
  {"content":"\r\nخواهد باشد ، و معناى گفته سلمان اينست كه بهر كه برخورد كرديد سلام كنيد ( وفكر نكنيد كه ممكن است برخى از مردم شايستهء سلام نباشند ) زيرا اگر سزاوار سلام نباشد مانند اينكه از ستمكاران باشد سلام خدا به او نرسد .\r\n5 - حضرت باقر عليه السلام فرمود : بدرستى كه خداى عز وجل دوست دارد آشكار كردن سلام را .\r\n6 - حضرت صادق عليه السلام فرمود : بخيل كسى است كه از سلام كردن بخل كند .\r\n7 - ابن قداح گويد : حضرت صادق عليه السلام فرمود : هر گاه يكى از شماها سلام كند بايد بلند سلام كند ونگويد : من سلام كردم و جواب مرا ندادند ، زيرا شايد سلام كرده و آنها نشنيده اند ، چون يكى از شماها جواب سلام گويد : بايد بلند جواب دهد و مسلمانى نگويد : كه من سلام كردم وبمن جواب ندادند ، سپس فرمود : على عليه السلام هميشه ميفرمود : خشم نكنيد و كسى را هم بخشم نياوريد ، سلام را آشكار گوئيد وگفتارتان را خوش كنيد ، در شب نماز بخوانيد آنگاهى كه مردم در خوابند ( مقصود نماز شب است ) تا بسلامتى ببهشت رويد ، سپس اين گفتار خداى عز وجل را براى مردم خواند : « * ( السَّلامُ الْمُؤْمِنُ الْمُهَيْمِنُ ) * » ( سورهء حشر آيهء 23 ) ( يعنى خدائى كه سالم از هر گونه عيب و نقصى است وامان دهنده ونگهبان است ، ومنظور امام از استشهاد به اين آيه اينست كه سلام يكى از نامهاى خدا است ) .\r\n8 - حضرت صادق عليه السلام فرمود : آنكه آغاز بسلام كند به خدا ورسولش نزديك نزديكتر است .\r\n9 - حسن بن منظر گويد : شنيدم حضرت صادق ميفرمود : هر كس ( را ) بگويد : « السلام عليكم »\r\nده\r\n","description":"","footnote":"","page_name":" 460 ","page_number":460},
  {"content":"\r\nحسنه است ، و هر كه ( را ) بگويد : « السلام عليكم ورحمة الله »\r\nبيست حسنه است ، و هر كه ( را ) بگويد : « السلام عليكم ورحمة الله وبركاته »\r\nسى حسنه است .\r\n10 - حضرت صادق عليه السلام فرمود : سه كس هستند كه گرچه يكنفر باشند ولى در بارهء آنها بصيغهء جمع ( مانند صيغهء شما در فارسى ) جواب داده شود يكى در جايى كه كسى عطسه زند كه به او گفته شود : « يرحمكم الله »\r\n( يعنى خدا بشما رحمت فرستد كه در اينجا ) اگر چه كسى ديگر با او نباشد ( بصيغهء جمع گفته شود ) و ديگر مردى كه بمرد ديگرى سلام كند كه ميگويد : « السلام عليكم »\r\n( يعنى درود بر شما ) و ديگر مردى كه براى مرد ديگرى دعا كند كه ميگويد : « عافاكم الله »\r\n( يعنى خداوند شما را عافيت بخشد ) كه اگر چه يكى است ولى ديگرى با او هست ( مقصود از آن ديگر فرشته هاى نويسنده ونگهبانان و ديگر از ايشان كه با انسان هستند مىباشد چنانچه فيض ومجلسى رحمهما الله فرموده اند ) .\r\n11 - حضرت صادق عليه السلام ميفرمود : سه كس سلام نكنند : كسى كه همراه جنازه رود ، و كسى كه به نماز جمعه ميرود ، و در حمام .\r\nشرح - فيض ( ره ) گويد : زيرا كه اين اشخاص خاطرشان مشغول و به خود سرگرم هستند پس باكى بر آنها نيست اگر سلام نكنند .\r\n12 - ونيز آن حضرت عليه السلام فرمود : از فروتنى وتواضع اين است كه بهر كه برخورد كردى سلام كنى .\r\n13 - حضرت باقر عليه السلام فرمود : امير المؤمنين عليه السلام بمردمى گذر كرد و بر آنها سلام كرد آنها\r\n","description":"","footnote":"","page_name":" 461 ","page_number":461},
  {"content":"\r\nدر جواب گفتند : « عليك السلام ورحمة الله وبركاته ومغفرته ورضوانه »\r\nپس امير المؤمنين عليه السلام بدانها فرمود : در بارهء ما از آنچه فرشتگان بپدرمان ابراهيم عليه السلام گفتند نگذريد ، آنها گفتند : « رحمة الله وبركاته عليكم أهل البيت » .\r\n14 - امام صادق عليه السلام فرمود : تكميل تحيت ( سلام گفتن و خوش آمد ) براى شخصى كه به سفر نرفته مصافحه ( و دست دادن به او ) است ، وتكميل آن در بارهء آنكه از سفر آمده معانقه ( و در آغوش گرفتن و دست به گردن همديگر انداختن ) است .\r\n15 - ونيز فرمود عليه السلام : كه امير المؤمنين عليه السلام فرموده : براى مرد بد است كه اول بگويد : « حياك الله »\r\n( يعنى خدايت زنده بدارد ) سپس خاموش شود ودنبالش سلام كند .\r\n\r\nباب آنكه بايد آغاز سلام كند\r\n1 - حضرت صادق عليه السلام فرمود : كوچك بر بزرگ سلام كند ، ورهگذر بر نشسته ، وگروه اندك بر گروه بسيار سلام كنند .\r\n2 - ونيز فرمود : عليه السّلام : كمترها به بيشتران سلام كنند ، وسواره بپياده ، واستر سوارها به الاغ\r\n","description":"","footnote":"","page_name":" 462 ","page_number":462},
  {"content":"\r\nسوارها ، واسب سواران باستر سواران سلام كنند .\r\n3 - ونيز ميفرمود عليه السّلام : سواره بر پياده وپياده بر نشسته سلام كنند ، و چون گروهى بگروه ديگر برخورند آنان كه كمترند به بيشتران سلام كنند ، و چون يك نفر بگروهى برخورد آن يك به آن گروه سلام كند .\r\n4 - ونيز آن حضرت عليه السلام فرمود : سواره بر پياده و ايستاده بر نشسته سلام كند .\r\n5 - ونيز فرموده عليه السلام : هر گاه مردمى در انجمنى باشند و مردم ديگرى وارد شوند آنها كه تازه وارد شده اند بايد سلام كنند .\r\n\r\nباب اينكه چون يكتن از ميان يك گروه سلام كرد از ديگران كافى است و چون يكى از ميان يك گروه جواب داد از ديگران كافى است\r\n1 - حضرت صادق عليه السلام فرمود : هر گاه گروهى بجمعى بگذرند كافى است كه يكى از آنها سلام كند ، و چون بر جمعى سلام كردند كافى است كه يكى از ايشان جواب دهد .\r\n2 - عبد الرحمن بن حجاج گويد : كه ( امام عليه السّلام ) فرمود : چون يكتن از ميان گروهى سلام كرد\r\n","description":"","footnote":"","page_name":" 463 ","page_number":463},
  {"content":"\r\nاز ديگران كافى است .\r\n3 - حضرت صادق عليه السلام فرمود : چون يكى از ميان مردمى سلام كرد از آنها كافى است ، و چون يكى از آنها جواب داد از آنها بس است .\r\n\r\nباب سلام كردن به زنها\r\n1 - حضرت صادق عليه السلام فرمود : كه رسول خدا ( ص ) بزنها سلام ميكرد و آنها نيز جواب ميدادند ، وامير المؤمنين عليه السلام نيز سلام ميكرد و خوش نداشت كه بجوانهاى از زنها سلام كند ، وميفرمود : مىترسم آوازش مرا خوش آيد ، و زيادتر از آن اجرى كه ميجويم ( گناه ) به من رسد .\r\n\r\nباب سلام كردن بر سائر ملتها\r\n1 - حضرت باقر عليه السلام فرمود : مردى يهودى وارد شد بر رسول خدا ( ص ) وعايشه هم در حضور آن حضرت صلى الله عليه وآله بود وگفت : « السام عليكم »\r\n( يعنى مرگ بر شما ، رسول خدا صلى الله عليه وآله در پاسخ فرمود : « عليكم »\r\n( يعنى بر شما ) سپس ديگرى ( از يهود ) آمد و مانند همان گفت و\r\n","description":"","footnote":"","page_name":" 464 ","page_number":464},
  {"content":"\r\n\r\nرسول خدا ( ص ) نيز مانند رفيقش به او پاسخ داد ، پس سومى وارد شد و مانند آن گفت ورسول خدا ( ص ) همانطور كه به دو نفر رفقايش جواب داده بود جواب او را گفت ، پس عايشه خشمگين شد وگفت : « سام » وخشم ولعنت بر شما باد اى گروه يهود واى برادران ميمونها وخوكها ، پس رسول خدا ( ص ) بعايشه فرمود : اى عايشه اگر فحش به صورتى مجسم ميشد هر آينه بد صورتى داشت ، نرمش ومدارا بر هيچ چيز نهاده نشده جز اينكه آن چيز را آراسته است ، و از هيچ چيز برداشته نشده جز اينكه آن را زشت ساخته عرضكرد : اى رسول خدا آيا نشنيدى كه اينها گفتند : « السام عليكم » ؟ فرمود : چرا ، مگر تو نشنيدى آنچه من پاسخشان را دادم وگفتم : « عليكم » ؟ پس هر گاه مسلمانى بشما سلام كرد به او بگوئيد : « سلام عليكم » و هر گاه كافرى بر شما سلام كرد در پاسخش بگوئيد : « عليك » .\r\n2 - حضرت صادق عليه السلام فرمود : امير المؤمنين عليه السلام فرموده : بأهل كتاب آغاز بسلام نكنيد ، و هر گاه بشما سلام كردند شما در جواب بگوئيد : « وعليكم » .\r\n3 - سماعة گويد : از حضرت صادق عليه السلام پرسيدم از اينكه يهودى ونصرانى ومشرك هر گاه بر مسلمانى سلام كنند واو نشسته باشد چگونه جواب آنها را بگويد ؟ فرمود : ميگويد : « عليكم » .\r\n4 - ونيز محمد بن مسلم از آن حضرت عليه السلام حديث كند كه فرمود : هر گاه يهودى ونصرانى ومشرك بر تو سلام كردند بگو : « عليك » .\r\n","description":"","footnote":"","page_name":" 465 ","page_number":465},
  {"content":"\r\n5 - جابر از حضرت باقر عليه السلام حديث كند كه فرمود : ابو جهل بن هشام با گروهى از قريش نزد ابو طالب رفتند وگفتند : اين برادرزاده ات ما را آزار دهد ومعبودهاى ما را هم بيازارد او را بخواه ودستورش بده از نكوهش معبودان ما خوددارى كند تا ما هم از نكوهش معبود او خوددارى كنيم ، فرمود پس ابو طالب نزد رسول خدا ( ص ) فرستاد واو را فرا خواند ، همين كه رسول خدا ( ص ) وارد شد در خانه جز مشرك كسى نديد پس فرمود * ( السَّلامُ عَلى مَنِ اتَّبَعَ الْهُدى ) * ( يعنى سلام بر هر كس پيروى از حق كند ) ونشست ، ابو طالب ، از آنچه مشركين گفته بودند آگاهش ساخت ، حضرت فرمود : آيا بجاى اين پيشنهاد كلمه اى نخواهند كه بدان وسيله بر عرب آقائى كنند و بر گردن همهء آنها سوار شوند ؟ ( كنايه از اين است كه همه را زير فرمان خويش در آورند ) ابو جهل گفت : چرا آن كلمه چيست ؟ فرمود : بگوئيد : «\r\nلا إله الا الله ) * « ( همين كه اين كلام را شنيدند ) انگشتهاى خود را در گوش نهاده و پا بفرار گذاردند وميگفتند : » ما در ملت پسين اين را نشنيده ايم و اين نيست جز آوردهء تازه ونوين « پس خداى تعالى در بارهء گفتار ايشان از اول سورهء : * ( ص ، والْقُرْآنِ ذِي الذِّكْرِ ) * تا آيهء ( 8 ) ( يعنى تا آخر آيه ) : * ( إِلَّا اخْتِلاقٌ ) * نازل فرمود .\r\n6 - حضرت صادق عليه السلام فرمود : در جواب سلام يهودى ونصرانى ميگوئى : « سلام » . شرح - مجلسى ( ره ) گويد : يعنى بر ما يا بر مستحقش يا بر كسى كه پيروى از حق كند .\r\n7 - عبد الرحمن بن حجاج گويد : به حضرت كاظم عليه السلام عرضكردم : بفرمائيد كه اگر من نيازمند يك\r\n","description":"","footnote":"","page_name":" 466 ","page_number":466},
  {"content":"\r\nطبيب نصرانى شدم ميتوانم بر او سلام كنم و در حقش دعا كنم ؟ فرمود : آرى دعاى تو به او سودى نبخشد .\r\n8 - ( مانند حديث ( 7 ) است ) .\r\n9 - حضرت رضا عليه السّلام فرمود : به حضرت صادق عليه السلام عرض شد : در حق يهودى ونصرانى چگونه دعا كنيم ؟ فرمود : به او بگوئيد : خدا بدنياى تو بركت بدهد .\r\n\r\n10 - ابو بصير از يكى از دو امام باقر وصادق عليه السلام حديث كند كه در باره مصافحه ( و دست دادن ) مسلمان بيهود ونصرانى فرمود : از پشت جامه باشد ، و چنانچه با دست لختت به تو دست داد دستت را بشوى .\r\n11 - خالد قلانسى گويد : به حضرت صادق عليه السلام عرضكردم : من با كافر ذمى ( يعنى آنان كه در ذمهء اسلامند مانند يهود و نصارى وگبر ) برخورد ميكنم واو با من دست ميدهد ؟ فرمود : دستت به خاك بمال يا به ديوار بكش ، عرضكردم : اگر ناصبى ( يعنى دشمن اهل بيت پيغمبر - ص - ) باشد چطور ؟ فرمود : دستت را بشوى .\r\n12 - محمد بن مسلم از حضرت باقر عليه السلام در بارهء مردى كه با مردى گبر دست داده است حديث كند\r\n","description":"","footnote":"","page_name":" 467 ","page_number":467},
  {"content":"\r\nكه فرمود : دستش را بشويد ووضوء نسازد .\r\n\r\nباب نامه نوشتن مسلمان با اهل ذمه ( يهود و نصارى ومجوس )\r\n1 - ابو بصير گويد : از حضرت صادق عليه السلام پرسيدند : از اينكه ( اگر ) مردى نيازى بگبر يا يهودى يا نصرانى داشت ، يا اينكه يكى از آنها براى او كار مىكند يا دهقان و از بزرگان سرزمين اوست ، و اين مرد در حاجت مهمى به او نامه مىنويسد آيا در آغاز نامه نام آن مرد كافر را بنويسد ، و در نامه سلام به او بنويسد ؟ والبته اين كار را هم فقط بخاطر گذشتن كارش مىكند ؟ فرمود : اما اينكه نام او را در آغاز نامه بنويسى پس نكن ( اجازه نميدهم ) ولى در نامه ات سلام براى او بنويس زيرا رسول خدا ( ص ) نيز بسا كه براى كسرى ( پادشاه ايران ) وقيصر ( سلطان روم ) نامه مىنوشت .\r\n2 - عبد الله بن سنان از حضرت صادق عليه السلام حديث كند كه در بارهء مردى كه بيكى از بزرگان كارمندان گبر نامه بنويسد و در آن نامه پيش از نام خودش نام او را بنويسد آن حضرت عليه السلام فرمود باكى نيست اگر اين كار را بخاطر سودى كند .\r\n\r\nباب چشم پوشى و گذشت\r\n1 - ثعلبة بن ميمون از مردى كه نامش را برده حديث كند كه گفت : مردمى نزد حضرت صادق عليه السلام\r\n","description":"","footnote":"","page_name":" 468 ","page_number":468},
  {"content":"\r\nبودند و حضرت براى آنها حديث ميكرد ، در اين ميان مردى از آنها نام مردى را ببدى ياد كرد وگلهء او را به حضرت صادق عليه السلام نمود ، حضرت به او فرمود : كجا برايت برادرى تمام عيار بدست آيد ، وكدام مردى است كه مهذب و پاك از همهء عيوب باشد .\r\n2 - ابو بصير گويد : حضرت صادق عليه السلام فرمود : از درون مردم كاوش وجستجو مكن كه بىرفيق ودوست بمانى .\r\nشرح - چون عموم مردم اين گونه هستند كه خواه وناخواه نقطهء ضعفى در آنها هست ، و آن كس كه خالى از هر گونه عيبى باشد بطور عموم در ميان مردم نيست ، و در نتيجهء كاوش بعيوب مردم آگاه شوى و آن كس كه تو خواهى بدون عيب ونقص باشد پيدا نخواهى كرد ، پس بهتر آنكه به همان حسن ظاهر اكتفا شود و در صدد جستجو از باطن مردمان نباشى وگر نه ناچار بىرفيق خواهى ماند .\r\n\r\nباب نادر\r\n1 - حماد بن عثمان گويد : شنيدم حضرت صادق عليه السلام ميفرمود : بدلت بنگر پس اگر ديدى كه نسبت برفيقت نگران هستى ( و چيزى در دل دارى ) پس ( بدان ) كه يكى از شماها كار تازه اى كرده است .\r\nشرح - مجلسى ( ره ) گويد : شايد مقصود اين باشد كه بدان كه رفيقت نيز تو را دشمن دارد وسبب دشمنى يا چيزى است از جانب تو ، و يا انديشهء فاسدى كه از جانب او نسبت به تو پديد آمده .\r\n2 - صالح بن حكم گويد : شنيدم كه مردى از حضرت صادق عليه السلام مىپرسيد وميگفت : مردى ميگويد : ترا دوست دارم من چگونه بدانم كه او مرا دوست دارد ؟ ( وراست ميگويد ) فرمود : دلت را\r\n","description":"","footnote":"","page_name":" 469 ","page_number":469},
  {"content":"\r\nآزمايش كن پس اگر تو نيز او را دوست دارى ( بدان كه ) او هم تو را دوست دارد .\r\n3 - مسعدة بن يسع گويد : به حضرت صادق عليه السلام عرضكردم : به خدا سوگند من شما را دوست دارم حضرت سر را پائين انداخت وسپس بلند كرد وفرمود : اى ابا بشر راست گفتى ، از دلت بپرس از آن مقدار دوستى كه به من دارى ، ودل من از آن مقدار مجتبى كه از من در دل تو هست مرا آگاه ساخت .\r\n4 - حسن بن جهم گويد : به حضرت ابى الحسن عليه السلام عرضكردم : مرا از دعا فراموش مكن ، فرمود تو ميدانى كه من فراموشت كنم ؟ گويد : در فكر فرو رفتم و با خود گفتم : آن حضرت براى شيعيانش دعا كند و من هم از شيعيان او هستم ( پس براى من دعا كند ) عرضكردم : نه ، شما مرا فراموش نميكنى ، فرمود : اين را از كجا دانستى ؟ عرضكردم : من از شيعيان شما هستم وشما هم كه براى شيعيانت دعا ميكنى ( پس مرا هم در ضمن دعا ميكنيد ) فرمود : جز اين هم چيزى دانستى ؟ گويد : عرضكردم : نه ، فرمود : هر گاه خواستى بدانى نزد من چگونه هستى بنگر من نزد تو چگونه هستم .\r\n5 - ( مانند حديث ( 1 ) است كه گذشت ) .\r\n\r\nباب عطسه وجوابى كه هنگام عطسه زدن كسى بايد گفت\r\n1 - حضرت صادق عليه السلام فرمود : از حقوق مسلمان بر برادرش اينست كه چون به او برخورد كند\r\n","description":"","footnote":"","page_name":" 470 ","page_number":470},
  {"content":"\r\nسلامش كند ، و چون بيمار شود بعيادتش رود ، و چون پنهان شود ( پشت سرش ) براى او خيرخواهى كند ، و چون عطسه زند و بگويد : « الحمد لله رب العالمين لا شريك له ) * « به او بگويد : « يرحمك الله »\r\nاو نيز در جواب اين گويد : « يهديكم الله ويصلح بالكم »\r\nو چون او را ( بكارى يا به جائى ) بخواند ( ودعوتش كند ) بپذيرد ، و چون بميرد تشييعش كند .\r\n2 - حضرت صادق عليه السّلام فرمود : رسول خدا ( ص ) فرموده است : هر گاه كسى عطسه كرد جواب عطسه اش را بگوئيد اگر چه از پس جزيره اى باشد . و در روايت ديگرى است كه : اگر چه از پس دريا باشد .\r\n3 - اسحاق بن يزيد ومعمر بن ابى زياد وابن رئاب گويند : ما در خدمت حضرت صادق عليه السلام نشسته بوديم كه مردى عطسه زد ، پس هيچ يك از آن مردم ( كه آنجا بودند ) جواب او را نگفتند تا اينكه آن حضرت شروع بسخن كرد وفرمود : سبحان الله چرا جواب عطسه اش را نگفتيد ؟ همانا از حقوق مسلمان اينست كه هر گاه بيمار شد عيادتش كنند ، و چون دعوتى كند بپذيرند ، و چون بميرد بر سر جنازه اش حاضر شوند ، و چون عطسه زد جواب عطسه اش را بگويند .\r\n4 - صفوان بن يحيى گويد : در خدمت حضرت رضا عليه السلام بودم پس آن حضرت عطسه زد ، من به او گفتم : « صلى الله عليك » دوباره عطسه زد من گفتم : « صلى الله عليك » براى سومين بار عطسه زد و من\r\n","description":"","footnote":"","page_name":" 471 ","page_number":471},
  {"content":"\r\nگفتم : « صلى الله عليك » وعرضكردم : قربانت : اگر مانند شما ( امام معصومى ) عطسه زد همانطور كه ما بهم ميگوئيم « يرحمك الله » آن طور بگوئيم يا اين طور كه من ميگويم ؟ فرمود : چرا مگر نميگوئى : « صلى الله على محمد وآله » ؟ عرضكردم : چرا ، فرمود : ( تو ميگوئى : ) « ارحم محمدا وآل محمد »\r\n( يعنى پس از آنكه ميگوئى : « صلى الله على محمد وآله »\r\nدنبالش ميگوئى : « ارحم محمدا وآل محمد »\r\nو اين هر دو طلب رحمت است به دو لفظ : يكى بلفظ « يرحمك الله »\r\nو ديگر بلفظ « ارحم محمدا وآل محمد »\r\n- از فيض - ره - ) سپس فرمود : آرى محققا خداوند بر محمد صلوات و رحمت فرستاده وجز اين نيست كه صلوات ما بر او براى ما رحمت وتقرب به خدا است .\r\nشرح - يعنى باكى نيست هر كدام يك از اين دو لفظ را بگوئى زيرا هر دو به معناى طلب رحمت خداوند است . ومحتمل است معناى فرمايش امام عليه السلام اين باشد كه « صلى الله عليك »\r\nبه همان معناى « ارحم محمدا وآل محمد »\r\nاست كه آن هم از لحاظ معنا بازگشتش به « يرحمك الله »\r\nاست پس هر دو لفظ داراى يك معنى است .\r\n5 - احمد بن محمد بن ابى نصر گويد : از حضرت رضا عليه السّلام شنيدم كه ميفرمود : دهن دره از شيطان است وعطسه از خداى عز وجل است .\r\nشرح - مجلسى ( ره ) گويد : اينكه دهن دره را از جانب شيطان دانسته براى آنست كه دهن دره بواسطهء سنگينى بدن وپرى شكم وسستى وميل آن بخواب است ، ومقصود حضرت باز داشتن مردمان است از آنچه باعث پديد آمدن دهن دره است مانند پرخورى وسيرى و مانند اينها كه انسان را از طاعات سنگين كند و از انجام خيرات كسل نمايد ، وفيض ( ره ) گويد : جهتش اينست كه پيدايش آن از غفلتى است كه از واگذاردن خداوند شخص را به حال خود پديد آمده ، زيرا كه چون خداوند بنده را به حال خود گذارد از ياد خدا غافل شود ( و نشانه اش دهن دره است ) و اما وجه اينكه عطسه از طرف خدا است اين است كه اوست كه بنده اش را وادار بعطسه كرده تا آن بنده هنگام زدن عطسه به ياد خدا افتد ، و ذكر او را بگويد و اين معانى است كه از حديث آينده استفاده شود .\r\n6 - صالح بن ابى حماد گويد : از حضرت موسى بن جعفر عليه السلام از عطسه و سر اينكه دنبالش حمد خدا را بايد كرد پرسيدم ؟ فرمود : همانا براى خدا بر بنده اش نعمتهائى است از سلامتى بدن واعضاى\r\n","description":"","footnote":"","page_name":" 472 ","page_number":472},
  {"content":"\r\nاو وتندرستيش ، وبدرستى كه بنده خداى عز وجل را از ياد ببرد و در بارهء اين نعمتها فراموشش كند ، و چون خدا را فراموش كند خداوند بباد دستور دهد كه در تنش بگذرد و از بينى او بيرون آيد تا خدا را بر آن حمد كند ، پس حمد او در آن هنگام شكرى است براى آنچه فراموش كرده است .\r\n7 - داود بن حصين گويد : نزد حضرت صادق عليه السلام بوديم و من شمردم چهارده نفر در آن اطاق بودند پس حضرت صادق عليه السلام عطسه زد ويكنفر از آن گروه سخنى نگفت ، حضرت صادق عليه السلام فرمود : آيا جواب عطسه را ندهيد ؟ آيا جواب عطسه را نگوئيد ؟ از حقوق مؤمن بر مؤمن اينست كه چون بيمار شد عيادتش كند ، و چون بميرد بر سر جنازه اش حاضر شود ، و چون عطسه زند جواب عطسه اش را بگويد ، و چون او را دعوت كند بپذيرد .\r\n8 - جابر گويد : حضرت باقر عليه السلام فرمود : چه چيز خوبى است عطسه زدن ، براى بدن سودمند است ، وخداى عز وجل را نيز به ياد انسان آورد ، من عرضكردم : نزد ما مردمانى هستند كه ميگويند : رسول خدا ( ص ) از عطسه بهره اى ندارد ( وعطسه نميزند ) ؟ فرمود : اگر دروغ گويند شفاعت محمد ( ص ) به آنها نرسد .\r\n9 - ابن ابى عمير از برخى از اصحابش حديث كند كه گفت : مردى در خدمت حضرت باقر عليه السّلام عطسه زد وگفت : « الحمد لله » حضرت باقر عليه السّلام جواب عطسهء او را نداد وفرمود : از حق ما كاست سپس\r\n","description":"","footnote":"","page_name":" 473 ","page_number":473},
  {"content":"\r\nفرمود : چون يكى از شماها عطسه كرد بگويد : « الحمد لله رب العالمين و صلى الله على محمد وأهل بيته »\r\nگويد : پس آن مرد آنچنان گفت و حضرت نيز جواب عطسه او را داد . ( يعنى به او فرمود يرحمك الله ) .\r\n10 - فضيل بن يسار گويد : به حضرت باقر عليه السلام عرضكردم : مردم در سه جا صلوات بر محمد وآلش را بددانند : يكى هنگام عطسه ، و ديگر هنگام سر بريدن حيوانات ، و سوم در هنگام جماع ، حضرت باقر عليه السلام فرمود : چه شده است آنها را ؟ واى بر آنها ، نفاق كردند ، خدا لعنتشان كند .\r\n11 - سعد بن ابى خلف گويد : حضرت باقر عليه السلام هر گاه عطسه ميزد و به او ميگفتند : « يرحمك الله » حضرت ميفرمود : « يغفر الله لكم ويرحمكم ) * « و هر گاه كسى نزد او عطسه ميزد حضرت ميفرمود : « يرحمك الله عز وجل » .\r\n12 - حضرت صادق عليه السلام فرمود : پسر بچه اى كه به حد بلوغ نرسيده بود نزد پيغمبر صلى الله عليه وآله عطسه زد و پس از آن گفت : « الحمد لله »\r\nپيغمبر صلى الله عليه وآله به او فرمود : « بارك الله فيك » .\r\n13 - محمد بن مسلم از حضرت باقر عليه السلام حديث كند كه فرمود : هر گاه مردى عطسه زد دنبالش بگويد : « الحمد لله [ رب العالمين 
  ] لا شريك له »\r\nو كسى كه ميخواهد جواب عطسه را بدهد بگويد « يرحمك الله »\r\nو چون ( شخصى كه عطسه زده ) بخواهد جواب او را بدهد بگويد : « يغفر الله لك ولنا »\r\nزيرا از رسول خدا ( ص ) از آيه اى يا چيزى كه در آن ذكر خدا باشد پرسش شد ( كه آيا در چنين جايى\r\n","description":"","footnote":"","page_name":" 474 ","page_number":474},
  {"content":"\r\nآيه اى يا ذكر مخصوصى بايد گفت ؟ ) فرمود : هر جمله اى كه در آن ذكر خدا باشد نيكو است .\r\n14 - مسمع بن عبد الملك گويد : حضرت صادق عليه السلام عطسه زد پس فرمود : « الحمد لله رب العالمين ) * « سپس انگشتش را بر بينى نهاد وفرمود : « رغم انفى لله رغما داخرا »\r\n( يعنى بينى من براى خدا بزبونى بر خاك است ) .\r\n15 - أمير المؤمنين عليه السلام در حديث مرفوعى فرمود : هر كس چون عطسه كند دنبال آن بگويد : «\r\nالحمد لله رب العالمين على كل حال ) * « درد گوش ودندان نبيند .\r\n16 - حضرت صادق عليه السلام فرمود : در بارهء درد دندان و گوش هر گاه شنيديد كسى عطسه زد با حمد خدا با او سخن گوئيد .\r\n17 - ابو اسامه گويد : حضرت صادق عليه السلام فرمود : هر كه صداى عطسه اى را بشنود پس خداى عز وجل را حمد گويد و بر پيغمبر ( ص ) وخاندانش صلوات بفرستد ، درد چشم ودندان نبيند ، سپس فرمود : اگر آن را شنيدى ذكر ( حمد و صلوات ) را بگو اگر چه ميان تو و آن ( كس كه عطسه زده ) دريا فاصله باشد .\r\n18 - ابن ابى نجران از برخى از شيعيان حديث كند كه گفت : مردى نصرانى نزد حضرت صادق عليه السلام عطسه زد مردم به او گفتند : « هداك الله » ( يعنى خدا هدايتت كند ) حضرت صادق عليه السلام\r\n","description":"","footnote":"","page_name":" 475 ","page_number":475},
  {"content":"\r\nفرمود : [ بگوئيد 
  ] « يرحمك الله »\r\nعرضكردند : او نصرانى است ؟ فرمود : تا خدا به او رحم نكند هدايتش نفرمايد .\r\n19 - حضرت صادق عليه السلام فرمود : رسول خدا ( ص ) فرمود : هر گاه مرد مسلمانى عطسه زند وبواسطهء دردى كه دارد خاموش ماند ( ودنبالش نتواند الحمد لله رب العالمين بگويد ) فرشتگان بجاى او گويند : الحمد لله رب العالمين و اگر بگويد : الحمد لله رب العالمين فرشتگان گويند : « يغفر الله لك » فرمود : ورسول خدا ( ص ) فرموده : عطسه براى بيمار نشانهء بهبودى وآسودگى بدن اوست .\r\n20 - ونيز امام صادق عليه السلام فرمود : عطسه براى همهء تن سودمند است اگر از سه تا نگذرد و چون از سه تا بگذرد آن درد وبيمارى است .\r\n21 - ابو بكر حضرمى گويد : از حضرت صادق عليه السّلام پرسيدم از گفتار خداى عز وجل ( كه فرمايد ) « براستى ناخوشترين آوازها بانگ خران است » ( سورهء لقمان آيه 19 ) فرمود : عطسهء ناهموار است .\r\n22 - حضرت صادق عليه السلام فرمود : هر كه عطسه زند سپس دستش را بر استخوان تيغهء بينى نهد و بگويد : « الحمد لله رب العالمين [ الحمد لله 
  ] حمدا كثيرا كما هو اهله و صلى الله على محمد النبى وآله و سلم »\r\n","description":"","footnote":"","page_name":" 476 ","page_number":476},
  {"content":"\r\nاز سوراخ چپ بينى او پرنده اى كوچكتر از ملخ و بزرگتر از مگس بيرون آيد و برود تا به زير عرش رسد و تا روز قيامت براى او استغفار كند .\r\n23 - مردى از عامه گويد : من با امام صادق عليه السلام نشست وبرخاست داشتم وبخدا سوگند مجلسى گرامىتر از مجلسهاى او نديدم ، گويد : روزى آن حضرت به من فرمود : عطسه از كجا بيرون آيد ؟\r\nگفتم : از بينى ، فرمود : بخطا رفتى ، گفتم : قربانت از كجا بيرون آيد ؟ فرمود : از همه بدن چنانچه منى از همهء بدن بيرون آيد گرچه از احليل ( يعنى آلت مردى ) خارج شود ، سپس فرمود : آيا نبينى كه چون انسان عطسه زند همهء اعضاء بدنش تكان خورد ؟ و كسى كه عطسه مىزند هفت روز از مرگ در امان است .\r\n24 - حضرت صادق عليه السلام فرمود : رسول خدا صلى الله عليه وآله فرموده : نشانهء راستگوئى عطسه است .\r\n25 - ونيز فرمود صلى الله عليه وآله هر گاه مردى حديثى گويد و كسى عطسه زند آن گواه درستى آن حديث باشد .\r\n26 - ( مانند حديث ( 24 ) است ) .\r\n27 - حضرت باقر عليه السلام فرمود : هر گاه مردى عطسه زد تا سه بار جواب او را بگو وسپس او\r\n","description":"","footnote":"","page_name":" 477 ","page_number":477},
  {"content":"\r\nرا رها كن ( يعنى حقى كه در اين باره دارد در بار سوم ادا شود و از آن كه گذشت جواب ندارد ) .\r\n\r\nباب لازم بودن احترام از مسلمان ريش سفيد وسالخورده\r\n1 - عبد الله بن سنان گويد : حضرت صادق عليه السّلام به من فرمود : از احترام خداى عز وجل احترام پيرمرد سالمند است .\r\n2 - حضرت صادق عليه السّلام فرمود : رسول خدا ( ص ) فرموده : هر كه برترى پيرمردى را بخاطر گذشت سن او بداند واو را احترام كند خداوند خاطر او را از هراس روز رستاخيز آسوده سازد .\r\n3 - ونيز فرمود ( ص ) : هر كس احترام كند از كسى كه موى خود را در اسلام سفيد كرده خداى عز وجل از هراس روز قيامت او را آسوده سازد .\r\n4 - اسحاق بن عمار گويد : شنيدم ابا الخطاب از حضرت صادق عليه السلام حديث ميكرد كه فرموده سه كس هستند كه حق آنها را ناديده نگيرد كسى جز منافقى كه بنفاق معروف است : كسى كه مويش را در اسلام سپيد كرده ، وآنكه قرآن را در بردارد ، وپيشواى عادل .\r\nتوضيح - فيض ( ره ) گويد : شايد مقصود از پيشواى عادل امام معصوم عليه السلام باشد .\r\n5 - عبد الله بن سنان گويد : حضرت صادق عليه السلام به من فرمود : از احترام خداى عز وجل\r\n","description":"","footnote":"","page_name":" 478 ","page_number":478},
  {"content":"\r\nاحترام ( پيرمرد ) سپيد موى مؤمن است ، و هر كه مؤمنى را گرامى دارد ، بگرامى داشتن خداوند شروع كرده ، و هر كه مؤمن سپيدموئى را سبك شمارد خداى عز وجل كسى را بر او بگمارد كه پيش از مرگش او را سبك شمارد .\r\n6 - حضرت صادق عليه السلام فرمود : از احترام بخداى عز وجل احترام به مو سپيد مسلمان است .\r\n\r\nباب گرامى داشتن شخص كريم وبزرگوار\r\n1 - حضرت صادق عليه السلام فرمود : دو نفر مرد بر حضرت امير المؤمنين عليه السلام وارد شدند پس آن حضرت براى هر كدام از آنها توشكى انداخت ، يكى از آن دو روى آن نشست و ديگرى خوددارى كرد ، امير المؤمنين به او فرمود : بر آن بنشين زيرا از پذيرفتن احترام خوددارى نكند جز الاغ ، سپس فرمود : رسول خدا ( ص ) فرموده : هر گاه بزرگوار قومى بر شما رسيد او را گرامى داريد .\r\n2 - ونيز فرمود عليه السلام كه رسول خدا صلى الله عليه وآله فرموده : هر گاه بزرگوار قومى بر شما رسيد او را گرامى داريد .\r\n3 - امير المؤمنين عليه السلام فرمود : چون عدى بن حاتم ( كه هم خود از بزرگان قبيلهء طى بوده وهم پدرش حاتم طائى معروف است ) بپيغمبر ( ص ) وارد شد آن حضرت ( ص ) او را بخانهء خود برد ، و در\r\n","description":"","footnote":"","page_name":" 479 ","page_number":479},
  {"content":"\r\nخانه جز تيكهء حصيرى وبالشى از پوست چيزى نبود ، رسول خدا ( ص ) آنها را براى عدى بن حاتم پهن كرد ( و خود روى زمين نشست ) .\r\n\r\nباب حق شخص وارد\r\n1 - حضرت صادق عليه السلام فرمود : رسول خدا ( ص ) فرموده : از حقوق شخص كه بر اهل خانه وارد شود اينست كه هنگام ورود وخروجش كمى با او راه روند ( يعنى چند قدم استقبال و چند قدم بدرقه اش كنند ) . وفرمود : كه رسول خدا ( ص ) فرموده : هر گاه يكى از شما ببرادر مسلمانش در خانهء او وارد گردد او بر صاحب خانه امير است تا آنگاه كه بيرون رود .\r\n\r\nباب اينكه مجلسها امانت است\r\n( يعنى صحبتهاى خصوصى كه در مجالس شود يا نگفته پيدا است كه گوينده ميل ندارد فاش شود حكم امانت را دارد و بايد از افشاء آن خوددارى كرد ) .\r\n1 - [ ابن 
  ] ابى عوف گويد : شنيدم از حضرت صادق عليه السلام كه ميفرمود : مجلسها امانت است .\r\n2 - ( مانند حديث ( 1 ) است كه حضرت باقر عليه السلام از رسول خدا ( ص ) روايت كرده است ) .\r\n","description":"","footnote":"","page_name":" 480 ","page_number":480},
  {"content":"\r\n3 - حضرت صادق عليه السلام فرمود : مجلسها امانت است ، و كسى حق ندارد كلام محرمانه رفيق خود را بدون اجازهء او بازگو كند ، مگر در موردى كه شنونده مورد وثوق و اطمينان باشد يا ذكر خيرى از آن رفيق باشد .\r\n\r\nباب سر بگوشى صحبت كردن\r\n1 - حضرت صادق عليه السلام فرمود : هر گاه سه نفر با هم هستند دو نفر آنها سر بگوشى با هم صحبت نكنند زيرا كه آن مايهء اندوه وآزار رفيق سومى ايشان است .\r\n2 - ( مانند حديث اول است كه از حضرت كاظم عليه السلام حديث شده ) .\r\n3 - حضرت صادق عليه السلام فرمود : رسول خدا ( ص ) فرموده : هر كس در ميان سخن برادر مسلمانش [ كه مشغول سخن گفتن است 
  ] بدود وسخن او را ببرد مانند اين است كه روى او را خراشيده است .\r\nتوضيح - اين حديث مناسب با اين باب نيست ، وجهت اينكه كلينى ( ره ) اين حديث را در اين باب آورده است آشكار نشد : جز اينكه گفته شود : كه چون بحث در اين بابها در آداب نشست وبرخاست است و يكى از آداب مجالست اين است كه انسان در نشست وبرخاست با مردم اين جهت را مراعات كند كه هر گاه كسى مشغول سخن گفتن است ميان حرف او ندود ، به اين مناسبت آن را در اينجا آورده است .\r\n","description":"","footnote":"","page_name":" 481 ","page_number":481},
  {"content":"\r\n\r\nباب كيفيت نشستن\r\n1 - عبد العظيم بن عبد الله در حديث مرفوعى ( كه سند را بمعصوم عليه السّلام رسانده ) حديث كند كه فرمود پيغمبر ( ص ) سه جور مىنشست 1 - سر پا مىنشست و آن اين گونه است كه ساقهاى پا را از زمين بلند كند و دو زانو را در ميان دو دست خود حلقه وار بگيرد ( ورانها را به شكم چسباند ) وبشانه پاها را ببندد 2 - و گاهى دو زانو مىنشست 3 - و گاهى يك پا را خم ميكرد و پاى ديگر را روى آن ميانداخت ، وهرگز ديده نشد كه آن حضرت ( ص ) چهار زانو بنشيند .\r\n2 - ابو حمزهء ثمالى گويد : حضرت على بن الحسين عليهما السلام را ديدم كه نشسته بود و يكى از دو پاى خود را بر ران ديگر گذارده بود ، من عرضكردم : مردم از اين نوع نشستن خوششان نيايد وميگويند : اين نشستن پروردگار است ؟ حضرت فرمود : اينكه من اين طور نشستم براى اين بود كه دلتنگ بودم ، و پروردگار كه دلتنگ نمىشود وچرت وخواب او را نميگيرد .\r\nتوضيح - در ضمن حديث ( 5 ) شرحى بر اين حديث نيز بيايد .\r\n3 - حضرت صادق عليه السّلام فرمود : هر كه بمجلسى بدون تشريفات خشنود باشد خداى عز وجل وفرشتگانش پيوسته بر او رحمت فرستند تا از آن مجلس برخيزد .\r\n","description":"","footnote":"","page_name":" 482 ","page_number":482},
  {"content":"\r\n4 - ونيز فرمود عليه السّلام كه رسول خدا ( ص ) بيشتر اوقات كه مىنشست رو به قبله بود .\r\n5 - حماد بن عثمان گويد : حضرت صادق عليه السّلام روى پاى چپ نشست و پاى راست را روى ران چپ گذارد ، پس مردى به او عرضكرد : قربانت گردم اين نوع نشستن خوب نيست ! ؟ ، فرمود : نه ، اين حرفى است كه يهود گويند : كه چون خداى عز وجل از آفريدن آسمانها و زمين فارغ شد و بر عرش استوار گرديد براى استراحت ( و رفع خستگى ) اين گونه نشست ، پس خداى تعالى اين آيه ( يعنى آية الكرسى ) را نازل كرد : « * ( الله لا إِله إِلَّا هُوَ الْحَيُّ الْقَيُّومُ لا تَأْخُذُه سِنَةٌ ولا نَوْمٌ ) * » و حضرت صادق عليه السلام به همان طور كه نشسته بود حركت نكرد .\r\n6 - حضرت صادق عليه السلام فرمود : رسول خدا ( ص ) اين گونه بود كه در هر منزلى كه وارد ميشد همان دم در مىنشست .\r\n7 - ونيز فرمود عليه السلام : امير المؤمنين عليه السلام فرموده : بازار مسلمانان چون مسجد آنها است ، پس هر كس بمكانى از آن پيشى گرفت ( وزودتر از ديگران در جايى نشست ) او سزاوارتر است بدان جا تا بشب ، وفرمود : آن حضرت از دكانهاى بازار كرايه از مردم نميگرفت .\r\n8 - ونيز فرمود عليه السلام : رسول خدا ( ص ) فرموده : شايسته است براى آنان كه در تابستان دور\r\n","description":"","footnote":"","page_name":" 483 ","page_number":483},
  {"content":"\r\nهم مىنشينند كه ميان هر دو نفر باندازهء يك استخوان ذراع فاصله باشد كه از گرما ناراحت نشوند .\r\n9 - حماد بن عثمان گويد : حضرت صادق عليه السلام را ديدم در اطاقش دم در رو به قبله مىنشست .\r\n\r\nباب تكيه دادن ( بر دستها ) و روى پا نشستن\r\n1 - حضرت صادق عليه السلام فرمود : تكيه زدن ( بر دستها ) در مسجد رهبانيت ( يعنى گوشه نشينى ورياضت ) عرب است ، همانا مجلس مؤمن مسجد است وعبادتگاهش خانهء او است .\r\nشرح - رهبانيت به معناى گوشه گيرى وعزلت از دنيا ورياضت كشيدن است ، و در حديث است كه پيغمبر ( ص ) فرمود : رهبانيت در اسلام نيست ، و اين روى اين جهت بوده كه ترسايان ، از دنيا و اهل آن كناره گيرى ميكردند وتن خود را مانند مرتاضان بانواع شكنجه وعذاب دچار ميكردند تا روح خود را تقويت كنند ، واسلام از اين عمل جلوگيرى فرمود ، ومحتمل است كه مقصود از اين حديث اين باشد كه رهبانيت عرب به اين است كه در مسجد به اين كيفيت بنشينند ( كه دستها را بجاى عصا براى بدن تكيه گاه كنند ) وخلاصه منظور از اين حديث مدح اين وضع از نشستن است ، و ممكن است مذمت از اين نحو نشستن باشد ومقصود اين باشد كه چنانچه رهبانيت بدعتى بود كه ترسايان گذارده بودند ، اين گونه نشستن نيز در مسجد از بدعتهاى عرب است ، ومجلسى ( ره ) اين احتمال دوم را ظاهر دانسته ، ولى به نظر ميرسد كه احتمال اول ظاهر باشد چنانچه در حديث آمده است كه رسول خدا ( ص ) فرمود : رهبانيت امت من نشستن در مساجد بخاطر انتظار نماز است .\r\n2 - امام صادق عليه السلام فرمود : در مسجد روى پا نشستن و زانوها را با دو دست حلقه وار در بغل گرفتن ديوار عربها است .\r\nشرح - يعنى چنانچه كسانى كه كنار ديوار بنشينند براى رفع خستگى به ديوار تكيه كنند عربها هم كه در مسجد بنشينند بجاى ديوار براى تكيه زدن از اين نحو نشستن استفاده كنند .\r\n","description":"","footnote":"","page_name":" 484 ","page_number":484},
  {"content":"\r\n3 - ( مانند حديث ( 2 ) است ) .\r\n4 - سماعه گويد : از حضرت صادق عليه السلام پرسيدم : كه مردى كه يك پيراهن بيش در تنش نيست مىتواند روى پا بنشيند ؟ فرمود : اگر آن پيراهن عورتش را ميپوشاند عيب ندارد .\r\nتوضيح - عربها در زمانهاى قديم معمولا يك پيراهن بلند بتن ميكردند وزير آن چيزى مانند شلوار نداشته اند چنانچه اكنون نيز در ميان اعراب بدوى وچادرنشين چنين معمول است ، از اين رو سماعة مىپرسد كه با چنين وضعى نشستن روى پا به آن كيفيت كه رانها به شكم چسبيده و زانوها با دو دست حلقه وار نگهدارى شده وخواه وناخواه عورتين روى زمين قرار گيرد چگونه است ؟ امام عليه السلام در پاسخ فرمود : كه اگر عورتش را بپوشاند عيبى ندارد .\r\n5 - حضرت صادق عليه السلام فرمود : روا نيست كه انسان در برابر خانهء كعبه سر پا بنشيند .\r\n\r\nباب شوخى و خنده\r\n1 - معمر بن خلاد گويد : از حضرت رضا عليه السلام پرسيدم : وعرضكردم : قربانت گردم مردى در ميان جمعى است وسخنى بميان آيد و آنها شوخى كنند وبخندند ؟ فرمود : باكى نيست تا آنجا كه نباشد - وگمانم كه مقصودش فحش بود - ( يعنى در صورتى كه بفحش وهرزه گوئى نكشد ، وفحش در آن نباشد ) سپس فرمود : همانا رسول خدا ( ص ) اين گونه بود كه عرب بيابانى نزدش مىآمد وهديه اى برايش مىآورد و همان جا ميگفت : بهاى هديهء ما را بده ، پس رسول خدا ( ص ) ميخنديد ، و هر زمان كه اندوهگين\r\n","description":"","footnote":"","page_name":" 485 ","page_number":485},
  {"content":"\r\nميشد ميفرمود : آن عرب بيابانى چه شد ؟ كاش نزد ما مىآمد .\r\n\r\n2 - فضل بن أبى قره گويد : حضرت صادق عليه السلام فرمود : هيچ مؤمنى نيست جز اينكه در او دعابة هست ، من عرضكردم : دعابة چيست ؟ فرمود : مزاح .\r\n3 - يونس شيبانى گويد : حضرت صادق عليه السلام فرمود : شوخى كردن شما با همديگر چگونه است ؟ عرضكردم : اندك است ، فرمود : اين گونه نباشيد زيرا شوخى از خوش خلقى است ، و تو بدان وسيله برادرت را خوشحال ومسرور كنى ، و هر آينه رسول خدا ( ص ) با كسى شوخى ميكرد وميخواست كه او را شاد ومسرور كند .\r\n4 - عبد الله بن محمد جعفى گويد : شنيدم حضرت باقر عليه السلام ميفرمود : خداى عز وجل آن كس كه ميان جمعى شوخى وخوشمزه گى كند دوستش دارد در صورتى كه فحشى نباشد .\r\n5 - حضرت صادق عليه السلام فرمود : خندهء مؤمن تبسم است .\r\n6 - ونيز فرمود عليه السلام : خندهء بسيار دل را بميراند . وفرمود : بسيار خنديدن دين را آب كند چنانچه آب نمك را .\r\n7 - ونيز فرمود عليه السلام خندهء بىمورد از نادانى است . ( سكونى راوى حديث ) گويد : و آن حضرت\r\n","description":"","footnote":"","page_name":" 486 ","page_number":486},
  {"content":"\r\nپيوسته ميفرمود : خنده اى كه دندانها آشكار شود مكن با اينكه كردارهاى رسواكننده اى انجام داده اى ، و آن كس كه كارهاى زشت كرده از بلاهاى شبانه آسوده نيست .\r\nتوضيح - اين عبارت امام عليه السلام جنبهء فنى دارد و روى مراعات سجع در بيان به اين تعبير فرموده ، ومقصود اين است كه انسانى آلودهء بگناهانى است ( كه هر يك از آنها اگر آشكار شود براى رسوائى او كافى است ) با چنين وضعى خندهء از ته دل كه حاكى از آسودگى خاطر اوست برايش روا نيست .\r\n8 - حضرت صادق عليه السلام فرمود : مبادا مزاح كنيد كه آبرو را مىبرد .\r\n9 - ونيز فرمود عليه السلام : هر گاه مردى را دوست دارى با او مزاح وستيزه مكن .\r\n10 - ونيز فرمود عليه السلام : قهقهه از شيطان است .\r\n11 - عنبسهء عابد گويد : شنيدم حضرت صادق عليه السلام ميفرمود : خندهء بسيار آبرو را ميبرد .\r\n12 - ونيز فرمود عليه السلام امير المؤمنين عليه السلام فرموده : مبادا شوخى كنيد كه كينه آورد ودشمنى بجاى گذارد ، و آن دشنام كوچك است .\r\n13 - حضرت باقر عليه السلام فرمود : هر گاه قهقهه زدى پس از فراغت از آن بگو : « اللهم لا تمقتنى » ( يعنى بار خدايا مرا دشمن مدار ) .\r\n","description":"","footnote":"","page_name":" 487 ","page_number":487},
  {"content":"\r\n14 - حضرت باقر وصادق يا يكى از آن دو عليهما السلام فرمودند : شوخى بسيار آبرو را ببرد وخندهء بسيار ايمان را بيكسو پرتاب كند .\r\n15 - عنبسهء عابد گويد : شنيدم حضرت صادق عليه السلام ميفرمود : شوخى دشنام كوچك است .\r\n16 - ونيز آن حضرت عليه السلام فرمود : از شوخى بپرهيزيد زيرا آبرو را بريزد وشكوه و بزرگى مردان را ببرد ( مراد اينست كه در مزاح حد اعتدال را نگهداريد و زياده روى نكنيد ) .\r\n17 - ونيز فرمود عليه السلام : ستيزه مكن كه شخصيت تو را ببرد ، و شوخى مكن كه روى مردم به تو باز شود و بر تو دلير شوند .\r\n18 - ونيز فرمود عليه السلام : شوخى مكن تا بر تو دلير شوند .\r\n19 - حضرت أبو الحسن عليه السلام بيكى از فرزندانش سفارش كرد - يا فرمود : پدرم بيكى از فرزندانش چنين فرمود : - از شوخى بپرهيز كه آن نور ايمان ترا ببرد ، ومردانگيت را سبك كند .\r\n20 - حضرت كاظم عليه السلام فرمود : يحيى بن زكريا عليه السلام اين گونه بود كه گريه ميكرد\r\n","description":"","footnote":"","page_name":" 488 ","page_number":488},
  {"content":"\r\nونميخنديد ، وعيسى بن مريم عليه السلام اين گونه بود كه هم ميخنديد وهم گريه ميكرد ، و آنچه عيسى عليه السلام ميكرد بهتر بود از آنچه يحيى عليه السلام ميكرد .\r\n\r\nباب حق همسايگى\r\n1 - عمرو بن عكرمه گويد : وارد شدم بر حضرت صادق عليه السلام و به آن حضرت عرضكردم همسايه اى دارم كه مرا بيازارد ؟ فرمود : تو با او خوشرفتارى كن ، من گفتم : خدايش رحم نكند ! پس آن حضرت روى از من بگردانيد ، گويد : من نخواستم با آن وضع از حضرت جدا شوم از اين رو عرضكردم با من چنين وچنان مىكند ومرا آزار ميدهد ! فرمود : گمان ميكنى كه اگر با او آشكارا دشمنى كنى ( و تو نيز مانند او در صدد آزارش برآئى ) ميتوانى از او انتقام بكشى ؛ ( وشر او را از خود دور كنى ؟\r\nومحتمل است مقصود اين باشد : كه اگر آشكارا با او دشمنى كنى آيا در مقام مخاصمه مىتوانى ستم وآزار او را بر خودت ثابت كنى بطورى كه از تو بپذيرد ؟ ) عرضكردم : آرى من بر او ميچربم ، فرمود اين همسايهء تو از كسانى است كه بمردم رشك برد از آنچه خداوند به آنها داده وتفضل كرده ، پس چون نعمتى براى كسى ديد ، اگر اهل وعيالى داشته باشد به آنها تعرض كند و ( از ناراحتى كه ناشى از حسدى است كه در درون اوست ) آنها را بيازارد ، و اگر خاندانى ندارد ( كه آنها را آزار كند ) بخدمتكارش مىپيچد ، و اگر خدمتكار نداشته باشد شبها را به بيدارى بسر برد وروزها را بخشم بگذراند ، همانا مردى از انصار خدمت رسول خدا ( ص ) آمده عرضكرد : من خانه اى در فلان قبيله خريدارى كرده ام ، ونزديكترين\r\n","description":"","footnote":"","page_name":" 489 ","page_number":489},
  {"content":"\r\nهمسايهء من در آن خانه كسى است كه خيرى از او به من نرسد و از شرش آسوده نيستم ؟ ( 1 ) پس رسول خدا صلى الله عليه وآله بعلى عليه السلام وبسلمان وابا ذر - ( راوى گويد : ) ديگرى را هم فرمود كه من فراموش كردم و گمان دارم كه مقداد بود - دستور داد كه با بلندترين آوازشان در مسجد فرياد زنند كه هر كه همسايه اش از آزار او آسوده نباشد ايمان ندارد ، پس آنها سه بار آن را گفتند ، سپس با دست اشاره كرد كه تا چهل خانه است از برابر و پشت سر و طرف راست وسمت چپ ( يعنى تا چهل خانه از چهار طرف همسايه هستند ) .\r\n2 - حضرت صادق از پدرش عليهما السلام حديث كند كه فرمود : من در كتاب على عليه السلام خواندم : كه رسول خدا ( ص ) نامه اى ميان مهاجر وانصار و ديگران از مردم مدينه كه با آنان پيوند داشتند نوشت ( و همه امضاء كردند ) كه : همسايه مانند خود انسان است كه نه زيان به او رسد و نه گناهكار شود و ( ديگر اينكه ) احترام همسايه مانند احترام مادر است . و اين مختصر حديث است .\r\nشرح - اينكه فرمود : نه زيان به او رسد نه گناهكار شود شايد مقصود اين باشد كه همچنان كه مرد به خودش زيان نرساند وخويشتن در گناه نيفكند ، يا خود را گناهكار نشمارد نسبت بهمسايه هم بايد چنين باشد . ( از فيض - ره - ) .\r\n3 - حضرت صادق عليه السّلام فرمود : خوش همسايگى ( وخوشرفتارى با همسايه ) روزى را زياد كند .\r\n\r\n4 - كاهلى گويد شنيدم حضرت صادق عليه السلام ميفرمود : كه چون بنيامين از دست يعقوب رفت عرضكرد : بار پروردگارا به من رحم نميكنى ؟ چشمم را كه گرفتى وفرزندم را كه بردى ؟ پس خداى\r\n","description":"","footnote":"","page_name":" 490 ","page_number":490},
  {"content":"\r\nتبارك و تعالى به او وحى كرد : كه اگر من آن دو را ( يعنى يوسف وبنيامين را ) ميرانده باشم برايت زنده شان ميكنم ولى آيا به ياد دارى آن گوسفندى كه سر بريدى وبريان كردى وخوردى و فلان و فلان در همسايگى تو روزه بودند و چيزى از آن به آنها ندادى ؟ .\r\n5 - و در روايت ديگرى است كه يعقوب عليه السلام پس از آن ( وحى ) هميشه از منزلش در هر چاشتگاه تا سر يك فرسنگى جار ميزدند : كه هر كس چاشت خواهد بخانهء يعقوب آيد و در شامگاه هم جار ميزدند : كه هر كس شام خواهد نزد يعقوب آيد .\r\n6 - حضرت صادق عليه السلام فرمود : فاطمه عليها السلام براى شكايت از پاره اى پيش آمدها نزد رسول خدا ( ص ) آمد ، پس رسول خدا ( ص ) جزوه اى به او داد وفرمود : آنچه در آنست بياموز ، و ( اين كلمات ) در آن بود : هر كس ايمان به خدا و روز بازپسين دارد مهمان خود را گرامى دارد ، و هر كس ايمان به خدا و روز جزا دارد بايد خوب بگويد يا خموشى گيرد .\r\n7 - ابو مسعود گويد : حضرت صادق عليه السلام به من فرمود : خوش همسايگى در عمرها بيفزايد وخانه ها را آباد كند .\r\n8 - ( مانند حديث ( 7 ) است ) .\r\n","description":"","footnote":"","page_name":" 491 ","page_number":491},
  {"content":"\r\n\r\n9 - حضرت موسى بن جعفر عليهما السلام فرمود : خوش همسايگى تنها به اين نيست كه از آزار همسايه خوددارى كنى بلكه بر آزار او نيز شكيبائى كنى .\r\n10 - رسول خدا ( ص ) فرمود : خوش همسايگى خانه ها را آباد سازد وأجل را بتأخير اندازد ( كنايه از درازى عمر است ) .\r\n11 - ابو الربيع شامى گويد : حضرت صادق عليه السلام - در حالى كه خانه پر از جمعيت بود - فرمود : كه بدانيد از ما نيست كسى كه با همسايه اش خوشرفتارى نكند .\r\n12 - ابو حمزه گويد : شنيدم از حضرت صادق عليه السلام كه ميفرمود : مؤمن كسى است كه همسايه اش از بوائق او آسوده باشد ، من عرضكردم : بوائق او چيست ؟ فرمود : ستم وآزار او .\r\n13 - حضرت باقر عليه السلام فرمود : مردى نزد پيغمبر ( ص ) آمد و از آزار همسايه اش به او شكايت كرد ، رسول خدا ( ص ) به او فرمود : صبر كن ، سپس بار دوم خدمتش آمد ( وشكايت كرد ) پيغمبر ( ص ) به او فرمود : صبر كن ، سپس بار سوم آمد وباز شكايت كرد ، حضرت به او فرمود : چون روز جمعه شود آنگاه كه مردم براى نماز جمعه ميروند اثاثيهء خانه ات را سر كوچه و راه مردم بيار تا هر كه به نماز جمعه ميرود ببيند ، و چون از تو پرسند ( كه براى چه اين كار را كرده اى ) جريان را به آنها بگو ، فرمود : آن مرد\r\n","description":"","footnote":"","page_name":" 492 ","page_number":492},
  {"content":"\r\nاين كار را كرد ، پس آن همسايه كه آزارش ميداد پيش او آمد وگفت : اثاثيه ات را به خانه باز گردان من با خدا عهد ميكنم كه ديگر ترا آزار نكنم .\r\n14 - ونيز فرمود عليه السلام : كه رسول خدا ( ص ) فرموده : به من ايمان ندارد كسى كه سير بخوابد و همسايه اش گرسنه باشد ، وفرمود : اهل يك آبادى كه شب را بگذرانند و در ايشان گرسنه اى باشد روز قيامت خداوند به آنها نظر رحمت نيفكند .\r\n15 - ونيز فرمود عليه السلام از بلاهاى كمر شكن كه پشت انسان را خم كند همسايهء بد است ، اگر خوشرفتارى و كار نيكى ببيند پنهان كند و اگر بدى از انسان ببيند فاش كند .\r\n16 - حضرت صادق عليه السلام فرمود : رسول خدا ( ص ) فرموده : به خدا پناه ميبرم از همسايهء بد براى خانه اى كه اقامتگاه است ، چشمانش تو را ببيند ودلش به تو توجه دارد اگر خوشى در تو ببيند بدش آيد ، و اگر تو را در بدى ببيند خوشش آيد .\r\n\r\nباب حد همسايگى\r\n1 - حضرت صادق عليه السلام فرمود : رسول خدا ( ص ) فرموده : هر چهل خانه همسايه باشند ، از\r\n","description":"","footnote":"","page_name":" 493 ","page_number":493},
  {"content":"\r\nبرابر و از پشت سر و از راست و چپ ( يعنى از چهار طرف تا چهل خانه همسايه هستند ) .\r\n2 - ( مانند حديث ( 1 ) است از امام باقر عليه السلام ) .\r\n\r\nباب خوش رفاقتى و حق رفيق در سفر\r\n1 - عمار بن مروان گويد : حضرت صادق عليه السلام به من سفارش كرد وفرمود : تو را سفارش ميكنم بپرهيزكارى از خدا وپرداختن امانت وراستگوئى و خوش رفاقتى با هر كه رفاقت كنى . ولا قوة الا با لله .\r\n2 - حضرت باقر عليه السلام فرمود : با كسى كه آميزش كنى اگر بتوانى دست خيرت را بر سر او نهى ( و به او سود رسانى ونيكى كنى ) بكن .\r\n3 - حضرت صادق عليه السلام فرمود : رسول خدا ( ص ) فرموده : هيچ دو نفرى با هم رفاقت نكنند جز اينكه هر يك كه با رفيق خود بهتر رفاقت كند پاداشش بزرگتر و پيش خداى عز وجل محبوبتر است .\r\n4 - ونيز حضرت صادق عليه السلام فرمود : رسول خدا ( ص ) فرموده : حق مسافر اين است كه چون\r\n","description":"","footnote":"","page_name":" 494 ","page_number":494},
  {"content":"\r\nبيمار شد رفقاى هم سفرش تا سه روز بخاطر او توقف كنند .\r\n\r\n5 - ونيز آن حضرت عليه السلام از پدرانش عليهم السلام حديث كند كه أمير المؤمنين عليه السلام با يكنفر كافر ذمى ( كه در پناه اسلام است ) همراه شد ، آن مرد ذمى به آن حضرت گفت : اى بندهء خدا ميخواهى بكجا به روى ؟ فرمود : ميخواهم بكوفه بروم ، ( پس سر دو راهى رسيدند و مرد ذمى بجاى ديگرى ميرفت ) چون راه ذمى گشت ، امير المؤمنين عليه السلام نيز همراه او به آن راه گشت ، مرد ذمى گفت : مگر نميخواستى كه بكوفه به روى ؟ فرمود : چرا ، ذمى گفت : راه كوفه را رها كردى ، فرمود : ميدانم ، گفت : پس چرا با اينكه ميدانى به راه من گشتى ؟ امير المؤمنين عليه السلام فرمود : اين از بپايان رساندن خوش رفاقتى است كه مرد رفيق راهش را در هنگام جدائى چند گامى بدرقه كند ، و اين گونه پيغمبر ما ( ص ) بما دستور داده است ، ذمى گفت اين گونه دستور داده ؟ فرمود : آرى ، ذمى گفت : پس بطور مسلم هر كه پيرويش كرده بخاطر همين كردارهاى بزرگوارانهء او بوده ، و من تو را گواه ميگيرم كه پيرو دين تو و بر كيش شمايم و مرد ذمى با أمير المؤمنين عليه السلام برگشت و همين كه او را شناخت مسلمان شد .\r\n\r\nباب نامه نوشتن بهمديگر\r\n1 - حضرت صادق عليه السلام فرمود : پيوند ميان برادران ( دينى ) آنگاه كه پيش هم هستند ديدار همديگر است ، و در مسافرت نامه نوشتن به يكديگر .\r\n","description":"","footnote":"","page_name":" 495 ","page_number":495},
  {"content":"\r\n2 - ونيز فرمود عليه السلام : جواب نامه دادن واجب است مانند جواب سلام دادن ، و آن كس كه آغاز بسلام كند به خدا ورسولش نزديكتر است .\r\n\r\nباب نوادر\r\n1 - حضرت صادق عليه السلام فرمود : رسول خدا ( ص ) نگاه كردنش را ميان اصحاب تقسيم ميكرد پس به اين و آن برابر نگاه ميكرد ، وهرگز پاهايش را رسول خدا ( ص ) پيش اصحاب دراز نميكرد ، و اگر مردى به آن حضرت دست ميداد رسول خدا ( ص ) دستش را رها نميكرد تا او را رها كند ، چون اين مطلب را دانستند مردى كه با او دست ميداد زود دستش را ميكشيد .\r\n2 - حضرت ابو الحسن عليه السلام فرمود : در حضور مرد كنيه اش را بگوئيد ، و در غيابش نام او را ببريد .\r\nشرح - كنيه آنست كه اولش « اب » و يا « ابن » مانند أبو جعفر وابن رسول الله .\r\n3 - حضرت صادق عليه السلام فرمود : رسول خدا ( ص ) فرموده : هر گاه يكى از شماها برادر مسلمانش را دوست دارد از او نام خودش ونام پدر ونام تيره وفاميلش را بپرسد ، زيرا كه از جملهء حقوق واجب وصدق وصفاى در دوستى اينست كه از او اينها را بپرسد ، وگر نه اين شناسائى احمقانه است .\r\n4 - حضرت زين العابدين عليه السلام از رسول خدا ( ص ) حديث كند كه روزى به همنشينهاى خود\r\n","description":"","footnote":"","page_name":" 496 ","page_number":496},
  {"content":"\r\nفرمود : آيا ميدانيد كه ناتوانى چيست ؟ عرضكردند : خدا ورسولش داناترند ، فرمود : ناتوانى سه چيز است : يكى اينكه كسى اقدام كند وخوراكى براى رفيقش آماده كند و آن رفيق خلف وعده كند و براى صرف آن خوراك پيش او نيايد ، دوم اينكه كسى از شما با ديگرى رفاقت كند يا همنشين شود ودوست دارد بداند كه او كيست و از كجا است و پيش از اينكه داناى به آن گردد از او جدا شود ، سوم در بارهء كار زنها است ، كه يكى از شما بزن خود نزديك شود وكام خود را بگيرد ( و از آن زن لذت برد ) با اينكه آن زن كامش را نگرفته ، عبد الله پسر عمرو عاص عرضكرد : اى رسول خدا آن چگونه است ؟ فرمود خوددارى ودرنگ كند تا از هر دو انزال شود .\r\nفرمود : و در حديث ديگرى است كه رسول خدا ( ص ) فرموده : ناتوانترين ناتوانها مردى است كه به مردى ديگر برخورد كند و از رفتار او خوشش آيد ، و از نام ونسب و جاى او نپرسد .\r\n5 - سماعة گويد : از حضرت موسى بن جعفر عليهما السلام شنيدم كه ميفرمود : پردهء شرم وحياى ميان خود وبرادرت را برمدار ، و از آن باقى گذار ، زيرا از ميان بردن و برداشتن آن ، برداشتن حياء است .\r\n6 - حضرت صادق عليه السلام فرمود : يكسره ببرادرت اعتماد مكن ( و از همه جهت به او وثوق نداشته باش بلكه احتياط كن ) زيرا به زمين خوردن از راه بىبندوبارى جبران پذير نيست .\r\n7 - مفضل بن عمر ويونس بن ظبيان گويند : حضرت صادق عليه السلام فرمود : برادران خود را\r\n","description":"","footnote":"","page_name":" 497 ","page_number":497},
  {"content":"\r\nبا دو خصلت آزمايش كنيد پس اگر آن دو خصلت در آنها بود خوب است ، وگر نه دور شويد ، دور شويد ، دور شويد : مواظبت او بر نمازهايش در اوقات آن ، نيكى به برادران در سختى وگشايش .\r\n\r\nباب در كيفيت نامه نگارى\r\n1 - حضرت صادق عليه السلام فرمود : * ( بِسْمِ الله الرَّحْمنِ الرَّحِيمِ ) * را وامگذار اگر چه پس از آن شعرى باشد\r\n2 - ونيز فرمود عليه السلام : * ( بِسْمِ الله الرَّحْمنِ الرَّحِيمِ ) * را با بهترين خط خود بنويس ( و در هنگام نوشتن آن ) باء را نكش تا سين را بلند كنى .\r\nشرح - فيض عليه الرحمه گويد : يعنى باء را بميم نرسان پيش از اينكه سين را دندانه بدهى چنانچه در حديث امير المؤمنين عليه السلام بدان تصريح شده ، ومجلسى ( ره ) گويد : فاضل استرآبادى گفته است ممكن است اين دستور اختصاص به خط كوفى داشته باشد .\r\n3 - حضرت صادق عليه السلام فرمود : در نامه ننويس * ( بِسْمِ الله الرَّحْمنِ الرَّحِيمِ ) * ( اين نامه ايست ) از فلان كس . . . وباكى نيست كه در پشت نامه بنويسى از فلان كس .\r\nشرح - گويا مقصود اينست كه شخصى كه نامه مىنويسد نام خود را در خود نامه ننويسد و در پشت نامه بنويسد و اما كسى كه برايش نامه مىنويسد باكى نيست كه نامش را در خود نامه بنويسد .\r\n4 - ونيز فرمود عليه السلام : در درون نامه ننويس ( اين نامه ايست ) از أبى فلان وبنويس ( اين نامه ايست ) به أبى فلان ، و بر عنوان نامه بنويس از أبى فلان .\r\n","description":"","footnote":"","page_name":" 498 ","page_number":498},
  {"content":"\r\nتوضيح - اين خبر هم از نظر معنى مانند حديث ( 3 ) است .\r\n5 - سماعه گويد : از حضرت صادق عليه السلام از اينكه مردى نام مرد ديگرى را ( كه برايش نامه مىنويسد ، يا مرد ديگرى كه نامش را بخاطر كارى ذكر مىكند و ظاهر همان معناى اول است ) در نامه پيش مياندازد ؟ فرمود : باكى نيست اين فضل واحسانى است ، نامش را پيش مياندازد وبدين وسيله او را اكرام كند ( وگرامى شمرد ) .\r\n6 - ونيز فرمود عليه السلام : باكى نيست كه مردى در نامه نام رفيقش را پيش از نام خود بنويسد .\r\n7 - مرازم بن حكيم گويد : حضرت صادق عليه السلام دستور فرمود براى كارى نامه اى بنويسند ، پس آن نامه نوشته شد و به نظر آن حضرت رساندند و در آن نامه « ان شاء الله »\r\nننوشته بودند ، فرمود : چگونه اميد داريد كه اين كار بپايان برسد ( و انجام شود ) با اينكه « ان شاء الله »\r\nدر آن نيست ؟ بنگريد هر كجا كه « ان شاء الله »\r\nندارد در آن بنويسيد .\r\n8 - احمد بن محمد بن أبى نصر گويد : حضرت رضا عليه السلام نامه را ( براى خشك شدن مركبش ) خاك بر آن ميريخت . وميفرمود : عيب ندارد .\r\n9 - على بن عطيه نامه هائى از حضرت موسى بن جعفر عليهما السلام ديد كه روى آنها خاك افشانده بودند .\r\n\r\nباب نهى از سوزاندن كاغذهاى نوشته\r\n1 - عبد الملك بن عتبه گويد : از حضرت أبى الحسن عليه السلام پرسيدم از كاغذهائى كه جمع مىشود\r\n","description":"","footnote":"","page_name":" 499 ","page_number":499},
  {"content":"\r\nآيا ( جائز است ) به آتش سوزانده شود و در آنها نام خدا است ؟ فرمود : نه ، اول آنها را با آب بشويند ( وسپس بسوزانند ) .\r\n2 - عبد الله بن سنان گويد : شنيدم از حضرت صادق عليه السلام ميفرمود : كاغذهاى نوشته را نسوزانيد ، اول نوشته ها را محو كنيد سپس بسوزانيد .\r\n3 - زراره گويد : از حضرت صادق عليه السّلام سؤال شد : از يكى از نامهاى خداوند ( كه در جايى نوشته شده ) و انسان آن را با آب دهان پاك كند ؟ فرمود : آن را با پاكترين چيزى كه به آن دسترسى داريد پاك كنيد .\r\n4 - حضرت صادق عليه السلام فرمود : رسول خدا ( ص ) فرموده : كلمات قرآن ونام خدا را با پاكترين چيزى كه بدستتان رسد پاك كنيد ، و از سوزاندن قرآن ومحو آن با قلم نهى فرمود .\r\n5 - حضرت موسى بن جعفر عليهما السلام در بارهء آنچه نام خداى عز وجل بر پشت آن نوشته شده فرمود آن را با آب بشوى .\r\nپايان كتاب عشرت ، و با پايان يافتن آن كتاب اصول كافى بپايان رسيد\r\nو شرح وترجمهء فارسى اين مجلد در شب سه شنبه ششم شوال المكرم 1386 بقلم اين بندهء ناچيز سيد هاشم رسولى ( حسينى ) محلاتى در قريهء امامزاده قاسم شميران پايان پذيرفت .\r\n* ( والْحَمْدُ لِلَّه رَبِّ الْعالَمِينَ\r\n","description":"","footnote":"","page_name":" 500 ","page_number":500},
  {"content":"\r\n\r\nاستدراك\r\nدر صفحهء 168 حديثى است كه ملخصش اينست كه خداى عز وجل به حضرت داود عليه السلام وحى فرمود نزد بنده ام برو و به او بگو : تو سه مرتبه مرا معصيت ونافرمانى كردى و من ترا آمرزيدم اگر براى چهارمين بار نافرمانى مرا بكنى ترا نيامرزم . . . تا آخر حديث .\r\nو در شرح وتوضيح حديث در صفحه 169 كلامى از مجلسى ( ره ) نقل كرده ايم كه خلاصه اش اينست كه دانيال چون از پيغمبران بوده و نسبت نافرمانى و معصيت بر انبياء جايز نيست از اين رو عصيان ونافرمانى در اين حديث محمول بر ترك اولى است .\r\nاين خلاصه متن وترجمه است كه در آن دو صفحه چاپ شده وتوضيحى كه در آن وقت از قلم افتاد و ناچار باستدراك آن در اينجا شديم اينست كه طبق آنچه مورّخين نوشته اند ولادت حضرت داود عليه السلام در سال ( 1252 ) قبل از ميلاد مسيح بوده ووفاتش در سال ( 1182 ) بوده كه رويهم هفتاد سال در دنيا زيسته است ، وولادت دانيال پيغمبر صلى الله عليه وآله در سال ( 768 ) قبل از ميلاد مسيح بوده و بنا بر اين ميان وفات حضرت داود عليه السلام وولادت دانيال عليه السلام سيصد و چهارده سال فاصله بوده ، و از اين رو روشن گردد كه آن دانيال زمان حضرت داود غير از دانيال پيغمبر صلى الله عليه وآله بوده وشايد يكى از پادشاهان آن زمان يا ستمكاران يا اشخاص ديگر بوده ، ونيازى بحمل مجلسى عليه الرحمه نباشد .\r\nسپاس خداى سبحان را كه توفيق ترجمه و شرح اين مجلد از كتاب شريف كافى را به اين بندهء بىبضاعت عنايت فرمود ، و بار ديگر يكى از آثار قلمى اين ناچيز در دسترس همگان قرار گرفت .\r\nچيزى كه در اينجا لازم بتذكر است اينكه ترجمه آن هم ترجمهء كتاب حديثى مانند كتاب شريف كافى كار مشكلى است كه بر اهل فن پوشيده نيست ، خصوص اگر مترجم در عين اينكه ميخواهد مطالب متن را با تمام جزئيات و خصوصيات آن در قالب الفاظ فارسى بريزد ، سعى وكوشش در روانى وسليس بودن آن نيز داشته باشد ، كه راستى كار دشوارى است ، و اين بنده تا آنجا كه در خور وقت وحوصله ام بود بتوفيق خداى منان تمام اين جهات را در نظر گرفتم ، واميد است كه مورد پسند خوانندگان ارجمند قرار گيرد وبسيار خورسند ميشوم كه چنانچه باشتباهى برخوردند از مذاكرات سودمند بوسيلهء ناشر محترم و يا با تلفن ( 851467 ) دريغ نفرمايند ، وموجبات امتنان وسپاسگزارى اينجانب را فراهم سازند .\r\nضمنا بايد تذكر دهم كه در شرح وتوضيح احاديث بيشتر از كتاب مرآة العقول مجلسى ( ره ) و گاهى نيز از كتاب وافى فيض ( ره ) استفاده د ، و در برخى جاها از كتابهاى ديگر اقتباس گرديد : وبجز - چند جاى معدود هر جا مطلبى از اين كتابها نقل كرديم با نامبردن مؤلفين محترم مشخص شده .\r\nاز خداى تعالى توفيق هميشگى براى خدمت بدين وزنده كردن آثار سيد المرسلين و ائمه معصومين صلوات الله عليهم اجمعين را درخواست دارم « و آخر دعوانا * ( أَنِ الْحَمْدُ لِلَّه رَبِّ الْعالَمِينَ ) * » .\r\nسيد هاشم رسولى محلاتى 7 محرم الحرام 1387\r\n\r\n","description":"","footnote":"","page_name":" 501 ","page_number":501}
  ]