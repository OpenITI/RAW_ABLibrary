[
  {"content":"\r\nمحمد تقى جعفرى\r\nمنابع فقه\r\nمباحثى دربارهء :\r\nطهارت اهل كتاب\r\nعدم انحصار پرداخت زكات از مواد نه گانه\r\nقاعدهء لا ضرر ولا ضرار\r\nذبائح اهل كتاب\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nشناسنامهء كتاب\r\nنام كتاب : منابع فقه\r\nنويسنده : استاد محمد تقى جعفرى\r\nناشر : انتشارات نور\r\nچاپ : دوم\r\nتيراژ : 5000 جلد\r\nزمان : زمستان 1360\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\n\r\n[ پيشگفتار 
  ]\r\nبسم الله الرّحمن الرّحيم\r\nحمد و ستايش بىپايان مر خداوندى را سزا است كه نوع انسان را از قلمرو طبيعت بيرون آورده شعاع ملكوتى خود را در درون آنها فروزان ساخت ، پيامبرانى را براى نشان دادن هدف نهايى زندگى كه سعادت ابدى و ورود در ايام الله و تشرف به لقاء الله و بهره مند شدن از رضوان الله است در ميان ما برانگيخت . عقل و وجدان را عطا فرمود كه به منزلهء قطبنماى كشتى وجود انسانى در اقيانوس هستى بوده و او را به هدف نهايى رهنمون گردد .\r\nدين مقدس اسلام دو ركن اساسى دارد :\r\nركن اول آن عبارت است از يك عده اصول و عقايد و اخلاقيات عالى انسانى كه بهترين و شايسته ترين بيدار كننده و پرورش دهندهء فطرت پاك انسانى است .\r\nركن دوم احكام و مقرراتى است كه بايستگىها و شايستگىها و مباحات شئون بشرى را چه از نظر مادى و چه از نظر معنوى و خواه از جنبهء فردى و خواه در قلمرو اجتماعى بيان مىكند .\r\nدر اوائل ظهور اسلام تقسيم بندى فوق بعنوان دو يا چند علم جداگانه مطرح نبوده است ، اين انقسام بتدريج و با گسترش جوامع اسلامى نمودار شده ، رفته رفته هر مجموعهء متشكلى از مسائل عنوان علم مخصوصى به خود گرفته است ، مانند كلام يا معارف اسلامى بطور عموم ، علم اخلاق ، و اصول فقه و فقه .\r\nچگونگى سرگذشت علوم اسلامى پيش از ارتباط مسلمين با جوامع ديگر و پس از آن داستان مفصلى است كه احتياج به تأليف مجلداتى دارد ، و گروهى از فضلاى اسلامى و بعضى از مستشرقين در اين باره با تفصيل سخن گفته‌اند با گذشت زمانها عموم فرهنگ اسلامى مخصوصا اصول فقه و فقه كه مورد ابتلاى مستقيم مردم بوده است گسترش و عمق بيشترى پيدا كرده است ، اين گسترش و عمق معلول باز بودن سيستم فرهنگ اسلامى بوده است كه ذاتا محدوديت ندارد .\r\n\r\nفقه\r\nمخصوصا فقه اسلامى در پرتو تشيع جلوهء مخصوصى در تاريخ فقه و حقوق اسلامى داشته است كه از جهات فراوانى همه جانبه تر و دقيقتر از ساير سيستمهاى فقاهى و حقوقى تلقى شده است . بارور شدن فقه تشيع در امتداد قرون و اعصار معلول دو مطلب اساسى است كه ما ذيلا بطور اختصار متذكر مىشويم :\r\n1 - استعداد ذاتى خود فقه است كه ناشى از اتكاء آن به منابع دائم الجريان « كتاب و سنت و اجماع و عقل ، و قواعد كليهء متخذه از آنها با باز شدن راه اجتهاد براى هميشه است اين منابع بدانجهت كه انسان شناخته شده و تفسير شده را موضوع تكليف قرار مىدهد همواره دور از فرسودگى بوده ابديت خود را تضمين مىكند به همين جهت بوده است كه از صدر اول اسلام تا كنون هيچ مسأله اى در بارهء شئون مادى و معنوى بشرى مطرح نشده است مگر اين كه فقه عالم تشيع توانائى پاسخگويى آن را داشته و آن مسأله را بلا تكليف نگذاشته است .\r\nبلى در بعضى از دورانها كه عرضهء فقه به اجتماع بطور محدود صورت گرفته ، ناشى از تقاضاهاى غير طبيعى بوده است كه مربوط به استعداد ذاتى فقه و مقامات مسئول فقاهت نبوده است .\r\nمطلب دوم لياقت و شايستگى مقامات عالى فقاهت نه متفقهين بوده است كه ما آن را تحت عنوان فقيه متذكر مىشويم :\r\n\r\nفقيه\r\nمتصدى اجتهاد در منابع اوليه ( كتاب و سنت و اجماع و عقل ) براى استخراج احكام و تكاليف عملى فقيه ناميده مىشود ، اين احكام و تكاليف شامل همهء بايستگىها و شايستگىها و مباحات شئون بشرى مىباشد ، بدين جهت فقه همواره احتياج به فرا گرفتن علومى داشته است كه با بيان حكم در بارهء موضوعات گوناگون وابستگى دارد . هر كس كه داراى توانائى فوق بوده باشد مجتهد و فقيه ناميده مىشود ، مسلم است كه در امتداد تاريخ اسلامى افراد فراوانى توانسته‌اند اين قدرت را بدست بياورند ، اگر چه بدست آوردن اين توانائى با اختلاف در تتبع و استعداد و قريحهء اشخاص مختلف مىباشد . ولى براى حيازت مقام مرجعيت و فتوا به اضافهء توانائى فوق عدالت و تقوا در درجهء بسيار عالى شرط است ، و مطابق مضمون روايت ذيل كه صحت مضمونش مورد استناد فقهاى عظام است « و اما من الفقهاء من كان صائنا لنفسه مخالفا لهواه مطيعا لأمر مولاه فللعوام ان يقلدوه » آن فقيه مىتواند مقام عالى فتوا و مرجعيت را حيازت كند كه داراى اوصاف مذكوره در روايت فوق بوده باشد ، از لطف خداوندى در هر دوره اى از دورانها جهان تشيع از فقهاى داراى اوصاف مذكوره بهره مند بوده و بدون كوچكترين هوى و هوس وظيفهء الهى خود را انجام داده‌اند .\r\nآثارى علمى و تاريخ زندگانى پر از كوشش و مجاهدات اين رادمردان الهى را مىتوان در كتابهائى از قبيل روضات الجنات و اعيان الشيعة و الذريعه كه مىتوان گفت : تنها به مقدارى از تاريخ زندگى و آثار علمى اين علماى ربانى اشاره مىكنند مطالعه كرد ، شهداء الفضيله مرحوم علامه امينى نيز مىتواند نمونه اى از فداكارىها و خلوص نيت آنان بوده باشد . آن چه كه با اندك مطالعه در روش فقاهى فقهاء مىتوان بدست آورد اينست كه تا كنون هيچ كس نمىتواند سراغ بدهد كه در فلان تاريخ فلان فقيه با علم به خلاف واقع و از روى هوى و هوس فتوائى داده است ، البته شمارهء معصومين معين است و معناى مذهب مخطئه هم اين است كه بعضى از فتاواى فقهاء ممكن است خلاف احكام واقعيه بوده باشد ، اما اين خلاف واقع انحرافى از روش فقاهى واقعى كه هدف و وظيفه فقيه است شمرده نمىشود ، فقيه مسئول كه مقام مرجعيت را حيازت كرده است نمىتواند تمايل شخصى خود را در فتوا دخالت بدهد . اين مسأله تا كنون مورد يقين همهء فقها و جوامع اسلامى بوده است .\r\nكتاب منابع فقه . مجموعهء دروسى است كه در انجمن اسلامى مهندسين در بارهء چند مسأله مطرح شده است اين بررسىها نه به عنوان فتوا و نه بعنوان آخرين حد بحث در مسائل مزبوره مىباشد ، بلكه چنان كه هدف آقايان فضلاى مهندسين بوده است مباحث كتاب بعنوان روشن شدن اجمالى منابعى است كه در بارهء مسائل مزبوره وجود دارد ، و اما مباحث نهايى كه بيشتر و از نظر كيفيت فنىتر بوده باشد در كتب اختصاصى كه مآخذ عالم فقاهت است مورد بهره بردارى قرار مىگيرد .\r\nفائده اين گونه بررسىهاى فقاهى اينست كه ابهام انگيز بودن مسائلى را كه امروزه با دگرگون شدن روابط اجتماعات و بروز رويدادهاى گوناگون از نظر فقه اسلام جلوه گر مىشود بر طرف مىكند .\r\nتوسعه و تعليم قلمرو فقه كه خود استعداد ذاتى فقه نشان مىدهد يك وظيفهء لازم براى دانشپژوهانى است كه مىتوانند از عهده اين كار برآيند چنين افرادى در جامعهء اسلامى كه نيستند و هم اكنون در حوزه هاى علمى نجف و قم و مشهد مقدس اين گونه بررسىها رايج شده و اميدواريم گامهاى مؤثرى در اين راه برداشته شود .\r\nمحمد تقى جعفرى\r\n\r\nمنابع فقه\r\nطهارت اهل كتاب ظروف زكات قاعدهء لا ضرر و لا ضرار ذبائح اهل كتاب\r\n\r\n[ طهارت اهل كتاب 
  ]\r\n\r\nمقدمه\r\nبسم الله الرّحمن الرّحيم در فقه اسلامى ، اصل اولى ، در موضوعات ، از دو جهت طهارت است :\r\nطهارت از نظر حكم اولى .\r\nطهارت از نظر موضوع خارجى .\r\nمعناى طهارت از نظر حكم اولى اينست كه اگر فقيه از نظر ادله و مدارك نتوانست حكم موضوعى را از جنبهء طهارت و نجاست بفهمد ، مدارك قاطعانه مىگويند موضوع مفروض محكوم به طهارت است ، اين مدارك بطور عمده بر دو نوع است :\r\nنوع اول ادله ايست كه بطور مستقيم به طهارت اشياء حاكم است مانند « كل شىء طاهر حتى تعلم انه قذر . » ( هر شيئى پاك است مگر اين كه بدانى كه پليد است ) از اين گونه مدارك\r\n","description":"","footnote":"","page_name":" 1 ","page_number":3},
  {"content":"\r\nدر اخبار فراوان مشاهده مىشود .\r\nنوع دوم ادله ايست كه بطور غير مستقيم طهارت اشياء را اثبات مىكند . اين نوع ادله ، از جمله مدارك فراوانى است كه در بارهء عدم ممنوعيت تصرف در اشياء وجود دارد ، از قبيل « كل شىء مطلق حتى يرد فيه نهى » ( هر چيز از حكم ممنوعيت آزاد و رها است مگر اين كه در بارهء آن نهى وارد شود ) و آيهء شريفهء * ( هُوَ الَّذِي خَلَقَ لَكُمْ ما فِي الأَرْضِ جَمِيعاً ) * البقرة آيهء 29 .\r\n\r\nطهارت از نظر موضوعى\r\nهمچنين ادلهء كافى در فقه اسلامى وجود دارد كه مىگويد :\r\nموضوعاتى كه احكام آنها از نظر قانونى معين شده ولى به جهت عوارض طبيعى و انسانى مورد شك قرار گرفته باشد ، محكوم به طهارت است .\r\nنتيجهء بررسى مقدمه اينست كه اگر فقيه ، از نظر رسيدگى در بارهء ادله ، نتواند به يكى از طهارت يا نجاست اهل كتاب يا هر موضوع ديگر حكم كند ، با نظر به ادلهء مزبوره در فوق ، بايستى حكم به طهارت آنها كند . در اين اصل ، فقهاى سنت نيز با اماميه موافقت دارند .\r\n","description":"","footnote":"","page_name":" 2 ","page_number":4},
  {"content":"\r\n\r\nبحث اول مسألهء طهارت اهل كتاب از نظر قرآن مجيد\r\nدر قرآن مجيد ، در هيچ مورد كلمهء نجس ( با كسر جيم ) استعمال نشده است ، آن چه مشاهده مىشود سه مفهوم [ رجس و نجس ( با فتح جيم ) و خبيث 
  ] مىباشد كه در بارهء پاره اى از موضوعات به كار برده شده است .\r\nكلمهء رجس در ده مورد از قرآن ديده مىشود :\r\nشراب و قمار و انصاب و ازلام . مائده : 90 كسانى كه ايمان نياورده‌اند ( عدم ايمان ) . انعام :\r\n125 - اعراف : 71 - توبه : 95 و 125 ميته و خون ريخته شده و گوشت خوك . انعام : 145 حماقت و بىفكرى ( تعقل نداشتن ) . يونس : 100 بتها و شهادت زور يا لهو . حج : 30 پليدى بطور مطلق . احزاب : 33 بيمارى روانى . توبه : 125\r\n","description":"","footnote":"","page_name":" 3 ","page_number":5},
  {"content":"\r\nاما نجس ( با فتح جيم ) فقط در يك مورد از قرآن وارد شده است :\r\n* ( إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا ) * ( مشركين گروه پليدى هستند ، از سال آينده به مسجد حرام داخل نشوند ) توبه : 28 كلمهء خبيث در 11 آيه وارد شده است :\r\nپليدى بطور مطلق . اعراف : 58 ، بقرة : 267 ، مائدة :\r\n100 ، انفال : 37 ، ابراهيم : 26 ، اعراف : 57 و 157 عدم ايمان . آل عمران : 179 ، نور : 26 كار زشت ( لواط ) . انبياء : 74 تصرف بدون استحقاق در اموال . نساء : 2 در هيچ يك از آياتى كه كلمهء « رجس و خبيث » وارد شده است به معناى پليدى جسمانى ( نجاست ) كه مشمول احكام مخصوصى ، از نظر لزوم پاك كردن با يكى از مطهرات ده گانه ( آب و آفتاب . . و غيره ) باشد ، ديده نمىشود .\r\nآن چه كه از تمام آيات مزبوره استفاده مىشود اينست كه دين مقدس اسلام ، هر گونه پليدى را تقبيح و اجتناب از\r\n","description":"","footnote":"","page_name":" 4 ","page_number":6},
  {"content":"\r\nآن را نشانهء اعتقاد و گرايش به اسلام معرفى كرده است « 1 » . و اين موضوع با نظر به دليل عقل ( كه مدرك ديگرى براى فقه اسلامى است ) و همچنين سنت و اجماع بطور اجمال ، شايد يكى از ضروريات بوده باشد .\r\n\r\nدر صورتى كه مسألهء اهل كتاب و ساير گروههاى غير مسلمان اينست كه آيا آنان طورى پليد ( آلوده به قذارت ) هستند كه در صورت تماس با بدنهايشان و هر چه با بدنهاى آنان تماس پيدا كرده است و داراى رطوبت مىباشد ، بايستى شستشو كرد و آن را بر طرف ساخت ؟ چنان كه گفتيم : از آيات مربوط به « رجس و خبيث » نمىتوان اين حكم را استفاده كرد .\r\nبنا بر اين فقط آيه اى مىتواند مورد بحث در بارهء نجاست كفار قرار بگيرد كه كلمهء « نجس » در آن ذكر شده است .\r\n","description":"","footnote":"\r\n« 1 » البته اين يك قانون عمومى است كه اسلام با هر گونه پليدى مبارزه مىكند ، ولى در همين قانون هم ، هماهنگى دو قسم تكليف حقوقى و اخلاقى كاملا مشاهده مىگردد ، بدين بيان اگر پليدى موجب ضرر جسمانى يا روحى فرد يا اجتماع بوده باشد ممنوعيت از آن پليدى ، حقوقى الزامى خواهد بود و اگر تا حدود ضرر جسمانى يا روحى نرسد ولى باز عنوان پليدى را دارا بوده باشد ، ممنوعيت اخلاقى خواهد بود .\r\n","page_name":" 5 ","page_number":7},
  {"content":"\r\nاين آيه چنين است * ( إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا . ) * توبه : 26 چند مسأله را در بارهء اين آيه متذكر مىشويم :\r\n\r\nمعناى نجس ( با فتح جيم )\r\nآن چه كه از مدارك لغت عربى احساس مىشود اينست كه مادهء مزبور با سكون جيم و با كسره و فتحهء آن به معناى پليدى است . ابن منظور در كتاب « لسان العرب » مادهء نجس مىگويد : « پليد و قذر هر چيز را اعم از انسان و غير انسان نجس مىگويند » اگر آن معناى اصطلاحى فقهى كه براى كلمهء نجس در نظر گرفته مىشود ، در صدر اول اسلام يعنى در زمان نزول آيهء مزبور وجود داشت ، چاره اى نبود كه از كلمهء نجس مطابق همان اصطلاح استفاده نمود و مشركين را محكوم به نجاست اصطلاحى بنماييم . ولى هيچ گونه جاى ترديد نيست كه اصطلاح مزبور پس از ورود احكام مشروح نجس و عمل پيشوايان اسلامى در بارهء آن تثبيت شده است .\r\nمحقق همدانى هم اين حقيقت را متذكر مىشود كه\r\n","description":"","footnote":"","page_name":" 6 ","page_number":8},
  {"content":"\r\n« كلمهء نجس در زمان نزول آيه به معناى اصطلاحى فقهى دورانهاى بعدى نبوده است . و كلمهء نجس در آيهء مزبور مانند كلمهء « رجس » در آيات ديگر است ( كه براى قمار و بىايمانى و بيمارى قلبى و عذاب ) استعمال شده است . » « 1 » نتيجهء بحث اول اينست كه نه تنها اهل كتاب از نظر قرآن نجس نيستند بلكه دليل صريحى بر نجاست مشركين هم در قرآن وجود ندارد .\r\nفخر رازى از زمخشرى نقل مىكند كه او گفته است :\r\n« ابن عباس اين نظريه را داشت كه اجسام مشركين مانند سگ و خوك نجس است . » « 2 » سپس خود فخر رازى نيز مىگويد : « ظاهر قرآن دلالت به نجاست مشركين دارد . » « 3 » فخر رازى در استدلال به آيه در نظر نگرفته است كه اصطلاح فقهى نجاست از دورانهاى بعد از نزول آيه شروع شده است ، از ابن عباس هم مدرك نظريهء مزبور نقل نشده است .\r\nگروهى از فقهاى اماميه ، در حكم به نجاست مشركين\r\n\r\n","description":"","footnote":"\r\n« 1 » لسان العرب ابن منظور - مادهء رجس .\r\n« 2 » التفسير الكبير ج 16 ، ص 24 ، تفسير سورهء التوبه\r\n« 3 » التفسير الكبير ج 16 ، ص 24 ، تفسير سورهء التوبه\r\n","page_name":" 7 ","page_number":9},
  {"content":"\r\nبه آيهء مزبور استدلال نكرده‌اند ، بلكه در اين باره به اجماعاتى استناد شده است . و اما اگر اندك تتبعى در كلمات فقهاء صورت بگيرد خواهيم ديد كه اين اجماعات مستند به همان آيهء 28 از سورهء توبه مىباشد ، يا حد اقل احتمال اين كه مستند فقهاء در نجاست مشركين آيهء مزبور بوده باشد كافى است كه اجماع از حجيت قانونى ساقط شود ، ولى اگر اجماعات متعددى را كه از فقها نقل شده در نظر بگيريم براى نجاست مشركين مىتواند مدركيت داشته باشد . به اضافهء اين كه گروه زيادى از فقهاى عامه هم از آيه براى عدم طهارت مشركين استفاده كرده‌اند .\r\nآيهء * ( إِنَّمَا الْمُشْرِكُونَ نَجَسٌ . . ) * شامل اهل كتاب نيست ) *\r\nاگر فرض كنيم كه آيهء * ( إِنَّمَا الْمُشْرِكُونَ نَجَسٌ . . ) * دلالت قطعى بر نجاست مشركين دارد ، دلالتى بر نجاست اهل كتاب ندارد ، اين مدعا مىتواند با سه دليل ثابت شود :\r\n1 - در قرآن مجيد اهل كتاب ( يهود و نصارى و مجوس ) در مقابل مشركين قرار داده شده است از آن جمله :\r\nالف - * ( ما يَوَدُّ الَّذِينَ كَفَرُوا مِنْ أَهْلِ الْكِتابِ وَلَا - الْمُشْرِكِينَ أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ . . ) *\r\n","description":"","footnote":"","page_name":" 8 ","page_number":10},
  {"content":"\r\nبقرة : 105 ب - * ( لَمْ يَكُنِ الَّذِينَ كَفَرُوا مِنْ أَهْلِ الْكِتابِ وَالْمُشْرِكِينَ مُنْفَكِّينَ حَتَّى تَأْتِيَهُمُ الْبَيِّنَةُ . ) * البيّنة : 1 ج - * ( إِنَّ الَّذِينَ كَفَرُوا مِنْ أَهْلِ الْكِتابِ وَالْمُشْرِكِينَ فِي نارِ جَهَنَّمَ خالِدِينَ فِيها . ) * البينة : 6 د - * ( وَلَتَسْمَعُنَّ مِنَ الَّذِينَ أُوتُوا الْكِتابَ مِنْ قَبْلِكُمْ وَمِنَ الَّذِينَ أَشْرَكُوا أَذىً كَثِيراً . ) * آل عمران : 186 ه - * ( إِنَّ الَّذِينَ آمَنُوا وَالَّذِينَ هادُوا وَالصَّابِئِينَ وَالنَّصارى وَالْمَجُوسَ وَالَّذِينَ أَشْرَكُوا إِنَّ الله يَفْصِلُ بَيْنَهُمْ يَوْمَ الْقِيامَةِ . ) * الحج : 17 و - * ( لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ وَالَّذِينَ أَشْرَكُوا . ) * مائدة : 82 2 - آيات زيادى در قرآن مجيد ، خداشناسى و گرايش اهل كتاب را به خدا تذكر مىدهد ، از آن جمله :\r\nالف - * ( وَإِنَّ مِنْهُمْ ) * ( از اهل كتاب ) * ( لَفَرِيقاً يَلْوُونَ أَلْسِنَتَهُمْ بِالْكِتابِ لِتَحْسَبُوه مِنَ الْكِتابِ وَما هُوَ مِنَ الْكِتابِ وَيَقُولُونَ هُوَ مِنْ عِنْدِ الله وَما هُوَ مِنْ عِنْدِ الله . ) * آل عمران : 78\r\n","description":"","footnote":"","page_name":" 9 ","page_number":11},
  {"content":"\r\nب - * ( لَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ الله آناءَ اللَّيْلِ وَهُمْ يَسْجُدُونَ . ) * « 1 » آل عمران : 113 ج - * ( وَلَوْ آمَنَ أَهْلُ الْكِتابِ لَكانَ خَيْراً لَهُمْ مِنْهُمُ الْمُؤْمِنُونَ وَأَكْثَرُهُمُ الْفاسِقُونَ . ) * « 2 » آل عمران : 110 د - * ( وَالَّذِينَ يُمَسِّكُونَ بِالْكِتابِ وَأَقامُوا الصَّلاةَ إِنَّا لا نُضِيعُ أَجْرَ الْمُصْلِحِينَ . ) * اعراف : 170\r\n\r\n3 - روش پيغمبر اسلام با اهل كتاب .\r\nاز تاريخ و مدارك اوليهء فقه اسلامى ، ثابت مىشود كه پيغمبر اسلام از مشركين غير از دو امر را قبول ننموده است : اسلام يا جنگ .\r\nدر صورتى كه اهل كتاب ميان سه چيز مخير بوده‌اند : اسلام ، يا پرداخت ماليات و همزيستى با مسلمانان ، و يا جنگ . از آن طرف ، هنگامى كه اهل كتاب به قراردادهاى همزيستى عمل مىكردند و در جامعهء اسلامى اخلالگرى نداشتند كليساها و معابدشان محترم بود ، در صورتى كه بتها و بتخانه ها از نظر اسلام بهر شكل كه بود محكوم به فنا و نابودى بوده است .\r\n\r\n","description":"","footnote":"\r\n« 1 » اين دو آيه بايستى براى اثبات مدعا مورد تأمل قرار بگيرد .\r\n« 2 » اين دو آيه بايستى براى اثبات مدعا مورد تأمل قرار بگيرد .\r\n","page_name":" 10 ","page_number":12},
  {"content":"\r\n\r\nتفسير بعضى از آيات كه دلالت بر مشرك بودن اهل كتاب مىكند\r\nبعضى از آيات ، در بارهء اهل كتاب ، كلمهء مشرك را به كار برده است مانند :\r\n* ( اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ الله وَالْمَسِيحَ ابْنَ مَرْيَمَ وَما أُمِرُوا إِلَّا لِيَعْبُدُوا إِلهاً واحِداً لا إِله إِلَّا هُوَ سُبْحانَه عَمَّا يُشْرِكُونَ . ) * توبه : 31 * ( لَقَدْ كَفَرَ الَّذِينَ قالُوا إِنَّ الله ثالِثُ ثَلاثَةٍ وَما مِنْ إِله إِلَّا إِله واحِدٌ ) * . المائدة : 73 از اين گونه آيات كه مشرك بودن اهل كتاب از آنها استفاده مىشود ، نمىتواند دليلى بر شرك اصطلاحى در قلمرو ملل و نحل كه عبارت است از بت پرستى يا آفتاب پرستى و غيره بوده باشد .\r\nزيرا أولا شرك يك معناى عمومى است كه حتى به كسانى كه در عبادتشان خودنمائى و ريا مىكنند نيز شامل مىشود ، چنان كه در روايات زيادى كلمهء شرك براى ريا كنندگان به كار برده شده است . كلمهء شرك مانند كلمهء كفر است ، چنان كه كفر يك مفهوم عمومى است كه به هر گونه پوشانيدن حق و حقيقت اطلاق مىشود ، شرك نيز يك معناى عمومى دارد و در\r\n","description":"","footnote":"","page_name":" 11 ","page_number":13},
  {"content":"\r\nمواردى صدق مىكند كه زمينهء اصلى خداشناسى و خدا پرستى است ولى از آن جهت كه موضوع ديگرى ، كوچكترين دخالتى در توجه روحى انسان به خدا پيدا كرده مشمول شرك شده است .\r\nاگر در عبادت خداوند يكتا كوچكترين هواى نفسانى دخالت كند شرك اطلاق مىگردد . در دو آيهء ذيل :\r\n1 - * ( أَ رَأَيْتَ مَنِ اتَّخَذَ إِلهَه هَواه أَ فَأَنْتَ تَكُونُ عَلَيْه وَكِيلًا . ) * الفرقان : 43 2 - * ( أَ فَرَأَيْتَ مَنِ اتَّخَذَ إِلهَه هَواه وَأَضَلَّه الله عَلى عِلْمٍ . ) * الجاثية : 23 ملاحظه مىشود كه از هواى نفسانى خدا تعبير شده است ، در صورتى كه ميلياردها خداشناس و خداپرست در هوى و هوسهاى نفسانى غوطه ورند و مشرك اصطلاحى هم به هيچ وجه بدانان اطلاق نمىگردد .\r\nبنا بر اين آياتى كه كلمهء شرك و مشرك را به اهل كتاب نسبت داده است به منظور شرك و مشرك اصطلاحى نخواهد بود . روشنترين دليل اين مدعا همان آيات قرآنى فراوانى است كه مشركين اصطلاحى ( بت پرستان ) را در مقابل اهل كتاب قرار داده است ، چنان كه بيان نموديم .\r\n","description":"","footnote":"","page_name":" 12 ","page_number":14},
  {"content":"\r\n\r\nجملات اولى انجيل يوحنا و توحيد\r\nدر اول انجيل يوحنا اين جمله موجود است كه :\r\n« ابتدا كلمه بود و كلمه نزد خدا بود و كلمه خدا بود . » سپس در جملهء 14 چنين است كه آن كلمه در ميان ما ظاهر و مجسم شد و ما آن را با عظمتى كه داشت ديديم . » در بارهء اين جملات و شبيه بدانها ، علماى مسيحيت و دانشمندان اسلامى و ديگران مطالب زيادى گفته‌اند و مىتوان گفت : تفسير جملات مزبوره و مسألهء اقانيم سه گانه ( اب و ابن و روح القدس ) در نوشتجات بعضى از مسيحيان مستلزم شرك به خداست . ولى تفسير جملات مزبوره و اقانيم سه گانه ، در نظر تمام مسيحيان يكنواخت نمىباشد . مثلا گروهى احتمال مىدهند كه مقصود از اقانيم سه گانه مظاهر خداوندى بوده باشد ، و مقصود از اين كه كلمه نزد خدا بود اينست كه نور حضرت عيسى ( ع ) پيش از آغاز زمان مانند ساير پيامبران در مقام قرب الهى وجود داشته است ، و اين كه كلمه خدا بود ،\r\n","description":"","footnote":"","page_name":" 13 ","page_number":15},
  {"content":"\r\nهمان اصطلاح « إله » است كه به مطلق موجود مقدس گفته مىشود و در حال جمع مىگويند : « خدايان » بهر حال اگر چه ، حل جملهء مزبور بسيار دشوار است ، ولى چيزى كه هست اينست با اعتراف مسيحيان بدين كه جملهء مزبور گفتهء خود عيسى نيست بلكه يوحنا يا ديگرى آن را گفته است مىتوانند خود را از شرك اصطلاحى تبرئه كنند .\r\nوانگهى ، با يك تتبع كافى در اقوال علماى مسيحيت ، مخصوصا دانشمندان بزرگشان ، اين مسأله براى ما روشن مىشود كه آنان حقيقة موحد بوده اعتنائى به جملهء مزبور ننموده‌اند .\r\nدكارت ، لايبنيتز ، هوگو ، داستايوسكى ، تولستوى ، و صدها امثال اين دانشمندان اهل توحيد بوده شريك خدا قرار دادن عيسى در نظرشان خرافىترين مطلب بوده است .\r\nو همچنين تا آنجا كه با مردم معمولى آنان تماس مىگيريم ، خداى واحد را مورد توجه و پرستش قرار داده‌اند .\r\nبنا بر اين مىتوان گفت :\r\nاگر در فرقه هاى مسيحيت اشخاصى را ببينيم كه واقعا شرك مىورزند و به لوازم شرك معتقدند ، در صورتى كه مشركين را نجس بدانيم آنها هم محكوم به نجاست خواهند بود ، و اگر\r\n","description":"","footnote":"","page_name":" 14 ","page_number":16},
  {"content":"\r\nديديم جملاتى را مىگويند كه كشف از تقليدشان از گذشته ها نموده ولى هر گز به لوازم آنها معتقد نيستند ، نمىتوانيم آنها را مشرك بدانيم .\r\nما در فرق اسلامى با همين وضع نيز روبرو هستيم ، مثلا گروه وحدت وجودىها ، جبريّون ، مجسّمه ، مشبهه . اينان مطالبى را به عنوان اصول مكتب خويش به زبان مىآورند ، ولى چنين نيست كه همهء آنان بدانچه مىگويند واقعا عقيده مند بوده و به لوازم گفته هاى خويش ، ملتزم بوده باشند . شعرا گاهى مطالبى در بارهء پيشوايان دين مىگويند كه زنندگى آنها از اقانيم سه گانه و جملهء اول انجيل يوحنا بيشتر مىباشد ، ولى اگر دقت كنيم خواهيم ديد اينان فقط يك فعاليت ذوقى انجام مىدهند و باصطلاح شعرى مىگويند و به لوازم گفته هاى خود معتقد نيستند در بارهء مفوّضه ، فقهاء حكم به طهارتشان داده آنان را مشرك نمىدانند با اين كه اخبار زيادى آنان را مشرك و كافر معرفى مىكند . « 1 »\r\n\r\n","description":"","footnote":"\r\n« 1 » مفتاح الكرامة - ج 1 ، 142 و 143 سيد - جواد عاملى\r\n","page_name":" 15 ","page_number":17},
  {"content":"\r\n\r\nبحث دوم مسألهء طهارت اهل كتاب از نظر فقهاء\r\nتا دورانهاى اخير ، اكثريت فقهاى اماميه اهل كتاب را مانند مشركين غير طاهر دانسته وجوب و اجتناب از آنان را واجب دانسته‌اند . ولى افراد مهمى هم به طهارتشان فتوا داده‌اند از قبيل :\r\nشيخ مفيد در رسالهء « العزية » « 1 » ابن عقيل ، اسكافى و ابن الجنيد و عمانى و شيخ طوسى در كتاب نهايه « 2 » « از قدما » .\r\nمحقق اردبيلى ، صاحب مدارك ، صاحب مفاتيح و گروهى از متأخرين . « 3 » اخيرا فقيه مشهور آقا سيد محسن حكيم كه يكى از مراجع معاصر اماميه است نيز به طهارت اهل كتاب فتوا\r\n\r\n","description":"","footnote":"\r\n« 1 » مفتاح الكرامة - ج 1 ، 142 و 143 سيد جواد عاملى\r\n« 2 » مصباح الفقيه - الطهارة 557 - محقق همدانى\r\n« 3 » مصباح الفقيه - الطهارة 557 - محقق همدانى\r\n","page_name":" 16 ","page_number":18},
  {"content":"\r\nداده است .\r\nاما فقهاى اهل سنت مىتوان گفت : طهارت اهل كتاب تقريبا مورد اتفاق آنان است .\r\nاختلاف فوق ناشى از رواياتى است كه در بارهء معاشرت با اهل كتاب و خوردن و آشاميدن و پوشيدن لباس آنان وارد شده است .\r\nما آن روايات را كه در نزد فقهاى اماميه براى هر دو طرف وسيلهء استدلال بوده است بيان مىكنيم و سپس استنتاج نهايى را متذكر مىگرديم :\r\n\r\nرواياتى كه به نجاست اهل كتاب استدلال شده است\r\n1 - روايت صحيح از محمد بن مسلم از يكى از دو امام ( حضرت باقر و حضرت صادق ) پرسيدم : مردى با شخص مجوسى مصافحه مىكند ( دست مىدهد ) ( حكمش چيست ؟ ) فرمود :\r\nدستش را بشويد و وضوء را تجديد نكند . « 1 » 2 - نظير همين مضمون از ابو بصير است كه مىگويد از حضرت باقر ( ع ) در بارهء مصافحهء يهودى و نصرانى پرسيدم ، فرمود : از پشت لباس جائز است و اما اگر دستش با دستت مصافحه\r\n\r\n","description":"","footnote":"\r\n« 1 » مدرك مزبور ص 558\r\n","page_name":" 17 ","page_number":19},
  {"content":"\r\nكند دستت را بشوى « 1 » . » اين دو روايت كه از مهمترين مدارك گروه مخالف با طهارت اهل كتاب است در نفى طهارت ذاتى صريح نيست زيرا عدم اجتناب آنان از نجاسات عرضى مانند بول و خون و ميته و سگ و خوك مورد ترديد نبوده است ، و با نظر بدين كه در آن دوران ، امر نظافت اصلا قابل توجه نبوده است مىتوان احتمال قوى داد كه اين ممنوعيت از مصافحه به جهت عدم اجتناب اهل كتاب از نجاستها بوده است .\r\n3 - روايتى است از على بن جعفر مىگويد : از برادرم موسى بن جعفر ( ع ) پرسيدم : نصرانى با مسلمان در يك حمام شستشو مىكند ، ( حكمش چيست ؟ ) فرمود : اگر بداند كه نصرانى است در آن آب حمام شستشو نكند ، مگر اين كه نصرانى در يك حوض بطور انفرادى مشغول شستشو بوده باشد ، مسلمان بايد آن حوض را بشويد ، سپس خود در آن حوض شستشو نمايد .\r\nمىگويد : پرسيدم از يهودى و نصرانى كه دست خود را در آب داخل مىكنند آيا مىتوان از آن آب براى نماز وضو گرفت ؟\r\nفرمود ، نه ، مگر اين كه اضطرار داشته باشد . » « 2 »\r\n\r\n","description":"","footnote":"\r\n« 1 » مصباح الفقيه ص 558\r\n« 2 » مصباح الفقيه ص 558\r\n","page_name":" 18 ","page_number":20},
  {"content":"\r\nجملهء اخير اين روايت كاملا ابهام دارد ، زيرا اگر آب با داخل شدن دست يهودى و نصرانى نجس شود كدامين اضطرار مىتواند حكم نجاست را مرتفع كند ، اگر چنين آب واقعا نجس مىگشت مىبايست دستور به تيمم داده شود اما در اول روايت كه مىگويد : نصرانى در حمام شستشو مىكند ، معلوم نيست كه اين حمام چيست ؟ آيا فقط محل بزرگى براى آب بوده است مانند خزينه هاى بزرگ ؟ با اين فرض ، چون آب از كر بيشتر مىباشد با دخول عين نجس متنجس بودن بدن يهودى و نصرانى با نجاسات عرضيه از شستشو در حمام منع شده است .\r\n4 - و روايت ديگرى نيز از على بن جعفر بدين مضمون است كه : خوابيدن در رختخواب يهودى و نصرانى جايز است ولى در لباس آنان نماز گزاردن جايز نيست و مسلمان نبايد با مجوسى در يك ظرف غذا بخورد و در مسجد و فرش ( يا رختخواب ) خود مجوسى را نمىنشاند و با او مصافحه نمىكند ،\r\n","description":"","footnote":"","page_name":" 19 ","page_number":21},
  {"content":"\r\nو على بن جعفر مىگويد : از برادرم پرسيدم مردى از بازار ، لباسى براى پوشيدن خريده است و نمىداند اين لباس چه گروهى است آيا مىتواند در آن نماز بخواند ؟ فرمود اگر از مسلمان خريده است با آن لباس نماز بخواند و اگر از نصرانى خريده است بدون شستن در آن نماز نگزارد .\r\nاين روايت داراى مفادى است كه از نظر ساير احكام فقهى صحيح نيست ، زيرا جملهء اولى مىگويد نماز گزاردن در لباس آنان جايز نيست حتى در موردى كه يهودى و نصرانى لباس را بخرند و مدتى بدون اين كه به پوشند نگاهدارى كنند يا به پوشند ولى با رطوبت به بدنشان تماس نداشته باشد مطابق جملهء مزبوره بايستى نماز گزاردن در آن جايز نباشد ، در صورتى كه هيچ مانعى براى نماز در اين گونه لباس وجود ندارد .\r\nاما جملهء بعدى كه مىگويد مسلمان بايد در مسجد و رختخواب خود ، مجوسى را راه ندهد باز از نظر فقهى صحيح نيست ، زيرا داخل نشدن مجوسى در مسجد نه از جهت نجاست ظاهرى است بلكه به جهت پليدى بوده است كه اهانت شمرده مىشد ، زيرا آنان احترام مسجد را لازم نمىدانستند و نشستن يا خوابيدن در رختخواب در صورتى كه از بدن مجوسى رطوبتى\r\n","description":"","footnote":"","page_name":" 20 ","page_number":22},
  {"content":"\r\nيا سائر نجاسات عرضى با رختخواب تماس نگرفته باشد ، چه محظور شرعى دارد .\r\nمضمون اين روايت و امثال آن ، چنان كه بعد از اين خواهيم گفت ، يك حكم اجتماعى و سياسى است كه در آن دورانها ، و همچنين در دورانهاى معاصر ، جريان داشته است و آن اينست كه مطابق آيات قرآن مجيد ، اهل كتاب و ساير گروه هاى غير مسلمان با الفت و انسى كه با مسلمانان مىگرفتند منظورشان تخريب ايدهء مسلمين بوده است لذا پيشوايان اسلام از اين گونه مؤانست و الفتها جلوگيرى مىكردند .\r\nسه روايت ديگر هم تقريبا مطابق همين مضامين وسيلهء استدلال به نجاست اهل كتاب مىباشد .\r\nما مىتوانيم دو دليل در نظر بگيريم كه اين روايت را از قابليت استدلال براى نجاست اهل كتاب ساقط مىنمايد :\r\nدليل اول - چه علتى داشته است كه در روايات مزبوره صراحتى در بارهء نجاست ذاتى اهل كتاب ديده نمىشود ؟ با اين كه مسألهء مزبوره فوق العاده با اهميت بوده است كه آيا لزوم اجتناب از اهل كتاب به جهت نجاست ذاتى آنها است يا عرضى ؟\r\n","description":"","footnote":"","page_name":" 21 ","page_number":23},
  {"content":"\r\nاز اين معنى مىتوان استفاده كرد كه : مسألهء نجاست ذاتى آنها مصطلح فقهى ، منظور پيشوايان ما نبوده است . ممكن است گفته شود : پيشوايان احكام نجاست را گوشزد مىكردند ، مانند اين كه در آبى كه يهود يا نصرانى دست برده است نمىتوان دست داخل كرد ، يا اگر دستت را در آن آب داخل كردى آن را بشوى .\r\nپاسخ اين توهم اينست كه اكتفاء به احكام نجاست در سائر موارد كه داراى يك جهت بوده است دور از منطق نيست ، و اما در مورد بحث ما كه نجاست داراى دو عنوان ذاتى و عرضى است اكتفاء به حكم ، دور از قواعد قانونگذارى عقلائى است ، زيرا مكلفين نخواهند دانست كه لزوم شستن دست براى نجاست ذاتى است يا عرضى .\r\nدليل دوم - چون اهل كتاب و ساير فرق غير اسلامى از نجاسات معينه در شرع اسلامى اجتناب نمىكردند ، لذا هيچ دليل اطمينان آورى وجود ندارد كه اثبات كند منظور اين روايات نجاسات عرضى نبوده است و به همين جهت است كه محقق بزرگ ، حاج آقا رضا همدانى مىگويد :\r\n« اين روايات هيچ گونه تلازمى با نجاست ذاتى اهل\r\n","description":"","footnote":"","page_name":" 22 ","page_number":24},
  {"content":"\r\nكتاب ندارد نه عقلا و نه عرفا و نه شرعا « 1 » » . بايد در نظر داشت كه محقق همدانى ، در درك روايت و ذوق فهم حديث ، در ميان فقهاى اماميه كم نظير بوده است .\r\n\r\nرواياتى كه به طهارت اهل كتاب دلالت دارد\r\nرواياتى كه دلالت بر طهارت اهل كتاب دارد فراوان است و در اصطلاح فنى ، رواياتى كه بدين حد از فراوانى برسد « مستفيضه » ناميده مىشود ، از آن جمله :\r\n1 - روايت صحيح از اسماعيل بن جابر مىگويد :\r\nاز امام صادق ( ع ) پرسيدم در بارهء طعام اهل كتاب چه دستور مىدهيد ؟ فرمود : مخور ، پس از لحظاتى سكوت فرمود :\r\nاين كه گفتم : مخور ، مقصودم اين نيست كه طعام اهل كتاب حرام است ، بلكه بدان جهت اجتناب كن كه ظرفهاى غذا خورى آنها با شراب و گوشت خوك آلوده مىشود . « 2 » هيچ يك از رواياتى كه به نجاست اهل كتاب استدلال شده بود به صراحت اين روايت نيست كه طهارت اهل كتاب را اثبات مىكند ، به اضافهء اين كه هر گونه ابهام را از آن روايات\r\n\r\n","description":"","footnote":"\r\n« 1 » مصباح الفقيه ص 559\r\n« 2 » مدرك مزبور ص 560\r\n","page_name":" 23 ","page_number":25},
  {"content":"\r\nبر طرف مىكند و آشكار مىسازد كه اجتناب از اهل كتاب به جهت آلودگى آنان به نجاسات عرضى مىباشد .\r\n2 - روايت صحيح از عيص بن قاسم مىگويد : از حضرت صادق ( ع ) در بارهء خوردن با يهودى و نصرانى سؤال كردم فرمود اگر از طعام تو بوده باشد جائز است ، و از خوردن با مجوس سؤال كردم ، فرمود : اگر شستشو كند جائز است . « 1 » 3 - روايت صحيح از ابراهيم بن ابى محمود مىگويد :\r\nبه حضرت على بن موسى الرضا ( ع ) عرض كردم شما خدمتگزار نصرانيه اى داريد و مىدانيد كه نصرانى است و شستشو و غسل جنابت نمىكند ، ( حكمش چيست ؟ ) فرمود : « مانعى نيست زيرا دستهايش را مىشويد . » « 2 » 4 - روايت صحيح ابراهيم از على بن موسى الرضا ( ع ) عرض كردم حكم كار خياط و لباس شوى يهودى يا نصرانى با اين كه مىدانيم بول مىكند و شستشو نمىكند چيست ؟ فرمود :\r\n« مانعى نيست . » « 3 » از اين روايت اين مطلب هم ضمنا روشن مىشود كه حتى\r\n\r\n","description":"","footnote":"\r\n« 1 » وسائل الشيعه . جزء دوم از مجلد اول ص 1077 چاپ تهران\r\n« 2 » وسائل الشيعه . جزء دوم از مجلد اول ص 1077 چاپ تهران\r\n« 3 » حدايق تأليف بحرانى جلد اول - ص 458 ( كتاب طهارت )\r\n","page_name":" 24 ","page_number":26},
  {"content":"\r\nدر ذهن سؤال كننده هم عنوان نجاست عرضى مطرح بوده است .\r\nدر حدود شش روايت ديگر نيز بطور صريح يا دلالت ظاهر عقلى ، طهارت اهل كتاب را اثبات مىكند .\r\nمهمترين نكته اينست كه بعضى از اين روايات صريحا مىگويد : اجتناب از اهل كتاب به جهت آلودگى آنان به نجاسات معينه در اسلام است و به اصطلاح فقهى مىگوييم اين روايات به اضافهء اين كه دلالت بر طهارت اهل كتاب دارند روايات مخالف را هم تفسير مىكنند يا به عبارت ديگر شاهد جمع ميان خود و روايات مخالف نيز مىباشند .\r\n\r\nتأييد طهارت اهل كتاب با ادلهء ديگر\r\nطهارت اهل كتاب شواهد فقهى ديگرى دارد كه ما بعضى از آنها را متذكر مىشويم :\r\n1 - اهل كتاب با تمام مسلمين همزيستى داشته‌اند و اهل سنت آنان را پاك مىدانند ، اگر نجاست اهل كتاب مسلم بود مىبايست گروه شيعه نه تنها با اهل كتاب بلكه با اهل سنت نيز آميزش نداشته باشند .\r\n2 - ازدواج با زنهاى اهل كتاب حد اقل بطور ازدواج\r\n","description":"","footnote":"","page_name":" 25 ","page_number":27},
  {"content":"\r\nموقت ( متعه ) جايز است ، آيا آميزش ازدواجى ملازم با تماس دائمى با زن كتابى نيست ؟ آيا در تاريخ ديده شده است كه مرد مسلمانى كه زن كتابى داشته است هر روز ده ها بار براى شستشو مىرفته است ؟\r\n3 - در صورتى كه شخص مسلمانى بميرد و هم صنف او از مرد و زن مماثل و محرم وجود نداشته باشد ، فتواى فقها اينست كه اهل كتاب ميت را غسل بدهند .\r\n4 - مسلمان مىتواند از زن كتابى دايه براى فرزندانش اتخاذ كند .\r\nخلاصه با نظر به مجموع ابواب فقهى كه روابط اجتماعى كتابى و مسلمان را مطرح مىسازند ، طهارت اهل كتاب بسيار روشن است .\r\nپس نتيجهء نهايى اينست كه روايات مخالف يكى از دو مسألهء زير يا هر دو را منظور مىكند :\r\nيك - نجاسات عرضى است كه اهل كتاب اعتنائى بدانها ندارند .\r\nدوم - منظور سياسى شرعى در ميان است كه آميزش با آنان نبايد طورى بوده باشد كه باعث گمراهى و ترديد نفوس ضعيف\r\n","description":"","footnote":"","page_name":" 26 ","page_number":28},
  {"content":"\r\nاجتماع مسلمانان ، يا موجب سوء استفاده هاى ديگر بوده باشد .\r\nاين گونه اجتنابها ، در هر دورانى ، ميان مكتبهاى مخالف ، با اشكال گوناگونى معقول بوده و رسميت داشته است .\r\n","description":"","footnote":"","page_name":" 27 ","page_number":29},
  {"content":"\r\n\r\nساير ملل ( اسلامى و غير اسلامى )\r\nاين ملل را مىتوان به دو قسمت اصلى تقسيم نمود :\r\nقسم اول - مذاهبى هستند كه ريشهء اسلامى داشته و با اعتقاد به نظريات مختلف جنبهء مذهبى به خود گرفته است ، كه اين قسم نيز خود بر دو صنف است :\r\n1 - مذاهبى هستند كه اصل زمينهء اسلامى را حفظ نموده‌اند ولى تفسير و تأويلات خاصى در معارف اسلامى ابراز كرده‌اند مانند : اشاعره ، معتزله ، اماميه . . اين گونه انقسام اسلام به مذاهب گوناگون منافاتى با اصل مكتب اسلام ندارد ، و اين كه در كتب « ملل و نحل » گاهى باده ها مذهب اسلامى روبرو مىگرديم ، از همين صنف است ، و اين مذاهب همه اسلامى مىباشند . گاهى بعضى از غير مطلعين اين گونه انقسام را دليل بر ضعف مكتب دانسته و مىگويند : مكتبى كه به هفتاد يا هشتاد مذهب تقسيم شود نمىتواند جوابگوى احتياج مذهبى جوامع بوده باشد . اين يك توهم بىمورد\r\n","description":"","footnote":"","page_name":" 28 ","page_number":30},
  {"content":"\r\nاست كه از عدم دقت در مفاد مذاهب مزبوره ناشى گشته است ، زيرا چنان كه گفتيم اين گونه مذاهب با زمينهء خود اسلام مخالفت ندارند ، بلكه با تفسير و توجيهات نظرى ، راههايى به يك مقصد انتخاب مىكنند ، حتى اگر كسى دقت كافى داشته باشد خواهد ديد گاهى مذاهبى به نام شخصيتهاى بزرگ در اسلام بوجود آمده است ، و حال آن كه عقائد آن شخصيت ، غير از بعضى نظريات مخصوص در تفسير معارف اسلامى ، چيزى نمىباشد . مانند شخصيتهاى كلامى و فقهى . مثلا « باقلانية » و « حنفيه » و « شافعيه » يا « هادويه » ( مقصود آقا شيخ هادى تهرانى است ) . . و غير ذلك .\r\nهيچ گونه جاى ترديد نيست كه همهء اين مذاهب تابع ايدهء اسلام و از هيچ گونه روابط اجتماعى اسلامى با همديگر ممنوع نيستند . از قبيل ازدواج ، ارث .\r\nب - مذاهبى هستند كه از زمرهء مسلمانان شمرده مىشوند ولى منكر بعضى از اصول اسلام هستند مانند ناصبىها .\r\nاينان يك اصل روشن اسلام را كه عبارتست از محبت خاندان عصمت منكر مىباشند ، ( البته ناصبى به معناى حقيقى آن پس از دوران بنى اميه رو به كاهش گذاشته است ) و امروز چنين گروهى\r\n","description":"","footnote":"","page_name":" 29 ","page_number":31},
  {"content":"\r\nرا يا سراغ نداريم يا اين كه بسيار در اقليت مىباشند . اگر چنين طايفه اى وجود داشته باشد و اعتقادى را كه ابراز مىدارند ناشى از اشتباه و بىاطلاعى و تفسير نظرى اصول اسلامى نباشد مىتوان گفت آنان خارج از اسلاماند و از آن طرف در دورانهاى حكومت بنى اميه و گروهى از بنى عباس مخصوصا در زمان معاويه و يزيد و متوكل عباسى كه ناصبى بودنشان مورد ترديد نيست و اغلب مردم به پيروى از تبليغات آنان ضد اهل بيت ( ع ) شده بودند مدارك اطمينانبخشى نداريم كه اثبات كند امامان و افراد شيعه با آنان معاملهء نجاست كرده‌اند . و بعضى از روايات كه در بارهء نجاست ناصبىها وارد شده است مبهم بوده و نظر به حالت پليدى روانيشان دارد ، مخصوصا با در نظر گرفتن طهارت اهل كتاب كه به كلى با اصول اسلامى مخالفند ، نجاست ناصبى دور از تحقيق فقاهى خواهد بود . خلاصه ضابطهء كلى در محسوب شدن گروهى از اسلام اينست كه اصلى را منكر نباشد كه لازمهء آن انكار عمدى رسالت پيغمبر و قانون ثابت شده اش بوده باشد ، به همين جهت است كه چون در فرق اسلامى هيچ فرقه اى با اين گونه انكار وجود ندارد لذا همهء آنان مسلمان مىباشند . و همچنين گروه مجسمه ، آنان كه خدا را جسم مىدانند\r\n","description":"","footnote":"","page_name":" 30 ","page_number":32},
  {"content":"\r\nو گروه غلات كه على ( ع ) يا بعضى از پيشوايان ديگر را تا مرتبهء الوهيت مىرسانند .\r\nبطور كلى بايد گفت : اين گونه طوايف اگر به ظاهر گفته هاى خود عقيده مند بوده حتى لوازم گفته هاى خود را هم معتقد بوده باشند مثلا خدا را كه جسم مىداند واقعا لوازم جسمانيت را هم از قبيل محدوديت و حركت و سكون و قابل تجزيه بودن ، اعتقاد دارد ، در اين صورت از ايدهء اسلامى خارجند ، ولى چنان كه گفتيم ما اين گروهها را با خصوصيتى كه در بالا اشاره كرديم مخصوصا امروزه ، سراغ نداريم يا آن چنان در اقليت هستند كه مانند معدوم مىباشند ، اما حكم به نجاست آنان فقط مربوط به ادعاى اجماع است ، همچنين غلات « غلو كنندگان » اگر واقعا به گفتهء خود ايمان داشته باشند و به لوازم آن ملتزم شوند از اسلام خارجند ، اما نجاست آنان باز مربوط به اجماع است .\r\nاگر كسى اين اجماع را قبول نمايد بايستى اجتناب كند ، و اگر بگويد مدرك اجماع بعضى از رواياتى است كه دلالت صريح بر نجاست اين فرقه ها ندارد حكم به طهارت آنان خواهد كرد .\r\n","description":"","footnote":"","page_name":" 31 ","page_number":33},
  {"content":"\r\nو اما اگر گفته هاى اين گروه فقط به صورت يك عده دعاوى بوده به لوازم گفته هاى خود ملتزم نباشند ، مثلا اگر متوجه شود غلو در حق على ( ع ) ممكن است او را مشرك نمايد در مقام انكار برآيد ، حكم به خروج از اسلام و نجاست آنان مدرك صحيحى ندارد .\r\nالبته اين يك وظيفهء اجتماعى و تعليم و تربيتى مسلمانان است كه بايستى در ريشه كن كردن عقايد خرافى و موهوماتى كه باعث دسته بندىها شده است بكوشند ، و نگذارند كه يك عده افراد مقام پرست يا ماليخوليايى با مذهب تراشى و ترويج مذاهب ساختگى ، وسيلهء اشباع خواسته هاى غير انسانى خود را فراهم سازند .\r\nقسم دوم - مذاهبى هستند كه از مكتب اسلام خارج و داخل در اهل كتاب اصطلاحى ( يهود و نصرانى و مجوس ) نيستند ، و نيز در گروه مشركين هم شمرده نمىشوند . عدد اين مذاهب زياد است مانند بودايىها و هندوها و غير ذلك .\r\nاين گونه مذاهب بايستى مورد تحقيق و تتبع كافى و لازم قرار بگيرند ، ممكن است بعضى از اين مذاهب حقيقة داراى كتاب و پيشواى الهى بوده‌اند ، اگر چه با مرور زمان تدريجا\r\n","description":"","footnote":"","page_name":" 32 ","page_number":34},
  {"content":"\r\nدگرگون شده و مذهبشان پر از خرافات و اوهام گشته است .\r\nگروندگان اين گونه مذاهب را مىتوان از اهل كتاب محسوب و در احكام و حقوق مانند اهل كتاب با آنان معامله و رابطه برقرار كرد و اگر در تتبع و تحقيق دست محقق به جايى نرسد و نتواند براى گروهى پيشوا و كتابى اثبات كند ، در صورتى كه آنان ادعاى پيشواى الهى و كتاب آسمانى مىنمايند ، بايستى با آنان رابطهء بىطرفانه اى مقرر ساخت يعنى آنان از حقوق عمومى انسانى بهره مند مىباشند . مال و جان و مقرراتشان محفوظ و محترم مىباشد . و اما اگر پيشوا و كتابى براى خود ادعا نكنند چنان كه در بارهء پيروان كنفوتسه چنين گفته مىشود ، اگر يك عده اصول فطرى مذاهب را قبول داشته باشند ( مثلا به خدا و معاد و نمايندهء خدا در روى زمين را اگر چه بعنوان حكما و مصلحين معرفى كنند ، اعتقاد داشته باشند ) . اينان نيز مانند همان گروهى هستند كه براى خود پيشوا و كتابى قائلند . نهايت امر اينست كه به جاى كتاب مدون ، به مقدارى از اصول اخلاق و رسوم پرستش خدا اعتقاد دارند .\r\nاينان نيز با ملاكى كه در فوق گفتيم ، از نظر حقوق و احكام اسلامى به اهل كتاب شبيه هستند .\r\nو اما گروههايى كه به هيچ گونه مذهبى وابسته نيستند ،\r\n","description":"","footnote":"","page_name":" 33 ","page_number":35},
  {"content":"\r\nنه به خدا ايمان دارند ، و نه فردى را به عنوان پيشواى ما فوق الطبيعه مورد پيروى قرار مىدهند ، و نه يك عده تكاليف و وظائفى را بعنوان دستورات الهى انجام مىدهند . اين گروه به دو قسمت تقسيم مىگردند :\r\nگروه يكم - در صدد انكار امور ما وراى طبيعى نيستند و مىگويند : آن چه كه بر ما ثابت شده است همين زندگانى است و بس و اما خدا و اديان ممكن است صحت داشته باشد و ممكن است باطل بوده باشد ، اگر چه براى افرادى كه از زندگانى خود آگاه و همه جانبه بىبهره هستند چنين وضعى قابل تصور است ، ولى زندگانى با چنين وضع بىخيالى منطق واقعى زندگانى را ناديده گرفتن است زيرا عقل و وجدان انسانى حكم قطعى مىكند كه اگر موضوع بىاهميتى براى او مورد احتمال بوده باشد بايستى حساب خود را با آن موضوع تصفيه كند ، و چه موضوعى بالاتر از « خدا » ، و چه موضوعى با اهميتتر از اين كه شايد از من در اين زندگانى به اضافهء خوردن و خوابيدن كار ديگرى خواسته شده است . بهر حال اينان به حكم اهل كتاب محكوم نيستند و فقط از حقوق عمومى انسانيت و شخصيت انسانى به معناى عمومى بهره مند مىباشند .\r\n","description":"","footnote":"","page_name":" 34 ","page_number":36},
  {"content":"\r\nگروه دوم - افرادى را تشكيل مىدهند كه در صدد انكار قطعى خدا و سراى ابديت و نمايندگان الهى مىباشند ، تاريخ عدهء اين گروه را خيلى در اقليت نشان مىدهد يعنى با نظر به مجموع تاريخ ما افراد فراوانى را نمىبينيم كه براى انكار خدا و دين و رستاخيز دليلى آورده و روش قطعى در بارهء مدعاى خود داشته باشند و حقيقت همان است كه در قرآن مجيد مىفرمايد :\r\n* ( إِنْ هُمْ إِلَّا يَظُنُّونَ ) * ( آنان فقط گمانى مىكنند . ) و بهر حال حكم به نجاست همهء اين گروهها خالى از تحقيق است .\r\nمخصوصا با در نظر گرفتن اين كه مدرك نجاست مشركين اجماعى است كه به جهت داشتن مدرك غير صريح در مدعا قابل مناقشه مىباشد .\r\n","description":"","footnote":"","page_name":" 35 ","page_number":37},
  {"content":"\r\n\r\n","description":"","footnote":"","page_name":" 36 ","page_number":38},
  {"content":"\r\n\r\nظروف زكات بحثى در بارهء عدم انحصار پرداخت زكات از مواد نه گانه\r\n","description":"","footnote":"","page_name":" 37 ","page_number":39},
  {"content":"\r\n\r\n","description":"","footnote":"","page_name":" 38 ","page_number":40},
  {"content":"\r\nپيش از ورود به بحث اصلى سه مقدمه را متذكر مىگرديم :\r\n\r\nمقدمهء يكم تربيت افراد براى درك قوانين اجتماعى و پذيرش مسئوليتها\r\nيك اصل بسيار جالب در مكتب اسلام وجود دارد كه مىتوان آن را به عنوان عالىترين اصل انسانى - حقوقى معرفى كرد . اين اصل چنين است :\r\n« تا مىتوانيد اول انسان را آماده بسازيد ، سپس او را در مجراى دستورات حقوقى و مسئوليتها و كيفرها قرار بدهيد » . مقصود از اين كه اول انسان را آماده بسازيد ، اين نيست كه هر كس كه از مادر متولد شد بايستى در آماده كردن او بكوشيم ، پس از آن كه نتيجه گرفتيم او را مشمول حقوق و مسئوليت و كيفر قرار بدهيم ، بلكه مقصود اينست كه بايستى طورى به تعليم و تربيت افراد در بارهء آماده ساختن انسان براى پذيرش حقوق اهميت داده شود كه افراد\r\n","description":"","footnote":"","page_name":" 39 ","page_number":41},
  {"content":"\r\nبتوانند قوانين اجتماعى را با قطب نماى وجدان دريابند .\r\nبنا بر اين مقامات رهبرى اجتماعى ، أولا بايستى وقاحت آدم كشى را توضيح بدهند و در روان افراد تنفر و انزجار از آدم كشى را برانگيزند ، و ارزش انسانى را اثبات نموده ، آن را به افراد بقبولانند ، تا بتوان از قانون « قتل نفس ممنوع است » و از « كيفر قتل نفس چنين است و چنانست » بهره بردارى نمود . مدرك قاطع اين اصل چند مطلب مسلم است :\r\n1 - نتيجهء حقوق اسلامى و اجراى آن فقط در امكان همزيستى و رفع مزاحمت افراد از همديگر منحصر نيست .\r\nبه همين جهت است كه حقوق مربوط به همزيستى ، رشتهء معينى از فقه اسلامى است كه شامل تمام مقررات فردى و اجتماعى اسلامى مىباشد .\r\n2 - فقه اسلامى مجموعهء دستوراتى است كه مىتواند فراد انسانى را ، خواه منفردا و خواه در گروه اجتماعى ، براى بهره بردارى از شخصيت انسانى كه تا بارگاه ربوبى كشيده مىشود ، آماده كند .\r\n3 - دستورات فردى مانند نماز و روزه كه نتيجهء آنها اجتناب از فحشاء و منكرات است ( از هر نوع كه بوده\r\n","description":"","footnote":"","page_name":" 40 ","page_number":42},
  {"content":"\r\nباشد ) شخص مسلمان را تربيت مىكند و براى پذيرش حقوق ديگران آماده مىسازد .\r\n4 - به اضافهء دو مطلب دوم و سوم ، اسلام شخصيت انسانى را بطور كلى نقطهء تابش شعاع خداوندى معرفى كرده است .\r\n5 - براى قابل درك ساختن مطالب فوق ارشاد و تعليم را بر افراد لازم دانسته است ، تا آنجا كه خداوند مىفرمايد :\r\n* ( وَمَنْ أَحْياها فَكَأَنَّما أَحْيَا النَّاسَ جَمِيعاً ) * ( هر كس نفسى را احياء كند گويى تمام مردم را احياء كرده است ) . در روايات معتبره وارد شده است كه تعليم يك انسان هم احياء كردن اوست .\r\n6 - از طرف ديگر ، چون مقررات اسلام به عنوان « حدود الله » معرفى شده است و هر كس از آنها تمرد كند ، تعدى به « حدود الله » نموده است .\r\nبراى اجتناب از مخالفت با « حدود الله » و اطاعت آنها ، لازم است كه تعليم و تربيت افراد براى آشنا شدن با آنها ضرورى بوده باشد ، لذا به همان اندازه كه يك فرد توانائى تعليم و تربيت را نداشته باشد ، كيفر از او ساقط خواهد گشت .\r\n","description":"","footnote":"","page_name":" 41 ","page_number":43},
  {"content":"\r\nنتيجهء بسيار روشنى كه از اين مطالب بدست مىآيد همين است كه بعنوان يك اصل اسلامى متذكر شويم كه :\r\nضرورىترين تكليف رهبر اجتماع اسلامى ، آماده ساختن افراد براى پذيرش وجدانى حقوق اسلامى است .\r\nبنا بر اين اسلام مىتواند عالىترين حقوق انسانى را مطرح نمايد ، زيرا مطابق اصلى كه گفتيم ، اسلام مجبور است وجدانهاى آزاد افراد را در بارهء تكاليف و مسئوليتها تحت سلطه قرار بدهد . و اين امر معظم ، بدون اين كه تكاليف و قوانين آن با عقل سليم انسانى هماهنگ باشد ، امكان پذير نيست .\r\nبالنتيجه اصل مزبور در سه قضيهء ذيل مطرح مىشود :\r\n1 - قوانين منطبق با عقل سليم و آماده ساختن افراد براى پذيرش آنها .\r\n2 - نظارت وجدان آزاد بر بايستگيها و نبايستگيهاى مقرره .\r\n3 - احساس مسئوليت و تكامل شخصيت در صورت عمل به قوانين ، سقوط شخصيت به اضافهء كيفر در صورت تخلف از قوانين .\r\nاين اصل مىتواند پاسخ قاطعانه اى بدان افراد بىاطلاع\r\n","description":"","footnote":"","page_name":" 42 ","page_number":44},
  {"content":"\r\nبدهد كه مىگويند : اسلام براى تحريك افراد به پرداخت ماليات به وعظ و اندرز مىپردازد ، وعدهء بهشت مىدهد ، يا از دوزخ مىترساند .\r\nاصلى كه توضيح داديم جواب كافى به اعتراض مزبور مىباشد .\r\nبنا بر اين ، صدها آيه و روايت كه مىگويد : انفاق كنيد ، بينوايى را از جامعه منتفى بسازيد ، با اموال و نفوس خود مجاهده كنيد . . و امثال اين جملات ، در حقيقت براى پىريزى زير بناى قانون الزامى است . با اين حال ، اگر افرادى هم پيدا شوند كه هوى و هوس آنها به اضرار جامعه منجر گردد ، كيفر و مسئوليت الزامى جلوى انحراف آنان از قانون را خواهد گرفت .\r\nو به همين جهت بود كه در صدر اول اسلام مىبينيم افراد فراوانى كه از روى شهوات و هوى و هوس نفسانى مرتكب جرم مىشدند خودشان مىآمدند و پيش مقامات صلاحيت دار به جرم خويش اعتراف نموده طلب كيفر مىكردند .\r\n","description":"","footnote":"","page_name":" 43 ","page_number":45},
  {"content":"\r\n\r\nمقدمهء دوم پرداخت زكات يك وظيفهء اجتماعى است نه وسيلهء گداپرورى\r\nپرداخت زكات ، چنان كه از لغت آن برمىآيد ، نه عنوان قبول منت از زكات دهنده دارد ، و نه عنوان گداپرورى .\r\nاگر بدين حقيقت مطلع شويم كه در هيچ يك از جوامع بشرى ، از قديمترين دورانها تا امروز ، اجتماعى مشاهده نمىشود كه هر يك از افراد آن مطابق فورمول ذيل :\r\nكار مصرف لازم يا تجملى زندگى نموده باشد . توضيح مطلب بدين قرار است كه :\r\nهيچ فردى تا كنون نتوانسته است مطابق با مواد و كالاها و ساير اشياى با ارزشى را كه در زندگانى خود مصرف مىكند كار تحويل داده باشد ، و بالعكس يعنى هيچ فردى نمىتواند اثبات كند كارى كه در مدت زندگانى انجام داده است دقيقا ارزيابى شده معادل آن را مصرف نموده است .\r\n","description":"","footnote":"","page_name":" 44 ","page_number":46},
  {"content":"\r\nمثلا اين فورمول ، در هنگام تحليل دقيق علمى ، به يك عده پديده هاى غير اختيارى منجر مىشود مانند وضع روانى در هنگام كار و غير ذلك و هيچ گونه قوانين رياضى نمىتواند اين كارها را ارزيابى نمايد . بدين جهت هميشه دو طرف معادلهء مزبور در بوتهء ابهام لا ينحل خواهد ماند .\r\nدوران شروع به كار و پايان آن ، مدت بيمارىها ، قدرت طبيعى جسمانى و ناتوانى آن ، نوسانات ارزش كار و كالاها ، مفيد و غير مفيد بودن ، پيوستگى كار فردى با كارها از نظر جلوه اى كه در اجتماع مىكند ، كار فكرى و كار دستى و عوامل ديگر باعث مىشود كه محاسبهء رياضى دقيق براى بدست آوردن يك معادلهء دقيق در اين باره امكان ناپذير باشد ، مخصوصا اگر احتياجات خود زندگانى اجتماعى را از قبيل قواى انتظامى و تنظيم راهها و مصالح و ما يحتاج عمومى بطور كلى بايستى مولود كار افراد بوده باشد و اكثريت افراد فقط مىتوانند در نتيجهء كار معاش شخصى خود را اداره كنند و لذا گروهى ، در هر اجتماع ، ناتوانى مادى خود را از ديگران جبران خواهند كرد .\r\nاين جبران ناتوانى مادى ، در مكتب اسلام با پرداخت\r\n","description":"","footnote":"","page_name":" 45 ","page_number":47},
  {"content":"\r\nماليات انجام مىگيرد ، كه عمدهء آن به نام زكات معرفى شده است .\r\nپرداخت زكات يكى از اصول ضرورى اسلام است و اگر كسى بتواند با نماز گزاردن خود بر جامعه منتى بگذارد با پرداخت زكات هم مىتواند منتى بر مردم داشته باشد .\r\n\r\nمقدمهء سوم طرح بحث\r\nمسائل مربوط به پرداخت زكات زياد است و در كتب فقه اسلامى مشروحا مورد بررسى قرار مىگيرد . ما در اين رساله فقط يك مسألهء مهم زكات را مورد بحث قرار مىدهيم ، و آن اينست كه آيا زكات بايستى فقط از مواد نه گانهء معروف اخراج شود ، يا اين كه انحصار مخرج زكات به مواد نه گانه به عنوان حكم زمامدارى بوده است و قوانين و موازين فقهى ، از نظر منابع معتبر ، مىتواند از اين 9 ماده تجاوز كرده مواد عام المنفعهء روز را هم مشمول قانون زكات بداند ؟\r\n","description":"","footnote":"","page_name":" 46 ","page_number":48},
  {"content":"\r\n\r\nمعناى لغوى و اصطلاحى زكات\r\nزكات در لغت به معناى پاكى و پاك شدن و طهارت است ، به معناى افزون شدن و نمو نيز مىباشد . زمخشرى مىگويد :\r\n« زكات : آن باشد كه بر آئين دين مسلمانى ستانند « 1 » » .\r\nاسلام ، مالى را كه زكات آن پرداخت نشده باشد پاك نمىداند . هنگامى ثروت را پاك و از نظر معنوى و بركت با ارزش مىشمارد كه زكات آن پرداخته شود .\r\n\r\n","description":"","footnote":"\r\n« 1 » مقدمة الادب .\r\n","page_name":" 47 ","page_number":49},
  {"content":"\r\n\r\nانفاق در قرآن\r\nمسألهء لزوم و محبوبيت انفاق در قرآن به اندازه اى فراوان است و به تأكيد وارد شده است كه جائى براى ترديد در اهميت اين مسألهء حياتى باقى نمىگذارد . ما بعضى از اين آيات را بعنوان نمونه متذكر مىشويم :\r\n1 - * ( الَّذِينَ يُؤْمِنُونَ بِالْغَيْبِ وَيُقِيمُونَ الصَّلاةَ وَمِمَّا رَزَقْناهُمْ يُنْفِقُونَ ) * « 1 » :\r\n« ( پرهيزكاران كه قرآن راهنماى آنانست ) آن كسانند كه به غيب [ ما وراى جهان طبيعت 
  ] مىگروند ، و نماز را به پاى مىدارند و از آن چه روزيشان كرده‌ايم به ديگران مىبخشند » .\r\n2 - * ( يا أَيُّهَا الَّذِينَ آمَنُوا أَنْفِقُوا مِمَّا رَزَقْناكُمْ مِنْ قَبْلِ أَنْ يَأْتِيَ يَوْمٌ لا بَيْعٌ فِيه وَلا خُلَّةٌ وَلا شَفاعَةٌ وَالْكافِرُونَ هُمُ الظَّالِمُونَ ) * « 2 »\r\n\r\n","description":"","footnote":"\r\n« 1 » بقره ، آيهء 3 .\r\n« 2 » بقره ، آيهء 254 .\r\n","page_name":" 48 ","page_number":50},
  {"content":"\r\n« اى مردم با ايمان ، از آن چه كه روزيتان كرده‌ايم به ديگران انفاق كنيد ، از آن پيش كه روزى فرا رسد كه در آن هيچ معامله و دوستى و وساطت وجود نخواهد داشت ، و كافران خود همان ستم كارانند » .\r\n3 - * ( وَما تُنْفِقُوا مِنْ خَيْرٍ يُوَفَّ إِلَيْكُمْ وَأَنْتُمْ لا تُظْلَمُونَ ) * « 1 » هر چه كه از خيرات انفاق نكنيد بالاخره به خود شما خواهد رسيد ، در اين باره به شما ظلم نمىشود » .\r\n4 - * ( وَما ذا عَلَيْهِمْ لَوْ آمَنُوا بِالله وَالْيَوْمِ الآخِرِ وَأَنْفَقُوا مِمَّا رَزَقَهُمُ الله ) * « 2 » « چه خواهد شد اگر به خدا و روز بازپسين ايمان بياورند و از آن چه خدا روزيشان كرده است انفاق كنند . » 5 - * ( وَما تُنْفِقُوا مِنْ شَيْءٍ فِي سَبِيلِ الله يُوَفَّ إِلَيْكُمْ ) * « 3 » « هر چه كه در راه خدا انفاق كنيد به خود شما خواهد رسيد . » 6 - * ( وَجاهِدُوا بِأَمْوالِكُمْ وَأَنْفُسِكُمْ فِي سَبِيلِ الله ) * « 4 »\r\n\r\n","description":"","footnote":"\r\n« 1 » بقره ، 272\r\n« 2 » نساء ، 39 .\r\n« 3 » انفال ، 62\r\n« 4 » توبه ، 41 .\r\n","page_name":" 49 ","page_number":51},
  {"content":"\r\nدر راه خدا هم با اموال و هم با جانهايتان مجاهده كنيد . » 7 - * ( إِنَّ الله اشْتَرى مِنَ الْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الْجَنَّةَ ) * « 1 » « خداوند جانها و اموال مردم با ايمان را در مقابل بهشت خريده است » .\r\n\r\nبيانات گوناگون در لزوم پرداخت مال به نيازمندان\r\nآن چه آورده شد ، نمونه اى است از آياتى كه با بيانات گوناگون و صور مختلف ، انفاق به مستمندان را لازم - مىشمارد و به بخشيدن مقدارى از مال به بينوايان و مستمندان جامعه فرمان مىدهد .\r\nاين آيات ، در بيان لزوم انفاق ، تقريبا به چهار دسته تقسيم مىشوند :\r\n1 - آياتى كه مفيد اين معنى است كه لازمهء ايمان به خدا و تقوى ، پرداخت مقدارى از مال به نيازمندان است كه اگر شخص به حقيقت گرويده و مؤمن به آيين اسلام و پاىبند اصول تقوى باشد ، بايد انفاق كند ( ببخشد ) ، به بينوايان و\r\n\r\n","description":"","footnote":"\r\n« 1 » توبه ، 111\r\n","page_name":" 50 ","page_number":52},
  {"content":"\r\nمستمندان رسيدگى كند و آنان را در مال خود سهيم بداند .\r\nرجوع شود به آيهء 3 از بقره و آيهء 3 از انفال .\r\n2 - آياتى كه مىگويد : پيش از تباه شدن زندگى و از دست رفتن نيروى كار و چاره جويى ، و در گرماگرم زندگى و نيازمندى نيازمندان و در طول مدت زندگى در اين جهان بايد انفاق كرد و مستمندان را نوا داد . رجوع شود به آيهء 254 ، بقره و 31 ، ابراهيم .\r\n3 - آياتى كه مىگويد : مجاهده در راه خدا هم با جان است و هم با مال . و بايد هر دو توأم باشد . يا اين كه مجاهدهء مالى مانند مجاهدهء جانى در اساس ايمان منظور شده است .\r\nرجوع شود به آيهء 41 ، توبه .\r\n4 - آياتى كه تصريح مىكند : خداوند خود خريدار جان و مال مردم با ايمان است . و به عبارت ديگر ، خداوند در برابر بهشت هم جان را قرار داده است و هم مال و انفاق را و همانطور كه مؤمن نبايد از جان خويش در راه خدا مضايقه كند ، از مال خود نيز در راه خدا و انفاق به تودهء ناتوان ، نبايد دريغ داشته باشد . رجوع شود به آيهء 111 توبه .\r\n","description":"","footnote":"","page_name":" 51 ","page_number":53},
  {"content":"\r\n\r\nكلمهء انفاق\r\nبراى كلمهء « نفق » و « أنفق » در لغت چند معنى ذكر شده است كه مىتوان گفت جامع و قدر مشترك همهء آن معانى ، صرف كردن و مستهلك نمودن مال است .\r\nابن منظور مىگويد : « نفق ماله و درهمه و طعامه نفقا و نفاقا و نفق ، نقص و قل ، و قيل فنى و ذهب « 1 » . يعنى مال او ، يا درهم يا طعامش ناقص و اندك شد .\r\nبرخى گفته‌اند يعنى : « نابود شد و از ميان رفت . » پس مادهء نفق به معناى كم شدن و از ميان رفتن است .\r\nاگر چه با ملاحظهء ساير منابع فقهى روشن مىشود كه از كلمهء « انفاق » نابود ساختن و از بين بردن مال به طور مطلق ، منظور نيست ، بلكه حد معتدلى را بايد در نظر گرفت ، ليكن شايد بتوان استفاده كرد كه آيات انفاق ، نظرى به عدم تراكم ثروت نيز دارد ، زيرا مىگويد : از ثروت خود كم كنيد ، مالتان را تقليل دهيد و به نفع جامعه ، كه راه خداست ، انفاق كنيد و به مصرف برسانيد و بعيد نيست در حدود 73 موردى كه در قرآن مجيد اين كلمهء « انفاق » تكرار شده است براى همين\r\n\r\n","description":"","footnote":"\r\n« 1 » لسان العرب « مادهء نفق »\r\n","page_name":" 52 ","page_number":54},
  {"content":"\r\nمنظور بوده است .\r\n\r\nعموم يا اطلاق آيات\r\nمطلب بسيار با اهميت ديگرى كه در بارهء آيات مذكور هست اين است كه اين آيات ، به اصطلاح فقاهى ، عام هستند ، يعنى لزوم انفاق را بطور « عموم » بيان مىكنند يا « مطلق » .\r\nبى هيچ گمان ، اين گونه بيان كه در آيات انفاق آمده است ، يعنى عموم و اطلاقى كه از آنها استفاده مىشود بىجهت نيست و حكمت بيان حتما حقيقتى را متضمن است . آرى از اين عمومات ( يعنى آيات عام انفاق ) چند نتيجهء عمده دستگير مىشود كه ما مهمترين آنها را ذكر مىكنيم :\r\n\r\nريشه كن كردن فقر در سطح جهانى\r\nاگر در جامعهء انسان ، مواردى روى دهد كه از نظر لزوم انفاق به نظر مشكوك آيد ، اين آيات با عموم خود شامل آن موارد نيز خواهد بود .\r\nمثلا : فرض مىكنيم ، كه از نظر فقهى ، احتمال دهيم كه چيزى مطلوب است و اين آيات ، مسلمانان را بدان مكلف\r\n","description":"","footnote":"","page_name":" 53 ","page_number":55},
  {"content":"\r\nمىسازد ، انفاق تا سرحد ريشه كن كردن فقر از جوامع اسلامى است كه بايد در اجتماع مسلمان فقير و مستمند يافت نشود .\r\nاگر چنين احتمالى داديم ، قهرا كمك به كشورهاى غير اسلامى و انفاق براى ريشه كن ساختن فقر در سطح آن كشورها ، مورد ترديد خواهد بود . اما عموم آيات ، آن موارد را نيز شامل است ، يعنى اگر امكان كمك باشد ، مطابق آيات فوق ، بايد به آن كشورها نيز كمك كرد . چنان كه در تاريخ اسلام نيز اين امر واقع شده است . و عمر بن عبد العزيز ، در دوران حكومت خود ، همين كار را كرد و هيچ يك از فقهاى اسلام به او اعتراض نكرده‌اند :\r\n« يحيى بن سعيد مىگويد : عمر بن عبد العزيز مرا مأمور وصول ماليات افريقا كرد . من ماليات آنجا را وصول كردم و به جستجوى مستمندان برخاستم ليكن يك تن بينوا نيافتم و كسى را پيدا نكردم كه از من چيزى به پذيرد ، چرا ؟ چون عمر بن عبد العزيز - بنا به نقل مالك بن انس و پيروان او همهء مردم را بىنياز كرده بود ، از اين رو با آن اموال بردگانى خريده آزاد كردم و ولاء آنها را براى مسلمانان قرار دادم « 1 » .\r\n\r\n","description":"","footnote":"\r\n« 1 » سيرهء عمر بن عبد العزيز - ص 59 ، تأليف ابو محمد عبد اللَّه ابن الحكم متوفاى سال 214\r\n","page_name":" 54 ","page_number":56},
  {"content":"\r\nمعناى ولاء - چنان كه از آيهء :\r\n* ( ادْعُوهُمْ لِآبائِهِمْ هُوَ أَقْسَطُ عِنْدَ الله ، فَإِنْ لَمْ تَعْلَمُوا آباءَهُمْ فَإِخْوانُكُمْ فِي الدِّينِ وَمَوالِيكُمْ ) * « 1 » « آنان را ( بردگان آزاد شده را ) با نام پدرانشان بخوانيد ، اين انتساب حقيقى ( در مقابل فرزند خوانده ) در نزد خدا دادگرانه تر است ، اگر پدران آنها شناخته نشدند برادران دينى و موالى شما هستند » ، استفاده شده و منابع ديگر بيان كرده اينست كه بردگانى كه با سه شرط آزاد مىشدند ولاء آنها بر آزاد كنندگان بوده است ، اين سه شرط عبارتند از :\r\n1 - آزاد كننده فقط به قصد قربت يعنى براى خدا بنده اى را آزاد كند . ( تبرّع ) 2 - در موقع آزاد كردن شخص آزاد كننده تعهدى در بارهء عدم قبول جبران حوادث مضره و رويدادهاى جنائى و غير ذلك براى آزاد شده انجام نداده باشد ، بدين معنى كه شرط نكند من ترا آزاد مىكنم و هيچ گونه ضمانتى را براى\r\n\r\n","description":"","footnote":"\r\n« 1 » احزاب ، 5\r\n","page_name":" 55 ","page_number":57},
  {"content":"\r\nجبران حوادث خسارتبار و رويدادهاى جنائى تو متحمل نخواهم گشت .\r\n3 - شخص آزاد شده وارث ديگرى نداشته باشد .\r\nبا تحقق اين سه شرط ولاء براى آزاد كننده ثابت مىشود يعنى از آزاد شده ارث مىبرد .\r\nملاحظه مىشود ، كه اين گونه آزاد كردن از سرگردانى برده هاى آزاد شده در اجتماع كاملا جلوگيرى مىكرد ، و آنها را حقيقة عضو اجتماع تثبيت مىنمود .\r\nاگر چه اين مطلب كه ما از عموم آيات استفاده كرديم و با اين نقل تاريخى تأييد نموديم ، در سورهء ممتحنه با صراحت كامل و بطور عموم در بارهء مسألهء مورد بحث ما بيان شده است :\r\n* ( لا يَنْهاكُمُ الله عَنِ الَّذِينَ لَمْ يُقاتِلُوكُمْ فِي الدِّينِ وَلَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَتُقْسِطُوا إِلَيْهِمْ ) * « 1 » « خداوند شما از دادگرى و نيكوكارى در بارهء كسانى كه با شما سر جنگ ندارند و شما را از وطن خود بيرون نمىكنند جلوگيرى نمىكند » .\r\n\r\n","description":"","footnote":"\r\n« 1 » ممتحنه ، 8\r\n","page_name":" 56 ","page_number":58},
  {"content":"\r\nپس بر طبق تصريح اين آيه نيز مىبينيم كه كمك و انفاق در حق همهء مردم و همهء جوامع مطلوب و منظور بوده ، و به ريشه كن كردن فقر در سطح جهان توجه داده شده است .\r\nب : نمونه اى از آياتى كه علت و نتيجهء پرداختهاى مالى را بيان مىكند :\r\n1 - * ( وَأَقِيمُوا الصَّلاةَ وَآتُوا الزَّكاةَ وَما تُقَدِّمُوا لأَنْفُسِكُمْ مِنْ خَيْرٍ تَجِدُوه عِنْدَ الله ) * « 1 » « نماز را به پا داريد و زكات را بپردازيد آن چه را از پيش ، براى خويش ، بفرستيد نزد خدا بازخواهيد يافت » .\r\n2 - * ( وَأَنْفِقُوا فِي سَبِيلِ الله وَلا تُلْقُوا بِأَيْدِيكُمْ إِلَى التَّهْلُكَةِ ) * « 2 » « در راه خدا بخشش و انفاق كنيد و خود را به هلاكت ميفكنيد » .\r\n3 - * ( مَنْ ذَا الَّذِي يُقْرِضُ الله قَرْضاً حَسَناً فَيُضاعِفَه لَه ) * « 3 » « كيست كه به خداوند قرض الحسنه دهد ؟ تا خدا\r\n\r\n","description":"","footnote":"\r\n« 1 » بقرة ، 110\r\n« 2 » بقرة ، 195\r\n« 3 » بقرة ، 245\r\n","page_name":" 57 ","page_number":59},
  {"content":"\r\nچندين برابر به او بازگرداند » .\r\n4 - * ( مَثَلُ الَّذِينَ يُنْفِقُونَ أَمْوالَهُمْ فِي سَبِيلِ الله كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ وَالله يُضاعِفُ لِمَنْ يَشاءُ وَالله واسِعٌ عَلِيمٌ ) * « 1 » « كار آنان كه ثروت خود را در راه خدا مىدهند مانند دانه اى است كه هفت خوشه مىروياند كه باز در هر خوشه ، صد دانه است . خدا براى آنان كه بخواهد چندين برابر مىكند . خداوند وسعت بخش و داناست » .\r\n5 - * ( الَّذِينَ يُنْفِقُونَ أَمْوالَهُمْ فِي سَبِيلِ الله ثُمَّ لا يُتْبِعُونَ ما أَنْفَقُوا مَنًّا وَلا أَذىً لَهُمْ أَجْرُهُمْ عِنْدَ رَبِّهِمْ وَلا خَوْفٌ عَلَيْهِمْ وَلا هُمْ يَحْزَنُونَ ) * « 2 » « آنان كه در راه خدا انفاق مىكنند و پس از انفاق ، منتى بر كسى نمىنهند و آزارى نمىرسانند ، اينان پاداششان نزد خداوند است ، ايشان را ترسى نيست و همينان هيچ گاه اندوهگين نمىشوند » .\r\n\r\n","description":"","footnote":"\r\n« 1 » بقرة ، 261\r\n« 2 » بقرة ، 262\r\n","page_name":" 58 ","page_number":60},
  {"content":"\r\n6 - * ( وَمَثَلُ الَّذِينَ يُنْفِقُونَ أَمْوالَهُمُ ابْتِغاءَ مَرْضاتِ الله وَتَثْبِيتاً مِنْ أَنْفُسِهِمْ كَمَثَلِ جَنَّةٍ بِرَبْوَةٍ أَصابَها وابِلٌ فَآتَتْ أُكُلَها ضِعْفَيْنِ فَإِنْ لَمْ يُصِبْها وابِلٌ فَطَلٌّ وَالله بِما تَعْمَلُونَ بَصِيرٌ ) * « 1 » :\r\n« و مثل آنان كه مال خود را براى رضاى خدا و استوار ساختن خويش ، مىبخشند ، مانند باغى است بر سر تپه اى كه باران سيرابش كند و چند برابر ثمره دهد ، يا اگر باران درشتى بدان نرسيده باشد ، بارانهاى ريز آبياريش كرده باشد . خدا آن چه بكنيد مىبيند . » 7 - * ( وَما تُنْفِقُوا مِنْ خَيْرٍ يُوَفَّ إِلَيْكُمْ وَأَنْتُمْ لا تُظْلَمُونَ ) * « 2 » « هر چه از نيكىها ( اموال ) انفاق كنيد براى خودتان خواهد بود . . پاداش نيكيهايى را كه انفاق كنيد ، به طور كامل و سرشار ، خواهيد گرفت ، و به يقين بر شما ستمى نخواهد رفت . » 8 - * ( الَّذِينَ يُنْفِقُونَ أَمْوالَهُمْ بِاللَّيْلِ وَالنَّهارِ سِرًّا وَعَلانِيَةً فَلَهُمْ أَجْرُهُمْ عِنْدَ رَبِّهِمْ ، وَلا خَوْفٌ عَلَيْهِمْ وَلا هُمْ يَحْزَنُونَ ) * « 3 » « انفاقگرانى كه شب و روز ، آشكارا و نهان ، دارايى\r\n\r\n","description":"","footnote":"\r\n« 1 » بقرة ، 265\r\n« 2 » بقرة ، 272\r\n« 3 » بقرة ، 274\r\n","page_name":" 59 ","page_number":61},
  {"content":"\r\nخويش را مىبخشند ، پاداششان نزد پروردگارشان است ، اينان را بيمى نيست و هيچ گاه اندوهى نخواهند ديد . » 9 - * ( وَلا يَحْسَبَنَّ الَّذِينَ يَبْخَلُونَ بِما آتاهُمُ الله مِنْ فَضْلِه هُوَ خَيْراً لَهُمْ ، بَلْ هُوَ شَرٌّ لَهُمْ ؛ سَيُطَوَّقُونَ ما بَخِلُوا بِه يَوْمَ الْقِيامَةِ ) * « 1 » « گمان مدار بخيلان و تنگ نظرانى كه نسبت بدانچه خداوند ، به كرم خود ، به آنان بخشيده است بخل مىورزند ، در حق خود خوبى مىكنند ، بلكه اين بدترين كارى است كه در حق خود مىكنند ، آن چه را بدان بخل ورزيده و در راه خدا ندادند ، روز قيامت طوق كنند و بر گردن آنان اندازند . » 10 - * ( وَاعْبُدُوا الله وَلا تُشْرِكُوا بِه شَيْئاً وَبِالْوالِدَيْنِ إِحْساناً وَبِذِي الْقُرْبى وَالْيَتامى وَالْمَساكِينِ وَالْجارِ ذِي الْقُرْبى وَالْجارِ الْجُنُبِ وَالصَّاحِبِ بِالْجَنْبِ وَابْنِ السَّبِيلِ وَما مَلَكَتْ أَيْمانُكُمْ إِنَّ الله لا يُحِبُّ مَنْ كانَ مُخْتالًا فَخُوراً الَّذِينَ يَبْخَلُونَ وَيَأْمُرُونَ النَّاسَ بِالْبُخْلِ وَيَكْتُمُونَ ما آتاهُمُ الله مِنْ فَضْلِه وَأَعْتَدْنا لِلْكافِرِينَ عَذاباً مُهِيناً ) *\r\n\r\n","description":"","footnote":"\r\n« 1 » آل عمران ، 180\r\n","page_name":" 60 ","page_number":62},
  {"content":"\r\n« 1 » « خداى را بپرستيد و براى او همتايى قرار ندهيد ، با پدر و مادر نيكويى كنيد و هم با نزديكان و يتيمان و بينوايان و همسايهء خويشاوند و همسايهء بيگانه و دوست همدم و ره گذر نيازمند و بردگان خود ، خداوند مردم سركش خودستاى را دوست ندارد . يعنى همان كسان كه بخل مىورزند و مردم را نيز به بخل وا مىدارند و آن چه را خداى به كرم خود به آنان داده ، از مردم پنهان مىدارند ، ما براى كفران كنندگان عذابى خوار كننده آماده ساخته‌ايم . » 11 - * ( الَّذِينَ يَكْنِزُونَ الذَّهَبَ وَالْفِضَّةَ وَلا يُنْفِقُونَها فِي سَبِيلِ الله فَبَشِّرْهُمْ بِعَذابٍ أَلِيمٍ . يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَجُنُوبُهُمْ وَظُهُورُهُمْ هذا ما كَنَزْتُمْ لأَنْفُسِكُمْ فَذُوقُوا ما كُنْتُمْ تَكْنِزُونَ ) * « 2 » « آنان كه طلا و نقره را اندوخته مىكنند و در راه خدا انفاق نمىكنند ، به عذابى دردناكشان خبر ده . روزى كه همان طلا و نقره را در آتش جهنم سرخ كنند و با همانها پيشانى و پهلو و پشتشان را داغ نمايند و بگويند اين همان\r\n\r\n","description":"","footnote":"\r\n« 1 » نساء ، 36 و 37\r\n« 2 » توبه ، 34\r\n","page_name":" 61 ","page_number":63},
  {"content":"\r\nاست كه براى خود اندوخته مىكرديد ، اكنون عذاب اندوخته هاى خويش را بچشيد . » 12 - * ( خُذْ مِنْ أَمْوالِهِمْ صَدَقَةً تُطَهِّرُهُمْ وَتُزَكِّيهِمْ بِها ) * « 1 » « از اموال مردم ، صدقه ( زكات ) بگير تا بدين وسيله آنان را پاك كنى و تزكيه و تطهيرشان نمائى . » 13 - * ( إِنَّ الله اشْتَرى مِنَ الْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الْجَنَّةَ ) * « 2 » « خداوند از مردم مؤمن ، جان و مالشان را ، در برابر بهشت ، خريده است . » 14 - * ( وَلا يُنْفِقُونَ نَفَقَةً صَغِيرَةً وَلا كَبِيرَةً وَلا يَقْطَعُونَ وادِياً إِلَّا كُتِبَ لَهُمْ لِيَجْزِيَهُمُ الله أَحْسَنَ ما كانُوا يَعْمَلُونَ ) * « 3 » « به هر اندازه چه كم و چه بسيار انفاق كنند و هر دره اى را كه - در راه خدا - به پيمايند ، در نامهء عملشان نوشته شود تا خداوند بهتر از آن چه كرده‌اند به آنان پاداش دهد . » 15 - * ( وَما أَنْفَقْتُمْ مِنْ شَيْءٍ فَهُوَ يُخْلِفُه وَهُوَ خَيْرُ الرَّازِقِينَ ) * « 4 » « هر چه را انفاق كنيد خداوند جاى آن را پر كند .\r\n\r\n","description":"","footnote":"\r\n« 1 » توبه ، 103\r\n« 2 » توبه ، 111\r\n« 3 » توبه ، 121\r\n« 4 » سبأ ، 39\r\n","page_name":" 62 ","page_number":64},
  {"content":"\r\nخدا بهترين روزى دهندگان است . » 16 - * ( ما أَفاءَ الله عَلى رَسُولِه مِنْ أَهْلِ الْقُرى فَلِلَّه وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ كَيْ لا يَكُونَ دُولَةً بَيْنَ الأَغْنِياءِ مِنْكُمْ ) * « 1 » « آن چه خداوند از مردم شهرها به پيامبر بهره رسانده است ، مال خدا است كه به پيامبر و خويشاوندان و يتيمان و بينوايان و در راه ماندگان تعلق دارد تا مبادا آن مال ، دستخوش گردش در دست توانگرانتان واقع شود . » 17 - * ( فَاتَّقُوا الله مَا اسْتَطَعْتُمْ وَاسْمَعُوا وَأَطِيعُوا وَأَنْفِقُوا خَيْراً لأَنْفُسِكُمْ ) * « 2 » « تا مىتوانيد در پيشگاه خدا تقوى داشته باشيد ، فرمان خدا را بشنويد و اطاعت كنيد ، و براى خير و نيكى به خودتان ، انفاق كنيد . » 18 - * ( وَيْلٌ لِكُلِّ هُمَزَةٍ لُمَزَةٍ . الَّذِي جَمَعَ مالًا وَعَدَّدَه . ) *\r\n* ( يَحْسَبُ أَنَّ مالَه أَخْلَدَه . . ) * ( الخ سوره ) « 3 » « واى بر نكوهشگر عيبجوى . كه مال مىاندوزد و شماره اش را نگاه مىدارد . گمان مىكند آن مال او را جاودان\r\n\r\n","description":"","footnote":"\r\n« 1 » حشر ، 7\r\n« 2 » تغابن ، 16\r\n« 3 » همزه ، 1 تا 9\r\n","page_name":" 63 ","page_number":65},
  {"content":"\r\nنگاه خواهد داشت . نه چنين است . او را در حطمه پرت خواهند كرد .\r\nتو چه مىدانى كه حطمه چيست . حطمه همان آتش افروختهء خدايى است . آتشى كه تا درون دل را مىسوزاند .\r\nچون آنان را در اين آتش افكنند در به رويشان بسته خواهد بود ، در ميان ستونهايى دراز . ( كه كنايه از صعود زبانه هاى آتش روحانى و جسمانى است . » علل و نتايجى كه در آيات مذكور ، براى انفاق ذكر شده است :\r\n1 - پاداش الهى :\r\nدر آيه هاى 110 و 245 و 261 و 262 و 265 و 274 ، از سورهء بقره . و آيه هاى 111 و 121 ، از سورهء توبه . و آيهء 39 ، از سورهء سبا و آيات سورهء همزه .\r\n2 - وعيد عذاب بر عدم انفاق :\r\nدر آيهء 180 ، سورهء آل عمران . و آيهء 37 ، سورهء نساء . و آيهء 34 و 35 ، سورهء توبه .\r\n","description":"","footnote":"","page_name":" 64 ","page_number":66},
  {"content":"\r\n3 - اجتناب از اختلافات اجتماعى و فردى و پيشگيرى فقر و بينوايى :\r\nآيه هاى 195 و 265 سورهء بقره و آيهء 16 ، سورهء تغابن .\r\nتوضيح :\r\n1 - آيهء 195 ، سورهء بقره ، چنين است :\r\n* ( وَأَنْفِقُوا فِي سَبِيلِ الله وَلا تُلْقُوا بِأَيْدِيكُمْ إِلَى التَّهْلُكَةِ توضيحى در بارهء جملهء مشهور * ( وَلا تُلْقُوا بِأَيْدِيكُمْ إِلَى التَّهْلُكَةِ ) * و رفع يك سوء تفاهم ) *\r\nممكن است ، در اين مورد ، اين گونه توهم شود كه جملهء * ( وَلا تُلْقُوا بِأَيْدِيكُمْ إِلَى التَّهْلُكَةِ ) * جمله اى است مستقل و ارتباطى به عدم انفاق ندارد . و البته معلوم است كه خود را به هلاكت انداختن ، عقلا و شرعا ، مطابق همين آيه ، ممنوع است .\r\nبراى روشن كردن اين موضوع و رد اين توهم مىگوييم :\r\nآيهء مذكور پس از اين دو آيه آمده است :\r\n* ( وَقاتِلُوهُمْ حَتَّى لا تَكُونَ فِتْنَةٌ وَيَكُونَ الدِّينُ لِلَّه ، فَإِنِ انْتَهَوْا فَلا عُدْوانَ إِلَّا عَلَى الظَّالِمِينَ . ) *\r\n","description":"","footnote":"","page_name":" 65 ","page_number":67},
  {"content":"\r\n* ( الشَّهْرُ الْحَرامُ بِالشَّهْرِ الْحَرامِ وَالْحُرُماتُ قِصاصٌ ، فَمَنِ اعْتَدى عَلَيْكُمْ فَاعْتَدُوا عَلَيْه بِمِثْلِ مَا اعْتَدى عَلَيْكُمْ وَاتَّقُوا الله وَاعْلَمُوا أَنَّ الله مَعَ الْمُتَّقِينَ . ) * « 1 » ترجمه :\r\nاين دو آيه ، مربوط به دفاع و جهاد است ، پس اين دو آيه - چنان كه گفتيم - آيهء مورد بحث ماست كه مىگويد ، در راه خدا و تحصيل آمادگى براى دفاع و جهاد انفاق كنيد و هزينه نهيد و مال دهيد و خويشتن را به هلاكت و نابودى ميفكنيد .\r\nاحتمال ديگرى نيز در اين آيه هست و آن اين است كه در انفاق از حد ميانه ، تجاوز مكنيد تا به هلاكت و نابودى و تباهى نيفتيد . در هر حال ، مفسران ، اين دو آيه را مربوط به يكديگر دانسته‌اند .\r\nآن چه در اين مورد به نظر مىرسد اين است كه : دو جملهء آيهء مذكور ، خواه به يكديگر مربوط باشند يا نباشند ، از جملهء * ( وَلا تُلْقُوا بِأَيْدِيكُمْ إِلَى التَّهْلُكَةِ ) * ، در هر حال ، مىتوان لزوم تنظيم اقتصادى را در جامعهء اسلام ، از نظر\r\n\r\n","description":"","footnote":"\r\n« 1 » آيه هاى 193 و 194 سورهء بقره\r\n","page_name":" 66 ","page_number":68},
  {"content":"\r\nپرداخت ، استفاده كرد . زيرا نهى صريحى كه در اين آيه آمده است ، متوجه مطلق هلاكت است كه هلاكت اقتصادى و بى سامانى مادى و تباهى حال اجتماع و حكومت فقر و بدبختى و شقاوت و ذلت نيز جزو آن است .\r\nاين بحث را در هر دو صورت - استقلال اين دو جمله يا ارتباط آنها - ادامه مىدهيم :\r\n1 - فرض مىكنيم جملهء * ( وَلا تُلْقُوا . . ) * مستقل است و به جملهء پيشين * ( وَأَنْفِقُوا فِي سَبِيلِ الله ) * هيچ گونه ارتباطى ندارد ، در اين صورت مىگوييم : هلاكت ، بدون هيچ گونه ترديد و گمان ، منحصر در هلاكت جانى نيست كه مستقيما از ضربهء جسمى و قطع مادهء حيات حاصل مىشود . چون هلاكت ، داراى معنايى است وسيع و عام و بسيار گسترده و شامل كه تقريبا مرادف « از بين رفتن » و « تباه شدن » است . آن هم از بين رفتن و تباه شدنى عام و غير مخصوص به يك نوع آن .\r\nچنان كه مىبينيم در اين آيه * ( لِيَهْلِكَ مَنْ هَلَكَ عَنْ بَيِّنَةٍ وَيَحْيى مَنْ حَيَّ عَنْ بَيِّنَةٍ ) * آمده است . و مسلما در اينجا مقصود از هلاكت ، انحراف و تباهى نفسى و روانى است ، در مقابل حيات نفس و زندگى روان كه در اعتدال آن است .\r\n","description":"","footnote":"","page_name":" 67 ","page_number":69},
  {"content":"\r\nنيز در اين آيه * ( وَإِنْ يُهْلِكُونَ إِلَّا أَنْفُسَهُمْ وَما يَشْعُرُونَ ) * اين ماده به كار برده شده است و منظور همان هلاكت نفس و تباهى انديشه و جان است ، پس هلاكت و تباهى يك مفهوم عمومى به معناى ضد حيات است و حيات هر چيزى موقعيت مناسب به خود در جريان طبيعى و انسانى مىباشد . بنا بر اين ، هلاكت يعنى موقعيت از دست رفتهء يك حقيقت كه خواه به مقتضاى طبيعت به آن موقعيت شايسته بوده است يا به مقتضاى هدفگيرى - هاى انسانى در زندگانى خود .\r\nپس اخلال در انديشه ، هلاكت انديشه است .\r\nاختلال در روان ، هلاكت روان است .\r\nبدينسان هلاكت يك معناى عمومى است كه شامل :\r\nتباهى فرد ، جامعه از نظر حقوقى ، اخلاقى ، دينى ، اقتصادى ، تعليم و تربيتى ، سياسى مىباشد .\r\nو همهء اين هلاكتها از نظر قرآن مطابق آيهء گذشته :\r\n* ( وَلا تُلْقُوا بِأَيْدِيكُمْ إِلَى التَّهْلُكَةِ ) * محكوم و منهى خواهد بود .\r\nو از همين جا بايستى اين حقيقت را استفاده كنيم كه چون مقصود از ممنوع بودن افتادن در هلاكت عبارتست از ايجاد وسائل حيات ( مقابل هلاكت ) و از بين بردن عوامل\r\n","description":"","footnote":"","page_name":" 68 ","page_number":70},
  {"content":"\r\nهلاكت ، لذا بطور قاطعانه مىتوان گفت : فقر كه هلاكت اقتصادى است بايستى از جامعهء اسلامى ريشه كن شود .\r\nو چنان كه مىدانيم ، عدم اعتدال اقتصادى ، و اقتصاد اجتماعى يك جامعه نيز ، هلاك اقتصادى اجتماعى و تهلكهء مالى و مادى آن جامعه است و اين خود ، به منزلهء هلاك و بلكه نوعى از مصداق عام هلاكت و تباهى و تهلكه است .\r\n2 - فرض مىكنيم جملهء * ( وَلا تُلْقُوا . . ) * مربوط به جملهء * ( وَأَنْفِقُوا فِي سَبِيلِ الله ) * و پيوسته بدان است ، در اين صورت بسيار روشن است كه هم مىتواند با موارد و مصاديق مذكور در پيش ( يعنى : انفاق در جهاد و براى دفاع و جلوگيرى از هلاكت در دست دشمن ، و نيز كيفيت انفاق و اندازه نگهداشتن در آن تا انسان خود در هلاكت نيفتد ) قابل انطباق باشد و هم تمام مواردى را كه عدم انفاق باعث وقوع در هلاكت است ، شامل گردد .\r\nارتباط و پيوستگى اين دو جمله را در اين آيه ، مىتوان با آيهء 29 ، از سورهء « نساء » تأييد كرد .\r\nآيهء بيست و نهم سورهء نساء چنين است :\r\n* ( يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ ) *\r\n","description":"","footnote":"","page_name":" 69 ","page_number":71},
  {"content":"\r\n* ( إِلَّا أَنْ تَكُونَ تِجارَةً عَنْ تَراضٍ مِنْكُمْ ، وَلا تَقْتُلُوا أَنْفُسَكُمْ ، إِنَّ الله كانَ بِكُمْ رَحِيماً ) * .\r\nترجمه : اى كسانى كه ايمان آورديد ، دارائيهاى موجود در ميان خود را به باطل مخوريد ، مگر اين كه به موجب يك نوع بازرگانى مورد رضايتى از طرف شما باشد ، و خودتان را مكشيد ، چه بدون شك خدا نسبت به شما مهربان است .\r\nاكنون ضمن گفتگويى در بارهء اين آيه ، تأييدى را كه مىخواستيم از آن استفاده كنيم ، روشن مىسازيم :\r\nطبرسى ، در « مجمع البيان » و فخر رازى ، در « تفسير كبير » در بارهء اين جملهء آيهء * ( وَلا تَقْتُلُوا أَنْفُسَكُمْ ) * مطالبى بيان كرده‌اند ، كه هيچ يك از آن مطالب ، در منظور بودن ، با ديگرى منافات ندارد ، زيرا همهء آنها مصداقهاى گوناگونى هستند كه تحت يك جامع كه ذيلا آن را بيان مىكنم قرار دارند و در آن مندرجند .\r\nجامع مشترك عبارت است از : « عدم اضرار به خود و ديگر افراد جامعه » و بسيار روشن است كه اين اضرار ، شامل همهء مصاديق خود مىشود و تمام انواع اضرار را در بر مىگيرد .\r\nيعنى اضرار مالى ، آن هم با همهء انواعش و تمام مراتبش ، از\r\n","description":"","footnote":"","page_name":" 70 ","page_number":72},
  {"content":"\r\nكمترين مقدار گرفته تا تمام دارائى انسان . نيز اضرار جانى ، آن هم با همهء انواع و مراتبش از كوچكترين مرحلهء جنايت گرفته تا قتل نفس .\r\nبنا بر اين ، ممكن است * ( وَلا تَقْتُلُوا أَنْفُسَكُمْ ) * حكمى باشد مستقل ، چنان كه در * ( وَلا تُلْقُوا بِأَيْدِيكُمْ إِلَى التَّهْلُكَةِ ) * گفتيم .\r\nو در اين صورت ، با معناى عمومى خود - نظر به جامع مشترك - شامل همه گونه نابودى انسانى ، از نظر اقتصادى ، حقوقى ، اخلاقى ، جانى و جز آن خواهد بود . و همهء اين موارد را در بر خواهد گرفت .\r\nممكن است نيز كه اين جمله * ( وَلا تَقْتُلُوا أَنْفُسَكُمْ ) * ، بيان معلول و اثر و نتيجهء جملهء پيشين باشد يعنى * ( لا تَأْكُلُوا أَمْوالَكُمْ بَيْنَكُمْ بِالْباطِلِ ) * - چنان كه سومين احتمال طبرسى در اين مورد ، همين است .\r\nبنا بر اين مضمون آيه چنين است :\r\nنبايد شما افراد جامعه ، با وسائل باطل و هدر دادن ارزشهاى كالا و كار ، روابط مالى خود را با يكديگر مختل سازيد كه اين اختلال ، به نابودى و نيستى خودتان خواهد انجاميد .\r\n","description":"","footnote":"","page_name":" 71 ","page_number":73},
  {"content":"\r\nبه نظر مىرسد كه اين آيه ، روشنترين مضمون را در تنظيم امور مالى به دست مىدهد و اهميت حياتى مسائل اقتصادى را بيان مىكند .\r\n\r\nنتيجهء انفاق حفظ موجوديت توانگران است يا تحكيم اوضاع اجتماعى ؟\r\n2 - آيهء 265 از سورهء « بقره » چنين است * ( وَمَثَلُ الَّذِينَ يُنْفِقُونَ أَمْوالَهُمُ ابْتِغاءَ مَرْضاتِ الله وَتَثْبِيتاً مِنْ أَنْفُسِهِمْ . . ) * « مثل آنان كه در راه رضاى خداوند و براى استوار ساختن نفوس خويشتن ، ثروت خود را مىبخشند مانند باغى است كه . . » ظهور اين آيه مىرساند كه يكى از علل انفاق نيز ، تثبيت و استوار ساختن و پابرجاى نمودن خود انفاق كنندگان و بخشندگان است .\r\nممكن است در اينجا چنين به نظر رسد كه بنا بر اين نتيجهء انفاق در حقيقت حفظ موجوديت خود اغنيا و توانگران است ، در اين صورت اگر اغنيا بتوانند با استفاده از قدرتهاى ديگر ، موجوديت خود را حفظ كنند ، انفاق براى آنان حتمى و لازم نخواهد بود ، اگر چه تمام افراد جامعه در فقر و فلاكت به سر برند و به روز سياه بنشينند .\r\n","description":"","footnote":"","page_name":" 72 ","page_number":74},
  {"content":"\r\nاين گمان و توهمى است كه با توجه به آن چه ذيلا - مىنگاريم ، كاملا بىمورد و ناوارد خواهد بود :\r\n1 - در اين آيه ، دو علت براى انفاق ذكر شده است :\r\nالف - يكى * ( « ابْتِغاءَ مَرْضاتِ الله » ) * و طلب خشنودى خدا و راه خدا و براى خدا .\r\nب - * ( « تَثْبِيتاً مِنْ أَنْفُسِهِمْ » ) * پايدار ساختن و استوارى نفوس بخشندگان و انفاق كنندگان .\r\nاكنون ببينيم چطور ممكن است ، مقصود از * ( « تَثْبِيتاً مِنْ أَنْفُسِهِمْ » ) * حفظ موجوديت انفاق كنندگان باشد ، اگر چه به هلاكت اقتصادى جامعه و سرايت و شمول فقر منجر شود . اين معنى قطعا ممكن نيست منظور شود ، زيرا با * ( « ابْتِغاءَ مَرْضاتِ الله » ) * منافات و تضاد صريح دارد . چون انفاقى كه فقط براى حفظ موجوديت عده اى باشد و به ديگر افراد و بندگان خدا نظرى نباشد و آنان به هر گونه به سر برند و به هر روز بنشينند ، اهميت داده نشود ، اين مبارزه با خداست نه طلب رضايت خدا و اين عمل را چگونه مىتوان طلب رضاى خدا دانست .\r\n2 - در تفسير * ( « تَثْبِيتاً مِنْ أَنْفُسِهِمْ » ) * ، مطالب متعددى گفته‌اند ، از جمله\r\n","description":"","footnote":"","page_name":" 73 ","page_number":75},
  {"content":"\r\n1 - تصديق و يقين 2 - تفتيش و بررسى براى تشخيص مصرف شايسته .\r\n3 - تفتيش در خود نيت كه اگر براى خداست انفاق كند و اگر ريا يا منتى در نيت هست آن را بىفايده بداند .\r\n4 - تمكين نفس بر طاعت خدا .\r\nاما با نظر به عموم كلمهء « تثبيت » ، همهء اين مفاهيم قابليت آن را دارد كه مصداق تثبيت باشد ، معنايى را هم كه ما گفتيم ( تثبيت حيات خود انفاقگران ) با هيچ يك از آن معانى منافاتى ندارد .\r\n\r\nانفاق نوعى مجاهده است\r\n3 - در آيهء 41 سورهء « توبه » مىفرمايد :\r\n* ( . . وَجاهِدُوا بِأَمْوالِكُمْ وَأَنْفُسِكُمْ فِي سَبِيلِ الله . . ) * :\r\n« با مال و جان خود ، در راه خدا جهاد كنيد » انفاق را مجاهده خوانده و يكى از دو نوع مجاهده قرار داده است .\r\nدر صورتى كه انفاق براى حفظ موجوديت ( كه در اشكال گفته شده است ) مانند تنفس است براى حفظ زندگى . يعنى اگر انفاق تنها براى حفظ موجوديت انفاقگران است ، امرى است ضرورى و براى مقصدى است عايد به خود انفاقگران و چنين\r\n","description":"","footnote":"","page_name":" 74 ","page_number":76},
  {"content":"\r\nچيزى ديگر مجاهده نخواهد بود و اطلاق مجاهده بر چنين امرى ضرورى نامعقول است .\r\n4 - مقصود از * ( « تَثْبِيتاً مِنْ أَنْفُسِهِمْ » ) * حفظ موجوديت انفاقگران در جامعه ، به عنوان و با وصف « انسانهاى كامور بىخيال » نيست ، بلكه مقصود ، آن تثبيتى است كه در توجيه علت وضع حقوق و لزوم آن براى جامعه گفته مىشود .\r\nتوضيح :\r\nهر يك از افراد انسان ، به خودى خود ، داراى اراده و تمايل و خواست بىنهايت است . اگر افراد در اعمال اين اراده و ارضاى اين تمايل و خواستهء بىنهايت ، آزاد باشند ، بدون هيچ گونه ترديد ، به تزاحم و تصادم منتهى خواهد گشت و هر گونه اجتماعى هم كه فرض شود - با فرض مذكور - سرانجام سقوط خواهد كرد . از اينجاست كه حقوق وضع مىشود و همين وضع شدن و مقرر شدن حقوق است كه اراده هاى بىنهايت را محدود مىكند و جلو تزاحمى را كه مولود بىنهايت بودن خواسته هاست مىگيرد . و همين وضع و مقرر كردن موازين حقوقى است كه اراده ها و تمايلات محدود و معقول را قابل عمل و اجرا مىكند . پس امر بشر ميان دو چيز داير است\r\n","description":"","footnote":"","page_name":" 75 ","page_number":77},
  {"content":"\r\n1 - باز بودن راههاى اراده و خواسته هاى بىنهايت و تزاحم و سپس سقوط ، به اضافهء عدم امكان اجرا . ( زيرا اگر همه بخواهند هر چه را اراده كنند داشته باشند و بدان برسند ، هيچ كس به هيچ چيز نخواهد رسيد ) .\r\n2 - محدود بودن خواسته ها بدون تزاحم و سقوط ، به اضافهء قابليت اجرا .\r\nنتيجهء اين تشبيه اينست كه مفهوم تثبيتا من أنفسهم در حقيقت اثبات زندگى خود انفاق كنندگان مىباشد در مقابل نابود شدن و زندگى را از دست دادن ، نه اين كه تثبيت كامورى آنها در اجتماع منظور است ، پس در حقيقت ، انفاق كنندگان و پرداخت كنندگان ماليات با مهار كردن تمايل به ثروت بىنهايت ، مىتوانند با ثروت محدودى به زندگانى خود ادامه بدهند چنان كه در زير بناى وضع حقوق بيان كرديم .\r\nممكن است از * ( « تَثْبِيتاً مِنْ أَنْفُسِهِمْ » ) * اين معنى استفاده شود كه جامعهء اسلامى مسألهء پرداخت ماليات را بايستى طورى بر خود بقبولاند كه از درون خود چنان كه گرسنگى را احساس مىكند لزوم پرداخت ماليات را احساس نمايد ، و چنان كه گفتيم نه اين معنى و نه معانى قبلى هيچ يك با همديگر در\r\n","description":"","footnote":"","page_name":" 76 ","page_number":78},
  {"content":"\r\nاستفادهء منظور ما منافاتى ندارند .\r\nهر يك از عناوين مالى فوق را بايد در رساله اى مستقل مورد بحث قرار داد و اهميت و خصوصيات اقتصادى و اجتماعى آنها را بيان كرد . چون در اين رساله سخن از زكات مالى است ، در بارهء همين موضوع ، از نظر موادى كه مىتواند مخرج زكات قرار بگيرد ، بحث مىكنيم : البته بايد يادآور شويم كه مدرك لزوم پرداخت اين ماليات ، همگى ادلهء اربعه ( قرآن ، سنت ، اجماع و عقل ) است و شايد در اسلام ، به كمتر حكمى مانند اين حكم ، تا اين اندازه اهميت داده شده باشد .\r\n","description":"","footnote":"","page_name":" 77 ","page_number":79},
  {"content":"\r\n\r\nمواد زكوى\r\nمواد زكوى ، يعنى چيزهايى كه بايد زكات آنها اخراج و پرداخته شود ، بدين قرار است :\r\n1 - چهارپايان سه گانه ( شتر ، گاو و گوسفند ) .\r\n2 - طلا .\r\n3 - نقره .\r\n4 - غلات چهارگانه ( گندم ، جو ، خرما و مويز ) .\r\nكه مجموعا نه چيز مىشود . اين است آن چه كه بطور مشهور « مواد زكوى » خوانده مىشود . اما روايات فراوانى هست كه مواد ديگرى را ، بخصوص از حبوبات ، بر آن چه ذكر شد اضافه كرده است ، كه زكات اين مواد نيز بايد تحت شرايط معينى اخراج و پرداخت شود ، و مقادير معينى از آنها به مصرف زكات برسد .\r\nبنا بر اين ، زكات به مواد نه گانه منحصر نيست و عموم و شمول حكم آن بسى بيشتر و دامنه دارتر است . بر اين عدم\r\n","description":"","footnote":"","page_name":" 78 ","page_number":80},
  {"content":"\r\nانحصار دليلهايى وجود دارد كه ما ذيلا آنها را ذكر مىكنيم .\r\n\r\nدليل اول در حدود بيست آيه در قرآن مجيد اخراج مالى را به عنوان زكات ، با بيانات مختلف ، دستور داده\r\nهيچ يك از اين آيات كميت و كيفيت آن را معين نكرده است ، همچنين تقريبا در هشت جا در مورد كلمهء « صدقه » ، كه به زكات تفسير شده است هيچ گونه مقدار و خصوصيتى ذكر نشده است . از آن طرف مفهوم انفاق كه در آيات بسيار فراوان ذكر شده است هيچ گونه اندازه و كيفيتى ندارد .\r\nاز اين آيات عموم چنين استفاده مىشود كه پرداخت مال به عنوان انفاق و زكات مانند به جا آوردن دو ركعت نماز صبح ( تعينى و تعيينى و مولوى ) نيست ، بلكه هدف ريشه كن كردن احتياجات است ، و مالى كه در اين راه مصرف مىشود بقيهء مال را مشروع و پاك مىگرداند .\r\nالبته اگر چه قانون اصول فقه مىگويد : هر عمومى قابل تخصيص است ، ولى با ملاحظهء اين كه رواياتى كه مال زكوى را در مواد نه گانه منحصر مىكند با روايات فراوانى معارض است ، لذا آياتى كه دلالت بر عموم لزوم اخراج زكات\r\n","description":"","footnote":"","page_name":" 79 ","page_number":81},
  {"content":"\r\nمىنمايد قابل تمسك خواهد بود و مطابق علتى كه در روايات معتبره براى زكات گفته شده است ( رفع احتياجات ، بلكه پيشگيرى آنها ) بايستى زكات آن اندازه مقرر گردد كه علت مزبوره حاصل شود .\r\nحكمى كه علت آن منصوص باشد ، يعنى گفته باشند كه اين براى چه وضع شده است . مطابق آن علت و تحقق و عدم تحقق آن ، دايرهء حكم توسعه و تضييق مىيابد . و در زكات ، رواياتى هست كه آن را در شمار احكام منصوص العله درمىآورد ، يعنى رواياتى در بارهء زكات وارد شده است كه علت وجوب زكات را بيان كرده است . نكته اى كه از اين مقدمه به دست مىآيد اين است كه اگر چه زكات را بايد به عنوان عمل عبادى و با قصد عبادت پرداخت ، اما اصل حكم زكات ، حكمى مولوى ( آمرانه ) و مجهول العله نيست . يعنى حكمى نيست كه فقها گفته باشند « بايد انجام دهيد ، عبادت است » و ديگر علتى براى آن بيان نشده باشد . بلكه علت روشنى دارد كه قابل فهم عموم است و حكم از نظر فقيه ، منصوص العله است .\r\nنمونه اى از رواياتى كه علت وجوب زكات را گفته است\r\n","description":"","footnote":"","page_name":" 80 ","page_number":82},
  {"content":"\r\nالف - زراره و محمد بن مسلم : امام صادق ( ع ) فرمود :\r\n« خداوند ، در اموال اغنيا براى فقرا حقى معين فرموده است كه براى آنان كافى است . اگر كافى نبود خداوند آن حق را اضافه مىكرد . پس بينوايى فقيران مربوط به حكم خدايى نيست ، بلكه از اينجاست كه اغنيا آنان را از حق خود محروم كرده‌اند . اگر مردم حقوق واجب را ادا مىكردند فقيران به زندگانى در خورى مىرسيدند . » ( وسائل الشيعه ، كتاب زكات ، صفحهء 3 ، چاپ تهران ) ب - مبارك عقرقوفى : موسى بن جعفر ( ع ) فرمود :\r\n« زكات براى زندگى كردن فقرا و بركت يافتن اموال اغنياست . » ( همان كتاب ، ص 4 ) ج - معتب : امام صادق فرمود : « زكات براى آن واجب شده است كه توانگران آزمايش شوند و بينوايان زندگى داشته باشند . اگر مردم زكات مال خود را مىپرداختند ، يك مسلمان بينوا باقى نمىماند و همهء بينوايان با همين حقى كه خداوند واجب كرده است بىنياز مىگشتند . مردم بينوا نمىشوند و نيازمند و گرسنه نمىگردند مگر به جهت تقصير اغنيا . » ( همان كتاب ، ص 4 )\r\n","description":"","footnote":"","page_name":" 81 ","page_number":83},
  {"content":"\r\nد - ابن مسكان و گروهى ديگر از راويان : امام صادق فرمود : « خداوند در ثروت اغنيا ، براى فقيران و مستمندان به اندازهء كفايت حق قرار داده است . اگر مىدانست ، براى زندگانى آنان بس نيست ، بيشتر وضع مىكرد . « 1 » »\r\n\r\nدليل دوم : در 13 روايت ، در كتاب وسائل الشيعه ، كتاب زكات\r\nپس از بيان 9 مادهء زكوى مزبور ، اين عبارت ديده مىشود :\r\n\r\n","description":"","footnote":"\r\n« 1 » همان مدرك ص 6 : ممكن است گفته شود مضمون اين روايات مىگويد مقدار مقرر از ماليات براى مرتفع ساختن فقر كافى است در صورتى كه ما مىخواهيم اين مقدار مقرر را كه كافى نيست براى امروز تغيير بدهيم ، ولى اين توهم صحيح نيست ، زيرا علت صريح كه در اين مدارك ديده مىشود مرتفع شدن فقر و احتياجات اجتماعى است و اما مقدار مقرر ، براى كفايت آن روز وضع شده است ، چنان كه در مباحث بعدى خواهيم ديد ، زيرا با افزايش نفوس و كثرت ارتباط انسان با طبيعت احتياجات روز افزون است به طورى كه احتياجات امروز با ديروز مورد مقايسه نمىباشد . اگر روايات در اين باره صراحت دارد كه وضع ماليات در اسلام براى ريشه كن كردن فقر و بر طرف كردن احتياجات است ، بطور قاطعانه مىتوان گفت : كه مقدار مقرر آن روزى با نظر به مقدار فقر و احتياجات بوده است .\r\n","page_name":" 82 ","page_number":84},
  {"content":"\r\n« . . و عفى رسول الله ( ص ) عما سوى ذلك - پيامبر خدا ، وجوب اخراج زكات را از غير مواد نه گانه ، عفو فرموده است . » رواياتى كه اين جمله در آنها آمده است در كتاب وسائل الشيعه ، كتاب زكات ، از صفحهء 33 تا 38 ، و يك روايت از آنها در صفحهء 53 آمده است . و همه بر اين موضوع دلالت دارد كه تعيين مواد نه گانه ، در زمان پيغمبر اكرم ( ص ) فقط به عنوان صلاح ديد و اعمال رويهء حكومت وقت بوده است و با شرايط اقليمى و زمانى سنجيده شده است ، نه اين كه حكم ابدى خدا باشد .\r\nموضوع عفو ، كه بدان اشاره كرديم ، در كتاب « الخراج » تأليف ابو يوسف يعقوب بن ابراهيم نيز آمده است . « 1 » نتيجهء بسيار با اهميتى كه از اين دو موضوع به دست مىآيد اين است كه :\r\nعلتى كه در وجوب زكات ذكر شده ( ادارهء زندگانى فقرا و بينوايان ، بلكه ريشه كن ساختن فقر از سطح اجتماع ) تصريح مىكند كه زكات يك قانون صرفا آمرانهء مولوى و آزمايش روانى خالص در مقابل دستور خداوندى نيست ،\r\n\r\n","description":"","footnote":"\r\n« 1 » الخراج ص 77 .\r\n","page_name":" 83 ","page_number":85},
  {"content":"\r\nبلكه تنظيم و تأمين امور معاش آن دسته از افراد جامعه است كه نمىتوانند كار كنند ، يا كارشان براى ادارهء زندگيشان كافى نيست و همچنين ديگر مصارف اجتماعى از قبيل انتظامات و غيره بايد از اين ماليات تأمين گردد .\r\nاكنون ، در اين روزگار ، ما مىبينيم كه مواد نه گانهء مذكور و مقدارى كه به عنوان زكات از آنها اخراج مىشود ، براى تنظيم و تأمين معاش مستمندان و سامان دادن ديگر امور اجتماعى كافى نيست . علت حكم كه بدان تصريح شده كه زكات براى همين تأمين است مىگويد نمىتوان دست روى دست گذاشت و منتظر آن بود كه اعجازى شود تا امور زندگانى آنان را تأمين سازد .\r\nبراى اين كه كاملا روشن كنيم كه پرداخت مالى بايد به اندازه اى باشد و به مقدارى مصرف شود و هزينه گذاشته شود تا ريشهء فقر كنده شود و ديگر اثرى از مستمندى و بينوايى و تنگدستى نماند ، جريان مشاجرهء ابا ذر و عثمان است . روشن است كه ابا ذر از بزرگترين و مهمترين علما و فقها و صلحاى امت است و قول او از نظر اسلامى و فقهى و بيان مقاصد دين حجت و سند است . براى تفاصيل اين نظر رجوع شود به\r\n","description":"","footnote":"","page_name":" 84 ","page_number":86},
  {"content":"\r\n( الغدير - ج 8 - ص 335 - 356 ) و از جمله در صفحه 351 چنين آمده است :\r\n« روزى ابا ذر به مجلس عثمان آمد . عثمان گفت : آيا كسى كه زكات مالش را پرداخته است باز هم حقى براى ديگران در آن هست ؟ كعب الاحبار گفت : نه . . ابا ذر مشتى به سينهء كعب كوفت و گفت اى يهودىزاده دروغ مىگويى ! آنگاه اين آيه را خواند :\r\n* ( لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَالْمَغْرِبِ وَلكِنَّ الْبِرَّ مَنْ آمَنَ بِالله وَالْيَوْمِ الآخِرِ وَالْمَلائِكَةِ وَالْكِتابِ وَالنَّبِيِّينَ وَآتَى الْمالَ عَلى حُبِّه ذَوِي الْقُرْبى وَالْيَتامى وَالْمَساكِينَ وَابْنَ السَّبِيلِ ) * . « 1 »\r\n\r\nدليل سوم : دليل بسيار روشنى بر اين مطلب ، كارى است كه خود امير المؤمنين على ( ع ) در دوران زمامدارى خود انجام داده‌اند :\r\nمحمد بن مسلم و زرارة از هر دو امام ( امام باقر و امام صادق ع ) نقل مىكنند كه امير المؤمنين براى اسبهايى كه به\r\n\r\n","description":"","footnote":"\r\n« 1 » بقره ، 117\r\n","page_name":" 85 ","page_number":87},
  {"content":"\r\nچراگاه مىرفتند در هر سال دو دينار زكات وضع كرد . در اين باره روايات متعددى وارد شده است . « 1 » با اندك توجهى به فقه اسلامى و قوانين آن ، اين مطلب روشن است كه اگر مقدار مقرر ، حتمى و ابدى و غير قابل تغيير بود ، مانند عدد ركعات در نمازها ، افزودن مادهء ديگرى به مواد زكوى به وسيلهء امير المؤمنين على ( ع ) ، بر خلاف قانون اسلامى بود .\r\n\r\nدليل چهارم : يونس بن عبد الرحمن بنا به نقل كلينى صاحب كتاب كافى ، انحصار مواد زكوى را در 9 ماده ، مخصوص صدر اول دانسته است ،\r\nو مواد ديگرى را كه در روايات ، ضميمه مواد مقرره شده است ، به مراحل بعد از صدر اول اسلام حمل نموده است . يونس مىگويد : چنان كه نماز هم در اول بعثت دو ركعت بود سپس پيغمبر ركعات بعدى را اضافه كرد . « 2 »\r\n\r\n","description":"","footnote":"\r\n« 1 » وسائل الشيعه ، كتاب زكات ص 51 و 53 .\r\n« 2 » مصباح الفقيه ، زكات همدانى ص 19 : يونس بن عبد الرحمن يكى از عالى مقامترين روات و فقهاى اماميه است .\r\nدر زمان هشام بن عبد الملك متولد گشته از حضرت موسى بن جعفر و على بن موسى الرضا ( ع ) روايت نقل نموده است . على بن موسى الرضا در علم و فتوا مردم را به او ارجاع مىكرده است ( رجال نجاشى - 348 ) از طرف على بن موسى الرضا وكيل بوده است .\r\nشخصى به حضرت رضا عرض كرد : دستم به شما نمىرسد ، امور دينى را از چه شخصى بپرسم ؟ فرمود :\r\nاز يونس بن عبد الرحمن . او در حدود 20 كتاب در موضوعات مختلف نوشته است .\r\n","page_name":" 86 ","page_number":88},
  {"content":"\r\n\r\nدليل پنجم : روايتى است از ابو بصير ، مىگويد به حضرت صادق عرض كردم آيا برنج زكات دارد ؟ فرمود : بلى ،\r\nسپس فرمود : در آن زمان در مدينه برنج نبود لذا در بارهء برنج چيزى گفته نشده است ، ولى فعلا برنج كاشته مىشود ؛ چگونه برنج زكات ندارد در صورتى كه عموم ماليات عراق از برنج است ؟ « 1 » نتيجه - نتيجهء كلى بررسى دو موضوع مزبور اينست كه اگر زكات مواد مزبوره نتوانست احتياجات جامعه را بر طرف كند ، حاكم كه به منزلهء نايب پيشواى اسلامى است ، مىتواند مواد ديگرى را مشمول ماليات قرار دهد و تعيين مواد و شرايط مربوط به نظر او خواهد بود .\r\n\r\n","description":"","footnote":"\r\n« 1 » سند اين روايت كاملا معتبر است زيرا روات آن از اين قرارند : ابراهيم بن هاشم ، حماد ، حريز و ابو بصير حلبى .\r\n","page_name":" 87 ","page_number":89},
  {"content":"\r\n\r\nبحثى است مربوط به مسألهء زكات\r\n\r\nحق معلوم\r\nدر دو مورد در قرآن مجيد اين آيه وارد شده است :\r\n* ( وَالَّذِينَ فِي أَمْوالِهِمْ حَقٌّ مَعْلُومٌ لِلسَّائِلِ وَالْمَحْرُومِ ) * : ( و در دارائيهايشان حقى مشخص براى سائل و محروم وجود دارد . ) مشهور در نزد فقهاى گذشته اينست كه اين حق مستحب است ، عمدهء استدلال آنان ، به طورى كه در جواهر الكلام در كتاب زكات ديده مىشود ، به چهار مطلب است :\r\n1 - اصل - زيرا تكليف به اضافهء زكات مشكوك است . اصل عدم وجوب يا اصل عدم اشتغال ذمه وجوب چنين حق را نفى مىكند . پاسخ اين توهم روشن است ، زيرا دو آيه و اخبارى كه در بارهء اين حق وارد شده است حاكم يا وارد به اصل است .\r\n","description":"","footnote":"","page_name":" 88 ","page_number":90},
  {"content":"\r\n2 - عموم - شايد مقصود از عموم ادلهء زكات بوده باشد كه به مقتضاى عموم دلالت بر اكتفاء به زكات مىكند . اين مطلب هم صحيح نيست ، زيرا ادله اى كه حقى را با يك عنوان مخصوص مقرر مىدارد نمىتواند نافى حقى با عنوان ديگر بوده باشد .\r\n3 - مىگويند سيرهء قطعيهء مسلمانان بر عدم ايفاء بدين حق بوده است . اين گونه استدلال مىتواند فقه اسلامى را دگرگون كند زيرا مثلا قنوت در نماز بدون كوچكترين خلافى مستحب است ولى هيچ يك از افراد تشيع نماز بدون قنوت نمىخوانند از آن طرف ملاكين پس از برداشته شدن ضمانت اجرائى به صورت نادر زكات پرداخته‌اند و عده اى از محرمات و مكروهات را مرتكب مىشوند . خلاصه سيرهء قطعيه مادامى كه مستند به حجتى نباشد نمىتواند مدرك فقهى براى فقيه بوده باشد .\r\nمخصوصا در امثال موارد مالى كه كمتر كسى از عهدهء اين آزمايش برمىآيد .\r\n4 - مهمترين دليل كه مخالفين وجوب اين حق بيان مىكنند اينست كه بعضى از روايات مىگويد : در مال انسان غير از زكات بدهى ديگرى وجود ندارد . اين روايت بايستى\r\n","description":"","footnote":"","page_name":" 89 ","page_number":91},
  {"content":"\r\nدرست تفسير شود ، زيرا زكات فطره ، خمس ، به عنوان اولى ، از بدهىهاى مالى مىباشند .\r\nشايد امثال اين روايات در مقابل حكام ستم كار گفته شده است كه در آن دوران با عناوين مختلف بطور غير قانونى از مردم مىگرفتند و در مصارف غير قانونى هم مصرف مىكردند .\r\n- امثال همين روايات مواد زكوى را در نه قسم منحصر كرده بودند با اين كه ما ديديم انحصار مزبور مدرك قطعى ندارد .\r\nدر صورتى كه در حدود 10 روايت با اشكال مختلف « حق معلوم » را اثبات مىكند از آن جمله :\r\n1 - سماعة بن مهران : حضرت صادق ( ع ) فرمود :\r\nخداوند در اموال اغنياء غير از زكات حقوقى مقرر فرمود :\r\nو مىگويد * ( وَالَّذِينَ فِي أَمْوالِهِمْ حَقٌّ مَعْلُومٌ لِلسَّائِلِ وَالْمَحْرُومِ ) * حق معلوم غير از زكات است ، و آن چيزى است كه انسان براى خود در مالش مقرر مىدارد و واجب است كه به مقدار طاقت و گنجايش مالش فرض كند اگر بخواهد هر روز و اگر بخواهد هر جمعه و يا در هر ماه بپردازد . » وسائل ، زكات ص 25\r\n","description":"","footnote":"","page_name":" 90 ","page_number":92},
  {"content":"\r\n2 - ابو بصير مىگويد : در خدمت حضرت صادق بوديم و جمعى از ثروتمندان نيز حضور داشتند . .\r\nگفتم : آيا براى ما در اموالمان حق ديگرى غير از زكات وجود دارد ؟ فرمود :\r\nسبحان الله مگر فرمودهء خدا را نمىشنوى * ( وَالَّذِينَ فِي أَمْوالِهِمْ حَقٌّ مَعْلُومٌ لِلسَّائِلِ وَالْمَحْرُومِ ) * .\r\nخلاصه با در نظر گرفتن آيهء مزبور و رواياتى كه بيان شد استبعاد فقهاء و استناد آنها به چهار دليل براى نفى وجوب حق معلوم كاملا بىاساس است .\r\n\r\nزكات فطر\r\nاين ماليات براى هر كسى كه توانائى داشتن معاش يك سال را دارد و همچنين كسى كه قدرت ادامهء معاش بطور كار تدريجى داشته باشد واجب است ، اين عنوان شامل تمام افراد خانواده از كوچك و بزرگ مىباشد . مقدار اين زكات براى هر فرد 615 مثقال كه نصف يك من شاهى منهاى 25 مىباشد .\r\n","description":"","footnote":"","page_name":" 91 ","page_number":93},
  {"content":"\r\n\r\n","description":"","footnote":"","page_name":" 92 ","page_number":94},
  {"content":"\r\n\r\nقاعدهء لا ضرر و لا ضرار\r\n","description":"","footnote":"","page_name":" 93 ","page_number":95},
  {"content":"\r\n\r\n","description":"","footnote":"","page_name":" 94 ","page_number":96},
  {"content":"\r\n\r\nمقدمه اى در تعريف قاعده :\r\nبرخى كلمات هستند كه در قلمرو حقوق و فقه ، بطور عمومى به فراوانى به كار برده مىشوند و به جهت داشتن تشابه گاهى مورد خلط و اشتباه قرار گرفته و از اين رو باعث سوء درك در معلومات مربوطه مىگردد از آن جمله است كلمات ذيل :\r\nدليل ، اصل ، قاعده ، قانون ، مبنى ، طريق .\r\nاشتباه در استعمال كلمات ، مادامى كه خللى به معنا نرساند هيچ گونه مانع منطقى ندارد زيرا مىدانيم كه مقصود از كلمات امكان پذير ساختن انتقال معنا در ذهن ديگران است . اين انتقال بهر صورت انجام بگيرد ، اگر چه از مقولهء كلمات نبوده باشد مانند اشاره ، مقصود ما را حاصل خواهد كرد . ولى با ملاحظهء دقيق در فلسفهء احتياج به الفاظ و اختلاف شرايط و مقتضياتى كه مردم در زندگانى با آن روبرو هستند ، بايستى كوشش كنيم كه الفاظ به عنوان يك عده وسائل دقيق براى نشان دادن معانى مقصود به كار برده شوند . چون اين مبحث جنبهء رسيدگى در زير بناى حقوقى دارد لذا به تفصيل\r\n","description":"","footnote":"","page_name":" 95 ","page_number":97},
  {"content":"\r\nمشروح در اين ضرورت زندگانى اجتماعى كه متأسفانه همواره مورد مسامحه قرار گرفته است ، نمىپردازيم و اى كاش رشته هاى متعددى براى شناسايى و قوانين ضرورى استعمال الفاظ در معانى مقصود مطرح گردد و ما بتوانيم از ضررهاى گوناگون اين بىاعتنايىها در امان باشيم .\r\nو بهر حال چند كلمهء فوق نيز مانند خيلى از كلمات ، بطور فراوان ، به سوء استعمال دچار مىگردد .\r\nما بطور مختصر در بارهء شش كلمهء فوق توضيح مىدهيم :\r\nكلمات مزبور داراى معانى لغوى مىباشند كه با معانى اصطلاحى مقرره مناسبتى دارند مثلا دليل در لغت به نشان دهنده و رهبر و رهنما مىگويند . قاعده ، شىء مورد اتكاء مىباشد . مثلا قواعد خانه عبارتست از پايه هايى كه ديوارهاى خانه روى آن قرار گرفته است . قاعده به معناى ثابت و مستقر هم آمده است ، و با توجه به اين كه پايهء يك بنا هم بايستى به مناسبت هدفى كه از بنا منظور شده است ثابت و مستقر بوده باشد ، دو معناى مزبور با همديگر منافاتى ندارند . اصل عبارتست از ريشه و بيخ هر شىء اعم از نباتات و غيره . مبنى نقطهء اتكاء بنا را مىگويند . قانون كه از لغت يونانى « ارغانون »\r\n","description":"","footnote":"","page_name":" 96 ","page_number":98},
  {"content":"\r\nارگان ، گرفته شده است به معناى خطكش است كه براى كشيدن خط استعمال مىشده است ولى بعدها به معناى قضيهء كليه اى كه مدرك موارد معين در حكم قانون مىباشد به كار برده شده است . طريق يك مفهوم عموميست و آن مسافتى را مىگويند كه ميان نقطهء حركت و مقصد قرار گرفته است .\r\nآن چه كه مورد استعمال معموليست چهار كلمهء « دليل ، قاعده ، اصل و قانون » مىباشد و در اصطلاح حقوق و فقه اسلامى مفاهيم مشخصى دارند .\r\n\r\nدليل\r\nاصطلاح دليل در فقه اسلامى بطور كلى با همان معناى لغويش كاملا موافق است و به معناى رهنما يا اثبات كنندهء موضوع و يا حكم مىباشد .\r\nروشنترين و اصيلترين دليلها عبارتست از قطع به واقع « 1 » كه با كلمات مختلفى بيان مىگردد مانند يقين و جزم و علم و غير ذلك . در صورت قطع به يك واقع گويى انسان قاطع خود واقعيت را ، خواه موضوع و خواه حكم ، دريافته است\r\n\r\n","description":"","footnote":"\r\n« 1 » قطعيت پيدا كردن در مورد يك واقعيت .\r\n","page_name":" 97 ","page_number":99},
  {"content":"\r\nو ميان او و واقعيت هيچ فاصله اى وجود ندارد كه يك يا چند واحد باعث وصول به آن واقعيت بوده باشد بنا بر اين ، قطع ، ذهن انسانى را مانند آيينهء روشن جايگاه انعكاس واقعيت مىسازد . به همين جهت است كه شايد به كار بردن دليل در مورد قطع كاملا مناسب نبوده است زيرا ميان انسان و مورد قطع در حال مزبور فاصله اى وجود ندارد تا به راهنما احتياج داشته باشد .\r\nاما از آن جهت كه افراد آدمى در شئون زندگانى معمولى خود و همچنين در بارهء تكاليف و وظائف مقرره و موضوعات و شرائط آنها غالبا نمىتوانند يقين حاصل كنند لذا مجبورند در احراز واقعيتها به دليل تكيه كنند ، اگر چه آن دليل موجب علم صد در صد نبوده باشد .\r\nهنگامى كه مىگوييم مدارك اربعه ( كتاب و سنت و اجماع و عقل ) ادلهء فقه و حقوق اسلامى مىباشند ؛ مقصود همين معنا از دليل است كه متذكر شديم يعنى با توجه به لزوم عمل به تكاليف واقعى از يك طرف و انحصار راه تشخيص آن تكاليف در مدارك چهارگانهء مزبوره ، آنها را بعنوان ادلهء احكام پذيرفته‌ايم .\r\nبنا بر اين ، دليل يعنى روشنگر واقعيات . اما اين كه\r\n","description":"","footnote":"","page_name":" 98 ","page_number":100},
  {"content":"\r\nامور مزبور به چه علت مىتوانند روشنگر واقعيات بوده باشند ، بطور انحصار از حكم عقل استفاده شده است و نمىتواند دليل بودن امور مزبور مستند به تعهد صرف بوده باشد .\r\n\r\nعموميت مفاد دليل\r\nچنان كه گفتيم ، مفاد دليل يك معناى عموميست كه عبارتست از نشان دهندهء واقعيات . و روشن است كه واقعيات با در نظر گرفتن موضوعات معين خود و به لحاظ انواع حالات مكلفين ، احكام كلى و قواعد و اصول را شامل مىگردد در نتيجه تمام احكام كلى و قواعد و اصولى كه در حقوق اسلامى مقرر است واقعياتى هستند كه مستند به ادلهء مزبوره در فوق ( كتاب و سنت و اجماع و عقل ) مىباشند .\r\n\r\nاحكام كلى\r\nتمام تكاليفى را كه ادلهء مزبوره براى مكلفين در شرايط معينه اثبات مىكند حكم كلى ناميده مىشود . مانند احكام ارث و ازدواج و جهاد و دادرسى و حقوق مدنى و جنائى و غيره .\r\n","description":"","footnote":"","page_name":" 99 ","page_number":101},
  {"content":"\r\n\r\nقواعد\r\nقضاياى كليه اى هستند كه حدود كمى و كيفى احكام كليه را بيان مىكنند بدين معنا كه هنگامى كه دليلى حكمى را ثابت كرد آن حكم مطابق طبيعت معين خود از حيث عموميت و جريان تثبيت مىگردد مثلا مىگوييم هيچ دعوايى بدون دليل اثبات نمىگردد . عموميت و جريان اين حكم تمام احوال مكلفين را در هر گونه شرائط شامل گشته است . در اين مورد مىبينيم كه قاعده مىگويد : اقرار به عليه جائز و نافذ است .\r\nاگر قاعدهء مزبور نبود اقرار به عليه خود نيز مانند ساير دعاوى احتياج به اثبات داشت ولى قاعدهء مزبور حكم كلى « لزوم اثبات هر دعوى » را از نظر مصاديق محدوده و از جريان عمومىاش جلوگيرى مىنمايد . و اما اين كه اين قواعد مخصوصا قاعدهء لا ضرر با ملاحظهء سائر ادلهء حقوق و تكاليف جنبهء تخصيصى دارد يا تنويعى ؟ در مباحث آينده بطور مشروح بيان خواهيم كرد لذا در بحث آينده كه چند قاعده را توضيح خواهيم داد و در آن مبحث اصطلاح زمينهء اولى را براى حقوق و تكاليف به كار خواهيم برد ، براى سهولت تفاهم است .\r\n","description":"","footnote":"","page_name":" 100 ","page_number":102},
  {"content":"\r\n\r\nاصل\r\nقضيه اى را مىگويند كه در موقع ترديد براى مكلف تعيين مسير مىكند بدون اين كه كوچكترين جنبهء نشان دهى از واقع را داشته باشد مانند اين كه در موقع شك در اين كه آيا وظيفه اى به من متوجه است يا نه ؟ و ضمنا هيچ گونه دليلى هم وظيفهء مشكوك را اثبات نمىكند ؛ در اين صورت مىگوييم اصل اينست كه شخص مزبور مكلف به آن تكليف مورد احتمال نيست . در فقه اسلامى اصل مزبور را اصل برائت مىگويند . « 1 » پس از اين شرح مختصر در بارهء دليل و قاعده و اصل ، مىگوييم اين سه موضوع كه بيان كرديم در قلمرو حقوق و فقه اسلامى بطور عموم وجود دارد . حال اگر كسى به جهت معلومات خصوصى و شرائط ذهنى خويش اصطلاحات فوق را طور ديگرى تفسير كرد ، مانعى ندارد ولى معانى مزبور يكى از پايه هاى روش فقاهى اسلامى است .\r\n\r\n","description":"","footnote":"\r\n« 1 » اقسام اصول و شرائط جريان آنها در كتب اصولى مفصلا مورد بحث و بررسى قرار گرفته است .\r\n","page_name":" 101 ","page_number":103},
  {"content":"\r\n\r\nچند مثال از قواعد\r\nبدانجهت كه ما در بارهء قاعدهء « لا ضرر و لا ضرار » بحث و بررسى مىكنيم ، مجبوريم براى توضيح مشروح قاعدهء مزبور يك بيان كلى نموده و چند قاعده را به عنوان مثال و تحقيق قاعدهء « لا ضرر و لا ضرار » متذكر گرديم ، البته در توضيح مختصرى كه در بارهء قواعد مىدهيم روش تقريبا فقاهى معمولى را در نظر گرفته‌ايم ، و تحقيق مطلب را در مبحث اقسام ضرر بيان خواهيم كرد .\r\nچنان كه گفتيم در مورد جريان هر قاعده اى زمينه اى براى حكم اولى وجود دارد كه ادلهء مربوطه آن را نشان مىدهد .\r\nمثلا در قاعدهء اقرار به « عليه » آن چه كه زمينهء اولى اقتضاء مىكند اينست كه هيچ ادعائى بدون مدرك اثبات كننده پذيرفته نشود ، ولى با توجه به اين كه هيچ انسان عاقل و آگاهى در حال اختيار به « عليه » خود اقدام نمىنمايد ، لذا در موردى كه شخصى با وصف عاقل بودن و آگاهى و داشتن اختيار به « عليه » خود اقدام نمايد طبيعى است كه از واقعيت اطلاع مىدهد لذا اقرار مزبور پذيرفته خواهد شد و چنان كه ملاحظه كنيم در تمام حقوقهاى مشهور دنيا هم اين قاعده شناخته شده است .\r\nاز اين بيان نبايست چنين نتيجه بگيريم كه قاعده\r\n","description":"","footnote":"","page_name":" 102 ","page_number":104},
  {"content":"\r\nبر خلاف زمينهء حكم اولى وضع مىگردد ، زيرا از آن جهت كه فقه اسلامى تمام شئون افراد را در زندگانى فردى و دسته جمعى از نظر تكليف و حكم هماهنگ نموده و قانون را با نظر به تمام واحدهاى سيستم زندگانى وضع كرده است لذا احكام اولى با نظر به مفاد قواعد موضوعه ، راهنماى زندگانى انسانى مىباشد .\r\nبه عنوان مثال اگر فرض كنيم كه يك مهندس ساختمان نقشه اى براى بناى يك عمارت مطرح نموده ضمنا مىگويد اين نقشه را نمىتوان با هر گونه مصالح پياده نمود بلكه بايستى مصالح مخصوصى كه داراى فلان مقاومت يا خصوصيات ديگر بوده باشد براى آن انتخاب كرد ، در اين مورد تعيين مصالح مشخص براى پياده كردن نقشهء مزبور با اصل نقشه منافات ندارد .\r\nبراى توضيح اين مطلب كه از نظر حقوقى بسيار با اهميت است مجبوريم به عنوان نمونه چند قاعده را متذكر شويم :\r\n\r\nقاعدهء الزام\r\nقاعدهء الزام مىگويد : هر قانون و عقيده اى را كه ملت\r\n","description":"","footnote":"","page_name":" 103 ","page_number":105},
  {"content":"\r\nمذهبى غير مسلمان براى خود تثبيت شده مىداند بايستى نتائج مطلوبه از آن قانون را در بارهء آن ملت براى همان ملت پذيرفته و نتيجهء مفروض را به رسميت بشناسيم . مثلا ملل غير اسلامى با شرايط و كيفيت معينى ازدواج و توليد فرزند مىكنند و ازدواج را با قوانين معينى عمل مىكنند قاعدهء الزام مىگويد اين ازدواج و فرزندان محصول آن را به رسميت بشناسيم .\r\nآن چه كه زمينهء اصلى اقتضاء مىكرد اين بود كه به جهت همگانى و همه زمانى بودن قانون اسلامى هيچ يك از مقررات مذهبى ملل ديگر به رسميت شناخته نشود ولى با توجه به اين كه ايدهء اسلامى ، قوانين فقهى خود را بر هيچ يك از ملل نمىخواهد تحميل نمايد ، و نيز با توجه به ضرورت همزيستى مسلمين با ملل ديگر ، قاعدهء مزبور وضع شده است . « 1 »\r\n\r\nقاعدهء تلازم ميان مالكيت شىء و اقرار در بارهء آن\r\nاين قاعده مىگويد : اگر كسى مالك چيزى بود مىتواند در بارهء آن مملوك هر گونه اقرار ممكن را بنمايد . ملاحظه\r\n\r\n","description":"","footnote":"\r\n« 1 » صورت قاعده چنين است : « الزموهم بما الزموا به أنفسهم »\r\n","page_name":" 104 ","page_number":106},
  {"content":"\r\nمىشود كه زمينهء اصلى در اين مورد مانند قاعده اى كه ذيلا بيان خواهيم كرد اينست كه هر دعوايى از هر كس كه بوده باشد احتياج به اثبات دارد ، ولى در مورد قاعده مىبينيم كه هيچ عاقل و آگاهى در حال اختيار در بارهء مملوك خود چيزى نمىگويد كه « عليه » او تمام شود ، لذا در صورت اقرار در قاعدهء مزبوره هر گونه اطلاعى است كه شخص در بارهء مملوك خود مىتواند بدست بدهد ولى به نظر مىرسد اين مطلب خلاف تحقيق است زيرا به ندرت اشخاصى پيدا مىشوند كه تمام شئون و پديده هاى مالى را كه در دست دارند بدانند و نيز در صورتى كه اطلاع در بارهء مال مفروض به نفع خود مالك بوده باشد هيچ قانونى اقتضاء نمىكند كه بدون اثبات اطلاع دادن مزبور مسموع بوده باشد . « 1 »\r\n\r\nقاعدهء اقرار به « عليه »\r\nمفاد اين قاعده اينست كه انسان اگر عليه خود اقرار نمايد اين اقرار مسموع مىباشد . زمينهء اصلى در اين مورد ، چنان كه در قاعدهء قبلى گفتيم ، اينست كه هيچ دعوايى بدون\r\n\r\n","description":"","footnote":"\r\n« 1 » من ملك شيئا ملك الاقرار به .\r\n","page_name":" 105 ","page_number":107},
  {"content":"\r\nاثبات با مدرك مقرر و معتبر ، اثبات نشود . زيرا هر ادعائى كه خبرى از اخبار است ، نظر به واقع احتمال صدق و كذب ، با قطع نظر از عوارض خارجى ، در آن يكسان است ولى با توجه به اين كه هيچ انسان عاقل و آگاهى در حال اختيار اعتراف به چيزى نمىكند كه موجب ضرر او بوده باشد لذا اقرار به « عليه » با شرايط مزبور بدون ترديد كشف قطعى از واقعيت مىكند . از اين رو در نزد تمام عقلاى دنيا مىتواند منشأ مسئوليت قرار بگيرد . البته شرايطى را كه متذكر شديم بايستى در نظر گرفت و عوارض ديگرى جز بيان واقع وجود نداشته باشد . « 1 »\r\n\r\nقاعدهء يد\r\nهر فردى كه متاعى را در اختيار دارد اگر هيچ گونه مدركى هم در دست نبوده باشد كه اثبات كند تصرف مزبور غير مالكانه است ، خواه آن متاع منقول باشد و خواه غير منقول محكوم به ملكيت شخص مزبور است . به همين جهت گر كسى بخواهد خلاف مالكيت او را ادعا كند ، خواه به « له » خود باشد يا نه ، مجبور است كه اقامهء دليل اقوى نمايد ،\r\n\r\n","description":"","footnote":"\r\n« 1 » اقرار العقلاء على أنفسهم جائز .\r\n","page_name":" 106 ","page_number":108},
  {"content":"\r\nزيرا تصرف و اختيار فعلى بدون مزاحم قانونى در بارهء متاع مزبور كشف عقلائى مىكند از اين كه شخص مفروض مالك آنست . آن چه كه زمينهء اولى اقتضاء مىكند اينست كه شخص متصرف هم اقامهء دليل بر مالكيت خود بنمايد زيرا تصرفات غير مالكانه مشروع يا نامشروع به حدى فراوانست كه مىتواند براى هر گونه تصرف ايجاد ترديد نمايد .\r\nولى نظر به اين كه مقررات قانونى از يك طرف و لزوم عسر و حرج به جهت تحقيق دائمى در تصرف اشخاص در اموال خود از طرف ديگر قاعده را موجه مىسازد كه تصرف مطلق و بدون مزاحم قانونى دليل مالكيت است مگر اين كه مدرك معتبرى خلاف آن را اثبات نمايد . « 1 »\r\n\r\nقاعدهء على اليد\r\nاين قاعده مىگويد اگر كسى مالى از كسى گرفت ضمانت اولى آن مال به عهدهء اوست .\r\nزمينهء اصلى در اين مورد اينست كه اثبات ضمانت احتياج به اثبات داشته باشد ، زيرا انتقال مجانى از قبيل بخشيدن\r\n\r\n","description":"","footnote":"\r\n« 1 » اليد كاشفة عن الملكية .\r\n","page_name":" 107 ","page_number":109},
  {"content":"\r\nو يا تصاحب مال به جهت ادعاى حق و استحقاق و همچنين بعنوان امانت و عاريه و اجاره كه عين مفروض مورد ضمان نخواهد بود ، فراوانست . لذا ، اقتضاى اولى اين بوده است كه مالك بايستى در اين موارد مانند ساير دعاوى اثبات كند كه مال مفروض را مجانى يا با يكى از عناوين كه موجب ضمانت نيست نداده است . ولى نظر به اين كه طبيعت انسانى با توجه به اصل سود و زيان حكم مىكند كه مال خود را بدون علت از دست ندهد اثبات اين كه انتقال مال رابطهء مالك را بدون عوض قطع نموده است احتياج به اثبات خواهد داشت . « 1 »\r\n\r\nقاعدهء ضمان مثلى بمثلى و قيمى به قيمى\r\nمفاد قاعدهء مزبور اينست كه شىء تلف شده كه مورد ضمان بوده است اگر از اعيان مثلى بوده باشد جبران تلف شده بايستى با مثل آن بوده باشد ، مانند محصولات صنعتى امروزى كه از يك نوع محصول هزاران افراد مماثل ساخته مىشود مانند ماشين آلات و ظروف و پارچه هاى پوشاكى و غيره . اگر كسى پنج متر پارچهء كسى را تلف كند بايستى پنج متر از همان پارچه با\r\n\r\n","description":"","footnote":"\r\n« 1 » على اليد ما اخذت حتى تؤدى .\r\n","page_name":" 108 ","page_number":110},
  {"content":"\r\nمشخصاتش پرداخت نمايد و اگر تلف شده داراى افراد مماثل نبوده باشد مانند يك كتاب خطى كه فاقد مثل بوده باشد در اين موارد قيمت تلف شده را مىپردازد زيرا در صورت فقدان مثل با فرض اين كه بدل تلف شده بهر صورت بايستى پرداخت شود نوبت به قيمت مىرسد .\r\nزمينهء اولى حكم در اين مورد اين بود كه شخصى كه عينى را تلف نموده است بتواند با پرداخت قيمت آن از عهدهء خسارت بيرون آمده باشد زيرا تمايلى عمومى در بارهء كالاها و اجناس موجود است كه تعيين كنندهء قيمت آنها است و خصوصيتهائى كه دخالتى در ارزش ندارد از لحاظ ضمان ملغى است با اين حال قاعده مىگويد نزديكترين شىء بمال تلف شده مماثل آنست لذا در صورت امكان پرداخت مثل ، نوبت به قيمت نمىرسد و همچنين شايد خصوصيتى كه براى هيچ كس باعث افزايش قيمت نيست ممكن است براى صاحب مال مرغوب و مورد علاقه بوده باشد مانند خط پدر ، بدون ترديد اگر خط پدر انسان يك خط معمولى بوده باشد داراى ارزشى نخواهد بود مگر به همان اندازه كه در موارد عمومى آن خط موجود است ولى براى كسى كه خط پدر عنوان يادگارى\r\n","description":"","footnote":"","page_name":" 109 ","page_number":111},
  {"content":"\r\nدارد محبوب و مورد علاقه مىباشد . « 1 »\r\n\r\nقاعدهء فراغ و تجاوز\r\nانسان عاقل و آگاه هر عملى را كه انجام مىدهد اگر پس از عمل در بعضى از اجزاء يا كيفيت مقررى آن شك كند كه آيا صحيح به جا آورده است يا نه قاعدهء مزبور مىگويد صحيح به جا آورده است . زمينهء اصلى حكم در مورد مزبور اين بود كه هر تكليف بايستى بطور يقين انجام داده شود يعنى بايستى شخص مكلف احراز قطعى نمايد كه از عهدهء تكليف برآمده است ولى با نظر به اين كه شخص عاقل و آگاه با داشتن اختيار متوجه كاريست كه انجام مىدهد لذا ترديد مزبور نمىتواند مكلف را به انجام مكرر همان تكليف وادار نمايد . البته واضح است كه اين اصل براى امتنان و مسامحه در امور تكليفى مقرر شده است و ممكنست به جهت اهميت حياتى يك عمل ، اين قاعده جريان نداشته باشد . چنان كه اصل برائت عهده از تكليف مشكوك براى تسهيل زندگانيست .\r\nاما در آن صورت كه عمل داراى اهميت است مانند اعمال مربوط\r\n\r\n","description":"","footnote":"\r\n« 1 » المثلي يضمن بالمثلي و القيمي بضمن بالقيمي .\r\n","page_name":" 110 ","page_number":112},
  {"content":"\r\nبه نفوس و اموال و اعراض افراد ، برائت و همچنين قاعدهء فراغ جريان نخواهد داشت مثلا پزشكى كه سر بالين بيمارى حاضر شده و او را معاينه نموده و دستور عمل داده است اگر ترديد كند در اين كه آيا معاينه لازم را انجام داده است يا اين كه به جهت مشغول بودن حواسش نتوانسته معاينهء دقيق به عمل بياورد اين پزشك نمىتواند به قاعدهء فراغ از عمل تمسك جسته و وضع بيمار را در حال مشكوك قرار دهد . « 1 »\r\n\r\nقاعدهء تلف پيش از قبض\r\nهر مال فروخته شده ، مادامى كه در اختيار خريدار قرار نگرفته است اگر تلف شود به عهدهء فروشنده خواهد بود .\r\nمقتضاى زمينهء اولى اين بود كه با خروج متاع از مالكيت فروشنده و دخول آن در ملكيت خريدار رابطهء مال فروخته شده از فروشنده قطع شود . و به همين جهت است افزايش يا نقصان قيمت ، و همچنين محصول بدست آمده پس از فروش همه به خريدار متعلق مىگردد ولى فقط در مورد تلف پيش از قبض خريدار ، به عهدهء فروشنده خواهد بود اما به لحاظ اين كه\r\n\r\n","description":"","footnote":"\r\n« 1 » كلما شككت فى شىء و دخلت فى غيره فشكك ليس بشيء .\r\n","page_name":" 111 ","page_number":113},
  {"content":"\r\nاگر جبران تلف شده به عهدهء فروشنده نبود مسامحهء فروشنده ها در تسليم مال به هرج و مرج اقتصادى منجر مىگشت و هيچ كس نمىتوانست با اطمينان به وصول عين مبادله اى انجام بدهد و اين امكان براى همه كس و در همه حال وجود دارد مگر اين كه در هر مبادله خريدار در نزد مال فروخته شده باشد كه فورا آن را تحويل بگيرد و اين كار امكان ناپذير است .\r\nلذا اين قاعده در حقيقت براى جلوگيرى از مفاسد امكان عدم تسليم عين وضع شده است . « 1 »\r\n\r\nقاعدهء لا ضرر و لا ضرار و قاعدهء نفى حرج\r\n\r\nقاعدهء لا ضرر و لا ضرار\r\nصورت اين قاعده در منابع فقه اسلامى به دو شكل وجود دارد :\r\n1 - لا ضرر و لا ضرار .\r\n2 - لا ضرر و لا ضرار فى الاسلام .\r\nآن چه كه در اغلب منابع فقهى وارد شده است شكل\r\n\r\n","description":"","footnote":"\r\n« 1 » كل مبيع تلف قبل قبضه فهو من مال بائعه .\r\n","page_name":" 112 ","page_number":114},
  {"content":"\r\nاولست ( لا ضرر و لا ضرار ) .\r\nدر بعضى از مدارك فقهى و در لسان العرب ابن منظور « مادهء ضرار » و در كتاب نهاية تأليف ابن الاثير در همين ماده ، به ضميمهء « فى الاسلام » نقل شده است و در بعضى از احاديث هم به اضافهء كلمهء « على المؤمن » وارد شده است .\r\nدر بارهء اين كه قيد « فى الاسلام » حقيقة در روايات وارد شده است يا نه ، ميان محققين اختلاف نظر وجود دارد محقق نائينى مىگويد : قيد مزبور از طرف روات اضافه شده و در اصل وجود نداشته است . ايشان مىگويند چون ذهن راويان با امثال جملات « لا رهبانية فى الاسلام » ، « لا سياحة فى الاسلام » « لا نجش فى الاسلام » و « لا اخصاء فى الاسلام » مأنوس بوده است « 1 » لذا اين كلمه ( فى الاسلام ) را هم با آن انس ذهنى اضافه كرده‌اند « 2 » و بهر حال خواه كلمهء « فى الاسلام » در بعضى از\r\n\r\n","description":"","footnote":"\r\n« 1 » ترجمهء جملات فوق به ترتيب بدين قرار است : « گوشه گيرى در صومعه ها در اسلام منفى است » « بيابانگردى كه در عالم مسيحيت شايع بوده است در اسلام منفى است » « تعريف كالا براى فريب دادن مشترى در اسلام منفى است » « اخته كردن در اسلام منفى است » .\r\n« 2 » اين مطلب كه محقق نائينى بيان مىكند فقط منحصر به امثال اين مورد است و الا از نظر فن روايت در سائر موارد صحيح نيست و خيانت است .\r\n","page_name":" 113 ","page_number":115},
  {"content":"\r\nمدارك وجود داشته باشد يا نه ضررى به عموم فائدهء مزبور وارد نمىسازد . اين مدعا را مىتوان به دو دليل بيان نمود :\r\nيكى اين كه معناى « لا ضرر و لا ضرار فى الاسلام » اينست كه در حقوق ، و بطور عموم در فقه اسلامى ، حكم ضررى وضع نشده و هر حكم كه اصل وجود يا كشش آن مستلزم ضرر و ضرار بوده باشد در اسلام منفى است . و به عبارت ديگر اين يك حكم كلى جهانى است كه در ايدهء اسلامى مقرر شده است كه احكام موضوعه در اسلام نبايستى به ضرر و ضرار منجر گردد حتى مىتوان گفت كه اگر مسلمانان ببينند كه دو گروه غير مسلمان در حال اضرار به هم ديگر هستند بايستى مسلمانان جلوگيرى نمايند و اين مطلب با قطع نظر از عموميت قانون « لا ضرر و لا ضرار » از مدارك ديگر نيز استفاده مىشود مانند آن روايتى كه علامه در كتاب تذكره از محمد بن قيس نقل مىكند كه از امام صادق ( ع ) پرسيدم كه دو گروه از اهل باطل به پيكار برخاسته‌اند آيا مىتوانم به آنها سلاح جنگ بفروشم ؟ حضرت فرمود وسائل جلوگيرى را به فروش مانند سپر ، چكمه و مانند آنها . « 1 »\r\n\r\n","description":"","footnote":"\r\n« 1 » مدرك مزبور .\r\n","page_name":" 114 ","page_number":116},
  {"content":"\r\nدليل دوم - اين كه بودن قيد « فى الاسلام » اگر به معناى مسلمين بوده باشد « كه كاملا خلاف ظاهر است » با بودن قيد « على المؤمن » كه فقط در يك روايت نقل شده است هيچ گونه منافاتى با عموميت فائدهء لا ضرر و لا ضرار ندارد . زيرا حكمى كه براى يك موضوع خاص وضع مىشود و دوباره همان حكم براى جنس يا نوع همان خاص وضع مىگردد ، در اصطلاح فقهى گفته مىشود : « دو حكم مثبتين هستند و منافاتى با همديگر ندارند ، مانند اين كه گفته شود برده را آزاد كنيد باز گفته شود بردهء مؤمن را آزاد كنيد . » « 1 » ممكن است اين توهم پيش بيايد كه پس از يك حكم عمومى كه شامل تمام مصاديق است دوباره وضع حكم به يك مصداق از همان افراد چه علتى دارد ؟\r\nمىگوييم : بدون شك بايستى يك مزيت در فرد معين كه بطور جداگانه محكوم به حكم گرديده است وجود داشته باشد مثلا اين قانون اخلاقى مىگويد : حق هر انسانى را بايستى مراعات كرد . از آن طرف مىدانيم كه حق انسان رهبر و مصلح را بايستى مراعات كرد و اين معنا منافاتى با اين ندارد\r\n\r\n","description":"","footnote":"\r\n« 1 » كتاب الوافى فيض كاشانى جلد سوم باب 28 بنقل از كافى و تهذيب صفحه 29 - ( المكتبة الاسلاميه بطهران ) .\r\n","page_name":" 115 ","page_number":117},
  {"content":"\r\nكه چون رهبر داراى مزيتى عالىتر از ساير انسانها است خود اين حكم به گوشزد جداگانه اى شايستگى دارد كه ( حق مصلح رهبر را مراعات كنيد . )\r\n\r\nصورت قاعدهء نفى حرج و مدرك فقهى آن\r\nاگر چه اين قاعده ( نفى حرج ) مانند قاعدهء « لا ضرر و لا ضرار » وارد نشده است يعنى صورت مزبور در مدارك فقهى براى قاعدهء نفى حرج وجود ندارد ، ولى جملاتى كه قاعده را از نظر معنى اثبات كند هم در آيات قرآنى و هم در روايات معتبر وارد شده است . آياتى كه حرج را در دين اسلام نفى مىكند به قرار ذيل است :\r\n1 - * ( ما يُرِيدُ الله لِيَجْعَلَ عَلَيْكُمْ مِنْ حَرَجٍ وَلكِنْ يُرِيدُ لِيُطَهِّرَكُمْ ) * ( المائدة ، 6 ) 2 - * ( وَما جَعَلَ عَلَيْكُمْ فِي الدِّينِ مِنْ حَرَجٍ ) * ( الحج ، 78 ) 3 - * ( ما كانَ عَلَى النَّبِيِّ مِنْ حَرَجٍ فِيما فَرَضَ الله لَه سُنَّةَ الله فِي الَّذِينَ خَلَوْا مِنْ قَبْلُ وَكانَ أَمْرُ الله قَدَراً مَقْدُوراً . ) * ( الفتح ، 17 ) كلمات نفى كه متعلق به حرج است در جملات مزبوره مطابق قانون ادبى كه مىگويد : « اگر كلمهء نفى به نكره وارد\r\n","description":"","footnote":"","page_name":" 116 ","page_number":118},
  {"content":"\r\nشود دلالت بر عموم مىكند ، اثبات مىكند كه حرج هم مانند ضرر و ضرار بطور عموم منفى است ، لذا مىتوان گفت كه جملهء « لا حرج فى الدين » ، قانونيست كه از قرآن استفاده شده است .\r\nو اما رواياتى كه در بارهء همين قاعده با اشكال گوناگون وارد شده است ، خواه مستقلا و خواه به عنوان تطبيق مورد با آيات مزبوره ، به حدى فراوانست كه احتياجى بذكر نمونهء آنها ديده نمىشود .\r\n\r\nمعناى حرج غير از عدم قدرت عقلا نيست\r\nبايستى توجه نمود كه مقصود از حرج عدم قدرت عقلى نيست بلكه مشقت و ناراحتى است ، اگر چه عقلا انجام آن كار مشقت بار امكان پذير بوده باشد زيرا اگر مقصود عدم قدرت عقلى بوده باشد هم در آيات ديگر مورد تذكر قرار گرفته است و هم از نظر عقلى بديهىترين اصول تمام عقلاى دنيا است .\r\nاما آيات ، هر چه كه در مضمون آيهء ذيل است دلالت به سقوط تكليف در مورد ناتوانى عقلى دارد * ( لا يُكَلِّفُ الله ) *\r\n","description":"","footnote":"","page_name":" 117 ","page_number":119},
  {"content":"\r\n* ( نَفْساً إِلَّا وُسْعَها . . ) * و اما از نظر عقلى هيچ ترديدى در اين نيست كه انجام تكليفى كه غير مقدور است به هيچ وجه قابل مطالبه نمىباشد ، لذا در فقه اسلامى قدرت عقلى بر انجام تكليف را يكى از شرائط عمومى محسوب مىدارند . و احتياجى به وضع قانونى براى اين كه اثبات كند كه قدرت عقلى شرط انجام تكليف است وجود ندارد .\r\nاز اين بيان چنين نتيجه گيرى مىشود كه مقصود از حرج در قاعدهء « نفى حرج » همان مشقت معمولى است اگر چه عقلا قابل تحمل بوده باشد مانند بيمارى يك روزه ، مثلا اگر فرض شود كه گرفتن روزه موجب بيمارى يك روزه كه قابل تحمل است بوده باشد قاعدهء نفى حرج مىگويد اين روزه واجب نيست .\r\nاگر چه در ادله اى كه براى مدرك قاعدهء نفى حرج ذكر كرديم مسألهء وارد ساختن حرج به ديگرى مطرح نبود ولى با ملاحظهء اين كه تسلط انسانى به نفس خود مشروط به نبودن حرج است يعنى انسان نمىتواند با تمسك مالكيت طبيعى بر خود كار مشقت بار را بعنوان وظيفهء خدائى بر خود\r\n","description":"","footnote":"","page_name":" 118 ","page_number":120},
  {"content":"\r\nهموار نمايد ، ممنوعيت وارد ساختن حرج به ديگران روشنتر و حتمىتر خواهد بود .\r\n\r\nتفاوت ضرر با حرج\r\nضرر چنان كه در تعريفش مشاهده خواهيم كرد عبارت است از نقص وارد به يك حالت معتدل با نظر به علل و معلولات مناسب ، اعم از طبيعى و قراردادى در صورتى كه حرج به معناى مشقت و زحمت و ناراحتى معمولى مىباشد لذا از يك جهت ضرر عمومىتر از حرج است ، زيرا ممكن است ضررى از نظر ناچيزى بالنسبة به يك شخص ، با اين كه ضرر است موجب مشقت نبوده باشد . و همچنين ممكن است حرج يعنى مشقت در ضمن ضرر بوده باشد و ممكن است موجب هيچ گونه ضررى نبوده باشد فقط براى انسان مشقت بار بوده باشد .\r\n\r\nنفى حرج فقط مىتواند تكليف را مرتفع بسازد\r\nنظر به ادله اى كه حرج را نفى مىكند معلوم مىشود كه تكاليف مقرره مشروط به عدم اخلال به آسايش معمولى\r\n","description":"","footnote":"","page_name":" 119 ","page_number":121},
  {"content":"\r\nانسان در زندگانى مىباشد يعنى كلفت و زحمت بيشتر از آن چه كه خود تكليف اقتضاء مىكند در انجام تكاليف بر طرف شده است .\r\n\r\nقانون كلى در موارد تزاحم حرج و ضرر\r\nفرض كنيم كه شخصى با تصرف در مال مشروع خود موجب ايجاد مشقت براى ديگرى مىباشد . اين مسأله صور گوناگونى پيدا مىكند و مادر اين مبحث دو صورت آن را بررسى مىكنيم :\r\n1 - تصرف در مال با اختيار صاحب مال انجام مىگيرد و اگر آن تصرف بالخصوص را انجام ندهد دچار ضرر نخواهد گشت ولى موجب ناراحتى او مىشود .\r\n2 - اگر در مال خود تصرف كند ديگرى دچار مشقت مىگردد و در صورت عدم تصرف مزبور به خود صاحب مال ضررى وارد مىگردد .\r\nبراى بيان حكم اين دو مورد بلكه همهء موارد مشابه از يك قانون كلى مىتوانيم استفاده كنيم و آن اينست كه چون در صورت تزاحم ، ملاك و علت براى هر دو حكم موجود است ،\r\n","description":"","footnote":"","page_name":" 120 ","page_number":122},
  {"content":"\r\nلذا ترجيح يكى بر ديگرى احتياج به اثبات اهميت دارد . مثلا اگر فرض كرديم حرجى كه در صورت عدم تصرف در مال به صاحب مال وارد خواهد گشت غير قابل تحمل است بدون شك در اين صورت مىتوان گفت براى جلوگيرى از حرج مفروض شخص ديگرى حق ندارد او را از تصرف در مال خود جلوگيرى نمايد .\r\nو بطور كلى نظر بدين كه هر دو قاعده براى آسايش زندگانى انسانى و عدم مزاحمت در حقوق انسانها با همديگر وضع شده است و دو قاعدهء تعبدى خالص نيستند كه علل و نتائج آنها فقط در اين جمله منحصر باشد كه خداوند اين حركت را از شما مىخواهد بنا بر اين فقيه و رهبر اسلام مىتواند با تشخيص اهم و مهم شئون انسانى و تشخيص ، حكم به ترجيح نموده و دو قاعدهء مزبور را بر طبق منطق اجتماعى مورد بهره بردارى قرار بدهد .\r\n\r\nمنابع فقهى لا ضرر و لا ضرار\r\nبطور قطع مىتوان گفت كه قاعدهء « لا ضرر و لا ضرار » از نظر تمام مدارك فقه اسلامى تثبيت شده است .\r\n","description":"","footnote":"","page_name":" 121 ","page_number":123},
  {"content":"\r\n\r\nدلالت قرآن\r\nآياتى كه مىتواند دليل اثبات كنندهء قاعدهء مزبور بوده باشد دو گروه است :\r\n\r\nگروه اول آياتى كه بطور صريح كلمهء ضرر يا ضرار را دارا است :\r\nالف - * ( لا تُضَارَّ والِدَةٌ بِوَلَدِها وَلا مَوْلُودٌ لَه بِوَلَدِه ) * ( البقرة ، 233 ) .\r\n« نه مادر ( با نگهبانى فرزند ) به زيان و زحمت افتد و نه پدر براى كودك ( بيش از حد متعارف ) متضرر شود » .\r\nب - * ( وَلا تُضآرُّوهُنَّ لِتُضَيِّقُوا عَلَيْهِنَّ ) * ( الطلاق ، 6 ) در بارهء زنهاى مطلقه است كه مىفرمايد : « آنها را بى - خانمان نسازيد » تا اين كه مىفرمايد : « و به آنها ضرر وارد نكنيد كه زندگانى را بر آنان تنگ نماييد . » ج - * ( وَلا يُضَارَّ كاتِبٌ وَلا شَهِيدٌ ) * ( البقرة ، 282 ) در مورد تثبيت سند و گواهى مىفرمايد : « و نبايد به نويسنده و شاهد ضررى برسد . » د - * ( لا يَسْتَوِي الْقاعِدُونَ مِنَ الْمُؤْمِنِينَ غَيْرُ أُولِي الضَّرَرِ ) *\r\n","description":"","footnote":"","page_name":" 122 ","page_number":124},
  {"content":"\r\n( النساء ، 95 ) « آن مردمان مؤمن كه بدون داشتن ضرر از جهاد نشسته‌اند با مجاهدان يكسان نيستند . » ه - * ( وَلا تُمْسِكُوهُنَّ ضِراراً لِتَعْتَدُوا ) * ( البقرة ، 230 ) در مورد زنهاى مطلقه « پس از انقضاء عده يا بطور شايسته با شما همزيستى نمايند يا آنها را با شايستگى رها سازيد و آنان را با ضرر رسانيدن ( و به زور ) نگهدارى نكنيد كه در نتيجه ستم كار بوده باشيد . » و - * ( وَالَّذِينَ اتَّخَذُوا مَسْجِداً ضِراراً وَكُفْراً وَتَفْرِيقاً بَيْنَ الْمُؤْمِنِينَ ) * ( التوبة ، 107 ) در مورد آن چند نفر است كه در مقابل مسجد قبا مسجدى براى دسته بندى و تفرقه و اضرار به مؤمنين بنا كردند خداوند آنان را ملامت و توبيخ نموده و مىفرمايد : « كسانى كه مسجدى را وسيلهء ضرر رسانيدن و پوشانيدن حق و پراكنده ساختن مؤمنين ساخته‌اند . . » ز - * ( مِنْ بَعْدِ وَصِيَّةٍ يُوصى بِها أَوْ دَيْنٍ غَيْرَ مُضَارٍّ ) * ( النساء ، 12 ) در مورد تقسيم ما ترك به وارث مىفرمايد : « سهام مزبوره در آيه پس از اخراج وصيت و دينى كه ميت قصد اضرار\r\n","description":"","footnote":"","page_name":" 123 ","page_number":125},
  {"content":"\r\nبه ورثه نداشته است . . » اين آيات هفتگانه اگر چه اضرار در موارد معين را نهى و ممنوع مىسازد ولى بطور قطع مىدانيم كه از لحاظ ممنوعيت ضرر و اضرار موارد مزبوره هيچ گونه خصوصيتى ندارند ، زيرا كوچكترين احتمالى نمىرود كه مثلا در مسألهء وصيت و دين ضرر رسانيدن ممنوع بوده باشد با اين كه مال خود ميت بوده است ولى ضرر به مال يا جان و شخصيت خود ديگرى ممنوع نبوده باشد .\r\nاگر درست دقت شود كه آيات مزبوره اغلب موارد شئون انسانى را مطرح نموده و از وارد ساختن ضرر جلوگيرى مىنمايد . در مسألهء كودك كه نبايستى از طرف مادر و پدر مورد اضرار واقع شود ، با اين كه عموم زندگانى و تندرستى كودك را شامل مىگردد ، مىتواند بطور قطع اثبات كند كه در اسلام حكمى كه موجب ضرر به ديگران بوده باشد وجود ندارد زيرا به حكم عقل قاطعانه به نظر نمىرسد كه ضرر به كودك ممنوع بوده باشد با اين كه از حيث روش طبيعى و قوانين اجتماعى مانند بزرگسالان موقعيت خود را تثبيت ننموده است ولى ضرر به بزرگسالان از نظر مالى و جانى مانعى نداشته باشد .\r\n","description":"","footnote":"","page_name":" 124 ","page_number":126},
  {"content":"\r\nدر آيهء دوم و پنجم از اضرار به زنهاى مطلقه بطور عموم خواه از لحاظ جسمانى و خواه از لحاظ شخصيت جلوگيرى مىكند . و همچنين آيات ديگر . مثلا آيه اى كه مىگويد به نويسندهء سند و گواه نبايد ضررى رسد به اصطلاح با مفهوم موافق مىگويد هيچ گونه ضررى از يكى به ديگرى نبايد جائز شمرده شود زيرا وسيله بودن به ضرر اهميت طبيعيش كمتر از سبب حقيقى ضرر مىباشد .\r\nآيه اى كه مىگويد * ( فَلا تَقُلْ لَهُما أُفٍّ وَلا تَنْهَرْهُما ) * : به پدر و مادر خود اف نگوييد و پرخاش نكنيد با مفهوم موافق بطور حتم اثبات مىكند كه آنان را نبايد زخمى كرد و كشت و صدمهء شخصيتى بدانان وارد ساخت .\r\nموضوعاتى كه در آيات مزبوره مطرح شده و از اضرار در آنها نهى وارد شده است در مقابل ساير شئون با اهميت انسانها آن اندازه قابل اهميت نمىباشد و در حقيقت تمام آن آيات به اضافهء اين كه مسائل رايج آن دوران را مطرح نموده و از اضرار در آن موارد جلوگيرى نموده است ضمنا هر گونه ضرر را ممنوع مىسازد .\r\n","description":"","footnote":"","page_name":" 125 ","page_number":127},
  {"content":"\r\n\r\nگروه دوم از آيات ، ضرر و اضرار را بطور غير مستقيم ممنوع مىسازد\r\nدو آيه در قرآن مجيد ديده مىشود كه تحمل ضرر و بينوايى انسانها را اكيدا ممنوع مىسازد :\r\n1 - * ( إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ ؟ قالُوا كُنَّا مُسْتَضْعَفِينَ فِي الأَرْضِ قالُوا أَ لَمْ تَكُنْ أَرْضُ الله واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَساءَتْ مَصِيراً ) * ( النساء ، 97 « 1 » . ) 2 - * ( الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ فَأَلْقَوُا السَّلَمَ ما كُنَّا نَعْمَلُ مِنْ سُوءٍ بَلى إِنَّ الله عَلِيمٌ بِما كُنْتُمْ تَعْمَلُونَ ، فَادْخُلُوا أَبْوابَ جَهَنَّمَ خالِدِينَ فِيها فَلَبِئْسَ مَثْوَى الْمُتَكَبِّرِينَ ) * ( النحل ، 28 و 29 ) « 2 » .\r\n\r\n","description":"","footnote":"\r\n« 1 » كسانى را كه فرشتگان در حال ورود به سراى ابديت درمىيابند و آنان در زندگى به خودشان ستم روا داشته بودند مىگويند شما در زندگانى در چه حال بوديد ؟ آنان مىگويند ما در روى زمين بينوايان بوديم . فرشتگان مىگويند : آيا زمين خداوند پهناور نبود كه مهاجرت نماييد ؟ منزلگاه اين اشخاص دوزخ است و چه سرنوشت بديست .\r\n« 2 » كسانى كه ستم بر خويش را تحمل نموده‌اند هنگامى كه فرشتگان آنان را درمىيابند آنان به فرشتگان درود مىگويند و مىگويند ما هيچ گونه بدى نكرده‌ايم ( فرشتگان مىگويند ) بلى خداوند به كردار شما دانا است . از درهاى دوزخ براى هميشه وارد شويد . منزلگاه نهايى خودپرستان بسيار بد است ) . ممكن است گفته شود خودپرستى با مظلوم بودن نمىسازد مىگوييم چنان كه خود - پرستى گاهى به ستمكارى مىكشد ، و همچنين گاهى هم ستم ديده مىسازد زيرا براى « من » خويشتن شخصيت پستى اثبات كرده و در دفاع و پرستش آن شخصيت به هر گونه ستم ديدگى آماده مىشود .\r\n","page_name":" 126 ","page_number":128},
  {"content":"\r\nچند مسأله بسيار با اهميت در دو آيهء فوق وجود دارد كه بعضى از آنها را بيان مىكنيم :\r\n1 - مادهء 29 از اعلاميهء جهانى حقوق بشر مىگويد :\r\n« هر كس در مقابل آن جامعه وظيفه دار است كه رشد آزاد و كامل شخصيت او را ميسر مىسازد . » با نظر به معناى عمومى آزادى و كمال شخصيت روشن مىگردد اين ماده كه شايد از انسانىترين مواد اعلاميهء جهانى حقوق بشر بوده باشد در آيات فوق با عالىترين وجه بيان شده است .\r\n2 - پس از گذشت اعصار و قرون فراوان از نزول آيهء شريفه و بوجود آمدن هزاران متفكر انسانى و آثار قلمى بىشمار\r\n","description":"","footnote":"","page_name":" 127 ","page_number":129},
  {"content":"\r\nدر بارهء انسان و گسترش معلومات از همه جهات در مادهء فوق به همان نتيجه رسيده‌اند كه قرآن مجيد پيش از چهارده قرن تقريبا بطور واضح بيان نموده است و معلوم مىشود كه اصل مزبور يك حقيقت انسانى ضروريست كه با گذشت اعصار و قرون كوچكترين دگرگونى و فرسودگى در آن صورت نگرفته است .\r\n3 - از آن جهت كه نفس انسانى بيشتر در اختيار خود مىباشد تا نفس ديگران لذا ديديم اقرار عقلا در بارهء مال و جانشان مسموع است و با اين حال خداوند متعال مىفرمايد انسان نمىتواند با تحمل ظلم بر خود ضررى وارد سازد و در نتيجه ممنوعيت وارد ساختن ضرر به ديگران شديدتر و قاطعانه تر خواهد بود .\r\nگروه ديگرى از آيات هستند كه با بيان ديگرى از وارد ساختن ضرر به ديگران جلوگيرى مىكند . اينها آياتى هستند كه به احترام جان و مال و شخصيت مردم دستور مىدهد و از وارد ساختن خسارت به آنان جلوگيرى مىنمايد . و چون شمارهء اين آيات بسيار است لذا احتياجى بذكر نمونه اى از آنها ديده نمىشود .\r\nبلى نكته اى كه در اينجا نبايد ناگفته بماند اينست كه\r\n","description":"","footnote":"","page_name":" 128 ","page_number":130},
  {"content":"\r\nاغلب آياتى كه در اين گروه هستند ناظر به حكم تكليفى مىباشند يعنى تكليف انسانها را در بارهء وارد كردن ضرر به خود و اضرار به ديگران بيان مىدارند لذا استفاده حكم وضعى « مثلا پرداخت خسارت كه در نتيجهء ضرر وارد شده است » بطور مستقيم از آيات مزبوره استفاده نمىگردد ، و احتياج به ملاحظهء ساير مدارك فقهى دارد .\r\n\r\nدليل عقل\r\nقاعدهء « لا ضرر و لا ضرار » به اضافهء اين كه از كتاب و سنت بطور قطع تثبيت شده است اگر فرض كنيم كه دو مدرك مزبور در بارهء قاعده ساكت بودند يعنى نه موافق بودند و نه مخالف ، با اين حال ، با وجود ادلهء فراوانى كه عقل سليم را حجت خدا دادى معرفى مىكند ، و يكى از مدارك چهارگانهء فقه اسلاميست ، ما مجبور بوديم كه قاعدهء « لا ضرر و لا ضرار » را بعنوان يك قاعدهء اساسى در فقه اسلامى به پذيريم . عقل و منطق زندگانى اجتماعى بطور بديهى حكم مىكند كه اگر قانون از اضرار به غير و ضرر به خويشتن جلوگيرى ننمايد زندگانى دسته جمعى نه تنها دشوار خواهد بود بلكه امكان ناپذير خواهد گشت . اما\r\n","description":"","footnote":"","page_name":" 129 ","page_number":131},
  {"content":"\r\nاضرار به غير بسيار بديهيست .\r\nضرر به خويشتن بر دو نوع است :\r\nيكى - تحمل ضرر از ديگرى : جاى ترديد نيست كه تحمل ضرر از ديگرى علاوه بر اين كه مخالف قوانين زندگانيست ، مىتواند براى ستم كاران ميدان عمل و فعاليت باز كند ، زيرا اين كه اشخاص مىتوانند بدون علت هم متحمل ضرر و آسيب بوده باشند خود نيروبخش كاموران ستمگر مىباشد .\r\nدوم - تحمل ضرر از خويشتن : با اين كه اين گونه تحمل ضرر هم منافات با حكمت وجودى دارد كه خداوند مالك زندگى و مرگ منظور نموده است بدين جهت هيچ كس اختيار خيانت و ضرر به خويش را مالك نيست ، باز بطور غير مستقيم مىتواند تأييد فعاليت نابكارانهء زورمندان جفاكار بوده باشد زيرا چنين اشخاص مىتوانند نمونه و مصداق استدلال نابخردان باشند بدين طريق كه بگويند ضرر بهر حال و از هر عامل كه باشد تلخ است ولى اين تلخى را مىتوان هضم نمود و انسان قابل انعطاف است بنا بر اين ضررى را كه هم از ناحيهء ديگران به او وارد شود خود را انعطاف داده و متحمل خواهد گشت .\r\n","description":"","footnote":"","page_name":" 130 ","page_number":132},
  {"content":"\r\n\r\nدليل سنت\r\nمنابع متخذ از سنت را در بارهء قاعدهء « لا ضرر و لا ضرار » مىتوان به سه گروه تقسيم كرد :\r\nگروه اول رواياتيست كه بطور مستقيم حكم ضررى و اضرارى را در ايدهء اسلام منفى مىسازد . و اين گروه خود بر دو نوع است :\r\nنوع اول - رواياتيست كه بطور مستقل قاعدهء « لا ضرر و لا ضرار » را بيان نموده است . محقق نائينى دو روايت را از كتاب دعائم الاسلام قاضى نعمان مصرى نقل مىكند كه قاعدهء مزبوره بطور مستقل در آنها وارد شده است . « 1 » همچنين در كتاب وسائل در باب خيار غبن ، و ابن الاثير در مادهء ضرر از كتاب البهية ، و علامه در كتاب تذكره از صدوق « 2 » قاعدهء مزبور را بدون اين كه در ذيل داستان يا حكمى بوده باشد نقل نموده‌اند .\r\nنوع دوم - رواياتيست كه يا در ذيل داستان سمرة بن جندب نقل شده و يا اين كه در ذيل حكمى از احكام وارد\r\n\r\n","description":"","footnote":"\r\n« 1 » قاعدهء لا ضرر - تقريرات درس مرحوم محقق نائينى - به قلم خوانسارى .\r\n« 2 » مدرك مزبور\r\n","page_name":" 131 ","page_number":133},
  {"content":"\r\nشده باشد . ما بعنوان نمونه چند مورد را متذكر مىشويم :\r\n1 - داستان سمرة بن جندب ، اگر چه در نقل اين داستان اختلافات جزئى در الفاظ حديث وجود دارد ولى همهء آن ناقلين يك مطلب را نقل مىكنند و آن اينست كه سمرة بن جندب درخت خرمائى در باغ مردى از انصار داشت . منزل انصارى هم در مدخل باغ بود . سمرة بدون اجازه وارد باغ انصارى گشته به درخت خود رسيدگى مىكرد . مرد انصارى از اين وضع ناراحت گشته و به پيغمبر اكرم ( ص ) شكايت نمود . حضرت رسول أولا به سمرة اندرز مىدهد كه بدون اجازهء مرد انصارى به باغ وارد نشود . اندرز پيغمبر ، در او اثرى نمىكند پس از تكرار مراجعه و اندرز پيغمبر حضرت مىفرمايد : درخت را به فروش . سمرة قبول نمىكند . پيغمبر اكرم به مرد انصارى مىفرمايد : برو درخت را بكن و بزن به صورتش .\r\nدر بعضى از روايات چنين است كه سمرة درخت را بكند و در جاى ديگر بكارد . و در بعضى ديگر چنين است كه مرد انصارى بكند و بدهد سمرة در جاى ديگر آن درخت را بكارد . « 1 »\r\n\r\n","description":"","footnote":"\r\n« 1 » مكاسب مرحوم محقق شيخ مرتضى انصارى ، قاعدهء لا ضرر ص 368 « مضمون روايت »\r\n","page_name":" 132 ","page_number":134},
  {"content":"\r\n2 - روايتيست كه عقبة بن خالد از امام صادق ( ع ) نقل مىكند كه حضرت رسول ميان شركاء اراضى و شركاء مسكنها به شفعه حكم فرمود و فرمود : لا ضرر و لا ضرار . « 1 » 3 - هارون بن حمزة الغنوى مىگويد : شترى بيمار بود و مالكش مىخواست آن را بفروشد . مردى آن شتر را به ده درهم خريد . مرد ديگرى از حضار دو درهم در مقابل سر و پوست شتر داد . اتفاقا شتر بهبود يافت و قيمتش تا حدود دينارها ترقى كرد . حضرت صادق ( ع ) فرمود : صاحب دو درهم قيمت يك پنجم شتر را مىتواند مطالبه كند و اگر بگويد من سر و پوست را كه خريده‌ام مىخواهم جائز نيست زيرا اين « اضرار » است . « 2 » 4 - باز عقبة بن خالد از امام صادق ( ع ) نقل مىكند كه پيغمبر اكرم ( ص ) در ميان اهل مدينه و گروه نخلها حكم فرمود كه از آب چاه جلوگيرى نكنند و در ميان اهل باديه فرمود كه از اضافهء آب جلوگيرى ننمايند كه از اضافهء گياه و علف جلوگيرى شود . و فرمود « لا ضرر و لا ضرار » . « 3 »\r\n\r\n","description":"","footnote":"\r\n« 1 » مدرك مزبور\r\n« 2 » مدرك مزبور\r\n« 3 » مدرك مزبور\r\n","page_name":" 133 ","page_number":135},
  {"content":"\r\nمحقق انصارى پس از نقل روايات فوق مىگويد :\r\n« فراوان بودن اين گونه روايات به حديست كه احتياج به ملاحظهء اسناد ندارد . علاوه بر اين كه فخر در كتاب ايضاح در باب رهن ادعاى تواتر نموده است و من آن را نديده‌ام . » « 1 » 5 - از امام صادق ( ع ) پرسيده شد « كه ديواريست ميان دو همسايه كه فاصلهء ميان آن دو مىباشد . اين ديوار كه ملك يكى از آن دو است خراب شده و صاحب ديوار از ساختن آن امتناع مىورزد . حضرت فرمود : نمىتوان صاحب ديوار را براى ساختن ديوار اجبار نمود مگر اين كه براى همسايه در اصل ملك حق يا شرطى وجود داشته باشد در اين صورت مىتوان صاحب ديوار را براى ساختن ديوار اجبار كرد . و اگر ديوار را مالك بعنوان اضرار به همسايه خراب كرده و احتياجى به خراب كردن نداشته است او را نبايد رها كرد زيرا پيغمبر فرموده است : « لا ضرر و لا ضرار » اگر خراب كند بايستى او را مجبور به ساختن ديوار نمود . » « 2 » گروه دوم - رواياتى هستند كه بطور غير مستقيم از\r\n\r\n","description":"","footnote":"\r\n« 1 » مدرك مزبور\r\n« 2 » قاعدهء لا ضرر ، تأليف مرحوم شيخ الشريعة ، ص 4 و 5\r\n","page_name":" 134 ","page_number":136},
  {"content":"\r\nوارد ساختن خسارت و ضرر مالى و جانى به مردم نهى مىكنند .\r\nاين روايات با اطلاق و عموميتى كه دارند ممنوعيت خسارت و ضرر را تثبيت مىكنند اگر چه اقدام كننده داراى حق باشد كه اجراى آن موجب اضرار به شخصى ديگر مىگردد .\r\nاين گروه از حيث فراوانى احتياج بذكر نمونه ندارد .\r\n\r\nاجماع\r\nاگر چه در موقع بحث از قاعدهء « لا ضرر و لا ضرار » فقهاء سخنى از اجماع اصطلاحى به ميان نمىآورند ، ولى اگر مقصود از اجماع اين باشد كه تمام يا اكثر فقهاى برجسته فتوائى دهند كه كشف از حجت يا موجب حدس به وجود دليل قطعى در آن مورد بوده باشد ، بدون ترديد مىتوان گفت ثبوت قاعدهء « لا ضرر » به عالىترين و متقنترين مدارك اسلامى مستند مىباشد .\r\nو اگر ما اختلاف در بارهء رابطهء اين قاعده را با ادلهء ساير حقوق و تكاليف كنار بگذاريم بطور اطمينان بخشى مىتوانيم بگوئيم همهء فقهاى شيعه و اهل سنت در بارهء قاعدهء « لا ضرر و لا ضرار » اتفاق نظر دارند .\r\n","description":"","footnote":"","page_name":" 135 ","page_number":137},
  {"content":"\r\n\r\nاقسام ضرر\r\nبراى اين كه بدانيم معناى منفى شدن ضرر و اضرار در شريعت اسلامى چيست ؟ بايستى أولا اقسام ضرر را با توجه به حقيقت ضرر ، شخص متضرر ، علل و انگيزه ها و نتائج آن به اقسام گوناگون تقسيم نماييم :\r\n\r\n1 - اقسام ضرر با توجه به حقيقت آن\r\nدر مباحث گذشته گفتيم ضرر عبارتست از كاستن يا از دست دادن آن وضع طبيعى و يا مقررى قانونى كه مطلوب انسانست . جاى ترديد نيست كه هر چهار واحد در اين تعريف :\r\n( كاهش يا از دست رفتن ، وضع طبيعى يا مقررى قانونى ، تثبيت و مطلوبيت ) بحسب كيفيتها و كميتها قابل اختلاف مىباشد لذا ممكن است با نظر به ماهيت ضرر كه همواره در احوال و رويدادهاى مشخصى نمودار خواهد گشت صدها قسم داشته باشد .\r\n\r\n2 - اقسام ضرر با توجه به شخص متضرر\r\nبا توجه به وضع شخصى انسانها از لحاظ قدرت و ناتوانى\r\n","description":"","footnote":"","page_name":" 136 ","page_number":138},
  {"content":"\r\nمادى و روحى و خصوصيات آنان ، ضرر وارد بر شخص اقسام گوناگونى پيدا مىكند از قبيل :\r\n1 - قابل تحمل و غير قابل تحمل .\r\n2 - قابل جبران و غير قابل جبران .\r\n3 - اختلاف در تأثرات روانى در مقابل ضررها .\r\nبا اندك دقت در اين دو تقسيم ( از نظر حقيقت ضرر و شخص متضرر ) به اين نتيجهء بديهى مىرسيم كه بطور كلى مفهوم ضرر يكى از مفاهيم كاملا نسبى است .\r\n\r\nاقسام ضرر با توجه به علل و انگيزه هاى آن\r\nاصول ضررها با توجه به علل و انگيزه هاى آنها بر چهار قسم است :\r\n1 - ضرر ناشى از جريان قوانين طبيعى .\r\n2 - ضرر ناشى از خود انسانها به همديگر در نتيجهء تنازع در بقا و هوى و هوسهاى حيوانى .\r\n3 - ضرر ناشى از خود مقررات و قوانين موضوعه براى زندگانى فردى و اجتماعى .\r\n4 - ضرر ناشى از تزاحم حقوق .\r\n","description":"","footnote":"","page_name":" 137 ","page_number":139},
  {"content":"\r\n\r\n1 - ضررهاى ناشى از جريان قوانين طبيعى :\r\nآن چه كه با توجه به جريان قوانين طبيعت و ضرورت واقعى و رياضى آنها بدست مىآيد اينست كه آن قوانين بطور خود هشيار نه به سود ما جريان دارند نه به زيان ما .\r\nدر آن نقطه از زندگانى كه ما قرار گرفته‌ايم احتياجات و تمايلات خود را محاسبه نموده از جهان طبيعت توقع داريم كه جريان قوانين خود را مطابق دل خواه ما تنظيم كند ولى او ملزم نيست به اين خواستهء ما همواره جواب مثبت بدهد .\r\nطبيعت در جريان خود آنگاه كه با بر آورده شدن يكى از احتياجات و تمايلات ما روى موافق نشان مىدهد آن را سود بخش و در صورت تزاحم و ممانعت آن را زيان بخش و مضر تلقى مىكنيم .\r\nبنا بر اين ، اعتقاد بر اين كه زلزله اى خانهء مرا خراب كرد به من ضرر رسانيده است ؛ در نتيجهء يك اعتقاد قبلى است كه من براى زندگانىام مسكن را ضرورى ديده و آن را بنا نموده‌ام .\r\nاين يك وضع منطقى طبيعى است كه من در زندگانى به خود گرفته‌ام . و با اين اعتقاد مانند اينست كه مىخواهم\r\n","description":"","footnote":"","page_name":" 138 ","page_number":140},
  {"content":"\r\nسيستم جريان قوانين طبيعت بسته باشد و آن را از نقطه و وضع معين بر كنار ننمايد در نتيجه مىگويم طبيعت به من ضرر رسانيده است .\r\nبا همين ملاحظه كه در بارهء ضرر طبيعى انجام داديم مىتوانيم در بارهء سود نيز بررسى داشته باشيم . سود ناشى از جريان قوانين طبيعى ، عبارتست از بدست آمدن مزيتى به اضافهء آن وضع معين كه انسانى در زندگانى خود در حال تماس با طبيعت دارد . مثلا محصول گندم در يك محيط مخصوص با توجه به عوامل طبيعى از قبيل آب و آفتاب و ساير وسائل كشاورزى در سه ماه بدست مىآيد . امسال كه آب فراوانتر يا تابش خورشيد مناسبتر بود محصول من بهتر و يا زيادتر و يا زود رسيده است در اينجا تصور مىشود كه طبيعت براى من سود بخش بوده است .\r\nاين تصور سود و زيان از جريان قوانين طبيعى يك تصور فطرى و طبيعى است كه مردم معمولا دارا مىباشند ولى چنان كه گفتيم سود و زيان حاصل از جريان قوانين طبيعى بطور خود آگاه نمىباشد .\r\n","description":"","footnote":"","page_name":" 139 ","page_number":141},
  {"content":"\r\n\r\n2 - ضرر ناشى از خود انسانها به هم ديگر در نتيجهء تنازع در بقا و هوى و هوس :\r\nانسان با جهرهء طبيعى كه دارد جز يك حيوان باهوشتر و متفكرتر چيزى نيست .\r\nطبيعت مادى انسانى غير از « خود طبيعى » محور و ملاكى براى زندگانى ندارد . و به عبارت ديگر و مختصرتر انسان با نظر به قيافهء طبيعى او فقط از اين فورمول پيروى خواهد كرد كه :\r\n« همهء وسيله و هدف من » ، مقتضاى اين فورمول تزاحم و تصادم و تنازع در بقا است و با فرض صحت فورمول مزبور طرفدارى از انسانيت و مقام انسانى عالى و نوع پرستى و گذشت در راه آرمانهاى نوع انسانى اشعارى هستند كه خود سرايندگان آگاه آنها بهتر مىدانند كه يا مردم را گول مىزنند يا آرزوهاى خامى در سر مىپرورانند كه هر گز جامهء عمل نخواهد پوشيد .\r\nبنا بر اصل تنازع ، ضررهاى ناشى از انسانها به هم ديگر از يك جهت شبيه به ضررهاى ناشى از جريان قوانين طبيعت بوده و از جهت ديگر تلختر از آن مىباشد ، زيرا ضررهاى وارده\r\n","description":"","footnote":"","page_name":" 140 ","page_number":142},
  {"content":"\r\nاز ناحيهء طبيعت با خود هشيارى انجام نمىگيرد در صورتى كه زيانهاى وارده از افراد انسانى به همديگر با توجه به انسان و خوشى و دردهاى آن انجام مىگيرد .\r\nكوشش اديان در اين راه مصروف شده است كه انسانها بطلان فورمول مزبور را از درون خود دريافت نمايند و اين مطلب با يك اصل گوشزد شده است كه همهء انسانها محصول كارگاه خداوندى هستند و همهء آنها مورد توجه خدا در خلقت مىباشند .\r\nكوشش اخلاق هم اگر چه براى همين مطلب بوده است يعنى كوشيده است كه حالت در زندگى را از انسانها سلب نموده و آنها را به تساوى در انسانيت وادار بسازد ولى در اين راه به نتايج مطلوب نرسيده است مگر آن مكتبهاى اخلاقى كه اصل ارتباط انسانها را با خدا قبول نموده و انگيزهء تساوى را همان اصل قرار داده‌اند .\r\nكوشش سيستمهاى حقوقى تا كنون طور ديگر عمل كرده است . اين عمل بدين گونه بوده است كه مىگويد : براى همزيستى مجبوريد از قوانين و مقررات اجتماعى پيروى نماييد و در غير اين صورت كيفر شما را خواهد گرفت ، به همين جهت\r\n","description":"","footnote":"","page_name":" 141 ","page_number":143},
  {"content":"\r\nاست كه مىگوييم حقوقهائى كه تا كنون براى بشريت وضع شده است فقط و فقط توانسته تا حدود زيادى از مزاحمت افراد در زندگانى با همديگر جلوگيرى نمايد و اما در تكامل شخصيت انسانها حتى قدمى هم نتوانسته است بردارد .\r\n\r\n3 - ضرر ناشى از خود مقررات و قوانين موضوعه براى زندگانى فردى يا اجتماعى :\r\nبا كمى دقت در علل و انگيزه هاى مقررات و قوانين ، اين نتيجه را مىگيريم كه مقررات و قوانين هر گز نمىتواند به ضرر انسان يا انسانها بوده باشد . براى توضيح اين مطلب مجبوريم وضع انسان در حال انفرادى و انسان در حال زندگانى دسته جمعى را از نظر بگذرانيم .\r\nبا توجه به اين كه زندگانى انسانى در اين جهان با عظمت هستى ، كه نشانه هاى حكمت از تمام پديده هاى آن آشكار است ، و نظم و ترتيبى كه در آن حكمفرما است ، نمىتواند بيهوده باشد ، مخصوصا از نظر تمام اديان الهى كه در تاريخ بشريت بروز نموده‌اند ، اين اصل روشن مىشود كه انسان بايستى در زندگانى خود به خور و خواب و خشم و شهوت قناعت\r\n","description":"","footnote":"","page_name":" 142 ","page_number":144},
  {"content":"\r\nنكند و احساس تكامل را كه شخصيت او را به ثمر خواهد رسانيد بايستى اشباع نمايد . براى بدست آوردن اين رشد و تكامل خداوند حكيم پيامبران و عقل و وجدان انسانى را بعنوان زبان گوياى خود به بشريت عنايت فرموده است . اين پيامبران ظاهرى و درونى تكاليفى را به انسان معرفى و ابلاغ مىكنند كه براى رشد و به ثمر رسانيدن شخصيت انسانى لازم الاتباع مىباشند .\r\nبدون شك ، معناى اين مقررات و تكاليف در جهت مخالف طبيعت حيوانى انسان و در جهت موافق رشد انسانى خواهد بود . و باصطلاح معمولى مىگوييم انجام تكليف تلخ است . يا انجام وظيفه راه سنگلاخ است .\r\nاما اين سختى و مشقت و يا به اصطلاح اين تلخى از آن جهت است كه در خلاف مسير طبيعت حيوانى ما مىباشد .\r\nولى با توجه به حكمت وجودى ما كه عبارتست از تكامل در اين جهان كه دامنهء آن متصل به ابديت و لقاء خداوندى و رجوع به سوى بارگاه ربوبى اوست ، نه تنها تلخ نيست بلكه شيرينتر از اين تكاليف براى روح انسانى چيزى وجود ندارد .\r\nبه همين جهت استعمال ضرر كه ناشى از زحمت و مشقت در راه انجام تكليف است بىمورد خواهد بود ؛ لذا اين كه\r\n","description":"","footnote":"","page_name":" 143 ","page_number":145},
  {"content":"\r\nبعضى از فقها در بحث قاعدهء « لا ضرر و لا ضرار » مىگويند : اين قاعده آن ضررها را كه ناشى از خود تكليف است بر طرف نمىكند ، يك مسامحه است كه از ديدگاه عرف معمولى انسانها سرچشمه مىگيرد .\r\nمطابق آن قاعده كه مىگويد : تحمل ضرر كوچك براى رفع نمودن ضرر بزرگ اصلا ضرر محسوب نمىگردد و چه ضررى بزرگتر از اين كه اگر انسان در اين زندگانى مانند چارپايان فقط بخورد و خدمتگزار با وفاى تنازع در بقا بوده باشد ، ابديت را از دست داده و تكامل خود را مبدل به تنزل حيوانى نموده است ؟\r\nبنا بر اين كوشش و تحمل زحمات در راه انجام عبادات ضرر نيست تا ما اين مسأله را مطرح كنيم كه قاعدهء « لا ضرر » شامل ضررهاى ناشى از خود قوانين هم مىباشد يا نه ؟\r\nو اگر شامل نباشد نتيجه اش اينست كه قاعدهء مزبور موارد بسيار كمى را منظور نموده و تقريبا بىفائده مىباشد .\r\nاما تحمل ضرر در بارهء زندگانى اجتماعى به اين معنا ضررى كه ناشى از قوانين و مقرراتى است كه براى امكان همزيستى در اجتماع است باز با توجه به زندگانى دسته جمعى\r\n","description":"","footnote":"","page_name":" 144 ","page_number":146},
  {"content":"\r\nو لزوم محدود ساختن تمايلات انسانها براى اجراى زندگانى اجتماعى بدون بذل مساعى جانى و مالى امكان پذير نخواهد بود .\r\nاين يك حكم بديهى عقلى است كه بقاى زندگى دسته جمعى مربوط به محدوديت تمايلات است .\r\nبنا بر اين وضع ماليات مثلا از قبيل زكات را ، نمىتوان يك حكم ضررى تلقى نمود ؛ بلكه طبيعت و ماهيت زندگانى اجتماعى پرداخت چنين ماليات را الزام مىنمايد . و همچنين جهاد در راه خدا را نمىتوان حكم ضررى پنداشت زيرا حيات پاكيزه براى افراد انسانى بدون جهاد امكان پذير نمىباشد .\r\n\r\n4 - ضرر ناشى از تزاحم حقوق :\r\nقوانينى كه در مكتب اسلام وضع شده است مانند ساير مكتبهاى اجتماعى و حقوق ملتها شامل يك سلسله حقوق سودمند به حال اشخاص است از قبيل استفادهء مطلق مالك از مال مشروع خود يا استفادهء مطلق انسان از انديشه و بيان خود . اين حقوق بطور كلى اگر از اختلافات مكاتب در حدود و كيفيتها و عوامل آنها صرف نظر كنيم در هر مكتب اجتماعى براى اشخاص داده شده است ولى از آن طرف اين حقوق با\r\n","description":"","footnote":"","page_name":" 145 ","page_number":147},
  {"content":"\r\nمواجهه با حقوق ديگران ممكن است صورت تزاحم پيدا كند و در نتيجه ضرر و اضرار مطرح شود .\r\nقاعدهء لا ضرر و لا ضرار از اين تزاحم كه موجب ضرر به خود يا ضرر به ديگران است جلوگيرى مىكند .\r\nچند مطلب اساسى را بايستى براى توضيح اين مسأله بيان كنيم :\r\n1 - در شئون انسانى عواملى هستند كه براى اشخاص ايجاد حق مىكنند . قانون اسلام رابط ميان آن عامل و حق را امضاء نموده يا آن رابطه را وضع كرده است مانند : كار و مزد ، و احياى زمين و مالكيت آن .\r\n2 - بعضى از حقوق عامل خارج از وجود شخص انسانى ندارند ، بلكه انسان از نيرويى كه دارد حق بهره بردارى از آن نيرو را دارا مىباشد ، مانند نيروى تفكر و معلومات و ذوق نويسندگى ، و بيان اين گونه حقوق نيز بطور طبيعى براى شخص از نظر قانون تثبيت گشته است .\r\n3 - اين حقوق و اجراى آن گاهگاهى به حالت تزاحم با حقوق ديگر خود شخص يا حقوق ديگران تزاحم پيدا مىكند .\r\n","description":"","footnote":"","page_name":" 146 ","page_number":148},
  {"content":"\r\nاما تزاحم حقوق در بارهء يك شخص مانند اين كه اگر كسى بخواهد از حق اختيار كار مثلا از اداره اى به ادارهء ديگر منتقل گردد يا با داشتن حق انتقال از كشورى به كشور ديگر بهره بردارى نمايد ، بهره بردارى از اين حقوق بدون ترديد با بهره بردارى از حقوق محل كار اول و كشورى كه أولا در آن سكونت داشت تزاحم پيدا خواهد كرد ، در اين صورت منطق زندگى و قانون عقلانى او را وادار به تشخيص آن چه كه داراى اهميت است خواهد نمود .\r\nاما تزاحم حقوق با حقوق ديگران مانند اين كه تصرف مطلق در مال باعث سلب حق ديگرى در همان مورد خواهد بود .\r\nاز نظر زير بناى حقوقى با نظر به مطالب فوق ما بر سر دو راهى خواهيم رسيد كه بايستى يكى از آن دو راه را انتخاب نماييم ، اين دو راه عبارتست از :\r\n1 - اصل اولى در حقوق ثبات و مطلق بودنست و در حالت تزاحم اين ثبات و مطلق بودن بريده مىشود .\r\n2 - براى هيچ حقى به تنهائى ثبات و مطلق بودن وجود ندارد بلكه تمام حقوق بطور مرتبط وضع شده است .\r\nهر يك از اين دو راه هواخواهانى از حقوقدانان ملل\r\n","description":"","footnote":"","page_name":" 147 ","page_number":149},
  {"content":"\r\nو فقهاى اسلامى دارد .\r\nآن چه كه به نظر مىرسد اينست كه با توجه به مجموع سيستم قانونگذارى اسلام راه دومى منطقىتر مىباشد ، زيرا :\r\nأولا - خود قاعدهء لا ضرر و لا ضرار به همين شكل در منابع اسلامى وارد شده است و همين راه دوم را تأييد مىكند و كلمهء « لا » مىرساند كه حقوق اشخاص تا آنجا كه حال تزاحم و اضرار پيدا نكرده است مشروع مىباشد چون روشن است كه كلمهء « لا » نمىگويد ضرر و اضرار در خارج وجود ندارد زيرا اين يك امر محسوس است كه افراد انسانى مىتوانند به خود ضرر برسانند . پس آن چه كه مقصود از قاعدهء مزبور است نفى آن حكم است كه حقى را اثبات كند و آن حق به جهت گسترش خود موجب اضرار به ديگرى بوده باشد .\r\nثانيا - شخص متضرر نيز يكى ديگر از افراد جامعه بوده و مشمول همان مقررات و قوانين است كه به صاحب حق مزبور شامل است و در هيچ يك از حقوق طرفين از نظر اسلامى ترجيحى بر ديگرى وجود ندارد . نتيجه چنين مىشود كه قانونگذار اسلام با نظر به ارتباط زندگانى انسانها با هم كه منشأ تزاحم حقوق خواهد گشت به وضع قانون پرداخته است .\r\n","description":"","footnote":"","page_name":" 148 ","page_number":150},
  {"content":"\r\n\r\nذبائح اهل كتاب و بحثى در بارهء حيوانات مأكول اللحم\r\n","description":"","footnote":"","page_name":" 149 ","page_number":151},
  {"content":"\r\n\r\n","description":"","footnote":"","page_name":" 150 ","page_number":152},
  {"content":"\r\nبسمه تعالى\r\n\r\nبحث اول - منابع فقهى ذبائح اهل كتاب\r\nآياتى كه مربوط به ذبح حيوانات است در موارد متعددى از قرآن بيان شده است :\r\n1 - * ( قُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُه إِلَّا أَنْ يَكُونَ مَيْتَةً أَوْ دَماً مَسْفُوحاً أَوْ لَحْمَ خِنزِيرٍ فَإِنَّه رِجْسٌ أَوْ فِسْقاً أُهِلَّ لِغَيْرِ الله بِه ، فَمَنِ اضْطُرَّ غَيْرَ باغٍ وَلا عادٍ فَإِنَّ رَبَّكَ غَفُورٌ رَحِيمٌ ) * . انعام / 145 . « 1 »\r\n\r\n","description":"","footnote":"\r\n« 1 » بگو در مطالبى كه به من وحى شده است چيزى را كه براى خورندگان طعام حرام باشد نمىيابم ، مگر اين كه مردار باشد يا خون ريخته يا گوشت خوك كه پليد است ، يا حيوانى كه بدون بردن نام خدا از روى فسق ذبح كنند ، و در همينها كه حرام است نيز هر گاه كسى به خوردن آنها مضطر گرديد ، در صورتى كه از روى ستم و از راه تعدى و تجاوز از فرمان خدا نباشد باز خدا خواهد بخشيد كه پروردگارت در گذرنده و مهربان است .\r\n","page_name":" 151 ","page_number":153},
  {"content":"\r\n2 - * ( فَكُلُوا مِمَّا ذُكِرَ اسْمُ الله عَلَيْه إِنْ كُنْتُمْ بِآياتِه مُؤْمِنِينَ . وَما لَكُمْ أَلَّا تَأْكُلُوا مِمَّا ذُكِرَ اسْمُ الله عَلَيْه وَقَدْ فَصَّلَ لَكُمْ ما حَرَّمَ عَلَيْكُمْ إِلَّا مَا اضْطُرِرْتُمْ إِلَيْه ، وَإِنَّ كَثِيراً لَيُضِلُّونَ بِأَهْوائِهِمْ بِغَيْرِ عِلْمٍ ، إِنَّ رَبَّكَ هُوَ أَعْلَمُ بِالْمُعْتَدِينَ ) * . . * ( وَلا تَأْكُلُوا مِمَّا لَمْ يُذْكَرِ اسْمُ الله عَلَيْه وَإِنَّه لَفِسْقٌ ، وَإِنَّ الشَّياطِينَ لَيُوحُونَ إِلى أَوْلِيائِهِمْ لِيُجادِلُوكُمْ وَإِنْ أَطَعْتُمُوهُمْ إِنَّكُمْ لَمُشْرِكُونَ ) * . الانعام / 118 - 119 - 121 . « 1 »\r\n\r\n","description":"","footnote":"\r\n« 1 » اگر شما به آيات خدا ايمان داريد از چيزى بخوريد كه نام خدا بر آن ذكر شده است . چرا از آن چه نام خدا بر آن ذكر شده نمىخوريد ، در صورتى كه آن چه بر شما حرام شده به تفصيل بيان گرديده است كه از آنها هم در هنگام اضطرار حلال است . بسيارى به هواى نفس خود ندانسته به گمراهى افتند ، پروردگارت كسانى را كه از حدود او تجاوز كارند بهتر مىشناسد\r\nو از آن چه نام خدا بر آن ذكر نشده مخوريد كه اين كار فسق است .\r\nشياطين به دوستان خود ياد مىدهند تا با شما به مجادله برخيزند و اگر شما از آنان پيروى كنيد بدون شك شما هم مشرك مىباشيد .\r\n","page_name":" 152 ","page_number":154},
  {"content":"\r\n3 - * ( حُرِّمَتْ عَلَيْكُمُ الْمَيْتَةُ وَالدَّمُ وَلَحْمُ الْخِنْزِيرِ وَما أُهِلَّ لِغَيْرِ الله بِه وَالْمُنْخَنِقَةُ وَالْمَوْقُوذَةُ وَالْمُتَرَدِّيَةُ وَالنَّطِيحَةُ وَما أَكَلَ السَّبُعُ إِلَّا ما ذَكَّيْتُمْ وَما ذُبِحَ عَلَى النُّصُبِ وَأَنْ تَسْتَقْسِمُوا بِالأَزْلامِ ، ذلِكُمْ فِسْقٌ ، الْيَوْمَ يَئِسَ الَّذِينَ كَفَرُوا . . ) * « 1 » نه در اين آيات و نه در آيات ديگر هيچ گونه اشاره اى به اشراط اسلام در ذبح وجود ندارد ، لذا اين حكم كه آيا ذبيحهء اهل كتاب حلال است يا نه ؟ بايستى از ادلهء ديگر استفاده شود :\r\n\r\nاجماع\r\n- گمان نمىرود در اين مسأله اجماع قابل توجهى وجود داشته باشد ، زيرا ، أولا : امثال صدوق و عمانى و اسكافى مخالف حرمت مطلق ذبيحهء اهل كتابند . و ثانيا : مدارك\r\n\r\n","description":"","footnote":"\r\n« 1 » گوشت مردار ، خون ، گوشت خوك ، و ذبيحه اى را كه به نام غير خدا كشته‌اند بر شما حرام است و نيز هر حيوانى كه به خفه كردن يا چوب زدن يا از بلندى افكندن يا با شاخ زدن به يكديگر بميرند و نيز نمىخوردهء درندگان جز آن را كه قبلا تذكيه كرده باشيد و آن را كه براى بتان مىكشند و آن را كه ( به رسم جاهليت ) با تيرها تقسيم مىكنيد همه حرام است چون اين كار فسق است . امروز كافران نااميد مىشوند كه\r\n","page_name":" 153 ","page_number":155},
  {"content":"\r\nموجود به جواز و حرمت فراوان است . لذا جاى تمسك به اجماع نمىباشد . بلى مشهور حرمت اكل ذبيحهء اهل كتاب مىباشد . به هر حال چند گروه روايت در اين مسأله وجود دارد :\r\nگروه اول حرمت اكل ذبيحهء اهل كتاب را بطور مطلق بيان مىكند . از آن جمله :\r\n1 - شيخ در تهذيب از شحام از امام صادق عليه السلام نقل كرده است كه ذبيحهء ذمى را نخور خواه در موقع ذبح اسم خدا را بگويد يا نه .\r\n2 - از سماعه از موسى بن جعفر ( ع ) ، مىگويد از ذبيحهء نصارا و يهود سؤال كردم فرمود : نزديك مشو .\r\n3 - نظير همين روايت است از ابى المعزاء با اين تفاوت كه فرمود : به ذبيحهء نصارا و يهود نزديك نشويد .\r\n4 - از حسين احمسى ، مىگويد : به امام صادق عرض كردم : همسايهء قصابى داريم ، يهودى را مىآورد كه براى او ذبح كند تا يهود از او گوشت بخرند ، حضرت فرمود : ذبيحهء يهود را نخوريد و گوشتش را نخريد .\r\n5 - اسماعيل بن جابر مىگويد : امام صادق ( ع ) فرمود :\r\nاز ذبايح يهود و نصارا و از ظروف آنها چيزى نخوريد .\r\n","description":"","footnote":"","page_name":" 154 ","page_number":156},
  {"content":"\r\n6 - حسين بن منذر مىگويد : به امام صادق گفتم مردى است كه از كوه ها گوسفند مىآورد ، كارگران مجوسى و نصرانى دارد ، گاهى گوسفند ، به علتى ، صدمه مىبيند و آن را ذبح كرده مىآورد ، حضرت فرمود : نخور .\r\nگروه دوم از روايات مطلقا تجويز مىكند از آن جمله :\r\n1 - روايت صحيح از حلبى مىگويد : از امام صادق در بارهء ذبيحهء اهل كتاب پرسيدند فرمود مانعى ندارد .\r\n2 - از محمد حلبى مىگويد از امام صادق پرسيدم در بارهء ذبيحهء اهل كتاب و زنهاى آنها ، فرمود مانعى ندارد .\r\nگروه سوم رواياتيست كه مىگويد از ذبيحهء اهل كتاب نخوريد زيرا آنان در موقع ذبح اسم خدا را نمىبرند . يا بدين بيان كه اگر شنيديد نام خدا را در موقع ذبح مىگويند بخوريد .\r\nاين گروه از روايات داراى اكثريت قابل توجهى است و در حدود 23 روايت در كتاب وافى مرحوم فيض مجلد سوم از ص 36 تا 38 از جزء دهم نقل نموده است از آن جمله\r\n","description":"","footnote":"","page_name":" 155 ","page_number":157},
  {"content":"\r\n1 - شيخ در تهذيب از قتيبة الاعشى نقل مىكند كه مردى از امام صادق ( ع ) پرسيد و من در آنجا بودم گفت : ما گاهى نصرانى و يهودى را با گوسفند مىفرستيم ، صدمه اى به گوسفند مىرسد و آنها آن را ذبح مىكنند آيا ذبيحهء آنان مباح است ؟ فرمود مال آن ذبيحه را در مال خود داخل مكن و از آن ذبيحه نخور زيرا مجوز ذبيحه نام خدا است و جز مسلمان كسى مورد اطمينان براى بردن نام خدا نيست .\r\n2 - ابن وهب مىگويد : از امام صادق ( ع ) در بارهء ذبايح اهل كتاب پرسيدم ، فرمود اگر اسم خدا برده شود مانعى ندارد .\r\nو مقصود از اهل كتاب كسانى هستند كه به دين موسى و عيسى عليهما السلام مىباشند .\r\nحتى يك روايت در بارهء ذبيحهء مشركين نيز به همين حكم وارد شده است .\r\n3 - حضرت باقر مىفرمايد : بخور از ذبيحهء مشرك اگر نام خدا را ببرد و تو بشنوى .\r\nگروه چهارم رواياتى هستند كه كسى را كه ذبيحهء اهل كتاب را نخورده است تحسين مىكند مانند روايتى كه حسين بن\r\n","description":"","footnote":"","page_name":" 156 ","page_number":158},
  {"content":"\r\nعبد الله نقل مىكند . مىگويد : معلى بن خنيس و ابن ابى يعفور در يك مسافرت همراه بودند يكى از آن دو از ذبيحهء يهود و نصارا خورده بود ، وقتى نزد امام صادق ( ع ) آمدند پرسيدند ، حضرت فرمود آن كسى كه نخورده كار خوبى كرده است .\r\nگروه پنجم رواياتى است دال بر اين كه ذبيحهء نصاراى اعراب را نبايد خورد زيرا آنان بت پرست مىباشند . مانند اين روايت كه از حضرت صادق ( ع ) سؤال شد از ذبايح نصاراى عرب . فرمود امير المؤمنين از ذبايح آنها نهى مىفرمود . در روايت ديگر مىفرمايد : از ذبيحهء نصاراى تغلب نخوريد زيرا آنان از مشركين عرب مىباشند . در روايت ديگر از حضرت باقر چنين است كه امير المؤمنين مىفرمود ذبيحهء نصاراى عرب را نخوريد زيرا آنان اهل كتاب نيستند .\r\nگروه ششم روايات متعددى است كه فقط قربانى به دست اهل كتاب را ممنوع مىداند . مانند آن چه كه در كتاب على ( ع ) آمده است كه نبايد قربانيها را مجوس و نصرانى اعراب ذبح كنند . و اما اگر اسم خدا را ببرند ذبيحهء آنها\r\n","description":"","footnote":"","page_name":" 157 ","page_number":159},
  {"content":"\r\nمانعى ندارد .\r\n2 - ابى بصير مىگويد : از امام صادق ( ع ) شنيدم كه مىفرمود يهودى و نصرانى و مجوس براى تو قربانى ذبح نكنند .\r\nگروه هفتم رواياتى است كه مىگويد : از ذبايح اهل كتاب نخوريد ، نمىبينيد كه آنان از ذبايح شما نمىخورند .\r\nشايد اكثريت رواياتى كه مىگويد اگر نام خدا برده شود ذبيحهء اهل كتاب مباح است موجب شده است كه فقيه مرحوم آقاى آقا سيد ابو الحسن اصفهانى حرمت اين ذبيحه را بطور قاطعانه نگفته و فرموده است اقوى حرمت ذبيحهء اهل كتاب است .\r\nبا نظر به مجموع روايات آشكار مىشود كه بحث در اين مسأله نيز مانند بحث در مسألهء طهارت اهل كتاب است و بعيد نيست كه در صورت نام بردن خدا در موقع ذبح گوشت حلال بوده باشد .\r\n","description":"","footnote":"","page_name":" 158 ","page_number":160},
  {"content":"\r\n\r\nعلت وجوب نامبردن خدا در موقع ذبح\r\nمسألهء نامبردن خداوند در موقع ذبح حيوان يكى از عالىترين و انسانىترين احكام اسلامى است كه ارزش جان جانداران را اثبات مىكند . خونريزى بدترين حركت انسانى است خواه از حيوان پست يا از يك انسان . نام خدا را به زبان آوردن معنايش اينست كه اگر خداوند اجازه نمىداد من حق از پا درآوردن جاندارى را نداشتم .\r\nو عدم استعمال خون نيز به همان شكل طبيعيش به همين جهت است كه مردم در مسألهء زندگى بىپروا نباشند و شايد بدين جهت است كه در گرفتن ماهى از آب و ملخ از هوا اسلام شرط نيست . همين مقدار كافى است كه احراز شود كه ماهى از آب اخراج شده و در خشكى مرده است ، زيرا كشتن ماهى نمودى از خونريزى ندارد .\r\nاما فقهاى چهارگانهء عامه :\r\nمالكىها مىگويند : ذبيحهء اهل كتاب حلال است به اين شروط : يكى اين كه به غير نام خدا ذبح نشود ، مانند صليب و عيسى و بت و غير ذلك . شرط دوم بايستى از حيوانات مأكول اللحم بوده باشد . ولى شكارى را كه به سبب جراحتى\r\n","description":"","footnote":"","page_name":" 159 ","page_number":161},
  {"content":"\r\nكه اهل كتاب به حيوان وارد بسازد حلال نيست .\r\nحنفىها مىگويند : حليت ذبيحهء كتابى خواه يهودى باشد و خواه نصرانى مشروط بر اين كه به نام غير خدا ذبح نشود مانند مسيح و صليب و عزير . و در نصارى فرق ندارد عرب باشد يا تغلبى يا فرنگى و ارمنى و صابئى .\r\nشافعىها مىگويند : ذبيحهء اهل كتاب حلال است خواه اسم خدا را بگويند يا نه ، بلى بايستى اسم غير خدا را نبرند .\r\nشافعىها اصل نام بردن خدا را مستحب مؤكد مىدانند .\r\nحنبلىها مىگويند : در حليت ذبيحهء كتابى شرط است كه مانند مسلمانان نام خدا را ببرند . ( الفقه على المذاهب الاربعة ج 2 ص 23 )\r\n","description":"","footnote":"","page_name":" 160 ","page_number":162},
  {"content":"\r\n\r\nبحث دوم در انواع حيوانات مأكول اللحم\r\n1 - انواع مأكول اللحم حيوانات دريايى .\r\n2 - انواع مأكول اللحم پرندگان .\r\n3 - انواع مأكول اللحم حيوانات خشكى .\r\n4 - اصل اولى در حيوان گوشت .\r\n5 - حقوق حيوان .\r\n\r\n1 - انواع حيوانات مأكول اللحم دريايى\r\nفقهاى اماميه بر مباح بودن گوشت ماهى كه داراى فلس بوده باشد اجماع دارند .\r\nروايات در اين باره تقريبا متواتر است از آن جمله :\r\n1 - شيخ در تهذيب از علا از محمد و كلينى در كافى از علا نقل مىكنند كه مىگويد : امام باقر ( ع ) كتاب على ( ع ) را به من نشان داد و من خواندم ، در آن كتاب نوشته بود شما را از جرى و زمير و مارماهى و طافى و طحال نهى مىكنم\r\n","description":"","footnote":"","page_name":" 161 ","page_number":163},
  {"content":"\r\n( جرّى قسمى از مارماهى است ، زمير ماهى كوچكى است ، طافى ، ماهى است كه در آب مرده و روى آب قرار گرفته ، طحال : سپرز ) مىگويد : به حضرت باقر ( ع ) عرض كردم براى من قسمى از ماهى مىآورند كه پوست ندارد ، فرمود آن ماهى كه پوست دارد مىتوانى بخورى و آن ماهى كه پوست ندارد خوردنش جائز نيست .\r\n2 - در من لا يحضره الفقيه از امام صادق ( ع ) نقل شده كه هر ماهى كه داراى فلس است جائز الاكل است و هر ماهى كه پوست ندارد جائز الاكل نيست .\r\nدر اين مضمون مرحوم فيض ده روايت از كافى و تهذيب و من لا يحضره الفقيه نقل نموده است ( الوافى ج 11 ، ص 11 و 12 ) .\r\nاز تمام يا اكثر اين روايات حرمت اكل ماهى بدون فلس كاملا استنتاج مىشود .\r\nاما ساير حيوانات دريايى - از نظر روايات مدرك معتبرى بر حرمت گوشت حيوانات دريايى وجود ندارد ، ممكن است اطلاق ادلهء حرمت بعضى از حيوانات مانند سگ و خوك شامل نوع دريايى هم بوده باشد ، بلكه يك روايت مرسله\r\n","description":"","footnote":"","page_name":" 162 ","page_number":164},
  {"content":"\r\nبه عكس هر حيوانى را كه در خشكى حلال است انواع دريايى آنها را نيز تحليل مىنمايد ، اين روايت در كتاب جواهر - كتاب اطعمه و اشربه ذكر شده است : « هر حيوانى كه در دريا باشد و مماثل آن در خشكى مأكول اللحم بوده باشد مباح است - همچنين روايت صحيحه اى مىگويد : « هر چيزى كه در دريا باشد و پوستى مانند ورق نداشته باشد حرام نيست بلكه مكروه است . اين صحيحه با ادلهء اشتراط مأكوليت ماهى بدارا بودن پوست تخصيص مىيابد .\r\nآن چه كه در حرمت تمام حيوانات دريايى بجز ماهى استدلال شده است اجماعى است كه از هفت كتاب فقهى مهم شده است . صاحب جواهر مىگويد : بلكه ممكن است ادعاى اجماع محصل نمود .\r\nتبصره - ضمنا صاحب جواهر پرندهء دريايى را هم به ماهى اضافه نموده است و ما هيچ مدركى براى آن نديديم .\r\nمگر يك روايت كه زراره از حضرت باقر ( ع ) نقل كرده است كه فرمود : هر پرنده اى كه قانصه داشته باشد مأكول است . ( قانصه در پرنده به منزلهء معده در انسان است ) .\r\n","description":"","footnote":"","page_name":" 163 ","page_number":165},
  {"content":"\r\n\r\n2 - انواع پرندگان مأكول اللحم\r\nهر پرنده اى كه داراى چنگال بوده باشد كه بتواند شكار كند مأكول اللحم نمىباشد ، مانند : باز و عقاب و شاهين . يا بتواند شكار كند ولى داراى چنگال باشد مانند كركس حرامست .\r\nروايات زيادى در اين باره وجود دارد ، از آن جمله در كتاب كافى و تهذيب از داود بن فرقد از امام صادق ( ع ) نقل شده است كه هر حيوان درنده كه داراى دندان ناب بوده باشد حرامست ( ناب دندانهاى پس از دندان جلو را مىگويند ) و هر پرندهء چنگالدار حرامست . در كافى پنج نفر از روات از امام صادق ( ع ) نقل كرده‌اند : پيغمبر فرموده است هر حيوان داراى ناب از درنده ها و داراى چنگال از پرنده ها حرامست .\r\nپس از اين شرط ، در مأكوليت پرندگان در بارهء مواردى كه دليلى بر حرمت و حليت وجود نداشته باشد ، دو ملاك وجود دارد : 1 - دف و صف در حال پريدن است . هر پرنده اى كه در موقع پريدن پر بزند حلال است و آن چه كه با پرهاى باز بدون تحريك پر به پرد حرامست .\r\n2 - داشتن چينه دان و معده و صيصى است كه ملاك مأكوليت است . ( صيصى عبارت است از يك استخوان قلمى باريك\r\n","description":"","footnote":"","page_name":" 164 ","page_number":166},
  {"content":"\r\nكه پشت پاى بعضى از حيوانات است ) . در موقع معارضهء اين دو ملاك دف و صف مقدم است .\r\n\r\n3 - انواع حيوانات مأكول اللحم خشكى\r\nاز حيوانات اهلى شتر و گاو و گوسفند و اسب و استر و الاغ مأكول اللحم مىباشند . البته سه حيوان اخير مكروهند و روايتى كه مىگويد پيغمبر در ايام خيبر از گوشت الاغ نهى فرمود حضرت باقر ( ع ) فرموده است براى استفادهء سوارى بوده است كه آن روزها ضرورت داشت ، باز يكى از همان موارد كه نهى پيغمبر ( ص ) به جهت مصلحت روز بوده است همين مورد است . در بارهء حليت گوشت حيوانات اهلى مزبوره آيهء صريح و روايات متواتر وجود دارد .\r\nسگ و خوك و تمام درندگان حرام است . از وحشىها :\r\nگاو و بز وحشى و آهو و گوزن و گورخر ، هم اجماعا و هم از حيث روايت ، مأكول اللحمند . در بارهء ملاك حيوانات حرام گوشت ، خواه درنده باشد يا نه ، داشتن ناب و چنگال است كه حرام گوشت مىباشد .\r\nحيوانات غير مأكول اللحم اگر مانند سگ و خوك از\r\n","description":"","footnote":"","page_name":" 165 ","page_number":167},
  {"content":"\r\nاعيان نجسه نبوده باشند ، پوست و ساير اعضاشان در صورت وقوع تذكيه براى استفادهء غير خوردن مباح است .\r\nدر تمام اقسام اين حيوانات آن چه كه جزء خبائث بوده باشد مأكول اللحم نخواهد بود .\r\n\r\n4 - اصل اولى در حيوان و گوشت\r\nاگر ملاك مأكوليت كه در دين مقدس اسلام گوشزد شده است در حيوانى وجود نداشته باشد ، آن حيوان قابل تذكيه براى خوردن نيست . مشهور اينست كه اگر تذكيه براى حيوانى مقرر نشود هيچ گونه استفاده اى از آن نمىتوان كرد . اين همان اصل عدم جعل تذكيه است ، زيرا تذكيه احتياج به دليل دارد . و در هر مورد كه دليلى نباشد اصل حرمت است . مانند قطعهء گوشتى كه اماره اى براى ذبح شرعى مانند بازار و محل مسلمين و يد مسلم و غير ذلك نداشته باشد .\r\nاين كه تذكيه احتياج به احراز دارد شايد معلول عللى در اصل اولى بوده باشد كه مىگويد : هر حيوانى را نمىتوان كشت مگر مجوز قانونى داشته باشد و شايد ضرر جسمانى يا معنوى بوده باشد كه در گروهى از حيوانات وجود دارد .\r\n","description":"","footnote":"","page_name":" 166 ","page_number":168},
  {"content":"\r\nو بهر حال تذكيه خواه از حيث حكم و خواه از حيث موضوع بايستى احراز شود .\r\n\r\n5 - حقوق حيوان\r\n1 - تهيهء وسائل زندگى حيوانى كه تحت تصرف قرار گرفته واجب است .\r\n2 - حيوانى كه تهيهء وسائل زندگى آن واجب است اعم از اينست كه مأكول اللحم بوده باشد يا نه ، و همچنين اعم از اينست كه قابل انتفاع بوده باشد يا نه .\r\n3 - مقصود از وسائل زندگى حيوان تمام اموريست كه زندگى حيوان بدانها بستگى دارد . از خوراك و پوشاك و آشاميدنى و مسكن و دوا و غيره .\r\n4 - در بارهء اين امور كميت و كيفيت مشخصى وجود ندارد ، بلكه تابع احتياجات زمانى و مكانى و اختلاف انواع خود حيوانات است .\r\n5 - در صورتى كه حيوان بتواند از مراتع و چشمه سارها زندگى كند صاحب حيوان مىتواند آن را رها نمايد و خود حيوان زندگى خود را تأمين نمايد .\r\n","description":"","footnote":"","page_name":" 167 ","page_number":169},
  {"content":"\r\n6 - اگر صاحب حيوان از تهيهء وسائل زندگى حيوان ناتوان شود بايد يكى از امور ذيل را انجام دهد :\r\nالف - اگر مأكول اللحم است و مىتواند استفاده كند حيوان را ذبح نمايد .\r\nب - اگر مأكول اللحم نباشد يا نتواند از گوشت حيوان استفاده نمايد واجب است آن را بفروشد .\r\nج - اگر هيچ يك از امور مزبوره را نتوانست انجام بدهد به اندازهء امرار معاش حيوان آن را اجاره بدهد .\r\nد - در صورتى كه مأكول اللحم نبوده باشد ولى پوست و سائر اعضايش قابل استفاده باشد در جواز ذبحش ميان فقهاء اختلاف است .\r\n7 - اگر صاحب حيوان از تهيهء وسائل معاش حيوان امتناع ورزيد ، حاكم او را بدين كار مجبور مىسازد .\r\n8 - در صورتى كه از اجراى دستور حاكم سر باز زند خود حاكم بطور مستقيم اختيار حيوان را در دست مىگيرد و قائم مقام صاحبش گشته يكى از امور گذشته را به حسب صلاح حال حيوان و صاحبش اجرا مىكند .\r\n","description":"","footnote":"","page_name":" 168 ","page_number":170},
  {"content":"\r\nممكن است براى اقامهء زندگى حيوان از املاك غير منقول و اثاثيهء منقول صاحب حيوان استفاده نمايد .\r\n9 - اگر يكى از وسائل معاش حيوان پيش كس ديگرى باشد بايستى از او خريدارى كرد . و در صورت انحصار و مضطر نبودن صاحب آن وسيله ، واجب است كه آن را بفروشد .\r\n10 - اگر صاحب وسيله از فروش امتناع ورزيد بعضى از فقها غصب آن را با در عهده گرفتن مثل يا قيمت تجويز و يا واجب كرده‌اند . علتى كه براى اين حكم ذكر كرده‌اند اينست كه حيوان داراى روح است و با انسان در اين باره شريك است . چنان كه براى انسان غصب مادهء زندگى در صورت انحصار چاره با ضمان عوض جائز بلكه لازم است ، براى حيوان نيز همين صورت را دارد .\r\n11 - تطبيق قانون لا ضرر در مورد حيوان مىتواند مدرك احكام زيادى بوده باشد .\r\n12 - در صورتى كه حيوان داراى بچه بوده باشد ما زاد شير از غذاى بچه را مىتوان دوشيد .\r\n13 - در موقع دوشيدن نبايد اصرار در خالى كردن\r\n","description":"","footnote":"","page_name":" 169 ","page_number":171},
  {"content":"\r\nشير شود زيرا حيوان اذيت مىشود .\r\n14 - مستحب است دوشندهء شير ناخنهاى خود را بگيرد تا حيوان اذيت نشود .\r\n( جواهر الكلام آخر نفقات از كتاب نكاح ) ( پايان )\r\n\r\n","description":"","footnote":"","page_name":" 170 ","page_number":172}
  ]