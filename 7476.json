[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nجانشينى حضرت محمد صلى الله عليه و إله\r\nپژوهشى پيرامون خلافت نخستين\r\nويلفرد مادلونگ\r\nترجمه\r\nاحمد نمايى - جواد قاسمى - محمد جواد مهدوى - دكتر حيدر رضا ضابط .\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nمادونگ ، ويلفرد ، 1930 Madelung wilferd\r\nجانشينى حضرت محمد ( ص ) پژوهشى پيرامون خلافت نخستين\r\n/ ويلفرد مادلونگ : ترجمه احمد نمايى . . . [ و ديگران 
  ] . - مشهد : آستان قدس رضوى بنياد پژوهشهاى اسلامى 1377 .\r\nشانزده + 574 ص : مصور .\r\nعنوان اصلى :\r\nTHE SUCCESSIION TO MUHAMMAD : A STUDY OF THE EARLY CALIPHATE\r\nكتابنامه : 540 - 529 و به صورت زير نويس .\r\n1 - كشورهاى اسلامى - تاريخ - از آغاز تا 41 ق .\r\n2 - خلافت الف . نمايى\r\nاحمد 1317 - ب . آستان قدس رضوى . بنياد پژوهشهاى اسلامى ج . عنوان\r\n1 / 38 DS 097671 / 909\r\nفهرستنويسى پيش از انتشار : كتابخانهء بنياد پژوهشهاى اسلامى\r\nبنياد پژوهشهاى اسلامى آستان قدس رضوى\r\nجانشينى حضرت محمد ( ص )\r\nپژوهشى پيرامون خلافت نخستين\r\nويلفرد مادلونگ\r\nترجمهء احمد نمايى - جواد قاسمى - محمد جواد مهدوى - دكتر حيدر رضا ضابط چاپ اول 1377\r\n3000 نسخه\r\nچاپ وصحافى : مؤسسه چاپ وانتشارات آستان قدس رضوى طرح جلد : رضا فردوسى\r\nقيمت : 15000 ريال\r\nحق چاپ محفوظ است\r\nمشهد - ص . ب 366 - 91735 تلفن 5 - 82133\r\nمركز پخش : شركت به نشر : دفتر مركزى : مشهد . تلرفن 834800 - 81780 - دورنگار 819810\r\nشابك 0 - 204 - 444 - 964\r\nISBN 964 - 444 - 204 - 0\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n . \r\n","description":"","footnote":"","page_name":" مقدمه 5 ","page_number":5},
  {"content":"\r\n . \r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nيادداشت\r\nدربارهء جانشينى حضرت محمد صلى الله عليه وآله وديدگاههاى گوناگون پيراموان اين موضوع تاريخى كه آن را به موضوعى كلامى تبديل نموده ، كتابها وآثار بسيارى نوشته شده است .\r\nشيعيان وسنيان ، به سان اصلى ترين حاميان اين دو نظر از آغاز پيديش اين اختلاف ، همواره در دفاع از آراء وعقايد مطتب خويش كوشيده اند و همين امر موجب شده كه روز به روز بر شمار وحجم اين متون افزوده شود .\r\nتأثير گذارى رخدادهاى صدر اسلام در طول تاريخ پيدايش وپويايى اين آيين آسمانى ، محققان وپژوهشگران و از جمله خاورشناسان را واداشته است كه با تحليل متون واسناد بازمانده از پيشينيان ، به برداشتهاى متفاوتى از رويدادهاى آن دوره دست يابند . اين مستشرقان ، عموما با استناد به منابع اهل سنت و گواه گرفتن از برداشتهاى ايشان ، شيعه را فرقه اى جداى از جريان كلى اسلامى مطرح كرده و با اين ديدگاه بدان نگريسته اند . در اين ميان ، اما كتاب حاضر يك استثناء است ، استثنايى كه مى توان آن را به سان يك پديده بر شمرد ، يكتايى و بى همتايى اين اثر در نگاه به دور از ارزش باورى نويسنده وتلاشهاى پژوهشمندانهء وى در همهء متون كهن و معاصر و از جمله برخى ازآثار انديشه وران شيعى ريشه دارد .\r\nدرونمايهء گرانبار اين كتاب وديدگاه نوينى كه نويسندهء آن را باز تابانده است ، نشانگر درستى حساسيتهايى است كه در اين زمينه وجود دارد وهمهء پژوهشگران را به اين مهم سوق مىدهد كه با بازنگرى در متون تاريخى مى توان رخدادهاى آن عصر پر حادثه را به تحليلى دوباره نشست .\r\nماه لونگ ، به عنوان يكى از برجسته ترين خاورشناسان اين دوره ، بر آن است تا بر خلاف ديدگاه رايج ميان مستشرفان و بى هيچ ارزش داورى ، اين باور خود را آشكار سازد كه حتى اگر پبامبر به جانشينى كسى هم تصريح نكرده باشد ، از خلافغت ابوبكر بر امت خود رضات نداشته و اين امر هرگز با سفارش پيامبر چهره نبسته است . اين برداشت تحليلى ومستند به مدارك و مآخذ ، گامى در خور براى پاسخگويى به بخشى از ذهنيتهاى پيش خيز نسل حقيقت جو است .\r\nبنياد پژوهشهاى اسلامى با گزينش اين كتاب براى ترجمه ، مى كوشد تا محققان اسلامى ، بويژه پژوهندگان عرصهء تاريخ اسلام را با برداشتهاى جديدى كه از رويدادهاى عصر پيدايش اين\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nآيين حنيف صورت پذيرفته ، آسنا سازد .\r\nگروه مترجمان بنياد در برگردان فارسى اين اثر ، به تمام منابع عربى كه در اصل انگليسى بدان اشاره رفته مراجعه كرده ، در پاره اى از موارد ، بخشهاى مورد استناد را مستقيم از متون عربى يا ترجمهء فارسى آنها برگرفته اند و اين امر مترجمان را در شناسايى درست نامها واصلاح ارجاعات احتمالا خطا ، يارى رسانده است .\r\nدر مواردى اندك نيز ، با ياد آورى در پاورقى ، متن كامل نقل قولها ذكر شده و يافتن مطلب ا بر خواننده روان تر ساخته است . اين نكته نيز گفتنى است كه پس از ترجمهء كتاب قبلى پروفسور مادلوگ كه با نام مكتبها وفرقه هاى اسلامى در سده هاى ميانه از سوى اين بنياد ترجمه وعرضه شد ، در نامه اى براى نويسندهء محترم آغاز ترجمهء فارسى كتاب جديد وى ، خاطر نشان گرديد و او بزرگواراه نامه اى نوشت و با اشاره به يك كلمهء نادرست در كتاب خود ، از مترجمان خواست تا آن را ، كه از اصل عربى به كتاب راه يافته است ، اصلاح كنند . اين نامذگذارى همزمان با ترجمهء كتاب نيز ادامه يافت وآخرين نامه اى كه از ايشان دريافت كرديم ، تاريخ 10 فوريه 1999 ميلادى ( برابر با 21 بهمن 1377 ) را بر خود دارد كه تصوير آن ارائه شده است .\r\nجاى بسى خرسندى است كه همزمان با انتشار كتاب حاضر ، ششمين دورهء اعطاى جايزهء جهانى كتاب سل جمهورى اسلامى ايران ن متن انگليسى اين اثر را شايسته ء دريافت مرتبهء ممتاز ولو تقدير دانسته است . همين جا لازم مىداند از جناب حجة الاسلام رسول جعفريان كه متن كتاب را براى برگرداندن فارسى در اختيار بنياد قرار داد وسپس ترجمه آن را از نظر گذراند ، از همهء مترجمان انگليسى بنياد ، كه در برگردان فارسى اين اثر كوشيدند از آقاى اسدالله توكلى طبسى كه ويرايشطبيقى اثر ا پذيرفت و از مركز محترم مطالعات وتحقيقاتن فرهنگى وزارت فرهنگ و ارساد اسلامى به عنوان عهده دار گزينش آثار خارجى براى احراز جايزهء جهانى كتاب سال ، كه در آخرين مراحل چاپ ا ين اثر با در اختيار نهادن زندگينامه وكتابنامهء پروفسور مادلونگ وتصوير لوح تقدير رياست محترم جمهورى اسلامى ما را يارى دادند ، تشكر وقدردانى شوى . در اين جا براى آشنايى مختصر خوانندگان گرامى با كتاب حاضر وشخصيت نويسندهء ، عين متنى كه در كارنامهء شش دوره اعطاى جايزهء جهانى كتاب سال جمهورى اسلامى ايران ( 1377 - 1372 ) به كوشش آقاى محمود اروميه چى ها فراهم آمده است درج مى گردد . بنياد پژوهشهاى اسلامى آستان قدرس رضوى\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nشرح حال پروفسور ويلفرد مادلونگ\r\nپروفسور ويلفرد مادلونگ ( WILFERD MADELUNG ) در 26 دسامبر 1930 ميلادى ( مطابق 5 دى 1309 شمسى ) در شهر اشتوتگارت آلمان متولد شد و پس از كذراندن تحصيلات مقدماتى و متوسطه به دانشگاه قاهره رفت و از آنجا در سال 1953 به اخذ ليسانس در تاريخ وادبيات اسلامى نائل گشت . وى سپس به تحصيلات عالى در موطن خود ادامه داد و در سال 1957 از دانشگاه هامبورگ ) HAMBURG )\r\nدرجهء كترى در مطالعات اسلامى دريافت كرد . مادلونگ رسالهء دكترى خود را تحقت نظر اسلام شناسان مشهور آلمانى يعنى اشتروتمان ( R . STROTHMANN ) و اشپولر ( B . SPULER ) به پايان رسانيد .\r\nمادلونگ سه سال ( 1958 - 1960 ) وابستهء فرهنگى سفارت آلمان در بغداد بود و سپس زندگى علمى خود را در زمينهء اسلام شناسى به شرح زير دنبال كرد .\r\n1963 : استاديار مطالعات اسلامى در دانشگاه تكسزاس در اوستين ( AUSTIN ) . 1964 - 1969 : استاديار و دانشيار مطالعات اسلامى در دانشگاه شيكاگو ( CHICAGO ) 1969 - 1978 : استاد اسلام شناسى در دانشگاه شيكاگو . 1978 - 1998 : استاد كرسى LAUDIAN در عربى ومطالعات اسلامى در دانشگاه آكسفورد .\r\nدر خور ذكر است كه كرسى LAUDIAN عاليترين كرسى اسلام شناسى در انگلستان و يكى از مهمترين كرسيها از نوع خود در جهان است . تدريس عربى در سطح عالى نيز جزو شرايط اين كرسى است .\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nمادلونگ به عنوان استاد مدعو در دانشگاه كلمبيا وبسيارى ديگر از دانشگاههاى امريكا و اروپا تدريس كرده است . وى عضو تعداد زيادى از مجامع بين المللى اسلام شناسى است ومرتبا در مجامع وكنفرانسهاى بين المللى شركت مىكند .\r\nمادلونگ يكى از برجسته ترين اسلام شناسان معاصر به شمار مى آيد و به خصوص در زمينه هاى تفكر اسلامى و فرق ومذاهب اسلامى تحقيقات مهمى انجام داده است .\r\nفهرست كاملى از پژوهشهاى چاپ شدهء وى ، در پايان همين كتاب آمده است . شمارى اندك از آنها به زبان فارسى نيز ترجمه شده كه اينك براى آگاهى خوانندگان محترم از آنها ياد مىشود :\r\nبرخى آثار ترجمهء شدهءپروفسور مادلونگ به زبان فارسى\r\nالف . كتابها\r\n- مكتبها وفرقه هاى اسلامى در سده هاى ميانه / ترجمهء جواد قاسمى . مشهد : آستن قدس رضوى ، بنياد پژوهشهاى اسلامى ، 1375 ، 318 ص .\r\nعنوان اصلى : RELIGIOUS SCHOOLS AND SECTS MEDIEVAL ISLAM\r\n- فرقه هاى اسلامى / ترجمهء ابو القاسم سرى . تهران : اساطير ، 1377 ، 202 ص .\r\n- - جانشينى حضرت محمد صلى الله عليه وآله ، پژوهشى در خلافت نخستين / مشهد : بنياد پژوهشهاى اسلامى آستان قدس رضوى ، [ كتاب حاضر 
  ] .\r\nعنواتن اصلى :\r\nTHE SUCCESSIION TO MUHAMMAD : A STUDY OF THE EARLY CALIPHATE\r\nب . مقالات\r\n- \" شيعه ومعتزله \" . ترجمه احمد آرام . در : شيعه در حديث ديگران . زير نظر مهدى محقق ( تهران : بنياد اسلامى طاهره ، دفتر دائرة المعارف تشيع ، 1362 ) ص 9 - 31 .\r\n- \" ملاحظاتى پيرامون كتابشناسى فرق امامى \" . ترجمهء چنگيز پهلون . در : در زمنيهء ايرانشناسى زير نظر و به كوشش چنگيز پهلوان ( تهران : مؤلف 1368 ) ص 57 - 76 .\r\n- \" متون بازيافتهء عربى دربارهءتاريخ امامان زيدى طبرستان وديلمان وگيلان \" . ترجمهء حشمت مؤيد . ايرانشناسى . ( آمريكا ) 2 ( 1369 ) ص 431 - 446 .\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nآشنايي با كتاب\r\nدر پژوهشهاى شرق شناسان كتابهاى بسيارى در تحقيق وتحليل رخدادهاى اسلام نوشته شده است كه عموما با گرايش به مواضع وملاحظات اهل سنت تدوين يافته اند و شيعه را به عنوان يك فرقه جدا او اساس حركت اسلامى مطرح كرده اند . اما كتاب آقاى مادلونگ از مهمترين آثارى است كه بسيارى از ديدگاههاي شيعه را دربارهء تاريخ صدر اسلام مورد توجه قرار داده و آنها را با استناد به متون كهن ارائه كرده است . البته برخى ديدگاههاى وى محل تأمل است اما به هر روى قدم بسيار مهمى در تحليل تاريخ صدر اسلام است .\r\nاستاد مادلونگ يكى از برجسته ترين اسلام شناسان معاصر به شمار مي آيد كه در زمينهء فرقه هاى شيعى و به طور كلى نهضتهاى مذهبى و كلامى قرون اوليه اسلامى تحقيقات بسيار ارزشمندى انجام داده و در اين رشته ها به عنوان يكى از متخصصان وصاحبنظران اصلى مورد احترام مجامع علمى است . وى در حدود 200 كتاب ومقاله تأليف كرده وكتاب حاضر ، آخرين اثر وى است كه حاصل بيش از سه دهه تحقيق دقيق وجامع اين استاد است .\r\nرويكرد تحليلى مؤلف نسبت به مسألهء جانشينى پيامبر اسلام صلى الله عليه وآله با تكيه بر بسيارى از اصيلترين مآخذ تاريخ اسلام ، ارزش والاى علمى به اثر وى بخشيده است . علاوه بر اين ، اختصاص اثرى مستقل وبالنسبه مفصل به بررسى اين مسأله كارى است ابتكارى .\r\nمؤلف در اين اثر ، بر خلاف آثار ديگر خاورشناسان غربى كه غالبا اختلاف بر سر جانشينى پيامبر اكرم صلى الله عليه وآله را پديده اى متأخر وازپيامدهاى دعوت عبدالله بن سبا به وصايت حضرت على عليه السلام مى دانند ، نخستين بذرهاى اين پديده را در واپسين ماه‌هاى حيات رسول خدا صلى الله عليه وآله جستجو مىكند و بر خلاف آنچه در روايات متقدم وتحليلهاى متأخر اهل سنت بر آن تأكيد شده على عليه السلام را سزاوار جانشينى پيامبر صلى الله عليه وآله مىداند ، البته نه با همان ادله اى كه شيعه در اين باره اقامه مىكند .\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nكتاب پروفسور مادلونگ يكى از آثار محققانه اى است كه بر اساس موجود ، تحليلى تازه از رخدادهاى دوران خلفاى نخست پس از پيامبر صلى الله عليه وآله به دست داده است . تازگى اين اثر از آن روست كه كوشيده است تا حقيقت امر را از دل آثار كهن تاريخى به دست آورد . نگاه جديد او سبب شده است تا واقعياتى كه تاكنون براى ديگر مؤلفان اروپايي ناشناخته مانده بود ، شناخته شود و در اين ميان ، روشن شود كه آراى شيعيان در تحليل برخى از رخدادهاى تاريخى مطابق با واقع است .\r\nاز جمله امتيازات اين اثر مى توان موارد زير را بر شمرد :\r\n- نقد وتحليل ساختار ومتن روايات و اخبار تاريخى با عنايت به تعصبات واختلافات خاندان ها وتيره ها وموضعگيريهاى سياسى ودينى ، وتفكيك وتشخيص فقرات صحيح و سقيم آنها از يكديگر واستنتاجهاى درست وگاه نادرست ، ولى به هر حال روشمند در باب آنها ،\r\n- استناد واستشهاد به زندگانى پيامبران عليهم السلام بر پايهء آيات قرآنى در مسأله جانشينى پيامبر صلى الله عليه وآله ،\r\n- استوارى وشيوايى متن ، استناد به منابع اصيل ومعتبر ونيز تحقيقات جديد ، آوانويسى واژه هاى عربى وارائه ضبط اعلام وامكنه واصطلاحات فقهى و سياسى وبرخى ديگر از تعابير اسلامى ، ونيز چند پيوست بسار مهم وقابل ملاحظه در آخر كتاب ، داشتن كتابشناسى كامل ، واژه نامه وفهارس كارساز ، از ديگر امتيازات اين اثر است .\r\nالبته در كتاب آقاى مادلونگ مواردى را مى توان ديد كه با تحليلهاى شيعه از تاريخ صدر اسلام سازگارى ندارد . اما مهم آن است كه بدانيم تحقيق ايشان تا چه اندازه را براى نشان دادن حقايق تاريخى صدر اسلام باز مىكند واميد است تأثير گسترد ه اى در نگرش پژوهشگران غربى در باب تاريخ وانديشهء سياسى شيعه داشته باشد .\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n . \r\n","description":"","footnote":"","page_name":" مقدمه 13 ","page_number":13},
  {"content":"\r\n . \r\n","description":"","footnote":"","page_name":" مقدمه 14 ","page_number":14},
  {"content":"\r\n . \r\n","description":"","footnote":"","page_name":" مقدمه 15 ","page_number":15},
  {"content":"\r\n . \r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nجانشينى حضرت محمد صلى الله عليه و إله\r\nپژوهشى پيرامون خلافت نخستين\r\n\r\n","description":"","footnote":"","page_name":" 1 ","page_number":17},
  {"content":"\r\n . \r\n","description":"","footnote":"","page_name":" 2 ","page_number":18},
  {"content":"\r\n\r\nپشگفتار\r\nدر آغاز هدف آن بود كه كتابى به صورت تك نگارى در ماهيت و تأسيس خلافت و دوران نخستين آن تا پيش از برقرارى دولت موروثى اموى تدوين شود ، با شرحى بسيار مختصر از وقايع و كسانى كه در تحول آن نقش داشته اند . بى اعتمادى شديد بيشتر مورخان غربى به منابع اسلامى مربوط به صدر اسلام اقتضا مى كرد كه اين تحقيق به حوادث برجسته اى محدود شود كه واقعيت آن ، البته نه تعبير و تفسير آن ، كمتر مورد اختلاف است . با پيشرفت كار تحقيق روشن شد كه با چنين نگرشى حق مطلب ادا نخواهد شد . مسأله خلافت آن چنان با تاريخ حوادث داخلى جامعه صدر اسلام گره خورده است كه نمى توان بدون درك درست وقايع آن دوران ، فقط بر اساس انديشه صرف آن را بررسى كرد . منابع خبرى وحديثى ، چه آنها كه در طول ساليان متمادى در دسترس مورخا بوده و چه آنها كه بتازگى چاپ ومنتشر شده ، روشنگر اين حقيقت است كه طرد كلى اين منابع به عنوان افسانه اى كهنه ، كارى است نادرست و با اسفاده معقول از آنها مى توان از آن دوران تصويرى دقيقتر وموثقر از آنچه تاكنون انجام شده ترسيم كرد .\r\nارائه بخشهاى روايى وحديثى مفصل ضمن معرفى موضوع علاوه بر آنكه بر حجم كتاب افزوده ناگزير ماهيت آن را نيز دگرگون ساخته است و موجب تباين خاصى شده كه ممكن است گاهى هدف اصلى را در پرده ابهام قرار دهد . وشايد تصور شود كه ذكر مشروح وقايع دوران فتنه ، جنگ داخلى مسلمانان كه با شورش عليه خليفه سوم آغاز شد\r\n\r\n","description":"","footnote":"","page_name":" 3 ","page_number":19},
  {"content":"\r\n\r\nو در دوران خليفله چهارم نيز ادامه داشت ، اصل مسأله خلافت را در حاشيه قرار داده است . تاريخ نقلى شتاب حركتى خود را دارد وشيوه هاى ارائه خاص خود را تحميل مىكند . مردمان انگيزه ها ، كنشها وواكنشهاى آنان در مركز توجه قرار مى گيرند و تفسير نظهر ومتون مستند را محدود مى كنند . اين كتاب وبويژه بخشهاى آخر آن را مى توان به عنوان تاريخ بخشى از اين دوران مطالعه كرد . اما خواننده بايد به بعد گزينشى آن توجه داشته باشد ، جنگ داخلى مسلمانان اوج نزاع در باب خلافت بو و درك درستى از ماهيت آن اهميتى حياتى داشت .\r\nانتخاب رواياتى از درياى پهناور منابع خبرى وحديثى دست اتول بيشتر بدين سبب بود كه كتاب خواندنى تر شود . سعى شده بين اختصار و وفادار بودن به متون و روايات توازن مناسبى ايجاد شود . شرح شورانگيزى از حوادث كه به تصور راويان قديم مناسب ضبط بوده ، وتعبيرات شخصى آنان ، ممكن است در ناظر امروزى كه در محيطى بسيار متفاوت زندگى مىكند ، احساسى از آن دوران برانگيزد كه ا طلاعات واقعى صرف از انتقال آن عاجز باشد . براى ارائه موضوع به طول كلى موثقترين روايات را برگزيدم و روايات مهم ولى متفاوت با آن را بدون بحث كامل و با تشخيص خودم به صورتى مختصر در حاشيه آوردم . روايات منقول از نظر اعتبار در گستره اى از افسانه هاى كاملا ساختگى تا اقوال كاملا موثق قرار گرفته اند و لازم نمى دانم هر گفتارى از راويان را سنجش و ارزشيابى كنم چه اين كار مناسب بررسيهايى است كه با موشكافى و تحقيق بيشترى انجام مىشود .\r\nكتاب بر اساس سنتى محققانه بنا شده كه هم تأئيد وهم تخطئه مىكند . بيشتر تحقيقات اصلى غربى در مورد تاريخ وسرگذشت نخستين جانشينان حضرت محمد صلى الله عليه وآله را تعدادى از محققان در دهه هاى آغازين قرن اخير انجام داده اند .\r\nپژوهشگران بعدى به طور كلى اساس نتيجه گيريهاى آنان را پذيرفته ولى جرح وتعديلهايى در آن به عمل آورده اند . اما تجديد نظرى كه در اين جا ارائه شده جنبه بنيادى ترى دارد . در اين بحث به طور طبيعى اختلاف نظرها بدقت بررسى شده و آنچه در تحقيقات پيشين تحريف شده و يا آن را ناديده گرفته اند به صورتى چشمگير و در خور يك كار پژوهشى ارائه شده ا ست . اما در انتخاب اين روش نمى توان ارزش نقدهاى\r\n\r\n","description":"","footnote":"","page_name":" 4 ","page_number":20},
  {"content":"\r\n\r\nجدى پيشينيان را ناديده گرفت .\r\nمن مخصوصا خود را مديون همسرم مى دانم كه اين كتاب را كه موضوعى نا آشنا براى او بود با صبر وحوصله اى جدى بررسى كرد وپيشنهاد هاى سودمندى براى بهبود آن ارائه داد .\r\n\r\n","description":"","footnote":"","page_name":" 5 ","page_number":21},
  {"content":"\r\n . \r\n","description":"","footnote":"","page_name":" 6 ","page_number":22},
  {"content":"\r\n . \r\n","description":"","footnote":"","page_name":" 7 ","page_number":23},
  {"content":"\r\n . \r\n","description":"","footnote":"","page_name":" 8 ","page_number":24},
  {"content":"\r\n . \r\n","description":"","footnote":"","page_name":" 9 ","page_number":25},
  {"content":"\r\n . \r\n","description":"","footnote":"","page_name":" 10 ","page_number":26},
  {"content":"\r\n . \r\n","description":"","footnote":"","page_name":" 11 ","page_number":27},
  {"content":"\r\n . \r\n","description":"","footnote":"","page_name":" 12 ","page_number":28},
  {"content":"\r\n\r\n\r\nمقدمه\r\nدر تاريخ هيچ واقعه‌اى عميق‌تر و ماندنىتر از مسألهء جانشينى حضرت محمد صلّى اللّه عليه و آله موجب تفرقه در اسلام نبوده است . حق جانشينى پيامبر صلّى اللّه عليه و آله و به دست گرفتن زمام امور امّت پس از رحلت او به صورت يكى از مسائل مهم دينى درآمد كه تا به امروز سبب جدايى سنّيان و شيعيان بوده است . مسأله حق و باطل موضوعى است كه قرنها در انديشه مسلمانان جاى داشته است . از نظر سنّيان ابو بكر ، خليفه اول ، تنها خليفه بر حق بوده ، زيرا او افضل مردمان پس از پيامبر صلّى اللّه عليه و آله بود . هر چند محمد صلّى اللّه عليه و آله بصراحت او را به جانشينى خود منصوب نكرده بود امّا انتخاب ابو بكر به امامت جماعت مسلمانان در زمان آخرين بيمارى پيامبر صلّى اللّه عليه و آله دليل بر اولويّت او بود . اجماع مسلمانان در حمايت از ابو بكر نهايتا صحّه‌اى بود بر آنچه مورد پسند خداوند بود . از نظر شيعيان على عليه السّلام پسر عم و داماد حضرت محمد صلّى اللّه عليه و آله بود كه به علت سوابق شايسته‌اش در اسلام و نسبت نزديكش ، پيامبر صلّى اللّه عليه و آله او را به جانشينى خود برگزيده بود . بنابراين ابو بكر با حمايت اكثر صحابه حضرت محمد صلّى اللّه عليه و آله اين مقام بر حق او را غصب كرد .\r\nبه رغم اهميّت بنيادين اين اختلاف در تاريخ اسلام ، مورّخان معاصر كمتر به بررسى كم و كيف وقايع و شرايط پيرامون جانشينى پرداخته‌اند . اين بىتوجّهى كلّى ظاهرا بر پايه اين نظريه است كه اختلاف بين سنّيان و شيعيان ، هر چند حول محور خلافت مىچرخد ، امّا مطلبى بود كه در دورانهاى بعدى پديد آمده بود . وقايع‌نگاران سنّى متقدّم\r\n\r\n","description":"","footnote":"","page_name":" 13 ","page_number":29},
  {"content":"\r\n\r\nو مغرض كه سيف بن عمر « * » ( ف 180 ) بارزترين مظهر آن است چنين نظرى را تأييد مىكنند . بنابر نقل او ، على عليه السّلام پس از آنكه از انتخاب ابو بكر آگاه شد « با پيراهن ، بدون روپوش و ردا ، برون شد كه شتاب داشت و خوش نداشت كه در كار بيعت تأخير شود و با ابو بكر بيعت كرد و پيش او بنشست و فرستاد تا جامه وى را بياورند و پوشيد و در مجلس بماند . » « 1 » تا آنكه عبد الله بن سبا « * * » يهودىاى تازه مسلمان از مردم صنعا ، مبارزه عليه خليفه سوم ، عثمان ، را آغاز كرد و بعد از قتل عثمان عقايدى افراطى دربارهء على عليه السّلام شايع كرد كه هر پيامبرى را وصيّى است و على عليه السّلام وصى محمد صلّى اللّه عليه و آله و اجرا كنندهء وصيت اوست . « 2 » بدين گونه ابن سبا بنيانگذار تشيعى شد كه با توجه به سابقهء على عليه السّلام او را جانشين بر حق محمد دانستند .\r\nهر چند تعداد مورّخان امروزى كه افسانه عبد اللّه بن سبا را پذيرفته‌اند بسيار اندك است ، اين نظر كلّى كه انتخاب ابو بكر به جانشينى محمد صلّى اللّه عليه و آله صرف نظر از كوشش بىثمر انصار مدينه براى به دست آوردن خلافت ، بذاته مسأله‌ساز نبود و اينكه شيعه بعد از شهادت على عليه السّلام و بر خلاف ميل خود او در زمان حياتش اين اختلاف را آفريدند ، موضوعى است مورد قبول همگان . شارون « * * * » در جديدترين بحث دربارهء منشأ علويان ، عباسيان ، هاشميان و شيعه اين مسأله را كاملا بررسى كرده است . به گفته شارون مفهوم « خاندان نبوت » كه بعدا با عبارات اهل بيت ، آل محمّد ، آل نبى و بنى هاشم بيان مىشد ، در زمان محمد و در زمان خلفاى صدر اسلام وجود نداشت . هر چند كلمه اهل بيت گاهى در عربستان قبل از اسلام براى خاندان اشراف و بزرگان به كار مىرفت اما در مورد محمد صلّى اللّه عليه و آله مصداق نداشت « * * * * » . عبارت اهل بيت در اسلام ابتدا به خاندان خلفا اطلاق\r\n\r\n\r\n","description":"","footnote":"\r\n* سيف بن عمر را بسيارى از محدثان و علماى رجال اهل سنّت دروغگو و متهم به زندقه دانسته‌اند كه حديثهايى را خود جعل و از زبان شخصى موثّق و يا موهوم نقل مىكرده است . رك : عسكرى ، سيد مرتضى ، عبد اللّه بن سبا ، ج 1 ، تهران ، 1360 ، ص 70 و سرتاسر كتاب .\r\n( 1 ) - طبرى ، تاريخ الرسل و الملوك ، به اهتمام دوخويه و ديگران ، ليدن 1879 - 1901 ( طبرى ) ج 1 ، ص 1825 .\r\n* * عبد اللّه بن سبا شخصيتى موهوم و افسانه‌اى و از ساخته‌هاى سيف بن عمر است . رك : عسكرى ، عبد اللّه بن سبا ، سراسر كتاب .\r\n( 2 ) - طبرى ، ج 1 ، ص 2941 - 2942 .\r\n* * * دكتر موشه شارون نويسنده‌اى يهودى و فارغ التحصيل دانشگاه عبرى اورشليم است .\r\n* * * * براى اطلاع از بىپايگى سخن شارون و نظر نويسنده كتاب در مورد اهل بيت رك : همين كتاب ، ص 30 .\r\n","page_name":" 14 ","page_number":30},
  {"content":"\r\n\r\nشد ، به اعتقاد شارون شيعيان طرفدار على عليه السّلام آن‌گاه انديشه اهل بيت پيامبر و آل محمد صلّى اللّه عليه و آله را براى اثبات حق موروثى مرد اين خانواده و فرزندانش براى خلافت تبليغ مىكردند . عباسيان در اواخر دوران امويان اين عقيده را مربوط به خود دانستند و حتى بعدا از زمان خلافت المهدى براى تأييد ادعاى خود در مشروعيت خلافتشان به تبليغ اين نظر پرداختند كه بنى هاشم همان خاندان نبوت‌اند . « 1 » با اين همه خود على عليه السّلام بازهم بر اساس همان شرايطى كه ابو بكر و عمر خلافت را بنا نهاده بودند بدون هيچ ادعاى خاصى كه مبتنى بر همخونى وى با حضرت محمد صلّى اللّه عليه و آله باشد آن را پذيرفته بود . « 2 »\r\nاگر تا زمان خلافت عثمان هماهنگى در بين مسلمانان وجود داشت و اختلاف بين سنّى و شيعه تنها بعد از خلافت على عليه السّلام به وجود آمد ظاهرا ديگر لزومى ندارد كه به عمق حوادث بپردازيم و مسأله جانشينى و تأسيس خلافت را بررسى كنيم . موفقيت ابو بكر و عمر در دوران خلافتشان قاطع و چشمگير بود و در تحقيقات تاريخى اخير سعى شده است بر كوششهاى اين دو نفر در سركوبى جنبشهاى ارتداد ( ردّه ) قبايل عرب و موفقيّت ايشان در گسترش دامنه فتوحات بزرگ اسلامى در بيرون از جزيره العرب تأكيد شود .\r\nبا وجود اين برخى از بررسيهاى قديمتر كه مشخصا به مسأله جانشينى پرداخته است نشان مىدهد كه اين موضوع آنچنان كه در نظريه متداول درباره ريشه‌هاى شقاق بين سنّى و شيعه به آن اشاره شده مسلما مسأله ساده‌اى نبوده است . در سال 1910 م . لامنس مقاله‌اى منتشر كرد به نام « مثلث قدرت أبو بكر ، عمر و ابو عبيده » و به بحث در اين مسأله پرداخت كه هدف مشترك و همكارى نزديك اين سه تن كه در زمان حيات رسول خدا صلّى اللّه عليه و آله آغاز شده بود اين توان را به آنان بخشيد كه خلافت ابو بكر و عمر را پايه‌گذارى كنند . اگر ابو عبيده در دوران زندگانى عمر از دنيا نرفته بود ، عمر او را به جانشينى خود بر\r\n\r\n\r\n","description":"","footnote":"\r\n( 1 ) م . شارون ، پرچمهايى سياه از شرق ( اورشليم ، 1983 ) ص 75 - 85 ؛ م . شارون ، « اهل البيت » در تحقيقات اورشليم در زمينه زبان عربى و اسلام ( تحقيقات عربى اسلامى ) ، 8 ( 1986 ) ، ص 169 - 184 ؛ م . شارون ، « بنى اميه در مقام اهل البيت » در تحقيقات عربى اسلامى ، 14 ( 1992 ) ص 115 - 152 ، مخصوصا ص 134 - 149 .\r\n( 2 ) م . شارون ، « توضيحى در باب مسأله مشروعيت حكومت در اسلام » در تحقيقات عربى اسلامى ، ( 1980 ) ، 116 - 123 در ص 121 .\r\n","page_name":" 15 ","page_number":31},
  {"content":"\r\n\r\nمىگزيد . « 1 » هر چند لامنس از توطئه‌اى براى كسب خلافت سخنى نمىگويد اما با معرفى اين « مثلث قدرت » به طور غير مستقيم به اين موضوع اشاره مىكند . ابو بكر و عمر ، بويژه از طريق دخترانشان عايشه و حفصه كه پدران خود را از هر حركت و انديشه محرمانه شوهرشان محمد صلّى اللّه عليه و آله آگاه مىكردند ، موفّق شدند اعمال نفوذ زيادى در كارهاى پيامبر صلّى اللّه عليه و آله داشته باشند و از اين راه بود كه در مقام كسب قدرت برآمدند . اين جنبه از نظريهء لامنس مبنى بر وجود توطئه سبب شد بيشتر محقّقان غربى اخير اعلام كنند كه تحقيق لامنس نامعتبر است . « 2 » به نظر لامنس « * » هدف از اين « مثلث قدرت » حذف بنى هاشم ، بويژه على عليه السّلام خويشاوند نزديك پيامبر از كسب مقام خلافت بود . هر چند ، به عقيده او على عليه السّلام رقيبى جدى براى آنان نبود . على ساده‌انديش و همسر فاطمه عليها السّلام دختر رسول خدا صلّى اللّه عليه و آله كه عايشه دختر بزرگ و سرسخت ابو بكر ، كسى كه در رقابت براى جلب محبت پيامبر صلّى اللّه عليه و آله گوى سبقت را از فاطمه عليها السّلام ربوده بود نمىتوانست انتخاب جالبى براى جانشينى محمّد صلّى اللّه عليه و آله باشد . پيامبر صلّى اللّه عليه و آله كه غالبا نسبت به خويشاوندان نسبىاش نوميد بود طبيعتا از آنان روىگردان بود . لامنس تأكيد مىكند كه با توجه به آيه 33 سورهء احزاب اهل بيت پيامبر صلّى اللّه عليه و آله منحصرا همسران او هستند . « * * » « 3 »\r\nيگانه تحقيق جامع و فراگيرى كه درباره تثبيت ، ماهيت و پيشرفت خلافت تا زمان\r\n\r\n\r\n","description":"","footnote":"\r\n( 1 ) - « مثلث قدرت ابو بكر ، عمر و ابو عبيده » در مجموعه مقالات دانشكده مطالعات شرقى دانشگاه سن ژوزف بيروت . دوره 4 ، ص 126 .\r\n( 2 ) - رك : سواژه و كاهن ، مدخل تاريخ شرق اسلامى ، تحليلى كتاب شناختى ، ص 126 .\r\n( * ) هنرى لامنس ( 1832 - 1937 ) خاورشناس بلژيكى و راهب يسوعى تعصب بسيار شديدى عليه اسلام داشت .\r\nوى به شدت تمام ، فاقد پيراستگى در تحقيق و رعايت امانت در نقل متون و فهم آنها بود . و نمونه بسيار بدى از ميان محققين خاورشناس در زمينه اسلامى بود . زشت‌ترين كارى كه كرد ، بخصوص در كتابش فاطمه عليها السّلام و دختران محمد صلّى اللّه عليه و آله اين بود كه در پيوستها به صفحات منابعى اشاره مىكند كه من [ عبد الرحمن بدوى 
  ] با مراجعه به آنها ديدم كه به هيچ وجه در اين كتابها وجود ندارد و يا اين كه متن را به گونه‌اى انحرافى و بدانديشانه مىفهمد و يا ظالمانه مواردى را بيرون مىكشد كه دليل بر فساد ذهن و خبث نيّت اوست . بدين روى بر خواننده است كه به اشارات وى به منابع ، اعتماد نورزد زيرا كه بيشتر آنها تحريف ، دروغ و عدم درك وى در فهم متون است . محققى در ميان خاورشناسان نمىشناسم كه به اين مرتبه از گمراهى و فساد نيّت رسيده باشد . ( عبد الرحمن بدوى . فرهنگ كامل خاورشناسان . ترجمه شكر اللّه خاكرند . چاپخانه دفتر تبليغات اسلامى ، قم ، 1375 ، ص 356 - 357 ) .\r\n( 3 ) - لامنس ، فاطمه عليها السّلام و دختران محمد صلّى اللّه عليه و آله ص 99 .\r\n( * * ) براى توضيح درباره آيه تطهير ( احزاب / 33 ) ( رك : همين كتاب ص 30 - 32 ) .\r\n","page_name":" 16 ","page_number":32},
  {"content":"\r\n\r\nحكومت على عليه السّلام انجام شده تحقيقى است كه كايتانى در كتاب ماندگارش تاريخ اسلام ارائه مىدهد . او در بحث مقدماتى كتاب از عمق اختلاف بين ابو بكر و بنى هاشم نام مىبرد و از ادعاى خلافت [ ابو بكر 
  ] در جمع انصار در سقيفه بنى ساعده ، درست چند ساعت پس از رحلت محمد صلّى اللّه عليه و آله ، اظهار تعجب مىكند . بنى هاشم از به رسميت شناختن ابو بكر سرباز زدند و خويشاوند نامى خود را به تنهايى به خاك سپردند و خليفه جديد و عايشه را از حضور در مراسم تدفين محروم كردند . كايتانى جدى بودن بالقوه ادعاى على عليه السّلام را براى خلافت ، با ردّ روايات متداول كه ابو بكر در جمع انصار در ادّعاى خود براى جانشينى به اولويّت حقوق قريش به عنوان قبيلهء پيامبر صلّى اللّه عليه و آله متوسل مىشود ، تلويحا تأييد مىكند زيرا اين بحث داعيهء على عليه السّلام را كه نزديكترين خويشاوند پيامبر صلّى اللّه عليه و آله بود تقويت مىكرد . « 1 » نظر كايتانى بيشتر بر اين است كه ابو بكر استدلال مىكرد كه به جانشينى براى حضرت محمد صلّى اللّه عليه و آله نياز است كه بتواند دقيقا در راه او گام بردارد ، تعليمات او را ترويج و در امّت اسلامى اتحاد برقرار كند . انتخاب او فقط بخاطر صفات برجسته سياستمدارى و ارزشهاى فردىاش انجام شد . « 2 » بر پايه اين ارزشها قضاوت كايتانى اين است كه مخالفت بنى هاشم و ديگر اصحاب پيامبر صلّى اللّه عليه و آله با ابو بكر فقط به انگيزه جاه‌طلبى و كينه‌هاى شخصى بوده است . « 3 » اگر محمد صلّى اللّه عليه و آله مىتوانست براى خود جانشينى انتخاب كند احتمالا ابو بكر را بر هر كس ديگرى ترجيح مىداد . « 4 »\r\nاما كايتانى در يكى از مجلدات بعدى تاريخ اسلام ، نظريه « مثلث قدرت ابو بكر ، عمر و ابو عبيده » « 5 » لامنس را مناسب‌ترين تبيين ريشه‌هاى خلافت دانست . الهام‌بخش\r\n\r\n\r\n","description":"","footnote":"\r\n( 1 ) - تاريخ اسلام ، ج 2 / 1 ، ص 516 . اين تذكر لازم است كه از نظر كايتانى محمد صلّى اللّه عليه و آله در حقيقت نه هاشمى بود و نه حتى قريشى ، بلكه يتيمى بود از قبيله‌اى نامعلوم كه ابو طالب بن عبد المطلب او را به خاندان خود ملحق كرد . نسب‌نامه‌اى مجعول كه ساخته عبد اللّه بن عباس و هشام بن كلبى بود او را از اولاد هاشم و قصى ( جد هاشم ) قرار داد . بر اين اساس كايتانى على عليه السّلام را برادرزاده ( ادعايى ) حضرت محمد صلّى اللّه عليه و آله مىداند . ( تاريخ اسلام ، ج 7 ، ص 15 ) و عباس را عموى ( ادعايى ) پيامبر صلّى اللّه عليه و آله ( تاريخ اسلام ، ج 2 / 1 ، ص 407 ) .\r\n( 2 ) - تاريخ اسلام ، ج 2 / 1 ، ص 523 ، 528 .\r\n( 3 ) - همان ، ص 542 .\r\n( 4 ) - همان ، ص 523 .\r\n( 5 ) - جلد سوم كتاب كايتانى كه در آن از نظريه لامنس سخن گفته بود در سال 1910 يعنى در همان سال انتشار تك‌نگارى لامنس منتشر شد . اما كايتانى ضمن نامه‌هاى شخصى از نظر لامنس آگاه شده بود .\r\n","page_name":" 17 ","page_number":33},
  {"content":"\r\n\r\nاقدامهاى مشترك اين مثلث عمر بود ، « بزرگترين سياستمدار بعد از پيامبر صلّى اللّه عليه و آله و در مواردى حتى بزرگتر از پيشواى خود » . « 1 » عمر شعور عملى و سياسى لازم را داشت كه رحلت محمد صلّى اللّه عليه و آله را پيش‌بينى كند و قول و قرارهاى لازم براى حل مسأله جانشينى را با پشتكار و به بهترين وجهى تدارك بيند و بدين طريق امّت اسلامى را از بلا و مصيبت نجات دهد . « 2 » از اين رو پايه‌گذار اصلى خلافت عمر بود كه او صرفا ابو بكر را به خاطر شناختى كه از صلاح و مقام والايش در نزد پيامبر صلّى اللّه عليه و آله داشت براى انتخاب در مقام خليفه اول جلو انداخت .\r\nدر نتيجهء عكس العمل محقّقان متأخر در مقابل نظريه توطئهء « مثلث قدرت » ، نظريه پيشين كايتانى كه اگر محمد صلّى اللّه عليه و آله انتخاب مىكرد به احتمال زياد ابو بكر را براى جانشينى خود ترجيح مىداد و اين كه در هر صورت ابو بكر به علت قدر و اعتبارش در اسلام انتخاب طبيعى مسلمانان بود ، عقيده رايج در بين وقايع‌نگاران غير مسلمان تاريخ اسلام شد .\r\nوات در كتاب مورد قبولى كه در شرح حال محمد صلّى اللّه عليه و آله نوشته است موضوع را با اين عبارت بيان مىكند : « مسلما پيش از آنكه محمد صلّى اللّه عليه و آله مكه را به عزم مدينه ترك كند ابو بكر موقعيّت قائم مقامى و مشاورت خود را نسبت به آن حضرت تثبيت كرده بود ؛ و اين مقام را تا زمان رحلت محمد صلّى اللّه عليه و آله حفظ كرد ، از اين رو انتخاب او به خلافت روشن بود . » « 3 » در اينجا ناظرى تيزبين ممكن است بپرسد كه آيا مسأله انتخاب به همين سادگى بود .\r\nدرست است كه در زندگى جديد انتخاب يك قائم مقام و مشاور براى جانشينى ، مثلا ، رياست يك شركت يا رهبرى يك حزب سياسى بايد در حدى كافى منطقى به نظر برسد . اما جانشينى براى يك فرمانروا يا سلطان در جامعه‌هاى سنّتى معمولا بر پايه خويشاوندى دودمانى و موروثى است و جانشينى يك قائم مقام يا مشاور هر چند نزديك به فرمانروا كاملا خلاف عرف به نظر خواهد رسيد . البتّه اغلب اين بحث مطرح بوده است كه جانشينى براى رهبرى قبيله‌اى در ميان اعراب بر اساس وراثت نبوده و لامنس تا آنجا پيش مىرود كه مىگويد قدرت موروثى و اصول دودمانى از منفورترين\r\n\r\n\r\n","description":"","footnote":"\r\n( 1 ) - تاريخ اسلام ، ج 3 ، ص 123 .\r\n( 2 ) - همان ، ج 5 ، ص 477 - 481 .\r\n( 3 ) - و . م . وات . محمد صلّى اللّه عليه و آله سياستمدار و دولتمرد ، ص 35 - 36 .\r\n","page_name":" 18 ","page_number":34},
  {"content":"\r\n\r\nمفهومها در ذهن اعراب بود . « 1 » اما تيان مستقيما به اين نظريه اعتراض كرده مىگويد جانشينى بر اساس وراثت در بين قبيله‌هاى عربى موضوعى ناشناخته نبود و با توجه به اهميت علم انساب در بين آنان و بخصوص در بين قريش جانشينى موروثى عرف اعراب و امرى ثابت بود . « 2 »\r\nدر پاسخ به اين مسأله مىتوان گفت كه جانشينى محمد صلّى اللّه عليه و آله را نمىتوان با جانشينى يك فرمانروا يا سلطان مقايسه كرد و نظر سنّتى سنّيان در مورد خلافت ؛ آن را كاملا متمايز از سلطنت ( ملك ) مىداند و به علت اصول جانشينى موروثى آن را تا اندازه‌اى محكوم مىكند . اما اين نظريه سنتى مسلما بعد از مسأله خلافت بوجود آمد و هدف اصلى از مخالفت آن با ملك و اصل وراثت احتمالا بيشتر توجيه مسأله خلافت در صدر اسلام بود .\r\nاز اين رو در نگاه اوّل دليل موجّهى وجود دارد كه درباره ارزش و اعتبار نظريه مشترك اسلام‌شناسان غربى در مورد جانشينى محمد صلّى اللّه عليه و آله ترديد روا داريم و براى ارزيابى صحّت و سقم آن نگاه تازه‌اى به منابع مربوط بيفكنيم . براى آن‌كه بدانيم محمد صلّى اللّه عليه و آله به طور كلى درباره خلافت بعد از خود چه نظرى داشته و اصحابش چه چيزى را احتمالا خطوط اصلى هدايت امّت بعد از رحلت او مىدانسته‌اند لازم است ابتدا به بررسى قرآن بپردازيم . قرآن بطورى كه همه مىدانند ، هيچ پيش‌بينى و يا حتى اشاره‌اى به جانشينى محمد صلّى اللّه عليه و آله نكرده و به همين علت مورخان غير اسلامى در اين مورد تقريبا از آن چشم پوشيده‌اند . امّا قرآن شامل دستورهاى خاصى است در مورد حفظ پيوندهاى خويشاوندى و وراثت و نيز داستانها و رواياتى دربارهء خلافت پيامبران سلف و خاندان‌هاى آنان ، مطالبى كه نمىتواند با جانشينى محمد صلّى اللّه عليه و آله بىارتباط باشد .\r\n\r\n\r\n","description":"","footnote":"\r\n( 1 ) - لامنس ، گهواره اسلام ، عربستان غربى در سپيده دم هجرت ، ص 314 .\r\n( 2 ) - تيان ، نهادهاى حقوق عمومى در اسلام ، ج 1 ، ص 97 - 98 ، 114 - 116 وات در كتاب انديشه سياسى اسلام تأكيد مىكند كه عادت اعراب اين بود كه رئيس قبيله را از بين خاندانهاى خاصى انتخاب كنند . به نظر او اگر زيد بن حارثه پسرخوانده پيامبر صلّى اللّه عليه و آله در زمان رحلت او زنده بود . بدون شك او جانشين حضرت محمد صلّى اللّه عليه و آله مىشد ( هر چند قرآن در سوره احزاب آيه 40 با صراحت پدر بودن نسبى حضرت محمد صلّى اللّه عليه و آله نسبت به زيد را انكار مىكند ) با وجود آنكه شيعيان على عليه السّلام را مىستودند اما از نظر بسيارى از مسلمانان مناسب اين كار نبود ( ص 31 ) وات تأسيس حكومت سلطنتى امويان را بعنوان دستاوردى بر اساس عادت قبيله‌اى اعراب تحسين مىكند ( ص 39 ) .\r\n","page_name":" 19 ","page_number":35},
  {"content":"\r\n\r\n\r\nتكاليف خويشاوندى و خاندان‌هاى پيامبران در قرآن\r\nقرآن با تأكيد بسيار همه مسلمانان را مكلف كرده كه پيوندهاى خويشاوندى را حفظ كنند . در آيات بسيارى به مؤمنان توصيه شده كه با خويشان رفتارى نيكو ( احسان ) داشته باشند و آنان را يارى و به معاش آنان كمك كنند : « خدا به عدل و احسان و بخشش به خويشاوندان ( ايتاء ذى القربى ) فرمان مىدهد ، و از فحشاء و زشتكارى و ستم نهى مىكند » ( نحل / 90 ) . در بيشتر موارد نام خويشان در اين شرايط ، همراه با نام يتيمان ، فقيران و در راه‌ماندگانى ( ابن السبيل ) آمده است كه شايسته احسان مؤمنان هستند . اما اين حقيقت كه مرتبا نام آنان در رديف اول آمده است تقدّم حق آنان را بر هر ذىنفع ديگرى نشان مىدهد : « حق خويشاوند و مسكين و در راه مانده را ادا كن . اين بهتر است براى كسانى كه خشنودى خدا را مىجويند و ايشان رستگارانند » ( روم / 38 ) . « . . . نيكوكار ( برّ ) كسى است كه . . . مال خود را ، در راه دوستى خدا ، به خويشاوندان ( ذوى القربى ) و يتيمان و درماندگان و گدايان و در بندماندگان ببخشد » ( بقره / 177 ) . هنگامى كه مؤمنان از محمد صلّى اللّه عليه و آله مىپرسند كه چه چيزى بايد انفاق كنند به او اعلام مىشود كه به آنان بگويد : « آنچه از مال خود انفاق مىكنيد ، براى پدر و مادر ( والدين ) و خويشاوندان ( اقربا ) و يتيمان و مسكينان و رهگذران باشد ، و هر كار نيكى كه كنيد خدا به آن آگاه است » ( بقره / 215 ) .\r\nبه مفهومى گسترده‌تر احسان به خويشان واجب است : « به ياد آريد آن هنگام را كه از بنى اسرائيل پيمان گرفتيم كه جز خدا را نپرستيد و به پدر و مادر و خويشاوندان و يتيمان و درويشان نيكى ( احسان ) كنيد و به مردمان سخن نيك گوييد و نماز بخوانيد و زكات بدهيد » ( بقره / 83 ) . به مسلمانان نيز همين دستور را داده است : « خداى را بپرستيد و هيچ چيز را شريك او مسازيد و با پدر و مادر و خويشاوندان و يتيمان و بينوايان و همسايهء خويشاوند ( جار ذى القربى ) و همسايه بيگانه و يار مصاحب و مسافر رهگذر و بندگان خود نيكى كنيد » ( نساء / 36 ) . هنگام تقسيم ميراث شخص درگذشته چون خويشاوندان و يتيمان و مسكينان حاضر آمدند آنان را محقّ به احسان و دريافت چيزى مىداند ( نساء / 7 - 8 ) . در اينجا روشن است كه منظور از خويشاوند آنانى هستند كه سهم الارث نمىبرند .\r\n\r\n","description":"","footnote":"","page_name":" 20 ","page_number":36},
  {"content":"\r\n\r\nاحسان به خويشاوندان و حمايت مالى از آنان يكى از تكاليف اصلى دينى در قرآن است . البتّه اين تكليف غير مشروط نيست و فقط بر خويشاوندانى اطلاق مىشود كه مسلمان شده‌اند . در سوره توبه به مسلمانان اخطار شده است : « اى كسانى كه ايمان آورده‌ايد ، اگر پدر و مادرتان دوست دارند كه كفر را به جاى ايمان برگزينند ، آنها را به دوستى ( اولياء ) مگيريد و هر كس از شما دوستشان بدارد از ستمكاران خواهد بود . بگو :\r\nاگر پدرانتان و فرزندانتان و برادرانتان و زنانتان و خويشاوندانتان ( عشيرة ) و اموالى كه اندوخته‌ايد و تجارتى كه از كساد آن بيم داريد و خانه‌هايى كه بدان دلخوش هستيد براى شما از خدا و پيامبرش و جهاد كردن در راه او دوست‌داشتنىتر است ، منتظر باشيد تا خدا فرمان خويش بياورد . و خدا نافرمانان ( فاسقان ) را دوست ندارد » ( توبه / 23 - 24 ) .\r\nحتى طلب آمرزش براى خويشاوندانى كه از قبول اسلام سرپيچى كرده‌اند روا نيست :\r\n« نبايد پيامبر و كسانى كه ايمان آورده‌اند براى مشركان هر چند از خويشاوندان باشند ، پس از آن كه دانستند كه به جهنم مىروند طلب آمرزش كنند . آمرزش خواستن ابراهيم براى پدرش نبود مگر به خاطر وعده‌اى كه به او داده بود . و چون براى او آشكار شد كه پدرش دشمن خداست ، از او بيزارى جست » ( توبه / 113 - 114 ) . علاوه بر اين مؤمنان از راستگويى و انصاف نبايد روىگردان شوند حتى اگر به سود پدر و مادر يا خويشاوندانشان باشد : « اى كسانى كه ايمان آورده‌ايد به عدالت فرمانروا باشيد و براى خدا شهادت دهيد ، هر چند به زيان خود يا پدر و مادر يا خويشاوندان شما - چه توانگر و چه درويش - بوده باشد . زيرا خدا به آن دو سزاوارتر است . پس ، از هواى نفس پيروى مكنيد ، تا از شهادت حق عدول كنيد » ( نساء / 135 ) . به طور كلى به مؤمنان هشدار داده شده : « هرگاه سخن گوييد عادلانه گوييد هر چند درباره خويشاوندان باشد » ( انعام / 152 ) .\r\nامّا ، با وجود اين محدوديتها حق خويشاوندى از لحاظ احسان ، مراقبت و حمايت مالى مقدم بر هر دوستى و وابستگى ديگرى است : « در كتاب خدا خويشاوندان نسبى ( اولو الارحام ) از مؤمنان و مهاجران به يكديگر سزاوارترند ، مگر اينكه بخواهيد به يكى از دوستان خود ( اوليائكم ) نيكى كنيد و اين حكم در كتاب خدا مكتوب است » ( احزاب / 6 ) . بسيارى از مسلمانان كه بعد از هجرت به مدينه آمدند ، پيامبر صلّى اللّه عليه و آله براى\r\n\r\n","description":"","footnote":"","page_name":" 21 ","page_number":37},
  {"content":"\r\n\r\nجبران نبود خويشاوندان نسبى آنان كه در مكه بر كفر باقى مانده بودند بين مسلمانان مهاجر و مردم مدينه و ديگر مسلمانان ناآشنا پيمان « برادرى » ( مؤاخات ) بست . قرآن در اين مورد مىگويد : « آنان كه ايمان آورده‌اند و مهاجرت كرده‌اند و با مال و جان خويش در راه خدا جهاد كرده‌اند و آنان كه به مهاجران جاى داده و ياريشان كرده‌اند ، خويشاوندان ( اولياء ) يكديگرند و آنان كه ايمان آورده‌اند و مهاجرت نكرده‌اند خويشاوندان شما نيستند تا آن‌گاه كه مهاجرت كنند . ولى اگر شما را به يارى طلبيدند بايد به ياريشان برخيزيد مگر آنكه بر ضد آن گروهى باشد كه ميان شما و ايشان پيمانى بسته شده باشد .\r\nو خدا به كارهايى كه مىكنيد بيناست . كافران نيز خويشاوندان يكديگرند . اگر مراعات آن نكنيد فتنه و فسادى بزرگ در اين سرزمين پديد خواهد آمد . آنان كه ايمان آورده‌اند و مهاجرت كرده‌اند و در راه خدا جهاد كرده‌اند و آنان كه جايشان داده‌اند و ياريشان كرده‌اند . به حقيقت مؤمنانند ، آمرزش و روزى نيكو از آن آنهاست » ( انفال / 72 - 74 ) . اين آيات در جامعه اسلامى مدينه بين مهاجران مكه و انصار مدينه وحدت نظر و يكپارچگى مستحكمى ايجاد كرد . امّا آيه 75 كه به دنبال اين آيات آمده و ظاهرا بعدا به اين آيات اضافه شده مفهوم آن را به نفع خويشاوندان نسبى در صورتى كه بعد از آن تاريخ به جامعه مدينه بپيوندند تعديل كرده است : « و كسانى كه بعدا ايمان آورده‌اند و مهاجرت كرده‌اند و همراه شما جهاد كرده‌اند ، از شما هستند . به حكم كتاب خدا خويشاوندان به يكديگر سزاوارترند . »\r\nجمله اخير از نظر مفسّران قرآن ، با ناديده گرفتن پيمانهايى كه قبلا با بيگانگان بسته شده بود حق ارث را مخصوصا به خويشاوندان بازمىگرداند . « 1 »\r\nخصومتهاى شخصى سبب نمىشد كه وظيفه كمك به خويشاوندان مستمند ناديده گرفته شود : « توانگران و آنان كه گشايشى در كار آنهاست ، نبايد سوگند بخورند كه به خويشاوندان ( اولى القربى ) و مسكينان و مهاجران در راه خدا چيزى ندهند . بايد ببخشند و ببخشايند . آيا نمىخواهيد كه خدا شما را بيامرزد ؟ و خداست آمرزندهء مهربان ( نور / 22 ) . بنابر نقل مفسّران اين آيه به أبو بكر و پسرخاله‌اش ، مسطح اشاره دارد . مسطح\r\n\r\n\r\n","description":"","footnote":"\r\n( 1 ) طبرى ، جامع البيان فى تفسير القرآن به اهتمام محمود محمد شاكر و احمد محمد شاكر ( قاهره 1373 ، 1388 / 1955 - 1969 ) ج 14 ، ص 89 .\r\n","page_name":" 22 ","page_number":38},
  {"content":"\r\n\r\nاز جمله كسانى بود كه در جريان غيبت عايشه از اردوى مسلمانان [ داستان افك 
  ] به عايشه تهمت زده بود . ابو بكر از اين رفتار پسر خالهء خود بشدت رنجيده خاطر شد و سوگند ياد كرد كه كمكهايى را كه قبلا به مسطح مىكرد ، حتى پس از آنكه مسطح از اين تقصير خود رسما توبه كرد ، قطع كند . اما قرآن به او فرمان داد كه از وظيفه خود نسبت به پسر خاله مستمندش غفلت نكند و او را مورد عفو قرار دهد . « 1 »\r\nدر تاريخ پيامبران سلف به نقل قرآن اهل بيت آنان اهميّت ويژه‌اى داشتند . اهل بيت معمولا ياور اصلى پيامبران در مقابل مخالفان آنها در ميان امّتشان بودند . پس از مرگ پيامبران ، خاندان آنان وارثان معنوى و مادّى آنان بودند . پيامبران از خدا درخواست مىكردند كه آنان را از يارى فرزندانشان بهره‌مند سازد و لطف و مرحمت خود را شامل آنان گرداند . پيامبران بنى اسرائيل در واقع همه از آدم تا عيسى فرزندان يك خاندان بودند : « خدا آدم و نوح و خاندان ابراهيم و خاندان عمران را بر جهانيان برترى داد .\r\nفرزندانى بودند برخى از نسل برخى ديگر پديد آمده » ( آل عمران / 33 - 34 ) . قرآن بعد از نقل داستان موسى ، اسماعيل و ادريس مىافزايد : « اينان گروهى از پيامبران بودند كه خدا به آنان انعام كرده بود ، از فرزندان آدم و فرزندان آنان كه با نوح در كشتى نشانديم و فرزندان ابراهيم و اسرائيل و آنها كه هدايتشان كرديم و برگزيديمشان » ( مريم / 58 ) .\r\nشرح مفصلترى از سلسله انبيا و خاندانهاى آنان در اين آيات آمده است : « و به او [ ابراهيم 
  ] اسحاق و يعقوب را بخشيديم و همگى را هدايت كرديم . و نوح را پيش از اين هدايت كرده بوديم و از فرزندان ابراهيم داوود و سليمان و ايوب و يوسف و موسى و هارون را هدايت كرديم و نيكوكاران را اين گونه جزا دهيم و زكريا و يحيى و عيسى و الياس كه همه از صالحان بودند و اسماعيل و اليسع و يونس و لوط كه همه را بر جهانيان برترى نهاديم . و از پدرانشان و فرزندانشان و برادرانشان بعضى را هدايت كرديم و ايشان\r\n\r\n\r\n","description":"","footnote":"\r\n( 1 ) طبرى ، جامع البيان فى تفسير القرآن ( قاهره 1321 / 1903 ) ج 18 ، ص 72 - 73 . مسطح ، عوف بن اثاثة بن عبّاد بن المطّلب بن عبد مناف است ( ابن حجر عسقلانى ، الاصابة فى تمييز الصحابة ، ( قاهره 1323 ، 1905 - 1325 / 1907 ) ج 6 ، ص 88 ، زبيرى ، كتاب نسب قريش به اهتمام لوى پرونسال ( قاهره 1953 ) ص 95 . او كه از اولاد مطّلب بود از خمس غنيمت خيبر و فىء سهم پيامبر صلّى اللّه عليه و آله نصيبى به او مىرسيد . او را از جمله كسانى نام برده‌اند كه از سهم محمد صلّى اللّه عليه و آله در خيبر بهره‌اى به او مىرسيد . ( رك : مادلونگ ، « هاشميات كميت و تشيع هاشمى » در مطالعات اسلامى ، دورهء 70 ( 1989 ) ، 5 - 26 در ص 12 و يادداشت 30 .\r\n","page_name":" 23 ","page_number":39},
  {"content":"\r\n\r\nرا برگزيديم و به راه راست راه نموديم . اين است هدايت خدا . هر كه را از بندگانش خواهد بدان هدايت مىكند ، امّا اگر شرك [ به او 
  ] آورده بودند اعمالى كه انجام داده بودند نابود مىگرديد . اينان كسانى هستند كه به آنها كتاب و فرمان ( حكم ) و نبوّت داده‌ايم » .\r\n( انعام / 84 - 89 ) .\r\nنوح و خاندانش از طوفان نجات يافتند در صورتى كه بقيه و يا اكثر امّتش به علت گناهانشان غرق شدند : « و نوح را ياد كن كه پيش از آن ما را ندا داد و ما به او پاسخ داديم .\r\nو او و خاندانش را از محنتى بزرگ رهانيديم . و او را بر مردمى كه آيات ما را تكذيب مىكردند پيروزى داديم . آنان بد مردمى بودند و ما همه را غرقه ساختيم » ( انبياء / 76 - 77 ) . « او و كسانش را از اندوه بزرگ رهانيديم و فرزندانش را باقى گذارديم » ( صافات / 76 - 77 ) . خدا به نوح فرمان مىدهد : « از هر جنسى دو تا و نيز كسان ( اهل ) خود را به آن ببر . مگر آن كس كه پيش از آن دربارهء او سخن رفته است و دربارهء ستمكاران با من سخن مگوى كه آنها همه غرقه‌شدگانند » ( مؤمنون / 27 ؛ نيز رك : هود / 40 ) . همسر و يكى از پسران نوح در حقيقت جزء نجات يافتگان نبودند : « و نوح پروردگارش را ندا داد : اى پروردگار من ، پسرم از خاندان من بود و وعده تو حق است و نيرومندترين حكم كنندگان تو هستى . [ خدا 
  ] گفت : اى نوح او از خاندان تو نيست : او عملى است ناصالح ، از سر ناآگاهى چيزى از من مخواه » ( هود / 45 - 46 ) .\r\nخاندان لوط نبى نيز همراه با او نجات پيدا كردند در صورتى كه بقيه مردم شهرش نابود شدند : « قوم لوط بيم‌دهندگان را تكذيب كردند . ما بر آنها بادى رمل برانگيز فرستاديم ، مگر بر خاندان لوط كه آنها را سحرگاه رهانيديم . نعمتى بود از جانب ما و آنان را كه سپاس گويند چنين پاداش دهيم » ( قمر / 33 - 35 ) . خاندان لوط به درجه‌اى از پاكى و صفا رسيده بودند كه آنان را از ديگر مردمان متمايز مىساخت . زمانى كه لوط مردمى را كه تسليم فساد و تباهى شده بودند سرزنش كرد : « جواب قوم جز اين نبود كه گفتند :\r\nخاندان لوط را از قريه خود بيرون كنيد . آنان دعوى پاكى ( يتطهّرون ) مىكنند . او و كسانش ، جز زنش ، را نجات داديم . چنان خواستيم كه آن زن از بازماندگان باشد » ( نمل / 56 - 57 ) . همسر لوط ، همانند همسر نوح چون اسرار شوهرش را فاش كرد ، مجازات شد : « خدا براى كافران مثل زن نوح و زن لوط را مىآورد كه هر دو در نكاح دو\r\n\r\n","description":"","footnote":"","page_name":" 24 ","page_number":40},
  {"content":"\r\n\r\nتن از بندگان صالح ما بودند و به آن دو خيانت ورزيدند . و آنها نتوانستند از زنان خود دفع عذاب كنند و گفته شد : با ديگران به آتش درآييد » . ( تحريم / 10 ) .\r\nابراهيم شيخ الانبياى بنى اسرائيل بود و همهء پيامبران پس از او و از جمله پيامبران مرسل از نسل او بودند : « ما نوح و ابراهيم را به رسالت فرستاديم ، و در ميان فرزندانشان نبوّت و كتاب نهاديم » ( حديد / 26 ) . اما پدر ابراهيم بت‌پرستى لجوج و آزار دهندهء معترفان به يكتايى خدا بود . به طورى كه پيشتر گفته شد ابراهيم بر اساس قولى كه به او داده بود در آغاز برايش طلب آمرزش كرد اما بعدا از او كناره گرفت . چون خدا ابراهيم را به امامت امتش برگزيد ، ابراهيم از پروردگارش درخواست كرد كه اين شرف و افتخار را به فرزندان او نيز ارزانى فرمايد : « و پروردگار ابراهيم او را به كارى چند بيازمود و ابراهيم آن كارها را به تمامى به انجام رسانيد . خدا گفت : من تو را پيشواى مردم گردانيدم . گفت فرزندانم را هم ؟ گفت : پيمان من ستمكاران را در بر نگيرد » ( بقره / 124 ) . از اين رو پيمان خدا فقط شامل عادلان از فرزندان ابراهيم مىشد . خداوند پسر او اسحاق و نوه‌اش يعقوب را به او داد كه آنان به نبوّت مبعوث شدند : « چون از آنها و آنچه جز خداى يگانه مىپرستيدند كناره گرفت ، اسحاق و يعقوب را به او بخشيديم و همه را پيامبرى داديم . و رحمت خويش را به آنها ارزانى داشتيم و سخن نيكو و آوازهء بلند داديم » ( مريم / 49 - 50 ) . « و اسحاق و يعقوب را به او بخشيديم و در فرزندان او پيامبرى و كتاب نهاديم و پاداشش را در دنيا داديم ، و او در آخرت از صالحان است » ( عنكبوت / 27 ) .\r\nهنگامى كه فرشتگان ابراهيم را به تولّد قريب الوقوع پسرش اسحاق و پس از او نوه‌اش يعقوب مژده دادند ، همسرش ساره با توجه به سنّ زيادش در اين خبر خوش ترديد داشت ، اما فرشتگان مقام والاى شوهرش ابراهيم را به ياد او آوردند : « و زنش كه ايستاده بود ، خنديد . فرشتگان او را به اسحاق بشارت دادند و پس از اسحاق به يعقوب .\r\nزن گفت : واى بر من ، آيا در اين پيرزالى مىزايم و اين شوهر من نيز پير است ؟ اين چيز عجيبى است . گفتند : آيا از فرمان خدا تعجب مىكنى ؟ رحمت و بركات خدا بر شما اهل اين خانه ( اهل البيت ) ارزانى باد . او ستودنى و بزرگوار است » ( هود / 71 - 73 ) . منظور از اهل بيت در اين آيه البتّه خاندان ابراهيم پيامبر است كه ساره وابسته سببى اين خاندان\r\n\r\n","description":"","footnote":"","page_name":" 25 ","page_number":41},
  {"content":"\r\n\r\nبود ، نه طواف كنندگان برگرد خانهء كعبه چنان كه پاره گفته است . « 1 » تولّد معجزه‌گونهء اسحاق دليلى است بر لطف بىپايان خدا نسبت به خاندان پيامبر برگزيده‌اش . كسانى كه لطف خدا آنان را متمايز ساخته است نبايد مقام والاى آنان مورد حسادت ديگران باشد .\r\n« يا بر مردم به خاطر نعمتى كه خدا از فضل خويش به آنان ارزانى داشته حسد مىبردند ؟\r\nدر حالى كه ما به خاندان ابراهيم كتاب و حكمت داديم و فرمانروايى ( ملك ) بزرگ ارزانى داشتيم » ( نساء / 54 ) .\r\nاسحاق و يعقوب را نيز امامانى ناميده كه مردم را به امر خدا هدايت مىكردند : « و به او اسحاق و فرزندزاده‌اى چون يعقوب را بخشيديم . و همه را از شايستگان گردانيديم . و همه را پيشوايانى ساختيم كه به امر ما هدايت مىكردند . و انجام دادن كارهاى نيك و بر پاى داشتن نماز و دادن زكات را به آنها وحى كرديم و همه پرستندهء ما بودند » ( انبياء / 72 - 73 ) . امّا در بين فرزندان ابراهيم و اسحاق تعدادى گناهكار نيز وجود داشتند : « او و اسحاق را بركت داديم . و از فرزندانشان بعضى نيكوكار هستند و بعضى به آشكارا بر خود ستمكار » ( صافات / 113 نيز رك : حديد / 26 ) .\r\nموسى ، با وجود مخالفت بنى اسرائيل ، از پروردگارش خواست كه او را از كمك برادرش هارون بهره‌مند سازد : « و ياورى از خاندان من براى من قرار ده ؛ برادرم هارون را ، پشت مرا به دو محكم كن و در كار من شريكش گردان » ( طه / 29 - 30 ) . خدا دعاى او را اجابت كرد : « به موسى كتاب داديم و برادرش هارون را مددكارش ساختيم » ( فرقان / 35 ؛ نيز رك : طه / 36 ) . و در زبان وحى هارون اين گونه به معاونت و يارى موسى برگزيده شد : « به موسى و هارون كتابى ( فرقان ) داديم كه حق و باطل را از يكديگر تميز مىدهد و روشنى و اندرز است براى پرهيزگاران . آنان كه از خداى خويش در نهان مىترسند و از روز قيامت هراسناكند » ( انبياء / 48 - 49 ) . يادگار اسرارآميزى « بقيه » از خاندان موسى و هارون يكى از نشانه‌هاى الهى براى پادشاهى بنى اسرائيل بود .\r\n« پيغمبرشان گفت نشان پادشاهى او اين است كه تابوتى كه سكينهء پروردگارتان و باقى ميراث خاندان موسى و هارون در آن است و فرشتگانش حمل مىكنند ، نزد شما آيد . اگر مؤمن من باشيد اين براى شما عبرتى است » ( بقره / 248 ) .\r\n\r\n\r\n","description":"","footnote":"\r\n( 1 ) - پاره ، « طرح ترجمه‌اى نو و به زبانى ساده از قرآن » ( ليدن 1935 ) ص 121 - 130 در ص 127 - 130 .\r\n","page_name":" 26 ","page_number":42},
  {"content":"\r\n\r\nخدا به داوود ، پيامبر و خليفه روى زمين ، پسرش سليمان را عطا كرد كه يار و جانشينش باشد : « سليمان را به داوود عطا كرديم ، چه بندهء نيكويى بود و روى به خدا داشت » ( ص / 30 ) . سليمان هم خويشاوندى و هم حكمت و داورى پيامبرى را از داوود به ارث برد : « و سليمان وارث داوود شد ( و ورث سليمان داوود ) و گفت : اى مردم ، به ما زبان مرغان آموختند و از هر نعمتى ارزانى داشتند » ( نمل / 16 ) . داوود و سليمان مشتركا دربارهء كشتزارى كه خسارت‌ديده بود داورى كردند و خدا شاهد داورى آن دو بود . رك :\r\n( انبياء / 78 ) .\r\nزكريا ، پدر يحيى تعميد دهنده ؛ به درگاه خدا دعا كرد : « من پس از مرگ خويش از خويشاوندانم ( موالى ) بيمناكم و زنم نازاينده است . مرا از جانب خود فرزندى ( وليا ) عطا كن كه ميراثبر من و ميراثبر خاندان يعقوب باشد و او را ، اى پروردگار من ، شايسته و پسنديده گردان » ( مريم / 5 - 6 ) . مفسّران معمولا ( موالى ) را « خويشاوندان » ترجمه كرده‌اند . « 1 » امّا ، چنان كه بلاشر بررسى كرده ، ممكن است اين موضوع اشاره به دشمنى روحانيان بنى اسرائيل نسبت به زكريا باشد كه بنا بر نقل « انجيل توما » فرزندى نداشت . « 2 »\r\nدر هر صورت يحيى وارث خاندان يعقوب شد .\r\nعلاوه بر اين در داستان پيامبران غير اسرائيلى خاندان اين پيامبران از لحاظ يارى و پيروى از آنان نقشى حياتى و سازنده داشتند . مردم گناهكار مدين به پيامبرشان شعيب گفتند : « اى شعيب ، بسيارى از چيزهايى را كه مىگويى نمىفهميم . تو را در ميان خود ناتوان مىبينيم ، اگر به خاطر قبيله ( رهط ) ات نبود ، سنگسارت مىكرديم و تو بر ما پيروزى نيابى » ( هود / 91 ) . گروهى از ثمود ، قوم صالح پيامبر ، به يكديگر گفتند : « به خدا سوگند خوريد كه بر او و كسانش شبيخون زنيم . و چون كسى به طلب خونش برخيزد ، بگوييم : ما به هنگام هلاكت كسان او آنجا نبوده‌ايم و ما راست‌گفتاريم » ( نمل / 49 ) خدا حيلهء آنان را تباه ساخت و گناهكاران و قوم ثمود را نابود كرد .\r\nبه علت وجه تشابهى كه بين مقام والاى خاندان‌ها و فرزندان پيامبران پيشين و خاندان و فرزندان محمد صلّى اللّه عليه و آله در قرآن ذكر شده لازم است او نيز جايگاه ممتازى براى خاندان خود\r\n\r\n\r\n","description":"","footnote":"\r\n( 1 ) - طبرى ، جامع ، ج 16 ، ص 32 .\r\n( 2 ) - بلاشر ، [ ترجمه 
  ] قرآن ( پاريس ، 1957 ) ، ص 329 ، يادداشت 5 .\r\n","page_name":" 27 ","page_number":43},
  {"content":"\r\n\r\nدر نظر گرفته باشد . قرآن در موارد متعددى از خاندان محمد صلّى اللّه عليه و آله و گاهى به مفهومى برتر از معنى مطلق خانواده ، نام برده است . خدا پيامبر صلّى اللّه عليه و آله را مأمور مىكند : « خويشاوندان نزديكت را بترسان (  وَ أَنْذِرْ عَشِيرَتَكَ الْأَقْرَبِينَ  ) . و در برابر هر يك از مؤمنان كه از تو پيروى مىكند بال فروتنى فرود آر » ( شعرا / 214 - 215 ) . احتمالا منظور از « خويشاوندان نزديك » قريش است . هر چند تفسير دقيقترى از آن غير ممكن به نظر نمىرسد .\r\nشيعيان غالبا آيه 23 سوره شورى را شاهد مىآورند كه محمد صلّى اللّه عليه و آله فرمان مىيابد به مؤمنان بگويد : « بر اين رسالت مزدى از شما جز دوست داشتن خويشاوندان ( المودّة فى القربى ) نمىخواهم . » و آن را به درخواست محبت به اهل بيت ، خاندان پيامبر تفسير مىكنند . اما اين تفسير با نحوهء بيان در متن هماهنگى ندارد . طبرى در تفسيرش « 1 » اين آيه 23 را به سه وجه تعبير مىكند و يكى را به صواب نزديكتر مىداند ، بنابراين تعبير ، محمد صلّى اللّه عليه و آله از قريش « * » مىخواهد كه به خاطر قرابت و خويشاوندى نسبىاى كه بين او و ايشان هست او را دوست بدارند . اگر اين آيه مكّى و خطاب به قريش مىبود ، اين تعبير قابل توجيه بود . اما اين آيه را مدنى و زمان نزول آن را هنگامى مىدانند كه بيشتر مردم مدينه خويشاوندان نسبى محمد صلّى اللّه عليه و آله نبودند . تعبير سوم طبرى را مىتوان قابل قبول دانست ( تعبير دوم او نسبتا نامعقول است ) كه منظور محبت به خويشاوندان به طور كلى است . اما تعبير ديگرى به نظر مىرسد كه با توجه به آيهء « پيامبر به مؤمنان از خودشان سزاتر ( اولى ) است و زنانش مادران مؤمنان هستند » ( احزاب / 6 ) . كه در آن محمد صلّى اللّه عليه و آله را از همه مسلمانان به خودشان نزديكتر مىداند ، مىتواند به تفسير اول طبرى از اين آيه نزديك باشد .\r\nدر هر صورت اشاره‌هاى ديگرى به خويشاوندان پيامبر صلّى اللّه عليه و آله هست كه مخصوصا دلالت بر خانواده و خويشاوندان نسبى او دارد . قرآن بخشى از خمس و غنيمت و نيز قسمتى از فىء يعنى مال و ملكى را كه مسلمانان بدون جنگ از كفار مىگيرند ، به خويشاوندان محمد صلّى اللّه عليه و آله و به خود او اختصاص داده است : « و اگر به خدا و آنچه بر بنده خود در روز فرقان كه دو گروه به هم رسيدند نازل كرده‌ايم ايمان آورده‌ايد ، بدانيد كه\r\n\r\n\r\n","description":"","footnote":"\r\n( 1 ) - طبرى ، جامع ، ص 13 - 15 .\r\n* در متن كتاب « مؤمنان «  The Faithful  » و در تفسير طبرى « معشر قريش » آمده است . رك : همان .\r\n","page_name":" 28 ","page_number":44},
  {"content":"\r\n\r\nهرگاه چيزى به غنيمت گرفتيد خمس آن از آن خدا و پيامبر و خويشاوندان ( ذى القربى ) و يتيمان و مسكينان و درراه‌ماندگان است » ( انفال / 41 ) . « آن غنيمتى كه خدا از مردم قريه‌ها نصيب پيامبرش كرده است از آن خداست و پيامبر و خويشاوندان و يتيمان و مسكينان و مسافران در راه مانده ، تا ميان توانگرانتان دست به دست نشود » ( حشر / 7 ) .\r\nسنّى و شيعه اتّفاق نظر دارند كه منظور از ( ذى القربى ) در اين آيات فرزندان هاشم بن عبد مناف ، جدّ محمد صلّى اللّه عليه و آله و مطّلب برادر هاشم بودند ، « 1 » به استثناى فرزندان دو برادر ديگر هاشم يعنى عبد شمس ( نياى امويان ) و نوفل . پيوند بنى مطّلب و بنى هاشم ريشه در دوران جاهليت دارد و در حلف الفضول ، پيمانى كه اين دو خاندان و چند خاندان ديگر قريشى را در مقابل دو خاندان ديگر و هم‌پيمانان آنان متّحد مىساخت . « 2 »\r\nدر زمانى كه قريش محمد صلّى اللّه عليه و آله را محاصره كردند و بنى مطّلب براى گسترش حمايت از او به بنى هاشم پيوستند اين پيمان مستحكمتر شد . « 3 » افرادى از بنى مطّلب به خاطر هم‌پيمانى با بنى هاشم سهمى از محصول خيبر را كه به پيامبر صلّى اللّه عليه و آله تعلق داشت دريافت مىكردند .\r\nسهم خويشاوندان پيامبر صلّى اللّه عليه و آله از غنيمت و فىء ، بر حسب روايات بسيارى در كتب حديث ، جبرانى براى استثنا كردن آنان از دريافت صدقه و زكات بود . خويشاوندان محمد صلّى اللّه عليه و آله مانند خود او از سهم بردن از زكات و صدقات منع شده بودند . دليلى كه معمولا براى اين ممانعت مىآورند اين است كه زكات از اندوخته‌هاى ناپاك ( اوساخ ) مردم جمع‌آورى مىشد و زكات گرفتن را عمل تزكيه مىشمردند . خاندان نبوّت به خاطر پاكيزگى و طهارتشان شايسته نبود كه به زكات دست بزنند و يا آن را دريافت كنند .\r\nمكتبهاى فقهى سنّى و شيعه ، هر دو ، بر ممنوعيت بنى هاشم از سهيم شدن با مسلمانان\r\n\r\n\r\n","description":"","footnote":"\r\n( 1 ) بنابر روايتى به نقل از عيسى بن عبد الله علوى ، محمد صلّى اللّه عليه و آله نيز بخشى از خمس را به بنى عبد يغوث مىداد ( ابن شبّه تاريخ المدينة المنوره ، به اهتمام فهيم محمد شلتوت ، قم ، 1410 / 1989 - 1990 ، ص 645 ) . منظور عبد يغوث بن وهب بن عبد مناف از قبيله زهره دايى محمد صلّى اللّه عليه و آله است .\r\n( 2 ) - وات ، محمد صلّى اللّه عليه و آله در مكه ، ص 6 - 8 .\r\n( 3 ) - همو ، 8 ، 120 - 121 . گلدتسيهر در مطالعات اسلامى مدعى است كه حديث جبير بن مطعم در اين خصوص كه پيامبر صلّى اللّه عليه و آله هاشم و مطلب را بر عبد شمس و نوفل ترجيح مىداد ساخته متعصبان ضد اموى به نفع عباسيان است . اين قضاوت بر اساس ناديده گرفتن كامل حقايقى درباره زندگانى محمد صلّى اللّه عليه و آله و برخورد او با مخالفان مكىاش مىباشد .\r\n","page_name":" 29 ","page_number":45},
  {"content":"\r\n\r\nعادى در گرفتن زكات متفق‌اند . « 1 »\r\nاين طهارت مقام كه خاندان محمد صلّى اللّه عليه و آله را از مسلمانان عادى متمايز مىساخت موافق با مقام والاى خاندانهاى پيامبران گذشته بود . چنان كه پيشتر نقل شد خاندان لوط مردمى بودند كه خود را پاك نگاه داشته بودند  يَتَطَهَّرُونَ *  . در آيه خطاب به همسران پيامبر صلّى اللّه عليه و آله بصراحت به اين مقام طهارت اشاره دارد : « در خانه‌هاى خود بمانيد ، و چنان كه در زمان پيشين جاهليت مىكردند ، زينتهاى خود را آشكار مكنيد . و نماز بگزاريد و زكات بدهيد و از خدا و پيامبرش اطاعت كنيد . اى اهل بيت ، خدا مىخواهد پليدى را از شما دور كند و شما را چنان كه بايد پاك دارد » ( احزاب / 33 ) . در اينجا منظور از اهل بيت چه كسانى هستند ؟ ضميرى كه به آنان اشاره مىكند جمع مذكر است ، در صورتى كه بخش پيشين آيه به صورت جمع مؤنث است . اين تغيير در جنسيت سبب پيدايش روايات گوناگونى شد در خصوص شخصيت‌هاى مشهور اهل كساء يعنى محمد ، على ، فاطمه ، حسن و حسين كه اين بخش دوم آيه را اشاره به آنان مىدانند . صرف نظر از معنى مشخص آن از نظر شيعه ، طبرى در تفسيرش به نقل از اكثر راويان اين تفسير را تأييد مىكند . « 2 »\r\nاما كاملا بعيد است كه اين بخش از آيه ، آن گونه كه روايات نقل مىكنند ، وحى جداگانه‌اى باشد كه بعدا به بخش اول ملحق شده است . پاره در مورد آيه‌اى مشابه اين خطاب به همسر ابراهيم مدّعى است كه منظور از اهل بيت ممكن است اشاره به طواف كنندگان كعبه باشد « 3 » ، اما اين تفسير با هدف مشخص آيه كه ترفيع مقام همسران پيامبر صلّى اللّه عليه و آله نسبت به ساير زنان است سازگارى ندارد . آيه قبلى با اين بيان آغاز مىشود :\r\n« اى زنان پيامبر ، شما همانند ديگر زنان نيستيد » ( احزاب / 32 ) . در اينجا اين زنان را به خاطر ازدواجشان با پيامبر از اعضاى خاندان منزه شمرده است . و اين امر مسلّم شده كه محمد صلّى اللّه عليه و آله در مواردى ديگر ، و ظاهرا براى احترام به آنان ، هر يك را به طور جداگانه\r\n\r\n\r\n","description":"","footnote":"\r\n( 1 ) رك : مادلونگ ، « هاشميات » 24 - 26 . كايتانى اين عبارت « اهل البيت من حرّم الصدقة بعده » در حديث در باره غدير خم منسوب به زيد بن ارقم را به اشتباه اين گونه ترجمه كرده است « اهل بيت كسانى هستند كه بعد از وفات پيامبر صلّى اللّه عليه و آله تكليف پرداخت زكات از آنان برداشته شده است ، تاريخ اسلام ، ج 10 ، ص 455 ) . در صورتى كه چنين معافيّتى وجود نداشت .\r\n( 2 ) - طبرى ، جامع ، ج 12 ، ص 5 - 7 .\r\n( 3 ) - پاره « طرح ترجمه‌اى نو » ، ص 127 - 130 .\r\n","page_name":" 30 ","page_number":46},
  {"content":"\r\n\r\nاهل بيت خطاب مىكرده است . « 1 » در اين آيه با لحنى كاملا عيب‌جويانه به آنان تذكر داده شد ، كه رفتار خود را با عظمت شأنى كه دارند هماهنگ كنند . منظور از اهل بيت محمد صلّى اللّه عليه و آله آن‌گونه كه با كاربرد آن در زمان خود سازگارى داشت ، در وهله اول خويشاوندان نسبى او بودند ، مانند بنى هاشم كه براى حفظ طهارت مقامشان دريافت صدقه بر آنان حرام شده بود و در وهله دوم همسران پيامبر صلّى اللّه عليه و آله .\r\nآيه مباهله نيز نازل شده است كه از نظر ابهاماتى كه پيرامون شرايط نزول آن وجود دارد ، ارزشيابى اهميت مذهبى آن دشوار است . « 2 » به محمد صلّى اللّه عليه و آله خطاب مىشود : « از آن پس كه به آگاهى رسيده‌اى ، هر كس كه دربارهء او ( عيسى ) با تو مجادله كند ، بگو : بياييد تا حاضر آوريم ، ما فرزندان خود را و شما فرزندان خود را ، ما زنان خود را و شما زنان خود را ، ما خود و شما خود . آن‌گاه دعا و تضرع كنيم و لعنت خدا را بر دروغگويان بفرستيم » ( آل عمران / 61 ) . مفسّران متفقا بر اين عقيده‌اند كه اين آيه در سال 10 هجرى هنگام ديدار با هيأتى از نصرانيان نجران كه نظريه اسلام در مورد مسيح را نمىپذيرفتند نازل شد . محقّقان معاصر از ديدگاهى انتقادى خاطرنشان كرده‌اند كه مفسّران علاقه خاصى داشته‌اند بسيارى از آيات قرآنى دربارهء مسيحيان را به اين ديدار ارتباط دهند . « 3 » منظور از « ابناءنا » و « نساءنا » از جانب محمد صلّى اللّه عليه و آله چه كسانى هستند ، بنابر نقل راويان حديث ، هنگامى كه نصرانيان خود را از آن معذور داشتند مباهله انجام نپذيرفت ، و اكثر راويان\r\n\r\n\r\n","description":"","footnote":"\r\n( 1 ) - ابن حنبل ، مسند ، قاهره 1313 ، ج 3 ، ص 246 . لامنس در فاطمه و دختران محمد صلّى اللّه عليه و آله ، ص 199 ادعا مىكند كه اهل بيت آن‌گونه از زبان عربى استنباط مىشود در اصل به معنى همسران يك مرد است كه در زير يك سقف گرد آمده باشند . اما با توجه به ارجاعاتى كه ذيل رديف 4 به عنوان شاهد در مورد خاندانهايى غير از اهل بيت محمد صلّى اللّه عليه و آله آورده است بروشنى بيان مىكند كه معنى آن خويشاوند نسبى مىباشد .\r\n( 2 ) - در مطالعات شرق‌شناسى در زندگينامه‌هاى محمد صلّى اللّه عليه و آله از اهميت آيه مباهله كمتر گفتگو شده است .\r\nماسينيون در تك‌نگارى مباهله مدينه و عظمت مقام فاطمه عليها السّلام و اشموكر در مقاله « اقليت مسيحى نجران و مسأله روابط آنان در صدر اسلام » در مطالعاتى در باب اقليتها در اسلام ، ج 27 بخش 1 ، ص 183 - 281 و مقاله « مباهله » در دائرة المعارف اسلام ، طبع دوّم به طور مشروح از اين مسأله بحث كرده‌اند . اشموكر معتقد است كه نقش مربوط به مسيحيان نجران كاملا ساختگى است و اين آيه ، كه او آن را نامفهوم توصيف مىكند .\r\nبا هيچ حادثه تاريخى ارتباط ندارد . اما اگر منظور از اين آيه فقط تجليل از مقام دينى محمد صلّى اللّه عليه و آله در شرايطى كاملا انتزاعى باشد اين سؤال پيش مىآيد كه چرا اين آيه شامل زنان و همسران او نيز مىشود و منظور چه كسانى هستند . نويسندگان معاصر چيزى جز اهل بيت از آن استنباط نمىكنند .\r\n( 3 ) - نلدكه و شوالى ، تاريخ قرآن ج 1 ، ص 177 ، يادداشت 2 .\r\n","page_name":" 31 ","page_number":47},
  {"content":"\r\n\r\nاهل سنّت كه طبرى از آنان روايت كرده است افراد خاندان محمد صلّى اللّه عليه و آله را كه قرار بود در مباهله شركت كنند مشخّص نكرده‌اند . ديگر راويان اهل سنّت از فاطمه ، حسن و حسين نام مىبرند و بعضى موافق با احاديث شيعه ، حاضران در اين موضع را اهل كسا از جمله على عليه السّلام مىدانند . شرايط هر چه بوده است راه ديگرى براى شناسايى « ابناءنا » جز دو سبط پيامبر صلّى اللّه عليه و آله وجود ندارد كه در اين صورت حضور على عليه السّلام و فاطمه عليها السّلام منطقى به نظر مىرسد . جمله « نساءنا » به جاى « ازواجنا » مانعى براى حضور فاطمه عليها السّلام نيست .\r\nشايد شركت خاندان در مراسم مباهله رسمى سنّتى بوده است . در اين صورت طرح خود اين پيشنهاد از جانب پيامبر در شرايطى كه به لحاظ دينى اهميّت زيادى داشت و تأييد و تصويب آن از طريق قرآن دليلى بر علوّ مقام دينى خاندانش بود .\r\nبنابراين قرآن مقام خاندان پيامبر صلّى اللّه عليه و آله را همچون جايگاه خاندانهاى پيامبران سلف ، برتر از مقام هر مؤمن ديگرى قرار داده و آنان را از هر پليدى پاك گردانيده است . البتّه كافرانى از اين خاندان كه با پيام او مخالفت مىكردند همانند كافران خاندانهاى پيامبران سلف از لطف خدا محروم بودند . ابو لهب ، عموى محمد صلّى اللّه عليه و آله ، و همسرش حتى با نزول سوره‌اى در قرآن در ذم آنان انگشت‌نماى خاص و عام شدند . اما وجود چنين استثناهايى تأثيرى بر لطف الهى دربارهء اهل بيت نداشت .\r\nتا آنجا كه قرآن افكار محمد صلّى اللّه عليه و آله را بيان مىكند روشن است كه او در نظر نداشت أبو بكر جانشين طبيعى او باشد و نه به انجام اين كار رضايت داشت . البتّه قرآن بوضوح نظر محمد صلّى اللّه عليه و آله را در مورد زنان و مردان پيرامون خود و نگرش او را نسبت به آنان به طور كامل بيان نمىكند . در هر صورت او جانشينى خود را جز در نور هدايت قرآن ، كه درباره جانشينان پيامبر سلف بيان شده بود ، نمىديد . همان‌گونه كه در ابلاغ رسالتش ، با وجود مخالفت مردم ، موفق شد و پيروزى نهايىاش در سايهء لطف الهى و در پرتو آگاهى او از سرگذشت پيامبران سلف كه قرآن برايش روايت كرده بود ، تحقّق يافت . پيامبران پيشين كمال لطف الهى را در اين مىدانستند كه جانشينان آنان فرزندان يا خويشاوندان نسبىشان باشند و از خدا نيز چنين خواسته بودند . مدافعان معاصر سنّى بر اساس آيه 40 سورهء احزاب كه محمد صلّى اللّه عليه و آله را خاتم پيامبران قرار داده است اين بحث را نمىپذيرند .\r\nآنان مدّعى هستند كه لازم نبود يكى از خويشاوندان محمد صلّى اللّه عليه و آله به جانشينى او كه خاتم\r\n\r\n","description":"","footnote":"","page_name":" 32 ","page_number":48},
  {"content":"\r\n\r\nپيغمبران بود از طرف خداوند تعيين شود . براى روشن ساختن اين موضوع خدا مقدّر كرد كه همه پسران محمد صلّى اللّه عليه و آله در كودكى از دنيا بروند . « 1 » به همين دليل محمد صلّى اللّه عليه و آله كسى را به جانشينى خود تعيين نكرد ، چون مىخواست امر خلافت را بر اساس اصل قرآنى شورا به امّت اسلامى واگذارد .\r\nالبتّه اين بحث تعبيرى بسيار بدور از حقيقت از عبارت « خاتم پيغمبران » است ؛ زيرا حتى اگر اين عبارت قرآنى را به معنى « آخرين پيامبران » بدانيم ، كه آن هم كاملا مورد تأييد نيست « 2 » ، دليلى وجود ندارد كه محمد صلّى اللّه عليه و آله نتواند كسى از خاندان خود را براى رهبرى دينى ( به جز امر نبوت ) و دنيوى امّت اسلامى پس از خود تعيين كند . « * » در قرآن فرزندان و خويشاوندان نسبى پيامبران وارثان ملك ، حكم ، حكمت ، كتاب و امامت آنان هستند . استنباط اهل سنّت از اصل خلافت ، جانشينى پيامبر صلّى اللّه عليه و آله در هر امرى به جز امر نبوّت اوست . چرا نبايد جانشينى پيامبر را در اين مورد مانند پيامبران گذشته ، يكى از خويشاوندان او بر عهده بگيرد ؟ اگر خواست خدا واقعا ايجاب مىكرد كه هيچ يك از آنان نبايد جانشين او شوند ، چرا او مقدّر نفرمود كه اسباط و ديگر خويشاوندان او چون پسرانش از دنيا بروند ؟ بنابراين جاى شك در صحت اين گفتار وجود دارد كه محمد صلّى اللّه عليه و آله به اين سبب از تعيين جانشينى براى خويشتن خوددارى كرد كه خواست خدا بر اين بود كه از خلافت موروثى در خاندان او جلوگيرى كند و محمد صلّى اللّه عليه و آله مىخواست كه مسلمانان سرپرست خود را از طريق شورا تعيين كنند . قرآن به مؤمنان توصيه مىكند كه بعضى از امور را از راه شورا حل و فصل كنند ، اما نه مسأله جانشينى پيامبر را . اين امر به نصّ قرآن\r\n\r\n\r\n","description":"","footnote":"\r\n( 1 ) - اين بحث ريشه در حديث دارد . برابر حديثى كه از عده‌اى از اصحاب روايت شده ، ابراهيم پسر محمد صلّى اللّه عليه و آله از آن سبب قبل از پدر درگذشت كه ممكن بود پيامبر شود . رك : گلدتسيهر ، مطالعات اسلامى ، ج 2 ص 105 - 106 ، فريدمن « خاتميت نبوت از نظر اهل تسنن » مطالعات عربى و اسلامى ج 7 ( 1986 ) ، ص 177 - 215 در ص 187 - 189 .\r\n( 2 ) - فريدمن « خاتميت نبوت » ؛ استرومزا « خاتم پيغمبران خصلت استعاره‌اى مانوى » مطالعات عربى و اسلامى ، ج 7 ( 1986 ) ، 61 - 74 ؛ كولپه ، « خاتم پيغمبران » اورينتاليا سوكانا ، 33 - 35 ( 1984 - 1986 ) ص 71 - 83 تجديد نظر در كولپه ، خاتم پيغمبران ( برلين ، 1990 ) ، 227 - 243 .\r\n* در روايتى به نقل از براء بن عازب و زيد بن ارقم نقل شده كه پيامبر صلّى اللّه عليه و آله فرمود « يا على أما ترضى أن تكون منّى كهارون من موسى غير أنّك لست بنبىّ » ( يا على آيا تو نمىپسندى كه براى من مانند هارون براى موسى باشى جز آنكه بعد از من پيامبر نخواهى بود ) ابن سعد ، الطبقات الكبرى ، دار صادر بيروت 1377 ، ج 3 ، ص 24 - 25 .\r\n","page_name":" 33 ","page_number":49},
  {"content":"\r\n\r\nبا انتخاب الهى تعيين مىشود و خداوند معمولا جانشينان آنان را از خويشاوندان خود آنان برمىگزيند . خواه اين جانشينان پيامبر باشند يا نباشند .\r\nپس چرا محمد صلّى اللّه عليه و آله از تنظيم برنامه‌اى صحيح براى جانشينى خود كوتاهى كرد حتى اگر او فرضا اميدوار بود كه جانشينى از خانواده خود داشته باشد ، هر پاسخى به اين سؤال ممكن است بر اساس حدس و گمان باشد . يك تبيين ساده اسلامى آن ممكن است چنين باشد كه او در مورد چنين تصميم خطيرى منتظر بود كه وحيى از جانب خداوند برسد ، اما چنين وحيى به او نشد . مورخان غير مسلمان شايد بيشتر مايل باشند چنين نظر بدهند كه ترديد محمد صلّى اللّه عليه و آله به اين سبب بود كه او مىدانست جانشينى يكى از بنى هاشم - با توجه به رقابتهاى دامنه‌دار در بين قبايل قريش براى رهبرى و از سويى با توجه به ضعف نسبى بنى هاشم - ممكن است با مشكلات زيادى مواجه شود . محمد صلّى اللّه عليه و آله در سال 10 هجرى على عليه السّلام را به نمايندگى از طرف خود به يمن فرستاد و رفتار او در آنجا عده‌اى را برانگيخت كه از او به پيامبر شكايت كنند . « * » پس از بازگشت او محمد صلّى اللّه عليه و آله درست سه ماه قبل از رحلتش لازم ديد كه در اجتماع عظيمى به حمايت از پسرعموى خود سخن گويد . « 1 » « * * » ظاهرا آن هنگام موقع مناسبى نبود كه على را به جانشينى خود منصوب كند . احتمالا محمد صلّى اللّه عليه و آله به اميد آن كه طول عمر او به اندازه‌اى باشد تا يكى از اسباطش را تعيين كند اين تصميم‌گيرى را به تأخير انداخت . رحلت او در بين امّتش حتى پس از بيمارى جانكاه او امرى غير منتظره بود . شايد خود او نيز از نزديك شدن پايان\r\n\r\n\r\n","description":"","footnote":"\r\n( * ) - داستان شكايت از على عليه السّلام را طبرى در تاريخ الرسل و الملوك ، چنين نقل كرده است : « وقتى على بن ابى طالب عليه السّلام از يمن آمد كه پيمبر را در مكه ببيند ، با شتاب بيامد و كسى از ياران خود را به سپاه گماشت ، و او حلّه‌هايى را كه از يمن آورده بود به كسان پوشانيد و چون سپاه به مكه نزديك شد على براى ديدن آنها برون شد و ديد كه حله‌ها را پوشيده‌اند و گفت : « چرا چنين كردى ؟ » گفت « اينان را پوشانيدم كه وقتى آمدند آراسته باشند » على گفت : « از آن پيش كه در نزد پيمبر خدا رسند حله‌ها را برگير ، گويد : حله‌ها را برگرفت و سپاهيان از اين كار آزرده شدند . ابو سعيد خدرى گويد : كسان از على بن ابى طالب عليه السّلام شكايت داشتند و پيمبر ميان ما به سخن برخاست و شنيدم كه مىگفت : « اى مردم ، از على شكايت نكنيد كه او در كار خدا - يا گفت در راه خدا - خشنونت مىكند . » تاريخ طبرى يا تاريخ الرسل و الملوك ترجمه ابو القاسم پاينده . چاپ دوم ، 1362 تهران شركت انتشارات اساطير ، ج 4 ، ص 1276 . م\r\n( 1 ) - وچيا واله يرى « غدير خم » دايرة المعارف اسلام ، طبع دوم ، همين كتاب ص 345 .\r\n( * * ) يادآورى : مشخّصات كامل منابع در كتابنامه پايانى آمده است . لذا از نوشتن عنوان كتابها و نام نويسندگان خارجى به زبانهاى اروپايى در پاورقى خوددارى شد . م .\r\n","page_name":" 34 ","page_number":50},
  {"content":"\r\n\r\nعمرش آگاه نبود تا اين كه كار از كار گذشت .\r\n\r\nدو شاهد واقعه : عايشه و عبد اللّه بن عباس\r\nدر بين احاديث موجود درباره جانشينى و خلافت اوّليه ، احاديث منسوب به عايشه دختر أبو بكر و عبد الله بن عباس پسر عموى محمد صلّى اللّه عليه و آله و على عليه السّلام از اهميّت ويژه‌اى برخوردارند . هر دوى آنها در موقعيّتى بودند كه توجّهى خاص به حوادثى داشته باشند كه از نظر عاطفى بشدّت درگير آن بودند و با وجود آنكه در دو صف مخالف بودند اما ارتباط مستقيمى با اين حوادث داشتند . عايشه همان‌گونه كه به خوبى روشن است از حقّ پدرش براى خلافت جانبدارى مىكرد و پشتيبان عمر ، خليفه‌اى بود كه پدرش بعد از خود منصوب كرده بود . در تصميم‌گيرى شوراى پس از قتل عمر او آشكارا عثمان را بر دشمن خود يعنى على عليه السّلام ترجيح مىداد . اما ديرى نپاييد كه او بصراحت از رفتار عثمان در مقام خلافت عيبجويى مىكرد و مبارزه او عليه عثمان سبب بروز شورشى همگانى شد . چون عثمان به دست شورشيان به قتل رسيد و على عليه السّلام را به خلافت برداشتند او بدون هيچ درنگى روى از على عليه السّلام برتافت و مدّعى انتقام خون خليفهء مقتول شد . پس از شكست هم‌پيمانانش در جنگ جمل او از فعاليتهاى سياسى دست كشيد . و با معاويه خليفه اموى كه عايشه در زمان حكومت او در سال 58 هجرى درگذشت روابط سردى داشت . « 1 »\r\nعبد الله بن عباس كه سه سال پيش از هجرت متولّد شده بود براى اولين بار در دوران حكومت عمر وارد زندگى اجتماعى شد . عمر ظاهرا سعى داشت او را ، كه غالبا از وى دورى مىكرد ، به عنوان نماينده بنى هاشم در جمع ياران خود وارد كند . در زمانى كه شورشيان مصر و كوفه خانه عثمان را محاصره كردند او از جمله گروهى از پسران اصحاب نامدار بود كه از قصر خليفه محافظت مىكردند . در آن زمان عثمان او را به سرپرستى كاروان حج كه عازم مكه بود برگزيد و در نامه‌اى سرگشاده به حجّاج اين كار را به او سپرد و اميدوار بود كه با يارى او حلقه محاصره شكسته شود . على عليه السّلام در آغاز\r\n\r\n\r\n","description":"","footnote":"\r\n( 1 ) - در مورد زندگى عايشه مخصوصا رك : آبوت ، عايشه همسر محمد صلّى اللّه عليه و آله .\r\n","page_name":" 35 ","page_number":51},
  {"content":"\r\n\r\nشديدا به توصيه‌هاى او متّكى بود و او را به امارت بصره منصوب كرد . امّا اندكى بعد موقتا خللى در رفتار ابن عباس پيدا شد و آشكارا بر بعضى از امور حكومت پسر عمويش خرده‌گيرى مىكرد . پس از شهادت على عليه السّلام نامه‌اى به پسرش حسن عليه السّلام نوشت و او را به ادامهء جنگهاى پدرش عليه معاويه و جنگ براى احقاق حقّ خود تشويق كرد . او در جنگ حسين عليه يزيد از قيام او پشتيبانى نكرد ، او و پسر ديگر على عليه السّلام يعنى محمد حنفيّه از برسميّت شناختن حكومت عبد اللّه بن زبير سرباز زدند و او هر دو را به زندان افكند . سواران كوفه ، كه فرستادگان مختار رهبر قيام شيعيان بودند ، آنان را آزاد كردند .\r\nابن عباس پس از اندك مدّتى در سال 68 هجرى درگذشت . « 1 »\r\nكايتانى اسناد روايات تاريخى به اين دو صحابى را در اكثر موارد غير واقعى مىداند .\r\nاو معتقد است كه نقل سلسله سند ( اسناد ) سالها بعد از زمان آنها مرسوم شد و در آن زمان از آن سبب سلسله احاديث را به اصحاب اسناد مىدادند كه بر اعتبار احاديث مجهول بيفزايند . « 2 » عايشه بدان سبب انتخاب شد كه تصور مىكردند او اطلاعات دست اولى از اين وقايع دارد . « 3 » بدين گونه روايات ، جز راويان آن ، مىتوانستند قديمى و ثقه باشند . اما كايتانى در عمل سعى دارد اين روايات را به عنوان احاديثى ساختگى رد كند و يا با احتياط بسيار به نقل آنها بپردازد ؛ در صورتى كه او روايات تاريخى مانند روايات منقول از ابن اسحاق را بدون ذكر اسناد آن در جايى كه لازم مىداند مىپذيرد . او با بيانى نسبتا متناقض ، ابن عباس را دروغگويى شيطان‌صفت مىداند كه داستانهايى از افسانه‌هاى تخيّلى تورات و اساطير مربوط به نظام آفرينش را در تفسيرش از قرآن به هم بافته است . « 4 » اما اگر اين تفسير را بتوان از منبع موثقى منسوب به ابن عباس دانست چرا اسناد روايات تاريخى به او بايد ساختگى باشد ؟ اشكال ديگرى كه در مورد نظر كايتانى وجود دارد اين است كه بسيارى از رواياتى را كه به ابن عبّاس و عايشه نسبت داده‌اند به صورت اول شخص نقل شده است . مسلم است كه اين گونه روايات نمىتوانند احاديثى\r\n\r\n\r\n","description":"","footnote":"\r\n( 1 ) - براى اطلاع از شرح حال مختصر عبد اللّه بن عباس رك : وچيا واله‌يرى ، « عبد الله بن عباس » دائرة المعارف اسلام ، طبع دوّم .\r\n( 2 ) - در مورد بحث كلى كايتانى رك : تاريخ اسلام ، ج 1 ، ص 38 به بعد .\r\n( 3 ) - همان ، ج 2 ، بخش 1 ، ص 691 - 692 .\r\n( 4 ) - همان ، ج 1 ، ص 47 - 51 .\r\n","page_name":" 36 ","page_number":52},
  {"content":"\r\n\r\nبدون سند باشند و تنها مىتوان گفت اسناد رسمى آن را بعدا به آن افزوده‌اند . اگر اين اسنادها مردود شمرده شوند بايد چنين تصوّر كرد كه خود احاديث هم بعدا جعل شده‌اند .\r\nاز اين رو تاريخ ارائه اين اسناد صورى و تشريفاتى ارتباط زيادى به مسأله صحت اسناد ندارد . اين موضوع بايد بيشتر بر اساس همخوانى متقابل رواياتى كه منسوب به يك شاهد واحد است و همخوانى آن با آنچه از شرح احوال اين شاهد در دست است و تمايلات سياسى او مورد بررسى قرار گيرد . عايشه و ابن عباس ، چنان كه گفته شد ، عميقا درگير اين حوادث بودند . امّا در دو صف مخالف . ظاهرا شهادت آن دو در نقل روايات و طرز بيان آن تعصّب‌آميز و تحت تأثير حبّ و بغضها و نيز عارى از جنبه بىطرفى است .\r\nبعلّت اين جنبه‌هاى سوگيرانه روايات كه اغلب موافق با ديدگاههاى متعصبانه سنّيان يا شيعيان دوره‌هاى اخير است ، گرايش محقّقان غربى بيشتر اين بوده كه آنها را ، مخصوصا آنچه به نفع شيعيان است ، جعليّات دوره‌هاى بعدى بدانند . امّا اين سوگرايى به تنهايى دليلى بر متأخر بودن اصل روايت نيست . اگر ديده مىشود كه بعضى از روايات در شرايطى خاص ، تقريبا به صورت نسبتا درستى اسناد داده شده‌اند مسئوليت اقامه دليل براى ساختگى بودن در برابر آنهايى كه مضامين مبهم‌ترى دارند ، بر عهده كسانى است كه آنها را جعليّات دوران اخير مىدانند .\r\nبيشتر منابع مهمّ ، از قبيل ابن هشام ، طبرى ، ابن سعد و بلاذرى در مورد روايتهاى منسوب به عايشه و ابن عباس اين شرط همخوانى را به حدّ اعلا رعايت كرده‌اند . آنان نظريات شخصى و تمايلات سياسى را بدقّت بررسى مىكنند . روايات مختلفى وجود دارد كه ادّعاهاى صريح راويان آن ، كه از نظر راويان بعدى قابل تأمّل است ، تعديل يا حذف شده است . فقط اندكى از اين روايات را بعلّت مغايرت با گرايشهاى سياسى آنان مىتوان مردود شمرد .\r\nروايات عايشه در مورد أبو بكر ، كه او را پدرى مهربان و حليم ، رئوف و دورانديش مىداند ، كسى كه به خاطر ويژگى رهبرىاش احترام زيادى در بين اعراب داشت ، كاملا تحسين‌انگيز و با لحنى ستايشگرانه است بر عكس عمر كه مردى خشن و گستاخ بود و به رغم صلاح و سداد غير قابل انكارش همه از او مىترسيدند . پيامبر خدا صلّى اللّه عليه و آله هنگام\r\n\r\n","description":"","footnote":"","page_name":" 37 ","page_number":53},
  {"content":"\r\n\r\nبيماريى ، كه از آن درگذشت ، در جمع اصحابش گفت هيچ كس را در مصاحبت خويش بهتر از أبو بكر نديدم و دستور داد همه درهايى را كه به مسجد باز مىشد ببندند جز در خانهء أبو بكر را . « 1 » و به رغم اعتراض عايشه ، پيامبر صلّى اللّه عليه و آله اصرار ورزيد كه به جاى او أبو بكر ، نه ديگرى ، امامت نماز مسلمانان را به عهده بگيرد . از نظر عايشه پدرش أبو بكر بنا بر انتخاب صريح پيامبر صلّى اللّه عليه و آله ، نه بر اساس آنچه در سقيفه گذشت ، جانشين بر حق محمد صلّى اللّه عليه و آله بود . توجه أبو بكر كاملا معطوف به اين بود كه به خاندان دوست درگذشته‌اش با محبّت و انصاف رفتار كند ، وظيفه‌اى كه او آن را برتر از تكليف خود نسبت به خويشاوندان سببىاش مىدانست امّا عايشه براى ترسيم چهره‌اى منفى از خويشاوندان شوهرش به طور اعم و از على عليه السّلام به طور اخصّ از هيچ كوششى فروگذار نكرد ، او بىكفايتى آنان را هم عرض با خودخواهى آنان مىدانست . عباس عموى محمد صلّى اللّه عليه و آله پيامبر بيمار را سخت عصبانى كرد و آن هنگامى بود كه با همراهى چند تن از زنان طرفدار هاشميان بدون اجازه پيامبر صلّى اللّه عليه و آله به دهان او دوا ( لدّ ) ماليدند و توجيه كردند كه تصورشان اين بوده كه او ذات الجنب دارد . و اين پيشنهادى بود كه با اعتراض شديد محمد صلّى اللّه عليه و آله روبرو شد و فرمود خدا مرا به اين بيمارى شيطانى مبتلا نمىكند . « 2 » اگر خواست خدا نبود\r\n\r\n\r\n","description":"","footnote":"\r\n( 1 ) - طبرى ، ج 1 ، ص 1808 . در مقابل روايات متعددى كه از عايشه و ديگران دربارهء آخرين نماز به امامت محمد صلّى اللّه عليه و آله نقل شده كه در آن برترى أبو بكر را بر ديگران بيان مىكند ، عبد الله بن عباس روايتى كاملا مخالف اين از برادر ديگرش فضل بن عباس نقل مىكند . بنابراين روايت پيامبر صلّى اللّه عليه و آله اصلا از أبو بكر نام نبرد و حتى تلويحا از او سخن نگفت . او از هر حقى كه از ديگران بر گردن او بود طلب بخشش كرد و از حاضران در مسجد خواست كه هر كه از صفتى ناخوش بر خويشتن بيم دارد برخيزد تا براى او دعا كند و چون مردى برخاست و گفت اى پيمبر خدا ، من دروغگويم ، من منافقم و گناهى نيست كه نكرده باشم . عمر با مصلحت‌انديشى به او گفت : اى مرد خودت را رسوا كردى ، اما پيامبر فرمود : رسوايى اين دنيا آسانتر از رسوايى آخرت است . آنگاه گفت « خدايا راستى و ايمان به او عطا كن و او را سوى نيكى بگردان . عمر سخنى گفت كه پيمبر بخنديد و گفت عمر با من است و من با عمرم و پس از من هر جا باشد حق با اوست . ( طبرى ، ج 1 ، 1801 - 1803 ) .\r\n( 2 ) - ابن هشام ، سيرة سيدنا محمد رسول الله صلّى اللّه عليه و آله ص 1007 ، طبرى ، ج 1 ، 1809 . زنانى كه همراه با عايشه بر بستر بيمارى پيامبر حضور داشتند دو همسر او ام سلمه و ميمونه بودند و اسماء بنت عميس . اين هر سه زن از طرفداران هاشميان و در نتيجه مورد نفرت عايشه بودند . در مورد اسماء رك : آبوت ، عايشه ، ص 113 - 115 .\r\nعايشه با مسرّت مىافزايد به ميمونه نيز با آنكه روزه‌دار بود دوا خوراندند كه پيمبر گفته بود هر كه در خانه است [ بجز عمويم 
  ] از اين دوا بخورد . در روايات ديگرى از عايشه نقل شده كه او نيز در آنجا حاضر بود ( طبرى ، ج 1 ، 1808 - 1809 ) . در روايتى ديگر به نقل از برادرزاده‌اش قاسم بن محمد [ بن ابى بكر 
  ] نقل شده\r\n","page_name":" 38 ","page_number":54},
  {"content":"\r\n\r\nخويشاوندان او حتى به پيكر او احترام نمىگذاشتند . على عليه السّلام ، با تشويق همسرش فاطمه و عباس كه خود را وارث ماترك دنيوى محمد صلّى اللّه عليه و آله مىدانستند ، تصور مىكرد كه او چون پسر عمو و داماد پيامبر صلّى اللّه عليه و آله است به خلافت تعيين شده است . اما چون ، بعد از وفات همسرش فاطمه عليها السّلام همه از او روىگردان شدند ناچار شد با أبو بكر بيعت كند . شرط او براى اين ديدار اين بود كه عمر گستاخ در مجلس نباشد . پس از آنكه او دريافت كه در تمام اين مدت حق با أبو بكر بوده است مردم دوباره به او روى آوردند .\r\nعبد الله بن عباس نظريات بنى هاشم را درباره حقوق خودشان با احتياط بيشترى گوشزد كرد . او دريافت كه مردم قريش بر خلاف آنچه بنى هاشم آن را حق مشروع خود به عنوان خويشاوندان پيامبر صلّى اللّه عليه و آله مىشمردند رأى داده بودند . گرايش او به على عليه السّلام بدون قيد و شرط نبود . او به كرّات از اعمال پسر عمويش انتقاد مىكرد و او را از عواقب آن آگاه مىساخت . او عقيده گروهى از طرفداران على عليه السّلام را كه پيامبر صلّى اللّه عليه و آله در حقيقت به نفع او وصيت كرده بود رد مىكرد . مع ذلك به نظر او احتمالا فقط به اين علت بود كه محمد صلّى اللّه عليه و آله در زمان بيمارىاش به دنبال على عليه السّلام فرستاد ولى عايشه و حفصه مانع ديدار پيامبر با على عليه السّلام در تنهايى شدند و اصرار داشتند كه پدرانشان را به آنجا بخوانند ؛ و چون محمد صلّى اللّه عليه و آله در هنگام بيمارى خواست نامه‌اى براى راهنمايى اصحابش بنويسد ، عمر مداخله كرد و گفت اين مرد هذيان مىگويد . عباس پدر عبد الله نزديكى مرگ را از چهره محمد صلّى اللّه عليه و آله شناخت و سعى كرد على را متقاعد كند كه پيش پيامبر برود و از او بپرسد كه كار خلافت از كيست ؟ اگر از آنهاست بدانند و اگر از ديگران است مردم را به آنها سفارش كند . امّا على عليه السّلام از اين كار خوددارى كرد و گفت اگر پيامبر آنان را از خلافت بازدارد مردم هرگز آن را به ايشان نخواهند داد . با اين همه لحن بيان ابن عباس حاكى از آن\r\n\r\n\r\n","description":"","footnote":"\r\nكه به زنان حاضر گفت دارو را به پيامبر ندهند اما با وجود اين به اين مصيبت مبتلا مىگردد و او را مجبور به خوردن دوا مىكنند ( بلاذرى ، انساب الاشراف ج 1 ، به اهتمام محمد حميد الله ( قاهره 1959 ) ، ص 549 ) در روايات ديگر منقول از غير عايشه بجاى عباس ، اسماء را براى دادن دوا به محمد صلّى اللّه عليه و آله سرزنش مىكنند ( طبرى ، ج 1 ، ص 1810 ؛ ابن سعد ، كتاب الطبقات الكبير به اهتمام زاخاو و ديگران ( ليدن 1905 - 1940 ) ج 2 ، ص 2 ، 31 - 32 كه حديثى را از عبد الله بن عباس روايت مىكند ) . كايتانى اين گرايش عايشه در نقل روايت را درست درك نمىكند و اشاره مىكند كه محمد صلّى اللّه عليه و آله به همه كس بجز عمويش مظنون بود ( تاريخ اسلام ، ج 2 / 1 ص 499 ) . مفهوم اين روايت بيشتر دلالت بر اين دارد كه محمد صلّى اللّه عليه و آله نسبت به زنان سختگير اما بيش از اندازه نسبت به خويشاوند خود عباس ، كه مقصر اصلى بود ، آسان‌گير بود .\r\n","page_name":" 39 ","page_number":55},
  {"content":"\r\n\r\nاست كه او خلافت را حقّ على عليه السّلام مىدانست ، هر چند او رسما براى اين امر منصوب نشده بود و عقيده داشت كه أبو بكر با تبانى با اصحاب ، على عليه السّلام را به زور از مقام خود محروم كرد . بنى هاشم بىاعتمادى و نارضايى خود از رفتار امّت را عملا با جلوگيرى آنان از شركت در مراسم غسل دادن و تشييع جنازه و دفن پيامبر صلّى اللّه عليه و آله نشان دادند و بدين وسيله خليفه جديد را از افتخار اهداى سپاس نسبت به سلف خود محروم ساختند .\r\nأبو بكر ميراث و حقّ فيئى را كه قرآن براى اهل بيت مقرر كرده بود رسما انكار كرد . عمر بعدا سعى كرد با پيشنهاد جبران بخشى از اين خسارت نارضايتى بنى هاشم را بر طرف كند اما ايشان آن را كافى ندانستند و از قبول آن خوددارى كردند . نظر عمر ظاهرا توجّه ، مخصوصا ، ابن عباس را جلب كرد . عمر علنا اظهار كرد كه تصميمى كه در سقيفه بنى ساعده گرفته شده بود « فلته » ، كارى ناگهان و بىانديشه بود ، با وجود اين او تأكيد مىكرد كه خلافت أبو بكر با توجّه به پيروزى آشكار او انتخابى الهى و مشروع بود . او از اين كه على عليه السّلام از وى دورى مىكند و در سفرها او را همراهى نمىكند به ابن عباس ابراز تأسف كرد . با وجود اين هنگامى كه سعى كرد با على چون يكى از كبار صحابه رفتار كند سخت نگران بود كه ممكن است انتخاب على به خلافت سبب شود كه خاندان او آن را به حكومتى موروثى تبديل كنند و مردم را از حق خود محروم سازند . به طور خصوصى به ابن عباس گفت كه اصحاب از روى حسادت حاكميّت بنى هاشم را تحمل نخواهند كرد زيرا در آن صورت اينان هم خلافت و هم نبوّت را در انحصار خواهند گرفت .\r\nاعتبار احاديث منسوب به عايشه و ابن عباس مورد ترديد است . چنان كه خواهيم ديد هر دو آمادگى داشتند داستانهايى بسازند كه تأييدى بر ادّعاهاى خود و ردّى بر گفتار رقيبانشان باشد . ظاهرا مسأله بسى وسوسه‌انگيز بود . اعتبار آن دو به عنوان همسر محبوب رسول خدا صلّى اللّه عليه و آله و به عنوان پسرعموى پيامبر صلّى اللّه عليه و آله ترديدناپذير بود و هيچ كس ظاهرا در صداقت آنان ترديدى نداشت . آنان مىتوانستند چيزى بگويند كه ديگران نمىتوانستند بگويند امّا بسيارى مىخواستند آن را بشنوند ؛ تحريفات سوگيرانه آن دو بيانگر دلبستگىهايى بود كه سبب گسيختگى امّت اسلامى مىشد . در هر صورت آنان به طور كلّى بيش از هر كسى آگاه بودند و مردم انتظار داشتند حتى داستانهاى ساختگى و با شاخ و برگ آنان بازگوى آگاهى آنان از حقايق باشد مخصوصا در مورد وقايعى كه خود\r\n\r\n","description":"","footnote":"","page_name":" 40 ","page_number":56},
  {"content":"\r\n\r\nشاهد آن بودند . راويان بعدى در شرح وقايع شديدا به روايات آنان اعتماد كردند . از نظر مورّخان ديدگاههاى متضاد و سوگيريهاى آنان از حقايقى كه نقل كرده‌اند احتمالا اهميّت كمترى ندارد .\r\nبعضى از روايات عايشه يا ابن عباس بوضوح در نظر داشتند داستانهاى ديگر را خنثى كنند . عبيد الله بن عبد الله بن عتبه بن مسعود از عايشه نقل مىكند كه پيامبر در حال بيمارى از همسرانش موافقت خواست كه در خانه عايشه پرستارى شود و آنها نيز آن را پذيرفتند . و پيامبر در ميان دو تن از كسان خويش كه يكىشان فضل بن عباس بود و يك مرد ديگر برون آمد . عبيد الله بعدا اين حديث را براى ابن عباس نقل كرد و او گفت آيا مىدانى آن مرد ديگر كه بود ؟ و چون جواب منفى عبيد الله را شنيد گفت : « آن مرد على بن ابى طالب عليه السّلام بود ولى عايشه نمىتوانست دربارهء على عليه السّلام خيرى به زبان آرد . » « 1 » ابن عباس احتمالا اطلاع مستقيمى از اين واقعه نداشت . اما فرض خصومت كاملا مشخّص عايشه نسبت به على عليه السّلام دليلى كافى بود كه او تصور كند مردى كه نامش نيامده است بايد على عليه السّلام باشد . اين روايت عايشه كه پيامبر صلّى اللّه عليه و آله در دامان او دار فانى را وداع گفته بود مورد قبول ابن عباس نبود . « 2 » هنگامى كه ابو غطفان به نقل از عروة بن زبير اين ادعاى عايشه را براى ابن عباس نقل مىكند او با اعتراض جواب مىدهد كه آيا عقلت سر جاى خود است ( اتعقل ) ، به خدا سوگند ، رسول خدا دار فانى را وداع كرد در حالى كه سر بر سينهء على عليه السّلام داشت . او بود كه با كمك برادرم فضل بن عباس او را غسل داد . پدرم از شركت در اين مراسم خوددارى كرد و مىگفت : پيامبر خدا هميشه [ هنگامى كه خود را\r\n\r\n\r\n","description":"","footnote":"\r\n( 1 ) - طبرى ، ج 1 ، ص 1800 - 1801 به نقل از ابن اسحاق ؛ ابن هشام ، سيره ، 1005 ؛ عبد الرّزاق الصنعانى ، المصنف ، به اهتمام حبيب الرحمن الاعظمى بيروت ( 1390 - 1392 ) ج 5 ، ص 429 - 430 و ابن حنبل ، مسند ، ج 6 ص 34 ( معمر عن الزهرى ) . ابن هشام تعبير ابن عباس را كه عايشه نمىتوانست دربارهء على عليه السّلام خيرى به زبان آورد نقل نمىكند .\r\n( 2 ) - در مورد روايت عايشه رك : ابن هشام ، سيره ، 1011 ، ابن سعد ، طبقات ، ج 2 ، ص 50 . در اينجا روايتى مسندا از عايشه نقل شده است كه « پيمبر بر سينه من و در خانهء من جان داد و حق كسى را نبردم ، نادان و كم‌تجربه بودم . پيمبر صلّى اللّه عليه و آله در دامنم جان داد ، سر او را بر بالشى نهادم و برخاستم » . و اعتراف مىكند كه بواسطه جوانى و نادانى او پيامبر صلّى اللّه عليه و آله در دامن او درگذشت . اين روايت با ديگر روايات منسوب به او كه « در خانه ميمونه درد سخت شد و زنان خويش را پيش خواند و از آنها موافقت خواست كه در خانهء عايشه پرستارى شود » مغايرت دارد .\r\n","page_name":" 41 ","page_number":57},
  {"content":"\r\n\r\nمىشست 
  ] به ما دستور مىداد كه پشت پرده بمانيم . از اين رو او در پشت پرده ماند . « 1 »\r\nابن عباس نقل كرده كه پيامبر صلّى اللّه عليه و آله پيش از رحلتش خواست براى كسانى كه در حضور او بودند مكتوبى بنويسد كه پس از مرگ هرگز گمراه نشوند . عمر گفت « درد بر پيامبر خدا صلّى اللّه عليه و آله غلبه كرده است . شما قرآن را داريد و كتاب خدا ما را كفايت مىكند » . مردمى كه در حضور پيامبر بودند شروع به مجادله كردند ، بعضى مىخواستند كه به پيامبر فرصتى داده شود تا آنچه مىخواهد بنويسد و عده‌اى جانب عمر را گرفتند . چون سر و صداى آنان سبب آزار پيامبر صلّى اللّه عليه و آله شد او فرمود : رهايم كنيد . ابن عباس بنابراين روايت اين چنين تعبير كرد كه بزرگترين فتنه از آنجا برخاست كه آنان با اين كار او مخالفت كردند و سر و صدا و مجادلهء آنان پيامبر صلّى اللّه عليه و آله را از نوشتن وصيت بازداشت . « 2 » هر چند ابن عباس از گفتن اين كه پيامبر صلّى اللّه عليه و آله چه مىخواست بنويسد خوددارى مىكند . اما تصور مىشود كه او اشاره مىكند به اين كه پيامبر صلّى اللّه عليه و آله قصد داشت على عليه السّلام را به جانشينى خود تعيين كند و تعبير شيعيان از اين روايت هميشه اين چنين بوده است . عايشه اين داستان را با نقل روايتى از خودش رد كرد . او گفت : « رسول خدا صلّى اللّه عليه و آله هنگام بيمارىاش فرمود : « پدرت أبو بكر و برادرت [ عبد الرحمن 
  ] را نزد من فرا خوان تا نامه‌اى بنويسم ، زيرا مىترسم كسانى خيالهاى خامى داشته باشند ( يتمنّ متمنّ ) و كسانى چيزهايى بگويند : من شايسته‌تر از هر كسى هستم ، امّا خداوند و مؤمنان كسى جز أبو بكر را نمىپسندند » « 3 » . و در اين شكى نيست كه آن مرد آرزومند [ از نظر عايشه 
  ] على عليه السّلام بود .\r\nبراى توضيح بيشتر در مورد روايات منقول از عايشه و ابن عباس و جبهه‌گيرى آنان دو مثال مربوط به احوال محمد صلّى اللّه عليه و آله در دوران آخرين بيمارى و جريان كفن و دفن او به\r\n\r\n\r\n","description":"","footnote":"\r\n( 1 ) - ابن سعد . طبقات ، ج 2 ، ص 51 بخش دوم اين روايت در مورد غسل دادن پيكر رسول خدا صلّى اللّه عليه و آله بوسيله على عليه السّلام در غيبت عباس با روايت منقول از عبيد الله بن عبد الله بن عتبه به نقل از ابن عباس ( همان 62 ) هم‌آهنگى دارد . على عليه السّلام در خطبه‌اى خطاب به همراهانش در صفين مىفرمايد « و رسول خدا صلّى اللّه عليه و آله جان سپرد در حالى كه سر او بر سينه من بود » ( و لقد قبض رسول اللّه صلّى اللّه عليه و آله و إنّ رأسه لعلى صدرى ) نصر بن مزاحم المنقرى ، وقعه صفين به اهتمام عبد السلام محمد هارون ( قاهره ، 1382 ) ص 224 .\r\n( 2 ) - عبد الرزاق ، مصنّف ، ج 5 ، ص 435 - 439 ؛ بخارى ، صحيح ( قاهره ، 1312 ) ، باب مرضى ، ص 17 ؛ ابن سعد ، طبقات ، ج 2 ، ص 37 - 38 . تاريخ اسلام ، ج 2 / 1 ص 508 .\r\n( 3 ) - مسلم ، صحيح ( بولاق ، 1290 ) ، فضائل الصحابة ، ص 11 .\r\n","page_name":" 42 ","page_number":58},
  {"content":"\r\n\r\nاجمال بررسى مىشود . ارقم بن شرحبيل كوفى يكى از ياران عبد الله بن مسعود « 1 » گويد :\r\nاز ابن عباس پرسيدم : « پيمبر وصيت كرد ؟ » ابن عباس گفت : « نه . » گفتم : « چگونه وصيت نكرد ؟ » گفت : « پيمبر گفت : على را بخوانيد . » امّا عايشه گفت : « اگر كس پيش أبو بكر فرستى » و حفصه گفت : « اگر كس پيش عمر فرستى . » و چون هر سه پيش پيامبر آمدند ، گفت : « برويد اگر كارى با شما داشتم كس به طلب شما مىفرستم » و چون وقت نماز رسيد پيامبر صلّى اللّه عليه و آله گفت : « به أبو بكر بگوييد با كسان نماز كند . » عايشه گفت : « او مردى نازكدل است به عمر بگو . » پيامبر گفت : « به عمر بگوييد . » عمر گفت : « من هرگز در حضور أبو بكر از او پيش نمىافتم . » أبو بكر به پيشنمازى ايستاد آن‌گاه پيامبر سبك شد و بيرون رفت ، و چون أبو بكر آمدن پيامبر را دريافت عقب رفت و پيمبر جامه‌اش را گرفت و وى را به جايى كه بود بداشت و بنشست و از همانجا كه أبو بكر قرائت نكرده بود قرائت آغاز كرد . « 2 »\r\nكايتانى اين روايت را جعلى و ساخته محدثان مسلمان مىداند تا توجيه كنند كه چرا محمد صلّى اللّه عليه و آله وصيتى از خود باقى نگذاشت . « 3 » در هر صورت اسناد اين روايت به ابن عباس كاملا منطقى به نظر مىرسد . شيعيان كوفه از زمان خلافت على عليه السّلام مدّعى شدند كه پيامبر صلّى اللّه عليه و آله علي عليه السّلام را وصى خود قرار داد . سؤال ارقم بن شرحبيل كوفى بىانگيزه نبود .\r\nنظر ابن عباس در اين روايت همان ديدگاههاى او در مورد روايات ديگر منسوب به اوست . محمد صلّى اللّه عليه و آله بالفعل وصيتى به نفع على عليه السّلام نكرد ، اما اگر او را از اين كار بازنمىداشتند چنين وصيتى كرده بود . بخش اول اين روايت ظاهرا ساخته ابن عباس است كه او در هر صورت اطلاع مستقيمى از اين جريان نداشت . بخش دوم بنابر روايت عايشه است كه ذيلا نقل مىشود . محمد صلّى اللّه عليه و آله وقتى بيمار بود بانگ نماز دادند ، گفت : « بگوييد أبو بكر با مردم نماز كند . » گفتم : « وى نازكدل است و تاب ندارد كه به جاى تو بايستد . »\r\nآن‌گاه ابن عباس منحرف مىشود و مىگويد : پيامبر گفت به عمر بگوييد نماز بخواند و هنگامى كه عمر گفت من در حضور أبو بكر از او پيش نمىافتم أبو بكر به نماز ايستاد . پيام\r\n\r\n\r\n","description":"","footnote":"\r\n( 1 ) - ابن حجر ، تهذيب التهذيب ، ( حيدرآباد ، 1325 ) ج 1 ، ص 198 - 199 .\r\n( 2 ) - طبرى ، ج 1 ، ص 1810 - 1811\r\n( 3 ) - تاريخ اسلام ، ج 2 / 1 ، ص 506 .\r\n","page_name":" 43 ","page_number":59},
  {"content":"\r\n\r\nروشن است : از نظر محمد صلّى اللّه عليه و آله امامت جماعت دليلى براى خلافت نبود . براى او فرقى نمىكرد كه أبو بكر اين مهمّ را انجام دهد يا عمر . و چون أبو بكر تعلّل ورزيد پيامبر صلّى اللّه عليه و آله به طور غير منتظره‌اى جامه‌اش را گرفت و وى را به جايى كه بود بداشت و از همانجا كه أبو بكر قرائت نكرده بود قرائت كرد .\r\nعايشه روايت را اين گونه نقل كرده است : وقتى بانگ نماز بدادند ، پيامبر صلّى اللّه عليه و آله فرمود :\r\n« بگوييد أبو بكر با مردم نماز كند . » گفتم : « وى مردى نازكدل است و تاب ندارد كه به جاى تو بايستد . » بازگفت : « بگوييد أبو بكر با مردم نماز كند . » و من همان سخن بگفتم و پيامبر خشمگين شد و گفت : « شما ياران يوسفيد ( صواحب يوسف ) » او بار سوّم فرمود :\r\n« بگوييد أبو بكر با مردم نماز كند » . و چون پيامبر صلّى اللّه عليه و آله را به مسجد بردند ، أبو بكر عقب رفت و پيامبر صلّى اللّه عليه و آله به او اشاره كرد كه به جاى خود باش . » عايشه سپس مىافزايد : « ابو بكر به پيروى از نماز پيامبر نماز مىكرد و مردم به پيروى از نماز أبو بكر نماز كردند . » « 1 » بنابراين پيامبر صلّى اللّه عليه و آله سه بار تأكيد مىكند كه أبو بكر ، نه ديگرى ، به جاى او با مسلمانان نماز كند .\r\nاين واقعه اندك زمانى پس از آن بود كه به نقل عايشه پيامبر صلّى اللّه عليه و آله گفته بود كه از نظر او أبو بكر بهترين اصحاب است و فرموده بود كه همه درها را ببندند به جز در خانه أبو بكر را . اين پيامبر نيز روشن است : محمد صلّى اللّه عليه و آله مىخواست نشان دهد كه او أبو بكر را به جانشينى خود انتخاب مىكند .\r\nدر هر صورت اين گزارش دوّمى از عايشه است كه ممكن است ابن عباس را واداشته تا از عمر نام ببرد . بنابراين روايت محمد صلّى اللّه عليه و آله هنگامى كه در خانه همسرش ميمونه بود به پسرعمويش عبد الله بن زمعة بن الاسود بن المطلب دستور داد كه مردم را به نماز بخواند . عبد اللّه به عمر برخورد و به او گفت با مردم نماز كند . پيامبر صلّى اللّه عليه و آله صداى رساى عمر را شناخت ، و پرسيد : « آيا اين صداى عمر نيست ؟ » و چون جواب موافق شنيد فرمود : « خداوند و نيز مسلمانان اين را روا نمىدارند . أبو بكر را بخوان و بگو با مردم نماز كند . » در اين زمان بود كه عايشه دو بار از پيامبر صلّى اللّه عليه و آله تمنا كرد أبو بكر را از اين كار معاف\r\n\r\n\r\n","description":"","footnote":"\r\n( 1 ) - طبرى ، ج 1 ، 1811 - 1812 . زهرى در روايتى از عايشه نقل كرده است كه او علّت اين اعتراض به دستور محمد صلّى اللّه عليه و آله را چنين توجيه كرده است كه مىترسيدم مردم دوست نداشته باشند هرگز كسى را به جاى محمد صلّى اللّه عليه و آله بدانند و براى اين كار شومى كه اتفاق افتاده أبو بكر را سرزنش كنند [ ان الناس سيتشاءمون به فى كل حدث كان 
  ] . ابن هشام ، سيرة ، 1008 ، ابن سعد طبقات ج 2 ، ص 2 ، 18 ؛ بلاذرى ، انساب ج 1 ، ص 559\r\n","page_name":" 44 ","page_number":60},
  {"content":"\r\n\r\nبدارد تا اين كه پيامبر صلّى اللّه عليه و آله به اين بحث خاتمه داد و او همسرانش را ياران يوسف ، « صواحب يوسف » خواند . « 1 » احتمالا اين بايد روايت اول عايشه باشد . « 2 » كه به علت اين سخن ناخوشايند نسبت به عمر بعدا آن را تغيير داد . بنابراين چنين استنباط مىشود كه در دوران بيمارى محمد صلّى اللّه عليه و آله ابتدا عمر با مردم نماز كرد و چون از نظر عايشه انتخاب عمر به امامت جماعت از طرف محمد صلّى اللّه عليه و آله به معناى انتخاب او به خلافت بود عايشه بناچار اين روايت را ساخت كه نماز خواندن عمر بر خلاف ميل پيامبر صلّى اللّه عليه و آله بوده و او آن را تأييد نمىكرد . « 3 »\r\nدر مورد غسل پيكر محمد صلّى اللّه عليه و آله طبرى از ابن اسحاق روايتى نقل مىكند كه با آنچه قبلا گفته بود متفاوت است . « 4 » ابن هشام و بلاذرى هر دو روايت ابن اسحاق را نقل مىكنند بدون آنكه آن را به ابن عباس نسبت دهند . « 5 » بنابراين شايد صحت اسناد اين حديث مورد ترديد باشد . طبرى در نقل روايت معمولا مورد اعتماد است و اسناد اين روايت به ابن عباس را ابن حنبل تأييد مىكند . « 6 » بنابراين به نظر مىرسد ابن عباس دو روايت مختلف درباره يك واقعه را در دو موقعيّت مختلف نقل كرده باشد . روايتى كه ابن اسحاق نقل كرده ، در هر صورت روايتى است كاملا به طرفدارى از بنى هاشم و عايشه را واداشته روايتى ضد آن بيان كند . ابن عباس گويد : « على بن ابى طالب ، عباس و\r\n\r\n\r\n","description":"","footnote":"\r\n( 1 ) - ابن حنبل ، مسند ، ج 6 ، ص 24 .\r\n( 2 ) - اين روايت به نقل از عبيد اللّه بن زهرى ، منبع اصلى روايت ، اين واقعه را در آغاز بيمارى محمد صلّى اللّه عليه و آله مىداند . ابن اسحاق و بيشتر منابع بعدى ترجيح دادند لحن اين روايت را به صورتى كه زهرى از حمزة بن عبد الله نواده خليفه عمر نقل كرده بود تعديل كنند . عايشه احتمالا گفتن اين سخن ناخوشايند درباره پدر بزرگش را به او نگفته بود . اسناد طبرى مستقل از زهرى است .\r\n( 3 ) - اين داستان به نقل از خود عبد الله بن زمعه روايت شده است . بنابراين روايت عمر در آن هنگام نماز را با مردم تمام كرد . ولى بعدا عبد الله بن زمعه را سرزنش كرد و گفت او تصور مىكرد كه پيامبر صلّى اللّه عليه و آله در اصل به او ( عمر ) دستور اين كار داده بود و گرنه با مردم نماز نمىكرد . عبد الله بن زمعه از او معذرت خواست و گفت كه در غيبت أبو بكر عمر را لايق‌ترين مردم براى امامت جماعت مىدانست . ابن هشام سيره ، ص 1008 - 1009 ، ابن حنبل ، مسند ، ج 4 ، ص 322 .\r\n( 4 ) - طبرى ، ج 1 ، ص 1830 - 1831 .\r\n( 5 ) - ابن هشام ، سيره ، ص 1818 - 1819 ؛ بلاذرى ، انساب ، ج 1 ، ص 569 .\r\n( 6 ) - ابن كثير ، البداية و النهايه ، ( قاهره ، 1351 ) ج 5 ، ص 260 - 261 . روايت از ابن اسحاق ، از حسن بن عبد الله ، از عكرمه ، از ابن عباس نقل شده است . كايتانى با كمال تعجب اظهار مىكند كه اين روايت ابن اسحاق بدون اسناد است بنابراين روايتى درست و موثق از ابن اسحاق مىباشد . از اين رو او آن را روايتى كاملا موثق مىداند . ( تاريخ اسلام ، ج 2 / 1 ص 519 ) .\r\n","page_name":" 45 ","page_number":61},
  {"content":"\r\n\r\nپسرانش ، فضل و قثم ، اسامة بن زيد و شقران دو آزاد شده پيامبر صلّى اللّه عليه و آله عهده‌دار غسل وى بودند . اوس بن خولى ، از انصار و از جنگاوران بدر ، گفت اى على تو را به خدا قسم مىدهم حقّ ما را نسبت به پيامبر رعايت كنى و آن حضرت به او اجازه ورود داد . »\r\nعلى عليه السّلام پيكر پيامبر صلّى اللّه عليه و آله را به سينهء خود تكيه داد و عباس و فضل و قثم وى را مىگردانيدند . اسامه و شقران آب بر پيكر بىجان او مىريختند و على عليه السّلام او را غسل مىداد ، پيراهن به تن پيامبر صلّى اللّه عليه و آله بود و از روى پيراهن او را مىماليد كه دستش به تن پيامبر صلّى اللّه عليه و آله نمىخورد . على در حال غسل مىگفت : « پدر و مادرم بفدايت كه در زندگى و مرگ پاكيزه‌اى . » و از پيكر پيامبر صلّى اللّه عليه و آله چيزى ، چنان كه در مردگان عادى ديده مىشود ، ديده نشد .\r\nدر اين روايت تأكيد شده كه فقط خويشاوندان نسبى پيامبر صلّى اللّه عليه و آله و دو تن از موالى او در غسل او حضور داشتند . همسران او از جمله عايشه ، كه حضرت محمد صلّى اللّه عليه و آله در خانه او رحلت كرد و مدفون شد ، از شركت در اين مراسم محروم شدند . فقط يكى از انصار مدنى استثنائا حضور داشت ولى هيچ مهاجرى از مردم مكّه در آنجا نبود . به احترام پيامبر صلّى اللّه عليه و آله دقيقا سعى شد كه پيكر مبارك او ، بر خلاف سنّت مرسوم ، برهنه نشود .\r\nعايشه اين محروميت را با خوشدلى نپذيرفت و نقل كرد كه وقتى خواستند پيامبر صلّى اللّه عليه و آله را غسل دهند اختلاف كردند و گفتند : « به خدا نمىدانيم پيامبر را چون مردگان ديگر برهنه كنيم يا همچنان كه جامه به تن دارد غسلش دهيم . » و چون اختلاف كردند خواب سبكى آنان را در ربود و كس از آنان نبود كه چانه‌اش بر سينه‌اش نيفتاده باشد . آن‌گاه يكى كه ندانستند كيست از گوشه خانه با آنها سخن كرد كه پيامبر صلّى اللّه عليه و آله را همچنان كه جامه به تن دارد غسل دهيد . » خويشاوندان پيامبر صلّى اللّه عليه و آله از دستور اطاعت كردند . گوينده اين روايت مىافزايد ، عايشه مىگفت : « اگر آنچه را امروز مىدانم آن روز مىدانستم جز زنان پيامبر صلّى اللّه عليه و آله كس او را غسل نمىداد . » ( لو استقبلت من أمرى ما استدبرت ما غسّله الا نساؤه ) و او چنان تصور مىكرد كه تنها همسرانش بايد او را غسل مىدادند . « 1 »\r\nبراى شنونده شكّى باقى نمىماند كه بر خلاف خويشاوندان بىاحساس و ستيزه جوى پيامبر ، اگر همسران پيامبر صلّى اللّه عليه و آله به رهبرى عايشه ، به پيكر مبارك پيامبر صلّى اللّه عليه و آله بىاحترامى مىكردند از طرف خداوند مؤاخذه نمىشدند .\r\n\r\n\r\n","description":"","footnote":"\r\n( 1 ) - طبرى ، ج 1 ، ص 1831 ، ابن هشام ، سيره ( 1019 ) اين گفتار كينه‌توزانه عايشه را حذف مىكند .\r\n","page_name":" 46 ","page_number":62},
  {"content":"\r\n\r\n\r\n[ خلفاى بعد از رسول خدا ص 
  ]\r\n\r\nابو بكر : جانشين رسول خدا و خلافت قريش\r\nروايت اصلى درباره اجتماع در سقيفهء بنى ساعده كه در آن أبو بكر بعنوان جانشين محمد صلّى اللّه عليه و آله تعيين شد به عبد الله بن عباس برمىگردد . تمام روايات ديگر از اين اطلاعات استفاده كرده يا از آن مايه گرفته‌اند « 1 » . اين روايات را ، با اندك تغييرى در سلسلهء راويان مختلف ، ابن هشام ، طبرى ، عبد الرزاق بن همّام ، بخارى و ابن حنبل نقل كرده‌اند . اين سلسله سندها را زهرى آورده است و او روايت ابن عباس را به نقل از عبيد اللّه بن عبد اللّه بن عتبه بن مسعود روايت كرده است « 2 » اين شرح بوضوح ديدگاه اختصاصى ابن عباس را منعكس مىكند ، و دليلى در دست نيست كه در ثقه بودن سلسلهء راويان شك كنيم . « 3 »\r\n\r\n\r\n","description":"","footnote":"\r\n( 1 ) روايتى كه ابو مخنف از عبد اللّه بن عبد الرحمن بن ابى عمره خزرجى نقل نموده و طبرى ( ج 1 ، ص 1837 - 1844 ) به طور مفصل نقل كرده است موران‌يى در « گزارشى نو درباره انتخاب خليفه اول أبو بكر » در مجله عرب‌شناسى ، 25 ( 1978 م ) ، 233 - 260 در ص 233 - 234 مختصرا آن را بررسى كرده است . اين روايت در اواخر دوران اموى جمع‌آورى شده و نشان مىدهد كه كاملا از روايت ابن عباس آگاه بوده است . موران‌يى بعدا اين روايت مفصل را كه پر از سخنان مجعول و شاعرانه است بررسى و اصلاح كرده است ( همان 234 - 260 ) .\r\n( 2 ) ابن هشام ، سيرة ، 1013 - 1016 ، طبرى ، ج 1 ، ص 1820 - 1823 ؛ عبد الرزاق ، مصنف ، ج 5 ، ص 439 - 345 ؛ بخارى صحيح ، حدود ، ص 31 ؛ ابن حنبل مسند ، ج 1 ، ص 55 - 56 راويان حديث از زهرى به اين ترتيب مىباشد : ابن اسحاق ، معمر ، صالح بن كيسان ، مالك بن انس .\r\n( 3 ) كايتانى اهميت اصلى اين روايت را درك مىكند . اگر چه او بخش اساسى مقدمه را ناديده مىگيرد اما او به اين واقعيت كه روايت با نقل قول مستقيم از عمر روايت شده باشد مظنون است . ( تاريخ اسلام ، ج 2 ، بخش\r\n","page_name":" 47 ","page_number":63},
  {"content":"\r\n\r\nابن عباس نقل مىكند كه در ذى حجه سال 23 هجرى آخرين حج به رهبرى خليفه عمر ، عبد الرحمن بن عوف او را در منزلى در منى ملاقات كرد « 1 » ، و او به عبد الرحمن قرآن مىآموخت . عبد الرحمن نقل مىكند امروز در منى نزد عمر بودم كه مردى به نزد او آمد و گفت : « فلانى مىگويد اگر عمر بن خطاب بميرد من با فلان شخص بيعت مىكنم .\r\nبيعت با أبو بكر هم كارى بدون فكر و انديشه بود و انجام شد . » ( و الله ما كانت بيعة ابى بكر الّا فلتة فتمّت ) عمر از اين سخن خشمگين شد و گفت : « اگر خدا بخواهد ، امشب در جمع مردم خواهم ايستاد و درباره اين طايفه هشدار خواهم داد كه مىخواهند حكومت را از دست مردم غصب كنند ( فمحذّرهم هؤلاء الذين يريدون أن يغصبوهم امرهم ) پاسخ عمر كه به آرزوهاى اين طايفه اشاره مىكند جايى براى شبهه نمىگذارد كه شخص نامعلوم مورد نظر براى خلافت على عليه السّلام بود . ابن عباس پيوسته بحث مىكرد كه عمر شديدا نگران بوده كه بنى هاشم حكومت را به خود اختصاص دهند و مردم ، قريش ، را از حق جمعى خود محروم سازند . « 2 »\r\nعبد الرحمن بن عوف خليفه را نصيحت كرد كه فورا سخنرانى نكند ، چرا كه در موسم حج عوام الناس و فرومايگان گرد هم مىآيند و احتمال آن مىرود كه سخن او را سوء تعبير كنند و باعث آشوب جدّى شود . و عمر بايد صبر كند تا به مدينه بروند كه در آنجا در بين صحابه رسول ، مهاجرين و انصار خواهند بود و به آنها اعتماد توان كرد كه سخنان او را درست درك و مطابق آن عمل كنند . خليفه هم اين نصيحت را پذيرفت .\r\n\r\n\r\n","description":"","footnote":"\r\n1 ، ص 511 - 514 ) .\r\n( 1 ) عبد الرحمن بن عوف كه در حج سال 23 هجرى عمر را همراهى مىكرد مستقلا تأييد شده است . ( ابن سعد . طبقات ، ج 3 ، بخش 1 ، ص 95 ؛ تاريخ اسلام ، ج 7 ، ص 549 ) .\r\n( 2 ) عموما فرض مىشود كه در روايت ابن عباس اشاره‌اى به على عليه السّلام شده است - در روايتى كه بلاذرى ( انساب ، ج 1 ، ص 583 ) نقل كرده اسم او [ على عليه السّلام 
  ] صريحا برده شده است - به نقل ابن ابى الحديد ( شرح ج 2 ، ص 25 ) جاحظ عمار ياسر را گوينده اين سخن مىداند . و شخص مورد نظر هم على عليه السّلام بوده است . در روايتى ديگر كه بلاذرى ( انساب ، ج 1 ، ص 581 ) نقل كرده است زبير را شخصى مىداند كه گفته بود « اگر عمر بميرد ما با على عليه السّلام بيعت خواهيم كرد » . به نقل ابن ابى الحديد ( شرح ، ج 12 ، ص 25 ) بعضى از اهل حديث تأكيد داشتند شخص غير رسمى مورد نظر براى جانشينى ، طلحه بوده است . اگر اين مسأله بود ابن عباس اسم او را كتمان نمىكرد و طلحه هم از طرف طايفه‌اى كه مىخواست قريش را از حق اجتماعىشان محروم كند پشتيبانى نمىشد . شوفانى بدرستى اين مرد را على عليه السّلام را مىداند ( شوفانى ، ردّه و فتوحات اسلامى در عربستان ( تورنتو ، 1972 ) ص 57 .\r\n","page_name":" 48 ","page_number":64},
  {"content":"\r\n\r\nبعد از بازگشت عمر به مدينه در روز جمعه ، ابن عباس به مسجد شتافت و در نزديكى منبر جاى گرفت و مشتاق بود بداند كه خليفه چه خواهد گفت . او به شوهر خواهر عمر ، سعيد بن زيد بن عمرو بن نفيل « 1 » ، كه قبلا در آنجا نشسته بود ، محرمانه گفت : امير المؤمنين امروز مطالبى خواهد گفت كه پيش از اين نگفته است . سعيد خشمگين شد و گفت : « چه سخنانى مىگويد كه پيش از اين نگفته است ؟ » خليفه بعد از تأكيد بر اهميت ويژه سخنانش گفت : « خداى عز و جل محمد را به حق برانگيخت و كتاب به دو نازل كرد و از جمله چيزها كه نازل كرد آيهء سنگسار بود و پيامبر صلّى اللّه عليه و آله سنگسار كرد و ما نيز پس از وى سنگسار كرديم و من بيم دارم كه زمانى دراز نگذرد و كسانى بگويند ، سنگسار را در كتاب خدا نمىبينم و فريضه‌اى كه خدا نازل كرده متروك دارند و گمراه شوند . عمر به سخن خود ادامه داد : و ما در قرآن چنين مىخوانديم : « از سنّت پدران نگرديد كه گشتن از سنّت پدران مايه كفر است . » « 2 » « * » قطعا پيامبر خدا هم فرموده است « مرا [ بيش از حد 
  ] تمجيد نكنيد آنچنان كه عيسى فرزند مريم را تمجيد كرده‌اند ، بلكه بگوييد « بنده و پيامبر خدا » .\r\nسپس عمر به موضوع اصلى خود برگشت « به من رسيده است كه يكى از شما گفته است » به خدا ، اگر عمر بن خطاب بميرد ، من با فلان بيعت مىكنم . كسى از اين مطلب گول نخورد و نگويد كه بيعت با أبو بكر كارى ناگهانى و بدون انديشه بود و انجام يافت . اين چنين بود ليكن خدا شر آن را دفع كرد « 3 » . و كسى از شما نيست كه چون أبو بكر ، مردمان\r\n\r\n\r\n","description":"","footnote":"\r\n( 1 ) سعيد بن زيد ، از طايفه عدى از قريش ، يكى از عشره مبشّره ، كه محمد صلّى اللّه عليه و آله آنان را بشارت ورود به بهشت داده بود ، محسوب مىشود او قبل از عمر اسلام قبول كرده بود ، پدربزرگ عمر ، نفيل ، جد اعلاى او بود سعيد با فاطمه خواهر عمر ازدواج كرده بود و عمر در خانه او اسلام را قبول كرد . ( ابن حجر عسقلانى ، الاصابة ، ج 3 ، ص 66 - 7 ) .\r\n( 2 ) رك : نولدكه و شوالى ، تاريخ قرآن .\r\n* ابن هشام در سيره چنين نقل كرده است : ثم إنا قد كنا نقرأ فيما نقرأ من كتاب الله : « لا ترغبوا عن آبائكم فإنّه كفر بكم ان ترغبوا عن آبائكم . » و طبرى چنين نقل كرده است : و قد كنا نقول : « لا ترغبوا عن آبائكم . . . » ولى نه تنها چنين آيه‌اى در قرآن وجود ندارد بلكه با آيه 23 سوره زخرف : « بدين سان ، پيش از تو ، به هيچ قريه‌اى بيم‌دهنده‌اى نفرستاديم مگر آنكه متنعمانش گفتند : پدرانمان آيينى داشتند و ما به آيين آنها اقتدا مىكنيم . » و آيات ديگرى از قرآن به همين مضمون مغايرت دارد .\r\n( 3 ) اقرار عمر كه انتخاب أبو بكر در سقيفه بنى ساعده اشتباهى عجولانه بوده ظاهرا پذيرش آن براى طرفداران خلافت از اهل سنت بسيار ناگوار است . در روايت ابن عباس كه بلاذرى ( انساب ، ج 1 ، ص 574 ) آن را نقل\r\n","page_name":" 49 ","page_number":65},
  {"content":"\r\n\r\nتسليم وى شوند . و اگر كسى بدون مشورت مسلمانان با ديگرى بيعت كند بيعتش پذيرفته نخواهد شد و ترس آن است كه كشته شود .\r\nبعد عمر وقايع بعد از رحلت محمد صلّى اللّه عليه و آله را شرح داد و گفت قصّهء ما چنان بود كه وقتى پيامبر خدا درگذشت على عليه السّلام و زبير و كسانى كه با آنها بودند در خانه فاطمه عليها السّلام بماندند ، انصار نيز خلاف ما كردند ، مهاجران پيش أبو بكر فراهم شدند و من به أبو بكر گفتم بيا سوى برادران انصارى خويش رويم ، به قصد آنها برفتيم و دو مرد پارسا « 1 » را كه در بدر حضور داشته بودند ديديم كه گفتند : « اى گروه مهاجران كجا مىرويد ؟ » گفتيم : « پيش برادران انصارى خويش مىرويم . » گفتند : « برگرديد و كارتان را ميان خودتان تمام كنيد . »\r\nگفتيم : « به خدا پيش آنها مىرويم . » گويد : پيش انصاريان رفتند كه در سقيفهء بنى ساعده فراهم بودند و مردى به جامه پيچيده در آن ميان بود . گفتم : « اين كيست ؟ » گفتند : « سعد بن عباده » گفتم : « چرا چنين است ؟ » گفتند : « بيمار است . » آن‌گاه يكى از انصار برخاست و حمد و ثناى خدا كرد و گفت : « امّا بعد ، ما انصاريم و دستهء اسلاميم و شما قرشيان جماعت پيامبريد و ما از قوم شما بليّه ديده‌ايم . »\r\nگويد : ديدم كه مىخواهند ما را كنار بزنند و كار را از ما بگيرند ، در خاطر خويش گفتارى فراهم كرده بودم كه پيش روى أبو بكر بگويم ، تا حدّى رعايت او مىكردم كه موقّرتر و پخته‌تر از من بود و چون خواستم سخن آغاز كنم گفت : « آرام باش » و نخواستم نافرمانى او كنم ، پس او برخاست و حمد و ثناى خدا كرد و هر چه در خاطر خويش فراهم كرده بودم و مىخواستم بگويم او گفت و نكوتر گفت ، چنين گفت : « اى گروه انصار هر چه از فضيلت خود بگوييد ، شايستهء آنيد ، اما عرب اين كار را جز براى اين طايفهء قريش نمىشناسد كه محل و نسبشان بهتر است و من يكى از اين دو مرد را براى شما مىپسندم\r\n\r\n\r\n","description":"","footnote":"\r\nكرده است : از عمر نقل شده كه گفت « به خدا ، بيعت با أبو بكر كارى شتابزده نبوده . بلكه ، پيامبر خدا او را به جاى خود نشاند و براى دين خود او را از بين ديگران انتخاب نمود » و بيان نمود كه : خدا و مؤمنين بجز أبو بكر ديگران را رد مىكنند . اين از ديدگاههاى واقعى عمر بسيار دور مىباشد - علاوه در روايتى بلاذرى ( همان 581 ) اين عبارت را كه انتخاب أبو بكر كارى شتاب‌زده ( فلته ) بود منسوب به زبير مىداند و انتساب آن را به عمر تكذيب مىكند .\r\n( 1 ) روايت بعدى اشاره دارد كه آن دو شخص عويم بن ساعده و معن بن عدى از مخالفين سعد بن عباده و دوست أبو بكر بودند . آنها به أبو بكر و عمر اصرار ورزيدند كه وارد عمل شوند و معن بن عدى آنها را به سقيفه بنى ساعده راهنمون شد . ( ابن ابى الحديد ، شرح ، ج 4 ، ص 19 ) .\r\n","page_name":" 50 ","page_number":66},
  {"content":"\r\n\r\nبا هركدامشان مىخواهيد بيعت كنيد . » و دست من و ابو عبيدة بن جراح را بگرفت . به خدا از گفتار وى جز اين كلمه را ناخوش نداشتم بهتر مىخواستم گردنم را بىآنكه گناهى كرده باشم بزنند و سالار قومى كه أبو بكر در ميان آنهاست نشوم . و چون أبو بكر سخن خويش بسر برد ، يكى از انصار برخاست و گفت : « من مردى كارآزموده و سرد و گرم جهان ديده‌ام ، اى گروه قريشيان يك امير از ما و يك امير از شما . »\r\nگويد : صداها برخاست و سخن درهم شد و از اختلاف بترسيدم و به ابى بكر گفتم :\r\n« دست پيش آر تا با تو بيعت كنم . » و او دست پيش آورد و با او بيعت كردم و مهاجران نيز با وى بيعت كردند . انصاريان نيز بيعت كردند . » و چنان شد كه سعد بن عباده زير دست و پاى ما ماند و يكيشان گفت : « سعد بن عباده را كشتيد . » گفتم : « خدا سعد بن عباده را بكشد . »\r\nبه خدا كارى استوارتر از بيعت أبو بكر نبود كه بيم داشتيم اگر قوم از ما جدا شوند و بيعتى نباشد پس از ما بيعتى باشد و ناچار شويم تا بدلخواه پيرو آنها شويم يا مخالفت كنيم و فساد پيدا شود . »\r\nابعاد مختلف اين روايت توجّهى خاص مىطلبد . عمر انصار را به توطئه براى قبضه كردن حكومت بعنوان جانشين محمد صلّى اللّه عليه و آله و محروم كردن مهاجران از حق خود متهم كرد .\r\nمورخان جديد هم عموما اين پيشگامى انصار را به همين‌گونه تحليل مىكنند . اين تفسير بايد ، به هر حال ، مورد بحث قرار گيرد . نظريه خلافت ، يعنى جانشينى محمد صلّى اللّه عليه و آله ، صرف نظر از مسأله نبوّت كه به پيامبر ختم مىشد ، هنوز به وجود نيامده بود . اين تصوّر كه انصار ، با تجمع جداگانه خود آن را طلب كرده باشند كار مشكلى است . انصار ، گرچه در اعتقادات اسلامى راسخ بودند ، و مانند تعدادى از قبايل در ردّه سهم داشتند . بدون ترديد تصور مىكردند با رحلت محمد صلّى اللّه عليه و آله بيعت آنان با او به پايان رسيده است و با احتمال فروپاشى جامعهء سياسى كه محمد صلّى اللّه عليه و آله آن را بنا كرده بود آنها با تجمّع خود خواستند دوباره قدرت در شهرشان را خود در دست گيرند و به همين منظور بدون مشورت با مهاجران تجمّع كردند . آنها مىپنداشتند كه مهاجران دليل موجّهى براى اقامت در مدينه ندارند لذا به شهر خود مكّه مراجعت خواهند كرد . آنهائى كه مايل باشند در مدينه بمانند احتمالا حكومت انصار را خواهند پذيرفت . اين پيشنهاد كه انصار\r\n\r\n","description":"","footnote":"","page_name":" 51 ","page_number":67},
  {"content":"\r\n\r\nو مهاجران هر يك براى خود يك امير انتخاب كنند بوضوح پيشنهاد يك سازش عادلانه بود نه به طورى كه در روايات بعدى مسلمانان مشاهده شده ، يك توطئه گمراه‌كننده براى اختلاف در جامعه مسلمانان . فقط أبو بكر و عمر بودند - اگر به ادعاى او [ عمر 
  ] اعتماد شود كه قصد داشته همان سخنان أبو بكر را بگويد - كه فكر مىكردند جانشينى محمد صلّى اللّه عليه و آله شامل حكومت بر تمام عرب مىباشد . أبو بكر استدلال كرد كه چنين خلافتى را فقط قريش مىتواند فراهم كند ؛ چرا كه قبائل عرب تسليم ديگران نخواهند شد .\r\nبروشنى مراد عمر از آنهايى كه همراه على عليه السّلام و زبير در خانه فاطمه عليها السّلام تجمع كرده بودند عباس و بنى هاشم بود . از صحابه برجسته ديگر تنها اسم طلحه برده شده ، شايد اشتباها از جانب ابن اسحاق ، كه او را ملحق به بنى هاشم مىدانست . « 1 » « * » از طرف ديگر اين كه مهاجرين در آن وقت به أبو بكر ملحق شدند ، يك پرده‌پوشى دفاعى از جانب عمر مىباشد . غير از أبو بكر ، عمر و دوست آنها ابو عبيده يقينا هيچ يك از اصحاب برجسته مكى در جلسه سقيفه حضور نداشتند . شايد بتوان فرض كرد كه اين سه نفر را چند ملازم شخصى ، اعضاى خانواده و موالى آنها همراهى مىكرده‌اند . حتى از صحابه مكّى كه از مرتبه متوسط يا پائين هم باشند ذكرى به ميان نيامده كه بعدا ادّعا كرده باشند افتخار شركت در اين واقعه حساس براى آينده اسلام را داشته‌اند . منابع مختلف بعدى وجود سالم مولاى ( بنده آزادشدهء ) ابو حذيفه ، را ذكر مىكنند كه او از نخستين افرادى بود كه در سقيفه با أبو بكر بيعت كرده بود . « 2 » هر چند حضور او را هيچ يك از منابع معتبر نخستين\r\n\r\n\r\n","description":"","footnote":"\r\n( 1 ) ابن هشام ، سيرة ، ص 1013 . ابن اسحاق ، طلحه را نام مىبرد كه از ديگر منابع تأييد نگرديده است . اين مسأله را اشتباها بيان كرده‌اند چرا كه طلحه و زبير در تمامى منابع عموما با هم مشتركا در مكه عليه على عليه السّلام شورش كرده بودند .\r\n* اين روايت را طبرى هم بدين صورت نقل كرده است : حدثنا ابن حميد ، قال : حدثنا جرير ، عن مغيره ، عن زياد بن كليب ، قال أتى عمر بن الخطاب منزل على عليه السّلام و فيه طلحه و الزبير و رجال من المهاجرين ، فقال :\r\n« و الله لاحرقن عليكم او لتخرجن الى البيعة . . . » طبرى چاپ بيروت ، ج 4 ، ص 21 ( عمر بن خطاب به خانه على عليه السّلام رفت كه طلحه و زبير و كسانى از مهاجران آنجا بودند و گفت : « اگر براى بيعت نياييد خانه را آتش مىزنم . » ( طبرى ترجمه ابو القاسم پاينده ، ج 4 ، 1328 ) م\r\n( 2 ) مفيد ، الجمل و النصرة لسيد العترة فى حرب البصره ، به اهتمام على مير شريفى ، ( قم ، 1413 / 1993 ) ص 91 ؛ ماوردى ، الاحكام السلطانيه ، به اهتمام انگر ، بن 1853 ، ص 6 - 7 ؛ ابن الى الحديد ، شرح ، ج 6 ، ص 18 .\r\nمطابق نقل مفيد ابو على جبائى معتزلى نقل مىكند كه سالم يكى از پنج نفرى مىباشد كه بيعت اول آنها با أبو بكر براى ساير جامعه الزامى بود . ابن ابى الحديد اعتقاد راسخ دارد كه سالم بعد از عمر و ابو عبيده ،\r\n","page_name":" 52 ","page_number":68},
  {"content":"\r\n\r\nتأييد نكرده‌اند امّا اين روايات مورد اعتبار مىباشد . سالم از مردم ايران و ابتدا مولاى زنى بود از مردم مدينه و بعدها اين زن او را به شوهرش ابو حذيفه كه از مهاجران مكه بود بخشيده و او سالم را آزاد كرد و به پسرخواندگى خود برگزيد و او در همان روزهاى نخستين از صحابه شد . او هم از انصار و هم از مهاجران بشمار مىآمد و با ابو عبيده روابط نزديك داشت و پيامبر صلّى اللّه عليه و آله بين او و ابو عبيده و عمر عقد اخوت بسته بود . « 1 » عمر براى او احترام خاصّى قايل بود . از اين قرار او بعنوان عضوى از انصار در سقيفه شركت داشت . يا همراه ابو عبيده و عمر بعنوان ياور نزديك آنها آمده بود . در هر صورت بعلّت غيبت اكثريت مطلق مهاجرين در سقيفه ، جز آنچه خود عمر از اين جريان نقل مىكند و علاقه و شوقى كه ابن عباس براى شنيدن اين ماجرا از افراد دست اول از خود نشان مىداد ، هيچ روايت مستقل ديگرى در مورد اين اجتماع وجود ندارد . و انصار حاضر در سقيفه ظاهرا علاقه‌اى نداشتند كه از شكست مفتضحانهء خود كه بعدا حتى بسيارى از ايشان آن را كارى غير اسلامى مىدانستند ، روايتى نقل كنند .\r\nبعد از مرگ زودرس ابو بكر و درگذشت ابو عبيده در حمص ، و سالم در عقرباء ، فقط عمر باقى مانده بود كه قضيه واقعى سقيفه را بازگويد .\r\nعمر نتيجه اجتماع در سقيفه را اشتباهى عجولانه مىدانست زيرا مهاجرين برجسته كه شامل خانواده و قبيله رسول اكرم هم مىشد در آن جلسه حضور نداشتند . و او شركت آنها را در اين شوراى قانونى خيلى حياتى مىدانست ، او جامعه را متوجه ساخت كه اين كار در آينده نبايد تكرار شود . با اين همه او از نتيجه آن جلسه دفاع نمود و ادعا كرد كه مسلمانان بيش از هر كس به خلافت أبو بكر اشتياق داشتند . علاوه بر اين او معذرت خواهى نمود كه مهاجران حاضر در سقيفه براى بيعت فورى پافشارى كردند چرا كه به انصار براى مشورت قانونى اعتمادى نبود كه شايد بعد از عزيمت اهل مكه آنها از بين خود كسى را انتخاب مىكردند .\r\nدليل ديگر انتقاد عمر از سقيفه به عنوان اشتباهى عجولانه ، بدون ترديد پايان آشفته و\r\n\r\n\r\n","description":"","footnote":"\r\nسومين شخصى بود كه با أبو بكر بيعت نمود حتى قبل از رهبران انصار . در اين صورت ولى او ابو حذيفه احتمالا در آن جلسه حضور نداشت زيرا محال بود كه سالم بعنوان مولى و پسرخوانده از او سبقت بگيرد .\r\n( 1 ) درباره سالم مراجعه كنيد . ابن سعد ، طبقات ، ج 3 ، بخش 1 ، ص 2 - 60 .\r\n","page_name":" 53 ","page_number":69},
  {"content":"\r\n\r\nتوهين‌آميز آن بود ، چرا كه عمر و پيروانش بر سعد بن عباده ، رهبر خزرجىها كه در آن وقت مريض بود حمله‌ور شدند تا وى را تنبيه كنند ؛ زيرا او جرأت كرده بود به حق مسلّم حكمرانى براى قريش اعتراض كند امّا ، به نظر كايتانى ، درهم شكستن خشونت‌آميز اين جلسه نشان مىدهد كه تمامى انصار تحت تأثير حكمت و بلاغت سخنرانى أبو بكر قرار نگرفته بودند تا او را بعنوان بهترين انتخاب براى جانشينى پيامبر صلّى اللّه عليه و آله بپذيرند . « 1 » اگر همه آنها با شخص مورد نظر عمر بيعت كرده باشند كتك زدن رهبر خزرجيها بىمعنا بود . تعداد قابل ملاحظه از انصار احتمالا به پيروى از خزرج ، اطاعت از رهبرى مهاجران را انكار كرده بودند .\r\nحال بايد هويت طرفداران أبو بكر و عمر مطرح شود ، حاميانى كه موجب شدند آن دو بتوانند با زور اراده خود را بر جمع سقيفه تحميل كنند ؛ با توجه به اين امر كه فقط تنى چند از مهاجران مكّى در ماجراى بيعت حاضر بودند و احتمالا خزرج اكثريت انصار را تشكيل مىداد ، كايتانى خبر ابن اسحاق را تأييد مىكند كه اسيد بن حضير انصارى و طايفه او ، عبد الاشهل از اوس ، پيش از اين با أبو بكر و ديگر مهاجرين همراه بوده و قبل از اجتماع [ سقيفه 
  ] به آنها ملحق شده بودند و همچنين به نظر او در حقيقت تمامى اوس از ابتدا با پيشگامى خزرج مخالف بودند . « 2 » اين با روايت عمر تناقضى آشكار دارد و كاملا بعيد است زيرا واضح است كه براى خزرج هر چند اكثريت داشتند پسنديده نبود كه تنها تجمع كنند و درباره حكومت آينده شهر خود تصميمى اتخاذ نمايند . با اين همه به نظر مىرسد كه اسيد بعد از ورود مهاجرين تصميم گرفت از أبو بكر حمايت كند و اين كار حمايت طايفه عبد الاشهل و شايد حمايت اكثريت اوس را در پى داشت . در بين خزرج بشير بن سعد ، رقيب سعد بن عباده در مسأله رياست قبيله ، احتمالا نخستين كسى بود كه به مخالفت با سعد بن عباده از أبو بكر حمايت كرد . « 3 » مع ذلك بعيد به نظر مىرسد كه او يا\r\n\r\n\r\n","description":"","footnote":"\r\n( 1 ) تاريخ اسلام ، ج 11 ، بخش 1 ، ص 528 .\r\n( 2 ) همان ، ص 510 - 511 .\r\n( 3 ) طبرى ، ج 1 ، ص 1842 - 1843 . به نقل از زبير بن بكّار ( به نقل از ابن ابى الحديد در شرح ، ج 6 ، ص 18 ) ، ابن اسحاق نقل مىكند كه اوس تأكيد دارند كه اول كسى از انصار كه با أبو بكر بيعت كرد بشير بن سعد خزرجى بود . در صورتى كه خزرج ادعا دارند اولين نفر اسيد بن حضير اوسى بوده است . هر طرف ديگرى را متّهم مىنمايند كه آنها اولين كسانى بوده‌اند كه صف را شكسته‌اند . مطابق نظر معتبر بعدى بشير بن سعد خزرجى\r\n","page_name":" 54 ","page_number":70},
  {"content":"\r\n\r\nاوس هر چند نسبت به سعد بىعلاقه بوده باشند به همراه عمر به او حمله جسمانى كرده باشند .\r\nكايتانى ورود بنى اسلم به جلسه را در حقيقت مرحله قاطعى براى تحولات آن مىداند . بنابر روايتى ايشان با جماعت بيامدند به طورى كه كوچه گنجايش آنان را نداشت . و با أبو بكر بيعت كردند و عمر هميشه مىگفت : فقط وقتى من شما بنى اسلم را ديدم به پيروزى يقين پيدا كردم . « 1 » بنى اسلم شاخه‌اى از خزاعه بودند ، كه به طرفدارى پروپاقرص از محمد صلّى اللّه عليه و آله معروف بودند و محمد صلّى اللّه عليه و آله به پاس وفادارىشان آنها را هم رتبه مهاجران قرار داد . صرف نظر از اين كه آنها به مدينه هجرت كرده يا در سرزمين خود مانده بودند . تعداد قابل ملاحظه‌اى از آنها در نزديكى مدينه ساكن شدند و هميشه آمادهء حمايت از پيامبر بودند . آنها به دشمنان انصار شهرت داشتند و بنابراين مىتوان چنين به حساب آورد كه آنها با آرزوى به قدرت رسيدن سعد بن عباده مخالفت كرده باشند . « 2 »\r\nروشن است كه آنها با تعداد زياد خود ، به مسأله بيعت با أبو بكر نيروى آنى بخشيدند و آنها فورى به حكم عمر جواب مثبت دادند كه به سعد ابن عباده متمرد ضربت وارد نمايند .\r\nبعد از بيعت عمومى ، أبو بكر از سعد بن عباده خواست كه با او بيعت كند . سعد جسورانه جواب داد : نه ، به خدا قسم من بيعت نخواهم كرد تا وقتى كه آخرين تير خود را از تيردان به سوى تو پرتاب نكرده باشم و همراه مردم و قبيله خود كه از من پيروى كنند با تو خواهم جنگيد . بشير بن سعد أبو بكر را نصيحت كرد كه بر بيعت او [ سعد بن عباده 
  ] اصرار نكند چرا كه تمامى خزرج و اوس با او اظهار همبستگى خواهند كرد قبل از اينكه\r\n\r\n\r\n","description":"","footnote":"\r\nاولين نفر از انصار بود كه برترى قريش را تأييد كرده و حتى قبل از عمر هم با أبو بكر بيعت نمود . در اين مورد رك : در كتاب السقيفه نوشته أبو بكر جوهرى ، شاگرد عمر بن شبّه ( سزگين ، تاريخ خط عربى ( ليدن 1967 - 84 ) ، ج 1 ، ص 322 ) ؛ ابن ابى الحديد ، شرح ، ج 6 ، ص 9 - 10 ، 40 ، رك ، مفيد . الجمل ، ص 91 ، 115 .\r\n( 1 ) طبرى ، ج 1 ، ص 1843 ؛ تاريخ اسلام ، ج 2 ، بخش 1 ؛ ص 514 . آيا بنى اسلم بر حسب اتفاق در صحنه ظاهر شدند با أبو بكر و عمر آنها را از رفتار تهديدآميز انصار هشدار داده بودند . اطلاعاتى كه اين پرسش را پاسخ بدهد در دست نداريم .\r\n( 2 ) درباره بنى اسلم رك : ولهاوزن ، محمد صلّى اللّه عليه و آله در مدينه ؛ خلاصه ترجمه‌اى از المغازى واقدى به زبان آلمانى ، ( برلين 1882 ) ، 373 - 4 ، واقدى ، كتاب المغازى ، به اهتمام جونز [ لندن ، 1966 
  ] ، 939 - 40 . تاريخ اسلام ، ج 2 ، بخش 1 ، ص 94 - 95 ، 180 . كيستر « خزاعه » دائرة المعارف اسلام ( طبع دوم ) .\r\n","page_name":" 55 ","page_number":71},
  {"content":"\r\n\r\nاو [ بدست أبو بكر 
  ] كشته شود . وقتى كه عمر خليفه شد ، بطور اتفاقى با سعد بن عباده ملاقات كرد و از او پرسيد كه آيا او هنوز هم بر مواضع قبلى خود پافشارى مىكند . او جواب داد « بله ، چنين است چون كه خلافت [ هذا الامر 
  ] « 1 » به تو واگذار شده است . به خدا رفيق تو در نظر ما بر تو ترجيح داشت و من حتى از مجاورت تو هم نفرت دارم . » عمر از او خواست مدينه را ترك كند و سعد هم به شام رفت و در حوران ، احتمالا در سال 15 در گذشت . نوه او عبد العزيز بن سعيد بن سعد بن عباده نقل مىكند كه اجنّه از چاهى آواى دادند كه آنها سيّد خزرج را كشته‌اند « 2 » « * » . عبد العزيز دقت نكرده كه آيا اجنّه به دستور خدا يا عمر عمل كرده‌اند . پسر سعد بن عباده به نام قيس بعدا يكى از وفادارترين حاميان على عليه السّلام شد .\r\nاين امر كه شمار زيادى از انصار حاضر در سقيفه با أبو بكر بيعت نكردند ، در پايان روايتى از ابراهيم نخعى كوفى ( ف / 96 ) مورد تأييد قرار مىگيرد . بعد از ذكر اين مطلب به پيروى از اقدام عمر مردم با أبو بكر بيعت كردند ، او مىگويد : انصار يا بعضى از انصار گفتند : « ما جز با على بيعت نمىكنيم . » ( لا نبايع الا عليا ) « 3 » كايتانى اين روايت را بخاطر آن كه ماهيتى شيعى دارد رد مىكند . « 4 » با اين همه ، تمايلات ابراهيم نخعى به تشيّع معلوم نيست و مفاد اين روايت بوضوح از موضع سنّيان مىباشد و اين مطلب كه آيا انصار در هنگام سقيفه از على عليه السّلام در مقابل كوشش أبو بكر براى به قدرت رسيدن نام بردند نامعلوم است ليكن بعيد هم نيست . « 5 » اما آنها [ انصار 
  ] فورى بعد از خليفه شدن أبو بكر اين\r\n\r\n\r\n","description":"","footnote":"\r\n( 1 ) اين عبارت « هذ الامر » در منابع اولى بعنوان حكومت يا خلافت معنا شده است .\r\n( 2 ) ابن سعد ، طبقات ، ج 3 ، بخش 2 ، ص 144 - 145 . تاريخ اسلام ، ج 3 ، ص 623 - 624 .\r\n* نقل شده كه خالد بن وليد به دستور أبو بكر [ ظاهرا به دستور عمر درست‌تر به نظر مىرسد چون سعد بن عباده در سال 15 يا 16 ه درگذشت 
  ] سعد بن عباده را با تير در شام كشت و براى ترس از قصاص اين كار را به جنيان نسبت دادند . ( رك : ابن ابى الحديد شرح ، ج 17 ، ص 223 - 224 ) . م\r\n( 3 ) طبرى ، ج 1 ، ص 1817 - 1818 .\r\n( 4 ) تاريخ اسلام ، ج 2 ، بخش 1 ، ص 513 .\r\n( 5 ) زبير بن به كار در الاخبار الموفقيّات ( تصحيح سامى مكى العانى بغداد 1972 از ابراهيم بن سعد بن ابراهيم ( متوفى 183 ) و او از فرزندان عبد الرحمن بن عوف نقل مىكند كه اكثر انصار بعد از بيعت با أبو بكر از بيعت خود پشيمان شدند . آنها يكديگر را ملامت كردند و على عليه السّلام را نام برده و اسم او را فرياد زدند . اين باعث تجديد اختلاف در بين قريش گرديد ( ابن ابى الحديد ، شرح ، ج 6 ، ص 18 ) . شرح كامل از زبير بن بكّار درباره اختلافات بين انصار و مهاجران ( همان ، 17 - 38 ) ايجاد اعتماد نمىكند ، لكن اشعارى كه در متن آن نقل\r\n","page_name":" 56 ","page_number":72},
  {"content":"\r\n\r\nكار را انجام دادند و اين از اشعار مرثيه‌اى حسان بن ثابت انصارى خزرجى كه بعد از رحلت پيغمبر صلّى اللّه عليه و آله سروده و ابن اسحاق آن را ثبت كرده مورد تأييد قرار مىگيرد .\r\nدر يكى از مرثيه‌ها ، حسان درباره سرنوشت انصار و اهل بيت رسول صلّى اللّه عليه و آله سخت شكايت مىكند و مىگويد : « * » واى بر انصار رسول صلّى اللّه عليه و آله و عشيره ( رهط ) او ، بعد از غيبت او در ميان قبر .\r\nزمين براى انصار تنگ و چهره‌هاى آنان مانند رنگ سرمه سياه شده است .\r\nاز ميان ما زاده شد و قبر او در ميان ماست ، ما لبريز شدن نعمات و بركات او را براى خود انكار نكرديم .\r\nخدا توسط او ما را افتخار بخشيد و در لحظه‌هاى شهادت انصار خود را راهنمائى كرد . « 1 » ادعاى انصار كه محمد صلّى اللّه عليه و آله از آنان زاده شده بر پايهء اين حقيقت است كه همسر هاشم و مادر عبد المطّلب ، سلمى بنت عمرو [ بن زيد بن لبيد 
  ] از بنى نجار خزرجى بوده است . آنها پيغمبر صلّى اللّه عليه و آله و اقوام او بنى عبد المطلب را همچون قريش از خود مىدانستند . بر همين اساس آنها محمد صلّى اللّه عليه و آله را پناه دادند و در حالى كه فقط چند نفر از آنان مسلمان شده بودند و آنها هيچ الزامى نداشتند كه از او [ پيغمبر اكرم 
  ] محافظت كنند . ديگر مهاجرين قريش را كه با آنها قرابت نسبى نداشتند فقط بعنوان پيروان محمد صلّى اللّه عليه و آله پناه دادند . با وجود اين آنان اكنون ادعاى حق حكومت بر حاميان قبلى خود يعنى انصار را داشتند در صورتى كه خاندان پيغمبر را كنار زده بودند . طبيعى بود كه انصار بويژه خزرج به على عليه السّلام روى آورند . « * * » وقتى كه [ أبو بكر 
  ] براى جانشينى محمد صلّى اللّه عليه و آله مطرح شد چهره‌هاى انصار و\r\n\r\n\r\n","description":"","footnote":"\r\nگرديده احتمال مىرود جعل آن در دوره‌هاى بعدى باشد . بعلاوه بحث درباره رفتار انصار در دوران و بعد از جلسه سقيفه از جانب هسن « مقالاتى در مورد اوس و خزرج » مجله عرب‌شناسى ، 36 ( 1989 م ) ص 1 - 35 و ص 29 - 32 . هسن نظر مثبتى درباره ثقه بودن منابعى مانند موفقيات زبير بن بكّار و كتاب السقيفه جوهرى پيش از اين مطلب دارد .\r\n* يا ويح انصار النبىّ و رهطه * بعد المغيّب فى سواء الملحد ضاقت بالانصار البلاد فاصبحوا * سودا وجوههم كلون الاثمد و لقد ولدناه وفينا قبره * و فضول نعمته بنا لم نجحد و الله أكرمنا به و هدى به * أنصاره فى كل ساعة مشهد\r\n( 1 ) ابن هشام ، سيرة ، 1025 ، گيوم ، زندگانى محمد صلّى اللّه عليه و آله ترجمه سيرة رسول اللّه از ابن اسحاق ( لندن ، 1955 ) 797 .\r\n* * خطبه و حديث غدير كه پيامبر صلّى اللّه عليه و آله در بازگشت از حجة الوداع در روز هجدهم ذيحجه سال 11 هجرى على\r\n","page_name":" 57 ","page_number":73},
  {"content":"\r\n\r\nخاندان پيغمبر در نظر حسّان سياه شد چرا كه حق مسلم آنها براى جانشينى غصب شده بود .\r\nدر مرثيه‌اى ديگر براى محمد صلّى اللّه عليه و آله ، حسّان ، ابو بكر و قريش را علنا مورد حمله قرار مىدهد و مىگويد : « * » كاش روزى كه او را در قبر پنهان كردند و خاك روى او ريختند .\r\nخدا هيچ يك از ما را باقى نمىگذاشت و نه مرد و نه زنى از ما بعد از او زنده مىماند .\r\nبنى نجّار از هر لحاظ ذليل شدند ، امّا اين مسأله‌اى بود كه خدا مقدّر كرده بود .\r\nآنها فىء را بين خود تقسيم و تمام مردم را از آن محروم كردند . و آن را علنا گستاخانه بين خود به باطل صرف كردند . « 1 »\r\nسطر آخر به محروم كردن بنى هاشم از ارث پيامبر صلّى اللّه عليه و آله و سهم قرآنى فىء توسّط ابو بكر اشاره مىكند . « 2 » ليكن حالت تسليمى در اين حمله سوزناك حسّان ديده مىشود مىگويد اين غصب از جانب خدا مقدّر شده بود . طولى نكشيد كه مقاومت انصار هم به پايان رسيد .\r\nبنى هاشم نيز خود ساكت ننشستند به نقل ابن اسحاق ، يكى از اعقاب ابو لهب در\r\n\r\n\r\n","description":"","footnote":"\r\nرا به خلافت و جانشينى بعد از خود تعيين فرمود معروف است . پيامبر صلّى اللّه عليه و آله در بخشى از اين خطبه مىفرمايد : « همه بدانند كه على بن ابى طالب برادر من و وصى من و جانشين من و امام بعد از من است و مقام او نسبت به من مانند مقام هارون نسبت به موسى است ، جز آنكه پيغمبرى بعد از من نخواهد آمد و او بعد از خدا و رسول خدا ، ولى و پيشواى شماست و اين فرمان را خداوند تبارك و تعالى صادر فرموده است و در كتاب او آمده است « جز اين نيست كه ولى شما خدا و رسول او هستند و آنان كه ايمان آورده‌اند و اقامه نماز مىكنند و در حال ركوع زكات مىدهند » ( مائده / 55 ) . علامه امينى رحمة الله عليه در موضوع حديث غدير خم از لحاظ تاريخى بحث دقيقى كرده و كليه اسناد و مدارك آن را از كتابهاى اهل سنت جمع كرده و كتاب خود را در 11 جلد به چاپ رسانده است . رك : الامينى النجفى ، عبد الحسين احمد ، الغدير فى الكتاب و السنة و الادب ، دار الكتب العربى ، بيروت ، لبنان ، 1387 ه - 1968 م . و ترجمه فارسى آن .\r\n* فليتنا يوم واروه بملحده * و غيبوه و القوا فوقه المدرا لم يترك الله منا بعده احدا * و لم يعيش بعده أنثى و لا ذكرا ذلّت رقاب بنى النجار كلهم * و كان امرا من امر الله قد قدرا و اقتسم الفىء دون الناس كلهم * و بدّدوه جهارا بينهم هدرا\r\n( 1 ) ابن هشام ، سيرة ، ص 1025 ؛ گيوم ؛ زندگانى محمد صلّى اللّه عليه و آله ، ص 690 .\r\n( 2 ) گيوم ، زندگانى محمد صلّى اللّه عليه و آله ، ص 690 ، يادداشت 1 . واضح است كه او اهميت اين سطر را متوجه نشده است چرا كه بيان مىكند رابطه آن با قبل مبهم مىباشد .\r\n","page_name":" 58 ","page_number":74},
  {"content":"\r\n\r\nمقابل گزافه‌گوييهاى تيم بن مره از طايفه ابو بكر درباره موفقيت خويشاوند خود در اشعار زير چنين پاسخ مىدهد . « 1 »\r\nمن گمان نداشتم كه اين امر ( خلافت ) از بنى هاشم و بويژه از ابو الحسن ( على ) روى بگرداند .\r\nآيا او اولين كسى نبود كه به طرف قبله آنان نماز خواند و آيا داناترين مردمان به كتاب خدا و سنّت نبى او نبود ؟\r\nو او آخرين كسى بود كه پيغمبر صلّى اللّه عليه و آله را ديد . و جبرائيل در كار غسل دادن و كفن پوشاندن پيغمبر صلّى اللّه عليه و آله ياور او بود . او كسى است كه هر چه ديگران دارند او همه را بتنهايى دارد و خود آنان نيز در اين باره ترديدى ندارند . و آنچه از نيكيها در او هست در ديگران نيست .\r\nچه چيز شما را از او بازداشت ؟ بگوييد تا ما هم بدانيم . آگاه باشيد كه اين بيعتى كه شما كرديد از بدترين فريبهايى است كه بدان دچار شديد .\r\nاحتمالا اين شعر از عباس بن عتبه بن ابو لهب است كه با آمنه دختر عباس بن عبد المطلب ازدواج كرده بود ، « 2 » و شايد او شاعرى با صلاحيت هم بوده - اما بخاطر نسبت نزديك او با عمومى محمد صلّى اللّه عليه و آله كه در قرآن لعن شده ، اشعار او به فراموشى سپرده شده و آنچه باقى مانده به ديگران نسبت داده‌اند مخصوصا به پسرش فضل - « 3 » على عليه السّلام از\r\n\r\n\r\n","description":"","footnote":"\r\n( 1 ) ما كنت احسب ان الامر متصرف * عن هاشم ثم منها عن ابى الحسن أ ليس اول من صلى لقبلتهم * و اعلم الناس بالاحكام و السنن و اقرب الناس عهدا بالنبى و من * جبريل عون له فبالغسل و الكفن ما فيه ما فيهم لا يمترون به * و ليس فى القوم ما فيه فى الحسن ما ذا الذي ردهم عنه فنعلمه * ها انّ ذا غبنا من اعظم الغبن ابن ابى الحديد ج 6 ص 21\r\n( 2 ) زبيرى ، نسب ؛ بلاذرى ، انساب الاشراف ، به اهتمام محمد باقر المحمودى ( بيروت 1974 ) ، ج 3 ، ص 22 .\r\n( 3 ) اين اشعار را يعقوبى ( تاريخ ، به اهتمام هوتسمان ، ليدن 1883 - 2 / 138 ) به عتبه ابن ابى لهب و ابو جعفر اسكافى معتزلى در كتاب العثمانيه به ابو سفيان به حرب أموى منسوب مىداند ( ابن ابى الحديد ، شرح ، ج 13 ، ص 232 ) . شيخ مفيد در ارشاد ( به اهتمام كاظم الموسوى المياموى ، تهران 1377 / ، 14 - 15 ، به نقل از ابن عايشه متوفى 228 آن را به خزيمة ابن ثابت انصارى منسوب مىداند و در الجمل ( ص 118 ) به عبد الله بن ابو سفيان ابن حارث بن عبد المطلب . در كتاب السقيفه ( چاپ دار الكتب الاسلاميه ) به نقل از سليمان بن قيس الهلالى ( ص 78 ) منسوب به عباس بن عبد المطلب مىباشد و ابن اثير ، اسد الغابه فى معرفة الصحابة ،\r\n","page_name":" 59 ","page_number":75},
  {"content":"\r\n\r\nاو خواست اين اشعار و مانند آن را قرائت نكند ، چرا كه صلاح دين پيش او از هر چيز عزيزتر است . « 1 » توجيه عمر درباره انتخاب فورى ابو بكر كه اشتباهى عجولانه بود بخاطر احساس خطر از جانب انصار بود كه در غير اين صورت آنها ممكن بود با شخص ديگرى بيعت كنند كه مهاجرين با انتخابش موافق نباشند . و اين پرسش ديگرى ايجاد مىكند .\r\nشايد امكان آن بود كه اهل مدينه از بين خود كسى را انتخاب كنند و يا حتى على عليه السّلام را جلو بيندازند ، كه مهاجرين حاضر در جلسه [ ابو بكر و عمر 
  ] را نگران و آن دو را وادار كرد بدون پيشنهاد تشكيل يك شوراى وسيع و همه‌جانبه دست به عمل بزنند . اگر در اين باره به شرح مختصر عمر اعتماد كنيم معلوم مىشود كه ابو بكر در سخنرانىاش همه كوشش خود را به كار برد كه در اين مسأله اسم على عليه السّلام بميان نيايد . او حق قريش براى حكومت را بر اين ادعا قرار داد كه اعراب فقط از قريش اطاعت خواهند كرد نه بخاطر خويشاوندى آنها با محمد صلّى اللّه عليه و آله در روايت بعدى درباره وقايع سقيفه ، ابو بكر بر خلاف ادعاى قبلى خود مسأله حاكميّت قريش را در خويشاوندى با محمد صلّى اللّه عليه و آله مىداند . چنين احتجاجى به هر حال دعوتى است كه حقّى را براى بنى هاشم بعنوان نزديكترين خويشاوندان محمد صلّى اللّه عليه و آله ايجاد مىكند . و اين خطمشى است كه مجادله‌كنندگان شيعى دائما عليه نظريه اهل سنّت را كه خليفه بايد از قريش يعنى از اقوام پيغمبر صلّى اللّه عليه و آله باشد دنبال كرده‌اند .\r\nابو بكر هم احتمالا به همين خاطر از بحث درباره رابطه خويشاوندى پرهيز مىكرد . « 2 »\r\nآيا سه مهاجر [ ابو بكر ، عمر و ابو عبيده جرّاح 
  ] حاضر در سقيفه خود به خود يا مطابق يك برنامه حساب شده عمل كرده‌اند ؟ آيا آنها مخصوصا قبل از رحلت محمد صلّى اللّه عليه و آله در بين خود درباره جانشينى بحث كرده بودند و شايد هم به توافق رسيده بودند كه ابو بكر را\r\n\r\n\r\n","description":"","footnote":"\r\n[ قاهره 1285 - 1287 / 1869 - 1871 ، 
  ] ج 4 ، ص 40 به فضل بن عباس بن عتبه بن ابى لهب ( او كه تا آن زمان متولد هم نشده بود ) منسوب مىكند . من از استاد حسين مدرسى سپاسگزارم كه ايشان اين منابع را براى من فراهم نمودند . مطلب ابن حجر درباره عباس بن عتبه بن ابى لهب ( الاصابة ، 4 / 30 - 1 ) مبهم مىباشد كه اشعار نقل شده آيا منسوب به عباس بن عتبه يا فرزندش فضل مىباشد . براى نمونه‌هاى ديگر كه اشعار عباس بن عتبه به فرزندش فضل منسوب مىگردد . رك : همين كتاب ص 256 و 303 يادداشت 2 .\r\n( 1 ) ابن ابى الحديد ، شرح 6 / 21 نقل از الموفقيات زبير به كار . رك : زبير ، الموفقيات ، ص 581 .\r\n( 2 ) كايتانى اين را رد مىكند كه ابو بكر هرگز درباره حق قريش بحث نكرده است . او اعتقاد دارد كه ابو بكر نه براى خويشاوندىاش [ با رسول اكرم صلّى اللّه عليه و آله 
  ] بلكه براى اوصاف اخلاقىاش انتخاب شد . ( تاريخ اسلام 2 / 1 ، 540 ) لكن هيچ جاى ترديد نيست كه نظريه حق قريش براى خلافت از جانب ابو بكر عنوان شد .\r\n","page_name":" 60 ","page_number":76},
  {"content":"\r\n\r\nبعنوان انتخابى مناسب جلو بيندازند و فرضيه مثلث قدرت لامنس بر اين مطلب دلالت دارد . دلائل خوبى در رد اين فرضيه مىتواند ارائه شود . دليل صريح بر رد اين نظريه پافشارى فورى عمر بعد از رحلت محمد صلّى اللّه عليه و آله مىباشد كه او شديدا آن را انكار كرد و با صداى بلند مسلمانان حاضر را از قبول كردن شايعات كذب منافقين بر حذر داشت . بنابر نقل ابو هريره ، عمر تأكيد كرد كه محمد صلّى اللّه عليه و آله هم مانند موسى عليه السّلام به سوى خدا رفته و چهل روز بعد از فوت دوباره برخواهد گشت و تهديد كرد كه دست و پاى كسانى را قطع خواهد كرد كه ادعا كنند [ محمد صلّى اللّه عليه و آله 
  ] مرده است . « 1 » اگر توافق قبلى در كار بود بايد فرض كنيم كه اين عمل عمر حساب شده و با نقشه قبلى بود تا فرصتى براى خود حاصل كند لكن انكار فورى مواضع عمر از جانب ابو بكر نشان مىدهد كه اين‌طور نبوده است . بلكه عمر تا حدى در معذرت‌خواهى خود در روز بعد در بين مسلمانان كه براى بيعت عمومى تجمع كرده بودند مخلص بوده است و اعتقاد داشته پيغمبر صلّى اللّه عليه و آله تدبير امور ايشان مىكند و بعد از همه آنها مىميرد ( سيد بر أمرنا حتى يكون آخرنا ) . « 2 » بعدا در دوران خلافت خود به ابن عباس توضيح مىدهد كه او [ عمر 
  ] معنى آيه قرآنى ( سوره بقره ، آيه 143 ) را غلط فهميده بود آنجا كه مىگويد : « آرى چنين است كه شما را بهترين امتها گردانيديم تا بر مردمان گواه باشيد و پيامبر بر شما گواه باشد » و پنداشتم پيامبر در ميان امّت خويش مىماند تا شاهد آخرين اعمال آنان باشد و آن سخنان كه گفتم از روى اين پندار بود . « 3 » مسلما عمر به امكان رحلت محمد صلّى اللّه عليه و آله فكر كرده بود ؛ ليكن او بعنوان حامى تند و سرسخت اسلام اين فكر را از ذهن خود دور نگهداشته بود . عكس العمل او براى تكذيب رحلت پيغمبر صلّى اللّه عليه و آله يقينا خود جوش بوده و او به اين اعتقاد نداشت . « 4 » از اين رو\r\n\r\n\r\n","description":"","footnote":"\r\n( 1 ) طبرى ، ج 1 ، ص 1815 - 1816 .\r\n( 2 ) همان ، ص 1828 .\r\n( 3 ) - همان ، ص 1829 - 1830 ؛ بلاذرى ، انساب ، ج 1 ، ص 568 .\r\n( 4 ) ابن ابى الحديد ( شرح ، ج 2 ، ص 42 - 43 ) اظهار مىدارد اين باور كردنى نيست كه شخصى مانند عمر موفق نشد بداند كه پيغمبر صلّى اللّه عليه و آله رحلت كرده و اظهار مىدارد كه او به ابتكار خود كوشش نمود كه بخاطر احساس خطر شورش و هرج و مرج ، اين مسأله را پنهان نگهدارد تا از اين راه مردم را آرام كند . واضح است كه انگيزه عكس العمل عمر در مردم اين احساس خطر بود ، ليكن به اين معنى نيست كه او شخصا يقين حاصل كرده بود كه محمد صلّى اللّه عليه و آله رحلت نموده است . و اگر مسأله به اين قرار بود او اين را بعد هم پنهان نمىكرد و بعد اقرار مىكند كه او [ در اين مسأله 
  ] اشتباه كرده بود . واضح است كه اين اقرار صريح به وضعيت سياسى او\r\n","page_name":" 61 ","page_number":77},
  {"content":"\r\n\r\nعمر به ندرت به پيشامدهاى بعد از رحلت محمّد صلّى اللّه عليه و آله انديشيده بود و تصور نمىشود با طرح نقشه‌هايى براى جانشينى او موافقت كرده باشد .\r\nليكن قضيه ابو بكر كاملا متفاوت با اين مسأله است . گرچه او در موقع رحلت محمد صلّى اللّه عليه و آله انتظار آن را نداشت و اين از اقامت او در خانه خانوادگى خود در سنح « 1 » آشكار مىشود ، ليكن او هيچ شك و ترديدى نداشت ، كه محمد صلّى اللّه عليه و آله يك روزى رحلت خواهد كرد . او بعنوان تاجر و سياستمدارى كامل و حسابگر آرام مكه ، در مديريت و برنامه‌ريزى امور جامعه مسلمين هم بعنوان مشير با اعتماد پيغمبر صلّى اللّه عليه و آله از نزديك در كارها شركت داشت ، او با دقت پيشامدهاى رحلت [ محمد صلّى اللّه عليه و آله 
  ] را از پيش مطالعه كرده بود . او [ ابو بكر 
  ] بخاطر علاقه عميق به منافع مشترك جامعه‌اى كه محمد صلّى اللّه عليه و آله با نام اسلام تأسيس كرده بود خيلى مشتاق بود كه اين اقتدار خود را توسعه داده و آن را بر تمامى اعراب و حتى فراتر از آن هم بگستراند اگر بنا بود جامعه متفرق نشود ، پيغمبر صلّى اللّه عليه و آله بايد جانشين سياسى يعنى خليفه داشته باشد ليكن او بايد چه كسى باشد ؟ ابو بكر بدون ترديد قبل از رحلت پيامبر صلّى اللّه عليه و آله تصميم گرفته بود آن خليفه خود او باشد . او ، بدون نامزدى از جانب پيامبر صلّى اللّه عليه و آله [ درباره مسأله خلافت 
  ] تصميم داشت براى رسيدن به اين آرزو مخالفان قدرتمند خود را از ميان بردارد . واضح است كه از اهل بيت محمد صلّى اللّه عليه و آله كه در قرآن به آنان مرتبه‌اى بالاتر از ساير مسلمانان عطا شده بود بايد جلوگيرى شود تا ادعاى خود را پيش نيندازند .\r\nابتكار عمل انصار فرصتى بود كه ابو بكر طالب آن بود و او بود كه اين اشتباه عجولانه ( فلته ) را با پيشنهاد دو نامزد براى انتخاب شدن مطرح كرد و اين نمايشى بود تا خود او در معرض پيشنهاد قرار گيرد . او در پيشنهاد خود جدى نبود و اين واضح است با پيشنهاد دو شخص مورد نظر در جمع ، مردم را به مشاجره وادار كرد ابو بكر خوب مىدانست كه اين\r\n\r\n\r\n","description":"","footnote":"\r\nموقتا لطمه مىزد در حالى كه او ادعا نمود كه او بخاطر منافع جامعه چنين اقدامى نموده بود . مسلمانان بعدى ، كه احساسات شديد دينى درباره نزديك شدن ساعت موعود پايان اين دنيا كه با سخنان پيامبر صلّى اللّه عليه و آله دريافته بودند برايشان خيلى دشوار بود باور كنند عمر اين قدر ساده‌لوح باشد .\r\n( 1 ) خانه ابو بكر در سنح در بين خانه‌هاى بنى حارث خزرجى قرار داشت ( ابن شبّه ، تاريخ مدينه ، 243 ؛ لكر ، مسلمانان ، يهوديان و مشركان در مدينه صدر اسلام ( ليدن ، 1995 ) ، ص 6 .\r\nاو خانه‌اى متصل به مسجد النبى هم داشت كه در آن به مسجد باز مىشد . اگر او انتظار رحلت محمد صلّى اللّه عليه و آله را داشت مىتوانست در آن اقامت نمايد .\r\n","page_name":" 62 ","page_number":78},
  {"content":"\r\n\r\nهر دو شخص مورد نظر هيچ احتمال پيروزى ندارند ابو عبيده ، گرچه از صحابه گرامى اوليه بود ليكن آن برترى و استعداد را نداشت كه مورد توجه قرار گيرد . او در اين جلسه عمر عمدتا بعنوان دوست محمد صلّى اللّه عليه و آله حاضر بود . عمر گرچه از معاشران نزديك پيامبر صلّى اللّه عليه و آله و از افراد برجسته و مقتدر جامعه بود ليكن در همان لحظه اول با تكذيب كردن خبر رحلت محمد صلّى اللّه عليه و آله در بين مردم خود را بدنام كرده بود . ابو بكر يقين داشت عمر كه با محروم شدن از وجود پيامبر صلّى اللّه عليه و آله خرد شده و بعد از آن كه دو دفعه از جانب ابو بكر كنار گذاشته شده ، اين بار نيز در برابر او تسليم خواهد شد . بنابراين عمر تذكر او را پذيرفت و دست بيعت به ابو بكر داد . ابو بكر در پذيرش بيعت لحظه‌اى تأمل نكرد . زيرا او آنچه مىخواست بدست آورده بود .\r\nاشتباه عجولانه انصار براى انتخاب رهبر از بين خود در حقيقت موقعيت مناسبى براى ابو بكر بود . اين براى او فرصتى فراهم كرد كه خود را سخنگو و ادامه دهنده اتحاد در بين مسلمانان تحت يك رهبر واحد قرار دهد ، اتحادى كه از جانب انصار مورد تهديد قرار گرفته بود . همچنين از نظر او فرصت مهمى پيش آمد كه بيعت را براى خود مسلم سازد . قبل از آن‌كه درباره اشخاص مورد نظر براى خلافت بحث كلى صورت گيرد ، ابو بكر به خوبى آگاه بود كه شوراى آنهايى كه مستقيما در اين مسأله نقش داشتند ، قريش و انصار ، به نفع او نخواهد بود . اين مسلما باعث شكست او مىشد و يا على عليه السّلام كه خويشاوند نزديك محمد صلّى اللّه عليه و آله بود بعنوان بهترين انتخاب مطرح مىشد .\r\nاگر على بعنوان نامزد براى جانشينى مطرح مىشد اكثريّت مطلق انصار از او حمايت مىكردند چرا كه آنها او را مانند محمد صلّى اللّه عليه و آله و جزئى از او مىدانستند . در بين قريش اوضاع به اين روشنى نبود . ارزيابى بعدى عمر از اين مسأله بنا بر نقل ابن عباس ، كه قريش از اقتدار موروثى يك طايفه ، كه قبلا از جانب خدا به نبوّت مفتخر شده‌اند راضى نيستند تا حدى حائز اهميت است . يقينا تعدادى هم بودند كه از دورنماى حكومت انحصارى خاندان پيامبر صلّى اللّه عليه و آله راضى نبودند و آنها از ادعاى اوليه ابو بكر اغفال شده بودند كه قريش حق دسته‌جمعى براى حكومت دارد و او [ ابو بكر 
  ] بعنوان نماينده آنها عمل مىكند . بعد از مطرح شدن اين ادعا و كسب حمايت از چند نفر معدود لازم بود تائيد اكثريت قريش را به سود خود تغيير دهد . امّا در شوراى خلافت قبولاندن نفى مطلق\r\n\r\n","description":"","footnote":"","page_name":" 63 ","page_number":79},
  {"content":"\r\n\r\nحكومت موروثى و در نتيجه كنار گذاشتن خاندان محمد صلّى اللّه عليه و آله از حكومت كار چندان ساده‌اى نبود . اگر اسم على عليه السّلام مطرح مىشد ، عبد شمس يكى از دو طايفه قدرتمند قريش ، مطابق قوانين اخلاقى قبيله‌اى براى حفظ حيثيت خود از او [ على عليه السّلام 
  ] حمايت مىكردند - با وجود آنكه اختلافات بين بنى هاشم و بنى عبد شمس از اسلام هم قديم‌تر بود و اكثريت آنها [ بنى عبد شمس 
  ] تحت رهبرى ابو سفيان نقش تعيين كننده‌اى در مخالفت با محمد صلّى اللّه عليه و آله ايفا كرده بودند ؛ به هر حال اين دو طايفه روابط نزديك داشتند . تا زمانى كه بنى عبد شمس اميد معرفى كانديد از بين خود نداشتند براى ابو سفيان ، رئيس بنى عبد شمس خيلى شرم‌آور بود كه از على عليه السّلام حمايت نكند ، در حالى كه پيامبر صلّى اللّه عليه و آله با ابو سفيان و طايفه‌اش بعد از فتح مكه با كرم رفتار كرده بود .\r\nشواهد معتبرى در دست است كه ابو سفيان ، فورا بعد از انتخاب ابو بكر پيشنهاد حمايت خود براى مبارزه با اين تصميم به على عليه السّلام ارائه كرد . بعدا على عليه السّلام در نامه خود به معاويه از اين پيشنهاد پدر او ياد و تصريح كرد كه پيشنهاد ابو سفيان را از بيم پراكندگى امّت نپذيرفت ، زيرا مردم هنوز به دوره جاهليت نزديك بودند . « 1 » دانشمندان غربى اين روايت پيشنهاد حمايت ابو سفيان از على عليه السّلام عليه ابو بكر را هميشه مورد تأييد قرار مىدهند ليكن آنها اين كه [ على عليه السّلام 
  ] اين پيشنهاد ابو سفيان را بعنوان يك آشوبگر « * » رد كرد يك قصه جعلى عليه بنى اميه مىدانند « 2 » اگر اين روايات بازگوكننده جهت‌گيرى پدر بنيانگذار خاندان اموى باشد ، صرفنظر از اينكه او واقعا در مقابل عمل انجام شده ابو بكر چرا چنين كرد ، اين امر به خوبى نشان مىدهد كه ابو سفيان چه چيز را مناسب مىدانسته است . امتناع خالد بن سعيد بن عاص - از اصحاب برجسته و از اولين كسانى كه\r\n\r\n\r\n","description":"","footnote":"\r\n( 1 ) نصر بن مزاحم منقرى ، وقعة صفين ، به اهتمام عبد السلام محمد هارون ( قاهره - 1382 / 1962 ، ص 92 .\r\nبلاذرى ، انساب الاشراف ، به اهتمام محمد باقر محمودى ( بيروت 1974 ، ج 2 ، ص 281 . درباره موثق بودن اين نامه رك : همين كتاب ص 288 ، يادداشت 2 .\r\n* اين عبارت نامه على عليه السّلام به نقل بلاذرى ( انساب ج 2 ، ص 281 ) چنين است « فكنت الذي ابيت ذلك مخافة الفرقه بالقرب عهد الناس بالكفر و الجاهلية » و سخنى از آشوبگرى ابو سفيان در اين نامه نيست . البته كايتانى جمله را اين گونه ترجمه كرده است : « و من آن را نپذيرفتم چون ابو سفيان و پيروانش به دوره جاهليت نزديك بودند و از اين رو بيم پراكندگى در امت اسلامى بود . »\r\n( 2 ) تاريخ اسلام ، ج 20 ، بخش 1 ، ص 518 ، بحث كايتانى كه ابو سفيان نقش عمده در انتخاب ابو بكر داشت فاقد هرگونه اعتبارى مىباشد .\r\n","page_name":" 64 ","page_number":80},
  {"content":"\r\n\r\nاسلام را قبول كرده بودند - از بيعت با ابو بكر ، بعد از مراجعت از يمن به مدينه يك ماه بعد از خليفه شدن ابو بكر و اصرار او در حق بنى عبد مناف ( هاشم و عبد شمس ) بسيار قابل تأمل است . « 1 »\r\nو نقل شده كه خالد برادر ابان بن سعيد ، بخاطر همبستگى با بنى هاشم از بيعت با ابو بكر خوددارى كرد و ليكن وقتى كه آنها تصميم گرفتند با [ ابو بكر 
  ] بيعت كنند او هم همين كار را كرد . « 2 » حمايت مشترك انصار و عبد شمس از على عليه السّلام بدون شك طايفه‌ها و اشخاص غير متعهد را وادار مىكرد كه نامزدى او را تأييد كنند . طايفه قدرتمند ديگر قريش ، مخزوم ، يقينا مخالف حكومت موروثى بنى هاشم بودند ، ليكن براى آنها خيلى دشوار بود كه مخالفين را پشت سر يك نامزد مخالف متحد كنند .\r\nمنطق روشن جانشينى خانوادگى يقينا در شوراى عمومى خود به خود اثبات مىشد ، چرا كه اصل وراثت ، بنيادى طبيعى ، ساده و مسلّم را براى جانشينى قدرت فراهم مىكند . از اين رو اين اصل در سطح گسترده‌اى در تاريخ انسانى پذيرفته شده است .\r\nاستدلال عمومى مسلمانان سنّى و دانشمندان غربى كه على عليه السّلام بخاطر جوان و بىتجربه بودن نسبت به ساير صحابه مانند ابو بكر و عمر داوطلبى جدى نبوده كاملا خلاف واقع است . اين استدلال فقط زمانى معتبر تلقى مىشد كه در ابتدا به توافق مىرسيدند اصل جانشينى موروثى را حذف كنند . ليكن ابو بكر خوب مىدانست كه واقعا غير ممكن\r\n\r\n\r\n","description":"","footnote":"\r\n( 1 ) طبرى ، ج 1 ، ص 2079 - 80 ؛ لوسل ، « خالد بن سعيد » ، دائرة المعارف اسلام ، ( طبع دوم ) روات سنى على عليه السّلام را حامى و وفادار به ابو بكر معرفى مىكنند و براى خالد بن سعيد قابل درك نبود كه چگونه ابو بكر توانست بر او غالب شود . از او نقل قول شده است كه « اين امر خدا است و فرمان خدا فرمانى است بىهيچ زياده و نقصان » ( بلاذرى ، الانساب ، ج 1 ، ص 588 ) . اين هم آن وقتى بود كه على هنوز هم با ابو بكر بيعت نكرده بود . فرد مشهور ديگرى از عبد شمس كه از بيعت با ابو بكر خوددارى و از على عليه السّلام حمايت كرد ، ابو العاص بن ربيع بن عبد العزّى بن عبد شمس بود . او قبل از اسلام با بزرگترين دختر محمد صلّى اللّه عليه و آله بنام زينب ازدواج كرده بود ليكن پيش از قبول اسلام نخست در جنگ بدر توسط مسلمانان اسير مىشود و بعدا هم در مسافرت تجارتى به شام مجددا دستگير مىشود . هنگامى كه اسلام را قبول كرد محمد صلّى اللّه عليه و آله ، اجازه داد كه مجددا با زينب كه قبلا به مدينه آمده بود ازدواج كند . او على عليه السّلام را در مسافرت يمن همراهى كرد . بعد از رحلت فاطمه عليها السّلام ، او دختر خود امامه ، نوه محمد صلّى اللّه عليه و آله را به همسرى على عليه السّلام درآورد . رك : ابن حجر ، الاصابه ، ج 7 / ص 118 - 120 ، تاريخ اسلام ، 2 / 2 ، ص 1239 - 1240 .\r\n( 2 ) تاريخ اسلام ، ح 8 ، ص 345 .\r\n","page_name":" 65 ","page_number":81},
  {"content":"\r\n\r\nخواهد بود كه در شورا به چنين توافقى برسند .\r\nتصميم روشن ابو بكر براى جانشينى و جلوگيرى او از انتخاب على عليه السّلام توضيحات بيشترى مىطلبد . ابو بكر در آن وقت مرد مسنّى بود و احتمال هم نمىداد كه مدتى طولانى حكومت كند . او ظاهرا فرزندان يا اقوام نزديك و شايسته‌اى براى جانشينى خود نداشت . « 1 » آيا منطقىتر نبود كه او از جانشينى پسر عموى پيامبر صلّى اللّه عليه و آله و پدر نوه‌هاى پيامبر صلّى اللّه عليه و آله حمايت كند به اين اميد كه چون على عليه السّلام [ از نظر مدعيان خلافت 
  ] فاقد بصيرت سياسى بود در مشورت به ابو بكر تكيه كند مانند محمد صلّى اللّه عليه و آله كه در كارها با ابو بكر مشورت مىكرد . ليكن روابط ضعيف ، بدگمانى و عداوت بين اين دو شخص بروشنى مانع اين كار شد . موضع على عليه السّلام در ماجراى گردنبند مفقود شده عايشه و غيبت بدون اطلاع او از اردوگاه مسلمانان و پيشنهاد على عليه السّلام به محمد صلّى اللّه عليه و آله براى طلاق دادن عايشه و كوشش او براى گرفتن اقرار جرم از پيشخدمت عايشه ، باعث شد همسر گرامى پيامبر صلّى اللّه عليه و آله در طول زندگى خود عداوت [ على عليه السّلام 
  ] را در دل داشته باشد و او اين را پنهان هم نمىكرد . ابو بكر هم عداوتى مانند او [ عايشه 
  ] داشت ليكن او بعنوان يك سياستمدار مهذّب آن را در بين مردم ابراز نمىكرد . رسوائى عايشه نه تنها شأن خانوادگى او را تيره مىكرد بلكه احتمالا موقعيت ابو بكر را بعنوان دوست مورد اعتماد پيامبر صلّى اللّه عليه و آله تحت تأثير قرار مىداد . ابو بكر درست يا غلط تصوّر مىكرد كه على عليه السّلام بخاطر نفوذش ( ابو بكر ) بر\r\n\r\n\r\n","description":"","footnote":"\r\n( 1 ) هر دو فرزند جوان او بعد از هجرت همراه او به مدينه نيامدند . عبد الرحمن فرزند ارشد ابو بكر و برادر تنى عايشه در صف كفار مكه در جنگ بدر حضور داشت - او كمى قبل از فتح مكه اسلام را قبول كرد . امكان دارد كه او از ابو قحافه ، پدر ابو بكر ، پيروى مىكرد كه او هم بعد از فتح مكه اسلام آورد . روابط عبد الرحمن با پدرش تيره بود . او بعدا روابط حسنه‌اى با خواهرش عايشه داشت نقل شده كه عبد اللّه بن ابو بكر ، كه از مادر ديگرى بود براى پدر خود [ ابو بكر و دوستانش از محاصره‌شدگان در شعب ابى طالب نبودند رك : ابن ابى الحديد شرح ، ج 14 ، ص 64 - 65 
  ] و پيامبر صلّى اللّه عليه و آله در دوران پناهندگى در شعب ابو طالب قبل از هجرت آذوقه و اخبار فراهم مىكرده است . بعدا هم مخفيانه از مدينه بازديد مىكرد و اطلاعاتى درباره مردم مكه به دست مىآورد و عايشه او را پنهان مىكرد . اما به طور قطعى معلوم نيست كه او كى مسلمان گرديد . او در محاصره طايف كه همراه مسلمانان بود بر اثر اصابت تيرى شديدا مجروح شد . دو سال بعد در آغاز حكومت پدرش بخاطر همين جراحت از دنيا رفت . فرزند سوم ابو بكر محمد است كه از اسماء بنت عميس ، بيوه جعفر ، برادر على عليه السّلام ، مىباشد . او يك سال قبل از به قدرت رسيدن ابو بكر به دنيا آمد . اسماء بعد از مرگ ابو بكر ، با على عليه السّلام ازدواج نمود . محمد هم در خانه على عليه السّلام بزرگ شد و طرفدار جدّى پدرخوانده‌اش ( على عليه السّلام ) بود .\r\n","page_name":" 66 ","page_number":82},
  {"content":"\r\n\r\nمحمد صلّى اللّه عليه و آله نسبت به وى حسد مىورزد ، لذا كوشش مىكرد با متهم كردن عايشه ابو بكر را تضعيف كند . از آن پس ابو بكر او [ على عليه السّلام 
  ] را رقيب و دشمن خود مىدانست . او در اين كار كه على عليه السّلام خليفه شود براى خود و عايشه خيرى نمىديد . على عليه السّلام احتمالا براى مشورت در امور سياسى به عموى خود عباس تكيه مىكرد و مقام عايشه را هم كاهش مىداد . از اين لحاظ ابو بكر علاوه بر جاه‌طلبى شخصى دليل قاطعى داشت كه از جانشينى على عليه السّلام جلوگيرى كند ، سابقه مداخله على عليه السّلام در روابط زناشوئى پيامبر صلّى اللّه عليه و آله با هر انگيزه‌اى كه بود براى او خيلى گران تمام شد و ابو بكر با بهره‌گيرى از اشتباه عجولانه انصار ، توانست نقشه‌هاى خود را كه از زمان اين اتفاق تأسفبار آن را در سر مىپروراند عملى سازد . به رغم ادعاى عمر كه نظر همه مسلمانان به سوى ابو بكر متوجه بود وضع خليفه در وهله اول صرفنظر از مسأله ردّه قبائل مختلف ، خيلى متزلزل مىنمود . در مدينه عمر اين مسئوليت را به عهده داشت كه از تمامى ساكنان آنجا بيعت بگيرد . او در آغاز با كمك بنى اسلم بر كوچه‌ها مسلط شد و بعدا عبد الأشهل از قبيله اوس بر خلاف اكثريت خزرجيها خيلى زود از مدافعان نيرومند حكومت جديد شد . منابع ذكر مىكنند كه زور فقط در مقابل زبير از صحابه اعمال شد كه او همراه چند نفر ديگر از مهاجرين در خانه فاطمه عليها السّلام تجمع كرده بودند . عمر تهديد كرد كه همه از خانه [ فاطمه عليها السّلام 
  ] بيرون آيند و با ابو بكر بيعت كنند در غير اين صورت خانه را [ با اهلش 
  ] « * » به آتش خواهد كشيد . زبير با شمشير كشيده به طرف او آمد ، امّا بلغزيد و شمشير از دستش بيفتاد و مردان عمر برجستند و او را بگرفتند . « 1 » شواهدى موجود است كه خانه فاطمه عليها السّلام مورد تفتيش قرار گرفت . از على عليه السّلام بعدا نقل شده كه او مكرر اظهار مىداشت كه اگر چهل نفر همراه او بودند مقاومت مىكرد « 2 » . و اما اين كه زور تا چه حد در ديگر موارد اعمال شد نامعلوم\r\n\r\n\r\n","description":"","footnote":"\r\n* و الله لاحرقن عليكم .\r\n( 1 ) يا شمشير او ضبط گرديد . رك : طبرى ، ج 1 ، ص 1818 .\r\n( 2 ) منقرى ، وقعه صفين ، ص 163 . به نقل كتاب السقيفة ، ابو بكر جواهرى ، عمر ، على عليه السّلام را پيش ابو بكر برد . او از بيعت با ابو بكر خوددارى كرد و با او بحث كرد كه او [ على 
  ] براى خلافت شايسته‌تر از اوست . ابو عبيده كوشش كرد كه او را وادار كند كه فكر خود را عوض كند بر اين مبنى كه ابو بكر از او مسن‌تر و باتجربه‌تر مىباشد و او اگر بعد از ابو بكر زنده بماند حتما صلاحيت خليفه شدن بخاطر خويشاوندى نزديك به پيامبر صلّى اللّه عليه و آله و فضائل قبلى را دارد . على عليه السّلام اصرار نمود كه حكومت محمد صلّى اللّه عليه و آله نبايد از خانه او جدا گردد و او تا رحلت فاطمه با [ ابو بكر 
  ] بيعت نكرد . ( ابن ابى الحديد ، شرح ، ج 6 ، ص 11 - 12 ) .\r\n","page_name":" 67 ","page_number":83},
  {"content":"\r\n\r\nاست . به طور كلى آن تهديد احتمالا كافى بود كه مخالفين را وادار نمايد كه رضايت دهند .\r\nروايت‌هاى جداگانه‌اى نقل شده درباره اعمال زور عليه على عليه السّلام و بنى هاشم « 1 » كه مطابق نقل زهرى آنها به اتفاق آراء به مدت شش ماه « 2 » با بيعت [ با ابو بكر 
  ] مخالفت مىكردند . اما احتمالا اين روايات مورد اتفاق همه نيست . ابو بكر بدون ترديد تا بدان حدّ هوشيار بود كه عمر را از اعمال زور عليه آنها [ بنى هاشم 
  ] بازدارد ؛ و او خوب مىدانست كه استفاده از زور حس همبستگى بين اكثريت عبد مناف را حتما تحريك خواهد كرد در حالى كه او خشنودى آنها [ عبد مناف 
  ] را مىخواست . سياست او [ ابو بكر 
  ] تا حد ممكن اين بود كه بنى هاشم را منزوى كند . اين سخن عايشه ، كه شخصيتهاى برجسته سخن گفتن با على عليه السّلام را ترك كردند تا وقتى كه او به اشتباه خود اقرار و تعهد كرد كه با ابو بكر بيعت كند قابل ملاحظه مىباشد . بنى هاشم خود را در وضعى ديدند كه يادآورى خاطره تحريم كفّار مكه براى فشار عليه آنها بود تا حمايت خود را از محمد صلّى اللّه عليه و آله پس بگيرند .\r\nليكن اين بار مسلمانان بودند كه بر آنها فشار مىآوردند كه حمايت على عليه السّلام را ترك كنند و او [ على عليه السّلام 
  ] بر خلاف محمد صلّى اللّه عليه و آله ادعاى خود را بعد از رحلت فاطمه عليها السّلام پس گرفت و تسليم شد .\r\nليكن براى ابو بكر به دست آوردن بيعت قريشيان مكه خيلى حساس بود . در حالى كه او به وفادارى انصار اطمينانى نداشت و بسيارى از قبايل از او دورى جسته بودند فقط قبائل عرب ، مكه ، شهر سابق دشمنان كه دو سال قبل در برابر محمد صلّى اللّه عليه و آله تسليم شده بود ، مىتوانستند منافع مشترك اسلامى را نجات بخشند . در مكه ابو بكر به زور يا تهديد متوسل نشد . فقط كاردانى سياسى او اهميت داشت . اهل مكه بعد از تسليم شدن در برابر حكومت اسلامى [ محمد صلّى اللّه عليه و آله 
  ] وضع بسيار خوبى داشتند . محمد صلّى اللّه عليه و آله با آنها با كرم و سخاوت رفتار كرد و به تعدادى از افراد برجسته از بين آنها كه مخالفين قدرتمند او بودند مناصب مهم و پرسود مانند فرماندهى نظامى ، فرماندارى و مأموريت گردآورى زكات\r\n\r\n\r\n","description":"","footnote":"\r\n( 1 ) رك : طبرى ، ج 1 ، ص 1819 - 1820 ، كه مىگويد : عمر سوى على عليه السّلام و زبير رفت و گفت : « يا به دلخواه بيعت كنيد و يا نابدلخواه بيعت مىكنيد . »\r\n( 2 ) همان ، 1825 .\r\n","page_name":" 68 ","page_number":84},
  {"content":"\r\n\r\nعطا كرده بود . بدين سبب اهل مكه دليلى نداشتند كه اصل ادامه حكومت اسلامى را مورد سؤال قرار دهند يا وضع حكومت آزاد قبلى خود را تمنّا كنند . « 1 » ليكن ابو بكر مىخواست بيشتر از آنچه محمد صلّى اللّه عليه و آله به آنها داده بود بدهد . از اين پس مبناى حكومت اسلامى حاكميت قريش بر تمامى اعراب بود . حق حكومت كردن به اسم اسلام ، از اين ادعا حاصل شده بود ، كه اعراب فرمانبردار ديگران نخواهند شد . ابو بكر هم حق فطرى آنان [ قريش 
  ] را با عقيم گذاردن جاه‌طلبى انصار محافظت كرد . انصار ، كه محمد صلّى اللّه عليه و آله توانست با حمايت آنها [ قريش 
  ] را وادار به تسليم كند ، اكنون به جاى خود خواهند نشست و مانند ساير اعراب تابع قريش خواهند شد . بدون آنكه قبيله يا طايفه‌اى باشد كه قريش از آن طريق طالب حكومت موروثى شوند . ابو بكر در حقيقت نماينده آنها ، يعنى خليفهء قريش بود .\r\nتكيه شديد ابو بكر بر اشراف قديم مكه براى رهبرى لشكرهاى مسلمانان در سركوبى ردّه و آغاز فتوحات خارج از عربستان را شوفانى « 2 » و دنر « 3 » بدرستى بررسى كرده‌اند . بخصوص كه دو طايفه قدرتمند قريشى مخزوم و عبد شمس بيش از همه برترى يافتند . در بين فرماندهان نظامى ابو بكر در جنگهاى ردّه ، عكرمه بن ابو جهل از مخزوم و يزيد بن ابو سفيان از اميه ، فرزندان دو تن از رهبران سابق مكه كه مخالف محمد صلّى اللّه عليه و آله\r\n\r\n\r\n","description":"","footnote":"\r\n( 1 ) درباره وقايع آن زمان در مكه اطلاعات زيادى در دست نيست . مطابق خبر مصعب بن زبير ، اهل مكه ، وقتى از رحلت محمد صلّى اللّه عليه و آله باخبر شدند تحريك شده و آماده بودند كه از اسلام برگردند . آن وقت سهيل بن عمرو از بنى عامر بپاخاست و سخنانى مانند سخنان ابو بكر ايراد كرد به طورى كه گمان مىرفت او آن سخنان را از ابو بكر در مدينه شنيده است . مردم آرام شدند و راهنمائى او را پذيرفتند . والى آنها در آن وقت مطابق خبر زبيرى عتاب بن اسيد از عبد شمس بود ( زبيرى ، نسب ، 418 ) . سهيل بن عمر ، خطيبى معروف بود و تا فتح مكه از سرسخت‌ترين دشمنان محمد صلّى اللّه عليه و آله به شمار مىرفت . شايد او اهل مكه را متقاعد كرد كه بعد از رحلت محمد صلّى اللّه عليه و آله حكومت بر اعراب به اسم اسلام نصيب قريش خواهد شد ، همان‌طور كه ابو بكر مسلمانان مدينه را ترغيب كرده بود . سهيل و خانواده او در فتح شام شركت داشتند و در آنجا به همراه پسرانش كشته شد . بايد دانست كه بنى عامر از قريش حاميان ديرينه و نزديك عبد شمس و مخالف هاشم بودند . رك : كيستر ، « . . . الّا بحقّه ، تحقيقى در مورد يك حديث قديمى » در مطالعات اورشليم در زمينه زبان عربى و اسلام ، 5 ( 1984 م ) ، 33 - 52 در ص 34 - 35 .\r\nكيستر روايتى را نقل مىكند كه سهيل از اهل مكه خواست زكات را به والى خود پرداخت كنند و به آنها وعده داده بود در صورتى كه حكومت ابو بكر متلاشى شود پرداخت زكات از طرف آنها را جبران خواهد كرد .\r\n( 2 ) شوفانى ، ردّه و فتوحات اسلامى در عربستان ، ص 58 - 64 .\r\n( 3 ) دنر ، فتوحات صدر اسلام ، ص 86 - 88 .\r\n","page_name":" 69 ","page_number":85},
  {"content":"\r\n\r\nبودند ديده مىشوند . از مخزوم خالد بن وليد و مهاجر بن ابى اميه ، از عبد شمس خالد بن اسيد بن ابى العيص ، خالد بن سعيد بن العاص و از هم‌پيمانان علاء بن حضرمى نيز حضور داشتند . اكثر اين رهبران اهل مكه قبلا هم از جانب محمد صلّى اللّه عليه و آله براى وظايف مختلف به كار گرفته شده بودند . مع ذلك موقعيت مقتدرانه آنها [ مخزوم و عبد شمس 
  ] در خلافت ابو بكر با حذف كامل انصار از رهبرى و كاهش زياد نقش مهاجرين اوليه كاملا برجسته مىشود . لذا در بين فرماندهان نظامى مسلمانان در جنگهاى ردّه فقط يك صحابى اوليه محمد صلّى اللّه عليه و آله ، شرحبيل بن حسنه ، هم پيمان بنى زهره از قريشيان جنوب عربستان و از نژاد كنده حضور دارد .\r\nبعدا وقتى ابو بكر نقشه فتح شام را طراحى مىكرد ، خالد بن سعيد بن العاص را بعنوان فرمانده اول تعيين كرد ؛ او كسى بود كه براى مدتى از بيعت با ابو بكر خوددارى كرده بود بنابراين دليل اين انتخاب يقينا صحابى بودن اوليه‌اش نبوده ، بلكه به خاطر اين بوده كه او از بنى اميه بود . وقتى به سبب شكايت شديد عمر ، او كنار گذاشته شد ، ابو بكر به جاى او يزيد بن ابو سفيان از بنى اميه را تعيين كرد . واضح است كه خليفه قصد داشت در فتح شام به عبد شمس جايزه دهد . معروف است كه قبل از اسلام ، ابو سفيان در نزديكى دمشق صاحب زمين بود . « 1 » در نظر ابو بكر خشنود كردن طايفه قدرتمند مكه خيلى مهمتر از جسارت خالد بن سعيد بود . از طرف ديگر ابو عبيده بن جراح ، كسى كه بعنوان يكى از دو صحابه برجسته در جلسه سقيفه از ابو بكر حمايت كرده بود و انتظار مىرفت نقشى تعيين‌كننده داشته باشد ، سهم اندكى در اين كار داشت . او در بين رهبران سه لشكر اوليه كه اعزام شدند بوضوح ديده نمىشود و حتى در بعضى روايت‌ها اسم او قبل از آغاز خلافت عمر هم برده نشده است . « 2 » امكان دارد كه او بعدا همراه سربازان پشتيبانى براى كمك به سپاه مهاجم اعزام شده باشد . « 3 » عمر بعدا او را به فرماندهى كل سپاه در شام منصوب كرد . در ابتدا با اعزام خالد بن وليد براى حمله به عراق ، ابو بكر در نظر داشت كه در فتح آن كشور بنى مخزوم هم سهمى داشته باشند .\r\n\r\n\r\n","description":"","footnote":"\r\n( 1 ) بلاذرى ، فتوح البلدان ، به اهتمام دو خويه ، ( ليدن ، 1866 م ) ، 129 ؛ دنر ، فتوحات صدر اسلام ، ص 96 .\r\n( 2 ) شوفانى ، ردّه ، ص 140 - 143 ؛ دنر ، فتوحات ، ص 114 - 115 .\r\n( 3 ) دوخويه ، يادداشتهايى در مورد فتح سوريه ( ليدن ، 1900 ) ، 25 .\r\n","page_name":" 70 ","page_number":86},
  {"content":"\r\n\r\nبا قرار گرفتن اكثر لشكرهاى مسلمانان تحت فرماندهى اعضاى اشرافيّت قديم مكه ، مدينه در مقابل دشمنان جديد اسلام مخصوصا در جنگهاى ردّه كاملا بىدفاع مانده بود . اگر رهبران قريش قصد توطئه داشتند مىتوانستند با يك ضربت ابو بكر را از خلافت ساقط كنند . انگيزه و تصميم قاطع ابو بكر در رد تقاضاهاى عمر براى عزل يا حد اقل سرزنش خالد بن وليد براى اعمال ضد اسلامىاش ، فقط بخاطر اوصاف برتر او بعنوان يك فرمانده نظامى نبود ، بلكه ابو بكر اعتماد داشت كه رهبران مكه با او هميشه همكارى خواهند كرد چرا كه او احساس مىكرد آنها از همه بيشتر از خلافت قريشى كه به نام اسلام باشد سود خواهند برد .\r\nابو بكر اعلام كرد كه در تمام زمينه‌ها از سياستها و اعمال محمد صلّى اللّه عليه و آله پيروى خواهد كرد . به همين خاطر او لقب خليفه رسول اللّه را اختيار كرد . « 1 » او بخاطر پيروى از خواسته‌هاى پيامبر صلّى اللّه عليه و آله ، فورا دستور ادامه لشكركشى برنامه‌ريزى شده به سوى سرحد شام را صادر كرد ، هر چند نبودن يك سپاه قدرتمند قبل از استحكام و استقرار نظام خلافت ، حكومت را در معرض خطر قرار مىداد . ابو بكر اصرار داشت كه اسامة بن زيد ، فرزند بنده آزاد شده محمد صلّى اللّه عليه و آله ، هر چند انتخاب او بخاطر جوانى و عدم تجربه كافى مورد تأييد همه نبود ، همچنان فرمانده باقى باشد . اسامه با جدا شدن از صف بنى هاشم ظاهرا به خليفه اعلام وفادارى كرده بود . ابو بكر هم از موضع او در آن وقت تجليل كرده بود .\r\nهمچنين ابو بكر تقاضاى فورى خود را كه تمامى قبائل عرب كه از محمد پيروى مىكردند بايد زكات را به او پرداخت كنند يك وظيفه بعنوان جانشين محمد صلّى اللّه عليه و آله توجيه كرد . واجب شدن پرداخت ساليانه زكات به جاى دادن فقط خيرات اختيارى ظاهرا در سال 9 وارد شده بود . « 2 » ابن سعد فهرست اسامى نخستين عاملان زكات را كه از جانب\r\n\r\n\r\n","description":"","footnote":"\r\n( 1 ) در اين باره مىتوان به منابع مسلمانان اعتماد كرد . ابو بكر مىخواست كه او به اسم كسى كه مانند پيامبر عمل مىكند معرفى شود . فرضيه كرون و هندز ، خليفه اللّه : قدرت دينى در سده‌هاى نخستين اسلام ، ( كمبريج ، 1986 ) ، ص 19 - 22 ، كه رتبه خليفه از آغاز خليفة اللّه بوده ليكن آنها اوضاع تاريخى و حالات مختلف را در نظر ندارند كه عثمان را ترغيب نمود كه لقب خليفة اللّه را اختيار نمايد .\r\n( 2 ) براى شرح آن رك : شوفانى - ردّه ، ص 44 - 47 ، فرضيه شوفانى كه نخستين عاملين زكات قبل از آغاز 10 هجرى اعزام نشده بودند و آنها هم قبل از رحلت محمد صلّى اللّه عليه و آله به مدينه برنگشتند غير قابل قبول مىباشد .\r\n","page_name":" 71 ","page_number":87},
  {"content":"\r\n\r\nمحمد صلّى اللّه عليه و آله در محرم سال 9 هجرى به ميان چند قبيله در حجاز و شمال و شرق اعزام شده بودند آورده است ، از اين نكته برداشت مىشود كه در ابتدا فقط از چند قبيله مورد اعتماد درخواست زكات شده بود .\r\nتعدادى از عاملان زكات از همان قبيله‌اى بودند كه به آنجا اعزام شده بودند ، و اين هم واضح نيست كه ميزان زكات در چه حدّى تعيين شده بود . « 1 » در ايام حج اواخر سال نهم هجرت سورهء برائت نازل شد كه در آن آمده بود كه از اين به بعد از بت‌پرستان حمايت نخواهد شد و مسلمانان به آنها حمله خواهند كرد تا وقتى كه آنها توبه كنند . البتّه كسانى كه با پيامبر پيمان عدم تعرض بسته بودند و در طول مدت به پيمان خود وفادار ماندند از آن استثنا بودند . و تا انقضاى وقت به اين پيمانها عمل خواهد شد . فشار بر اعراب براى تسليم شدن در برابر اسلام افزايش يافت ، ليكن استثنا كردن هم‌پيمانان نشان مىدهد كه محمد صلّى اللّه عليه و آله هنوز آماده نبود كه اسلام را بر تمامى آنها تحميل كند .\r\nاحتمالا اجراى حكم زكات هم از جانب محمد صلّى اللّه عليه و آله در آخرين سال حيات خود با احتياط و بصيرت عملى شد . خبرى هم در دست نيست كه عليه بعضى از قبائل كه زكات پرداخت نكردند [ از جانب پيامبر 
  ] اعمال زور شده باشد .\r\nاهميت پرداخت زكات براى قبائل عرب بدون ترديد غير از ديگر واجباتى بود كه از جانب اسلام قبلا اعمال مىشد . بر خلاف اداى فريضه نماز ، روزه ، شركت دسته‌جمعى در جهاد و دادن داوطلبانه خيرات كه در ايام نخستين قرآن و محمد صلّى اللّه عليه و آله آن را خواسته بودند ، زكات بالقوه به معناى تسليم شدن قبيله‌اى بود و پذيرفتن عامل زكات با اختيارات بازرسى و اظهار درباره املاك شخصى و نيز واليان با اختيار تنبيه كردن اتباع متمرد ، پذيرفتن سلطه يك والى يا حكومت چيزى بود كه قبائل هميشه با آن شديدا مخالفت مىكردند . ترس از پذيرفتن سلطه حكومت بدون ترديد در گسترش جنبشهاى عليه اسلام در سال آخر زندگى محمد صلّى اللّه عليه و آله نقش داشته است .\r\nمحمد صلّى اللّه عليه و آله در آغاز ماه محرّم سال يازدهم هجرى ، دو ماه قبل از رحلت خود مجددا عاملان زكات سال جديد را به قبائل اعزام كرد . قبائلى كه در اين روايت نامشان آمده\r\n\r\n\r\n","description":"","footnote":"\r\n( 1 ) شواهدى موجود است كه جزئيات نرخ زكات كه از جانب شريعت اسلام تصريح شده ، قبل از ابو بكر اعلام نشده بود . رك : شناخت « زكات » ، دائرة المعارف اسلام .\r\n","page_name":" 72 ","page_number":88},
  {"content":"\r\n\r\nاست تقريبا همان قبائل سال نهم هجرى بودند كه نسبتا به مكه و مدينه نزديك بودند . « 1 »\r\nدر مناطق دور از مركز ، واليان مسلمان ضامن وصول زكات هم بودند و احتمالا زكات را ناهمگون و اختيارى مىگرفتند . « 2 » انزجار پنهانى از اداى اين ماليات بعد از رحلت پيامبر ظاهر شد ، زيرا بسيارى از قبايل مورد اعتماد جانشينى ابو بكر را پذيرفتند ، امّا از پرداخت زكات امتناع كردند . ابو بكر با وجود موقعيت متزلزل خويش بلافاصله در اين رابطه موضع سرسختى اختيار كرد . عمر ، ابو عبيده و سالم مولاى ابو حذيفه ، از او تقاضا كردند كه زكات آن سال را لغو كند و با قبائل وفادار به اسلام با مدارا رفتار شود تا از حمايت آنان براى مبارزه با كسانى كه اسلام را ترك كرده‌اند برخوردار شود . « 3 » ابو بكر هر گونه مصالحه درباره زكات را رد كرد و آن را ميزان وفادارى قبائل به اسلام قرار داد . او حتى پا را از حدى كه محمد صلّى اللّه عليه و آله تعيين كرده بود فراتر گذاشت و تأكيد كرد كسانى كه زكات را پرداخت نكنند بايد آنان را مرتد شمرد و مانند كسانى كه از دين برگشته‌اند يا هرگز دين را نپذيرفته‌اند با آنان جنگيد . رفتار ابو بكر در اين سخن كه در منابع به او منسوب شده است به خوبى خلاصه مىگردد « حتى آنها كه از دادن يك بند ريسمان كه به پيامبر پرداخت مىكردند خوددارى كنند ، من براى گرفتن آن با آنها جنگ خواهم كرد » .\r\nبراى فقيهان مسلمان بعدى تبيين و توجيه رفتار ابو بكر بسيار دشوار بود . از عمر نقل شده كه او حق خليفه براى جنگ كردن با قبائل را زير سؤال برد . چرا كه پيامبر فرموده است : « من مأمور شدم تا وقتى مردم لا إله الا الله را نگفته‌اند با آنها بجنگم . و چون اين را گفتند خود و اموالشان در امان هستند . » « 4 » بعضىها فكر كردند كه ابو بكر مطابق حديثى عمل كرده است كه در آن محمد صلّى اللّه عليه و آله به عامل زكات خود كه از جانب يك باديه‌نشين دست خالى برگشته بود فرمود « نزد او برگرد ؛ اگر او به تو زكات پرداخت نكرد سر او را\r\n\r\n\r\n","description":"","footnote":"\r\n( 1 ) تاريخ اسلام ، ج 2 ، بخش 1 ، ص 575 - 676 .\r\n( 2 ) براى فهرست واليان در زمان رحلت محمد صلّى اللّه عليه و آله به نقل سيف بن عمر رك : همان ، ص 569 - 570 ، براى نجران يك عامل جداگانه براى دريافت زكات معرفى شده است . زكات در اين مناطق دور از مركز بجاى اينكه به مدينه ارسال شود شايد در همان محل مصرف مىگرديد .\r\n( 3 ) همان ، ص 572 - 573 .\r\n( 4 ) شوفانى ، ردّه ، ص 102 . براى مطالعه تفصيلى درباره اختلاف نظر رفتار ابو بكر در اين رابطه رك : كيستر . « . . .\r\nالّا بحقّه »\r\n","page_name":" 73 ","page_number":89},
  {"content":"\r\n\r\nجدا كن . » « 1 » ديگران بحث مىكردند كه صحابه كسانى را كه زكات پرداخت نمىكردند فقط به كنايه مرتد مىگفتند . در حقيقت آنها مسلمانان ياغى بودند كه بايد با آنها جنگيد .\r\nولى فقيهان بعدى مانند شافعى شايد آماده بودند كه مسلمانان آرام و صلح‌جويى را كه يكى از واجبات دينى را ترك مىكردند ياغى بشمرند و ريختن خون او را شرعا مباح بدانند . اين نظريه طغيان در حقيقت هيچ مبنايى در قرآن و سيره پيامبر ندارد . « 2 » و فقط پديده‌اى خلافتى بود كه از ذهن ابو بكر تراوش كرده بود . گرچه تأثير نفوذ محمد صلّى اللّه عليه و آله بر زندگانى مسلمانان دائما رو به افزايش بود ، ليكن فقط به نفوذ اخلاقى محدود بود . قرآن بارها تذكر داده بود كه از خدا و رسول و اولو الامر ( فرمانروايان ) اطاعت كنند و متمردان را به مجازات الهى تهديد مىكرد . مسأله مسلمانان اسمى و غير صميمى كه با فرمان و دستور او مخالفت مىكردند براى محمد صلّى اللّه عليه و آله مسأله بسيار مشكلى بود و تعدادى از شكايتهاى قرآنى درباره منافقين اين امر را مشخص مىكند . ولى قرآن اجازه نداده كه خون آنها ريخته شود و جسمشان تحت فشار قرار گيرد . مطابق معيار قرآنى ، ابو بكر مىتوانست قبائلى را كه از پرداخت زكات امتناع مىكردند مانند منافقين تنبيه كند . ليكن او حق نداشت با آنها بعنوان مرتد يا ياغى جنگ كند .\r\nبنابراين ابو بكر به بهانه وظيفه‌اش در مقام خلافت تغييرات اصلى در خطمشى اسلام بوجود آورد . اهتمام و تصريح ابو بكر كه خليفه حتما بايد از قريش باشد زيرا اعراب غير از قريش تسليم ديگران نخواهند شد ، اكنون كاملا روشن مىگردد . خليفه نمىبايست بيشتر رهبر دينى امّت و جامعه اسلامى بوده باشد ، آن گونه كه محمد صلّى اللّه عليه و آله بود ، بلكه بايد حاكم مطلق تمامى اعراب بوده باشد كه آنها به نام اسلام از خليفه اطاعت كنند . به همين دليل مسلمانان صلح‌جو كه به خليفه زكات پرداخت نمىكردند ، مرتدان واقعى و ديگر اعراب كه هنوز اسلام نياورده بودند همه آنها در زمرهء مرتدّان قرار گرفتند و مىبايست با آنها جنگيد تا همه آنها در برابر اسلام و حكومت خليفهء قريشى تسليم شوند .\r\n\r\n\r\n","description":"","footnote":"\r\n( 1 ) تاريخ اسلام ، ج 2 بخش 1 ، ص 572 .\r\n( 2 ) دليل قرآنى براى رفتار با مسلمانان ياغى در متن آيه 9 سوره حجرات موجود است . « و اگر دو گروه از مؤمنان با يكديگر به جنگ برخاستند ، ميانشان آشتى افكنيد . و اگر يك گروه بر ديگرى تعدى كرد ، با آن كه تعدى كرده است بجنگيد تا به فرمان خدا بازگردد . پس از بازگشت ، ميانشان صلحى عادلانه برقرار كنيد و عدالت ورزيد كه خدا عادلان را دوست دارد . » و روشن است كه اين آيه بر قبايل « ياغى » اطلاق نمىشود .\r\n","page_name":" 74 ","page_number":90},
  {"content":"\r\n\r\nدر بين القاب رسمى خلفاى بعدى لقب أمير المؤمنين ترجيح داده مىشد و عموما مورد استفاده قرار مىگرفت . « 1 » مطابق روايات تاريخى عمر اولين كسى بود كه اين لقب را براى خود اختيار كرد . اين عنوان خلافتى را كه ابو بكر ، تأسيس كرد به خوبى تبيين مىكند .\r\nخليفه در درجه اول حاكم مؤمنين بود . قريش طبقه حاكمى براى او و يارانش فراهم كرد و قبائل ديگر اعراب مىبايست تحت تسلط او قرار مىگرفتند . ابو بكر هم با ارادهء تسليم نشدنى خود مقهور ساختن آنها [ قبائل اعراب 
  ] را آغاز كرد .\r\nاصحاب اوليه از جمله حتى عمر ، شخصى كه عميقا متعهد بود كه با زور اقتدار اسلام را توسعه دهد در ابتدا شك و ترديدهايى داشتند ، مخصوصا درباره تجاوز علنى عليه همكيشان مسلمان خود . آيا قرآن مسلمانان را نصيحت نكرده بود كه آنها برادر يكديگرند و بايد كوشش كنند كه اختلاف بين خود را با مصالحه و مدارا حل نمايند ؟\r\nابو بكر بار ديگر بر حمايت قريش تكيه مىكرد آنها نيز مسلما منافع خود را در سركوبى اعراب مىديدند . و قريش براى بدست آوردن امنيت كاروانهاى تجارتى خود از دير زمان بر پيمانهاى خود بار ديگر قبائل عرب تكيه كرده بودند . ولى چنين پيمانهايى با قبائل خود مختار اصولا ناپايدار و غالبا به مفهوم شركت در منافع مادى بود و دشمنى ديگر قبائل را به همراه مىداشت . پيشنهاد سلطه بر تمامى اعراب از جانب خليفه روابط امن تجارى و منافع جديد و همچنين فرماندهى لشكريان مسلمان و حكومت بر سرزمينهاى تحت سلطه را براى آنها به ارمغان مىآورد . قريش به همين خاطر جنگ عليه مرتدان را با جديت تمام دنبال كردند . روحيه آنان را مىتوان از قتل بىرحمانه مالك بن نويره و مردم ديگرى از بنى يربوع ، آن هم بعد از تسليم شدن و اقرار آنها به اسلام و همچنين همبستر شدن خالد بن وليد با همسر مالك بن نويره در همان شب كشتن مالك به خوبى دريافت .\r\nدر اوائل همان سال مالك بن نويره از جانب محمد صلّى اللّه عليه و آله مأمور شده بود از قبيله خود زكات جمع‌آورى كند . وقتى كه او خبر رحلت پيامبر را دريافت كرد شترهايى را كه از اعضاى قبيله خود بعنوان زكات گرفته بود به صاحبان آنها بازپس داد يا مطابق روايتى ديگر تمامى شترهايى را كه از قبائل مختلف بعنوان زكات گرفته بود با حمله به آنها همه را متفرق كرد . مطابق هر دو روايت اصلى ابو بكر از رد كردن خود بعنوان جانشين مشروع\r\n\r\n\r\n","description":"","footnote":"\r\n( 1 ) كرون و هندز ، خليفة اللّه ، ص 11 .\r\n","page_name":" 75 ","page_number":91},
  {"content":"\r\n\r\nمحمد صلّى اللّه عليه و آله از جانب مالك بن نويره سخت خشمگين شده و به خالد بن وليد دستور داده بود هر جا مالك بن نويره را پيدا كند او را به قتل برساند . « 1 »\r\nپيروى دقيق از اعمال ، سنّت پيامبر صلّى اللّه عليه و آله در تمام زمينه‌ها براى ابو بكر خيلى دشوار بود مخصوصا رفتار با اقوام پيشين خود يعنى بنى هاشم . روشن بود كه تأسيس نظام خلافت بر مبنايى استوار با اداى حق ويژه اهل بيت محمد صلّى اللّه عليه و آله كاملا در تضاد بود ، چرا كه [ خليفه 
  ] مىبايست مطابق احكام قرآنى ارث ، خمس و فىء را به كسانى پرداخت كند كه از سوى قرآن به عنوان اهل بيت مطرح شده بودند . راه حل ابو بكر در اين باره هم افراطى بود و هم اختراعى مطابق روايتى از عايشه وقتى فاطمه عليها السّلام و عباس ميراث پيامبر را از او طلب كردند و زمين فدك محمد صلّى اللّه عليه و آله و سهم وى را از زمين خيبر خواستند ، ابو بكر به آنها گفت :\r\n« از پيامبر خدا شنيدم كه گفت : ما ارث نمىگذاريم و هر چه از ما بماند صدقه است ، خاندان محمد صلّى اللّه عليه و آله فقط از اين مال مىخورند . و من كارى را كه پيامبر مىكرد تغيير نمىدهم . » « 2 »\r\nابو بكر با اين پاسخ مسأله اهل بيت را با ترفندى بدون اينكه آبروى خود را ببرد ، حل كرد . مطابق اين پاسخ ، محمد صلّى اللّه عليه و آله نه تنها اهل بيت خود را از ارث محروم كرده بود بلكه تأييد كرده بود كه آنها در صورت نياز مىتوانند از صدقات استفاده كنند در صورتى كه خود پيامبر در حيات خود استفاده از صدقات را براى اهل بيت خود براى پاكى و طهارت آنان اكيدا حرام كرده بود . در نظر ابو بكر اهل بيت مانند ساير مسلمانان سهم خود را از صدقات مىگرفتند و روا نبود كه آنها سهم قرآنى خمس و فىء خود را بدست آورند .\r\nابو بكر ادعا داشت كه اين مسائل را پيامبر محرمانه به او گوشزد كرده بود بدون اينكه كسى از آن اطلاع داشته باشد . او [ ابو بكر 
  ] از اين راه مىخواست اثبات كند كه او جانشين\r\n\r\n\r\n","description":"","footnote":"\r\n( 1 ) رك : لاندو - تاسيرون ، مالك بن نويره دايرة المعارف اسلام ، ( طبع دوم ) روايت نويسنده دروغ‌پرداز سيف بن عمر كه بنا بر نقل او مالك بن نويره از پيامبر دروغين ، سجاح ، حمايت كرده بود قابل اعتماد نمىباشد ، در حالى كه كايتانى آن را پذيرفته است ( تاريخ اسلام ج 2 ، بخش 1 ، ص 654 ) ، عمر و ديگران هم مشكل مىتوانستند عليه رفتار خالد درباره شخصى كه واقعا مرتد گشته شده بود اعتراض نمايند .\r\n( 2 ) طبرى ، ج 1 ، ص 1825 ؛ ابن شبه ، تاريخ مدينه ، ص 196 - 197 روايتى كه ابن لهيعه نقل كرده كه در آن ادعا شده كه ابو بكر نخلستان اعواف كه جزو ملك پيامبر در مدينه بود به فاطمه عليها السّلام بخشيد كاملا نامعتبر است .\r\n( ابن شبه ، تاريخ مدينه ، ص 211 ) .\r\n","page_name":" 76 ","page_number":92},
  {"content":"\r\n\r\nمنتخب براى اجراى دستورات محمد صلّى اللّه عليه و آله بوده است . فاطمه عليها السّلام دختر پيامبر از اين ادعاى ابو بكر متحير شد . او نتوانست آشكارا « * » عليه اين موضع جانشين منتخب پدر خود اعتراض كند . بنابر روايتى از عايشه پس از آن فاطمه از ابو بكر دورى گرفت ، هرگز با وى در اين باب سخن نگفت تا شش ماه بعد كه از دنيا رفت و على شبانگاه او را دفن كرد و به ابو بكر خبر نداد . « 1 »\r\nدر حالى كه دختر پيامبر و اهل بيت او به اين طريق از ارث محروم شدند و طهارت دينى آنها تنزل يافت امّا با بيوگان پيامبر رفتار نسبتا خوبى شد . ظاهرا بيوگان هم از اراضى متعلق به محمد صلّى اللّه عليه و آله در فدك و خيبر ارثى بدست نمىآوردند چرا كه ابو بكر آنها را جزء املاك عمومى قرار داده بود . عروه بن زبير از عايشه نقل مىكند كه بيوه‌هاى پيامبر قصد داشتند عثمان را نزد ابو بكر بفرستند تا سهم الارث آنها را از اراضى فدك و خيبر از خليفه مطالبه كند امّا عايشه آنها را سرزنش كرد و گفت : « آيا از خدا نمىترسيد ؟ آيا از پيامبر خدا نشنيده‌ايد كه فرمود « ما [ انبياء 
  ] ارث باقى نمىگذاريم . آنچه از ما مىماند صدقات مىباشد . اين ثروت متعلق به اهل بيت محمد صلّى اللّه عليه و آله مىباشد تا در موارد ناگوارى و مهمان‌نوازى از آن استفاده كنند . بعد از رحلت من اين به ولى امر بعد از من تعلق خواهد داشت . » . بيوگان هم از اين امر صرف نظر كردند . « 2 » بدون ترديد آنها خوب فهميده بودند كه اگر آنها اقرار كنند كه اين مطلب را از پيامبر شنيده‌اند وضعشان بهتر خواهد شد .\r\nابو بكر تصميم گرفت كه آنها مىتوانند خانه‌هاى خود را نگهدارند ؛ و راويان بعدى براى رفع ابهام از خليفه كه با آنچه از پيامبر مانده بود به دلخواه خود عمل كرده نقل كردند كه پيامبر خانه‌هاى خود را براى همسران خود وصيت كرده بود . « 3 »\r\nبر عكس مقام و طهارت اهل بيت پيامبر ، رتبه و مقام همسران او بعد از رحلت تنزل\r\n\r\n\r\n","description":"","footnote":"\r\n* زمانى كه ابو بكر تصميم گرفت فاطمه عليها السّلام را از ارث پدر محروم كند فاطمه عليها السّلام كه سخت خود را پوشانده بود به مسجد رفت و از پشت پرده‌اى كه بين او و مردمان ديگر آويخته شده بود پس از ايراد خطبه‌اى غرا در حمد و ثناى الهى به دفاع از حق خود پرداخت كه البته جز تهديد از ابو بكر پاسخى نشنيد . رك : ابن ابى الحديد ، شرح ، ج 16 ، ص 250 .\r\n( 1 ) طبرى ، ج 1 ، ص 1825 ؛ ابن شبه ، تاريخ مدينه ، ص 197 .\r\n( 2 ) بلاذرى ، فتوح ، ص 30 ؛ ابن حنبل ، مسند ، ج 4 ، ص 262 .\r\n( 3 ) ابن سعد ، طبقات ، ج 3 ، ص 87 و ج 8 ، ص 120 ؛ تاريخ اسلام ، ج 2 ، بخش 1 ، ص 521 .\r\n","page_name":" 77 ","page_number":93},
  {"content":"\r\n\r\nپيدا نكرد ، به گونه‌اى كه هيچ شخصى اجازه نداشت با آنها ازدواج كند . همسران پيامبر بعنوان امهات المؤمنين از بيشترين احترام برخوردار بودند . آنها اهل بيت واقعى محمد صلّى اللّه عليه و آله شدند كه سوره 33 قرآن آنان را از هر گونه پليدى ، برى مىدانست . ابو بكر هم خود را ملزم مىدانست كه با بيوگان پيامبر با گشاده‌دستى رفتار كند . « 1 » « * »\r\nعايشه بعنوان همسر گرامى محمد صلّى اللّه عليه و آله و دختر خليفه ابو بكر در اولويت قرار داشت .\r\nابو بكر به دختر خود در بخش عاليه در مدينه و بحرين زمينهايى واگذار كرد . گفته مىشد ملك مدينه [ بخش عاليه 
  ] جزو اراضى بنى نضير ، بود كه محمد صلّى اللّه عليه و آله آن را به ابو بكر بخشيده بود و وى آن را به دخترش عايشه بخشيد . « 2 »\r\nاز نظر سياسى مصادره دارايىهاى وسيع اراضى پيامبر ، كه خود بخشى از هزينه‌هاى نظامى مسلمانان را از آنجا تأمين مىكرد يقينا يك ضرورت بود . ابو بكر هم با مهارت سياسى اين اقدام را عملى كرد با اين ادعا كه ، پيامبر تمامى دارايى خود را به بيت المال سپرده است و اين درست شبيه همان تمهيد سياسى او در سقيفه بود . اعتراض حسّان بن ثابت به غصب فىء ديرى نپاييد كه مسكوت ماند و به فراموشى سپرده شد . اصحاب برجسته با يكديگر در اين مسأله به رقابت پرداختند كه تأييد كنند كه آنها هم از محمد صلّى اللّه عليه و آله شنيده‌اند كه انبياء ارثى از خود نمىگذارند و بعد از رحلت آنان تمام دارايى ايشان تبديل به صدقات مىشود . سياست ابو بكر براى منزوى كردن بنى هاشم بدون اعمال فشار و زور كاملا موفق بود بگونه‌اى كه بعد از شش ماه ، يعنى بعد از رحلت فاطمه عليها السّلام پيروزى ابو بكر كامل به نظر مىرسيد ، ليكن خبر رحلت فاطمه عليها السّلام و دفن كردن مخفيانه او در شب ، براى اينكه خليفه را از شركت در آن بازدارند ضربهء سختى به ابو بكر وارد آورد . هر چند ابو بكر از تحقير دشمن شخصى خود على عليه السّلام رضايت خاطر حاصل كرده بود ، ليكن شناخت اين حقيقت كه رنج شديد حاصل از دسيسه‌ها و\r\n\r\n\r\n","description":"","footnote":"\r\n( 1 ) ابو هريره روايتى نقل مىكند كه چون محمد صلّى اللّه عليه و آله تمامى ثروت خود را به عنوان صدقه واگذار كرد او همسران خود را كاملا فراموش نكرده بود . او نقل مىكند كه شنيده است كه پيامبر فرمود : « وارث من حق ندارند حتى يك دينار يا درهم در بين خود تقسيم كنند . تمام چيزهايى كه پس از خود باقى مىگذارم ، غير از نفقه همسران خود ، و مؤونه عامل ارثم . بعنوان صدقه خواهد بود . ( ابن سعد ، طبقات ج 2 ، بخش 2 ، ص 86 . )\r\n* چون دختر خودش ، عايشه و دختر عمر ، حفصه ، از همسران رسول خدا بودند .\r\n( 2 ) رك : همان ، ج 3 ، بخش 1 ، ص 138 ، آبوت ، عايشه ، ص 85 .\r\n","page_name":" 78 ","page_number":94},
  {"content":"\r\n\r\nتوطئه‌هاى سياسى او سبب مرگ زودهنگام يگانه دختر پيامبر صلّى اللّه عليه و آله شده است - پيامبرى كه مردم ابو بكر را صميمىترين دوست وى مىدانستند - نتوانست بسادگى بار غم را از دل او بردارد . « 1 »\r\nعايشه نقل مىكند : بعد از رحلت فاطمه عليها السّلام مردم از دور على عليه السّلام پراكنده شدند و چون على عليه السّلام ديد كه مردم از دور وى پراكنده شدند با ابو بكر از در صلح درآمده كس فرستاد كه پيش ما بيا و هيچ كس با تو نيايد كه خوش نداشت عمر بيايد و خشونت وى را مىدانست . اما عمر گفت : « تنها پيش آنها مرو . » ابو بكر گفت به خدا تنها پيش آنها مىروم ، چه‌كارم مىكنند ؟ » .\r\nگويد : ابو بكر پيش على عليه السّلام رفت كه بنى هاشم به نزد وى فراهم بودند . على برخاست و چنان كه بايد حمد و ثناى خدا كرد آنگاه گفت : « بازماندن ما از بيعت تو از اين رو نيست كه فضل تو را انكار مىكنيم يا خيرى را كه خدا سوى تو رانده به ديدهء حسد مىنگريم ، ولى ما را در اين كار حقى بود كه ما را نديده گرفتيد . » آن‌گاه از قرابت خويش با پيامبر و حق بنى هاشم سخن آورد و چندان بگفت كه ابو بكر بگريست .\r\nو چون على عليه السّلام ساكت شد ابو بكر شهادت اسلام بر زبان آورد و چنان كه بايد حمد و ثناى خدا كرد آن‌گاه گفت : « به خدا رعايت خويشاوندان پيامبر خدا را از رعايت خويشاوندان خودم بيشتر دوست دارم . درباره اين اموال كه ميان ما و شما اختلاف است نيّت خير داشتم و شنيدم كه پيامبر صلّى اللّه عليه و آله مىگفت از ما ارث نمىبرند ، هر چه جا گذاريم\r\n\r\n\r\n","description":"","footnote":"\r\n( 1 ) عامر شعبى كوفى ، از طرفداران حكومت ، در برابر اظهار نظرهاى شيعيان كه مىگفتند دختر پيامبر خشمگين از ابو بكر درگذشته است . اين قصّه را نقل كرد « وقتى فاطمه عليها السّلام مريض شد ، ابو بكر براى عيادت نزد او آمد و اجازه خواست وارد خانه شود . على عليه السّلام به فاطمه عليها السّلام فرمود : ابو بكر بر در ايستاده است آيا اجازه مىدهى كه او وارد شود ؟ او پاسخ داد : « هر چه تو مىپسندى ؟ و با اجازه على عليه السّلام ابو بكر وارد شد و از فاطمه عليها السّلام معذرت‌خواهى كرد و با او سخن هم گفت . فاطمه عليها السّلام از او راضى شد ( ابن سعد ، طبقات ، ج 8 ، ص 17 ) اگر ابو بكر راست مىگفت احتياج به معذرت‌خواهى نداشت . همين گرايش در روايت ديگرى از شعبى به نقل از عمر بن شبّه آشكار مىباشد . شعبى نقل مىكند كه عمر ، و خالد بن وليد بنا به حكم ابو بكر به خانه فاطمه عليها السّلام رفتند تا از زبير و على عليه السّلام براى ابو بكر بيعت بگيرند . عمر با خشونت هر دو را نزد ابو بكر برد .\r\nفاطمه عليها السّلام با صداى بلند شديدا نسبت به اين خشونت دربارهء خاندان پيامبر صلّى اللّه عليه و آله اعتراض كرد . بعد از اينكه زبير و على بيعت كردند ، ابو بكر به ديدن فاطمه عليها السّلام رفت و درباره عمر وساطت كرد . فاطمه عليها السّلام معذرت‌خواهى او را پذيرفت و رضايت خود را از عمر ابراز كرد . ( ابن ابى الحديد ، شرح ، ج 2 ، ص 57 و ج 6 ، ص 48 - 49 ) .\r\n","page_name":" 79 ","page_number":95},
  {"content":"\r\n\r\nصدقه است . خاندان محمد صلّى اللّه عليه و آله فقط از اين مال مىخورند و من در پناه خدا هر كارى كه محمد صلّى اللّه عليه و آله پيامبر خدا كرده باشد همان مىكنم . »\r\nآن‌گاه على عليه السّلام گفت : « وعدهء ما و تو براى بيعت امشب باشد . » و چون ابو بكر نماز ظهر بكرد ، روى به مردم كرد و سخنانى در عذرخواهى از على عليه السّلام بر زبان آورد . پس از آن على عليه السّلام برخاست و از حق و فضيلت و سابقه ابو بكر سخن آورد و پيش رفت و مردم به على عليه السّلام گفتند « صواب كردى و نكو كردى . »\r\nعايشه اضافه كرد : و چون على عليه السّلام به جمع پيوست ، مردم به او نزديك شدند . « 1 »\r\nتسليم شدن على عليه السّلام در جمع مردم به انزواى بنى هاشم خاتمه داد و ظاهرا صفهاى مسلمانان را در تأييد ابو بكر محكم كرد . ولى مصالحه واقعى در بين آنها اصلا بوجود نيامد . هر دو نفر انگيزه‌ها و نيّات ديگرى را مىدانستند . و به تعارفات و حرفهاى اطمينان‌بخش هيچ اعتمادى نداشتند . در آن شرايط على عليه السّلام در اشكهاى ابو بكر و ادعاى او به محبت اهل بيت به جز ريا چيز ديگرى نمىديد . او مىدانست كه خليفه تمامى كوشش خود را ادامه خواهد داد تا بنى هاشم را از قدرت و نفوذ دور نگهدارد و از همه بالاتر نگذارد كه على عليه السّلام به هيچ وجه خليفه شود . ابو بكر نيز مىدانست كه اين شخص جوان [ على عليه السّلام 
  ] در قبول مقام او بعنوان جانشين محمد صلّى اللّه عليه و آله غير صميمى مىباشد و مىدانست كه اگر على عليه السّلام فرصت پيدا كند مشروعيت خلافت قريش را انكار خواهد كرد و [ خلافت 
  ] خود را مبنى بر حقوق اهل بيت محمد صلّى اللّه عليه و آله استوار خواهد كرد . بنابراين ميان آنان اعتماد وجود نداشت . على عليه السّلام به دورى گزيدن از خليفه ادامه داد و ابو بكر نيز هيچ علاقه‌مند نبود كه او را به جمع خود نزديك كند . « 2 »\r\n\r\n\r\n","description":"","footnote":"\r\n( 1 ) طبرى ، ج 1 ، ص 1826 - 1827 .\r\n( 2 ) منابع بعدى اهل سنت درباره خلافت ابو بكر ، مخصوصا سيف بن عمر ذكر كرده است كه على عليه السّلام در موارد مختلف خليفه را پند مىداد . ( رك ، تاريخ اسلام ، ج 2 ، بخش 1 ، ص 584 ، 594 - 595 ، 597 ، و ج 2 ، بخش 2 ، ص 1116 ، 1150 ، 1197 ) . غير معتبر بودن اين روايات مخصوصا از ذكر مواردى كه قبل از بيعت على عليه السّلام در شش ماه اول بوده واضح مىگردد . در يكى از اين روايات آمده است كه على عليه السّلام و عمر از ابو بكر خواستند كه شخصا در ذو القصه سپاه را فرماندهى نكند ( همان ، ج 2 ، بخش 1 ، ص 594 - 5 ) يا على عليه السّلام همراه زبير ، طلحه و عبد اللّه بن مسعود مسئول استحكامات مدينه شدند . ( همان ، ص 597 ) . ابن كثير ، مورخ و محدّث اهل سنت بر اين روايات تأكيد مىكند كه على عليه السّلام فورا بعد از تجمع در سقيفه با ابو بكر بيعت كرد و بيعت او بعد از رحلت فاطمه عليها السّلام فقط بيعت مؤكد بود . و ابن كثير خشم فاطمه عليها السّلام را نسبت به ابو بكر درك نكردنى و\r\n","page_name":" 80 ","page_number":96},
  {"content":"\r\n\r\nبا وجود آنكه بيشتر سنّيان معتقدند كه پيامبر بدون اينكه جانشينى براى خود معين كند از دنيا رفت و جماعتى از مسلمانان در سقيفه أبو بكر را انتخاب كردند ليكن تعداد اندكى از محقّقان مانند حسن بصرى ، ابن حزم و ابن تيميه ادعا مىكنند كه محمد صلّى اللّه عليه و آله أبو بكر را به جانشينى خود انتخاب كرده بود . شواهد قوى در دست است كه از اين نظريه بعدا در دوران خلافت أبو بكر رسما حمايت شد و اين عمر بود كه اصرار داشت پيامبر بدون اينكه كسى را جانشين خود بنامد از دنيا رفته است . اين مطلب از تفسير نوه أبو بكر قاسم ابن محمد درباره روايتى از عمه خود عايشه به خوبى فهميده مىشود . بنابراين روايت پيامبر قبل از رحلت خود وقتى صداى تكبير عمر را شنيد فرمود : أبو بكر كجاست ؟ خدا و مسلمانان آن را نمىپذيرند . قاسم مىگويد : اگر بخاطر اين گفته عمر در زمان مرگش نبود مردم در اين شك نمىكردند كه پيامبر خدا أبو بكر را جانشين خود قرار داده بود ليكن او [ عمر 
  ] در وقت مرگ خود گفت : اگر من كسى را بعنوان جانشين تعيين كنم كسى ( أبو بكر ) كه از من بهتر بود اين كار را كرده است و اگر مسلمانان را بخودشان واگذار كنم [ كه انتخاب كنند 
  ] كسى كه از من بهتر بود اين كار را كرد . به همين خاطر مسلمانان فهميدند كه پيامبر خدا كسى را بعنوان جانشين خود انتخاب نكرده بود و عمر را هم نمىتوان متهم كرد كه عليه أبو بكر تعصب داشته باشد . « 1 » ابو رافع طايى كه بدست أبو بكر اسلام آورده بود و او را در عمليات ذات السلاسل در سال 8 همراهى كرده بود نقل مىكند كه بعدا از أبو بكر درباره بيعت با او در سقيفه سؤال كرد . أبو بكر به او گفت عمر بود كه در سقيفه به مردم يادآورى كرد كه وقتى پيامبر مريض بود به أبو بكر دستور داد كه با مردم نماز كند و اين امر باعث شد كه حاضرين [ در سقيفه 
  ] تحت تأثير قرار گرفته و با او [ أبو بكر 
  ] بيعت كنند . « 2 » لذا اين بيعت فقط انتخاب قبلى محمد صلّى اللّه عليه و آله را تأييد مىكرد .\r\nعايشه ، همان‌گونه كه ديده شد ، هميشه اصرار داشت محمد صلّى اللّه عليه و آله أبو بكر را انتخاب كرده\r\n\r\n\r\n","description":"","footnote":"\r\nغير قابل بخشش مىدانست ( البدايه ، ج 5 ، ص 249 - 250 ، 286 - 287 ) . بعدا ابن كثير با خشم ضد شيعى خود اظهار داشت كه فاطمه عليها السّلام معصوم نبود بلكه فقط يك زن بود ( ج 5 ، ص 249 ) . ليكن روايت عايشه با چنين تفسيرى ناسازگار مىباشد .\r\n( 1 ) ابن هشام ، سيرة ، ص 1010 .\r\n( 2 ) ابن حنبل ، مسند 1 / 8 . أبو بكر اضافه مىكند او بخاطر ترس از فتنه كه باعث ارتداد مردم شود بيعت او را در سقيفه را پذيرفت .\r\n","page_name":" 81 ","page_number":97},
  {"content":"\r\n\r\nو او ظاهرا وقايع سقيفه را هيچ وقت ذكر نمىكرد . وقتى از او [ عايشه 
  ] آشكارا سؤال شد كه اگر پيامبر براى جانشينى خود كسى را منصوب كرده بود ، آن شخص چه كسى مىتوانست باشد وى پاسخ داد « أبو بكر » . از او سؤال شد : « چه كسى بعد از أبو بكر ؟ » او پاسخ داد عمر و پس از وى ابو عبيده بن جرّاح . او در اينجا ساكت شد . « 1 »\r\nاز آنجا كه أبو بكر خلافت را يك منصب انتخابى نمىدانست براى او طبيعى بود كه بدون مشورت قبلى عمر بن خطاب را به جانشينى خود تعيين كند . نقل شده كه بعد از اين تصميم أبو بكر محرمانه نظر عبد الرحمن بن عوف و عثمان را در اين باره جويا شد .\r\nعبد الرحمن بن عوف گفت : « اى خليفهء پيامبر خدا ، او بهتر از آن است كه پندارى اما خشن ( غلظه ) است . » عثمان نيز پاسخ سياسى داد و گفت : « به خدا چنان دانم كه باطنش از ظاهرش بهتر است و در ميان ما كسى همانند وى نيست . » « 2 »\r\nنقل شده كه بعد از اعلان رسمى جانشينى عمر ، طلحه به بالين خليفه بيمار آمد و گفت : « عمر را خليفه مردم كردى ! مىبينى كه با حضور تو مردم از او چه مىكشند ، وقتى كار مردم به دست او باشد چه خواهد كرد ؟ » ليكن أبو بكر با عصبانيت اين اعتراض را رد كرد و گفت : « بهترين كسان تو را خليفهء كسان تو كردم . » « 3 »\r\nبعضى از اين تفصيلات غير قابل اعتماد مىباشد ، ليكن مفاد اين روايات ، احتمالا اوضاع را به خوبى منعكس مىكند و در اين شكّى نيست كه ابو بكر براى خود جانشينى تعيين كرد و اين مسأله را به جامعه مسلمانان واگذار نكرد . براى عمر هم آسان نبود كه بدون مقدمهء قبلى خليفه گردد و به صورتى همگانى خليفه واقعى شناخته شود ، هر چند طبق نظريات كايتانى و لوى دلا ويدا در دوران خلافت أبو بكر ، در حقيقت عمر ، عملا خليفه بود . « 4 » گرچه انتخاب عمر يقينا توجه بسيارى از مسلمانان متعصب را جلب مىكرد و اينان از تعهد غير قابل انعطاف او در اجراى احكام اسلام در مورد همه مردم قدردانى مىكردند ، اما وى در بين مردم محبوبيّتى نداشت . حتى صحابه اوليه كه كايتانى\r\n\r\n\r\n","description":"","footnote":"\r\n( 1 ) مسلم ، صحيح ، فضائل الصحابة ، ص 9 .\r\n( 2 ) طبرى ، ج 1 ، ص 2137 ؛ تاريخ اسلام ، ج 3 ، ص 88 .\r\n( 3 ) طبرى ، ج 1 ، ص 2143 - 4 ؛ تاريخ اسلام ، ج 3 ، ص 85 .\r\n( 4 ) تاريخ اسلام ، ج 3 ، ص 128 ، لوى دلا ويدا ، « عمر بن خطاب » ، دائرة المعارف اسلام .\r\n","page_name":" 82 ","page_number":98},
  {"content":"\r\n\r\nآنها را به داشتن حسادت بىجا و بىكفايتى و آرزوهاى غير عادلانه شخصى متهم مىكرد درباره عمر بيمناك بودند . از همه مهمتر اشراف قريش كه با تأييد آنها أبو بكر توانسته بود خلافت خود را استوار كند و آنها تا آن زمان بر سپاه مسلمانان كاملا مسلط بودند . اگر عمر از جانب أبو بكر رسما تعيين نمىشد آنها خلافت او را كه مخالف پيشين آنها بود به سختى قبول مىكردند . چرا كه آنها به أبو بكر احترام مىگذاشتند . مخصوصا خالد بن وليد خوب مىدانست رهبرى قدرتمند او بيش از چند روزى دوام نخواهد داشت .\r\nاز طرف ديگر أبو بكر فكر مىكرد نمىتواند مسأله جانشينى خود را به مردم واگذار كند در حالى كه سپاه مسلمانان مشغول نبردهاى سنگين براى فتح شام بودند . با وجود پيروزى حيرت‌آور سياستهاى أبو بكر ، خلافت كه فقط دو سال از تأسيس آن مىگذشت با استقرار كامل فاصله زيادى داشت و يك انتخاب تفرقه‌انگيز براى جانشينى مىتوانست مصيبت‌بار باشد . از اين رو ابو بكر مىخواست قبل از هر چيز ، مانند گذشته درباره حقوق اهل بيت پيامبر هيچ بحث يا صحبتى مطرح نشود . حد اقل تا مدتى بخاطر منافع قريش در خلافت ، انتخاب على عليه السّلام آسان نبود ليكن در نبودن يك جانشين مشخص همه محورها دور على عليه السّلام مىچرخيد .\r\nاز نظر أبو بكر ، انتخاب عمر كارى تقريبا تحميلى بود بخاطر اينكه او اختلاف نظر واقعى در مسائل سياسى با عمر داشت . در بين اصحاب اوليه تنها عمر بود كه در جريان اداره روزانه حكومت با أبو بكر همكارى خيلى نزديك داشت . به همين خاطر ابو بكر كاملا مديون عمر بود . عمر براى حمايت از او كودتاى سقيفه را سامان داده بود و مدينه را براى او تحت تسلط خود آورده بود . عمر از آغاز نظريه أبو بكر را كه خلافت فقط براى قريش مىباشد با جديت تأييد كرده بود و به همين خاطر أبو بكر مىدانست كه او [ عمر 
  ] بنياد خلافت را متزلزل نخواهد كرد هر چند ممكن است تغييراتى در مسير خلافت بوجود بياورد . عمر تسلط خود را بر مدينه در زمان خلافت أبو بكر همچنان حفظ كرده بود و احتمالا او شخصى نبود كه قدرت خود را به كسى از اصحاب اوليه واگذار كند . تنها مشكل جدى براى عمر در مسأله خلافت شايد خالد بن وليد بود كه با پيروزيهاى تازه خود به اوج شهرت رسيده بود . اشراف قريش حتما از خالد بن وليد حمايت و سپاه\r\n\r\n","description":"","footnote":"","page_name":" 83 ","page_number":99},
  {"content":"\r\n\r\nمسلمانان هم از او پيروى مىكردند و عمر هم در اين صورت كه دشمنى شخصى با خالد بن وليد داشت نمىتوانست در مقابل او مقاومت كند . آيا أبو بكر هم به جدّ در اين باره فكر كرده بود يا خير ؟ پاسخ آن نياز به دقت و بررسى دارد . هنگام تصميم‌گيرى در اين باره ، خالد بن وليد در شام فرمانده بود و وجود او در آنجا ظاهرا براى پيشبرد جنگ ضرورى به نظر مىرسيد . از اين لحاظ انتخاب عمر كاملا به جا بود .\r\n\r\n","description":"","footnote":"","page_name":" 84 ","page_number":100},
  {"content":"\r\n\r\n\r\nعمر : امير مؤمنان ، شايسته‌سالارى اسلامى ، شورا و امپراتورى عربى\r\nجايگاه ممتاز حاكميت بر جامعه اسلامى كه ابو بكر آن را به قريش اختصاص داده بود ، هيچ مبنايى در قرآن نداشت . در يكى از نخستين سوره‌هاى مكى در خطاب به قريش ( سورهء قريش ) از آنان خواسته شده كه پروردگار كعبه را به شكرانه آن كه « به هنگام گرسنگى طعامشان داد و از بيم در امانشان داشت » بپرستند . در بخش عمدهء دوران رسالت حضرت محمد صلّى اللّه عليه و آله ، اكثر قريشان مكّه سرسخت‌ترين دشمنان او بودند و قرآن بصراحت به كفّار و مشركان مىتاخت . خداوند در قرآن مهاجران را بسيار مىستايد و « رحمت خدا » ( بقره / 218 ) و « پاداش دنيوى و اخروى » را به آنان وعده مىدهد ( نحل / 41 ) . امّا منظور قرآن از مهاجران فقط مكّيان قرشى مهاجر نبودند ، بلكه مردمان قبايل بدوى و ديگرانى كه از سراسر شبه جزيره عربستان به پيامبر مىپيوستند نيز در زمرهء مهاجران جاى مىگرفتند . هر چند در قرآن از مهاجران بيش از انصار نام برده شده ، امّا جايگاه آنان كاملا با انصار برابر است ( انفال / 72 - 74 ؛ توبه / 100 و 117 ) و در هيچ جا به آنان نسبت به انصار امتيازى داده نشده است . فقط به مهاجران فقير سهمى از اموال [ به غنيمت گرفته شده 
  ] داده شد ، آن هم به اين دليل كه از سرزمين و اموال خود رانده شده بودند نه به اين سبب كه نسبت به انصار امتيازى داشتند ( حشر / 8 - 9 ) . امّا قرآن كسانى را كه در گرويدن به اسلام سبقت جسته‌اند صراحتا از نظر ايمان برتر مىداند . اين اصل بيشتر به سود نخستين صحابه پيامبر صلّى اللّه عليه و آله از ميان مكّيان قرشى است . مسلمانانى كه\r\n\r\n","description":"","footnote":"","page_name":" 85 ","page_number":101},
  {"content":"\r\n\r\nپس از نخستين مهاجران و انصار ، كه مهاجران را پناه دادند ، به اسلام گرويدند در جايگاه ايمانى پايين‌ترى قرار دارند ( انفال / 74 - 75 ؛ حشر / 8 - 10 ) .\r\n« آنها كه سبقت جسته بودند و اينك پيش افتاده‌اند * اينان مقربانند * در بهشتهاى پرنعمت . » ( واقعه / 10 - 12 ) « 1 » . قرآن بويژه به كسانى كه پس از فتح مكّه اسلام آورده‌اند صريحا يادآورى مىكند كه خود را با كسانى كه پيش از فتح انفاق كرده و به جنگ رفته‌اند برابر نشمارند كه « درجت آنان فراتر است » ( اعظم درجة ، حديد / 10 ) . در آن هنگام ، اعتقاد عمومى اين بود كه وظيفهء هجرت با فتح مكّه پايان يافته ، و حتّى مسلمانانى هم كه پس از آن به مدينه مىآمدند و اسلام مىآوردند عنوان و امتياز مهاجرين را به دست نياوردند .\r\nعمر بن خطاب همواره به دفاع و پشتيبانى مجدّانه و بىقيد و شرط از آرمان و اصول اسلام پرداخته بود . او در زمان پيامبر صلّى اللّه عليه و آله بارها هر چند به صورتى ناموفّق با برقرارى روابط سياسى با دشمنان مكّى مسلمانان مخالفت كرده بود . بنابراين ، پس از جنگ بدر درخواست كرده بود كه به جاى آزاد كردن اسيران در ازاى دريافت فديه آنها را بكشند .\r\nاو با پيمان صلح حديبيّه مخالفت كرده بود و در زمان فتح مكّه ، به عفو ابو سفيان ، سر كردهء امويان ، اعتراض كرد . و به سبب نقش مهمّ ابو سفيان در دشمنى با اسلام خواستار قتل او شده بود . « 2 » در زمان أبو بكر نيز با جنگ عليه قبايل مسلمانى كه زكات نمىپرداختند و همچنين با سپردن برخى منصبهاى كليدى به چند تن از اشراف مكّه همچون خالد بن وليد و خالد بن سعيد موافق نبود ؛ بدان سبب كه از نظر او رفتار خالد بن وليد با اخلاق اسلامى سازگار نبود و در وفادارى خالد بن سعيد به أبو بكر هم جاى ترديد بود . عمر زمانى كه به خلافت رسيد گرچه سعى نكرد حق حاكميّت انحصارى قريش را كه أبو بكر برقرار كرده بود تخطئه كند ، امّا كوشيد با اجراى اصول اسلامى و محدود كردن قدرت بيش از اندازهء اشراف جاهلى مكّه ماهيّت اسلامى حكومت را تقويت كند . او بويژه بر دو اصل قرآنى سابقه ، كه به فرض پذيرش حقّ تثبيت‌شدهء قريش بازهم بيشتر شامل نخستين اصحاب قريشى پيامبر مىشد ، و شورا تأكيد مىكرد .\r\n\r\n\r\n","description":"","footnote":"\r\n( 1 ) اين اولويت را غالبا موقتى دانسته‌اند ، گرچه آيات 13 - 14 تا حدّى اين تفسير را نقض مىكند .\r\n( 2 ) شوفانى ، ردّه ، ص 55 .\r\n","page_name":" 86 ","page_number":102},
  {"content":"\r\n\r\nتصوّرى كه عمر از سابقه داشت در اينجا ديوان سپاه براى تقسيم عايدات سرزمينهاى فتح شده در بين مسلمانان بازتاب يافته است . روايت شده كه أبو بكر از هر مقدار پولى كه به مدينه مىرسيد به تمام مسلمانان سهم برابر مىداد ؛ به هر تقدير اين روايت نمىتواند چندان موثّق باشد . امّا گفته‌اند كه عمر بر خلاف او تأكيد مىورزيد كه نمىتواند كسانى را كه در كنار پيامبر جنگيده‌اند با كسانى كه عليه او جنگيده‌اند برابر نهد . « 1 » بدين ترتيب ، بيشترين حقوق را به كسانى مىداد كه در جنگ بدر جنگيده بودند و كسانى كه در مراحل بعدى به اسلام گرويده و در راه آن جنگ كرده بودند بتدريج مبالغ كمترى دريافت مىداشتند . تنها براى خويشاوندان پيامبر صلّى اللّه عليه و آله استثناهايى در نظر گرفته شده بود . همسران پيامبر دو برابر رزمندگان بدر حقوق مىگرفتند و عباس ، عموى پيامبر كه وارث زنده او شمرده مىشد ، به اندازهء همسران آن حضرت حقوق مىگرفت . سهم نوادگان پيامبر ، يعنى حسن عليه السّلام و حسين عليه السّلام ، افزايش يافت كه آشكار بود به سبب پاسداشت حقوق فاطمه عليها السّلام است . سهم آنان برابر سهم پدرشان ، على عليه السّلام بود كه به اندازه مجاهدان بدر حقوق مىگرفت . « 2 »\r\nتكيهء عمر بر شورا در روايتى از ابن عباس دربارهء لشكركشى او به شام در سال هجدهم هجرى « 3 » كاملا آشكار است . عبد اللّه بن عباس گويد : عمر به آهنگ غزا برون شد ، مهاجران و انصار با وى بودند . همه كسان آمده بودند و چون به سرغ رسيدند سران سپاهها . . . پيش وى آمدند و گفتند : ولايت وبايى است . عمر گفت : مهاجران نخستين را به نزد من فراهم آر . گويد : و چون فراهمشان آوردم و با آنها مشورت كرد اختلاف كردند . . .\r\nو چون قوم اختلاف كردند گفت : برويد . آن‌گاه گفت : انصاريانى را كه به اين ديار مهاجرت كرده‌اند پيش من فراهم آر . . . و چون اختلاف كردند گفت : برويد . آنگاه گفت :\r\nقرشيانى را كه پس از فتح مكّه مهاجرت كرده‌اند پيش من فراهم آر . و چون فراهمشان\r\n\r\n\r\n","description":"","footnote":"\r\n( 1 ) تاريخ اسلام ، ج 4 ، ص 385 - 386 ، 391 .\r\n( 2 ) همان ، ص 388 - 427 ، پوئين ، ديوان عمر بن خطاب ، رساله‌اى در باب تاريخچه ديوان ادارى در صدر اسلام ، بن ، 1970 . كايتانى معتقد است كه روايات مربوط به ترجيح دادن خويشاوندان پيامبر ساختهء شيعيان و عباسيان است ( ص 376 ، 379 - 382 ، 388 ، 393 ) امّا اين سخن او پايه‌اى ندارد .\r\n( 3 ) طبرى ، ج 1 ، ص 2511 - 2513 . طبرى با استناد به ابن اسحاق و واقدى ، اين لشكركشى را به نادرست جزو رويدادهاى سال هفدهم ذكر مىكند . ر . ك : تاريخ اسلام ، ج 4 ، ص 18 .\r\n","page_name":" 87 ","page_number":103},
  {"content":"\r\n\r\nآوردم با آنها مشورت كرد كه اختلاف نكردند و گفتند : با كسان برگرد كه بلاست و فنا . . .\r\n[ پس عمر 
  ] گفت : اى مردم من بازمىگردم شما نيز بازگرديد . « 1 »\r\nمعمولا عمر فقط با نخستين اصحاب بزرگ مكّى مشاوره مىكرد . روايات بسيارى دربارهء نظرخواهى از آنان دربارهء مسائل مهمّ سياسى و فقهى رسيده است . ظاهرا نظر كايتانى درست است كه « عمر عموما بزرگان صحابه را براى يارى جستن و مشورت خواهى از آنان در مدينه نگه داشته بود ، در حالى كه ديگرانى را كه سابقه كمترى در اسلام داشتند به فرماندهى جنگها منصوب مىكرد و به بيرون از مدينه مىفرستاد » . « 2 »\r\nتصميم او در واگذارى امر تعيين جانشين پس از مرگ خود به شورايى از نخستين صحابه در راستاى روش او در اتخاذ تصميمات مهمّ بود . تنها تفاوت اين مورد آن بود كه در دوران خلافتش هميشه او بود كه حرف آخر را مىزد .\r\nبنا به روايات مختلف ، عمر بلافاصله پس از رسيدن به خلافت ، در جهت كاهش قدرت اشراف پير مكّه و اصلاح برخى از خطاهايى كه در جريان جنگهاى ردّه در حقّ برخى مسلمانان رفته بود حركت كرد بر طبق اين روايات نخستين اقدام خليفه دوم بركنارى خالد بن وليد و برگمارى ابو عبيده به فرماندهى سپاهيان اسلام در شام بود . بىترديد خالد تا مدتها همچنان در اين مقام بود و تاريخ انتصاب ابو عبيده به فرماندهى عالى سپاه دقيقا مشخص نيست . به گفته زهرى ، فرمان جانشينى ابو عبيده در زمان جنگ يرموك به دست او رسيد ، امّا به سبب آن كه از خالد شرم داشت دو ماه بعد وى را از آن مطلع ساخت . « 3 » امّا محتمل به نظر مىرسد كه عمر از همان آغاز بيشتر به دوست خصوصىاش ، ابو عبيده ، تكيه داشته است . بنا به روايات ديگر ، او همچنين دستور داد\r\n\r\n\r\n","description":"","footnote":"\r\n( 1 ) همچنين ر . ك : اقدام مشابه او در زمينهء ايجاد نظام عطاء ، چنان كه زبير بن به كار ( جمهرة نسب قريش و اخبارها ، به كوشش محمود محمد شاكر ، قاهره ، 1381 / 1961 ، ج 1 ، ص 373 ) آورده است .\r\n( 2 ) تاريخ اسلام ، ج 4 ، ص 140 ؛ ج 5 ، ص 43 - 44 ، 503 . كايتانى ( همان ، ج 4 ، ص 139 ) تأكيد مىورزد كه عمر صحابه را به اين دليل در مدينه نگه داشت نه « از سر سوء ظن و حسادت » . اما در قسمتهايى ديگر اين نظر خود را نفى مىكند و مىگويد كه عمر به بزرگان صحابه گمان عهدشكنى و خيانت داشت و آنان را از نزديك تحت نظارت گرفته بود و در عين حال سهمى در حكومت به آنان نمىداد ( ج 5 ، ص 42 - 45 ) . همچنين ر . ك : ج 4 ، ص 453 كه نويسنده اظهار مىدارد عمر مهاجران نخستين را از هر سهمى در حكومت محروم مىكرد و آنان را همچون دشمنان شخص خود و شايد افرادى خطرناك براى وحدت دولت اسلامى مىديد .\r\n( 3 ) عبد الرزاق ، مصنّف ، ج 5 ، ص 483 .\r\n","page_name":" 88 ","page_number":104},
  {"content":"\r\n\r\nكه بلافاصله اسراى جنگهاى ردّه را آزاد سازند و ممنوعيّت پيوستن شركت‌كنندگان در جنگهاى ردّه را به سپاهيان فاتح اسلام لغو كرد . « 1 »\r\nدر درازمدت ، تلاشهاى عمر براى محدود كردن قدرت اشراف مكّه به نفع صحابه نخستين فقط تا اندازه‌اى موفق بود . خالد بن وليد اهميّت خود را در شام از دست داد و اجازه بازگشت به عراق را نيز نداشت . در آنجا عمر نخست ابو عبيد بن مسعود ثقفى را به سالارى كل سپاه گماشت . وى كسى بود كه نمىتوانست فكر ايجاد قدرتى فردى را در مناطقى كه فتح مىكرد در سر بپروراند . يك سال پس از كشته شدن ابو عبيد در جنگ ، خليفه كه حمله گسترده‌اى را به عراق تدارك مىديد سعد بن ابى وقاص ، از نخستين صحابه پيامبر صلّى اللّه عليه و آله در مكه ، را به فرماندهى گماشت . نخست فرماندهى سعد بن وقاص جنگ حسّاس قادسيه به پيروزى رسيد و سرزمين بين النهرين كاملا به تصرف درآمد ، شهر كوفه بنيان نهاده شد و ايران مورد هجوم واقع گرديد . شش سال بعد كه سعد به مدينه فراخوانده شد ، حاكميّت اسلام در عراق كاملا تثبيت شده بود . ديگر واليان عمر در كوفه ، بصره و بحرين و فرماندهان فتح ايران غالبا از طبقات نسبتا پايين و غير قريشى بودند ، همچون عتبة بن غزوان قيس عيلانى ، از صحابه نخستين و حليف بنى نوفل از طواريف قريش ، مغيرة بن شعبه ثقفى ، عثمان بن ابى عاص و برادرش حكم ، ابو موسى اشعرى يمنى ، عمار بن ياسر ، پسر يكى از موالى ابو حذيفهء مخزومى و نعمان بن عمرو بن مقرّن مزنى . افرادى از اشرافيّت قريش كه در زمان أبو بكر در فرماندهى سپاه اسلام نقشهاى برجسته‌اى داشتند ، در زمان عمر از صحنه غايب بودند .\r\nعمر در شام ، ابو عبيدة بن جرّاح از صحابه نخستين را به سالارى كلّ سپاه برگزيد .\r\nهدف عمدهء او از اين كار كاهش قدرت خالد بن وليد و در ضمن نظارت بر كار سفيانيان بود . پس از آن كه ابو عبيده در حمص ، محل اقامت خود ، در طاعون سال هجدهم درگذشت ، خليفه يزيد بن ابو سفيان را ، كه از سال شانزده هجرى به نمايندگى ابو عبيده بر دمشق حكم مىراند ، به حكومت دمشق ، اردن و فلسطين و عياض بن غنم را به ولايت حمص ، قنّسرين و نواحى علياى بين النهرين ( جزيره ) گماشت . « 2 » اندكى بعد يزيد نيز به\r\n\r\n\r\n","description":"","footnote":"\r\n( 1 ) تاريخ اسلام ، ج 3 ، ص 131 - 133 .\r\n( 2 ) به گفته زهرى ، ابو عبيده خالد بن وليد و پسر دايى خود عياض بن غنم را به جانشينى خود برگزيده بود ، اما\r\n","page_name":" 89 ","page_number":105},
  {"content":"\r\n\r\nبيمارى طاعون درگذشت و عمر برادرش معاوية بن ابو سفيان را به جاى او به ولايت دمشق منصوب كرد . كايتانى اين انتصاب را نشانه ارج بسيار زياد بنى اميّه در نزد عمر مىداند كه مىخواست نقش برجسته‌اى در حكومت اسلامى به آنان واگذار كند . « 1 » امّا اين تفسير با توجّه به نفرت عميق عمر از اشرافيّت مكّه و مخالفان پيشين محمد صلّى اللّه عليه و آله چندان منطقى نيست . احتمالا عمر در آن زمان چارهء ديگرى نداشته است . تنها رقيب جدى معاويه براى فرمانروايى بر شام پس از مرگ اين همه والى احتمالا چنان كه كايتانى مىگويد « 2 » ، عمرو بن عاص بود . امّا احتمالا عمرو قبل از اين تاريخ تأييد خليفه را براى حمله به مصر به دست آورده بود . آشكار است كه آن هنگام و پيش از حصول اطمينان از پايان يافتن طاعون ، زمان مناسبى براى فرستادن يكى از صحابه بلندپايه از مدينه [ به شام 
  ] نبود .\r\nشايد يكى ديگر از علل انتخاب معاويه از سوى عمر ، قدرتمندى و جاه‌طلبى يمنيان ، بويژه حميريان ، در بين فاتحان عرب بود . اين يمنيان كه به سپاه اسلام پيوسته بودند آرزوى خود را براى تشكيل مملكت حمير به پادشاهى رهبر خود سميفع بن ناكور ذو الكلاع پنهان نمىكردند . آنان در مخالفت با قرشيان كه ادعاى حكمفرمايى بر امپراتورى اسلام داشتند رهبر خود را « شاه حمير » مىخواندند . ذو الكلاع آرزو داشت حكومت دمشق را ، كه در آن ثروت و مال بسيار كسب مىكرد ، به دست گيرد امّا مجبور شد با پيروانش در حمص اقامت گزيند حال آن‌كه بنى اميّه توانستند ريشه‌هاى خود را در آنجا مستحكم سازند . « 3 » عمر احتمالا دريافت سفيانيان كه در برابر حميريان ، با قبيله\r\n\r\n\r\n","description":"","footnote":"\r\nعمر فقط عياض بن غنم را تأييد كرد . ر . ك : عبد الرزاق ، مصنّف ، ج 5 ، ص 455 .\r\n( 1 ) تاريخ اسلام ، ج 4 ، ص 30 - 31 ؛ ج 5 ، ص 496 كايتانى اظهار مىدارد كه شايد عمر كه از عوام مكه بود از سر تكبّر از امويان كه از اشراف قريش بودند حمايت كرد ، اما يقينا در آنها شايستگيهايى يافت كه ديگران فاقد آن بودند و آنها را براى تقويت جامعه اسلامى سودمند دانست ( همان ، ج 7 ، ص 5 ) . لامنس كه چندان به بصيرت و دورانديشى عمر اطمينان ندارد در اين باره اظهار مىدارد كه احتمالا عمر وادار شد مناصبى را به بنى اميّه واگذارد تا آرامش داخلى را تضمين كند و مانع مخالفتها شود . شايد بين عمر و ابو سفيان سازشى پنهانى انجام گرفته بوده و از همين روست كه عمر هرگز سعى نكرد معاويه را از امارت خلع كند . ( تاريخ اسلام ، ج 7 ، ص 53 ) .\r\n( 2 ) تاريخ اسلام ، ج 5 ، ص 496 .\r\n( 3 ) ر . ك : مادلونگ ، « پيشگوييهاى مكاشفه‌اى در حمص در دوران بنى اميّه » ، در مجله مطالعات سامى ، 30 ( 1986 ) ، ص 141 - 185 ، در ص 141 - 142 ، ص 183 - 184 .\r\n","page_name":" 90 ","page_number":106},
  {"content":"\r\n\r\nكلب هم‌پيمان شده بودند از بهترين موقعيت براى خنثى كردن نقشه‌هاى حميريان برخوردارند ، زيرا حميريان را تهديدى براى تصوّر خود و أبو بكر از خلافت مىدانست .\r\nحمله به مصر به دست عمرو بن عاص و احتمالا به ابتكار خود او كه از قديم در آنجا منافعى تجارى داشت انجام گرفت . امّا نمىتوان باور كرد ، چنان كه برخى منابع مىگويند ، او بدون اجازه خليفه به اين كار اقدام كرده باشد . عمر پس از اطلاع از پيشرفت موفقيت‌آميز عمرو نيروى كمكى قدرتمندى به فرماندهى زبير ، از صحابه نخستين ، گسيل داشت . گزينش فردى چنين بلندمرتبه نشان‌دهندهء قصد اوست براى كاهش استقلال عمرو . « 1 » بعدها عمر بخشى از داراييهايى را كه عمرو در جريان فتح مصر گرد آورده بود به شيوه‌اى از او بازپس گرفت كه مايه سرافكندگى فاتح مصر شد ، « 2 » امّا تا پايان خلافت خود او را در مقام والى مصر باقى گذاشت . سرانجام معاويه بود كه به كمك عمرو بن عاص نقطه پايانى بر حاكميّت صحابه نخستين ، بدان صورت كه مورد نظر عمر بود ، نهاد و حكومت خانوادگى اشراف قديم مكّه را جايگزين آن ساخت .\r\nآنچه براى طرح عمر مبنى بر حاكميّت جمعى صحابه نخستين ضرورت حياتى داشت مشاركت هر چند ظاهرى على عليه السّلام بود . عمر بدون مصالحه كردن بر سر حق خلافت قريش براى آشتى كردن با بنى هاشم از هيچ تلاشى فروگذار نكرد . بدين ترتيب ، او با على عليه السّلام همچون ديگر صحابهء نخستين رفتار كرد ، او توجّه خود به خويشاوندان پيامبر صلّى اللّه عليه و آله را بيشتر با رعايت حال عبّاس نشان مىداد كه اينك ، پس از وفات فاطمه عليها السّلام ، نزديكترين خويشاوند پيامبر صلّى اللّه عليه و آله به شمار مىرفت ، امّا هيچ‌گونه تهديد سياسى از سوى او احساس نمىشد زيرا از صحابه نخستين نبود و هيچ‌گونه جاه‌طلبى شخصى نداشت .\r\nعمر همچنين عبد اللّه بن عبّاس را ، كه بسيار جوان بود و نمىتوانست خطرى سياسى به شمار رود ، به خود نزديك كرد . ابن عبّاس از آغاز تا پايان خلافت عمر با او رابطه نزديكى داشت و بيشترين روايات روشنگر را دربارهء افكار خصوصى خليفه به جا گذاشته است .\r\nبا توجّه به آن‌كه بنى هاشم وارثان محمد صلّى اللّه عليه و آله بودند ، عمر از سر احتياط امتيازاتى به آنان واگذار كرد . بنا به گفته عايشه ، او ماترك محمد صلّى اللّه عليه و آله را در مدينه به عباس و على عليه السّلام\r\n\r\n\r\n","description":"","footnote":"\r\n( 1 ) تاريخ اسلام ، ج 4 ، ص 105 .\r\n( 2 ) همان ، ص 618 - 623 .\r\n","page_name":" 91 ","page_number":107},
  {"content":"\r\n\r\nبازگرداند تا متولّى آن باشند ، امّا سهم پيامبر را از خيبر و فدك نگه داشت . او عقيده داشت كه داراييهاى گروه دوم ، بر خلاف گروه اول ، تنها براى رفع نيازهاى فردى خود پيامبر صلّى اللّه عليه و آله و موارد اضطرارى ديگر در نظر گرفته شده بود و پس از او بايد در اختيار حاكم وقت قرار بگيرند . « 1 » به گفته عايشه ، على عليه السّلام پس از اندك مدتى حقّ عباس از ما ترك محمد صلّى اللّه عليه و آله در مدينه را غصب كرد . « 2 »\r\nمالك بن اوس بن حدثان از طايفهء بنى نصر قبيله هوازن روايت كرده در جلسه‌اى حضور داشته كه در آن عباس و على عليه السّلام دعواى خود را براى داورى به نزد خليفه آورده بودند . ابتدا چند تن از صحابه نخستين يعنى عثمان ، عبد الرحمن بن عوف ، زبير و سعد بن ابى وقاص « 3 » و سپس عباس و على عليه السّلام به مجلس پذيرفته شدند . عباس از خليفه خواست كه در دعواى بين او و برادرزاده‌اش بر سر ماترك پيامبر از اموال بنى نضير داورى كند و سپس هر يك ديگرى را متهم كرد . « 4 » عمر ، در پاسخ به اصرار صحابهء نخستين براى پذيرش داورى ، ابتدا رو به آنان كرد و پرسيد آيا همگى مىدانيد كه پيامبر صلّى اللّه عليه و آله فرمود : « لا نورث ، ما تركنا صدقة [ ما ميراث از خود به جا نمىگذاريم و هر چه هست صدقه است 
  ] » و مقصود از « ما » خود پيامبر بود . ظاهرا تصديق روايت پيامبر صلّى اللّه عليه و آله دال بر نفى حق ارث از خانواده‌اش ، به نوعى سوگند وفادارى به خلافت تبديل شده بود ، لذا همگى آن را تأييد كردند . سپس عمر از على عليه السّلام و عباس نيز همين سؤال را پرسيد و آنان نيز اذعان كردند كه پيامبر صلّى اللّه عليه و آله چنين گفته است .\r\nعمر سپس آيه ششم سورهء حشر را قرائت كرد كه در آن خداوند فىء بنى نضير را فقط به پيامبر مىبخشد و او آن غنايم را به صوابديد خود تقسيم مىكند . او بخشى از اين اموال را به اندازهء نياز سالانه خويشاوندانش به آنان داد و مابقى را در راه خدا صرف كرد .\r\nأبو بكر در زمان خلافت خود اين اموال را در همان وضع حفظ و كاملا از شيوه پيامبر صلّى اللّه عليه و آله پيروى كرد و عمر نيز در دو سال نخست حكومت خود چنين كرد . سپس عباس و\r\n\r\n\r\n","description":"","footnote":"\r\n( 1 ) بخارى ، صحيح ، خمس 2 ؛ ابن حنبل ، مسند ، ج 1 ، 6 - 7 . همچنين ر . ك : كتاب حاضر ، پيوست 2 .\r\n( 2 ) ابن حنبل ، مسند ، ج 1 ، ص 6 .\r\n( 3 ) بنا به روايتى ديگر در همين باره ، طلحه نيز حاضر بود . ر . ك : ابن حجر ، فتح البارى ، قاهره ، 1319 - 1329 / 1901 - 1911 ، ج 6 ، ص 125 .\r\n( 4 ) همان .\r\n","page_name":" 92 ","page_number":108},
  {"content":"\r\n\r\nعلى عليه السّلام آمده بودند كه يكى سهم خود را از ميراث برادرزاده‌اش مىخواست و ديگرى سهم همسرش را از ميراث پدرش . عمر سخن پيامبر را به ياد آنان آورده بود كه : « ما ميراثى از خود به جاى نمىگذاريم و هر چه هست صدقه است » « 1 » ، امّا سپس موافقت كرد كه آن اموال را به آنان واگذارد به شرط آن‌كه آنها اين اموال را دقيقا به شيوهء پيامبر صلّى اللّه عليه و آله و أبو بكر و خود او اداره كنند . اينك آنان از او مىخواستند كه تصميم ديگرى درباره‌شان اتّخاذ كند امّا وى به هيچ روى نپذيرفت [ و گفت 
  ] اگر از عهده اين كار برنمىآييد آنها را به من بازگردانيد . « 2 »\r\nاين روايت كه منفىترين تصوير را از عباس و على عليه السّلام ارائه مىدهد كاملا نشان‌دهندهء احساسات سنّيان اموى بر ضد هاشميان است و ممكن است جزئيات آن قابل اعتماد نباشد ، امّا شايد در اصل نگرش عمر را بدرستى نشان دهد . خليفه مىدانست كه مخالفت با حتّى بخشى از تصميم أبو بكر دربارهء ميراث محمد صلّى اللّه عليه و آله خطراتى در بر دارد و اطمينان حاصل كرد كه همگان حديث پيامبر را مىدانند » تصميم او دربارهء اموال محمد صلّى اللّه عليه و آله در مدينه به اين معنا نبود كه او آنها را به منزله ملك شخصى به عباس و على عليه السّلام واگذار كرده است . بلكه آنها مىبايست ، همچون محمد صلّى اللّه عليه و آله تمشيت امور آنها را به نفع جامعه اسلامى در دست داشته باشند . عمر در تأييد نظر خود آيه ششم سوره حشر را قرائت كرد كه بر اساس آن پيامبر صلّى اللّه عليه و آله تنها دريافت‌كنندهء فىء بنى نضير است ، امّا آيه بعدى را كه بر اساس آن بخشى از غنايم اهل القرى ( مردم قريه‌ها ) به خويشاوندان پيامبر اختصاص دارد قرائت نكرد . به اعتقاد او اين بخش فقط شامل درآمدهاى فىء خيبر و فدك بود ، حال آن‌كه خود اين زمينها پس از مرگ پيامبر صلّى اللّه عليه و آله جزو اموال دولتى شده بود .\r\nدربارهء فىء خيبر در روايتى از جبير بن مطعم آمده كه محمد صلّى اللّه عليه و آله بخشى از ( درآمد ) اين فىء را بين بنى هاشم و بنى عبد المطلب تقسيم و بنى عبد شمس و بنى نوفل را ، كه\r\n\r\n\r\n","description":"","footnote":"\r\n( 1 ) بنا به روايت مسلم ، عمر على و عباس را متهم كرد كه او و أبو بكر را « كاذب و آثم و غادر و خائن » مىدانند .\r\nعمر تأكيد ورزيد كه اين اوصاف از هيچ نظر دربارهء أبو بكر صادق نيست .\r\n( 2 ) بخارى ، صحيح ، خمس 1 ؛ مسلم ، صحيح ، جهاد 49 ؛ عبد الرزاق ، مصنّف ، 5 ، ص 469 - 471 . براى اطلاع از منابع بيشتر ر . ك : و نسينك ، المعجم المفهرس لالفاظ الحديث النبوى ، ليدن ، 1936 - 1988 ، ضميمه ، ذيل مدخل مالك بن اوس .\r\n","page_name":" 93 ","page_number":109},
  {"content":"\r\n\r\nجبير نيز از آنان بود ، از آن محروم كرده بود . أبو بكر نيز درآمد فىء « 1 » را به شيوهء پيامبر تقسيم مىكرد با اين تفاوت كه به خويشاوندان پيامبر سهمى نمىداد . امّا عمر و جانشينان او سهمى به خويشاوندان پيامبر اختصاص دادند . « 2 » ظاهرا منظور جبير بن مطعم در اينجا رجحانى است كه به بنى هاشم در دريافت حقوق ديوانى داده شده بود . عمر بسيارى از زمينهايى را كه در زمان او به صورت فىء ، كه اينك به معناى اموال عمومى بود ، به تصرف درآمده بود آباد كرد و درآمدهاى آنها را صرف پرداخت حقوق و مواجب سربازان مسلمان مىكرد . از آنجا كه اسامى بنى هاشم در ابتداى ديوان جاى داشت به نظر مىرسيد كه آنان به سبب خويشاوندى پيامبر در جايگاه مناسب خويش قرار گرفته‌اند و سهم خاصى از فىء دارند . امّا در واقع فقط همسران محمد صلّى اللّه عليه و آله عبّاس ، دو نوادهء پيامبر و اسامه پسر زيد بن حارثه ، فرزندخوانده پيامبر « 3 » صلّى اللّه عليه و آله سهمى بيش از ديگران مىگرفتند . بدين ترتيب ، حقوق فىء به جبران از دست دادن حق وراثت به آنان پرداخت مىشد . على عليه السّلام كه وارث درجه يك شمرده نمىشد ، فقط همچون سربازان بدر حقوق مىگرفت و بىترديد با ساير افراد بنى هاشم و بنى عبد المطلب نيز به همين سان رفتار مىشد . هر چند طرفداران خلافت بدين ترتيب ، چنان كه در روايت جبير بن مطعم ديده مىشود ، احساس مىكردند كه خويشاوندان پيامبر تا اندازه‌اى به حقى كه از فىء در قرآن براى آنان در نظر گرفته شده بوده رسيده‌اند ، بيشتر اين خويشاوندان خود را از امتيازاتى كه در زمان محمد صلّى اللّه عليه و آله داشتند محروم مىديدند .\r\nو امّا دربارهء خمس غنايم منقول جنگى ، عبد اللّه بن عبّاس روايت مىكند كه سهم خويشاوندان پيامبر صلّى اللّه عليه و آله پس از مرگ او به آنان پرداخت نمىشد . سپس عمر به بنى هاشم پيشنهاد كرد كه مخارج عروسى ، قروض و خرج بندگان آنها را از اين خمس بپردازد . امّا بنى هاشم اين پيشنهاد را نپذيرفتند مگر آن‌كه كل مبلغ سهمشان به آنان بازگردانده شود ، كه خليفه با اين خواسته موافقت نكرد . ابن عبّاس در پاسخ به نامه رهبر خوارج ، نجدة بن عامر ، جاى ترديدى باقى نگذاشت كه او هنوز هم خمس غنايم را حق بنى هاشم\r\n\r\n\r\n","description":"","footnote":"\r\n( 1 ) در اين روايت كلمهء خمس به كار رفته امّا از بافت متن برمىآيد كه منظور درآمد فىء خيبر است .\r\n( 2 ) ابو داوود ، سنن ( قاهره ، 1292 / [ 1875 
  ] ، ج 19 ، ص 20 ؛ مقريزى ، النّزاع و التخاصم فيما بين بنى اميّة و بنى هاشم ، به اهتمام فوس .\r\n( 3 ) ر . ك : ابو يوسف ، كتاب الخراج ( قاهره ، 1352 [ 1933 
  ] ، ص 25 .\r\n","page_name":" 94 ","page_number":110},
  {"content":"\r\n\r\nمىداند . « 1 »\r\nظاهرا عمر با اين پيشنهادهاى خود به بنى هاشم ، اميدوار بود كه آنان را بار ديگر با جامعه اسلامى و خلافت جديد آن آشتى دهد بىآنكه قدرت اقتصادى و سياسى بيش از حدّى به آنان ببخشد . به نظر مىرسيد كه جلب نظر عباس و پسرش عبد اللّه كه هيچ كدام نمىتوانستند خطر سياسى جدّيى به وجود آورند ، زيرا از نظر سابقه در جايگاه برجسته‌اى نبودند ، مىتواند به خوبى اين هدف را تحقق بخشد . بدين ترتيب ، عباس پس از زنان پيامبر بيشترين حقوق را دريافت مىداشت . در خشكسالى سال هجدهم هجرى عمر به او احترام نهاد و امامت نماز استسقا را به او واگذاشت تا خداوند به دعاى عموى پيامبر نعمت خود را به آنان ارزانى دارد . « 2 »\r\nبه نظر مىرسد كه عباس مشاور خليفه از ميان سران قريش ، نه از بين صحابهء نخستين ، بود . « 3 » شايد ارزيابى سيف بن عمر درست باشد كه در زمان خلافت عمر هر كس مىخواست از نيّات خليفه آگاه شود ابتدا به عبد الرحمن بن عوف يا عثمان و سپس به عباس مراجعه مىكرد . « 4 » عبّاس از چنان جايگاهى برخوردار بود كه توانست با دستور عمر براى تخريب چند خانه ، و از جمله خانه خود او ، بدون رضايت صاحبان آنها به منظور توسعه حريم كعبه مخالفت كند . « 5 » او در مدينه نيز با موفقيّت در برابر خواست عمر براى الحاق خانه‌اش به مسجد و توسعه آن ايستاد ، امّا بعدا آن را داوطلبانه به جامعه اسلامى واگذار كرد . « 6 »\r\nمسعودى از عبد اللّه بن عباس روايت مىكند كه عمر پس از مرگ والى حمص او را احضار كرد و گفت : « اى ابن عباس عامل حمص بمرده ، وى اهل خير بود و اهل خير كم‌اند و اميدوارم تو از جمله آنها باشى ولى چيزى از تو در دل دارم كه خود نديده‌ام ولى از تو نگرانم نظر تو دربارهء عامل حمص شدن چيست ؟ » گفت : « من عامل تو نمىشوم تا\r\n\r\n\r\n","description":"","footnote":"\r\n( 1 ) همان ، ص 11 - 12 .\r\n( 2 ) تاريخ اسلام ، ج 4 ، ص 14 - 17 ، ج 5 ، ص 123 .\r\n( 3 ) همان ، ج 3 ، ص 250 - 253 .\r\n( 4 ) طبرى ، ج 2 ، ص 2212 - 2213 ؛ تاريخ اسلام ، ج 3 ، ص 279 .\r\n( 5 ) يعقوبى ، تاريخ ، ج 2 ، ص 170 ؛ تاريخ اسلام ، ج 3 ، ص 961 - 962 .\r\n( 6 ) ابن سعد ، طبقات ، ج 4 / 1 ، ص 13 - 14 ؛ تاريخ اسلام ، ج 3 ، ص 966 - 967 .\r\n","page_name":" 95 ","page_number":111},
  {"content":"\r\n\r\nنگويى از من چه در دل دارى » . . . گفت : « اى ابن عبّاس من بيم دارم مرگم در رسد و تو در محل حكومت خود باشى و مردم را به جانب خويش دعوت كنى . من ديدم كه پيمبر مردم را به كار گرفت امّا شما را به كار نگرفت » گفتم : « بله همين‌طور بود ولى به نظر تو چرا اين كار را كرد ؟ » گفت : « به خدا نمىدانم آيا لياقت داشتيد و نخواست شما را به كار آلوده كند يا بيم داشت به خويشاوندى او متوسل شويد و مايه دلخورى شود و ناچار دلخورى فراهم مىشد من مطلب را به تو گفتم اكنون راى تو چيست ؟ » گفتم : « راى من اين است كه عامل تو نشوم » گفت : « چرا ؟ » گفتم : « با اين فكر كه تو دارى اگر عامل تو بشوم پيوسته چون خارى در چشم تو خواهم بود » گفت : « پس مرا راهنمايى كن » گفتم :\r\n« به نظر من بايد كسى را كه به نظر تو درست باشد و نسبت به تو درست رفتار كند ( أن تستعمل صحيحا منك صحيحا لك ) عامل خود كنى . » « 1 »\r\nبه رغم آن‌كه اين روايت ساختارى ادبى دارد ، محتواى آن قابل اعتماد است و موضع مبهم عمر را به خوبى نشان مىدهد . عمر مايل بود بنى هاشم را با جامعه اسلامى و بويژه با قريش ، يعنى طبقه حاكم ، يكپارچه كند . با توجّه به نارضايى دائمى على عليه السّلام ، عمر گماشتن عبد اللّه بن عبّاس را به حكومت از جهتى نوعى موفقيت سياسى مىدانست .\r\nممكن است ابن عباس به همين دليل از پذيرش اين مقام خوددارى كرده باشد تا از صف على عليه السّلام و بنى هاشم خارج نشود . با اين وصف ، ممكن است ترس عمر از اينكه شايد انتصاب افرادى از بنى هاشم به مقامات بالا اعتراضاتى را برانگيزد موجّه بوده باشد .\r\nاشارهء او به عدم موفقيّت محمد صلّى اللّه عليه و آله در سپردن مقامها به خويشان خود و پرسش عمر از انگيزه‌هاى اين كار احتمالا نشانه آن است كه او اميدوار بوده ابن عبّاس از پذيرش اين مقام سرباز بزند . « 2 »\r\n\r\n\r\n","description":"","footnote":"\r\n( 1 ) مسعودى ، مروج الذهب ؛ به اهتمام پلات ، بيروت 1968 - 1979 ؛ ج 3 ، ص 65 - 66 ؛ تاريخ اسلام ، ج 5 ، ص 158 .\r\n( 2 ) كايتانى اين روايت را بسيار مشكوك مىداند و معتقد است كه روايت مذكور از عملكرد عباسيان در انتصاب اعضاى خانوادهء حاكم به بالاترين و سودآورترين منصبها انتقاد مىكند . به نظر او عمر نيز همچون محمد صلّى اللّه عليه و آله نتوانست به آنان اعتماد و مقامهاى دولتى را به آنان واگذار كند ، زيرا هر دو تن آنها را بىصلاحيت مىدانستند . مسعودى ، كه مورخ مشهور طرفدار عباسيان است ، به شكلى جانبدارانه كوشيده است اثبات كند كه اين عمر نبود كه عباسيان را از مناصب دولتى كنار گذاشته بود ، بلكه خود عباسيان بودند كه به سبب حساسيت موضوع از پذيرش اين مقامها سرباز مىزدند ( تاريخ اسلام ، ج 5 ، ص 149 ) .\r\n","page_name":" 96 ","page_number":112},
  {"content":"\r\n\r\nروابط عمر با على از اين هم دشوارتر بود . ابن ابى طاهر طيفور در كتاب خود تاريخ بغداد روايتى را از ابن عباس دربارهء گفتگوى خود با خليفه در اوايل خلافتش نقل مىكند .\r\nعمر از او پرسيد : « آيا هنوز در دل او [ پسر عمويت على عليه السّلام 
  ] چيزى از مسأله خلافت باقى مانده است ؟ گفتم : آرى . گفت : آيا مىپندارد كه پيامبر صلّى اللّه عليه و آله به خلافت او نصّ و تصريح فرموده است ؟ گفتم : آرى و اين مطلب را هم براى تو مىافزايم كه از پدرم درباره آنچه على عليه السّلام آن را ادعا مىكند پرسيدم ، گفت : راست مىگويد . عمر گفت : آرى ، پيامبر صلّى اللّه عليه و آله در مورد خلافت او سخنى فرمود ولى نه آن‌گونه كه حجّتى را ثابت كند و عذرى باقى نگذارد . آرى ، زمانى در آن‌باره چاره‌انديشى مىفرمود ، البتّه پيامبر در بيمارى خود مىخواست به نام او تصريح فرمايد و من براى محبّت و حفظ اسلام از آن كار جلوگيرى كردم و سوگند به خداى اين خانه كه قريش هرگز گرد على عليه السّلام جمع نمىشدند و اگر على عليه السّلام خليفه مىشد عرب از همه سو بر او هجوم مىآورد و پيمان مىگسست ، پيامبر صلّى اللّه عليه و آله فهميد كه من از آنچه در دل دارد آگاهم و از اظهار آن خوددارى كرد و خداوند هم جز از امضاى آنچه مقدّر كرده بود خوددارى فرمود . » « 1 »\r\nعمر گرچه مىدانست كه على عليه السّلام به عنوان رئيس خويشاوندان محمد صلّى اللّه عليه و آله هنوز از خواسته‌هاى خود براى رسيدن به حكومت صرف نظر نكرده و بدين ترتيب خلافت قريش را تهديد مىكند ، امّا مىكوشيد پسرعموى پيامبر را در بين مجموعه صحابه نخستين به خود نزديكتر كند . او بارها با على عليه السّلام و ديگر صحابه نخستين مشورت مىكرد و اصرار داشت كه با ام كلثوم ، دختر على عليه السّلام و نوه پيامبر صلّى اللّه عليه و آله ازدواج كند . امّا امّ كلثوم كه در آن زمان كودكى بيش نبود ، احتمالا به سبب آن‌كه از رفتار خشن عمر با زنان مطلع بود ، با اين ازدواج مخالفت مىكرد . على عليه السّلام ، خود ، نيز مايل به اين وصلت نبود ، امّا سرانجام پس از تأييد مهاجران و انصار از اين درخواست عمر او نيز آن را پذيرفت . « 2 » امّا از عمر درخواست واگذارى زمينى را در ينبع در نزديك كوه رضوى كرد . عمر آن زمين را به على عليه السّلام واگذار كرد « 3 » و زمين بعدا در دست فرزندان حسن بن على عليه السّلام باقى\r\n\r\n\r\n","description":"","footnote":"\r\n( 1 ) ابن ابى الحديد ، شرح ، ج 12 ، ص 20 - 21 . ابن ابى الحديد سلسله سند روايت را به صورت كامل نقل نمىكند ، هر چند به گفته او ابن ابى طاهر به طور كامل آورده است .\r\n( 2 ) ابن سعد ، طبقات ، ج 8 ، 339 - 340 ؛ تاريخ اسلام ، ج 3 ، ص 968 - 969 .\r\n( 3 ) يحيى بن آدم ، الخراج ، به اهتمام جوينبول ، كتاب الخراج يحيى بن آدم ( ليدن ، 1895 ) ، 57 ؛ بلاذرى ، فتوح البلدان ، 14 .\r\n","page_name":" 97 ","page_number":113},
  {"content":"\r\n\r\nماند . « 1 »\r\nبه رغم پيشنهادهاى آشتىجويانه عمر ، بين اين دو تن همچنان فاصله‌اى باقى ماند . عبد اللّه بن عباس روايت مىكند كه عمر از وى پرسيد چرا على عليه السّلام در يكى از لشكركشيهايش او را همراهى نكرده است « 2 » . چون ابن عباس وانمود كرد كه دليل آن را نمىداند ، خليفه به او گفت : « اى ابن عباس ! پدر تو عموى پيمبر بود و تو پسر عمّ پيمبرى .\r\nچه چيز قومتان ( قريش ) را از شما بازداشت ؟ گفتم : نمىدانم . گفت : ولى من مىدانم .\r\nخلافت شما را خوش نداشتند . گفتم : چرا ؟ گفت : خدايا ببخش ، خوش نداشتند كه پيمبرى و خلافت را با هم داشته باشيد و بدان بباليد . شايد بگوييد ابو بكر آن را به ناروا گرفت به خدا نه ، أبو بكر مآل‌انديش بود اگر آن را به شما داده بود با وجود خويشاونديتان [ با پيامبر صلّى اللّه عليه و آله 
  ] سودتان نمىداد . » « 3 »\r\nآشكار است كه سخنان عمر براى آن بود كه هم به على عليه السّلام درسى داده باشد هم به ابن عباس . على عليه السّلام نمىتوانست اميد داشته باشد كه خلافت را به دست آورد ، زيرا با محمد صلّى اللّه عليه و آله خويشاوند بود و قريش نمىپذيرفتند كه هم پيامبرى و هم خلافت در يك طايفه جمع شود . اين نه كودتاى عمر و أبو بكر در سقيفه بنى ساعده ، بلكه حسادت عميق قريش بود ، كه على عليه السّلام را از رسيدن به خلافت بازداشت . تنها فرصت على عليه السّلام براى سهيم شدن در حكومت جامعه اسلامى مشاركت كامل در شورايى بود كه عمر از نخستين صحابه قريشى تشكيل داده بود . ابن عبّاس به مناسبت ديگرى نقل مىكند كه\r\n\r\n\r\n","description":"","footnote":"\r\n( 1 ) ياقوت ، معجم البلدان ، به اهتمام ووستنفلد ، ليپزيك ، 1866 - 1873 ، ذيل ينبع ؛ ابو الفرج اصفهانى ، كتاب الاغانى ، بولاق ، 1868 ( از اينجا به بعد ، اغانى ) ، ج 19 ، ص 161 . بنا به گفته امام جعفر صادق عليه السّلام ، پيش از اين محمد صلّى اللّه عليه و آله زمينهايى را در فقيران ، در بئر قيس و در شجره به على عليه السّلام واگذار كرده بود . ر . ك : بلاذرى ، فتوح البلدان ، ص 14 . يحيى بن آدم ، خراج ، ص 57 تنها از بئر قيس و شجره نام مىبرد .\r\n( 2 ) همچنين ر . ك : اغانى ، ج 9 ، ص 146 ( تاريخ اسلام ، ج 5 ، ص 142 - 143 ) . در آنجا روايت شده كه عمر به عبد اللّه بن عباس گلايه مىكرد كه على عليه السّلام در لشكركشى او به سوى جابيه حضور نداشته است . ابن عباس به خليفه اطمينان داد كه على عليه السّلام واقعا معذور بوده است .\r\n( 3 ) طبرى ، ج 1 ، ص 2768 - 5769 . روايت دومى كه طبرى ( همان ، ص 2769 - 2771 ) به نقل از ابن اسحاق مىآورد و در آن ابن عباس فردى توصيف شده كه با جسارت و افتخار از خانوادهء خويش در برابر عمر دفاع مىكند احتمالا بر روايت اول مبتنى است . بعيد است كه سند اين روايت به ابن عباس يا عكرمه ، كه راوى ابن عباس شمرده مىشود ، برسد . ( همچنين رجوع كنيد به روايت ابن عباس كه جوهرى در كتاب السّقيفه به استناد عمر بن شبّه نقل كرده و ابن ابى الحديد آن را به نقل از اين كتاب در شرح ، ج 2 ، ص 57 - 58 آورده است . )\r\n","page_name":" 98 ","page_number":114},
  {"content":"\r\n\r\nعمر به او گفت دوست تو ( صاحبك ) ، على ، شايسته‌ترين فرد براى حكومت بر مردم پس از پيامبر خدا بود امّا « از دو چيز بر او ترسيديم » . عمر در پاسخ به سؤال مصرّانه ابن عباس در اين باره ، كمى سنّ و محبت او بر خاندان عبد المطلب را برشمرد . « 1 »\r\nآرزوهاى عمر براى مهار كردن آرمانهاى على عليه السّلام و طرفدارانش در اواخر دوره حكومت او كاملا بر باد رفت ، زيرا به روايت ابن عباس واقعه‌اى روى داد كه خليفه را واداشت دربارهء ماجراهاى سقيفه بنى ساعده سخن بگويد . او در اين سخنان ، بر اعتقاد خود به اصل شورا به منزله اساس خلافت بار ديگر تأكيد كرد و هر تلاشى را كه در آينده براى تعيين خليفه بدون مشورت در بين مسلمانان انجام گيرد محكوم كرد . [ او گفت 
  ] خلافت به همه قريش تعلّق دارد و نمىتواند در انحصار يك خانوادهء خاص درآيد . كمتر از دو هفته پس از اين سخنان ، عمر به قتل رسيد .\r\nعمر بىترديد مدّتها قبل از آن كه ابو لؤلؤة ، غلام ايرانى مغيرة بن شعبه ، به او زخمى كارى بزند تصميم گرفته بود كه امر تعيين جانشين خود را به شورايى متشكل از برجسته‌ترين صحابه نخستين واگذار كند ، هر چند كه بر اساس روايات تاريخى فقط در بستر مرگ بود كه اعضاى اين شورا و وظايف هر يك را تعيين كرد . « 2 » روايات مختلفى حاكى از آن است كه عمر تأكيد كرده بود اگر ابو عبيدة بن جراح ، يا سالم ، مولى ابو حذيفه ، يا صحابى مدنى ، معاذ بن جبل خزرجى ، زنده مىبودند يكى از آنان را به عضويت اين شورا منصوب مىكردم « 3 » امّا اين روايات را بايد به ديده احتياط نگريست .\r\nحتى اگر او سخنانى بدين مضمون گفته باشد ، چيزى بيش از اداى احترامى اغراق‌آميز نسبت به دوستان در گذشته‌اش نبوده است . ابو عبيده يقينا به عضويت در هر شورايى انتخاب مىشد . سالم را ، به گفته كايتانى ، « 4 » قريش نمىپذيرفتند زيرا غلام آنان بود و مطمئنا بر اساس طرحى كه ابو بكر ريخته بود نمىتوانست خليفه شود . معاذ بن جبل را نيز\r\n\r\n\r\n","description":"","footnote":"\r\n( 1 ) جوهرى ، كتاب السقيفه ، به نقل از عمر بن شبّه ( ابن ابى الحديد ، شرح ، ج 2 ، ص 57 ؛ ج 6 ، ص 50 - 51 ) .\r\n( 2 ) اما رواياتى نيز وجود دارند كه عمر اعضاى شوراى منتخب شش نفره را در يكى از مراسم نماز جمعه تعيين كرد . ر . ك : ابن سعد ، طبقات ، ج 3 / 1 ، ص 242 - 243 ؛ ابن شبّه ، تاريخ مدينه ، 889 ؛ تاريخ اسلام ، ج 5 ، ص 38 ؛ بلاذرى ، انساب الاشراف ، ج 5 ، به اهتمام گويتن ( اورشليم ، 1936 ) ، ص 15 - 16 ، 18 .\r\n( 3 ) تاريخ اسلام ، ج 4 ، 134 ، ج 5 ، 64 ، 80 ؛ ابن شبّه ، تاريخ مدينه ، ص 881 ، 886 - 887 .\r\n( 4 ) تاريخ اسلام ، ج 5 ، ص 86 .\r\n","page_name":" 99 ","page_number":115},
  {"content":"\r\n\r\nبه همين سان چون قريشى نبود نمىپذيرفتند . عمر هرگز كسى از خويشان خود را براى جانشينى در نظر نگرفت . رواياتى وجود دارد كه او پيشنهادهايى را كه براى منصوب ساختن بزرگترين پسرش ، عبد اللّه ، شده بود با خشم رد كرد و گفت كه او حتّى نمىتواند زنش را طلاق دهد . « 1 »\r\nكايتانى معتقد است كه عمر ابدا چنين شورايى تعيين نكرد ، بلكه اعضاى اين شورا ، خود ، پس از مرگ عمر ، بر اين اساس كه قبلا مشاور او بودند اين شورا را تشكيل دادند .\r\nكايتانى معتقد است كه چند نفر از اعضاى اين شورا ، بويژه على عليه السّلام ، زبير و طلحه ، در قتل عمر دست داشته‌اند و چون خليفه به احتمال بسيار زياد از تبانى آنان مطلع بوده ، ممكن نيست آنها را انتخاب كرده باشد . « 2 » وجود اين واقعيّت كه عمر تنها اندكى پس از آن كه هشدار داد « طايفه‌اى مىخواهند حكومت را از مردم غصب كنند » به قتل رسيد مىتواند تصور وجود توطئه‌اى را كه على عليه السّلام در آن دست داشته تقويت كند .\r\nبا اين همه ، نظريهء كايتانى مبنى بر وجود توطئه‌اى در بين صحابه نخستين براى قتل عمر مبنايى قابل قبول در منابع ندارد . اعمال انتقام‌جويانه نسنجيده‌اى كه پسر عمر ، عبيد الله ، مرتكب شد و كايتانى آنها را شاهدى بر اثبات ادعاى خود مىداند ، به رفتار ديوانگان شباهت داشت ، نه به كردار كسانى كه از دانش درونى برخوردارند . اين كه مىگويند حفصه ، دختر عمر ، مشوق عبيد اللّه بود « 3 » بازهم وجهه‌اى عقلايى به انگيزه‌هاى عبيد اللّه نمىبخشد . با آن كه ابو لؤلؤة بلافاصله پس از قتل عمر كشته شد يا خودكشى كرد ، عبيد اللّه نه تنها هرمزان ، فرمانده ايرانى ، را كه به اسلام گرويده و در امور ايران مشاور عمر بود كشت ، بلكه به قتل جفينه ترسا « 4 » و دختر جوان ابو لؤلؤة نيز مبادرت\r\n\r\n\r\n","description":"","footnote":"\r\n( 1 ) ابن سعد ، طبقات ، ج 3 / 1 ، ص 248 ؛ بلاذرى ، انساب ، ج 5 ، ص 17 ؛ ابن شبّه ، تاريخ المدينة ، 923 ؛ طبرى ، ج 1 ، ص 2777 .\r\n( 2 ) تاريخ اسلام ، ج 5 ، ص 40 - 51 ، لوى دلاويدا كه در مقاله خود با عنوان « عمر » در دايرة المعارف اسلام عموما از برداشتهاى كايتانى پيروى مىكند ، نظريه او دربارهء توطئه مهاجرين براى قتل خليفه را نمىپذيرد . اما به اين نظر متمايل است كه عمر كسى را به عضويت در شوراى منتخب نگماشت و اگر زنده مانده بود خود كسى را انتخاب مىكرد .\r\n( 3 ) تاريخ اسلام ، ج 5 ، ص 70 .\r\n( 4 ) جفينه از مسيحيان حيره بود كه سعد بن ابى وقاص او را به مدينه آورد تا به فرزندانش و ديگران خواندن و\r\n","page_name":" 100 ","page_number":116},
  {"content":"\r\n\r\nورزيد . قتل هرمزان و جفينه تنها به اين سبب بود كه عبد الرحمن بن عوف يا عبد الرحمن بن ابى بكر ادعا كرده بودند كه آن دو را با هم ديده‌اند در حالى كه سلاح قاتل را در اختيار داشته‌اند . زمانى كه عبيد اللّه بازداشت شد تهديد كرد تمام اسيران خارجى مدينه و برخى از مهاجران و انصار را ، كه از آنان نامى نبرد ، خواهد كشت . بعيد نيست كه او بويژه على عليه السّلام را در نظر داشت ، بخصوص با توجّه به اخطار عمر عليه خواسته‌هاى او و طايفه‌اش . امّا به رغم وجود روايت مربوط به كارد ابو لؤلؤة ، عموما رفتار عبيد اللّه را قتل شمردند نه قصاص مشروع . عثمان او را به اين دليل بخشيد كه ريختن خون او بلافاصله پس از قتل پدرش سخت بيرحمانه بود . على عليه السّلام و ديگران بشدّت عليه بخشش او اعتراض كردند و على تهديد كرد كه اگر در موقعيت مناسبى قرار گيرد حكم قصاص را در بارهء او اجرا خواهد كرد .\r\nهيچ شاهدى بر وجود ارتباط بين ابو لؤلؤة و صحابه‌اى كه كايتانى آنها را متّهم به توطئه قتل عمر مىكند وجود ندارد . اگر سوء ظنى جدى نسبت به تبانى على عليه السّلام با قاتل وجود مىداشت امويان در تبليغات دورهء بعد بىترديد از آن بهره‌بردارى مىكردند ، هم چنان كه او را متهم به قتل عثمان كردند . « 1 » كايتانى علاوه بر على عليه السّلام ، و طلحه و زبير ، محمد بن ابى بكر را نيز از جمله توطئه‌گران مىداند و احتمال مىدهد كه عبّاس و پسرش عبد اللّه نيز در اين كار دست داشته‌اند . « 2 » به اعتقاد او احتمالا اينان همان دسته‌اى بودند كه بعدا در پشت پردهء قتل عثمان قرار داشتند . « 3 » نظريه وجود يك توطئه بين صحابه نخستين براى قتل عمر و عثمان با اين نظر اصلى كايتانى سازگار است كه عمر ، تنها حاكم كارآمد پس از وفات محمد صلّى اللّه عليه و آله ، به اشراف مكّه كاملا ميدان داده بود و در مقابل حسادت\r\n\r\n\r\n","description":"","footnote":"\r\nحساب بياموزد ( بلاذرى ، انساب ، ج 2 ، ص 294 ) .\r\n( 1 ) كسى از جاحظ دربارهء اتهاماتى سؤال مىكند كه به على عليه السّلام وارد مىسازند مبنى بر اين كه أبو بكر را مسموم كرده ، در قتل عمر به دست ابو لؤلؤة نقش داشته و صراحتا عليه عثمان سخن گفته است . جاحظ بنا به شيوهء معمول خود در پاسخ او نوشت كه رافضيان اين مسائل را به منزلهء فضيلتى براى على عليه السّلام روايت كرده‌اند ( ابن بكر ، محمد بن يحيى ، التمهيد و البيان فى مقتل الشهيد عثمان ، به كوشش محمود يوسف زايد ، بيروت ، 1963 ، ص 179 - 181 ) . اين ادعا احتمالا چيزى جز افترا بر ضد شيعيان نباشد . به احتمال زياد چنين اتهاماتى را محافل ناشناخته طرفدار امويان ساخته و پرداخته‌اند نه دستگاههاى تبليغاتى رسمى آنان .\r\n( 2 ) تاريخ اسلام ، ج 5 ، ص 44 .\r\n( 3 ) همان ، ص 42 .\r\n","page_name":" 101 ","page_number":117},
  {"content":"\r\n\r\nحقيرانه و جاه‌طلبيهاى شرارت‌آميز بيشتر صحابه نخستين با به قدرت رسيدن امويان ، كه به نظر او سياستمداران هوشمندى بودند ، موافق بود .\r\nروايات مربوط به جلسات و اقدامات شوراى منتخب كه عثمان را به خلافت برگزيد ، تا اندازه‌اى تناقض‌آميز و آميخته با افسانه است . « 1 » امّا برخى جنبه‌هاى آنها را مىتوان منطقى و قابل اطمينان دانست . اين شورا در واقع پنج عضو داشت : عبد الرحمن بن عوف ، سعد بن ابى وقاص ، عثمان ، على عليه السّلام و زبير . عضو ششم ، يعنى طلحه ، پس از انتخاب عثمان به مدينه بازگشت . سعد در ظاهر وكيل طلحه بود . نقش عمدهء تصميم‌گيرى به نفع عثمان را شوهر خواهر او عبد الرحمن بن عوف بر عهده داشت . « 2 »\r\nعبد الرحمن پس از مرگ ابو عبيده ، نزديكترين صحابى به خليفه بود و عمر غالبا به نظرات او تكيه مىكرد . « 3 » اگر روايتى از نوهء عمر ، سالم بن عبد اللّه ، موثق باشد عمر\r\n\r\n\r\n","description":"","footnote":"\r\n( 1 ) مهمترين روايت از شاهدى عينى ، روايت مسور بن مخرمهء زهرى ، خواهرزاده عبد الرحمن بن عوف است كه توسط دايى خود در اين اتفاقات درگير شد . روايت اصلى اكنون در دست نيست . طبرى ( ج 1 ، ص 2722 - 2726 ، ص 2788 - 2797 ) اين روايت را از طريق عبد العزيز بن ابى ثابت ( ف . 179 ) ، از اخلاف عبد الرحمن ، نقل مىكند او در علم انساب و شعر تبحّر داشت امّا در حديث مورد وثوق نبود . به گفته عمر ابن شبه كتابهاى او در آتش سوخت و وى از حافظه روايت مىكرد ( ابن حجر ، تهذيب ، ج 6 ، ص 350 - 351 ) .\r\nشايد علت وجود عناصرى افسانه مانند در روايت و فضاى اديبانه آن همين باشد ، اما محتواى آن پذيرفتنى مىنمايد .\r\nروايتهاى كوفى را كه ابن اسحاق نقل كرده و آبوت آنها را از روى پاپيروسى تصحيح كرده و بىغرضانه دانسته ( مطالعاتى در پاپيروسهاى ادبى عربى ، شيكاگو ، 1957 ، ج 1 ، ص 80 - 99 ) ، گيب ( بازنگرى ، مجلهء مطالعات خاورميانه‌اى ، 17 ، ( 1958 ) ، 214 ) و كيستر ( « توضيحاتى درباره شوراى منتخب عمر بن خطاب » ، در مجله مطالعات سامى ، 9 ( 1964 ) ، ص 320 - 326 ) با دلايل كافى آنها را داستانهايى ضد اموى دانسته‌اند .\r\nبنابراين روايات و روايات ديگرى مرتبط با آنها ، عمر پيش از مرگ خود اظهار تأسف كرد كه چرا معاويه را والى شام كرده و عمرو بن عاص را متهم ساخت كه معاويه را وسوسه مىكند خلافت را به دست آورد ، حال آن‌كه وى از طلقاء فتح مكه است و نبايد خيال آن را در سر بپروراند . گرچه چنين روايتهايى از سر تعمّق در تحولات بعدى ساخته شده ، اما اين ادّعاى آنها كه عمر تمام دشمنان پيشين اسلام و از جمله معاويه و عمر و عاص را فاقد صلاحيت براى خلافت مىدانست موجّه مىنمايد ، چرا كه او هيچ يك از آنها را در شوراى منتخب خود جاى نداد .\r\n( 2 ) عبد الرحمن خواهر ناتنى عثمان ، ام كلثوم بنت عقبة بن ابى معيط ، را به زنى گرفته بود ( بلاذرى ، انساب ، ج 5 ، ص 19 ) .\r\n( 3 ) ادعاى كايتانى بر اساس روايت طبرى ( ج 1 ، 2746 ، ج 2 ، ص 8 - 13 ) كه عبد الرحمن بن عوف يكى از تندترين مخالفان عمر بود ( تاريخ اسلام ، ج 5 ، ص 486 ؛ نيز ر . ك : ج 3 ، ص 702 ) قابل درك نيست . به عكس ، اين روايت حاكى از آن است كه مردم از عبد الرحمن مىخواستند در نزد خليفه برايشان وساطت كند ، زيرا\r\n","page_name":" 102 ","page_number":118},
  {"content":"\r\n\r\nعبد الرحمن ، عثمان و على عليه السّلام را به منزلهء نامزدهاى جدى خلافت در نظر داشت ، امّا به آنان هشدار داده بود هر كدام كه به خلافت رسيدند به خويشان خود ميدان ندهند . « 1 »\r\nبر اساس اين روايت عبد الرحمن اولين مخاطب عمر بود كه شايد مفهوم آن اين باشد كه عمر ترجيح مىداده وى جانشينش باشد . در واقع بعيد نيست كه عمر در بين اين سه نفر بيشتر از همه به عبد الرحمن و كمتر از همه به على عليه السّلام اعتماد داشته است . امّا عبد الرحمن خيال رسيدن به خلافت را نداشت و خود را از صحنه رقابت كنار كشيد تا در عوض ساير نامزدها او را به داورى بپذيرند . از آنجا كه زبير و سعد از جانب خود يا طلحه مدّعى خلافت نبودند « 2 » فقط عثمان و على عليه السّلام باقى مىماندند . على عليه السّلام در دفاع از خود ، به خويشاوندى خود با پيامبر صلّى اللّه عليه و آله و پشتيبانى پرشور و مداومش از او اشاره كرد ، امّا عثمان به صورت انفعالى نامزدى خود را حفظ كرد . عبد الرحمن علاوه بر آن‌كه با هر يك از نامزدها جداگانه گفتگو كرد ، شبانه با رهبران قريش به مشورت پرداخت و حمايت قاطع آنان را از عثمان به دست آورد . با نامزدى عثمان ، بنى عبد شمس ديگر اجبارى نمىديدند كه از خويشاوند دور تر خود ، على عليه السّلام پشتيبانى كنند . مخزوميان نيز در برابر پسر عم پيامبر از عثمان طرفدارى كردند . عبد اللّه بن ابى ربيعه ، بزرگ مخزوميان و والى الجند به عبد الرحمن بن عوف چنين اخطار كرد : « شما اگر با على عليه السّلام بيعت كنيد ، ما خواهيم شنيد و نافرمانى خواهيم كرد ، امّا اگر با عثمان بيعت كنيد ، خواهيم شنيد و فرمان خواهيم برد . پس از خدا بترس اى پسر عوف . » « 3 »\r\nدر شوراى منتخب ، على عليه السّلام عملا هيچ پشتيبانى نداشت . نقل شده كه على عليه السّلام و عثمان گفته‌اند اگر خود انتخاب نشوند ، ديگرى را ترجيح مىدهند . بنابر برخى روايات ، على عليه السّلام سعى داشت سعد را ترغيب نمايد كه به جاى عثمان از او پشتيبانى كند . امّا او\r\n\r\n\r\n","description":"","footnote":"\r\nاز تأثير او بر عمر آگاه بودند .\r\n( 1 ) ابن سعد ، طبقات ، ج 3 / 1 ، ص 249 - 250 ؛ تاريخ اسلام ، ج 5 ، ص 65 ؛ عبد الرزاق ، مصنّف ، ج 5 ، ص 480 - 481 .\r\n( 2 ) به نظر نمىرسد زبير بلافاصله خود را كنار كشيده باشد ، بر خلاف سعد كه از عبد الرحمن بن عوف پيروى كرد ( طبرى ، ج 1 ، ص 2792 ) .\r\n( 3 ) بلاذرى ، انساب ، ج 5 ، ص 19 ؛ طبرى ، ج 1 ، ص 2785 ؛ آبوت ، مطالعاتى در پاپيروسهاى ادبى عربى ، ج 1 ، ص 81 ، 85 . عبد اللّه بن ابى ربيعه در زمان عمر والى الجند بود و عثمان نيز دوباره او را به همين منصب گماشت ( اغانى ، ج 1 ، ص 32 ) .\r\n","page_name":" 103 ","page_number":119},
  {"content":"\r\n\r\nهم ، حد اكثر ، پشتيبانى ضعيفى از على انجام مىداد . آنچه بيش از همه چربيدن آرا به سود عثمان را نشان مىداد آن بود كه زبير ، پسر عمّهء على عليه السّلام ، كه پس از وفات پيامبر صلّى اللّه عليه و آله از وى طرفدارى كرده بود اكنون طرف عثمان را گرفت . بدين ترتيب ، عبد الرحمن امكان آن را داشت كه به نفع عثمان تصميم‌گيرى كند . امّا وى تصميم خود را تنها در جلسه‌اى در مسجد و با حضور هر دو نامزد اعلام كرد و بدين گونه ، بازنده ، يعنى على عليه السّلام ، را تحت فشار شديدى قرار داد تا بلافاصله بيعت كند . على عليه السّلام با اكراه به اين كار تن داد .\r\nگرچه احتمالا عمر نگران بود كه ممكن است على عليه السّلام خليفه شود ، امّا هيچ مدركى دال بر تلاش مستقيم او براى تأثيرگذارى بر روند انتخاب عليه على عليه السّلام وجود ندارد .\r\nهشدارهاى او در اواخر عمر در حضور عبد الرحمن بن عوف عليه جاه‌طلبيهاى بنى هاشم كه مىخواهند خلافت را حقّ انحصارى خود بدانند ، يقينا در شكست سخت على عليه السّلام نقش داشت . هر چند عمر ظاهرا اين هشدار را در برابر عموم تكرار نكرد ، امّا بىترديد همگان از آن اطلاع يافتند .\r\nاين امر به همراه كشته شدن خليفه در اندك زمانى بعد ، هرگونه سازش بين حاميان خلافت قريش و على عليه السّلام را غير ممكن ساخت ، كه در غير اين صورت شايد امكان آن وجود مىداشت . عبد الرحمن بن عوف كاملا از احساسات عمر آگاه بود . او شايد پاى خود را از ميانه بيرون كشيد تا بتواند رأيى تعيين‌كننده به دست آورد و بدين ترتيب در موقعيتى قرار گيرد كه مانع تحقق آرزوهاى على عليه السّلام شود . امّا به نظر مىرسد كه اين كار به ابتكار خود او انجام گرفته و ترفندى از پيش طراحى شده نبوده كه عمر آن را پيشنهاد كرده باشد . « 1 »\r\n\r\n\r\n","description":"","footnote":"\r\n( 1 ) روايت كاملا متفاوتى دربارهء شورا از شعبى ، يكى از نخستين محدثان كوفى ، نقل شده است . به گفته او عمر ترديدى نداشت كه انتخاب بين على عليه السّلام و عثمان خواهد بود . او پيش از مرگ ، سعد بن ابى وقاص را عملا از شورا حذف كرد به اين صورت كه سفارش كرد او دوباره به امارت كوفه گماشته شود . طلحه در شام و از شورا غايب بود . و اما دربارهء چهار تن باقيمانده او دستور داد كه اگر سه نفر از آنها عليه يك نفر توافق كردند ، انتخاب آنان بايد پذيرفته شود . اما اگر آرا شكسته شد ، بايد نظر عبد الرحمن بن عوف را بپذيرند . على عليه السّلام دريافت كه اين كار ترفندى است براى جلوگيرى از خلافت او ، چرا كه عبد الرحمن حتما برادرزنش ، عثمان ، را ترجيح مىداد ( ابن ابى الحديد ، شرح ، ج 9 ، ص 29 - 54 ، به نقل از كتاب الشّورى و مقتل عثمان ، نوشتهء عوانه و كتاب السقيفه تأليف جوهرى ) . بروشنى مىتوان دريافت كه روايت شعبى بر اساس اطلاعات دست اول ناچيزى بازسازى شده است .\r\n","page_name":" 104 ","page_number":120},
  {"content":"\r\n\r\nعبد اللّه بن عباس ماجراى گفتگوى خود با عمر را نقل مىكند كه طى آن عمر نگرانىاش را نسبت به انتخاب جانشينى مناسب ابراز كرد . ابن عباس نظر او را دربارهء هر يك از شش تنى كه قرار بود عضو شوراى منتخب شوند جويا شد ، امّا خليفه از هر گونه اظهار نظرى دربارهء آنان بشدّت خوددارى كرد . اين داستان مطمئنا قصه‌اى است اديبانه و تا اندازه‌اى آشكار است كه پاسخهايى كه به عمل نسبت داده شده در دورهء بعد با نگرش به گذشته ساخته شده‌اند . امّا با اين همه ، ممكن است ديدگاههاى شخصى عمر نيز از آنها چندان دور نبوده باشد . « 1 »\r\nعمر دربارهء على عليه السّلام گفت كه او شايسته ( اهل ) خلافت است ، امّا قدرى شوخ‌طبع است و « شما را به راه راستى مىبرد كه مىدانيد » ، كه شايد اين سخن اشاره‌اى باشد به اين كه على عليه السّلام خلافت را به خويشان رسول منحصر خواهد كرد . « 2 » دربارهء عثمان گفت كه او بنى ابى معيط « 3 » را بر مردم مسلّط خواهد كرد . امّا عربان مطمئنا او را نافرمانى خواهند كرد و « گردنش را خواهند شكست » ( يعنى سرش را خواهند بريد ) . ساختار اين عبارات نشان مىدهد كه پس از ماجراى عثمان پرداخته شده‌اند امّا برخى از نگرانيهاى عمر را نسبت به جانشينى احتمالى عثمان بيان مىكند . خليفه گفت كه طلحه مرد متكبّرى است و خداوند به سبب همين تكبّر آشكارش اجازه نخواهد داد كه او حاكم جامعه اسلامى شود . زبير يكى از قهرمانان جنگى است امّا خود را گرفتار چك و چانه زدن در بازارهاى مدينه كرده است . او چگونه مىتواند مسئوليّت اداره امور مسلمانان را بر عهده گيرد ؟\r\nسعد نيز بر پشت اسب جنگجويى شجاع و بىباك است ، امّا شايسته فرمانروايى نيست .\r\n\r\n\r\n","description":"","footnote":"\r\n( 1 ) ماوردى ، الاحكام ، ص 15 - 16 ، به سند ابن اسحاق از زهرى از عبد اللّه بن عباس . شكل ديگرى از اين روايت را يعقوبى در تاريخ خود ، ج 2 ، ص 181 - 183 بدون اسناد آورده است كه به نظر مىرسد تحت تأثير گرايشهايى شيعى در آن بازنگريهايى شده باشد . برخى از توصيفات ابن عباس از شخصيتها ، در بعضى روايات ديگر به عمر نيز نسبت داده شده است .\r\n( 2 ) . . . حملكم على طريقة من الحقّ تعرفونها . اين عبارت را با برداشتى منفى مىتوان با تأييد اوليه عمر از على عليه السّلام و شايسته دانستن او براى خلافت در تضاد دانست . در صورتهاى ديگرى از اين روايت ، قسمت آخر چنين آمده يحملكم على ( طريق ) الحقّ ( او شما را به راه حق هدايت خواهد كرد ) كه هيچ ابهامى در آن نيست ( رك : طبرى ، ج 1 ، ص 2777 ) .\r\n( 3 ) ابو معيط بن ابى عمرو بن اميه پدربزرگ برادر مادرى عثمان ، وليد بن عقبه ، بود . عقبة بن ابى معيط ، دشمن سرسخت پيامبر ، پس از جنگ بدر به دست آن حضرت كشته شد .\r\n","page_name":" 105 ","page_number":121},
  {"content":"\r\n\r\nعبد الرحمن مردى است بسيار عالى ، امّا به سبب ضعف خود براى اين كار شايسته نيست . عمر افزود كه براى اين مقام تنها كسى شايسته است كه قدرتمند باشد بدون خشونت ، انعطاف‌پذير باشد بدون ضعف ، مقتصد باشد بدون خست و سخنى باشد بدون تبذير . « * »\r\nدر طول دورهء ده‌ساله حكومت عمر ، ماهيّت خلافت و حكومت اسلامى دگرگون شده بود . فتوحات بزرگ در خارج از عربستان ، توده‌هاى اعراب را ، كه قريش آنها را در زمان جنگهاى ردّه تا حد رعايايى محروم از آزادى و صرفا خراجگزار تنزّل داده بودند ، به طبقه‌اى نظامى تبديل كرد كه جمعيّت بسيار زيادى از افراد غير مسلمان و غير عرب بر كثرت آن مىافزودند . مىتوان پرسيد كه آيا خلافت قريش بدون اين توسعه امپراتورى دوام مىيافت . خاطرهء زندگى آزاد ، هر چند فقيرانه و سخت ، آن قدر نزديك بود كه مىتوانست به ابراز نارضايتى و شورش عليه اطاعت در برابر قريش منجر شود . بسيج موفقيّت‌آميز تمام نيروها به سوى فتوحات گستردهء نظامى ، به نام اسلام ، هرگونه آرزوى بازگشت به گذشته‌ها را از ميان برد . پس از اندك مدتى ، تنها چيزى كه باقى ماند پيوندى احساسى و ادبى با اشعار و داستانهاى نبردهاى گذشته عرب ( ايّام العرب ) بود . بىترديد ، قريش همچنان طبقه حاكم باقى ماند . جنگجويان عرب ( مقاتله ) در تحت مقررات نظامى سخت و گاه طاقت‌فرسايى قرار داشتند . امّا در عوض ، جداى از سهم خود از غنايم جنگى ، مواجب و مقرريهاى سخاوتمندانه‌اى دريافت مىكردند . بدين گونه آنان نيز در سياستهاى توسعه‌طلبانهء قريش سهيم بودند . بنابراين ، خلافت كه در زمان حاكميت ابو بكر هنوز ثباتى نداشت كاملا تثبيت شد .\r\nوظيفهء سازماندهى دولت و ادارهء سرزمينهاى گشوده شده بر عهده عمر قرار گرفت .\r\nاو اين كار را عمدتا بر اساس عينيّت اسلام و عرب انجام داد . در اين هنگام ، اسلام تقريبا دين ملّى عربان شده بود . بيشتر عربهاى غير مسلمان ، حتى آنان كه در خارج از شبه جزيره مىزيستند ، نيز بسرعت به دعوت اسلام پاسخ گفتند ، حال آن‌كه تعداد گروندگان غير عرب در آغاز چشمگير نبود . تساهلى كه قرآن نسبت به « اهل كتاب » ، كه منظور از آن بيشتر مسيحيان و يهوديان بودند ، روا داشته بود به تمام جوامع مذهبى ديگر در\r\n\r\n\r\n","description":"","footnote":"\r\n* نويسنده مأخذ اين سخنان را نقل نكرده و مترجم نيز با وجود جستجوى فراوان منبع آن را نيافت .\r\n","page_name":" 106 ","page_number":122},
  {"content":"\r\n\r\nسرزمينهاى فتح شده تعميم داده شد . اعراب قبيله تغلب در شمال بين النهرين ، با آن‌كه بر دين مسيحى خود باقى مانده بودند ، در سپاه مسلمانان شركت داده شدند و براى آنان وضعيّت مالياتى خاصى در نظر گرفته شد كه بر اساس آن دو برابر عشرى كه مسلمانان به نام زكات مىپرداختند ماليات مىدادند ، امّا از پرداخت جزيه و خراج ، كه براى ديگر رعاياى غير مسلمان در نظر گرفته شده بود ، معاف بودند . « 1 » بدون شك ، عمر اميدوار بود كه آنان پس از اندك مدتى اسلام بياورند . هنگامى كه قبيله عرب و مسيحى اياد به سرزمين روم شرقى پناهنده شد ، عمر به امپراتور روم نوشت : « شنيده‌ام كه يكى از قبايل عرب ديار ما را رها كرده و به سوى ديار تو آمده . به خدا ، آنها را بيرون كن و گرنه همه نصارى را سوى ديار تو مىرانيم » . و شاه روم آنها را برون كرد ، چهار هزار كس از آنها با ابو عدى بن زياد بازآمدند . « 2 » آشكار است كه خليفه تمام اعراب مسلمان يا مسيحى را رعاياى اصلى خود مىدانست .\r\nبر خلاف سرزمينهاى فتح شده ، سعى بر آن بود كه [ جمعيت 
  ] عربستان تا حد امكان فقط مركب از مسلمان و عرب باشد . جوامع نسبتا بزرگ مسيحى و يهودى نجران و خيبر را عمر بىدرنگ به سرزمينهاى فتح شده كوچ داد . « 3 » عموما به غير مسلمانان اجازه سكونت در حجاز يا اقامت بيش از سه روز در آنجا داده نمىشد . « 4 »\r\nعمر همچنين تمايل داشت كه بيشتر مسلمانان غير عرب را از عربستان ، و بويژه مدينه ، دور نگه دارد . آوردن اسيران به پايتخت براى همگان محدوديّتهايى داشت . « 5 » اين\r\n\r\n\r\n","description":"","footnote":"\r\n( 1 ) تاريخ اسلام ، ج 4 ، ص 226 - 232 .\r\n( 2 ) طبرى ، ج 1 ، ص 2508 - 2509 ؛ تاريخ اسلام ، ج 4 ، ص 58 .\r\n( 3 ) كايتانى كوشيده است تا صحابه نخستين را در هر دو مورد اين اخراجها مقصر بداند و به گفته او ، آنان كه در اين كار منافعى اقتصادى داشتند عمر را به اين كار واداشتند ( تاريخ اسلام ، ج 4 ، ص 350 - 360 ) . « او براى كاهش مخالفت و دشمنى خاموش اين دسيسه‌چينان قدرتمند گاهى اوقات خود را مجبور مىديد كارهاى اشتباهى انجام دهد كه از جمله غم‌انگيزترين و شرم‌آورترين آنها اخراج يهوديان خيبر بود » ( همان ، ج 4 ، ص 253 ) . اما كايتانى مجبور بود بپذيرد كه اين اقدامات كاملا با اهداف سياسى « انحصارطلبانه » عمر سازگارى داشت ( همان ، ج 4 ، 353 - 354 ؛ ج 5 ، ص 506 ) .\r\n( 4 ) ماوردى ، احكام ، 291 ؛ تاريخ اسلام ، ج 5 ، ص 506 .\r\n( 5 ) تاريخ اسلام ، ج 5 ، ص 57 ، 103 . به گفته زهرى ، عمر اجازه نمىداد كه هيچ غير عربى ( عجم ) به مدينه وارد شود . بنابراين ، مغيرة بن شعبه مجبور شد براى زيستن و كار كردن غلام ايرانى خود ، ابو لؤلؤة ، در شهر مجوز مخصوص بگيرد ( عبد الرزاق ، مصنف ، ج 5 ، ص 494 ) . روايت زهرى از داستان ابو لؤلؤة و قتل عمر منبع\r\n","page_name":" 107 ","page_number":123},
  {"content":"\r\n\r\nمحدوديت مطمئنا فقط منحصر به غير مسلمانان نبود ، زيرا اسيران تمايل خاصى به قبول اسلام داشتند . امّا روشن است كه دور نگه داشتن مسلمانانى كه به عربى سخن مىگفتند از عربستان دشوارتر بود . روايت كرده‌اند عمر پس از آن‌كه به دست ابو لؤلؤه ضربت خورد ، ابن عباس را مخاطب قرار داد و او و پدرش را متّهم كرد كه مشتاق بوده‌اند غير عربان ( علوج ) در مدينه زياد شوند . ابن عباس در پاسخ به خليفه اطمينان داد كه او و پدرش هر آنچه خليفه بخواهد دربارهء آنان اجرا خواهند كرد . عمر پاسخ داد ديگر چه مىتوان كرد وقتى كه غير عربان زبان اربابان خود را فراگرفته‌اند ، با آنان نماز خوانده‌اند و همچون آنان به عبادت پرداخته‌اند . « 1 » بر عكس ، پيش از مرگ دستور داد كه تمام بندگان مسلمانى كه در اختيار حكومت بودند آزاد شوند . « 2 » بديهى است كه تعصب عليه غير عربان در سياستهاى عمر به ايجاد فضايى كمك كرد كه در آن ابو لؤلؤة فيروز ، غلام ايرانى ، « 3 » احتمالا بر اثر بىاعتنايى خليفه به خشم آمده و آمادهء قتل او طى حمله‌اى انتحارى شده بود و در چنين فضايى پسر خليفه عبيد اللّه نيز مهيا شده بود تا هر غير عربى را كه به دستش مىآيد بكشد .\r\nپايبندى عميق عمر به همبستگى قريش و اعراب را پايبندى عميقتر او به اسلام تعادل\r\n\r\n\r\n","description":"","footnote":"\r\nروايت مسعودى است ( مروج ، ج 3 ، بندهاى ص 1559 - 1560 ) .\r\n( 1 ) ابن سعد ، طبقات ، ج 3 / 1 ، ص 244 ؛ تاريخ اسلام ، ج 5 ، ص 55 ، 178 .\r\n( 2 ) تاريخ اسلام ، ج 5 ، ص 63 ، 68 .\r\n( 3 ) به گفته زهرى ، ابو لؤلؤة در اصل زردشتى بود ( كان مجوسيّا فى أصله ، عبد الرزاق ، مصنف ، ج 5 ، ص 474 ) . او شايد اسما اسلام آورده بود . ظاهرا راويان نمىخواهند اين را بپذيرند . گفته‌اند كه دختر او كه كم سن و سال ( جارية صغيرة ) بود و به دست عبيد اللّه بن عمر به قتل رسيد ادعاى مسلمانى مىكرد ( تدّعى الاسلام ، همان ، ج 5 ، ص 479 ؛ ابن سعد ، طبقات ، ج 3 / 1 ، ص 258 ، ج 5 ، ص 8 ) . به گفته عبد اللّه بن عباس ، زمانى كه عمر از هويت ضارب خود آگاه شد ، ابراز خشنودى نمود كه عربى اقدام به قتل او نكرده است ( عبد الرزاق ، مصنّف ، ج 5 ، ص 476 ؛ ابن سعد ، طبقات ، ج 3 / 1 ، ص 251 ) . اقوال برخى منابع ديگر كه مىگويند ابو لؤلؤه مسيحى بود پذيرفتنى نمىنمايد . گويا مأخذ اين اقوال روايتى از مسور بن مخرمه باشد كه از ريشه ايرانى ابو لؤلؤة ذكرى به ميان نياورده است ( طبرى ، ج 1 ، ص 2722 ) . آشكار است داستان افسانه مانندى كه سيف بن عمر به اسناد شعبى ( طبرى ، ج 1 ، ص 2632 ؛ تاريخ اسلام ، ج 4 ، ص 500 ) نقل مىكند و بر طبق آن ابو لؤلؤة ، كه اصلا نهاوندى بود ، به دست يونانيان اسير شد و به مسيحيّت گرويد و سپس مسلمانان او را از آنان به اسارت گرفتند به اين جهت ساخته شده كه نشان دهد او مسيحى بوده است . ارباب او ، مغيرة بن شعبه ، فرمانده برجسته سپاه عرب در جنگ نهاوند بود و بىترديد ابو لؤلؤة كه جزو غنايم جنگ بود ، در آنجا نصيب او گرديد . روايتى كه ابن سعد نقل كرده ( طبقات ، ج 3 / 1 ص 252 ) اين مطلب را بوضوح تأييد مىكند .\r\n","page_name":" 108 ","page_number":124},
  {"content":"\r\n\r\nمىبخشيد . او كاملا آگاه بود كه تنها اسلام بوده كه او را بدين جايگاه رسانده و اعراب را به سروران امپراتورى وسيعى بدل كرده است . او همچون مردان قدرتمند ديگر در موفقيّتهاى شگفت‌انگيز خويش نشانه‌اى از لطف الهى را مىديد كه آن را مىتوانست فقط به اسلام نسبت دهد . عمر شايد گاهى مىخواسته كه قوانين اسلام را تغيير دهد ، همچون مسأله اعراب مسيحى تغلب ، امّا آن هنگام كه بين تعصب عربىاش و وفادارىاش به اسلام تعارضى پيش مىآمده ، بىدرنگ دومى را برمىگزيده است .\r\nداستانى حكايت مانند ، امّا شايد واقعى ، كه ازرقى نقل مىكند به خوبى اين امر را نشان مىدهد . هنگامى كه نافع بن عبد الحارث خزاعى ، والى عمر در مكه ، براى ملاقات او شهر را ترك كرد ، خليفه از او پرسيد چه كسى را به جاى خود گماشته است . عمر چون پاسخ شنيد كه نافع مولاى خود عبد الرحمن بن ابزى را به جاى خود گماشته خشمگين شد و او را سرزنش كرد كه : « تو بنده‌اى را بر خلق خدا گماشته‌اى . » امّا نافع پاسخ داد كه ابن ابزى را بهترين حافظ كتاب خدا و آگاهترين كس به احكام خدا يافتم . عمر آرام شد و حديثى از پيامبر را به خاطر آورد كه خداوند در اين دين گروهى را برمىآورد و گروهى ديگر را خوار مىسازد . « 1 »\r\nمورّخان جديد ، چه غربى و چه مسلمان ، نتوانسته‌اند از ستايش دومين خليفه محمد صلّى اللّه عليه و آله خوددارى ورزند و خلافت او را كاملترين تجسم آرمان خلافت دانسته‌اند .\r\nبويژه مسلمانان سنّى امروز غالبا اجراى اصل قرآنى شورا به دست او و تلاشهاى وى را براى نهادن بناى رهبرى جامعه بر پايهء شايستگى دينى و سبقت در خدمت به آرمان اسلام ، سرمشقى اساسى دانسته‌اند براى تجديد بناى خلافتى واقعا دموكراتيك يا حكومتهاى اسلامى ديگر . پژوهشگران غربى عموما فقط بر شخصيت قوى او تأكيد كرده‌اند كه وى با استفاده از آن موفق شد خواست خود را به جامعه اسلامى بقبولاند و توسط آن توانست سپاهيان عرب را در فتوحات گسترده‌شان پيش برد ، بىآنكه همچون حاكمان مستبد بعدى ، از زور و سركوب استفاده كند . تأثير عظيم او در شكل‌گيرى اسلام ،\r\n\r\n\r\n","description":"","footnote":"\r\n( 1 ) ازرقى ، اخبار مكه ، به اهتمام و وستنفلد در تواريخ شهر مكه ، ج 1 ، ليپزيك ، 1858 ، 380 ؛ تاريخ اسلام ، ج 5 ، ص 162 . عبد الرحمن بن ابزى ، غلام نافع بن عبد الحارث ، از راويان موثّق روايات پيامبر و نخستين خلفا شمرده مىشد . بعدها على عليه السّلام او را به امارت خراسان منصوب كرد ( ابن حجر ، تهذيب ، ج 6 ، ص 132 - 133 ) .\r\n","page_name":" 109 ","page_number":125},
  {"content":"\r\n\r\nكه در مقام دوم پس از تأثير محمد صلّى اللّه عليه و آله دانسته شده ، نيز مورد توجّه آنان قرار گرفته است . « 1 »\r\nاحتمالا حقيقت آن است كه تنها كسى مانند عمر ، كه هم به اسلام ايمانى عميق و خالصانه داشت و هم از احساس قدرتمند همبستگى گروهى - يا به گفتهء ابن خلدون عصبيّت - با قريش و اعراب برخوردار بود ، مىتوانست در اين مرحله وحدت بلند مدّت جمهور اعراب و مسلمانان را حفظ كند . فتوحاتى كه در زمان أبو بكر شروع شده بود ، مطمئنا مىتوانست به رهبرى كسى همچون خالد بن وليد همچنان ادامه يابد و شايد هم هماهنگى بيشترى پيدا كند . امّا احتمالا وحدت امپراتورى در سرزمينهاى فتح شده ادامه نمىيافت . به احتمال زياد ، گروههاى قدرتمند قريش ، پس از اندك مدتى ، در مناطق مختلف براى خود حكومتهاى مستقلّى تشكيل مىدادند . افتخار تثبيت خلافت به شكل رهبرى واحد و يكپارچهء مسلمانان را بايد از آن عمر دانست .\r\nبا اين همه ، اينك در واقع خلافت قريش بود كه به شكل مورد نظر ابو بكر و بدان صورت كه او پايه نهاده بود ، به يك نهاد اساسى اسلام بر طبق مذهب سنّيان تبديل شده بود ؛ هر چند كه اين شكل خلافت مشروعيّت قرآنى نداشت . تلاش عمر براى اسلامى كردن اين نهاد از طريق مبتنى ساختن آن بر اصول قرآنى « شورا » و « سابقه » تقريبا بلافاصله پس از مرگ او به شكست انجاميد . اندك زمانى بعد از او خلافت خانوادگى ، كه عمر بسيار از آن بيم داشت ، حاكم شد . گرچه اين شرط كه خليفه حتما بايد از نسل قريش باشد به يك شرط قانونى مؤكّد تبديل شد و حتّى پس از آن كه خلافت قريش عملا از بين رفت همچنان مورد حمايت جدى بود ، امّا شورا و سابقه براى كسانى كه از خلافتهاى پسين ، كه چيزى جز پادشاهى صرف نبود ، به خلافت آرمانى خلفاى راشدين در زمان گذشته مىنگريستند فقط جاذبه‌اى احساس برانگيز داشت . فقط در روزگاران جديد است كه پيشنهادهايى براى نهادينه كردن شورا ارائه شده است .\r\nعلت شكست اصلاحات عمر را بسادگى مىتوان دريافت . اصل سابقه در اسلام تضادى نهانى با موقعيّت ممتاز قريش داشت . اين تضاد در زمانى كه مىشد سابقه را به معناى گرويدن به محمد صلّى اللّه عليه و آله و پشتيبانى از او در همان آغاز اسلام در مكّه دانست\r\n\r\n\r\n","description":"","footnote":"\r\n( 1 ) رك : لازاروس - يافه ، « عمر بن خطاب - پولس اسلام ؟ » در جنبه‌هاى دينى اسلام ، ليدن ، 1981 ، ص 1 - 16 .\r\n","page_name":" 110 ","page_number":126},
  {"content":"\r\n\r\nپوشيده بود . امّا اينك صحابهء نخستين رو به پيرى داشتند . براى نهادينه كردن اصلهاى سابقه و شورا ، عمر مىبايستى امتيازات اجتماعى قريش را ملغى كند - و اين گامى بود كه وى در آن موقعيّت به دشوارى مىتوانست بردارد هر چند كه به آن انديشيده بود - و نيز راه ورود مسلمانان ديگر را به جايگاه نخبگان حاكم بگشايد . او مىبايست اقدام آشكارى در جهت انتخاب فردى غير قرشى براى عضويت در شوراى منتخب خود بر دارد يا اين شورا را ترغيب كند كه افراد غير قشرى را به جمع خود راه دهند .\r\nامپراتورى عربى كه عمر بنيان نهاد عمرى دراز كرد ، هر چند كه از زمان معاويه بر اثر تفوّق اعراب شامى تغييراتى در آن راه يافت ، سلطه عربان بر غير عربان بر مبناى قوميّت نيز با دعوت جهانى اسلام تعارضى اساسى داشت . امّا اين تعارض تنها در اواخر عصر امويان و آن هنگام كه توده‌هاى غير عرب به اسلام گرويدند و به نام آن فرياد رساى برابرى خواهى برآوردند ، آشكار شد . در آن زمان ، خلافت قريش چنان در اسلام ريشه يافته بود كه با وجود اضمحلال و از بين رفتن طبقه فرماندهان سپاهى عرب در زمان عباسيان ، اين خلافت بازهم توانست به حيات خود ادامه دهد .\r\n\r\n","description":"","footnote":"","page_name":" 111 ","page_number":127},
  {"content":"\r\n . \r\n","description":"","footnote":"","page_name":" 112 ","page_number":128},
  {"content":"\r\n\r\n\r\nعثمان : خليفه خدا و فرمانروايى بنى عبد شمس\r\nخلافت عثمان پس از دوازده سال ، بر اثر شورش و قتل فجيع خليفه به پايان رسيد .\r\nاعتراضات عليه اعمال مستبدّانه او ، بنا به معيارهاى آن زمان اساسى و گسترده بود . در منابع تاريخى اشتباهاتى ( احداث ) كه او بدانها متهم بود بتفصيل بيان شده است . در اواخر حكومت عثمان نارضايى و مخالفت با رفتار او تقريبا در ميان همگان ، به جز خويشان و نزديكانش ، فراگير شد . تنها مرگ خشونت‌آميز او بود كه ، با تبديل شدن به ابزارى سياسى ، وى را در نظر سنّيان از تمام احداث تبرئه و او را به شهيد و سومين كس از خلفاى راشدين تبديل كرد .\r\nبايد تأكيد كرد كه اشتباهات عثمان از ديد نسلهاى پسين كم‌اهميّت بود . حتى يك مسلمان هم به دستور او به قتل نرسيد ، جز به حكم قصاص يا بنا بر حدّ زناى محصنه .\r\nكارهاى مستبدّانه و خشونت‌آميزى كه به او نسبت داده شده به زدن ، زندانى كردن و تبعيد منحصر مىشد . « 1 » حرمتى كه محمد صلّى اللّه عليه و آله براى جان مسلمان قائل شده بود هنوز\r\n\r\n\r\n","description":"","footnote":"\r\n( 1 ) روايت كرده‌اند كه تنها ضابئ بن حارث تميمى در زندان عثمان درگذشت . او ابتدا به سبب هجو بنى جرول بن نهشل زندانى شد ؛ كه پيشتر سگى شكارى را به خواست او به دو داده و سپس از او بازستانده بودند . آنان شكايت به عثمان بردند ضابئ پس از رهايى از زندان به انتقام ، نقشه حمله و آسيب زدن به خليفه را در سر داشت ، اما پيش از آن دستگير شد . اين بار آن قدر در زندان ماند تا مرد . گفته‌اند پسر او عمير به انتقام خون پدر آن هنگام كه جنازه عثمان را براى دفن مىبردند بر جنازه او جست . مدتها بعد به سال 85 ، حجّاج حكمران اموى ، عمير را بدين سبب كشت ( بلاذرى ، انساب ، ج 5 ، ص 84 - 85 ؛ ابن شبّه ، تاريخ مدينه ، ص\r\n","page_name":" 113 ","page_number":129},
  {"content":"\r\n\r\nرعايت مىشد . ابو بكر مجبور شد كسانى را كه از پرداخت زكات به او خوددارى مىكردند مرتدّ اعلام كند تا بتواند با آنها بجنگد . عمر مجبور شد براى خلاص شدن از شر دشمن سياسى خود ، سعد بن عباده ، رو به درگاه خدا آورد و دست به دامن جنّيان شود . عثمان ، كه طبعا از خونريزى بيزار بود ، راحت‌تر آن ديد كه بر اساس احكام و دستورات پيامبر صلّى اللّه عليه و آله رفتار كند .\r\nعثمان كه از اعضاى اشرافيت قريش ، فرزند بازرگان مكى ، عفّان ، و نوه عمّهء محمّد صلّى اللّه عليه و آله ، امّ حكيم دختر عبد المطلب « 1 » بود ، جايگاه ويژه‌اى در ميان نخستين اصحاب پيامبر احراز كرده بود . محمد صلّى اللّه عليه و آله گرويدن او به اسلام و دفاع صادقانه‌اش از اسلام را ، در زمانى كه اكثر بنى عبد شمس بشدّت براى ريشه‌كن كردن دين جديد مىكوشيدند ، بسيار ارج مىنهاد و با او رفتارى آميخته با ادب و متفاوت با ديگر صحابه داشت . روايت شده كه پيامبر به محض ورود عثمان به اتاق پاهاى برهنه‌اش را پوشاند ، حال آن‌كه در حضور ابو بكر و عمر چنين نكرده بود . « 2 » زمانى كه عثمان به اسلام گرويد ، پيامبر دختر خود رقيّه را به ازدواج او درآورده و وى همراه شوهرش به حبشه مهاجرت كرد . پس از مرگ او در مدينه بعد از جنگ بدر ، پيامبر دختر ديگر خود ام كلثوم را به عقد عثمان درآورد . اين امر عثمان را از نظر شئون اجتماعى ( كفاءة ) بروشنى برتر از ابو بكر و عمر قرار داد كه دخترانشان را محمد صلّى اللّه عليه و آله به ازدواج خود درآورده بود ، امّا هيچ يك از دختران خود را به آنان نداده بود . درخواست عمر در دوران خلافتش براى ازدواج با ام كلثوم نوه محمد صلّى اللّه عليه و آله و دختر على عليه السّلام در حقيقت بيان اين مطلب بود كه او از نظر اجتماعى به جايگاهى رسيده است كه در زمان حيات پيامبر فاقد آن بود . « 3 »\r\n\r\n\r\n","description":"","footnote":"\r\n1024 - 1027 ؛ طبرى ، ج 2 ، ص 869 - 872 ) .\r\n( 1 ) ام حكيم بيضاء خواهر همزاد عبد اللّه ، پدر محمد صلّى اللّه عليه و آله ، و مادر مادر عثمان ، اروى دختر كريز ، بود ( بلاذرى ، انساب ، ج 5 ، ص 1 ) .\r\n( 2 ) تاريخ اسلام ، ج 8 ، ص 296 ، ابن عساكر ، تاريخ مدينة دمشق : عثمان بن عفان ، به كوشش سكينة شهابى ( دمشق ، 1984 ) ، ص 76 - 88 ؛ نيز رك : آبوت ، عائشه همسر محمد صلّى اللّه عليه و آله 103 - 104 .\r\n( 3 ) عمر پيش از آن ام كلثوم دختر ابو بكر را به زنى خواسته بود كه صغير بود . دربارهء وى كس پيش عايشه فرستاد كه گفت : « كار به اختيار تو است » گفت : « مرا با او كارى نيست » . گفت : « امير مؤمنان را نمىخواهى ؟ » گفت :\r\n« نه ، معاشش ساده است و با زنان سختگير است » . عايشه كس از پى عمرو عاص فرستاد و قصه را با وى گفت . گفت : « درست مىكنم » . سپس نزد عمر رفت و گفت ام كلثوم در سايهء ام المؤمنين با ملايمت و مدارا\r\n","page_name":" 114 ","page_number":130},
  {"content":"\r\n\r\nمحمد صلّى اللّه عليه و آله همچنين با جنگ گريزى عثمان سازش مىكرد . او عثمان را از شركت در جنگ بدر معاف كرد تا از رقيه كه بيمار بود مراقبت كند ، امّا سهمى از غنايم را به او داد .\r\nگفته‌اند . كه فرار عثمان از جنگ احد با نزول آيه‌اى بخشيده شد . در هر موردى كه توجيه‌پذير بود ، پيامبر او را از شركت در جنگ معاف مىكرد و وظايف ديگرى به او وامىگذاشت . از چشم‌گيرترين فضائلى كه به او نسبت داده‌اند استفاده از ثروت شخصىاش در جهت پشتيبانى گسترده از محمد صلّى اللّه عليه و آله و جامعه اسلامى بود . « 1 » امّا اين سخاوتمندى چيزى از ثروت بيكران او نكاست . شاهد اين امر ، زندگى مجلل او در مدينه و جهيزيه‌هاى شاهانه‌اى است كه حاضر بود براى ازدواجهاى خود بپردازد . « 2 » او در مدينه نيز همچون مكّه و حبشه قافله‌هاى بازرگانى داشت . ولى براى محمد صلّى اللّه عليه و آله در زمينه مذاكره سياسى با اشراف مكه ، كه عثمان را قبول داشتند ، بويژه در موقعيت حساس حديبيّه بيش از همه مفيد واقع شد .\r\nعثمان با آن‌كه بازرگان برجسته و بسيار موفّقى بود ، هيچ‌گاه پيش از انتخاب شدنش به خلافت ويژگيهاى لازم براى رهبرى اجتماعى را از خود نشان نداده بود . در بين شش عضو شوراى منتخب ، او تنها كسى بود كه محمد صلّى اللّه عليه و آله يا يكى از دو خليفهء پيشين ، فرماندهى حمله يا سپاهى را به وى واگذار نكرده بودند . او پيش از انتخاب خود هيچ گونه جاه‌طلبى سياسى در سر نداشت و حتى بندرت خود را نامزد بالقوهء خلافت تصور كرده بود . امّا بر خلاف نظر ولهاوزن ، انتخاب‌كنندگان او را براى آن برنگزيدند تا بتوانند از ضعف و عدم قابليتش بهره ببرند ، « 3 » بلكه وى را به منزله تنها رقيب قدرتمند على عليه السّلام مطرح كردند . عثمان كه به پيامبر نزديك و مورد لطف او بود و دو بار داماد وى شده بود ، بهتر از ديگران مىتوانست با خويشاوندى نزديك على عليه السّلام با پيامبر رقابت كند . مهمتر\r\n\r\n\r\n","description":"","footnote":"\r\nبزرگ شده و تو تندخويى . . . با وى سختى كنى و با فرزند أبو بكر رفتارى كنى كه حق تو نيست . سپس گفت :\r\n« . . . بهتر از او به تو نشان مىدهم : ام كلثوم دختر على بن ابى طالب عليه السّلام كه به وسيله او با پيامبر خدا خويشاوند شوى » ( طبرى ، ج 1 ، ص 2732 ) .\r\n( 1 ) ابن عساكر ، عثمان ، ص 46 - 70 .\r\n( 2 ) مطمئنا گفتهء جعيط در اختلاف بزرگ : مذهب و سياست در صدر اسلام ، پاريس ، 1989 ، 227 مبنى بر اينكه « عثمان تمام ثروتش را در راه اسلام داد » صحت ندارد .\r\n( 3 ) ولهاوزن ، سلطنت عرب و سقوط آن ، برلن ، 1902 ، ص 26 .\r\n","page_name":" 115 ","page_number":131},
  {"content":"\r\n\r\nاينكه مىتوانست بر پشتيبانى يكپارچه اشراف مكّه تكيه كند . بنى عبد شمس در برابر هر يك ديگر از اعضاى شورا [ به جز عثمان 
  ] ، كه هيچ كدام به بنى عبد مناف تعلّق نداشتند ، وظيفه اخلاقى خود مىديدند كه از على عليه السّلام حمايت كنند . نظر انصار ، كه أبو بكر آنان را از طبقهء حكومتى كنار زده بود ، ديگر اهميتى نداشت . بىترديد عثمان از اين موقعيت و حمايت گسترده قريش از خود آگاه بود . او كاملا منفعل ماند و كلمه‌اى در تبليغ براى خود بر زبان نياورد . او كه هيچ‌گونه آمادگى براى اين مقام نداشت ، پس از انتخاب خود از منبر بالا رفت و بر سبيل عذرخواهى چنين گفت : « اى مردم ! ما خطيب نبوده‌ايم . اگر زنده مانديم خطبه به صورتى مناسب خوانده خواهد شد . ان شاء الله » « 1 » لطف خاص محمد صلّى اللّه عليه و آله به عثمان و حمايت قاطع قريش از انتخاب او اين احساس را در وى به وجود آورد كه جايگاهش در خلافت محمد صلّى اللّه عليه و آله بسيار استوارتر از دو خليفه پيشين است . همين كه او بدون هيچ تلاشى از سوى خودش به اين مقام رسيد ظاهرا اين اعتقاد را در او تقويت كرد كه برگزيده و مورد تأييد خداست . او با خلاص كردن خود از حديث دست و پاگيرى كه عمر را « خليفهء خليفه رسول خدا صلّى اللّه عليه و آله » مىناميد عنوان رسمى « خليفة الله » را براى خود برگزيد . « 2 » اين لقب جديد در زمان حكومت امويان تثبيت شد . « 3 »\r\nخليفه اينك با لطف خدا و در مقام نماينده او بر زمين حكومت مىراند ، نه به نام جانشين رسول خدا . بر اين اساس ، زمانى كه عثمان پشتيبانى كسانى را كه از انتخاب او حمايت\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 24 ، ابن سعد ، طبقات ؛ ج 3 / 1 ، ص 43 ، ابن شبّه ، تاريخ مدينه ، ص 957 - 958 ، تاريخ اسلام ، ج 8 ، ص 14 ، طبرى ترجيح داده كه روايتهاى مربوط به اين وضعيت خجلت‌آور را حذف كند و فقط خطبه‌اى را كه در روايت سيف بن عمر ( طبرى ، ج 1 ، ص 2800 - 2801 ) به عثمان نسبت داده شده نقل كرده است . طبرى ( 1 ص 3058 - 3059 ) خطبه ديگرى را نيز با اسناد ديگرى به عنوان اولين خطبه عثمان پس از خلافتش نقل مىكند كه ظاهرا سيف آن را در جاى ديگرى روايت كرده است .\r\n( 2 ) براى ديدن مدارك مربوط به اين موضوع ر . ك : كرون و هندز ، خليفه خدا ، ص 6 كه مىتوان عبارت : « أن أتبرأ من عمل اللّه عز و جل و خلافته » طبرى ، ج 1 ، ص 3044 را بدان افزود . اين تغيير لقب در نامه‌هايى كه بين معاويه و على عليه السّلام رد و بدل شد ( بلاذرى ، انساب ، ج 2 ، ص 277 - 282 ؛ منقرى ، وقعة صفين ، ص 86 - 91 ، كه در آنها أبو بكر الخليفه من بعد ( رسول اللّه ) و عمر خليفة خليفته ( منقرى ، وقعة صفين ، در نامه على عليه السّلام الخليفه و خليفة الخليفة ) ناميده مىشوند ) منعكس شده است . سپس معاويه ، عثمان را فقط الخليفة المظلوم ناميده و على عليه السّلام از دادن عنوان خليفه به او خوددارى ورزيده است . به تبعيت از شيوه رايج در زمان عمر ، عثمان را نيز معمولا امير المؤمنين مىناميدند ، كه چندان شايسته اين لقب نبود .\r\n( 3 ) كرون و هندز ، خليفه خدا ، ص 6 - 11 .\r\n","page_name":" 116 ","page_number":132},
  {"content":"\r\n\r\nكرده بودند از دست داد ، اصلا بحث كناره‌گيرى او نمىتوانست مطرح شود . « 1 »\r\n\r\nاعتراضات عليه خليفه\r\nبدين ترتيب عثمان حق خود مىدانست كه از قدرت و ثروت خلافت بنا به خواست خود آزادانه استفاده كند و از هر گونه اعتراض يا دخالتى عليه رفتار خود از سوى هر كس بشدت رنجيده خاطر مىشد . « 2 »\r\nدر جريان انتخاب ، او دو بار بىهيچ درنگى تعهد كرد كه از كتاب خدا ، سنّت پيامبر صلّى اللّه عليه و آله و عمل أبو بكر و عمر پيروى خواهد كرد ، امّا على عليه السّلام از سر احتياط گفت تا حد توان خويش چنين خواهد كرد ( على جهدى من ذلك ) . « 3 » جانبدارى بىپرواى او از خويشاوندان نزديكش از همان آغاز حكومت ، با اين تعهد ، تباين آشكار داشت .\r\nبرداشت عموم از خودخواهى آمرانهء او در داستان زير به خوبى بازتاب يافته است .\r\nهنگامى كه مردم از عثمان انتقاد كردند كه چرا صد هزار درهم به عموزاده خود سعيد بن عاص بخشيده ، اعضاى شورا ، يعنى على ، زبير ، طلحه ، سعد و عبد الرحمن ، براى اعتراض به نزد او آمدند . او گفت كه من خويشاوندان و بستگان مادرى دارم و بايد به آنان رسيدگى كنم . چون از او پرسيدند آيا أبو بكر و عمر خويشاوندان و بستگان مادرى نداشتند ؟ او در پاسخ گفت : « أبو بكر و عمر پاداش اخروى را در كناره‌گيرى از خويشاوندان خود مىجستند و من در عطاى به خويشاوندان انتظار پاداش دارم . » ايشان گفتند : « به خدا سوگند ، راهبرى آنان براى ما بهتر از راهبرى تو بود . و او در جواب فقط گفت : « هر چه خداوند خواهد ، و هيچ نيرويى جز نيروى او نيست » . « 4 »\r\nعثمان در بسيارى از موارد شايد بر اثر مسرتى كودكانه در وضعيتى قرار مىگرفت كه\r\n\r\n\r\n","description":"","footnote":"\r\n( 1 ) ر . ك : طبرى ، ج 1 ، ص 3043 - 3044 .\r\n( 2 ) به نظر كايتانى « عثمان به حق خود را نخستين خليفه‌اى مىدانست كه بنا بر تمام قوانين صحيح و با تأييد عمومى به خلافت رسيد ، بر خلاف أبو بكر و عمر كه با يك شبه كودتا ( فلتة ) قدرت را به دست گرفتند .\r\nبنابراين ، نگرش عثمان به قدرت حكومت با ديدگاه خلفاى پيشين متفاوت بود و او در ادارهء بيت المال ، كه آن را كاملا در اختيار خود مىدانست بدلخواه خود عمل مىكرد ( تاريخ اسلام ، ج 8 ، ص 9 ) .\r\n( 3 ) طبرى ، ج 1 ، ص 2793 - 2794 .\r\n( 4 ) بلاذرى ، انساب ، ج 5 ، ص 28 .\r\n","page_name":" 117 ","page_number":133},
  {"content":"\r\n\r\nمىكوشيد خويشاوندانش را خشنود و از كسانى كه به سبب دشمنى با اسلام مغضوب پيامبر شده بودند ، اعادهء حيثيت كند .\r\nاو در واقع به پشت‌گرمى خويشاوندان نزديكش و بر اساس اين تصميم و اعتقاد راسخ عمل مىكرد كه بنى اميّه ، يعنى تيرهء اصلى قريش ، تنها گروه شايسته براى حكومت به نام اسلام هستند .\r\nزهرى توضيح مىدهد كه عثمان در توجيه بخشش خمس ( غنايم ) افريقيه به پسر عمويش مروان بن حكم و دادن پول ( بيت المال ) به خويشان نزديكش دستورات قرآنى مبنى بر بخشش به نزديكان را تأويل مىكرد ( تأوّل فى ذلك الصلة الّتى امر اللّه به ) . « او اموال را برمىداشت و از بيت المال قرض مىكرد ( استسلف ) و مىگفت : أبو بكر و عمر آنچه را از اين اموال حقشان بود رها كردند ، امّا من آن را برگرفته و بين خويشانم تقسيم كرده‌ام . پس مردم او را بدين سبب نكوهش كردند » . « 1 »\r\nاين روايت حاكى از آن است كه عثمان گشاده‌دستى خود براى خويشاوندانش را بر عباراتى از قرآن مبتنى مىدانست كه بخشى از خمس غنايم و فىء را خاص خويشان پيامبر صلّى اللّه عليه و آله مىشمارد . أبو بكر و عمر با آن‌كه پس از رحلت محمد صلّى اللّه عليه و آله بنى هاشم را از سهم قرآنى خود محروم كردند امّا از آن به نفع خويشاوندان خود استفاده نكردند ، بلكه آن را در بيت المال نهادند . عثمان كه خود را جانشين مشروع پيامبر مىدانست و تمام حقوق او را نيز حق مسلّم خود مىدانست ، معتقد بود كه محقّ و موظّف است كه سهمهاى قرآنى را به خويشاوندان نزديكش بدهد . همچنين او ظاهرا آبادى فدك و ملكى را در وادى مهزور مدينه كه به محمد صلّى اللّه عليه و آله تعلق داشت و أبو بكر و عمر با آن همچون صدقه رفتار كرده بودند ، به ترتيب به مروان بن حكم و برادر او حارث به اقطاع داد . « 2 »\r\n\r\n\r\n","description":"","footnote":"\r\n( 1 ) همان ، 25 ، ابن سعد ، طبقات ، ج 3 / 1 ، ص 44 ؛ تاريخ اسلام ، ج 7 ، ص 420 .\r\n( 2 ) ابن قتيبه ، المعارف ، به كوشش ثروت عكاشه ( قاهره ، 1960 ) ، ص 195 . دربارهء مهزور ر . ك : ياقوت ، بلدان ، ج 4 ، ص 701 و لكر ، « محمد در مدينه ، نگرشى جغرافيايى » در مطالعات اورشليم در زمينه زبان عربى و اسلام ، ج 6 ( 1985 ) ، ص 29 - 62 در صفحه 32 يادداشت 32 و 36 - 37 . در عموم منابع آمده معاويه بود كه فدك را به تيول مروان داد ( بلاذرى ، فتوح ، ص 29 - 33 ؛ وچيا واله يرى ، « فدك » ، دايرة المعارف اسلام ( چاپ دوم ) . به هر حال ، بين معاويه و مروان اندكى دوستى برقرار بود ، امّا بعيد به نظر مىرسد كه معاويه فدك را بدون اقدام قبلى عثمان به مروان داده باشد .\r\n","page_name":" 118 ","page_number":134},
  {"content":"\r\n\r\nپيامدهاى سياست عثمان دربارهء املاك خالصه - زمينهاى شاهى و حكومتى وسيعى كه در سرزمينهاى مفتوحه به تصرف درآمده بود - از اين هم وخيمتر بود . اين زمينها كه در پى فتح مسلمانان و مرگ يا فرار شاه ايران و تيولداران بىصاحب مانده بود ، بر اساس عمل و سيره محمد صلّى اللّه عليه و آله ، بىترديد مىبايست بين جنگجويان فاتح مسلمان تقسيم مىشد و يك پنجم آن به امام تعلق مىگرفت . امّا عمر در زمان خلافت خود ، پس از مدتى درنگ ، سرانجام تصميم گرفت اين زمينها را تقسيم نكند و آنها را ، به همراه سرزمينهاى فتح‌شده‌اى كه از صاحبان يا تيولداران آنها بر جاى مانده بودند ، به فىء دائم تبديل كند ، يعنى به اموالى عمومى در جهت مصالح شهرهايى نظامى كه در اين زمينها واقع شده بود .\r\nعثمان چگونگى استفاده از اين زمينها را كه در سنّت پادشاهى كهن ، جزو اموال سلطنتى به شمار مىرفت در اختيار خليفه خدا دانست . به گفتهء اوزاعى ، معاويه از عثمان درخواست كرد كه نظارت بر زمينهاى خالصه در سوريه را به او بسپارد ، چرا كه قادر نبود به سربازانش حقوق كافى بدهد و عثمان با اين درخواست موافقت كرد . « 1 »\r\nدر عراق ، عثمان شروع به دادن اقطاعاتى از زمينهاى قلمرو پيشين شاهان ايرانى [ صوافى 
  ] به صحابه برجسته پيامبر كرد . بيشتر روايات دربارهء اين اقطاعات به موسى بن طلحه مىرسد كه پدرش از بزرگترين بهره‌مندان از اين سياست بود . موسى تأكيد مىورزد عثمان نخستين كسى بود كه چنين بخششهايى كرد . در بين اقطاع‌گيرانى كه وى نام مىبرد افرادى همچون عبد اللّه بن مسعود ، سعد بن ابى وقاص ، خبّاب بن ارت ، اسامة بن زيد ، كه زمين خود را فروخت ، زبير ، طلحه و شايد عمار ياسر و نيز برخى از سران قبايل كه در جريان فتوحات خودى نشان داده بودند ، به چشم مىخورند . « 2 »\r\nاين انتقال مالكيت زمينهاى فىء اعتراضاتى را در كوفه برانگيخت ، لذا عثمان در\r\n\r\n\r\n","description":"","footnote":"\r\n( 1 ) ر . ك : فن كرمر ، تاريخ عقايد حاكم در اسلام ( لايپزيك 1886 ) ، ص 336 - 337 ، به نقل از تاريخ مدينة دمشق ، ابن عساكر . سلسله سند اين روايت چنين است : ( محمّد ) بن عائذ ، وليد ( بن مسلم ) ، ابو عمرو ( اوزاعى ) .\r\n( 2 ) بلاذرى ، فتوح ، ص 273 - 274 . بنا به روايتى ( همان ، ص 273 ) عمار ياسر « استينيا » [ اين نام در بلدان ياقوت به شكل « استينيا » و در فتوح بلاذرى به صورت « اسبينا » آمده است . م 
  ] را دريافت كرد . در روايت ديگرى ( همان ، ص 274 ) آمده كه « استينيا » به اقطاع به خبّاب بن ارت داده شد . در روايتى از مدائنى ( ياقوت ، بلدان ، ج 1 ص 244 - 245 ) نيز خبّاب را دريافت‌كنندهء « استينيا » دانسته است .\r\n","page_name":" 119 ","page_number":135},
  {"content":"\r\n\r\nتوجيه سياست خود ، اگر بتوان به روايتى از سيف بن عمر « 1 » اعتماد كرد ، به مردمان اجازه داد كه املاك خصوصى خود در حجاز را با زمينهاى خالصه در عراق مبادله كنند . او با اين ترفند توانست زمينهايى در حجاز را به ملك خالصه تبديل كند كه اكنون مىتوانست آنها را آزادانه و بدون دخالت جنگجويان خشمگين قبيله‌اى كه در شهرهاى نظامى به سر مىبردند ببخشد و يا بفروشد . روايت شده كه طلحه بدين ترتيب ملك نشاستج در نزديك كوفه را به ازاى زمينهاى خود در خيبر و منطقه ديگرى در حجاز به دست آورد . « 2 »\r\nو اشعث بن قيس ، رئيس كوفى قبيله كنده ، در برابر مال خود در حضرموت زمين طيزناباذ را از عثمان خريد . مروان بن حكم در مقابل ملكى ( يا مالى ) كه عثمان پيشتر به او بخشيده بود ، ملكى را كه بعدا به نهر مروان مشهور شد از او خريد . بنا به روايت سيف ، به اين ترتيب بخشى از زمينهاى حجاز به ساكنان مدينه كه در جنگهاى قادسيه و مدائن شركت جسته بودند ، منتقل شد . عثمان با به رسميت شناختن حق آنها بر زمين نه بر درآمد فىء ، نظر عمر مبنى بر انتقال‌ناپذير بودن زمينهاى فىء را ابطال و تصرف خود در زمينهاى غير قابل انتقال را به منزله بخشى از حق شرعى امام توجيه كرد . « 3 »\r\n\r\n\r\n","description":"","footnote":"\r\n( 1 ) طبرى ، ج 1 ، ص 2854 - 2855 . نوث اخيرا اين متن را بتفصيل تحليل كرده است ( « دامنهء فتوحات در عهد خليفهء اول ( تحليلى از طبرى ، ج 1 ، ص 2854 - 2856 ) » در مطالعات آسيايى ، 63 ( 1989 ) ، ص 120 - 135 ) .\r\nنوث تمايل دارد كه اين روايت را اصيل و موثق بداند به اين دليل كه با شكل رايجتر آن ، كه به نظر او تحريف شده تفاوت دارد . او غافل از طرفدارى شديد اين روايت از عثمان ، مىگويد هيچ انگيزه‌اى براى جعل اين روايت به جانبدارى از او نيافته‌ام . نوث درباره سند حديثى كه به عبيد اللّه بن عمر بن حفص عمرى ، يكى از « هفت فقيه مدينه » و درگذشته به سال 147 ( ابن حجر ، تهذيب ، ج 7 ، 38 - 40 ) مىرسد هيچ اظهار نظرى نمىكند . اگر اين نسبت درست باشد ، روايت مربوط به اواخر دوره اموى است و بعيد است ، چنان كه نوث مىگويد ، نظر مردمى را كه در سال سىام هجرت مىزيستند دربارهء اين واقعه منعكس كند . به نظر مىرسد عبيد اللّه بن عمر كه فقيه بود نه محدث ، همان تحريفى را كه به اعتقاد نوث در روايت رايجتر رخ داده ، در اين روايت انجام داده باشد .\r\n( 2 ) ياقوت ( بلدان ، ج 4 ، ص 783 ) روايت مىكند كه طلحه نشاستج را با زمينى در حضرموت معاوضه كرد .\r\n( 3 ) سيف بن عمر در اين روايت آشكارا مىكوشد كه حقايق را دگرگونه جلوه دهد و وانمود كند كه عثمان در برابر سركشى و شورش كوفيان كاملا مشروع عمل كرده است . كايتانى اين خبر را « فوق العاده ابهام‌آميز » ( تاريخ اسلام ، ج 7 ، ص 361 ) مىداند و نوث تأكيد مىكند كه مطمئن نيست متن را درست فهميده و تفسير كرده باشد ( « دامنه فتوحات » ، ص 120 ) . اما فريبى كه در اقدام عثمان نهفته بوده با تأكيد سيف بر اين كه طلحه ، مروان و اشعث بن قيس از اموال و زمينهايى كه عثمان در عراق داشت خريدارى كردند ، كاملا آشكار مىشود . عثمان نمىتوانست ملك شخصى در عراق و حتّى ادعاى مالكيت سهمى شخصى از فتوحات خالصه را داشته باشد ، زيرا در فتوحات شركت نكرده بود . او در واقع زمينهاى عمومى را به عنوان زمينهاى\r\n","page_name":" 120 ","page_number":136},
  {"content":"\r\n\r\nانتقال مالكيت فىء عمومى و تبديل آن به زمينهاى خالصه اعتراضاتى در شهرهاى نظامى برانگيخت و خليفه و واليان او را متهم ساختند كه مال مسلمين را تحت عنوان مال اللّه حيف و ميل مىكنند . در شام ابو ذر غفارى سخنگوى مخالفان شده بود « 1 » و عليه ولخرجيهاى معاويه در ساختن كاخ الخضرا در دمشق انتقاد مىكرد . « 2 » در پى درخواست معاويه ، عثمان دستور داد كه او را به مدينه بازگردانند . ابو ذر به سبب ادامهء مبارزهء خود به بيابان ربذه تبعيد شد و در سال سى و يك هجرى در همان‌جا درگذشت . « 3 »\r\nدر كوفه ، لاف‌وگزافهاى دور از احتياط سعيد بن عاص ، والى عثمان ، مبنى بر اين كه سواد ، يعنى سرزمين حاصلخيز و مزروع عراق ، بوستان قريش است شورشى در بين گروهى از قاريان قرآن به رهبرى مالك اشتر نخعى برانگيخت . والى شكايت به عثمان برد و او هم دستور داد كه گروه شورشى را نخست به نزد معاويه به نزد معاويه در دمشق و سپس به نزد عبد الرحمن بن خالد بن وليد ، والى حمص ، بفرستند . امّا نارضايى در اين شهر فروكش نكرد و در سال سى و چهار هجرى ، هنگامى كه سعيد به مدينه رفته بود ، شورشى همگانى در اين شهر به پا شد . از آنجا كه شورشيان ، به رهبرى مالك اشتر ، مانع ورود\r\n\r\n\r\n","description":"","footnote":"\r\nشاهى به ديگران واگذار مىكرد يا مىفروخت .\r\n( 1 ) سيف بن عمر مىگويد ابو ذر بر اثر بحثهاى عبد الله بن سبا ( ابن سوداء ) بدعتگذار شيعى دربارهء مال مسلمين و مال اللّه اغفال شده بود ( طبرى ، ج 1 ، ص 2858 - 2859 ) . ابو ذر مبارزه خود را در مدينه از زمانى آغاز كرده بود كه عثمان از خمس غنايم افريقيه به سال بيست و هفت هجرى ، پانصد هزار درهم به مروان بن حكم ، سيصد هزار درهم به حارث بن حكم و صد هزار درهم به زيد بن ثابت انصارى بخشيد . او در اعتراض خود به آيهء كنز استناد جسته بود . مروان از او به عثمان شكايت برد و عثمان غلام خود ناتل را براى هشدار دادن به ابو ذر به نزد او فرستاد اما اين كار فايده‌اى نبخشيد . عثمان مدتى خوددارى نشان داد تا اينكه ابو ذر در حضور او شديدا به كعب الاحبار تاخت ، چرا كه از دخل و تصرف آزادانه عثمان در بيت المال پشتيبانى كرده بود . در اين هنگام ، عثمان او را ملامت كرد و به دمشق فرستاد كه نامش قبلا براى دريافت حقوق بيت المال در آنجا ثبت شده بود ( بلاذرى ، انساب ، ج 5 ، ص 52 ) .\r\n( 2 ) بلاذرى ، انساب ، ج 5 ، ص 53 .\r\n( 3 ) همان ، ص 52 - 56 ؛ ابن شبّه ، تاريخ مدينه ، ص 1033 - 1034 . روايات كوفى و بصرى غالبا بر اين تأكيد دارند كه عثمان ابو ذر را بر خلاف ميل او تبعيد كرد ، اما روايات مدنى به دو دسته تقسيم شده‌اند و دسته متعلق به دانشمندان سنّى متعصب همچون سعيد بن مسيّب تأكيد مىورزند كه ابو ذر به ميل خود به تبعيد رفت .\r\nشريف مرتضى شيعى در كتاب الشافى رواياتى از واقدى نقل كرده كه اثبات مىكند ابو ذر را عثمان بر خلاف ميل او تبعيد كرد ( ابن ابى الحديد ، شرح ، ج 3 ، ص 55 - 58 ؛ روايات ديگرى از واقدى دربارهء ابو ذر نيز در همان ، ج 8 ، ص 359 - 361 نقل شده است ) .\r\n","page_name":" 121 ","page_number":137},
  {"content":"\r\n\r\nدوبارهء سعيد به كوفه شدند ، عثمان بناچار خواسته آنان را پذيرفت و ابو موسى اشعرى را والى آنجا ساخت .\r\nمورّخان جديد غالبا اظهار داشته‌اند كه سياست عثمان نسبت به سرزمينهاى مفتوحه اساسا همانند روش عمر بوده است . نخستين بار ، ولهاوزن ابراز داشت اين عمر بود كه با خوددارى مجاهدان از تقسيم سرزمينهاى فتح شده در ميان خود ، بر خلاف حق سنّتى عرب در تقسيم غنايم كه قرآن هم آن را با اندكى تغيير پذيرفت ، زمينه كشمكش را پديد آورد . شورشها بدان سبب در زمان عثمان روى داد كه او بر خلاف عمر ، كه اقتدار فوق العاده‌اى داشت ، دچار ضعف بود . « 1 » كايتانى اين نظر را بسط بيشترى مىدهد و مىگويد عثمان قربانى اشتباهات اجرايى عمر شد . عمر مسلمانان را از تملك زمين در خارج از حجاز منع نكرده و خود بخشهايى از اراضى خالصه عراق را به كسانى بخشيده بود . « 2 » اين نظر را لوى دلاويدا در مقاله خود با عنوان « عثمان » در دائرة المعارف اسلام تأييد كرده و در برخى مطالعات اخير نيز آن را تأييد كرده‌اند . « 3 » در واقع هيچ مدرك مطمئنى وجود ندارد كه نشان دهد عمر امتياز بخشى از زمينهاى خالصه مزروعى را به كسى واگذار كرده باشد كه مغاير خطمشى اعلام‌شدهء او در عدم تقسيم چنين زمينهايى به خاطر مصلحت آيندگان باشد . « 4 » تلاش عثمان در تبديل زمينهاى عمومى به اموال خالصه گام بزرگى بود در جهت تبديل خلافت به پادشاهى سنّتى . اين هدف او را معاويه در زمان خلافت خود كاملا محقّق ساخت ، به اين صورت كه تمام املاك خالصه در سراسر قلمرو خلافت و نيز واگذارى و بازپس گيرى اقطاعات را كاملا تحت نظارت مستقيم خود درآورد . « 5 »\r\n\r\n\r\n","description":"","footnote":"\r\n( 1 ) ولهاوزن ، خلاصه‌ها و پيش‌نويسها ( برلن ، 1889 ) ج 6 ، ص 118 ، يادداشت 3 ؛ ولهاوزن ، سلطنت عرب ، ص 28 - 29 ، او در آنجا مىافزايد كه روشهاى مالى عمر در رفتار محمد صلّى اللّه عليه و آله نيز پيشينه‌هاى خاصى داشته است .\r\n( 2 ) ر . ك : پيوست 5 : سرزمينهاى خالصه عراق در زمان حكومت عمر .\r\n( 3 ) مثلا اشموكر ، مطالعاتى در باب حق مالكيت و نتايج آن در روند فتوحات و حركتهاى توسعه‌طلبى ( بن ، 1952 ) ، بويژه ص 134 - 151 ؛ جعيط ، اختلاف بزرگ ، ص 84 .\r\n( 4 ) تاريخ اسلام ، ج 5 ، ص 304 ، ج 7 ، ص 376 .\r\n( 5 ) معاويه بدين ترتيب ملك موسوم به زراره واقع در نزديكى كوفه را از زرارة بن يزيد از افراد بنى بكر مصادره كرد و آن را از جمله املاك خالصه ( اصفية ) دانست . زرارة در زمانى كه سعيد بن عاص از سوى\r\n","page_name":" 122 ","page_number":138},
  {"content":"\r\n\r\nراويانى كه به رفتار عثمان انتقاد دارند ، عموما حكومت او را به دو دوره كاملا متمايز تقسيم مىكنند . گفته‌اند كه حكومت او در شش سال نخست نقصى نداشت ، امّا در شش سال دوم خلافكاريهاى او بالا گرفت . زهرى در اين باره توضيح مىدهد كه در شش سال اول ، مردم هيچ ايرادى در كار او نمىديدند و حتّى او را بيشتر از عمر دوست داشتند ، چرا كه عمر جدى و خشن بود ، امّا عثمان نسبت به آنان ملايمت به خرج مىداد . در دورهء دوم ، او امور مردم را به دست فراموشى سپرد ، خويشان و نزديكانش را به كارها گماشت و آنها را غرق در پول كرد . اينك مردم او را به اين جهت نكوهش مىكردند . « 1 » زهرى به نقل از مسور بن مخرمهء زهرى ، خواهرزادهء عبد الرحمن بن عوف كه در ابتدا دوست عثمان هم بود ، روايت مىكند كه عثمان در شش سال اول بدون هيچ‌گونه تخطّى از روش دو خليفه پيش از خود پيروى كرد ، امّا بعدا « اين پيرمرد نرم دل و ضعيف شد و [ خويشانش 
  ] بر او استيلا يافتند » . « 2 »\r\nدر واقع ، خطمشى عثمان در گماشتن افراد طايفه خود به ولايت شهرها در سراسر امپراتورى حتى در نخستين سالهاى حكومت او نيز كاملا آشكار بود . او به سال بيست و چهار هجرى ، اندكى پس از رسيدن به قدرت ، على بن عدى بن ربيعه از بنى عبد شمس را به ولايت مكّه گماشت . « 3 » در سال بعد عمير بن سعد انصارى ، والى حمص ، قنّسرين و جزيره [ بين النهرين عليا 
  ] ، را كه بيمار بود به درخواست خود او بر كنار كرد « 4 » و اين ولايات را ، كه عمر پس از مرگ ابو عبيده براى هر يك والى جداگانه‌اى - مستقل از واليان اموى دمشق - معين كرده بود ، به معاويه واگذار كرد . با توجّه به قدرت فراوان پادگان\r\n\r\n\r\n","description":"","footnote":"\r\nعثمان والى كوفه بود ، رياست شرطه را داشت ( ياقوت ، بلدان ، ج 2 ، ص 921 ) و از اين رو احتمالا اين ملك به او بخشيده شده بود . اقطاعات قديمىتر عموما ملك شخصى شمرده مىشدند .\r\n( 1 ) بلاذرى ، انساب ، ج 5 ص 25 .\r\n( 2 ) عبد الرزاق ، مصنّف ، ج 5 ، ص 478 .\r\n( 3 ) تاريخ اسلام ، ج 7 ، ص 45 .\r\n( 4 ) كايتانى براى اثبات اينكه تمام واليانى كه عثمان آنها را بر كنار كرد ، بجز خويشاوندان اموىاش ، افرادى نادرست يا ناتوان بودند ، عبارت طعن فادنى ( بدنام شد و به مرگ نزديك گرديد ) اين عبارت در طبرى ، دار الفكر ، چاپ اول ، ج 5 ، ص 291 به شكل طعن فأضنى منها آمده است . 
  ] ( طاعون گرفت و از بيمارى ضعيف شد ) در روايت سيف بن عمر را به نادرست چنين ترجمه كرده است : « [ از سوى زيردستانش 
  ] مورد انتقاد شديد واقع شد » . او سپس مىافزايد روايت سيف ( طبرى ، ج 1 ، ص 2867 ) سعى بر آن دارد كه با بيمار دانستن عمير نادرستى او را پنهان كند ( تاريخ اسلام ، ج 7 ، ص 67 ) .\r\n","page_name":" 123 ","page_number":139},
  {"content":"\r\n\r\nحمص در آن زمان ، اين كار به معناى افزايش چشمگير قدرت معاويه بود به طورى كه بعدها توانست با استفاده از آن با خلافت على عليه السّلام به مقابله برخيزد و از آن سرپيچى كند . « 1 »\r\nعثمان در همان سال ، عمر و عاص والى مصر را بر كنار و برادرخواندهء خود عبد اللّه بن سعد بن ابى سرح از بنى عامر قريش را به جاى او منصوب كرد . همچنين به احتمال زياد در سال بيست و پنج هجرى ، « 2 » وليد بن عقبة بن ابى معيط اموى برادر مادرى خود ، را جانشين سعد بن ابى وقاص والى كوفه كرد كه خود ، سال پيش ، او را بدين مقام نشانده بود . « 3 » در سال بيست و نه هجرى ابو موسى اشعرى را از حكومت بصره بر كنار كرد و آن را\r\n\r\n\r\n","description":"","footnote":"\r\n( 1 ) حمص در اواخر خلافت عثمان بازهم والى جداگانه‌اى داشت . كوفيان ناراضى را در زمان حكومت سعيد بن عاص بر اين شهر ، ابتدا به دمشق نزد معاويه تبعيد مىكردند و سپس او ، آنها را به نزد عبد الرحمن به خالد بن وليد ، والى حمص ، مىفرستاد ( طبرى ، ج 1 ، ص 2913 - 2914 ، 2921 ) . عبد الرحمن را معاويه منصوب كرده بود ( همان ، ص 2913 ) و معلوم است كه تابع او بود .\r\n( 2 ) اين تاريخ از سال بيست و شش هجرى كه ولهاوزن ذكر مىكند ( خلاصه‌ها و پيش‌نويسها ، ج 6 ، ص 115 ) درست‌تر به نظر مىرسد . كايتانى تاريخ اين واقعه را به صورت قطعى مشخص نمىكند ( تاريخ اسلام ، ج 7 ، ص 654 ) . طبرى به پيروى از واقدى ، انتصاب وليد را به اين مقام در جزو وقايع سال بيست و شش هجرى ذكر مىكند ، و در عين حال اشاره مىكند كه بنا به روايت سيف بن عمر اين واقعه در سال بيست و پنج هجرى روى داده است ( طبرى ، ج 1 ، ص 2811 و 2810 ) . اما بلاذرى به نقل از ابو مخنف و واقدى ، و واقدى به نقل از ابن سعد ، روايت مىكند كه عثمان بنا به سفارش عمر ، پس از رسيدن به خلافت تمام واليان را بجز مغيرة ابن شعبه به مدت يك سال ابقا كرد كه او را هم به تبعيت از خواستهء عمر با سعد بن ابى وقاص جايگزين كرد . پس از يك سال سعد را بر كنار و وليد را به جاى او نشاند ( انساب ، ج 5 ، ص 29 ) . روايت سيف ( طبرى ، ج 1 ، ص 2901 - 2902 ) نيز با اين روايت موافق است . حمله كوفيان به ارمنستان و آذربايجان ( تاريخ اسلام ، ج 7 ، ص 98 - 103 ، 159 - 163 ) كه در اوايل حكومت وليد روى داد ، به احتمال زياد از سال بيست و پنج تا سال بيست و شش هجرى بوده است . بنا به روايات كوفى ( بلاذرى ، انساب ، ج 5 ، ص 31 ؛ طبرى ، ج 1 ، ص 2813 ) حكومت وليد پنج سال ادامه يافت . بنا به روايات موثقتر ، وى در سال سىام هجرى بر كنار شد ( تاريخ اسلام ، ج 7 ، ص 256 ، 310 - 360 ) . استدلال كايتانى در اين باره كه بعيد است عمر به جانشين خود سفارش كرده باشد سعد را به حكومت كوفه منصوب كند ، چرا كه او را در زمرهء اعضاى شوراى منتخب قرار داده بود ( همان ، ص 26 ) ضعيف به نظر مىرسد . تركيب شورا مدتى پيش از قتل عمر تعيين شده بود . بديهى است كه سفارش عمر براى گماشتن سعد به ولايت كوفه مانع انتخاب او به خلافت نبوده است . در اين صورت ، او مىتوانست والى ديگرى را برگزيند .\r\n( 3 ) كايتانى در اثبات اين امر كه گماردن وليد بن عقبه از سوى عثمان ناشى از جانبدارى شخصى نبوده است ، گفته سيف بن عمر را مبنى بر اينكه وليد عامل عمر بر ربيعه واقع در جزيره بوده است ( طبرى ، ج 1 ، ص 2812 ) چنين تفسير مىكند كه عثمان فقط او را از حكومت يك‌جا به حكومت جايى ديگر منصوب كرده است ( تاريخ اسلام ، ج 7 ، ص 154 ) . واقعيت آن است كه وليد از سوى عمر عامل جمع‌آورى زكات در ميان بنى تغلب بود ( بلاذرى ، انساب ، ج 5 ، ص 31 ) ، اما سپس به سبب سرودن بينى در تهديد تغلبيان ، خليفه او را\r\n","page_name":" 124 ","page_number":140},
  {"content":"\r\n\r\nبه پسر خالهء خود عبد اللّه بن عامر بن كريز از بنى عبد شمس سپرد ، كه فقط بيست و پنج سال سن داشت . « 1 » او با ضميمه كردن حكومت عمان و بحرين به حكومت بصره و قرار دادن سپاه ( جند ) اين ولايات تحت فرماندهى ابن عامر قدرت او را بسيار افزايش داد . « 2 »\r\nبدين ترتيب ، پنج سال پس از به خلافت رسيدن عثمان تمام ولايات مهمّ منحصرا در دست خويشان خليفه بود . هنگامى كه به سال سىام هجرى ، عثمان مجبور شد وليد بن عقبه را به سبب سوء رفتارش از حكومت بر كنار كند ، فرد اموى ديگرى ، يعنى سعيد بن عاص بن ابى احيحه ، را به جاى او منصوب كرد . او بر اساس برنامه‌اى دقيق با دادن دختران خود به اين افراد مورد علاقه‌اش روابط خود را با آنان مستحكم مىكرد . « 3 »\r\nبنابراين ، هيچ شاهدى دال بر تغيير اساسى خطمشىهاى عثمان در ميانه دوران خلافتش به چشم نمىخورد . خويشاوندگرايى او از همان آغاز آشكار بود ، امّا در نيمه نخست خلافت او مخالفتى جدى برنينگيخت . او توانست با بذل و بخششهاى افراطى و با نرمش معمولى خود ، كه شديدا با خشونت و سختگيرى عمر مباينت داشت ، صحابه برجسته و قريش را آرام نگه دارد . او همچنين به قرشيان اجازه داد كه آزادانه در ولايات فتح شده جابجا شوند ، حال آن‌كه عمر آنان را از ترك حجاز ، مگر با اجازه مخصوص ، بازداشته بود . « 4 » برخى از اينان در زمان خلافت او بسرعت ثروتمند شدند . « 5 » از سال\r\n\r\n\r\n","description":"","footnote":"\r\nبر كنار كرد ( اغانى ، ج 4 ، ص 183 ) .\r\n( 1 ) كايتانى بر اساس روايتى از مداينى ( طبرى ، ج 1 ، ص 2831 - 2832 ) در اين باره كه هيأتى از بصريان به نزد عثمان آمدند و از او خواستند كس ديگرى را جايگزين ابو موسى سازد ، استدلال مىكند كه وى به سبب سوء مديريت و سوء استفاده از اموال بيت المال بر كنار شد ( تاريخ اسلام ، ج 7 ، ص 238 - 239 ) . اما سخنان غيلان ابن خرشه ضبى كه مداينى نقل كرده حاكى از سوء استفاده ابو موسى نيست ، بلكه بايد گفت كه سخنان غيلان كه : « آيا حقيرى از خودتان نداريد كه او را برداريد يا فقيرى كه او را به سامان رسانيد ؟ اى گروه قريش تا كى اين پير اشعرى اين ولايت را بخورد ؟ » با حرص اموى عثمان موافق افتاد . غيلان بن خرشه يكى از طرفداران برجسته سجاح بود كه در زمان جنگهاى ردّه مدعى پيامبرى شده بود ( طبرى ، ج 1 ، ص 1919 ) . بدين ترتيب ، او احتمالا يكى از ديررسيدگان محروم از امتيازاتى بود كه از بصره آمده بودند .\r\n( 2 ) طبرى ، ج 1 ، ص 2833 .\r\n( 3 ) ر . ك : پيوست 3 : همسران عثمان .\r\n( 4 ) طبرى ، ج 1 ، ص 3025 - 3026 ؛ هندز : « قتل خليفه عثمان » در مجله بين المللى مطالعات خاورميانه‌اى ، 3 ( 1972 ) ، ص 450 - 469 ، در 466 .\r\n( 5 ) ر . ك : تاريخ اسلام ، ج 8 ، ص 69 - 71 .\r\n","page_name":" 125 ","page_number":141},
  {"content":"\r\n\r\nسىام هجرى بود كه نارضايى و مخالفت در بخش اعظم امپراتورى آشكارا بروز كرد .\r\nگشاده‌دستى عثمان اينك به خويشانش منحصر شده بود ، كه به نظر مىرسيد بر او چيره‌اند . صحابه برجستهء عضو شورا هر روز بيشتر از پيش نفوذ خود را از دست مىدادند . در همين زمان ، بدرفتارى نخوت‌آميز او با برخى از صحابه نخستين كه اصل و نسب والايى نداشتند ، همچون ابو ذر غفارى ، عبد اللّه بن مسعود و عمار بن ياسر ، خشم مؤمنان و طوايف و تيره‌هايى از قريش را برانگيخت كه اين افراد به آنها پيوسته و يا تحت حمايت آنان بودند .\r\nعثمان كه دچار غرور خانوادگى شده بود ، احتمالا در ابتدا سعى مىكرده راهى بيابد تا خلافت را در خاندانش موروثى كند . اصل شورا در بين صحابهء نخستين ، كه عمر بشدّت بدان پايبند بود ، مانعى بر سر راه عثمان بود . شواهدى وجود دارد حاكى از آن‌كه عثمان در نخستين سال حكومت خود سعى كرد اين مانع را از سر راه بردارد . طبق روايتى از بخارى به نقل از مروان بن حكم ، پسر عموى عثمان كه بعدها خليفه شد ، در عام الرعاف ( سال خونريزى از بينى ) يعنى سال بيست و چهارم هجرى « 1 » عثمان به خونريزى شديد بينى دچار شد ، به گونه‌اى كه نتوانست حج را به جا آورد و شهادتين را بر زبان جارى ساخت . در اين هنگام يك مرد قريشى ناشناخته و حارث ، برادر مروان « 2 » ، يكى پس از ديگرى به نزد خليفه آمدند و پيشنهاد كردند كه جانشينى براى خود برگزيند .\r\nعثمان از هر كدام پرسيد كه آيا مردم كسى را در نظر دارند ، امّا هر دو تن ساكت ماندند .\r\nسپس عثمان گفت كه مردم از زبير نام مىبرند و حارث نيز اين گفته را تأييد كرد . عثمان توضيح داد كه زبير بهترين فرد و عزيزترين كس در نزد رسول خدا بود . « 3 »\r\n\r\n\r\n","description":"","footnote":"\r\n( 1 ) طبرى ( ج 1 ، ص 2799 ) و منابع ديگر نيز اين مطلب را تأييد مىكنند كه سال بيست و چهارم سنة ( عام ) الرعاف ناميده مىشد . ابن حجر ( فتح البارى ، ج 7 ، ص 58 ) ، در توضيح متن بخارى ، اين سال را سال سى و يكم هجرت مىداند و در اين زمينه به كتاب المدينة عمر بن شبّه ارجاع مىدهد . روايت عمر بن شبّه كاملا غير موثق به نظر مىرسد ( ر . ك : همين كتاب ص 128 - 129 ) . سال بيست و چهارم تنها سالى پيش از محاصره خانه عثمان بود كه او شخصا زعامت حج را به عهده نگرفت و عبد الرحمن بن عوف را جانشين خود كرد ( بلاذرى ، انساب ، ج 5 ، ص 23 - 24 ؛ تاريخ اسلام ، ج 7 ، ص 41 ) .\r\n( 2 ) مطمئنا تشخيص ابن حجر در فتح البارى ، ج 7 ، ص 58 كه حارث را در اين روايت برادر مروان مىداند درست است .\r\n( 3 ) بخارى ، صحيح ، فضائل الصحابة ، ص 13 ؛ ابن شبه ، تاريخ مدينه ، ص 1055 ؛ تاريخ اسلام ، ج 7 ، ص 42 . در\r\n","page_name":" 126 ","page_number":142},
  {"content":"\r\n\r\nدر اين روايت ، مروان ذكر نكرده كه آيا عثمان واقعا به نفع زبير گواهى داده است يا نه ، و بعيد است كه او علاقه‌اى به اعلام اين موضوع داشته بوده است . با اين همه ، خاندان زبير ادعا مىكردند كه عثمان نياى آنان را به جانشينى خود منصوب كرده است . مصعب زبيرى ( ف . 236 ) روايت كرده است : « عثمان زبير بن عوّام را تا زمانى كه فرزندش ، عمرو ، به سن رشد برسد وصى خود ساخت ( أوصى عثمان . . . الى الزبير بن العوّام حتّى يكبر ابنه عمرو ) » « 1 » هر چند در اين روايت توضيح بيشترى دربارهء شرايط آن زمان داده نشده ، امّا به احتمال زياد روايت مربوط به همان زمان است . عمرو بن عثمان ، بزرگترين پسر خليفه كه در قيد حيات بود « 2 » در زمان خلافت عمر زاده شد . « 3 » بنابراين ، در آغاز خلافت عثمان او هنوز به بلوغ نرسيده بود . بعيد به نظر مىرسد كه عثمان در مرحله ديگرى پس از اين ، زبير را به جانشينى خود انتخاب كرده باشد . او ظاهرا در آغاز حكومت خود از زبير بسيار سپاسگزار بود ، چرا كه در امر انتخاب خليفه از او در برابر على عليه السّلام طرفدارى كرده بود ، هر چند كه با على عليه السّلام پيوند خونى نزديكى داشت و بدين سبب حاضر بود شهادت دهد كه زبير عزيزترين صحابى رسول خدا صلّى اللّه عليه و آله بوده است .\r\nوصيت عثمان مبنى بر جانشينى زبير و سپس رساندن خلافت به پسرش عمرو احتمالا در آن هنگام به اطلاع همگان نرسيد . بىترديد برخى ديگر از صحابهء نخستين با اين انتخاب مخالفت و مقابله مىكردند . از آنجا كه عثمان اندك زمانى بعد بهبود يافت ، بهتر آن بود كه مسأله به دست فراموشى سپرده شود . پس از اين ماجرا در زمان خلافت عثمان ، او و خويشانش عمرو را جانشين مسلم خليفه مىدانستند ، « 4 » هر چند رسما\r\n\r\n\r\n","description":"","footnote":"\r\nشكل ديگرى از اين روايت ، فرد ناشناخته‌اى زبير را فردى مىداند كه مردم خواسته‌اند و عثمان تأكيد مىكند كه زبير « سه برابر از تو بهتر است » ( تاريخ اسلام ، ج 7 ، ص 42 ) .\r\n( 1 ) زبيرى ، نسب ، ص 106 ، و به نقل از او توسط بلاذرى ، انساب ، ج 5 ، ص 103 .\r\n( 2 ) بلاذرى ( انساب ، ج 5 ، ص 106 ) عمرو را بزرگترين پسر عثمان مىداند ، كه احتمالا يعنى بزرگترين پسر عثمان كه در قيد حيات بوده است . مصعب زبيرى او را بزرگترين پسر عثمان كه فرزندانى داشته ، مىداند ( نسب ، ص 105 ) .\r\n( 3 ) ابن حجر ، اصابه ، ج 1 ، ص 261 به نقل از كتاب النسب زبير بن بكّار . براى آگاهيهاى بيشتر ر . ك : پيوست 3 .\r\n( 4 ) بنا به روايتى از سعيد بن عمرو بن سعيد بن عاص اموى كه عمر بن شبّه آن را نقل كرده ، وليد بن عقبه روزى در مجلس عثمان حاضر شد و در كنار او بر جايگاهش نشست . اندكى بعد حكم وارد شد و عثمان در\r\n","page_name":" 127 ","page_number":143},
  {"content":"\r\n\r\nانتصابى انجام نگرفته بود . حتى مدّت زمانى بعد ، مروان ، ظاهرا پيش از آن‌كه خود به خلافت انتخاب شود ، از عمرو دعوت كرد به شام بيايد تا با او بيعت كنند . اين در زمانى بود كه مروان با امتياز انحصارى سفيانيان ، يعنى فرزندان معاويه ، كه از پشتيبانى وسيعى در شام برخوردار بودند به مبارزه برخاسته بود و مىخواست به شاميان يادآورى كند كه پايه‌گذارى واقعى خلافت اموى عثمان بود نه معاويه . عمرو عاقلانه اين درخواست را رد كرد و مدتى بعد در منى درگذشت . « 1 »\r\nروايات حاكى از اين كه عثمان در مقطعى از خلافت خود عبد الرحمن بن عوف را به جانشينى خود برگزيد موثق نيستند . ابن شبّه به نقل از عبد اللّه بن لهيعه نقل مىكند كه عثمان ، زمانى كه به رعاف دچار شده بود ، از مولاى خود حمران ابن ابان خواست وصيت خطى دربارهء جانشينى عبد الرحمن بن عوف بنويسد ، امّا عبد الرحمن دعا كرد كه خداوند مرگ او را پيش از عثمان برساند . او شش ماه بعد درگذشت . « 2 » ابن حجر عسقلانى\r\n\r\n\r\n","description":"","footnote":"\r\nبرابرش بپاخاست و او را در جاى خود نشاند . پس از بيرون رفتن حكم ، وليد بن عقبه گفت : چون ديدم عمويت را بر فرزند مادرت رجحان دادى دو بيعت شعر به ذهنم آمد . عثمان گفت او شيخ قريش است و اما دو بيت تو چيست ؟\r\nوليد خواند :\r\nديدم كه عموى مرد به او نزديكتر است از برادرش ، و اين چيزى است تازه نه قديم پس آرزو كردم كه اى كاش عمرو و خالد بزرگ شوند تا مرا در روزگار تفاخر به نسب خود عمو بخوانند با شنيدن اين شعر رقّتى به عثمان دست داد و وليد را به امارت كوفه گماشت ( اغانى ، ج 4 ، ص 177 ؛ تاريخ اسلام ، ج 7 ، ص 156 ) . آنچه بوضوح از اين ابيات برمىآيد آن است كه وليد آرزو داشته عمرو و خالد جانشين عثمان شوند . اگر موقعيتى كه اين ماجرا در آن رخ داده درست نقل شده باشد ، بايد گفت كه وليد از دومين سال خلافت عثمان آرزو داشته كه يكى از پسرانش جانشين او شوند . به روايت سيف بن عمر ، خاندان وليد بن عقبه و خاندان سعيد بن عاص خصومتى هميشگى با يكديگر داشتند ( طبرى ، ج 1 ، ص 2849 ) .\r\n( 1 ) بلاذرى ، انساب ، ج 5 ، ص 106 . به گفته بلاذرى ، عمرو در كنار مدنيان عليه سپاه اموى در حرّه جنگيده بود و بدين سبب مسلم بن عقبه ، فرمانده سپاه شام ، او را ناسزا گفته و تازيانه زده بود . عوانه نيز روايت كرده كه او پيش از جنگ ، به همراه امويان ديگر مدينه را ترك نكرد و از اين رو مورد تعذيب و ناسزا واقع شد ( طبرى ، ج 2 ، ص 421 ) . به گفته ابو مخنف ، او به همراه امويان مدينه را ترك كرد ، اما از دادن اطلاعاتى دربارهء وضعيت داخل شهر به مسلم بن عقبه خوددارى ورزيد ( همان ، ص 410 ) . در حكايتى كه مصعب زبيرى نقل كرده ( نسب ، ص 109 - 110 ) ، مروان عمرو بن عثمان را ترغيب مىكرده كه در زمان حكومت معاويه ادعاى خلافت كند .\r\n( 2 ) ابن شبه ، تاريخ المدينة ، ص 1028 - 1029 ؛ ذهبى ، تاريخ الاسلام ، ( قاهره ، ص 1367 - 1369 ) ، ج 1 ، ص 107 .\r\nعثمان حمران را به سبب سوء استفاده از اعتماد او اخراج كرد . روايت ديگرى از اين ماجرا كه به ليث بن\r\n","page_name":" 128 ","page_number":144},
  {"content":"\r\n\r\nبر اساس اين روايت استنتاج كرده كه سنة الرعاف سال سى و يك هجرى بوده ، چرا كه عبد الرحمن بن عوف به سال سى و دو هجرى درگذشته است . « 1 » يعقوبى كه آزادانه به اين داستان شاخ و برگ داده ، روايت مىكند كه عثمان از حمران خواست فرمان انتصاب را بنويسد امّا نام عبد الرحمن را به دست خود در آن نوشت . هنگامى كه عثمان حمران را فرستاد تا نامه را به ام حبيبه دختر ابو سفيان بسپارد ، حمران نامه را خواند و عبد الرحمن را مطلع ساخت . عبد الرحمن شكوه كرد كه من آشكارا براى به حكومت رسيدن عثمان تلاش كرده‌ام ، امّا خليفه مرا مخفيانه منصوب مىكند . با علنى شدن اين موضوع در مدينه ، امويان برآشفتند . عثمان حمران را تنبيه كرد و به بصره فرستاد . « 2 » امّا عثمان پيش از اين و به دليلى ديگر حمران بن ابان را به بصره تبعيد كرده بود . « 3 »\r\nنارضايى از حكومت خودكامه عثمان و واليان او به ولايات خارج از حجاز منحصر نمىشد . در مدينه پسر عموى عثمان ، حارث بن حكم ، كه وى او را به رياست بازار گمارده بود ، خشم و اعتراض مردم را برانگيخت چرا كه از قدرت خود براى خريد تمام كالاهاى وارداتى و فروش آنها با سود بسيار زياد استفاده مىكرد ، بر دكّه‌هاى فروشندگان خرده‌پا ماليات مىبست ( يجبي مقاعد المستوقين ) و اعمال نكوهيده ديگر انجام مىداد . « 4 » عثمان به درخواست عموم براى بركنارى او وقعى ننهاد و با بخشيدن\r\n\r\n\r\n","description":"","footnote":"\r\nسعد ، برمىگردد حاكى از آن است كه عثمان حمران را به عراق تبعيد كرد ( ابن شبّه ، تاريخ مدينه ، ص 1029 - 1030 ) .\r\n( 1 ) ابن حجر ، فتح البارى ، ج 7 ، ص 58 .\r\n( 2 ) يعقوبى ، تاريخ ، ج 2 ، ص 195 - 196 ؛ تاريخ اسلام ، ج 7 ، ص 42 - 43 .\r\n( 3 ) به گفته بلاذرى ( انساب ، ج 5 ، ص 57 - 58 ) ، عثمان حمران را به كوفه فرستاده بود تا حقيقت ماجرا را دربارهء شكايات عليه وليد بن عقبه بررسى كند . وليد بن حمران رشوه داد و او هم در نزد خليفه دربارهء او دروغ گفت و وى را ستود . او سپس با مروان ديدار كرد و مروان از او دربارهء وليد پرسيد و او هم اعتراف كرد كه موضوع جدى است . مروان موضوع را به اطلاع عثمان رساند به و عثمان شدت از دروغگويى حمران برافروخته شد . لذا او را به بصره تبعيد و در آنجا خانه‌اى به رسم اقطاع به او داد . سيف بن عمر شكل ديگرى از اين ماجرا را روايت كرده است ( طبرى ، ج 1 ، ص 2923 ) .\r\n( 4 ) بلاذرى ، انساب ، ج 5 ، ص 47 ؛ يادداشتهاى كيستر بر مقاله خود ( ) با عنوان « بازار پيامبر » ، در مطالعات در زمينه جاهليت و صدر اسلام ( چاپ مجدد با حواشى مختلف ، لندن ، 1980 ) . بعدها معاويه سياست ماليات‌گيرى از بازارهاى مدينه را دوباره از سر گرفت . ( كيستر ، « بازار پيامبر » ، ص 275 ) .\r\n","page_name":" 129 ","page_number":145},
  {"content":"\r\n\r\nتعدادى از شترانى كه به عنوان زكات جمع‌آورى و به مدينه آورده شده بود به او ، احساسات مردم را بيشتر جريحه‌دار كرد . « 1 » در نتيجه اكثر انصار به مخالفت آشكار با عثمان برخاستند .\r\nدر بين قريش ، عمرو عاص از طايفهء سهم نخستين كسى بود كه ، پس از بركنارى خود از حكومت مصر ، در مدينه علم مخالفت با خليفه برافراشت . او خشم و نارضايى خود را با طلاق دادن ام كلثوم ، خواهر مادرى عثمان ، آشكار كرد . « 2 » وقتى آشكارا زبان به انتقاد خليفه گشود ، عثمان نيز به او اهانت كرد و او هم اين اهانتها را پاسخ داد . در اين مقابله ، آنان بر سر پدران خود نيز كه هر دو قبل از اسلام در مكّه بازرگانان برجسته‌اى بودند به مفاخره پرداختند . عمرو كه بشدت خشمگين شده بود از نزد عثمان بيرون آمد و كوشيد كه على عليه السّلام ، زبير و طلحه را عليه عثمان برانگيزد و توانست با متهم كردن عثمان به « بدعتگذارى » ، ناآراميهايى را در بين حجاج مكّه ايجاد كند . « 3 » چه بسا مبارزه عمرو عاص سهمى بيش از آنچه در منابع ذكر شده ، در شورش مصريان عليه عبد اللّه بن سعد بن ابى سرح داشته است . « 4 »\r\nزمانى كه شورشيان مصر ، پيش از اقدام به محاصرهء خانه خليفه ، در ذى خشب واقع در نزديك مدينه اردو زده بودند ، عثمان براى مشورت با عايشه با او ديدار كرد و عايشه از خليفه خواست كه عمرو را دوباره به حكومت مصر بگمارد ، زيرا سپاهيان ( جند ) آن\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 28 .\r\n( 2 ) طبرى ، ج 1 ، ص 2968 . ام كلثوم خواهر اصلى وليد بن عقبه ، حاكم كوفه از سوى عثمان ، بود . اگر روايت موثق باشد ، بايد عبد الرحمن بن عوف او را طلاق داده باشد . اما زبيرى اين مطلب را تأييد نكرده است ( نسب ، ص 145 ) . ام كلثوم نخست با زيد بن حارثه ازدواج كرد و پس از كشته شدن او در جنگ موته ، به ازدواج زبير درآمد . پس از آن‌كه زبير او را طلاق داد با عبد الرحمن بن عوف ازدواج كرد . دورهء زناشويى او و عمر و عاص احتمالا بسيار كوتاه بوده است .\r\n( 3 ) طبرى ، ج 1 ، ص 2966 - 2967 . مطالب اين روايت را ابو عون ، مولاى مسور بن مخرمه ، از قول او نقل مىكند .\r\n( 4 ) ولهاوزن چنين گمانى برده است ( خلاصه‌ها و پيش‌نويسها ، ج 6 ، ص 127 ) . وليد بن عقبه در شعرى عمر ، دليم ( عمار ياسر ) و سودان بن حمران مرادى ، از شورشيان مصرى ، را به ايجاد زحمت و تحريك ديگران عليه عثمان متهم مىكند ( ابن عساكر ، عثمان ، ص 306 . اين ماجرا هنگامى رخ داد كه اندكى پيش از عزيمت گروههاى شورشى مصر به سوى مدينه ، عثمان عمار ياسر را براى رسيدگى به شكايات مردم و آرام ساختن آنان به مصر فرستاده بود . ( رك : همين كتاب ص 139 ) .\r\n","page_name":" 130 ","page_number":146},
  {"content":"\r\n\r\nجا از او رضايت داشتند . عثمان در نامه‌اى كه در اوّل ذى حجهء سال سى و پنج هجرى ، همزمان با آغاز محاصرهء نهايى قصر خود از سوى شورشيان ، به اهل شام نوشت و نيز در پيام بسيار مشابه ديگرى به حاجيان ، كه عبد اللّه بن عباس در هفتم ذى حجه آن را بر آنان قرائت كرد ، به اين نكته اشاره كرده است . عثمان تصريح كرد كه او با اين درخواست موافقت كرده بود امّا بعد از آن عمرو به او تهاجم كرده و از حق گشته است . « 1 » تهاجم عمرو ، كه عثمان احتمالا بدان اشاره مىكرد ، اندكى پس از آن روى داد كه شورشيان مصرى ، با دريافت وعدهء اين كه خليفه به تمام شكايات آنان توجّه خواهد كرد ، ذى خشب را ترك كردند . وقتى عثمان ، به اصرار مروان ، در مسجد مدينه اعلام كرد كه :\r\n« جمع مصريان دربارهء پيشواى خويش چيزى شنيده بودند و چون به يقين دانستند كه آنچه شنيده بودند نادرست بود سوى ديارشان بازرفتند » ، عمرو بن عاص از گوشه مسجد بانگ زد : « اى عثمان از خدا بترس كه به گردابها پا گذاشتى ( ركبت نهابير ) و ما هم با تو همراه شديم . توبه كن كه ما نيز توبه كنيم » عثمان بانگ زد : « اى پسر نابغه « 2 » تو\r\n\r\n\r\n","description":"","footnote":"\r\n( 1 ) طبرى ، ج 1 ، ص 3043 ؛ ابن عساكر ، عثمان ، ص 377 . در نامه به اهل شام ذكر نشده كه سپاهيان مصرى از عمرو رضايت داشته‌اند . عثمان در نامه‌هاى خود نام شخص عايشه را نبرده امّا متذكر شده كه با مادران مؤمنان ديدار كرده است . اين امر تا اندازه‌اى به خاطر رعايت ادب و تا اندازه‌اى نيز ناشى از آن بود كه ، چنان كه خواهيم ديد ، نامه‌هايى كه مسلمانان ولايات را عليه عثمان فرا مىخواند ، به نام مادران مؤمنان فرستاده مىشد . اما آشكار است كه عايشه نقش اصلى را داشت و عموم مردم نيز به اين موضوع آگاه بودند . از ديگر زنان محمد صلّى اللّه عليه و آله تنها ام سلمه بود كه مىدانيم دخالت بسيار اندكى داشت .\r\nاين دو نامه عثمان كاملا موثق هستند و به صورت مستقل حفظ شده‌اند . نامه به شاميان كه كاتب عثمان ، انيس بن ابى فاطمه ، آن را نوشته توسط اسماعيل بن عبيد اللّه بن ابى مهاجر ، مولاى مخزوميان ، كه معلم پسران خليفه عبد الملك و والى مغرب در زمان عمر بن عبد العزيز بود ، نقل شده است . او در زمان حكومت معاويه زاده شد ( ابن حجر ، تهذيب ، ج 1 ، ص 317 - 318 ) و احتمالا يا نسخه‌اى از اين نامه در خانواده آنان نگهدارى مىشده يا به بايگانى اسناد قصر دسترسى داشته است . بديهى است ابن عباس ، كه نامه به حاجيان را قرائت كرد ، آن را نزد خود نگه داشت و شاگردش عكرمه آن را نقل كرد ( طبرى ، ج 1 ، ص 3040 ) .\r\nاين نامه را محمد بن اسحاق از على بن حسين نقل كرده است ( ابن شبه ، تاريخ مدينه ، ص 1162 - 1166 ) .\r\nانيس بن ابى فاطمه به احتمال زياد برادر معيقيب بن ابى فاطمه دوسى ازدى ، هم پيمان بنى عبد شمس بود ( ابن سعد ، طبقات ، ج 4 / 1 ، ص 86 - 87 ) . معيقيب در زمان عمر مدتى متصدى بيت المال بود و در زمان عثمان مهردار او بود و در زمان خلافت وى درگذشت ( ابن حجر ، اصابه ، ج 6 ، ص 130 ) . احتمالا انيس جانشين او در اين مقام شد .\r\n( 2 ) نابغه به مادر عمرو اشاره دارد كه كنيز مردى بود از قبيله عنزه و عبد اللّه بن جدعان تيمى قرشى او را در بازار عكاظ خريد . او روسپى بود . عبد اللّه بن جدعان بعد او را آزاد كرد ( ابن ابى الحديد ، شرح ، ج 6 ، 283 ) .\r\n","page_name":" 131 ","page_number":147},
  {"content":"\r\n\r\nاينجايى . به خدا از وقتى كه تو را از كار بر كنار كرده‌ام ، جبه‌ات شپش گرفته » . مع ذلك وقتى از گوشه ديگر به عثمان بانگ زدند : « توبه كن و پشيمانى كن تا مردم دست از تو بدارند » ، عثمان دو دست برداشت و رو به قبله كرد و گفت : « خدايا من نخستين كسم كه توبه به پيشگاه تو مىآورم » . عمرو بن عاص نيز به سوى ملك خود در فلسطين رفت و در آنجا بىصبرانه به انتظار پايان كار عثمان نشست . « 1 »\r\nدر پى تسلّط روزافزون خويشاوندان عثمان ، و بويژه مروان ، بر او ، صحابيان عضو شوراى منتخب ، با مشاهده كاهش تسلّط خود ، در برابر خليفه قرار گرفتند . بسيارى از مردم هنوز آنان را نگاهبانان اصول اسلام و رهبران غير رسمى جامعه اسلامى مىدانستند كه همگى مسئول هدايت آن در راه درست بودند . اينك هر يك از آنان ، به درجات متفاوت ، حمايت خود را از خليفه‌اى كه خود برگزيده بودند ، بازمىگرفتند .\r\nمهمتر از همه ، روگردانى عبد الرحمن بن عوف خليفه‌ساز و شوهر خواهر پيشين عثمان بود . از آنجا كه او به سال سى و دو هجرى ، يعنى سه سال پيش از قتل عثمان ، درگذشت مىتوان دريافت كه نارضايى عميق مدتها پيش از آن كه به بحران واقعى برسد به سطوح خطرناكى رسيده بود . مسور بن مخرمه ، خواهرزادهء عبد الرحمن ، روايت مىكند زمانى كه تعدادى از شتران زكات را به مدينه آورده بودند عثمان آنها را به يكى از بنى حكم « 2 » بخشيد ، دايىاش به دنبال او و عبد الرحمن بن اسود بن عبد ياقوت ، نوه عمهء محمد صلّى اللّه عليه و آله و از سران بنى زهره ، فرستاد . آنان شتران را گرفتند و عبد الرحمن ( بن اسود يا ابن عوف )\r\n\r\n\r\n","description":"","footnote":"\r\n( 1 ) طبرى ، ج 1 ، 2972 . سلسله سند اين روايت به محمد بن عمر نواده على عليه السّلام ، بازمىگردد كه در آغاز عصر عباسى درگذشت . روايت عون مولاى مسور نيز تأييد مىكند كه عمرو مدينه را به قصد املاك خود در فلسطين ترك كرد ( همان ، ص 2967 ) . دربارهء محل املاك عمرو در فلسطين كه عجلان نام داشت ر . ك :\r\n« ما ترك عمرو بن عاص در فلسطين : توضيحى در مورد سنگ‌نوشته‌اى عربى در نگب ( نقب ) » در مجله مدرسه مطالعات شرقى و آفريقايى ، 52 ( 1982 ) ، ص 24 - 37 ، در 31 - 37 . در شعرى منسوب به عمرو چنين آمده است . مصريان در مقابل سرسختى عثمان مسلما قيام خواهند كرد . اگر او را بكشند فتنه‌اى است كه تحمل آن براى يثرب ( مدينه ) مشكل است و اگر او را به حال خود بگذارند مصيبت و سركوفت خطرناكى براى خود آنان خواهد بود پس بهتر آن است كه او به شام بگريزد و منتظر سرنوشتى شود كه خطا نمىكند . ( ابن عساكر ، عثمان ، 307 - 308 ) . چه اين شعر واقعا از آن عمرو باشد و چه نباشد ، احتمالا آرزوهاى او را به خوبى بيان مىكند .\r\n( 2 ) بعض بنى الحكم ، طبرى ، ج 1 ، ص 2980 . احتمالا منظور او حارث است و اين روايت به واقعه‌اى كه بيشتر نقل شده اشاره دارد .\r\n","page_name":" 132 ","page_number":148},
  {"content":"\r\n\r\nآنها را بين مردم تقسيم كرد . « 1 »\r\nهنگامى كه عثمان در حج سال بيست و نهم در منى به جاى دو ركعت چهار ركعت نماز گزارد ، عبد الرحمن فقط دو ركعت به همراه جماعت گزارد و سپس عثمان را در خلوت نكوهش كرد . امّا عبد اللّه بن مسعود به او گفت كه مخالفت با امام بدتر از پيروى كردن از اوست در كارى نامعقول ، و عبد الرحمن بر آن شد كه از آن پس چهار ركعت نماز بگزارد . « 2 » بنا به روايتى از سعد بن ابراهيم ، نواده عبد الرحمن ، او از مرگ ابو ذر در تبعيد ربذه سخت اندوهگين شد و مرگ خود او نيز اندك زمانى بعد روى داد . عبد الرحمن در برابر گفته على عليه السّلام كه يك بار او را مسئول رفتار عثمان دانست چنين از خود دفاع كرد كه عثمان تعهدات خود ( در هنگام انتخاب به خلافت ) را زير پا نهاده است و پيشنهاد كرد كه به يارى على عليه السّلام شمشير بكشد . « 3 » او پيش از مرگ سفارش كرد كه عثمان بر او نماز نخواند ، و زبير يا سعد ابى وقاص بر پيكر او نماز گزارند . « 4 »\r\nفرد ديگرى از بنى زهره كه بسيار پيشتر به مخالفت با عثمان برخاسته بود عبد اللّه بن ارقم بن عبد يغوث ، از اعقاب عموى پيامبر صلّى اللّه عليه و آله و كاتب پيشين آن حضرت بود . عمر مسئوليت بيت المال را به او سپرده بود و او را بسيار احترام مىكرد . بنا به روايتى از حفصه ، پدرش حتى فكر كرده بود كه او را جانشين خود سازد . « 5 » او در زمان عثمان مسئوليت پيشين خود را همچنان بر عهده داشت ، تا آن كه عبد اللّه بن خالد بن اسيد ، عموزاده و داماد خليفه « 6 » با گروهى از غازيان از مكّه به مدينه آمد . عثمان دستور داد كه به عبد اللّه سيصد هزار درهم و به هر يك از افراد ديگر صد هزار درهم داده شود و\r\n\r\n\r\n","description":"","footnote":"\r\n( 1 ) همان .\r\n( 2 ) همان ، ص 2834 - 2835 .\r\n( 3 ) بلاذرى ، انساب ، ج 5 ، ص 57 .\r\n( 4 ) همان ، كايتانى روايتى را كه حاكى است عبد الرحمن پيش از مرگ از ديدار با عثمان ابا كرد « طبعا غير موثق » مىداند ( تاريخ اسلام ، ج 7 ، ص 556 - 557 ) . او استدلال مىكند كه محدثان سنّى به علت طرفدارى از على عليه السّلام نمىتوانسته‌اند اين واقعيت را بپذيرند كه عبد الرحمن بن عوف عثمان را ترجيح داده بوده است .\r\nاما رواياتى كه از طريق خاندان عبد الرحمن و بنى زهره به دست ما رسيده هيچ ترديدى باقى نمىگذارد كه عبد الرحمن پيش از مرگ با عثمان قطع رابطه كرد .\r\n( 5 ) ابن حجر ، اصابه ، ج 4 ، ص 32 - 33 .\r\n( 6 ) ر . ك : پيوست 3 همسران عثمان ، همين كتاب ص 494 - 505 . اين واقعه احتمالا پيش از آنى بود كه عثمان دختر خود ام سعيد را به ازدواج عبد اللّه بن خالد درآورد ( ر . ك : همين كتاب ص 499 ) .\r\n","page_name":" 133 ","page_number":149},
  {"content":"\r\n\r\nحواله‌اى براى ابن ارقم فرستاد تا اين مبالغ را از بيت المال بپردازد . وى اين مبلغ را بسيار زياد دانست و حواله را بازگرداند . زمانى كه خليفه از او بازخواست كرد و او را « خزانه‌دار ما » ناميد ، پاسخ داد كه من خود را خزانه‌دار مسلمانان مىدانستم و سپس استعفا كرد و كليدهاى بيت المال را بر منبر آويخت . « 1 » عثمان زيد بن ثابت را با مبلغ سيصد هزار درهم به نزد او فرستاد ، امّا ابن ارقم آن را نپذيرفت . « 2 »\r\nواقعه ديگرى كه يكى از بنى زهره در آن شركت داشت ، بعدها در زمان حكمرانى سعيد بن عاص بر كوفه و احتمالا پس از مرگ عبد الرحمن بن عوف روى داد . در پايان ماه رمضان سعيد از كوفيان پرسيد كه آيا كسى ماه نو را ديده است . همگان پاسخ منفى دادند جز هاشم بن عتبة بن ابى وقاص ، برادرزاده سعد بن ابى وقاص . والى او را استهزا و به اعور بودن او اشاره كرد . هاشم پاسخ داد كه من چشم خود را در راه خدا ( در جنگ يرموك ) از دست داده‌ام و روزه خود را شكست . والى دستور داد كه او را به كيفر اين نافرمانى بزنند و خانه‌اش را بسوزانند . خواهر او ام حكم ، از زنان مهاجر ، و برادرش نافع « 3 » به مدينه رفتند و سعد بن ابى وقاص را از ماجرا مطلع ساختند . چون سعد شكايت به عثمان برد ، خليفه به او حق قصاص داد و چنين گفت : « سعيد در برابر هاشم در اختيار شماست ، او را به قصاص بزنيد و خانه سعيد از آن شماست ، آن را بسوزانيد همچنان كه خانه هاشم را سوزانده است »\r\n\r\n\r\n","description":"","footnote":"\r\n( 1 ) اين ماجرا پيش از بركنارى ابو موسى اشعرى از حكومت بصره رخ داد ، چرا كه عثمان به رغم اعتراض ابن ارقم ، اين پول را به عبد اللّه بن خالد بن اسيد داد و بعدها متهم شد كه اين هديه را از پول فيئى كه ابو موسى اشعرى فرستاده بوده برداشت كرده است ( ر . ك : بيت شعر عبد الرحمن بن حنبل بن مليل در اغانى ، ج 6 ، ص 60 ) . به گفته ابن عبد البر ( الاستيعاب فى معرفة الاصحاب ، حيدرآباد ، 1336 ق ، ج 1 ، ص 336 ) ، عبد اللّه بن ارقم در زمان عثمان فقط دو سال خزانه‌دار بود . بديهى است كه اين گفته زبيرى ( نسب ، ص 262 ) نادرست است كه ابن ارقم تا پايان خلافت عثمان خزانه‌دار باقى ماند . بر اساس اكثر منابع او در زمان خلافت عثمان درگذشت . عثمان سپس زيد بن ثابت را به خزانه‌دارى گماشت ( بلاذرى ، انساب ، ج 5 ، ص 58 ، 88 ؛ ابن ابى الحديد ، شرح ، ج 3 ، ص 36 ، به نقل از واقدى ) و در سال بيست و هفتم ، از خمس غنايم افريقيه ، مبلغ صد هزار درهم به او بخشيد . شكل ديگرى از اين روايت ( بلاذرى انساب ، ج 5 ، ص 58 ) كه حاكى است عثمان معيقيب بن ابى فاطمه را به خزانه‌دارى گماشت شايد موفق نباشد .\r\n( 2 ) بلاذرى ، انساب ، ج 5 ، ص 58 - 59 ، 88 ؛ ابن ابى الحديد ، شرح ، ج 3 ، ص 36 .\r\n( 3 ) نافع بن ابى وقاص را شايد بتوان همان نافع بن عتبة بن ابى وقاص دانست ( ر . ك : توضيحات درباره متن در :\r\nابن سعد ، طبقات ، ج 5 ، ص 21 ) .\r\n","page_name":" 134 ","page_number":150},
  {"content":"\r\n\r\nعمر پسر سعد ، كه هنوز نوجوان بود ، به خانه سعيد در مدينه رفت و كوشيد كه آن را آتش بزند . با رسيدن خبر به عايشه ، « 1 » او نزد سعد پادرميانى كرد و سعد هم فرزند خود را از اين كار بازداشت . « 2 » سعيد بن عاص ، كه اندكى بعد كوفيان او را از فرمانروايى عزل كردند ، ظاهرا از تحمل خفت كتك خوردن نيز در امان ماند . هاشم بن عتبه هم يكى از طرفداران سرسخت على عليه السّلام در كوفه شد .\r\nسعد بن ابى وقاص ، دومين كس از بنى زهره « 3 » كه در شوراى منتخب عضويت داشت ، پس از عزل خود از حكومت كوفه از عثمان فاصله گرفت . به نظر نمىرسد كه او به جنبش مخالف خليفه پيوسته يا فعالانه آن را حمايت كرده باشد و در پشتيبانى از خليفه هم كه در محاصره قرار گرفته بود تلاش چندانى نكرد . امّا عمّار ياسر را هنگامى كه از مصر برگشته و مردم آنجا را به شورش عليه خليفه فراخوانده بود شديدا سرزنش كرد . « 4 » سعد از جمله فرستادگان قريش نبود كه به سرپرستى على عليه السّلام در ذى خشب با شورشيان مصرى ديدار و آنها را ترغيب كردند كه به سرزمين خود بازگردند ، « 5 » امّا به درخواست عثمان عمار ياسر را تشويق كرد كه به اين گروه بپيوندد . عمار در بين مصريان نفوذ كلمه داشت و خليفه احتمالا اميدوار بود كه حضور او به فرونشاندن آتش عداوت شورشيان كمك كند . امّا عمار چون دانست كه عثمان يكى از سرسپردگان خود يعنى كثير بن صلت كندى را مخفيانه براى جاسوسى او فرستاده است به كلى از اين كار خوددارى ورزيد . « 6 »\r\n\r\n\r\n","description":"","footnote":"\r\n( 1 ) گويا خانه سعيد بن عاص در مدينه نزديك مسجد پيامبر صلّى اللّه عليه و آله و خانه عايشه بوده است . سعيد از خليفه عمر خواسته بود اجازه دهد كه خانه‌اش را وسعت بخشد . عمر تا اندازه‌اى به اكراه به او اجازه داده بود كه خانه‌اش را اندكى توسعه دهد ، اما سعيد آن را كافى نمىدانست . عثمان خواسته‌هاى او را برآورده كرده بود ( ابن سعد ، طبقات ، ج 5 ، ص 20 - 21 ) .\r\n( 2 ) همان ، ص 21 .\r\n( 3 ) ادعاهايى وجود داشت مبنى بر اينكه فرزندان ابى وقاص بدروغ خود را به قريش نسبت مىدهند و در واقع به قبيله عذره ( قضاعه ) نسب مىبرند . نقل شده كه حسان بن ثابت در شعرى عتبه ، برادر مشرك سعد ، را پس از آن‌كه در جنگ احد يكى از دندانهاى پيامبر صلّى اللّه عليه و آله را شكست و صورت آن حضرت را زخمى كرد ، بندهء عذريان ناميد ( ابن ابى الحديد ، شرح ، ج 6 ، ص 55 - 56 ) . بر اساس توضيحات يكى از نسخه‌هاى ديوان حسّان ( به كوشش عرفة ، لندن ، 1971 ، ج 2 ، ص 137 ) مادر ابى وقاص زنى از قبيلهء عذره بود .\r\n( 4 ) ابن شبّه ، تاريخ مدينه ، ص 1122 - 1124 .\r\n( 5 ) طبرى ، ج 1 ، ص 2971 .\r\n( 6 ) همان ، ص 2969 - 2970 ؛ ابن شبّه ، تاريخ المدينة ، ص 1125 . كثير بن صلت كندى ، از اعقاب پادشاهان كنده ،\r\n","page_name":" 135 ","page_number":151},
  {"content":"\r\n\r\nزمانى كه چند تن از شورشيان به مدينه آمدند ، سعد و عمار براى عرضهء اعتراضاتشان به خليفه به آنان كمك كردند . عثمان ابتدا آنان را به حضور نپذيرفت و روشن نيست آيا چند روز بعد كه سرانجام خليفه با آنان سخن گفت سعد هم حضور داشت يا نه . « 1 »\r\nوقتى سرانجام بيشتر شورشيان به مدينه وارد شدند از سعد خواستند از طرف آنان با عثمان گفتگو كند ، امّا سعد همچون سعيد بن زيد بن عمرو بن نفيل ، از دخالت در اين كار خوددارى كرد . « 2 » گفته‌اند او پس از ديدار با سران شورشيان كوفه ، بصره و مصر اظهار داشت اينان فقط راه به سوى شر مىبرند . « 3 » ابو حبيبه ، مولاى زبير ، روايت كرده روزى كه عثمان كشته شد سعد بن ابى وقاص را ديدم كه از پيش وى درآمد و از آنچه بر در مىديد انا للّه مىگفت . مروان به او گفت : « حالا پشيمان شده‌اى ؟ پيشتر كه او را طعن مىزدى . »\r\nشنيدم كه سعد مىگفت : « از خدا مغفرت مىخواهم . گمان نداشتم كه مردم چنين جرى شوند و بخواهند خونش را بريزند . اكنون پيش وى بودم . سخنانى گفت كه تو و يارانت از آن بىخبريد و از همه رفتار ناخوشايند خويش بگشت و توبه كرد . . . » مروان گفت : « اگر مىخواهى از او دفاع كنى پيش پسر ابو طالب شو كه مخفى شده و [ مخالفان 
  ] درخواست\r\n\r\n\r\n","description":"","footnote":"\r\nدر سن كودكى در جنگهاى ردّه اسير شد و حليف طايفه بنى جمح از قريش گرديد . عثمان او را در نزاعهاى قبيله‌اى داور قرارداد ( لكر ، « كنده در سپيده دم اسلام و در زمان ردّه » در مجله انجمن سلطنتى آسيايى ( 1994 ) ، ص 333 - 356 ، در ص 354 - 355 ) . گويا وى در جريان محاصرهء كاخ عثمان ، از ملازمان نزديك او بوده است ( ابن شبّه ، تاريخ المدينه ، ص 1178 ، 1227 ) و بسيارى او را متهم به قتل نيار بن عياض اسلمى و بدين ترتيب انگيزش حمله به قصر كرده‌اند ( طبرى ، ج 1 ، ص 3004 ) . او را راوى حديث نيز دانسته‌اند و او بعدا كاتب خليفه عبد الملك نيز شد ( ابن حجر ، تهذيب ، ج 8 ، ص 419 - 420 ؛ ابن منظور ، مختصر تاريخ مدينة دمشق لابن عساكر ، به اهتمام روحية النحاس و ديگران ، دمشق ، 1984 - 1990 ، ج 21 ، ص 140 - 141 ) .\r\n( 1 ) بلاذرى ، انساب ، ج 5 ، ص 51 - 52 ، 95 ؛ ابن شبّه ، تاريخ مدينه ، ص 1101 . فحواى اين روايت در طرفدارى از عثمان و ضديت با على عليه السّلام است . راوى يعنى حصين بن نمير واسطى كوفى يكى از مخالفان سرسخت على عليه السّلام بود ( يحمل على علىّ : ابن حجر ، تهذيب ، ج 2 ، ص 291 - 292 ) . به غير از اين ، جهيم فهرى كه وى از او روايت را نقل مىكند نيز ناشناخته است .\r\n( 2 ) طبرى ، ج 1 ، ص 2963 . سعيد بن زيد از اعضاى هيأتى بود كه در ذى خشب با شورشيان ديدار كرد .\r\n( 3 ) بلاذرى ، انساب ، ج 5 ، ص 97 ؛ ابن سعد ، طبقات ، ج 3 / 1 ، ص 50 . نخستين راوى اين روايت پدربزرگ مالك يعنى مالك بن ابى عامر اصبحى است كه از طرفداران سرسخت عثمان بود و در سلسله سند بلاذرى حذف شده است . عثمان براى او حقوقى تعيين كرده بود ( فرض له : ابن حجر ، تهذيب ، ج 10 ، ص 19 ) وى از جمله ، يا به ادعاى خود او از جمله كسانى بود كه جنازه عثمان را به مدفن او حمل كردند ( طبرى ، ج 1 ، ص 1348 - 1349 ؛ بلاذرى ، انساب ، ج 5 ، ص 96 ) . ديدار سعد با عثمان كه در نقل ابن سعد از اين روايت ذكر شده شايد همانى باشد كه ابو حبيبه نيز بدان اشاره كرده و پس از اين ذكر مىكنيم .\r\n","page_name":" 136 ","page_number":152},
  {"content":"\r\n\r\nاو را رد نمىكنند . » سعد برفت و به نزد على رسيد كه ميان قبر و منبر بود و به او گفت :\r\n« . . . خويشاوندى عموزاده‌ات را رعايت كن . . . و جانش را حفظ كن » . در اين اثنا محمد بن ابى بكر بيامد و آهسته با على عليه السّلام سخن كرد و على عليه السّلام دست مرا گرفت ، آن‌گاه برخاست و مىگفت « از توبه‌اش چه سود ؟ » . « 1 »\r\nكايتانى شورش عليه عثمان را اساسا ناشى از آزردگى قبايل از سلطه قريش مىداند .\r\nبه اعتقاد او على عليه السّلام ، طلحه و زبير ، گرچه خود از قريش بودند ، بر اثر جاه‌طلبيهاى شخصى ، موذيانه اين اعتراضات عليه قريش را در ولايات برمىانگيختند . به نظر كايتانى مصالح قريش با مصالح بنى اميّه عملا يكسان بود . « 2 » با اين حال ، هر چند از سوى برخى قبايل عليه سلطه قريش به طور كلى اعتراضاتى انجام مىگرفت امّا كناره‌گيرى بنى زهره ، يكى از طوايف اصلى قريش ، بوضوح نشان مىدهد كه احساسات ضد اموى در بين خود قرشيان نيز گسترش مىيافت . هيچ يك از سران بنى زهره جاه‌طلبى شخصى نداشت . رفتار عثمان بود كه باعث شد او سرانجام حمايت اكثريّت قريش را كه يكپارچه از انتخابش پشتيبانى كرده بودند ، از دست بدهد .\r\nاسماعيل بن يحيى تيمى ، از اعقاب أبو بكر ، كه پس از سال 158 هجرى روايات مربوط به قتل عثمان را جمع‌آورى كرده ، « 3 » به مخالفتهاى گسترده عليه تعدّيات عثمان به ابن مسعود ، ابو ذر و عمار ياسر اشاره مىكند . بدرفتارى با ابن مسعود ، قبيله او هذيل و بنى زهره را كه وى مولاى آنان بود برانگيخت ؛ قبيله ابو ذر يعنى قبيله غفار در نارضايى ابو ذر با او سهيم بودند و قبيله مخزوم نيز از قضيه عمّار كه هم‌پيمان ( حليف ) آنان بود به خشم آمدند . « 4 »\r\nعمّار به اعتراضى عمومى پيوسته بود كه على عليه السّلام در مسجد عليه ادعاى عثمان مبنى\r\n\r\n\r\n","description":"","footnote":"\r\n( 1 ) طبرى ، ج 1 ، ص 2998 - 2999 رواياتى كه حاكى است سعد به عثمان پيشنهاد كرد به دفاع از او بجنگد و پيش از قتل عثمان مدينه را به سوى مكه ترك كرد تا ايمانش را حفظ كند ( ابن شبّه ، تاريخ المدينة ، ص 1130 - 1131 ، 1274 - 1275 ) داستانهايى ساختهء عثمانيان است .\r\n( 2 ) بويژه ر . ك : تاريخ اسلام ، ج 8 ، ص 27 - 31 . بىترديد گفته‌هاى جعيط در انكار نظريات دورى ، گيب و ديگران كه معتقدند شورش عليه عثمان در اصل انگيزهء « بدوى ، عربى ، صحرانشينى » داشت و تأكيد او بر ماهيت اسلامى آن درست است ( اختلاف بزرگ ، ص 88 ) .\r\n( 3 ) ر . ك : ، پيوست 6 توضيحى در باب منابع مربوط به بحران دورهء خلافت عثمان ، همين كتاب ، ص 519 - 525 .\r\n( 4 ) بلاذرى ، انساب ، ج 5 ، ص 26 ؛ ابن عساكر ، عثمان ، ص 421 .\r\n","page_name":" 137 ","page_number":153},
  {"content":"\r\n\r\nبر حق اختصاصى خود براى تصرف آزادانه در اموال فىء ترتيب داده بود . عثمان كه نمىتوانست على عليه السّلام را مجازات كند ، عمار را به باد ناسزا گرفت و دستور داد او را آن قدر تازيانه زدند تا از هوش رفت . او را به نزد ام سلمه ، همسر پيامبر صلّى اللّه عليه و آله كه از مخزوميان بود ، بردند . پسر عموى ام سلمه ، هشام بن وليد ، برادر خالد بن وليد ، به بدرفتارى او با « برادر ما » اعتراض و تهديد كرد كه اگر عمار بميرد به تلافى يكى از بنى اميّه را خواهد كشت ، امّا عثمان به او نيز ناسزا گفت و دستور داد او را تبعيد كنند . عايشه پى كار آنان را گرفت و در مسجد صحنه‌اى ترتيب داد كه عثمان را سخت به خشم آورد . « 1 » بنى مخزوم نيز بدين ترتيب دست از حمايت عثمان كشيدند .\r\nبعدها برادر عثمان وليد بن عقبه احساسات بنى مخزوم را بيشتر جريحه‌دار ساخت و اين زمانى بود كه او ، علاوه بر حمله به دليم ( عمار ) به بهانه عهدشكنيهاى او در مصر ، عمر بن سفيان بن عبد الاسد مخزومى را به باد هجو گرفت و به او تهمت زد كه به تحريك دليم از عثمان عيب‌جويى مىكند ، همانند بزى كه در صحراى اضم باد در مىكند .\r\nاستفاده از چنين زبان زشت و زننده‌اى از سوى والى پيشين كه نامش به سبب قى كردن بر منبر كوفه بر اثر مستى در ياد تاريخ مانده است ، دور از انتظار نبود . مخزوميان با متانت بيشترى پاسخ دادند و بنى عبد شمس را آگاه كردند كه وليد با تهمتهايش به حيثيت آنها لطمه مىزند . « 2 »\r\nعثمان هنگامى كه در كاخ خود در محاصره بود ، عبد اللّه بن عباس را فراخواند و به او پيامى داد تا در جمع حاجيان مكّه بخواند و به او گفت كه خالد بن عاص بن هاشم را به حكومت مكّه منصوب كرده است . خالد از رؤساى مخزوميان مكّه و در زمان عمر والى آن شهر بود . « 3 » والى پيشين كه هنوز هم فرمانروايى داشت ، عبد اللّه بن عامر حضرمى ، از هم‌پيمانان بنى اميّه بود ، « 4 » كه پدرش در جنگ بدر در صف مشركان بود و پس از كشتن\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 48 - 49 . براى آگاهيهاى بيشتر در اين باره ر . ك : همين كتاب ، ص 143 .\r\n( 2 ) ابن عساكر ، عثمان ، ص 306 - 307 . در اين متن به جاى عمر ، عمرو آمده است . اما در جايى ديده نشده كه سفيان بن عبد الاسد ، پسرى به نام عمرو داشته باشد . عمر بن سفيان از جملهء نخستين مسلمانانى بود كه به حبشه مهاجرت كردند ( زبيرى ، نسب ، ص 338 ) .\r\n( 3 ) ابن حجر ، اصابه ، ج 2 ، ص 92 - 93 .\r\n( 4 ) جد او عبد اللّه حضرمى ، هم‌پيمان حرب بن اميّه بود ( همان ، ج 4 ، ص 259 ) .\r\n","page_name":" 138 ","page_number":154},
  {"content":"\r\n\r\nمهجع عكّى ، مولاى عمر و يكى از نخستين صحابه ، كشته شد . « 1 »\r\nعثمان ظاهرا اميدوار بود كه با انتصاب يكى از افراد سرشناس مخزومى به جاى هم پيمان بنى اميه ، قدرت خود را در مكّه حفظ كند . امّا به ابن عباس گفت كه مىترسد مردم مكه ، به پيروى از شورش مدنيان ، به مقاومت عليه خالد برخيزند و بدين ترتيب او مجبور شود در خانه خدا با آنان بجنگد . عثمان گفت شايد خالد سرپرستى حج را به عهده نگيرد ، لذا ابن عباس را به اين كار گماشت . « 2 » چون ابن عباس دستورات عثمان را به خالد ابلاغ كرد ، وى ، چنان كه انتظار مىرفت ، از پذيرفتن رهبرى حج و خواندن پيام عثمان به حاجيان سرباز زد . خالد با اشاره خشونت زشت مردم نسبت به خليفه ، ابن عباس را ، كه پسر عموى كسى بود كه احتمال داشت حكومت به دست او بيفتد ، ترغيب كرد تا رهبرى حج را به دست گيرد . « 3 » اين روايت ، افول كامل اقتدار عثمان را در بين قرشيان مكّه آشكار مىسازد . نارضايى و ناآرامى به چند ولايت مفتوح منحصر نبود ، بلكه شهرهاى مقدس حجاز را نيز در برگرفته بود .\r\nاز بين انتخاب‌كنندگان ، صريحترين و فعالترين فرد مخالف ، طلحه از طايفه تيم بود .\r\nطلحه كه شخصى بسيار جاه‌طلب بود ، هر چند رسما عضو شوراى منتخب شمرده مىشد امّا در انتخاب عثمان حضور نداشت . هنگامى كه به مدينه آمد نارضايى خود را از اين انتخاب آشكار ساخت . روايت كرده‌اند كه او ابتدا در خانه ماند و گفت : من كسى نيستم كه بتوان نظرش را ناديده گرفت . » ( مثلي لا يفتات عليه ) . عبد الرحمن بن عوف به ديدار او رفت و ملتمسانه از او خواست كه به خاطر اسلام صفوف را نشكند . « 4 » هنگامى كه طلحه به ديدن عثمان رفت از او پرسيد اگر من نتيجهء انتخاب را نپذيرم آيا حاضرى انتخاب ديگرى انجام گيرد . عثمان به او اطمينان داد كه موافقت خواهد كرد و طلحه هم با\r\n\r\n\r\n","description":"","footnote":"\r\n( 1 ) تاريخ اسلام ، ج 1 ، ص 510 - 512 .\r\n( 2 ) طبرى ، ج 1 ، ص 3039 - 3040 . دو روايت از ابن عباس كه در آنجا نقل شده دربارهء دستورات عثمان به او تفاوتهاى اندكى دارند ، اما مىتوان آنها را به خوبى با هم آشتى داد .\r\n( 3 ) همان ، 3039 .\r\n( 4 ) بلاذرى ، انساب ، ص 19 - 20 . روايت شده كه طلحه و عثمان ، حتى در دورهء خلافت عمر هم ، با يكديگر كشمكش داشتند و به يكديگر ناسزا مىگفتند ( ابن شبّه ، تاريخ مدينه ، ص 33 - 34 ) .\r\n","page_name":" 139 ","page_number":155},
  {"content":"\r\n\r\nاو بيعت كرد . « 1 »\r\nعثمان از آن پس با احترام گزاردن به طلحه و اهداى پيشكشهاى گزاف به او ، تلاش زيادى در جهت جلب حمايت وى انجام داد . به روايت موسى پسر طلحه ، عثمان در زمان خلافت خود هدايايى به ارزش دويست هزار دينار به طلحه بخشيد . « 2 » با اين همه طلحه اندكى بعد به يكى از منتقدان جدى رفتار عثمان تبديل شد و گفته‌اند كه در مواقع مختلف شخصا خليفه را نكوهش مىكرد . « 3 » به گفته خالد ، غلام ابان پسر عثمان ، مروان به هنگام خريد هسته خرما از بازار براى خوراك اشتران خود از نام خليفه به نفع خود استفاده كرد . در اين زمان طلحه به اين كار اعتراض كرد . عثمان معذرت خواست كه او دستور اين كار را نداده است ، امّا طلحه او را بازهم بيشتر نكوهيد و به دقت و سختگيرى عمر در مورد مشابهى اشاره كرد . « 4 »\r\nطلحه نامه‌هايى به ولايات نوشت و آنان را دعوت به طغيان كرد و با شورشيان مصر در هنگام محاصره كاخ عثمان همزبان شد . بعدها كه او براى دعوت به خونخواهى عثمان به بصره رفت ، عبد اللّه بن حكيم تميمى مجاشعى نامه‌هاى پيشين طلحه را به او نشان داد و طلحه نيز به نوشتن آنها اذعان كرد . « 5 »\r\nعبد اللّه بن سعد بن ابى سرح اظهار داشته كه با وجود بخششهاى خليفه به طلحه ، وى در هنگام محاصره بيش از همه دربارهء عثمان سختگيرى و خشونت روا داشت . « 6 »\r\nبرداشت مورّخان بعدى همچون ابو مخنف و نيز ابن سيرين ( ف . 110 ) و عوف اعرابى ، كه به ترتيب نمايندهء راويان شيعى كوفه و عثمانى بصره بودند ، نيز دقيقا چنين بود . « 7 » ابو مخنف روايت كرده طلحه بود كه از رسيدن آب به خليفه كه در محاصره به سر مىبرد ،\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 19 - 20 .\r\n( 2 ) همان ، ص 7 .\r\n( 3 ) همان ، ص 43 ، 44 .\r\n( 4 ) همان ، ص 29 .\r\n( 5 ) همان ، ج 2 ، ص 229 - 230 .\r\n( 6 ) همان ، ج 5 ، ص 20 .\r\n( 7 ) همان ، ص 71 ، 81 ؛ ابن شبه ، تاريخ مدينه ، ص 1169 . ابن سيرين مخصوصا مىگويد كه در بين صحابه پيامبر صلّى اللّه عليه و آله هيچ كس به اندازه طلحه با عثمان مخالفت جدى نداشت .\r\n","page_name":" 140 ","page_number":156},
  {"content":"\r\n\r\nجلوگيرى مىكرد . « 1 » عثمان از بالاى ايوان خانه خود به گروهى از شورشيان كه طلحه نيز در ميان آنان بود سلام كرد ، امّا آنان سلام او را پاسخ نگفتند ، لذا عثمان خطاب به طلحه گفت : « اى طلحه ! من تصور نمىكردم روزى را ببينم كه به تو سلام كنم و تو به سلام من پاسخ ندهى » . « 2 »\r\nقيس بن ابى حازم بجلى ، از عثمانيان كوفه ، روايت مىكند كه در هنگام محاصره به ديدار طلحه رفت تا از مرگ عثمان جلوگيرى كند ، امّا طلحه پاسخ داد : « به خدا قسم ، نه ؛ مگر وقتى كه بنى اميّه به ميل خويش تسليم حق شوند » . « 3 »\r\nمجمّع بن جاريه اوسى ، صحابى مدنى و گردآورنده قرآن ، كه ظاهرا يكى از اندك طرفداران مدنى عثمان بوده روايت مىكند بر طلحه گذشتم و او به تمسخر از من پرسيد اربابت چه مىكند ؟ مجمّع در پاسخ گفت : « گمان مىكنم شما او را بكشيد » طلحه گفت :\r\n« اگر كشته شود نه يك فرشته است كه نزد خدا برمىگردد و نه يك پيامبر مرسل » « 4 » عبد اللّه بن عياش بن ابى ربيعه ، صحابى مخزومى ، روايت كرده كه در طى محاصره به ديدن عثمان رفتم و او از من خواست كه به سخنان كسانى كه بيرون در بودند گوش فرا دهيم . يكى مىگفت : « در انتظار چه هستيد ؟ » ديگرى گفت : « صبر كنيد شايد تغيير رفتار دهد » . عبد اللّه مىگويد در آن اثنا كه من و او ايستاده بوديم طلحه بن عبيد اللّه كه از آنجا گذر مىكرد ايستاد و گفت : « ابن عديس كجاست ؟ » گفتند : « همين‌جاست » . ابن عديس ، رهبر شورشيان مصرى ، بيامد كه طلحه با وى آهسته چيزى گفت ، آن‌گاه ابن عديس بازگشت و به ياران خود گفت : « نگذاريد كسى پيش اين مرد رود يا از پيش وى درآيد » .\r\nعثمان به من گفت : « اين را طلحة بن عبيد اللّه به او دستور داده » آن‌گاه گفت : « خدايا شر طلحه را از سر من كم كن كه اينان را او به سر من ريخته و برانگيخته . اميدوارم كه سودى\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 71 . روايت عبد الرحمن بن اسود بن عبد يغوث غير مستقيم اين نكته را تأييد مىكند .\r\n( 2 ) بلاذرى ، انساب ، ج 5 ، ص 76 .\r\n( 3 ) ابن عساكر ، عثمان ، ص 407 . قيس بن ابى حازم بجلى احمسى ( ف . 84 ق . ) مشهور به آن بود كه عثمان را بر على عليه السّلام ترجيح مىدهد . محدثان كوفه به تشيع گرايش داشتند و از اين رو ، بسيارى از آنان از او روايت نمىكردند ( ابن حجر : تهذيب ، ج 8 ، ص 386 - 387 ) .\r\n( 4 ) بلاذرى ، انساب ، ج 5 ، ص 74 .\r\n","page_name":" 141 ","page_number":157},
  {"content":"\r\n\r\nاز اين نبرد و خونش ريخته شود كه مرا به ناروا به بليّه افكند . از پيمبر خدا صلّى اللّه عليه و آله شنيدم كه مىگفت خون مرد مسلمان حلال نيست مگر در يكى از سه مورد : مردى كه پس از مسلمانى كافر شود كه بايد كشته شود ، يا مردى كه با داشتن زن زنا كند كه بايد سنگسار شود ، يا مردى كه يكى را ، نه در مورد قصاص ، كشته باشد . پس مرا براى چه مىكشيد ؟ » گويد : آن‌گاه عثمان برفت و من خواستم بيرون شوم كه نگذاشتند تا محمد بن ابى بكر بر من گذشت و گفت : « رهايش كنيد » و رهايم كردند . « 1 » عبد الرحمن بن ابزى بعدها به خاطر آورد كه رهبر شورشيان مصر ، سودان بن حمران ، را در حال خروج از كاخ عثمان در روز قتل او ديده و شنيده كه مىگفته : « طلحة بن عبيد اللّه كجاست ؟ پسر عفان را كشتند ؟ » « 2 » طلحه براى تنفر از عثمان كه با او سخاوتمندانه رفتار كرده بود هيچ دليلى نداشت و فقط از سر جاه‌طلبى شخصى چنين اعمالى انجام مىداد . احتمالا او مطمئن بود كه جانشين عثمان خواهد شد . ظاهرا عثمان در پيام خود به حاجيان كه ابن عباس آن را قرائت كرد به او اشاره دارد در آنجا كه مىگويد : « بعضىشان حق را بگذاشتند و از آن گذشتند و مىخواهند كار خلافت را بناحق بگيرند كه به نظرشان عمر من دراز آمده و آرزويشان خلافت را در نظرشان جلوه داده و خواسته‌اند تقدير را پيش اندازند . » « 3 »\r\nعايشه ، دختر أبو بكر ، بود كه از جاه‌طلبيهاى خويشاوند خود ، طلحه ، پشتيبانى مىكرد . ظاهرا عايشه از آغاز حكومت عثمان با او خصومت داشت ، زيرا اگر روايتى كه يعقوبى نقل مىكند موثق باشد ، عثمان حقوق او را به سطح ديگر همسران پيامبر صلّى اللّه عليه و آله كاهش داد . « 4 » احتمالا او نخستين كسى بود كه صراحتا در مسجد مدينه عليه عثمان سخن\r\n\r\n\r\n","description":"","footnote":"\r\n( 1 ) طبرى ، ج 1 ، ص 3000 .\r\n( 2 ) همان ، ص 3000 - 3001 . اگر روايت واقعا به او برگردد ، بايد گفت كه عبد الرحمن بن ابزى طرفدار على عليه السّلام بود . بلاذرى روايت ديگرى را با همان سلسله سند كوفى و قمى از او نقل مىكند كه بر اساس آن محمد بن حنفيه ، فرزند على عليه السّلام مانع رفتن پدر براى حمايت از عثمان شد ( بلاذرى ، انساب ، ج 5 ، ص 94 ) . اين هر دو روايت را بايد با احتياط نگريست .\r\n( 3 ) طبرى ، ج 1 ، ص 3042 . عبد الرحمن بن ابى ليلى عثمانى روايت كرده كه طلحه در هنگام محاصره كاخ عثمان از سوى مصريان رهبرى آنان را به عهده داشت . محمد بن ابى بكر نيز با آنان بود ، اما هنگام غروب كه آنان را ترك مىكرد به همراه على عليه السّلام و عمّار به مردم مىگفتند كه شورشيان تحت امر على عليه السّلام هستند ( ابن شبه ، تاريخ مدينه ، ص 1171 ) . در روايات عثمانى ديگر على عليه السّلام به گونه‌اى توصيف شده كه بسيار نگران بوده مبادا طلحه جريان امور را در دست بگيرد ( مثلا ر . ك : همان ، ص 1197 - 1199 ) .\r\n( 4 ) ر . ك : آبوت ، عايشه ، ص 105 . ولهاوزن روايت يعقوبى را ، كه معمولا مرجع موثقى در زمينه صدر اسلام\r\n","page_name":" 142 ","page_number":158},
  {"content":"\r\n\r\nگفت . عايشه همسر محمد صلّى اللّه عليه و آله و دختر پايه‌گذار خلافت بود ، بهترين موقعيت را براى انجام چنين كارى داشت . زمانى كه وليد بن عقبه ، عبد اللّه بن مسعود ، از صحابه نخستين ، را به بهانه ايجاد ناآرامى در كوفه به مدينه تبعيد كرد و عثمان هم از فراز منبر او را ناسزا گفت ، عايشه بانگ برآورد : « عثمان : آيا به صحابه رسول خدا ناسزا مىگويى ؟ » « 1 » اندكى بعد چهار شاهد از كوفه آمدند تا به شرب خمر وليد شهادت دهند . چون عثمان آنان را تهديد كرد ، به عايشه شكايت بردند و او اظهار داشت : « عثمان مانع اجراى حدود شرعى قرآن شده و شاهدان را تهديد كرده است » . « 2 »\r\nبنا به روايت زهرى ، عثمان اين سر و صدا را از درون خانه عايشه شنيد و با خشم گفت : « آيا گردنكشان و فاسقان عراق جز خانهء عايشه پناهگاه ديگرى نيافته‌اند ؟ » عايشه با شنيدن اين سخن ، يكى از كفشهاى محمد صلّى اللّه عليه و آله را برداشت و بر او بانگ زد :\r\n« تو سنّت رسول خدا صلّى اللّه عليه و آله ، صاحب اين كفش ، را وانهاده‌اى » . مردم با شنيدن خبر اين ماجرا در مسجد گرد آمدند و در آنجا به گفتگو پرداختند كه آيا عايشه ، كه زن است ، حق دارد در اين كار مداخله كند . گروهى از صحابه به ديدار عثمان رفتند و او ناچار شد برادرش را بر كنار كند . « 3 »\r\nدر ماجراى عمّار ياسر نيز عايشه به همراه ام سلمه صحنه مشابهى را در مسجد پديد آورد . او يك تار مو ، يك جامه و يك كفش پيامبر صلّى اللّه عليه و آله را بيرون آورد و فرياد زد : « شما چه زود سنّت پيامبرتان را رها كرده‌ايد ! ، حال آن كه موى ، لباس و كفش او هنوز كهنه نشده است » .\r\nعثمان خشمگين شد و خاموش ماند و جمعيت كه عمرو بن عاص آنها را بر مىانگيخت برآشفتند و اظهار شگفتى كردند . « 4 »\r\n\r\n\r\n","description":"","footnote":"\r\nشمرده نمىشود ، پذيرفته است ( خلاصه‌ها و پيش‌نويسها ، ج 6 ، ص 126 ، يادداشت 3 ) . دربارهء مناسبات عايشه با عثمان ، به طور كلى ر . ك : آبوت ، عايشه ، ص 100 - 131 .\r\n( 1 ) بلاذرى ، انساب ، ج 5 ، ص 36 . عثمان علاوه بر آن كه دستور داد ابن مسعود را از كوفه اخراج كنند ، حقوق او را نيز به مدت سه سال قطع كرد ( ابن شبّه ، تاريخ مدينه ص 1049 ) .\r\n( 2 ) بلاذرى ، انساب ، ج 5 ، ص 34 .\r\n( 3 ) اغانى ، ج 4 ، ص 180 - 181 .\r\n( 4 ) بلاذرى ، انساب ، ج 5 ، ص 48 - 49 ، 88 - 89 . سلسله سند اين روايت به زهرى بازمىگردد . تاريخ ماجراى عمار ياسر را نمىتوان بدقت مشخص كرد . آبوت زمان آن را پيش از ماجراى ابن مسعود مىداند . اما به\r\n","page_name":" 143 ","page_number":159},
  {"content":"\r\n\r\nعايشه به احتمال زياد نامه‌هايى نيز به ولايات مىنوشت و آنان را به شورش ترغيب مىكرد ، هر چند پس از قتل عثمان ، وى منكر اين امر شد . اين نامه‌ها به نام تمام مادران مؤمنان نوشته مىشد ، امّا تصور همگان اين بود كه اين نامه‌ها بايد كار عايشه باشد . وقتى او در زمان محاصره خانه عثمان به رهبر شورشيان كوفه ، مالك اشتر ، با بانگ رسا خطاب كرد كه : « پناه بر خدا اگر بخواهم به ريختن خون مسلمانان و كشتن پيشواى آنان و هتك حرمت ايشان فرمان دهم » مالك اشتر توانست به او يادآورى كند : « شما به ما نامه نوشتيد و اينك كه جنگ در اثر اعمال شما شعله‌ور گشته خود را كنار مىكشيد » « 1 » مسروق بن اجدع همدانى ، از شاگردان برجسته ابن مسعود ، روايت كرده كه عايشه مردم را سرزنش كرد كه چرا عثمان را همچون گوسفندى سر بريدند . مسروق به او گفت :\r\n« تو به مردم نامه نوشتى و دستور دادى عليه او قيام كنند » . عايشه منكر شد كه حتى يك سطر به آنها نوشته باشد . اعمش ، محدث كوفى ، در اين باره اظهار نظر كرده كه بنابراين ، عموم مردم اعتقاد يافتند كه نامه‌ها به نام او نوشته شده‌اند . « 2 » محمد بن ابى حذيفه از نامه‌هاى امهات المؤمنين براى برانگيختن شورش در مصر استفاده مىكرد . عبد الكريم بن حارث حضرمى ( ف . 136 ) « 3 » از عثمانيان مصر ، مدّعى شده است كه رهبر شورشيان اين نامه‌ها را جعل مىكرد « 4 » . اين گواهى او ارزش چندانى ندارد ، زيرا چنين نامه‌هايى در كوفه نيز وجود داشت . گفته او نشان دهنده اجماع بعدى سنيان است بر اينكه ممكن\r\n\r\n\r\n","description":"","footnote":"\r\nاحتمال زياد اين واقعه مدتى بعد از آن روى داده است .\r\n( 1 ) همان ، 102 ؛ ابن شبه ، تاريخ مدينه ، ص 1224 - 1225 .\r\n( 2 ) بلاذرى ، انساب ، ج 5 ، ص 103 ؛ خليفه ، تاريخ ، به كوشش اكرم ضياء العمرى ( دمشق ، 1977 ) ، ص 176 .\r\nمسروق از جملهء آورندگان نامه اشتر به عثمان بود كه در آن خواستار بركنارى سعيد بن عاص و گماردن أبو موسى اشعرى يا حذيفة بن يمان به حكومت كوفه شده بود ( بلاذرى ، انساب ، ج 5 ، ص 46 ) . پس از قتل عثمان ، مسروق اشتر و عمار را سرزنش كرد كه مردى را كشته‌ايد كه هميشه در روزه و نماز بود ( قتلتموه صوّاما قوّاما ) . شعبى از عثمانيان كوفه در ستايش او گفته زنان همدان همچون مسروق نزاده‌اند ( ابن عساكر ، عثمان ، ص 502 - 503 ) . مشهور بود كه مسروق به عايشه نزديك است و از او حديث روايت مىكرد .\r\n( 3 ) ابن حجر ، تهذيب ، ج 6 ، ص 371 - 372 .\r\n( 4 ) كندى ، كتاب الولاة و كتاب القضاة ، به اهتمام گست ، لندن ، 1912 ، ص 14 . دربارهء اصل اين روايت ، آبوت به اين نظر گرايش دارد كه تمام نامه‌هاى منسوب به عايشه جعلى بودند ( عايشه ، ص 124 ) ابن لهيعه نيز روايت مصرى بسيار افسانه مانندى را نقل مىكند كه در آن ابن ابى حذيفه به جعل نامه‌هاى مادران مؤمنان متهم شده است ( ابن شبّه ، تاريخ مدينه ، ص 1153 - 1154 ) .\r\n","page_name":" 144 ","page_number":160},
  {"content":"\r\n\r\nنيست عايشه چنين نامه‌هايى را عليه سومين كس از خلفاى راشدين نوشته باشد .\r\nمطمئنا دشمنى روزافزون عايشه با عثمان فقط انگيزه شخصى نداشت . او كه ام المؤمنين و دختر خليفهء اول بود ، براى حفظ اصول اساسى خلافت كه پدرش بنياد نهاده بود ، نيز احساس مسئوليت مىكرد . او مىديد كه در زمان عثمان ، خلافت قريش بسرعت به يك پادشاهى موروثى به نفع خاندان اموى تبديل مىشود . عثمان در زمان بحران به ديدار ام المؤمنين آمد و از او نظر خواست . بر طبق نامه‌هاى خود عثمان به حاجيان شامى و مكى ، عايشه به او گفت كه بايد عمر و عاص و عبد اللّه بن قيس ( ابو موسى اشعرى ) را به ولايت بگمارد و معاويه و ( عبد اللّه بن عامر ) بن كريز را در مقام خود نگاه دارد . معاويه كه از سوى خليفه پيشين به مقام خود منصوب شده بود ، به خوبى بر قلمرو خود حكومت مىكرد و سپاهيانش از او راضى بودند ، از عثمان خواسته بودند كه عمرو را نيز به حكومت پيشين خود بازگرداند ، چرا كه سربازان او هم از او راضى بودند و بر سرزمينش خوب حكومت مىكرد . « 1 »\r\nنام بردن از معاويه در اينجا شايد شگفت‌انگيز باشد . اين امر را مىتوان نشانهء آن دانست كه سوء ظنهايى ، به احتمال زياد بىدليل ، وجود داشت كه عثمان ممكن است حتى كسى همچون معاويه را ، كه روابط نسبتا سردى با او داشت ، نيز بر كنار و فرد مورد نظر خود را جايگزين وى كند . مطمئنا عثمان هم از او و عبد اللّه بن عامر به اين دليل نام برد كه نشان دهد تا جايى كه مىتواند خواسته‌هاى عايشه را برآورده مىسازد . او ابو موسى اشعرى را نيز پيش از ديدار با عايشه ، تحت فشار كوفيان دوباره به حكومت منصوب كرد . امّا مضمون اصلى درخواستهاى عايشه ، شكستن انحصار امويان در فرمانروايى بر سرزمينهاى فتح شده بود كه آشكار بود در جهت تضمين و حفظ خلافت در بين امويان انجام مىگرفت . بويژه انتصاب مجدد يكى از منتقدان جدى و مخالفان سرسخت عثمان يعنى عمرو عاص مىتوانست عامل قدرتمندى در مهار جاه‌طلبيهاى امويان باشد .\r\nطى محاصره نهايى عثمان ، عايشه و امّ سلمه تصميم گرفتند به حج بروند . عثمان به اميد آن كه شايد حضور عايشه در مدينه مانع اعمال خشونت‌آميز شورشيان شود مروان\r\n\r\n\r\n","description":"","footnote":"\r\n( 1 ) ابن عساكر ، عثمان ، 377 ؛ طبرى ، ج 1 ، 3043 . از عبد الله بن عامر تنها در نامه به شاميان نام برده شده و در آن او ، نه معاويه ، شخصى توصيف شده كه خوب حكومت مىكند و در ميان سپاهيانش محبوب است .\r\n","page_name":" 145 ","page_number":161},
  {"content":"\r\n\r\nو يكى ديگر از عموزادگان خود يعنى عبد الرحمن بن عتّاب بن اسيد « 1 » را فرستاد تا او را ترغيب كنند براى حفظ جان عثمان در مدينه بماند . وقتى مروان سرانجام با عبارتى شاعرانه و نيشدار يادآور شد كه او پس از افروختن آتش فتنه و آشوب شهر را ترك مىكند ، عايشه با خشم به مروان گفت : « اى كاش عثمان مىتوانست در خورجين او جاى گيرد تا وى را با خود ببرد و به دريا افكند » . « 2 »\r\nهنگامى كه عايشه در صلصل بود ، عبد اللّه بن عباس كه خليفه او را براى ابلاغ پيام خود به حاجيان به مكّه گسيل كرده بود ، بر او بگذشت . بنا به روايت عبد اللّه ، عايشه كه از تأثير اين پيام بر حاجيان بيم داشت به او گفت : « اى ابن عباس ، تو را به خدا ، تو كه زبانى رسا دارى كسان را دربارهء اين مرد سست كن و به ترديد انداز كه بصيرت يافته‌اند و روشن شده‌اند و از شهرها براى كارى بزرگ آمده‌اند . طلحة بن عبيد اللّه را ديده‌ام كه براى بيت المال‌ها و خزينه‌ها كليدها آماده كرده ، اگر خليفه شود به روش پسر عموى خود أبو بكر مىرود . » گويد : گفتم : « مادر جان ، اگر براى اين مرد [ عثمان 
  ] حادثه‌اى پيش آيد مردم جز به يار ما روى نمىآورند » پس گفت : « خاموش مىمانم كه نمىخواهم با تو مناظره و مجادله كنم » . « 3 »\r\nزمانى كه اخبار پايان رقت‌انگيز كار عثمان به مكّه رسيد ، امّا هنوز خبر خلافت على عليه السّلام نرسيده بود ، او دستور داد كه خيمه‌اش را در حرم برپا سازند و اعلام كرد : « من معتقدم عثمان براى مردمش ( امويان ) بدبختى خواهد آورد ، همان‌گونه كه ابو سفيان در\r\n\r\n\r\n","description":"","footnote":"\r\n( 1 ) بنا به روايت ابن سعد ( طبقات ، ج 5 ، ص 25 ) زيد بن ثابت ، خزانه‌دار و پشتيبان وفادار عثمان نيز با اين افراد همراه بود . ابن ابى الحديد ( شرح ، ج 3 ، ص 7 ) از كتاب الدار واقدى روايتى را نقل مىكند كه بر اساس آن مروان از زيد بن ثابت خواست با او همراه شود . عايشه با برشمردن زمينها و پولهايى كه زيد بن ثابت از عثمان گرفته بود او را بىاعتبار ساخت و او در پاسخ هيچ نگفت .\r\n( 2 ) بلاذرى ، انساب ، ج 5 ، ص 75 . براى ملاحظه روايات گوناگون دربارهء اين ماجرا و سخنان عايشه ر . ك : آبوت ، عايشه ، ص 124 . بنا به يكى از روايات ، او دربارهء مروان و عثمان ، هر دو ، چنين آرزويى كرد . كايتانى نسبت به صحت اين داستان اظهار ترديد كرده زيرا فقط روايت واقدى شيعه را ديده بود ، اما اظهار مىدارد كه « اين داستان با وجود ناپختگى بدبينانه‌اش خوب ساخته شده و در خور يك زن جاهلى هست كه بيوهء آزارندهء پيامبر با تنفر عميق و نقشه‌هاى جاه‌طلبانه خود هنوز تا حد زيادى ويژگيهاى آن را داشت » ( تاريخ اسلام ، ج 8 ، ص 197 .\r\n( 3 ) طبرى ، ج 1 ، ص 304 .\r\n","page_name":" 146 ","page_number":162},
  {"content":"\r\n\r\nجنگ بدر مردمش را به شوم‌بختى مبتلا كرد » « 1 » . او با خوش‌خيالى گفت اينك طلحه اوضاع را به آنچه در زمان پيامبر صلّى اللّه عليه و آله بود بازمىگرداند .\r\nزبير از طايفهء اسد در دشمنى عثمان ، با طلحه و عايشه همراه نبود . « 2 » منابع بعدى كوشيده‌اند نشان دهند به علت موضع مشترك زبير با طلحه و عايشه در مخالفت با على عليه السّلام در جنگ جمل ، او در اين ماجرا نيز با طلحه ارتباط نزديك داشته است . حتّى وهب بن جرير ، مورّخ بصرى ، ذكر كرده است كه زبير به همراه طلحه جريان امور را در هنگام محاصره خانه عثمان تحت نظارت داشته است . « 3 » امّا اين مطلب دور از حقيقت است چنان كه پيشتر گفتيم ، زبير در جريان انتخاب خليفه اتحاد پيشين خود با على عليه السّلام را شكست و از عثمان پشتيبانى كرد . عثمان نيز اندكى بعد قدردانى و سپاس خود را از زبير نشان داد و او را تا زمانى كه عمرو ، پسر عثمان ، به بلوغ برسد براى جانشينى خود در نظر گرفت . هر چند اين تدبير با رسيدن عمرو به بلوغ معناى خود را از دست داد ، امّا زبير هيچ‌گاه رابطه خود را با خليفه كاملا قطع نكرد ، امّا با عايشه هم ، كه خواهر بزرگترش اسماء همسر او بود ، ارتباط نزديك داشت . شايد عمرو عاص موفق شده بوده او را تا اندازه‌اى عليه عثمان برانگيزد . « 4 » بىترديد زبير در اعمال فشار بر خليفه براى اصلاح روش خود و كاستن از نفوذ خويشاوندان پرنفوذ خود ، با ديگر صحابه نخستين همداستان شد ، امّا ، از مخالفت فردى با خليفه خوددارى ورزيد « 5 » و بعيد است كه به\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 91 ( وهب بن جرير ) .\r\n( 2 ) دربارهء زبير نيز ادعاهايى وجود داشت كه نسب او واقعا به طايفه بنى اسد نمىرسد . هيثم بن عدى در كتاب مثالب العرب خود ذكر مىكند كه خويلد ، پدربزرگ زبير ، به مصر سفر كرده بود و پدر زبير ، عوّام ، را كه از قبطيان بود به فرزندخواندگى گرفته بود . آشكار است كه او به هجويه حسّان بن ثابت عليه آل خويلد اشاره مىكند كه در آن علاقه آنان به قبطيان و فرزندخواندگى عوّام را بيان كرده است ( ابن ابى الحديد ، شرح ، ج 11 ، ص 68 ؛ حسّان ، ديوان ، ج 1 ، ص 374 ) .\r\n( 3 ) بلاذرى ، انساب ، ج 5 ، ص 90 ؛ كان الزبير و طلحة قد استولى على الأمر . وهب بن جرير روايت طولانى خود دربارهء قتل عثمان ( همان ، ص 88 - 92 ) را به زهرى نسبت مىدهد . هر چند بخشى از محتواى اين روايت از آن زهرى است ، اما خود وهب آن را تأليف كرده است .\r\n( 4 ) طبرى ، ج 1 ، ص 2967 ، رك : همين كتاب ، ص 130 .\r\n( 5 ) ابو سعيد مولاى ابو اسيد كه فرد غير موثقى است ماجرايى ذكر مىكند كه در آن زبير چند تن از موالى اموى را كه ممنوعيت احتكار كالا از سوى عثمان را رعايت نكرده بودند كتك زد . عثمان وى را سرزنش كرد و زبير از خليفه معذرت‌خواهى كرد و مورد بخشش او قرار گرفت ( ابن شبّه ، تاريخ مدينه ، ص 1005 - 1006 ) . [ اين\r\n","page_name":" 147 ","page_number":163},
  {"content":"\r\n\r\nولايات نامه نوشته و آنها را به شورش فرا خوانده باشد . عبد اللّه بن مسعود ، كه مورد بىحرمتى عثمان قرار گرفته بود ، زبير را وصى خود قرار داد و وصيت كرد كه عثمان نبايد بر جنازه او نماز بگزارد . پس از مرگ ابن مسعود ، زبير توانست عثمان را قانع كند كه حقوق وى را ، كه خود او از آن محروم شده بود ، به فرزندانش بپردازد . « 1 » بعدها كه طلحه و زبير به بهانه گرفتن انتقام خون عثمان به بصره آمدند ، بصريان به طلحه يادآورى كردند در نامه‌هاى او كه قبلا دريافت كرده بودند مطالب ديگرى آمده است . سپس زبير از آنان پرسيد آيا از من هيچ نامه‌اى دربارهء عثمان دريافت كرده‌ايد . « 2 »\r\nاحتمالا در اوايل محاصرهء خانه عثمان بود كه زبير به ديدار او رفت و به او گفت گروهى در مسجد پيامبر صلّى اللّه عليه و آله گرد آمده‌اند و آماده‌اند از اعمال خشونت عليه او جلوگيرى كنند و خواستار استقرار وضعيتى عادلانه‌اند . زبير عثمان را تشويق كرد كه برود و همراه آنان با همسران محمد صلّى اللّه عليه و آله گفتگو كند . هنگامى كه عثمان به همراه او بيرون رفت ، مردم با سلاحهاى خود به او هجوم بردند . عثمان بازگشت و به زبير گفت كسى را نديدم كه خواستار حق يا جلوگيرى از ستم باشد . « 3 » بدين ترتيب ، تلاشهاى زبير براى ميانجيگرى بىنتيجه ماند .\r\nزبير ، بعدا در زمان محاصره خانه عثمان ، مولايش ابو حبيبه را به نزد عثمان فرستاد كه به او خبر دهد بنى عمرو بن عوف ، از طوايف بزرگ اوس ، آماده‌اند هرگونه كه او فرمان دهد اطاعت كنند . آن روز يكى از روزهاى گرم تابستان بود و ابو حبيبه ديد كه خليفه لگنهايى ( مراكن ) پرآب و چادرهايى ( رباط ) پهن شده در پيش رو دارد . ابو حبيبه به او خبر داد كه وفادارى بنى عمرو و فرمانبردارى زبير از خليفه تغييرى نكرده است . و اگر خليفه بفرمايد زبير بىدرنگ به گروه مدافعان از خانه مىپيوندد و يا منتظر ورود بنى\r\n\r\n\r\n","description":"","footnote":"\r\nمطلب در نشانى ياد شده در تاريخ مدينه يافت نشد . م . 
  ]\r\n( 1 ) همان ، 1050 ؛ بلاذرى ، انساب ، ج 5 ، ص 37 . در اين روايت آمده كه زبير دربارهء ابن مسعود بيتى از عبيد بن ابرص را قرائت كرد ، اما بنا به روايت ديگرى ، وى اين بيت را دربارهء مقداد بن اسود ( عمرو ) خواند . گفته‌اند عثمان بر جنازهء مقداد كه در سال سى و سه هجرى درگذشت ( ابن سعد ، طبقات ، » 3 / 1 ، ص 115 - 116 ) نماز گزارد و او را ستود . اين روايت تلويحا بيان مىكند كه حقوق مقداد نيز به سبب طرفدارى شديد او از على عليه السّلام قطع شده بود .\r\n( 2 ) طبرى ، ج 1 ، ص 3127 ؛ تاريخ اسلام ، ج 9 ، ص 57 .\r\n( 3 ) بلاذرى ، انساب ، ج 5 ، ص 76 به نقل از ابو مخنف . ابن شبّه ، تاريخ مدينه ، 1193 .\r\n","page_name":" 148 ","page_number":164},
  {"content":"\r\n\r\nعمرو مىشود كه با كمك آنان از او دفاع كند . عثمان ، زبير و وفادارى او را ستود و به اختصار گفت كه ترجيح مىدهد منتظر بنى عمرو بماند كه ان شاء الله به صورت مؤثرترى از او حمايت كنند . عثمان پيش از رسيدن بنى عمرو به قتل رسيد . « 1 »\r\nعثمان به عبد اللّه بن زبير احترام زيادى مىگذاشت ، چرا كه در نبرد افريقيّه به فرماندهى عبد اللّه بن سعد به سال بيست و هفت هجرى نقش مهمى ايفا كرده بود . وى در صف سپاه دشمن نقطه ضعفى ديده بود و با استفاده از آن جرجير ( گريگورى ) صاحب منصب يونانى را كشته بود . خليفه استثنائا به او اجازه داد شرح نبرد خود را از فراز منبر مدينه بازگويد . « 2 » بعدها عثمان او را به عضويت در گروهى منصوب كرد كه كار گردآورى رسمى قرآن را بر عهده داشتند . « 3 » او احتمالا تحت تأثير خاله خود عايشه بشدت با على عليه السّلام دشمنى داشت و مىكوشيد پدرش را عليه او برانگيزد . بنا به روايت خود او ، او و پدرش در زمان ورود شورشيان مصرى به مدينه على عليه السّلام را ديدند . على عليه السّلام از زبير پرسيد به نظر تو چه بايد كرد . زبير پيشنهاد كرد كه على عليه السّلام در خانه بماند و نه سعى كند مانع آنان شود و نه آنها را راهنمايى كند . على عليه السّلام نظر او را پسنديد و سپس آنان را ترك كرد . آنگاه عبد اللّه به پدر خود گفت : « به خدا سوگند ، او مطمئنا به آنان يارى خواهد رساند و آنان را راهنمايى خواهد كرد و بر ضد امير مؤمنان يارى خواهد\r\n\r\n\r\n","description":"","footnote":"\r\n( 1 ) دو صورت اين روايت را كه اندكى با يكديگر تفاوت دارند در : ابن عساكر ، عثمان ، ص 374 - 375 . بعد از قتل عثمان حنظله بن ربيع كه خود عثمانى است بنى عمرو بن عوف را به سبب وفاى به عهد تحسين مىكند ، در حالى كه بنى نجّار را به خاطر آلوده شدن به خيانت هجو مىكند ( همان ، ص 553 - 554 ) . محمد ابن منكدر دو طايفه از قبيله اوس ، يعنى بنى عمرو بن عوف و بنى حارثه را طرفدار عثمان مىشمارد ( ابن شبّه ، تاريخ مدينه ، ص 1280 ) .\r\n( 2 ) شرح جنگ عبد الله بن زبير ، به صورتى كه در خاندان زبير باقى مانده ، در اغانى ، ج 6 ، ص 59 - 60 آمده است .\r\nعبد اللّه بن سعد به عبد اللّه بن زبير گفت هيچ كس براى رساندن بشارت پيروزى شايسته‌تر از تو نيست و او را به نزد عثمان فرستاد . ابن زبير مىافزايد كه مروان پس از من به نزد عثمان آمد و غنايم را فروختند و تقسيم كردند . مروان خمس غنايم را به پانصد هزار درهم خريد كه عثمان آن را به او بخشيد . بدين ترتيب ، افتخار نصيب عبد اللّه بن زبير و انفال بهرهء مروان شد ، كه به نظر نمىرسد خود را در نبرد نشان داده باشد . ماجراى درخواست عثمان از عبد اللّه بن زبير براى بازگويى جريان جنگ از فراز منبر را هشام بن عروه ، نوه عبد اللّه ، روايت كرده است ( ابن عبد الحكم ، فتوح مصر و اخبارها ، به اهتمام تارى ، نيوهان ، 1922 ، 185 - 186 ) . هيچ دليلى نيست كه روايت مصرى را كه به سوى زبيريان متمايل است ، چنان كه كايتانى گفته ( تاريخ اسلام ، ج 7 ، 189 - 190 ) ، درست ندانيم .\r\n( 3 ) نولدكه و شوالى ، تاريخ قرآن ، ج 2 ، ص 48 .\r\n","page_name":" 149 ","page_number":165},
  {"content":"\r\n\r\nجست » . « 1 »\r\nبنا به روايت خاندان زبير ، عثمان در زمان محاصره خانه خود فرماندهى كل محافظان قصر را به ابن زبير سپرد . « 2 » گفته‌اند كه او در نبرد زخمى شد « 3 » و همواره عثمان را مىستود و از رفتار او دفاع مىكرد . « 4 » در آخرين مرحلهء محاصره ، عثمان به او دستور داد نامه‌اى را خطاب به محاصره‌كنندگان قرائت كند كه در آن قول داده بود به تمام اعتراضات آنان رسيدگى كند . عثمان در ادامهء نامه گفته بود از هر آنچه زنان پيامبر و اهل حل و عقد از مخالفانش بر آن اتّفاق نظر داشته باشند پيروى خواهد كرد ، امّا « لباسى را كه خداوند بر او پوشيده از تن بيرون نخواهد كرد » . محاصره‌كنندگان كوشيدند مانع قرائت نامه شوند و چند تير به سوى او افكندند ، امّا او نامه را به رساترين صدا خواند . ابو مخنف افزوده است كه بنا بر برخى روايات زبير ، خود ، اين نامه را خواند ، امّا روايت پيشين صحيح‌تر به نظر مىرسد . « 5 »\r\nبه گفته صالح بن كيسان ، زبير از جمله دوازده تنى بود كه عثمان را دفن كردند . « 6 » امّا روايات ديگر و معتبرترى كه واقدى نقل مىكند اين روايت را تأييد نمىكند . « 7 »\r\nكايتانى اعتقاد راسخ دارد كه محرك اصلى شورش و عامل اصلى قتل خليفه على عليه السّلام بود . از آنجا كه سنّت تاريخ‌نگارى اسلامى به طور كلى اين نظر را تأييد نمىكند ، او منابع اصيل سنّى را به طرفدارى عميق از على عليه السّلام ، اگر نگوييم شيعيان ، و تحريف حساب شده عليه امويان متهم مىكند . او استدلال مىكند كه واضح است على عليه السّلام مىتوانست\r\n\r\n\r\n","description":"","footnote":"\r\n( 1 ) ابن شبّه ، تاريخ مدينه ، ص 1126 - 1127 . بنا به صورتهاى ديگرى از اين روايت ، عبد اللّه پيش از آن‌كه پدرش بتواند پاسخى بدهد به تندى به على عليه السّلام گفت بهتر است از امامش اطاعت كند . زبير او را به دليل احترام نگزاردن به عموى مادرش ( على عليه السّلام ) سرزنش كرد ( همان ، ص 1197 ) .\r\n( 2 ) بلاذرى ، انساب ، ج 5 ، ص 74 .\r\n( 3 ) همان ، ص 79 ، به نقل از ابو مخنف ؛ طبرى ، ج 1 ، ص 3005 .\r\n( 4 ) بلاذرى ، انساب ، ج 5 ، ص 9 .\r\n( 5 ) همان ، ص 66 ، به نقل از ابو مخنف و همان ، ص 90 ، به نقل از وهب بن جرير ؛ ابن شبّه ، تاريخ مدينه ، ص 1193 - 1194 .\r\n( 6 ) طبرى ، ج 1 ، ص 3047 .\r\n( 7 ) داستانى كه مدائنى به روايت از ابن جعد نقل مىكند كه على عليه السّلام شنيد يكى از زنان سفيانى شعرى را مىخواند كه زبير و طلحه را به دخالت در قتل عثمان متهم مىكرد ( بلاذرى ، انساب ، ج 5 ، ص 105 ) بوضوح فاقد پايه تاريخى است .\r\n","page_name":" 150 ","page_number":166},
  {"content":"\r\n\r\nبيشترين سود را از سقوط عثمان ببرد . [ . . . 
  ] « * »\r\nكايتانى اذعان دارد كه على عليه السّلام احتمالا به طور مستقيم مردم را به كشتن عثمان برنينگيخت ، امّا در خفا مشكلات فراوانى در برابر او به وجود آورد تا او را از مقبوليت بيندازد و خود را محبوب مردم سازد و در نهايت عثمان را وادار به كناره‌گيرى كند . « 1 »\r\nاستدلال كايتانى بر مقدمات نادرستى مبتنى است . انتخاب عثمان نشان داد ، همچنان كه عمر به ابن عباس گفته بود ، قريش با خلافت پسر عم رسول خدا صلّى اللّه عليه و آله موافقت نخواهند كرد . على عليه السّلام با قدرت از خود دفاع كرد ، امّا بشدّت كنار زده شد . نه على عليه السّلام تصور مىكرد كه اگر انتخاب ديگرى هم صورت گيرد ، نتيجه‌اى جز اين حاصل شود و نه هيچ يك از دشمنانش . اطمينان به اينكه على عليه السّلام ديگر نامزد معتبرى نخواهد بود ، عايشه و طلحه را برانگيخت تا حكومت عثمان را تضعيف كنند . اگر على عليه السّلام محرك اصلى شورش و ذىنفع احتمالى آن مىبود ، عايشه هيچ مشاركتى در آن نمىكرد ؛ زيرا او هر قدر كه از تكبّر اموى عثمان متنفر بود ، بيش از آن از على عليه السّلام تنفر داشت . همين عايشه كه اندك زمانى پيش از قتل عثمان به مروان گفته بود مايل است خليفه را به دريا افكند تنها چند هفته پس از آن به قرشيانى كه در مكّه گرد آمده بودند اطمينان مىداد كه على عليه السّلام عثمان را كشته است و يك تار موى عثمان بر تمام وجود على برترى داشت . « 2 »\r\nامّا على عليه السّلام اميد خود را كاملا از دست نداد . او كه از طرف طبقه حاكم قريش طرد شده بود ، طبيعتا در مركز توجّه ناراضيان قبايل ولايات مختلف قرار گرفت . بويژه در كوفه ، شورش عليه عثمان در دوران حكومت وليد بن عقبه به سوى على عليه السّلام گرايش داشت . در آغاز حكومت عثمان ، جندب بن عبد اللّه بن ضبّ ازدى ، كه در هنگام انتخاب خليفه در مدينه حضور داشت و على عليه السّلام را ملاقات كرده بود ، شروع به تمجيد از فضايل او در شهر خود كوفه كرد ، امّا در آغاز با مخالفت فراوانى روبرو شد . بنا به روايت خود او خبر او را به وليد ، والى كوفه ، رساندند و وليد او را دستگير كرد ، امّا پس از مدّت كوتاهى\r\n\r\n\r\n","description":"","footnote":"\r\n* كايتانى ، كه دشمنى او با امام على عليه السّلام كاملا آشكار است ، در اينجا مطالبى را دربارهء آن بزرگوار بيان مىكند ، كه به سبب سخافت و هم نادرستى سخن او از ذكر آن خوددارى شد .\r\n( 1 ) تاريخ اسلام ، ج 8 ، ص 160 .\r\n( 2 ) بلاذرى ، انساب ، ج 5 ، ص 91 ، شكل ديگرى از اين روايت چنين است : يك شب عثمان بهتر از تمام روزگار على عليه السّلام است .\r\n","page_name":" 151 ","page_number":167},
  {"content":"\r\n\r\nبا وساطت دوستانش آزاد شد . « 1 » به گفته ابو مخنف عمرو بن زرارة نخعى و كميل بن زياد نخعى نخستين كسانى بودند كه علنا مردم را به بر كنار كردن عثمان و تكريم على عليه السّلام فرا خواندند . وليد در پى اطلاع از فعاليتهاى عمرو بن زراره خواست عليه او و طرفدارانش اقدام كند ، امّا اطرافيانش به او هشدار دادند كه مردم با قدرت تمام اطراف عمرو را گرفته‌اند . مالك اشتر كه او هم از طايفه بنى نخع از قبيله مذحج بود ، دخالت و تأييد رفتار مناسب قبيله خود را اظهار كرد . چون وليد اين اوضاع را به عثمان گزارش داد ، وى دستور داد عمرو ، كه عثمان او را « اعرابى جلف » خوانده بود ، به دمشق تبعيد شود . مالك اشتر ، اسود بن يزيد بن قيس و عموى او علقمة بن قيس نخعى او را همراهى كردند و سپس به كوفه بازگشتند . « 2 »\r\nدر زمان حكمرانى سعيد بن عاص ، مالك اشتر و چند تن ديگر از كوفه به دمشق تبعيد شدند . آنان در آنجا ابتدا در منزل عمرو بن زراره اقامت كردند . اين مردان كه به قاريان كوفى مشهور بودند كاملا به على عليه السّلام گرايش داشتند . اشتر رهبرى قيام كوفيان عليه والى خود سعيد بن عاص و نيز رهبرى شورشيان كوفى را كه در زمان محاصره خانه عثمان به مدينه وارد شدند بر عهده داشت . در زمان خلافت على عليه السّلام اينان جزو سرسخت‌ترين طرفداران او بودند و برخى از آنان كه زنده مانده بودند ، مانند كميل بن زياد ، از نخستين چهره‌هاى برجسته و ماندگار شيعه شدند . اين طرفدارى كوفيان از على عليه السّلام احتمالا در آغاز خودجوش بود و تا زمان قتل عثمان انسجامى نداشت . هيچ مدركى در دست نيست كه على عليه السّلام در اين زمان ارتباط نزديكى با آنان داشت يا فعاليتهاى آنها را جهت مىداد . امّا بىترديد از وجود آنان اطلاع داشت .\r\nعلى عليه السّلام با عثمان بويژه در زمينه احكام شريعت اختلاف داشت . او كه پسر عمو و پرورش يافته در دامن پيامبر صلّى اللّه عليه و آله بود ، خود را مسئول حفظ و اجراى معيارهاى قرآن و سنّت پيامبر صلّى اللّه عليه و آله مىدانست . او در آغاز حكومت عثمان به عفو عبيد اللّه بن عمر در پى\r\n\r\n\r\n","description":"","footnote":"\r\n( 1 ) ابن ابى الحديد ، شرح ، ج 9 ، ص 56 - 58 . در مدينه ، جندب به على عليه السّلام پيشنهاد كرد كه كوفيان را براى حمايت از او دعوت كند ، اما على عليه السّلام اين پيشنهاد را رد كرد و گفت اكنون موقع اين كار نيست .\r\n( 2 ) بلاذرى ، انساب ، ج 5 ، ص 30 . اسود بن يزيد نخعى از شاگردان ابن مسعود بود و سرانجام بر خلاف عموى ( جوانتر ) خود علقمة بن قيس به مخالفت با على عليه السّلام برخاست ( ثقفى ، ابو اسحاق ابراهيم ، الغارات ، به كوشش جلال الدين محدث ، تهران ، 1395 ق ، ص 559 - 565 ) .\r\n","page_name":" 152 ","page_number":168},
  {"content":"\r\n\r\nقتل هرمزان اعتراض كرد و تهديد كرد هرگاه بر او دست يابد حدّ خدا را بر وى جارى خواهد كرد . « 1 » او همچنين اصرار داشت كه حد شرب خمر دربارهء وليد بن عقبه اجرا شود ، و چون ديگران از تازيانه زدن برادر ناتنى خليفه خوددارى ورزيدند ، خود او يا برادرزاده‌اش ، عبد اللّه بن جعفر ، وليد را تازيانه زدند . « 2 » موضع على عليه السّلام در اين دو مورد ، دشمنى هميشگى عبيد اللّه و وليد را با او در پى آورد . در حجّ سال بيست و نهم هجرى ، او نيز همچون عبد الرّحمن بن عوف به نكوهش عثمان پرداخت كه چرا مراسم نماز را تغيير داده است ، اين تغيير زمزمه‌هايى را در بين مسلمانان برانگيخت . « 3 » او دستور عثمان مبنى بر حرمت انجام حج عمره در موسم حج واجب را آشكارا زير پا گذاشت و عنوان كرد كه از سنّت پيامبر عدول نخواهد كرد . « 4 » هنگامى كه عثمان در مسجد مدينه گستاخانه اعلام كرد هر مقدار از فىء را كه لازم داشته باشد برخواهد گرفت ، هر چند كه برخى از مردم اعتراض كنند ، على عليه السّلام بر او خروشيد كه در اين صورت با زور مانع خليفه خواهند شد . « 5 » على عليه السّلام زمانى كه سعيد بن عاص از كوفه هدايايى براى او فرستاد ، نارضايى شديد خود را از رفتار بنى اميّه در اختصاص دادن اموال فىء به نخبگان ابراز كرد و گفت اگر قدرت در دست من بود اين ميراث محمد صلّى اللّه عليه و آله را در بين مردم پخش مىكردم . « 6 »\r\nيكى از شكايات كوفيان عليه سعيد بن عاص آن بود كه وى حقوق زنانشان را از دويست درهم به صد درهم كاهش داده بود . « 7 »\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 24 ؛ طبرى ، ج 1 ، ص 2796 ؛ تاريخ اسلام ، ج 5 ، ص 93 ، ج 7 ، ص 21 .\r\n( 2 ) بلاذرى ، انساب ، ج 5 ، ص 33 - 35 ؛ تاريخ اسلام ، ج 7 ، ص 335 - 355 . گفته‌اند كه حسن بن على عليه السّلام از اجراى حد خوددارى ورزيد .\r\n( 3 ) طبرى ، ج 1 ، ص 2833 - 2834 .\r\n( 4 ) ابن شبّه ، تاريخ مدينه ، ص 1043 - 1044 .\r\n( 5 ) بلاذرى ، انساب ، ج 5 ، ص 48 .\r\n( 6 ) اغانى ، ج 11 ، ص 31 ؛ تاريخ اسلام ، ج 8 ، ص 88 - 89 . گفته‌اند كه سعيد بن عاص به على عليه السّلام نوشت كه هدايايى كه براى تو مىفرستم به هيچ كس نداده‌ام . سعيد بن عمرو ، نوهء سعيد ، على عليه السّلام را حريص و آزمند دانسته است . بنا به روايت او ، على عليه السّلام هديه سعيد را پذيرفت اما گفت كه بنى اميه فقط سهم اندكى از ميراث محمد صلّى اللّه عليه و آله را به من داده‌اند و به خدا سوگند اگر من زنده باشم آنان را از اين كار بازخواهم داشت ( ابن سعد ، طبقات ، ج 5 ، ص 21 ) . با توجه به رفتار بعدى على عليه السّلام ، اين امر را بايد ناشى از بازگويى غير واقعى مسأله از سوى امويان دانست .\r\n( 7 ) اغانى ، ج 11 ، ص 31 .\r\n","page_name":" 153 ","page_number":169},
  {"content":"\r\n\r\nعلى عليه السّلام همچنين سعى كرد در برابر بدرفتاريهاى خليفه به حمايت از مردانى برخيزد كه آنان را مسلمانان شايسته‌اى مىدانست . از اين رو ، به نفع جندب بن كعب ازدى از ياران پيامبر صلّى اللّه عليه و آله مداخله كرد . وى جادوگر غير مسلمانى را كشته بود كه مورد حمايت وليد بن عقبه بود . والى ، كه جذب تردستيهاى جادوگر شده بود ، مىخواست كه جندب را به سبب ارتكاب قتل قصاص كند ، امّا ازد ، قبيله او به پشتيبانى از وى برخاستند .\r\nجندب از زندان گريخت و به مدينه پناه برد . با پادرميانى على عليه السّلام ، عثمان به وليد دستور داد كه هيچ اقدامى عليه جندب انجام ندهد و او به كوفه بازگشت . « 1 » على عليه السّلام همچنين به رفتار بيرحمانه عثمان نسبت به ابن مسعود اعتراض و به خليفه يادآورى كرد كه او از صحابه نخستين پيامبر و صاحب شايستگيهاى فراوان است و او را در خانه خويش جاى داد تا بتواند از وى حمايت كند . « 2 » او همچنين از مجازات فرستاده‌اى كوفى جلوگيرى كرد . اين فرستاده نامهء گروهى از مخالفان خليفه را آورده بود - نامه‌اى كه در آن از خليفه بشدت انتقاد شده بود - امّا از افشاى نامهاى آنان خوددارى مىكرد . « 3 »\r\nزمانى كه عثمان ابو ذر را تبعيد كرد ، على عليه السّلام و چند تن از خويشاوندان او و عمار ياسر با همراهى كردن ابو ذر ، همبستگى خود را با او نشان دادند ، هر چند مروان به دستور عثمان كوشيد از اين كار او جلوگيرى كند . اين امر مشاجره‌اى جدى بين او و عثمان برانگيخت . « 4 » پس از مرگ ابو ذر ، على عليه السّلام براى جلوگيرى از تبعيد عمار پادرميانى كرد . « 5 »\r\nبا اين همه ، رابطه على عليه السّلام و عثمان كاملا خصمانه نبود . در بين اعضاى شوراى منتخب ، على عليه السّلام نزديكترين خويشاوند عثمان بود . هر دو از فرزندان عبد مناف ، پدر عبد شمس و هاشم ، بودند كه اين امر عامل مؤثرى در برابر مابقى قريش به شمار مىرفت . روايت كرده‌اند كه عثمان به عباس بن عبد المطلب به اندازهء ابو سفيان بن حرب ، حكم بن ابى\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 21 - 22 .\r\n( 2 ) همان ، ص 36 - 37 . بنا به گفته واقدى ، على عليه السّلام همچنين مانع تازيانه زدن كوفيانى شد كه به سبب شهادت دادن عليه وليد ، به دستور عثمان محكوم به تحمل تازيانه شده بودند ( همان ، ص 34 ) .\r\n( 3 ) همان ، ص 41 - 42 .\r\n( 4 ) همان ، ص 54 . جوهرى در كتاب السقيفه ، ( ابن ابى الحديد ، شرح ، ج 8 ، ص 352 - 355 ) روايت مشروحى را دربارهء اين ماجرا از ابن عباس نقل مىكند .\r\n( 5 ) بلاذرى ، انساب ، ج 5 ، ص 54 - 55 .\r\n","page_name":" 154 ","page_number":170},
  {"content":"\r\n\r\nالعاص و وليد بن عقبه كه اموى بودند احترام مىگذاشت و به هر كدام از آنها اجازه مىداد در روى تخت در كنارش بنشينند . « 1 » عبد اللّه بن عباس روايت مىكند كه عثمان اندكى پيش از مرگ پدرش ( عباس ) به سال سى و دو هجرى به او گلايه كرده كه على عليه السّلام رابطه خويشاوندى خود را با او ( عثمان ) بريده و مردم را عليه او برمىانگيزد . چون عباس عنوان كرد كه در اين زمينه تمايل هر دو طرف لازم است ، عثمان از او خواست كه براى آشتى دادن آن دو اقدام كند . امّا پس از اين ديدار ، عثمان ، تحت تأثير مروان ، تصميم خود را تغيير داد و در پى عباس فرستاد و از او خواست هيچ اقدامى انجام ندهد . عبّاس به پسر خود اظهار داشت كه عثمان اختيار كارهاى خود را ندارد . « 2 » شايد در اشاره به همين وضعيت باشد كه صهيب ، مولاى عباس ، نقل كرده عبّاس از عثمان تقاضا كرد ملاحظه خويشاوند او على عليه السّلام را بكند ، زيرا شنيده بود عثمان در نظر دارد عليه على عليه السّلام و اصحاب او اقداماتى انجام دهد . عثمان پاسخ داد كه حاضر است پادرميانى عباس را بپذيرد و اگر على عليه السّلام ، خود ، بخواهد هيچ كس در نظر خليفه برتر از او نخواهد بود . در عين حال ، على عليه السّلام تمام پيشنهادها را رد كرده و بر نظرات خود پاى فشرده بود . زمانى كه عباس با على عليه السّلام گفتگو كرد او گفت اگر عثمان فرمان دهد خانه‌ام را ترك خواهم كرد ، امّا نمىتواند مرا وادار كند احكام كتاب خدا را زير پا بگذارم . « 3 »\r\nبنا به روايتى از شعبى ، رنجش عثمان از على عليه السّلام به حدى رسيده بود كه در نزد هر يك از صحابه پيامبر صلّى اللّه عليه و آله كه به ديدارش مىرفتند از وى گلايه مىكرد . در اين زمان ، زيد بن ثابت پيشنهاد كرد كه با على عليه السّلام ديدار كند و او را از خشم خليفه مطلع سازد . عثمان\r\n\r\n\r\n","description":"","footnote":"\r\n( 1 ) اغانى ، ج 4 ، ص 177 .\r\n( 2 ) بلاذرى ، انساب ، ج 5 ، ص 13 . براى اسناد آن نيز ر . ك : ( بلاذرى ، انساب الاشراف ، 4 / 1 ، به كوشش احسان عباس ، ويسبادن ، 1979 ) ، ص 498 ؛ ابن شبّه ، تاريخ مدينه ، ص 1045 - 1047 . براى ديدن روايت ديگرى منسوب به ابن عباس دربارهء اتهامات متقابل على عليه السّلام و عثمان به يكديگر كه واقدى آن را در كتاب الشورى نقل كرده ر . ك : ابن ابى الحديد ، شرح ، ج 9 ، ص 15 - 17 . در اينجا روايت شده كه على عليه السّلام ، پس از دفاع از رفتار خود ، به عثمان گفت كه بايد مانع زيان رساندن سفهاى بنى اميّه به مسلمانان شود و مأموران فاسد را اخراج كند . عثمان وعده كرد كه به نصيحت او عمل كند ، اما مروان او را ترغيب كرد كه آن را زير پا نهد .\r\n( 3 ) بلاذرى ، انساب ، ج 5 ، ص 14 ؛ ابن عساكر ، عثمان ، ص 262 - 263 . افراد سلسله سند اين روايت از سومين راوى به بعد كوفى هستند . در روايت سنيان ، دومين قسمت پاسخ على عليه السّلام كه عثمان را به زير پا گذاشتن دستورات قرآن متهم مىكند ، حذف شده است .\r\n","page_name":" 155 ","page_number":171},
  {"content":"\r\n\r\nموافقت كرد و زيد به همراه پسر عمه عثمان ، مغيرة بن اخنس « 1 » و چند تن ديگر به ديدار على عليه السّلام رفت . زيد به على عليه السّلام گفت كه عثمان دو حق بر گردن تو دارد : حق ولايت و حق قرابت ، و گلايه او اين است كه على عليه السّلام از من روى گردانده و از دستوراتم فرمان نمىبرد .\r\nعلى عليه السّلام سوگند خورد كه نمىخواهم بر او خرده بگيرم . يا از دستورش سرباز زنم ، مگر آن كه يكى از حقوق الهى را زير پا گذارد كه در آن مورد نمىتوانم جز حق بر زبان آورم ، امّا تا آنجا كه بتوانم متعرض او نخواهم شد . در اين هنگام مغيرة بن اخنس دخالت كرد و گفت : « به خدا سوگند ، يا از او دست بازخواهىداشت و يا به اين كار وادار خواهى شد .\r\nهمانا او قدرتمندتر از تو است و اين مسلمانان را فقط براى نشان دادن قدرت خود و گواه گرفتن آنان عليه تو به نزدت فرستاده است . » على عليه السّلام خشمگين شد و به او ناسزا گفت و به پيشينهء خانوادگى او و دشمنى آنان با اسلام اشاره كرد . زيد بن ثابت على عليه السّلام را آرام كرد و به او اطمينان داد كه ما نيامده‌ايم تا عليه تو گواه باشيم و آمدنمان حجتى بر ضد تو باشد ، بلكه آمده‌ايم تا بين شما آشتى برقرار كنيم . سپس براى او و عثمان دعا كرد و با همراهانش از نزد او بيرون آمدند . « 2 »\r\nخويشاوندى على عليه السّلام با عثمان طبيعتا او را به واسطه‌اى بين مخالفان و عثمان تبديل كرده بود . هنگامى كه به سال سى و چهار هجرى ، مخالفت عمومى به مرز خطرناكى رسيد گروهى از مكيان و صحابيان ديگر از على عليه السّلام خواستند كه با عثمان گفتگو كند و به او هشدار دهد . بنابراين ، على عليه السّلام در مقام سخنگوى مردم با او گفتگو كرد ، امّا عثمان حاضر نبود به هشدارهاى على عليه السّلام توجّه كند . « 3 » يك سال بعد كه ناراضيان مصرى در ذى خشب اردو زدند عثمان از على عليه السّلام خواست كه در رأس گروهى از مهاجران با آنان ديدار كند و در عين حال ، محمد بن مسلمه ، از اصحاب مدنى ، را در رأس جمعى از انصار به نزد آنان فرستاد . على عليه السّلام و محمد بن مسلمه شورشيان را به بازگشت متقاعد كردند و از قول خليفه ، به آنان وعده دادند كه به تمام شكايات آنان رسيدگى خواهد شد و خود\r\n\r\n\r\n","description":"","footnote":"\r\n( 1 ) مغيرة بن اخنس ( ابى ) بن شريق ثقفى ، حليف بن زهره و يكى از مخالفان سرسخت محمد صلّى اللّه عليه و آله بود . مادر او ، خلده دختر ابو العاص ، عمّه عثمان بود ( زبيرى ، نسب ، ص 101 ) .\r\n( 2 ) ابن ابى الحديد ، شرح ، ج 8 ، ص 302 - 303 .\r\n( 3 ) طبرى ، ج 1 ، ص 2937 - 2938 ؛ بلاذرى ، انساب ، ج 5 ، ص 60 - 61 .\r\n","page_name":" 156 ","page_number":172},
  {"content":"\r\n\r\nضامن اجراى آن شدند . « 1 »\r\nعثمان در نخستين سخنرانى خود پس از بازگشت آنان ، تحت فشار مروان اعلام كرد كه مصريان به سرزمين خود بازگشتند ، چرا كه دريافتند تهمتهايى كه بر پيشوايشان وارد شده بود نادرست بوده است . چون اين سخنان خشم حاضران در مسجد را برانگيخت ، على عليه السّلام به خليفه اصرار كرد كه لازم است در برابر همگان به اشتباهات گذشته خود اعتراف و تأسف خود را از اين بابت اعلام كند . عثمان در خطابه‌اى به اين موضوع پرداخت و از سران مردم خواست كه او را دربارهء رفتار آينده‌اش نصيحت كنند . اين سخنان با استقبال خوب مردم روبرو شد ، امّا مروان بلافاصله توانست عثمان را قانع كند كه ابراز فروتنى او اشتباهى سياسى بوده است . لذا عثمان به او اجازه داد به مردانى كه براى ارائه توصيه‌هاى خود مقابل قصر گرد آمده بودند ناسزا بگويد و آنان را تهديد كند .\r\nعلى عليه السّلام با خشم به عثمان هشدار داد كه مروان بر آن است كه او را تباه كند و وى - على عليه السّلام - از آن پس با او ملاقات نخواهد كرد . اين بار عثمان شخصا به ديدار او رفت امّا نتوانست خشم او را فرو نشاند . عثمان على عليه السّلام را ترك كرد و او را متهم نمود كه روابط خويشاوندى خود را با او بريده و وى را تنها گذاشته و مردم را نسبت به او جسور كرده است . « 2 » اندك زمانى بعد ، در هنگام ايراد خطبه جمعه توسط عثمان ، نارضايى مردم به شكل پرتاب بارانى از ريگ به سوى او تجلى كرد . عثمان از منبر پايين افتاد و او را بيهوش به خانه بردند . على عليه السّلام در آن روز پيش وى رفت . بنى اميّه اطراف او بودند ، على عليه السّلام گفت :\r\n« اى امير مؤمنان تو را چه مىشود ؟ » بنى اميّه به يك زبان به او گفتند : « اى على ، ما را به هلاكت دادى و با امير مؤمنان چنين كردى ، به خدا اگر به آنچه مىخواهى برسى دنيا بر تو تلخ خواهد شد » . و على عليه السّلام خشمگين برخاست . « 3 »\r\n\r\n\r\n","description":"","footnote":"\r\n( 1 ) طبرى ، ج 1 ، ص 2969 - 2971 ؛ بلاذرى ، انساب ، ج 5 ، ص 62 .\r\n( 2 ) طبرى ، ج 1 ، ص 2971 - 2979 .\r\n( 3 ) همان ، ص 2979 . بنا به روايت ابو حذيفه قرشى ، خويشاوندان اموى عثمان عباس بن زبرقان بن زيد ، برادر زن حارث بن حكم ، را در پى على عليه السّلام فرستادند تا نظر او را دربارهء پسر عمه‌اش [ عثمان 
  ] جويا شود .\r\nعلى عليه السّلام خشمگينانه پاسخ داد : « او هر چه خواسته انجام داده و هر گناهى را مرتكب مىشود و اينك من مؤاخذه و متهم مىشوم ! به خدا سوگند اگر به خاطر جايگاه من نبود ، چشمان عثمان را از حدقه درآورده بودند » ( مفيد ، جمل ، ص 143 - 144 ، بايد به جاى لاجتزّ ، لاجترّ خواند . [ به نظر مىرسد كه درست‌تر آن است كه به جاى لاجتزّ ، لاجتزّ ( به صيغه مجهول ) بخوانيم . م . 
  ] )\r\n","page_name":" 157 ","page_number":173},
  {"content":"\r\n\r\nاو يك بار ديگر هم به ديدار عثمان رفت و آن هنگامى بود كه شورشيان مصرى در پى به دست آوردن نامه‌اى رسمى كه در آن دستور مجازات رهبرانشان صادر شده بود ، به خشم آمده و به مدينه بازگشته بودند . على عليه السّلام و محمّد بن مسلمه كه وعده‌هاى عثمان را ضمانت كرده بودند ظاهرا احساس وظيفه مىكردند كه دخالت كنند ، لذا همراه يكديگر به ديدار عثمان آمدند . وقتى على عليه السّلام عثمان را از اعتراض جديد شورشيان آگاه ساخت ، او سوگند خورد كه هرگز از اين نامه اطلاع نداشته است . چون محمد بن مسلمه گفت :\r\n« راست مىگويى ، اين كار مروان است ، بگو بيايند و عذر تو را بشنوند » ، عثمان رو به على عليه السّلام كرد و گفت : « من خويشاوند توام . . . برو و با آنها سخن كن كه از تو شنوايى دارند » . على گفت : « به خدا چنين نمىكنم . بگو بيايند و عذر خويش را به آنها بگوى » .\r\nعثمان گفت : « بيايند » . مصريان آمدند و شكايات خود را بيان كردند . عثمان بار ديگر اعلام كرد كه از نامه بىخبر است و على عليه السّلام و محمد بن مسلمه سخن او را تأييد كردند .\r\nمصريان گفتند : « پس كى نوشته ؟ » گفت : « نمىدانم » . [ ابن عديس 
  ] گفت : « آيا آنان چنان جسورند كه غلام تو را بفرستند با شترى از زكات مسلمانان و مهر تو را نقش زنند و به عامل تو چنين چيزهاى مهمّ نويسند و تو ندانى ؟ » گفت : « آرى » . گفت : « كسى همانند تو خليفگى را نشايد . از خلافت كناره كن چنان كه خدا تو را بر كنار كرده است » . گفت :\r\n« پيراهنى را كه خداى عز و جل بر من پوشانيده از تن به در نمىكنم » . سر و صدا بسيار شد . على عليه السّلام برخاست و برفت و محمد بن مسلمه نيز در پى او بيرون رفت . مصريان نيز بيرون رفتند و همچنان عثمان را در محاصره داشتند تا او را كشتند . « 1 » على فقط زمانى\r\n\r\n\r\n","description":"","footnote":"\r\n( 1 ) طبرى ، ج 1 ، ص 2992 - 2995 . محمد بن مسلمه از تيره بنى حارث از قبيله اوس و حليف بنى عبد الاشهل بود . او يكى از نخستين گروندگان به اسلام و بسيار مورد اعتماد پيامبر صلّى اللّه عليه و آله بود . عمر او را براى بررسى مسائل حساس ( امور معضلة ) ولايات به كار گرفت . بدين ترتيب ، وى مأموريت يافت بخشى از اموالى را كه عمرو عاص در زمان فرمانروايى بر مصر جمع آورده بود مصادره و دروازه قصرى را كه سعد بن ابى وقاص در كوفه براى جلوگيرى از ورود مردم ساخته بود تخريب كند . ولهاوزن او را « دلاور پير و انصارى صادق » ( خلاصه‌ها و پيش‌نويسها ، ج 6 ، ص 128 ) توصيف كرده است . كايتانى براى بىاعتبار جلوه دادن روايت او وى را « دوست على عليه السّلام » ( تاريخ اسلام ، ج 8 ، ص 158 ) ناميده است . با اين وصف ، محمد بن مسلمه جزو معدود انصارى بود كه يا با على عليه السّلام بيعت نكردند و يا در جنگ با عايشه ، طلحه و زبير از او پشتيبانى ننمودند ؛ ر . ك : ( همين كتاب ص 145 - 146 ) . محمد پس از قتل عثمان داوطلبانه به تبعيد ربذه رفت ، ظاهرا به اين دليل كه از آزار انصار مدينه كه بشدّت از على عليه السّلام طرفدارى مىكردند در امان بماند . اما امويان عدم حمايت او از عثمان را نبخشيدند . اين عدم حمايت ناشى از آن بود كه عثمان به درخواست او براى بر كنار\r\n","page_name":" 158 ","page_number":174},
  {"content":"\r\n\r\nمداخله كرد كه جبير بن مطعم به او خبر داد شورشيان مانع رسيدن آب به خليفه كه در محاصره بود ، شده‌اند . او با طلحه گفتگو كرد و در اين باره سخت اصرار كرد تا براى عثمان آب بردند . « 1 » چنان كه پيشتر گفتيم ، سعد بن ابى وقاص در آخرين روز محاصره ، على عليه السّلام را بار ديگر ترغيب به پادرميانى براى حمايت از خويشاوند تحت محاصره‌اش كرد ، امّا ديگر خيلى دير شده بود . « 2 »\r\nتا آنجا كه روشن است على عليه السّلام مدتى طولانى در كشاكش دو احساس تعهد درگير بود : از يكسو احساس وظيفه سنتى نسبت به خويشان نزديكش و از سوى ديگر احساس تعهد نسبت به اصول اسلامى . به نظر مىرسد كه او در اواخر كار با نوميدى از عثمان بريد ، چرا كه نتوانسته بود نفوذ فاجعه‌آفرين مروان را بر خليفه از بين ببرد . البتّه مىتوان گفت اگر على عليه السّلام پس از آن كه قريش در جريان انتخاب خليفه او را به گونه‌اى تحقيرآميز كنار گذاشتند ، آرمانهاى سياسى خود را كاملا رها مىكرد از اتخاذ تصميمى ناگوار و دشمنى پايدار امويان در امان مىماند ، ليكن بعيد بود كه اين كار عثمان را از سرانجام فجيعش نجات دهد . تصويرى كه كايتانى از على عليه السّلام ارائه مىدهد . . . و بغض و كينه بيش از حد او را محرك وى براى سرنگونى ، اگر نگوييم قتل خليفه‌اى خوش نيّت مىداند كاملا بيجاست .\r\n\r\nبحران و شورش\r\nتحول تاريخى اين بحران را مىتوان تا حدى به صورت زير پى گرفت . در سال سى و چهارم ، نارضايى عليه عثمان به درجه‌اى رسيد كه صحابيان نامه‌هايى به يكديگر نوشتند\r\n\r\n\r\n","description":"","footnote":"\r\nكردن مروان ، كه مانع تحقق نظريات او به عنوان ضامن خليفه در برابر مصريان شده بود ، وقعى ننهاده بود .\r\nدر سال چهل و پنج هجرى ، مردى از اردن شام به خانه او در مدينه وارد شد و او را به قتل رساند ( ابن حجر ، اصابه ، ج 6 ، ص 63 - 64 ) . بىترديد اين قتل يك انتقام‌گيرى سياسى بود ، كه امويان آن را ترتيب داده بودند .\r\n( 1 ) طبرى ، ج 1 ، 2979 ؛ بلاذرى ، انساب ، ج 5 ، ص 77 .\r\n( 2 ) طبرى ، ج 1 ، ص 2998 - 2999 . روايت ديگرى نيز ، كه برخى از آنها كوفىاند ، وجود دارند مبنى بر اينكه محمد بن حنفيه ، فرزند على عليه السّلام ، يا ديگران مانع آن شدند كه على عليه السّلام در آخرين مرحله محاصره براى نجات عثمان به خانه او برود . بنا بر يكى از اين روايات ، محمد بن حنفيه به على عليه السّلام گفت كه مروان و خويشانش مىخواهند او [ على 
  ] را به گروگان بگيرند ( بلاذرى ، انساب ، ج 5 ، ص 944 ) .\r\n","page_name":" 159 ","page_number":175},
  {"content":"\r\n\r\nو در آنها يكديگر را به جهاد عليه خليفه فرا خواندند . در مدينه مردم آشكارا به نكوهش او پرداختند و در اين حال ، صحابه فقط مىديدند و مىشنيدند بدون آن‌كه از او دفاع كنند ، جز چند تن از صحابه مدنى همچون زيد بن ثابت ، ابو اسيد ساعدى ، كعب بن مالك و حسّان بن ثابت . « 1 » مردم از على عليه السّلام خواستند كه از سوى آنان با عثمان سخن گويد . او به خليفه هشدار داد و عمدتا از به حكومت گماردن خويشاوندانش و عدم نظارت بر اعمال آنان انتقاد كرد . عثمان در رد اين انتقادات گفت : « اگر تو به جاى من بودى توبيخت نمىكردم . . . و عيب تو نمىگفتم » . سپس در سخنانى كه در مسجد براى مردم ايراد كرد به سرزنش عيب‌جويان و طعنه‌زنان پرداخت و گفت : « به خدا شما چيزهايى را بر من عيب مىگيريد كه از پسر خطاب پسند مىكرديد كه او به پا مىكوفتتان و به دست مىزدتان و به زبان مىراندتان . . . من با شما ملايمت كردم . . . زبان از ولايتداران خويش بداريد . . . به خدا من كسى را از شما دور بداشته‌ام كه اگر با شما سخن مىكرد بدون اين سخنان من از او خشنود مىشديد . . . به خدا اين تقصير من نيست كه كارهايى كرده‌ام كه سلف من مىكرده و مخالفت او نمىكرده‌ايد . چيزى از مال فزون آمده چرا حق نداشته باشم در اين مازاد هر چه مىخواهم كنم ؟ پس براى چه پيشوا شده‌ام ؟ » آنگاه مروان برخاست و گفت : « به خدا اگر بخواهيد اختلاف خودمان و شما را به شمشير حواله مىكنيم » ، امّا عثمان او را خاموش كرد . « 2 »\r\nدر منابع ، شورش كوفيان عليه سعيد بن عاص ، والى اين شهر ، جزو وقايع سال سى و چهارم ذكر شده است . هيچ مدرك غير مستقيمى وجود ندارد كه تاريخ دقيقتر اين ماجرا را نشان دهد . امّا به احتمال بسيار زياد اين ماجرا در اواخر آن سال يعنى پس از ميانجيگرى بىحاصل على عليه السّلام رخ داد . ولهاوزن معتقد است كه ديدار واليان با عثمان در\r\n\r\n\r\n","description":"","footnote":"\r\n( 1 ) طبرى ، ج 1 ، ص 2936 - 2937 . جبلة بن عمرو ساعدى مدنى در جاهاى مختلف ، نخستين كسى توصيف شده كه در برابر عثمان لحنى پرخاشگرانه به كار برد و او را در برابر همگان به باد انتقاد گرفت . صحنه‌هايى كه بلاذرى ، انساب ، ج 5 ، ص 47 ، سطر ، 7 - 17 و طبرى ، ج 1 ، 2980 ، سطر ، 13 ، ص 2981 ، سطر 14 توصيف كرده‌اند ممكن است در حدود همين زمان رخ داده باشند . راوى ، يعنى عثمان بن شريد ، شايد همان عثمان بن عبد الرحمن بن حارث بن هاشم مخزومى باشد . عبد الرحمن بن حارث به شريد معروف بود ( زبيرى ، نسب ، ص 303 ) . او پسرى به نام عثمان داشت ( همان ، ص 304 ) .\r\n( 2 ) طبرى ، ج 1 ، ص 2937 - 2939 .\r\n","page_name":" 160 ","page_number":176},
  {"content":"\r\n\r\nمدينه ، كه شورش همزمان با آن به وقوع پيوست ، با موسم حج ارتباط داشته است . « 1 »\r\nروايت بلاذرى اين گفته را كه بر اساس آن عثمان چهار تن از واليان خود يعنى معاويه ، عبد اللّه بن سعد ، عبد اللّه بن عامر و سعيد بن عاص را به سبب فرياد نارضايتى و شكوهء مردم فرا خواند ، تأييد نمىكند . « 2 » امّا اين فرض جالب توجّه است ، بدان سبب كه نشان مىدهد چرا سعيد بن عاص اين قدر دير به كوفه بازگشت . زيرا كوفيان فقط زمانى تصميم به قيام گرفتند كه يكى از كسانشان به نام علباء بن هيثم سدوسى به آنها خبر داد به رغم شكايتهايشان از سعيد ، خليفه او را به حكومت كوفه بازگردانده است . « 3 »\r\nاين شورش ، چنان كه بلاذرى به احتمال زياد بر اساس روايت ابو مخنف توصيف مىكند ، انفجارى بزرگ بود . اشتر از حمص احضار شد . وى شورش را مهار كرد و ثابت بن قيص انصارى ، نايب الحكومه ، را از كوفه بيرون راند و سپاهيانى در چند جهت اعزام كرد تا امنيّت را در راههاى ورود به شهر برقرار كنند . « 4 »\r\nآشكار است كه تمام اين وقايع بايد در عرض چند هفته رخ داده باشد . « 5 » پس از اين رويدادها بود كه سعيد بن عاص ، والى كوفه ، از راه رسيد امّا مالك بن سعيد ارحبى مانع رسيدن او به فرات شد . مالك اشتر كاخ والى را به تصرف درآورد و از ابو موسى اشعرى خواست كه امامت نمازگزاران را در شهر به عهده گيرد و مسئوليت سواد « * » و زكات زمين را به حذيفة بن يمان واگذاشت . عثمان آنگاه عبد الرحمن پس ابو بكر ، و مسور بن مخرمه را فرستاد تا ياغيان را به اطاعت فراخوانند . پاسخ اشتر با لحنى موهن ابراز شده بود ؛ او\r\n\r\n\r\n","description":"","footnote":"\r\n( 1 ) ولهاوزن ، خلاصه‌ها و پيش‌نويسها ، ج 4 ، ص 126 ؛ ولهاوزن ، سلطنت عرب و سقوط آن ، ص 29 .\r\n( 2 ) بلاذرى ، انساب ، ج 5 ، ص 43 - 44 .\r\n( 3 ) همان ، ص 44 ، در روايت زهرى ( اغانى ، ج 11 ، ص 30 - 31 ) نام علباء به اشتباه به صورت على آمده است .\r\nعلباء بن هيثم از بنى ثعلبة بن سدوس ربيعى را ابن كلبى از سران ( سيّد ) كوفه و نخستين كسى مىداند كه در آنجا مردم را به بيعت على عليه السّلام فرا خواند ( ابن حزم ، جمهرة انساب العرب ، به اهتمام ، لوى پونسال ، قاهره ، 1948 ، ص 299 ) .\r\n( 4 ) سيف بن عمر بنادرست عمرو بن حريث را نايب الحكوم مىداند ( طبرى ، ج 1 ، ص 2928 ) .\r\n( 5 ) اين روايت كاملا با روايت مضحك سيف بن عمر كه طبرى آن را نقل كرده ( همان ، ص 2927 - 2931 ؛ تاريخ اسلام ، ج 8 ، ص 81 - 84 ) در تضاد است . بر اساس روايت سيف بن عمر ، اين شورش خروجى بود به دست گروهى افراد شرور كه از غيبت تمام سران در كوفه سوء استفاده كردند . روايت مختصر زهرى ( اغانى ، ج 11 ، ص 30 - 31 ) نيز وسعت اين شورش را نشان مىدهد .\r\n* سواد : سرزمين بين بصره و كوفه و روستاهاى اطراف آن . م\r\n","page_name":" 161 ","page_number":177},
  {"content":"\r\n\r\nدرخواست كرد كه خليفه گمراه اعمال خود را انكار و از آنها توبه كند و ابو موسى و حذيفه را منصوب كند . نامه توسط چند تن از قاريان كوفى قرآن و فقها به مدينه ارسال شد . عثمان بلافاصله اظهار ندامت و ابو موسى و حذيفه را تأييد كرد . « 1 » ظاهرا اشتر بر اوضاع كاملا تسلّط داشت و خليفه بناچار تسليم شد . « 2 »\r\nواليان سه ولايت ديگر در همان گردهمايى واليان ، سركوب شديد را توصيه كردند .\r\nعبد اللّه بن عامر در بيتى به عثمان صادقانه توصيه كرد كه : « با تبعيد كردن مردم بر آنان سختگيرى كن كه اين كار اجتماع آنان را از هم مىپاشد و با آنان با شمشير برخورد كن » .\r\nبه گفته او اين كار كاملا درست و شايستهء آنان بود . معاويه با غرور به عثمان قول داد كه از جانب او از ولايت خود مراقبت كند و از او خواست كه به ابن عامر و « فرمانرواى مصر » بگويد كه از ولايات خود مراقبت كنند . او دريافته بود كه نابودى خليفه به دست شورشيان به معنى نابودى خود او نيز هست . عبد اللّه بن سعد اذعان كرد كه به پيش‌بينى او اوضاع فقط وخيمتر خواهد شد ، امّا سپس در خطاب به مخالفان آنها را به تازيانه‌ها و شمشيرهاى طايفه خود ، بنى عامر قريش ، تهديد كرد و آنان را بيم داد كه در سرزمين خودشان ( مصر ) لگدكوبشان خواهد كرد . « 3 »\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 44 - 47 .\r\n( 2 ) اما روايات تاريخى عثمانيان خليفه را مايل و مشتاق برآورده ساختن نظريّات مردم نشان مىدهد . بدين ترتيب ، سيف نقل مىكند كه سعيد بن عاص به استهزا به مالك اشتر و شورشيان كوفى كه در خارج كوفه راه بر او بسته بودند گفت : « چرا اينجا آمده‌ايد ؟ كافى بود كه يكى را سوى امير مؤمنان فرستيد و يكى را بر سر راه من نهيد . آيا هزار كس كه عقل دارند براى يكى برون مىشوند ؟ » ( طبرى ، ج 1 ، ص 2950 ) . جهيم فهرى عثمانى گفته هنگامى كه عثمان به نمايندگان ولايات پيشنهاد كرد كه حاكمان خود را انتخاب كنند حضور داشته است . فقط نمايندگان كوفه اعتراض كردند و از او خواستند كه سعيد بن عاص را خلع و ابو موسى را منصوب كند . و او فورا اين كار را كرد ( اغانى ، ج 11 ، ص 31 ) . در روايت ديگرى مردم مصر نيز تقاضا كردند كه حاكمشان ، عبد الله بن سعد را عزل و عمرو عاص را منصوب كند . عثمان چنين كرد ، با وجود اين شورشيان مصرى : ابو عمرو بن بديل [ بجوى 
  ] و تنوخى ( كذا ، شايد منظور [ ابن عديس 
  ] بلوى و [ كنانة بن بشر 
  ] تجيبى باشد ) آمدند و او را كشتند ( ابن عساكر ، عثمان ، ص 403 ، 404 ) .\r\n( 3 ) ابن عساكر ، عثمان ، ص 308 - 309 . بعدها زمانى كه شورشيان مصرى عازم مدينه شدند ، عبد الله بن سعد اوضاع آينده را بسيار تيره و تارتر مىديد . رك : ابياتى كه ابن بكر در تمهيد ، ص 95 دربارهء اين روزها نقل مىكند و بوضوح نشان مىدهد كه او در سروده‌هاى پيشين خود تجديد نظر كرده است . جزئيات ديدار واليان با عثمان به آن صورتى كه ابو مخنف ( بلاذرى ، انساب ، ج 5 ، ص 43 - 44 ) ، سيف بن عمر ( طبرى ، ج 1 ، ص 2944 - 2946 ؛ ابن عساكر ، عثمان ، ص 303 - 305 ؛ تاريخ اسلام ، ج 8 ، ص 11 - 12 ) و جعفر محمدى\r\n","page_name":" 162 ","page_number":178},
  {"content":"\r\n\r\nبه روايت ابو مخنف ، نمايندگان ناراضيان كوفه ، بصره و مصر در موسم حج سال سى و چهارم هجرى در خانهء خدا با يكديگر ديدار كردند و تصميم گرفتند كه در سال بعد ، ظاهرا با افراد بيشترى بازگردند و خواسته‌هاى خود را به عثمان بقبولانند . داورى دربارهء صحّت و سقم جزئيات مطرح شده در روايتى را ، كه كم اطلاعى گويندهء آن از رويدادهاى مدينه آشكار است ، بايد به بعد واگذار كرد . « 1 » به هر حال ، مصريان نخستين گروهى بودند كه به سوى مدينه عزيمت كردند . در مصر ، دو نفر قريشى يعنى محمد بن ابى حذيفه و محمد بن ابى بكر مردم را عليه عثمان و والى او عبد اللّه بن سعد بن ابى سرح بر مىانگيختند . محمد بن ابى حذيفه كه مسلمان زاده شده بود فرزند يكى از نخستين صحابيان مشهور يعنى ابو حذيفة بن عتبة از بنى عبد شمس ، بود كه پس از شهادت پدرش در جنگ عقرباء در خانه عثمان بزرگ شد . « 2 » مخالفت او عليه پدرخوانده‌اش به احتمال زياد ناشى از نارضايتى او بود از اين كه عثمان پسران دشمنان پيامبر صلّى اللّه عليه و آله همچون حكم يا عقبة بن ابى معيط يا تبعيدشدگانى همچون عبد اللّه بن سعد [ ابن ابى سرح 
  ] « 3 » را بر\r\n\r\n\r\n","description":"","footnote":"\r\n- ( طبرى ، ج 1 ، ص 2932 - 2934 ؛ تاريخ اسلام ، ج 8 ، ص 105 - 107 ) ذكر كرده‌اند ؛ ساختگى است بويژه قسمتى كه به عمرو عاص نسبت داده شده است .\r\n( 1 ) بلاذرى ، انساب ، ج 5 ، ص 59 . رهبران كوفيان و بصريان در سال سى و چهارم ، كه ابو مخنف از آنها نام مىبرد ، يعنى كعب بن عبده ( ذى الحبكه ) نهدى و مثنى ( بن بشير ) بن مخربة عبدى ، غير از رهبران آنان در سال سى و پنجم بودند . اين نكته مىتواند گواه درستى اين روايت باشد . مالك اشتر ، رهبر كوفيان در سال سى و پنجم ، ظاهرا در سال سى و چهارم در كوفه گرفتارى داشت .\r\n( 2 ) ابى ابن حذيفه ، كه در حبشه زاده شده بود ، در هنگامى كه به خانواده عثمان پيوست احتمالا بيش از ده سال داشت .\r\n( 3 ) عبد اللّه بن سعد [ بن ابى سرح 
  ] در اوايل بعثت پيامبر صلّى اللّه عليه و آله كاتب آن حضرت بود . او برخى از الفاظ قرآن را تغيير داد و چون پيامبر صلّى اللّه عليه و آله بلافاصله آن را در نيافت مرتد شد و براى استهزاى پيامبر به دشمنان قريشى او اطمينان داد كه خود او نيز به اندازه پيامبر صلّى اللّه عليه و آله پيام وحى را دريافت مىكرده است . در هنگام فتح مكه ، او جزو كسانى بود كه پيامبر صلّى اللّه عليه و آله آنها را نبخشيد . اما در آن هنگام ، عثمان از محمد صلّى اللّه عليه و آله درخواست كرد كه ابن سعد ، برادر رضاعى او ، را ببخشد . محمد بن ابى حذيفه در مصر ، عثمان را نكوهش كرد كه چرا مردى را به كار گمارده كه پيامبر صلّى اللّه عليه و آله خون او را مباح اعلام كرده و قرآن در آيهء 93 سورهء انعام دربارهء او فرموده است :\r\n« كيست ستمكارتر از آن كس كه به خدا دروغ بست يا گفت كه به من وحى شده و حال آن كه به او هيچ چيز وحى نشده بود و آن كس كه گفت : من نيز همانند آياتى كه خدا نازل كرده است نازل خواهم كرد ؟ » ( بلاذرى ، انساب ، ج 2 ، ص 387 ) . برخى از نخستين مفسّران سنّى معتقدند اين آيه به عبد اللّه بن سعد اشاره دارد اما برخى مفسّران ديگر آن را در اشاره به مسيلمهء كذاب مىدانند ( طبرى ، جامع ، ج 7 ، 165 - 167 ) .\r\nاتهامات مبهمى مبنى بر اينكه مخالفت ابن ابى حذيفه با عثمان بدان سبب بود كه بر اثر شراب‌خوارى حد\r\n","page_name":" 163 ","page_number":179},
  {"content":"\r\n\r\nاو ، كه پسر يكى از صحابه نخستين و از شهداى اسلام بود ، ترجيح داده بود . محمد بن ابى بكر به دلايلى ناشناخته ، در نفرت خواهر خود از عثمان شريك بود ، « 1 » امّا بر خلاف او ، از على عليه السّلام متنفر نبود . او در خانهء على عليه السّلام پرورش يافته بود ، چرا كه مادرش اسماء بنت عميس پس از درگذشت ابو بكر به ازدواج على عليه السّلام درآمده بود . « 2 »\r\nعبد اللّه بن سعد از اين دو به عثمان شكايت برده بود ، اما خليفه به او نوشت كه نبايد به آنها آزارى برساند ، زيرا محمّد بن ابى بكر برادر عايشه و محمد بن ابى حذيفه خويشاوند و پسرخواندهء خود او و « جوجه ( فرخ ) قريش » است . « 3 » عثمان كوشيد با فرستادن سى هزار درهم و جامه‌اى گرانبها او را آرام كند . امّا ابن ابى حذيفه اين هدايا را در مسجد فسطاط به نمايش گذاشت و از مردم دعوت كرد كه بيايند و به چشم خود ببينند عثمان چگونه سعى كرده او را تطميع كند و به خيانت به دين خود وادارد . در اين هنگام ، عثمان عمار ياسر را فرا خواند و از آنچه در گذشته بر او رفته بود عذرخواهى كرد و او را به مصر فرستاد تا دربارهء فعاليتهاى ابن ابى حذيفه بررسى و از عملكرد خليفه دفاع كند و ضمانت نمايد كه به شكايت كسانى كه به نزد خليفه بيايند رسيدگى خواهد شد . امّا عمار در مصر از ابن ابى حذيفه پشتيبانى كرد و خواستار بركنارى عثمان و حركت دسته جمعى مصريان به سوى مدينه شد . از شعرى كه وليد بن عقبه « 4 » سروده برمىآيد كه عثمان در همان زمان نمايندگانى را نيز به مراكز ولايات ديگر گسيل كرد تا درباره فعاليت « خائنان » تحقيق كنند . به گفتهء وليد ، تمام آنان مأموريت خود را همراه با خوف خدا و با\r\n\r\n\r\n","description":"","footnote":"\r\nخورده بود ( بلاذرى ، انساب ، ج 2 ، ص 387 ، ج 5 ، ص 50 ؛ ابن اثير ، الكامل فى التاريخ به كوشش تورنبرگ ، ليدن ، 1851 - 1876 ، ج 3 ، ص 219 ) ظاهرا ساخته عثمانيان است . ابن اثير مىافزايد ابن ابى حذيفه كه در آن هنگام به زهد و عبادت روى برده بود از عثمان خواست كه او را به حكومت بگمارد . عثمان به او پاسخ داد كه اگر شايستگى مىداشتى چنين مىكردم . سپس ابن ابى حذيفه از عثمان خواست كه او را به جنگى دريايى بفرستد و عثمان هم او را به مصر فرستاد .\r\n( 1 ) درست مانند ماجراى ابن ابى حذيفه ، در اينجا نيز روايت عثمانى كه سيف بن عمر نقل كرده كوشيده تنفّر محمد بن ابى بكر از عثمان را ناشى از آن بداند كه عثمان بدون هيچ ترحمى حدى شرعى را بر او جارى ساخت ( ابن عساكر ، عثمان ، ص 302 ) . اين داستان مطمئنا ساختگى است .\r\n( 2 ) محمد در آن هنگام فقط سه سال سن داشت . براى آگاهى بيشتر در اين باره ر . ك : مقاله هاوتينگ درباره محمد بن ابو بكر در دائرة المعارف اسلام ( چاپ دوم ) .\r\n( 3 ) بلاذرى ، انساب ، ج 5 ، ص 50 ؛ ج 2 ، ص 388 .\r\n( 4 ) ابن عساكر ، عثمان ، ص 306 .\r\n","page_name":" 164 ","page_number":180},
  {"content":"\r\n\r\nشرافت به انجام رساندند به جز دليم ( عمار ) . عبد اللّه بن سعد ماجرا را به عثمان گزارش كرد و از او اجازه خواست كه عمار را مجازات كند ، امّا عثمان درخواست او را نپذيرفت و به او دستور داد كه عمار را با تجهيزات كافى روانه مدينه كند . به گفته بلاذرى ، بنا به رواياتى ديگر ، عمار از آنجا اخراج شد ( سيّر ) و بدين لحاظ ابن ابى حذيفه توانست پيروان خود را ترغيب كند كه به مدينه عزيمت كنند . « 1 »\r\nدر شوال سال سى و پنجم هجرى ، بين چهارصد تا هفتصد تن مصرى ، ظاهرا به قصد انجام عمره ، راهى مدينه شدند . « 2 » رهبرى اين گروه را چهار نفر بر عهده داشتند :\r\nعبد الرحمن بن عديس بلوى ، « 3 » كه رهبر اصلى آنان بود ، سودان ( سيدان ) بن حمران مرادى ، عمرو بن حمق خزاعى و عروة بن شييم بن نباع كنانى ليثى . « 4 » حضور عمرو بن حمق در بين رهبران مصريان شايسته توجّهى ويژه است . او يكى از قاريان كوفى بود كه\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 51 ؛ ابن شبّه ، تاريخ مدينه ، ص 1122 - 1123 .\r\n( 2 ) تاريخ رجب سال سى و پنجم كه محمد بن عمر بن على ذكر كرده ( طبرى ، ج 1 ، ص 2968 ؛ كايتانى سلسله سند روايت را به اشتباه چنين دانسته : طبرى به نقل از عبد اللّه بن محمد و او به نقل از پدرش واقدى ( تاريخ اسلام ، ج 8 ، ص 147 و 152 ) و واقدى را راوى اصلى شمرده است . اما اين سلسله سند ، چنان كه ولهاوزن نيز اشاره كرده ( خلاصه‌ها و پيش‌نويسها ، ج 6 ، ص 127 ، يادداشت 3 ) ، صحيح نيست .\r\n( 3 ) عبد الرحمن بن عديس از صحابه برجسته و از جمله كسانى بود كه در بيعت شجره در حديبيه شركت داشتند و از نخستين فاتحان مصر بود ( ابن حجر ، اصابه ، ج 4 ، ص 171 - 172 ) . گفته‌اند او پس از فتح مصر حدودى براى دار البيضاء مشخص كرد . اما برخى گفته‌اند كه دار البيضاء زمينى بود بين مسجد و خانه عمرو عاص كه مسلمانان اسبان خود را در هنگام ورود به مسجد در آن مىبستند . ديگران بنا به گفته ابن عبد الحكم ، ادعا كرده‌اند كه پيش از ديدار مروان بن حكم از فسطاط به سال شصت و پنج هجرى در هنگام خلافت خود ، محل دار البيضاء زمينى خالى بود و مسلمانان اسبان خود را در آنجا مىبستند و مروان در آن سال در آن ساختمان كرد . مروان در اين زمان گفت كه شايسته نيست خليفه در هر شهرى قصرى نداشته باشد . پس از آن دار البيضاء را در مدت دو ماه براى او ساختند ( ابن عبد الحكم ، فتوح مصر ، ص 107 ) . اما به احتمال زياد او داراييهاى دشمن ديرين خود را مصادره كرد .\r\n( 4 ) اين چهار تن ، رهبرانى هستند كه در روايت محمد بن مسلمه ( طبرى ، ج 1 ، ص 2991 ) از آنها نام برده شده است . ابو مخنف به جاى سودان و عمرو بن حمق از ابو عمرو بن بديل بن ورقاء خزاعى و كنانة بن بشر تجيبى نام برده است . به گفته ابو مخنف ، كنانه در سال بيست و سوم نيز رهبر مصريان بود ( بلاذرى ، انساب ، ج 5 ، ص 59 ) . غالبا بشر بن كنانه را قاتل عثمان دانسته‌اند . ابو عمرو بن بديل از صحابه و فرزند يكى از صحابهء برجسته بود . گفته‌اند كه او نيز به عثمان ضربت زد ( همان ، ص 98 ) . شايد شهرت آنان به انجام اين اقدام نهايى باعث شده باشد كه گاهى در بين رهبران مصريان از آنان نام برده شود . احتمال دارد كه آنان در زمرهء گروه دومى به شورشيان پيوسته باشند .\r\n","page_name":" 165 ","page_number":181},
  {"content":"\r\n\r\nدر اعتراض به حكومت خشن سعيد بن عاص نامه‌اى به عثمان نوشتند . « 1 » شايد به همين دليل عثمان او را به دمشق تبعيد كرد . « 2 » او سپس به مصر رفت و پس از قتل عثمان از نزديكان على عليه السّلام در كوفه شد . او احتمالا در نشر روحيهء انقلابى كوفيان در مصر نقش مهمى داشت . « 3 »\r\nمحمد بن أبو بكر پيش از عزيمت شورشيان به مدينه رفته بود و محمد بن ابى حذيفه هم آنان را تا عجرود همراهى كرد و سپس به فسطاط بازگشت « 4 » . شورشيان در شبى كه فرداى آن اول ذىقعده بود در ذى خشب ، در يك منزلى مدينه و در شمال اين شهر ، فرود آمدند . « 5 » بر اساس منابعى كه آغاز « محاصره » را از اين روز به حساب مىآورند ، از آن هنگام تا قتل عثمان چهل و نه روز طول كشيد . « 6 » منابع ديگر از دو محاصره يا دو « ورود ( قدمة ) » نام مىبرند كه در فاصله آن دو ، شورشيان موقتا از مدينه دور شدند . تنها در هنگام بازگشت آنان بود كه خانه عثمان در محاصره قرار گرفت . به گفته ابن عباس محاصرهء نخست ، يعنى اقامت در ذى خشب ، دوازده روز به طول انجاميد . « 7 »\r\nشورشيان پس از فرود آمدن در ذى خشب ، چند تن را به مدينه فرستادند تا اوضاع را\r\n\r\n\r\n","description":"","footnote":"\r\n( 1 ) همان ، ص 41 .\r\n( 2 ) ابن منظور ، مختصر ، ج 19 ، ص 201 .\r\n( 3 ) دربارهء عمرو بن حمق ر . ك : ابن حجر ، اصابه ، ج 4 ، ص 294 . او پس از صلح حديبيّه هجرت كرد و در سلك صحابه پيامبر صلّى اللّه عليه و آله درآمد . پس از فتوحات مسلمانان ، نخست در شام و سپس در كوفه اقامت گزيد . در مصر روايتى را نقل كرد كه پيامبر صلّى اللّه عليه و آله گفته بود فتنه‌اى روى خواهد نمود كه در آن عاقلترين يا بهترين مردم سپاهيان غربى ( الجند الغربى ) خواهند بود و گفت كه از همين رو به مصر آمده است ( ابن عبد الحكم ، فتوح مصر ، ص 305 ) .\r\n( 4 ) طبرى ، ج 1 ، ص 2968 .\r\n( 5 ) خليفه ، تاريخ ، ص 168 ، در اين كتاب ، اول ذىقعده روز چهارشنبه دانسته شده كه درست نيست .\r\n( 6 ) از اين جمله است روايت مصرى ابو الخير ( مرثد بن عبد اللّه يزنى مفتى مصر ، در گذشته به سال نود هجرى ؛ ابن حجر ، تهذيب ، ج 10 ، ص 83 ) در طبرى ، ج 1 ، ص 2999 - 3000 .\r\n( 7 ) طبرى ، ج 1 ، ص 3088 . ولهاوزن به نادرست تصور كرده است كه مدنيان پيش از دومين ورود مصريان ، خانه عثمان را مدتى محاصره كردند و نخستين محاصره كه دوازده روز طول كشيده اشاره به همين دارد ( خلاصه‌ها و پيش‌نويسها ، ج 6 ، ص 128 - 129 ) .\r\nروايتى كه در طبرى ، ج 1 ، ص 2975 آمده ، و او آن را به عنوان شاهد نقل كرده ، نمىگويد مردمى كه در مقابل قصر تجمع كرده بودند « به هيچ‌گونه درخواستى براى متفرق شدن توجه نكردند » ، بلكه حاكى از آن است كه آنان پس از تهديد و ارعاب مروان آنجا را ترك كردند .\r\n","page_name":" 166 ","page_number":182},
  {"content":"\r\n\r\nبسنجند و دربارهء چگونگى اقدام خود با صحابهء برجسته مشورت كنند . يكى از آنان ، يعنى عمرو بن ( عبد اللّه ) اصمّ ، بعدا روايت كرد كه همه صحابه آنها را ترغيب كردند وارد مدينه شوند ، به جز على عليه السّلام كه آنان آخر از همه از او نظر خواسته بودند . على عليه السّلام نسبت به پيامدهاى ناگوار ورود آنان به مدينه هشدار داد و گفت آنان بايد نمايندگانى به نزد عثمان بفرستند و از او بخواهند كه راه و روش خود را اصلاح كند . « 1 » اين روايت با روايت محمد بن عمر ، نوادهء على عليه السّلام ، نيز سازگار است كه بر طبق آن شب هنگام فرستاده‌اى از سوى مصريان براى ديدار با على عليه السّلام ، طلحه و عمار ياسر نزد آنها آمد . مىتوان تصور كرد كه طلحه و عمار مسلما شورشيان را براى ورود به مدينه تشويق كردند . اين فرستاده نامه‌اى از محمد بن ابى حذيفه به على عليه السّلام تقديم كرد امّا على عليه السّلام حاضر نشد آن را بگشايد . « 2 »\r\nعثمان كه پيك تندرو عبد اللّه بن سعد او را از نيات شورشيان آگاه كرده بود و در آغاز احساس خطر نابودى مىكرد ، « 3 » اينك به ديدار على عليه السّلام رفت و از او خواست كه با شورشيان ملاقات و آنان را قانع كند كه بازگردند ، زيرا اگر او ، عثمان ، آنها را مىپذيرفت ممكن بود ديگران نيز به چنين گستاخيهايى تشويق شوند . او به على عليه السّلام براى گفتگو اختيار تام داد و تعهد كرد كه از آن پس طبق نظر على عليه السّلام عمل كند . چون على عليه السّلام به او يادآورى كرد كه قبلا هم با او صحبت كرده ، امّا عثمان ترجيح داده از مروان و خويشاوندان اموى خود فرمان ببرد . خليفه تأكيد كرد كه از آن پس با آنان مخالفت و بر طبق گفته على عليه السّلام رفتار خواهد كرد . عثمان سپس به ديگر مهاجران و انصار دستور داد كه بر مركب بنشينند و على عليه السّلام را همراهى كنند . « 4 » او بويژه از عمار خواست كه به اين هيأت بپيوندد امّا عمار از اين كار خوددارى كرد . « 5 »\r\n\r\n\r\n","description":"","footnote":"\r\n( 1 ) ابن شبّه ، تاريخ مدينه ، 1126 : از قرار معلوم ، عمرو بن عبد اللّه كه در روايت دوم از او نام برده شده همان عمرو بن اصم در روايت اول است ؛ بلاذرى ، انساب ، ج 5 ، ص 71 ؛ ابن سعد ، طبقات ، ج 3 / 1 ، ص 45 .\r\n( 2 ) طبرى ، ج 1 ، ص 2969 .\r\n( 3 ) همان ، ص 2968 - 2969 . بنا به گفته ابو الخير مصرى ، عثمان پس از دريافت هشدار عبد اللّه بن سعد به ايراد سخن پرداخت و گفت : « جمعى از مردم مصر به پندار خويش آهنگ عمره دارند اما مقصودشان عمره نيست . كسان تحريكشان كرده‌اند كه سر فتنه دارند و منتظر مرگ منند » ( همان ، ص 2999 ) .\r\n( 4 ) همان ، ص 2968 - 2969 .\r\n( 5 ) همان ، ص 2969 - 2970 . دربارهء اوضاع و احوال آن ايام رك : همين كتاب ، ص 135 .\r\n","page_name":" 167 ","page_number":183},
  {"content":"\r\n\r\nبه روايت محمد بن لبيد بن عقبه اوسى « 1 » كه خود در همان زمان مىزيست ، گروه مهاجران - به غير از على عليه السّلام - شامل سعيد بن زيد ، ابو جهم عدوى ، جبير بن مطعم ، حكيم بن حزام و از امويان مروان بن حكم ، سعيد بن عاص و عبد الرحمن بن عتاب بن اسيد بود . انصار كه پيشوايى آنان را محمد بن مسلمه بر عهده داشت شامل ابو اسيد ساعدى ، ابو حميد ساعدى ، زيد بن ثابت و كعب بن مالك بودند . اعرابى همچون نيار بن مكرز ( يا مكرم ) اسلمى و ديگران نيز همراه آنان بودند كه در مجموع به سى تن بالغ مىشدند . « 2 »\r\nتركيب اين هيأت قدرتمند نشان مىدهد كه عثمان خود را در چه مخمصهء هولناكى مىديد . چهار تن مهاجر اين گروه به نامهاى سعيد بن زيد بن عمرو بن نفيل ، ابو جهم بن حذيفه ( يا حذافة ) عدوى ، كه هر دو از قبيله عدى بودند و با عمر نسبتى داشتند ، و جبير بن مطعم از طايفهء نوفل بن عبد مناف - اين طايفه معمولا به عبد شمس منسوب مىشدند همچنان كه بنى عبد المطلب به هاشم - و حكيم بن حزام اسدى از طرفداران سرسخت عثمان بودند ، گرچه سعيد بن زيد سرانجام از او روى گرداند . « 3 » سه تن اخير و نيز نيار بن مكرز اسلمى از جملهء كسانى بودند كه جنازه عثمان را به خاك سپردند . چهار تن انصار ، به جز محمّد بن مسلمه ، از معدود طرفداران سرسخت عثمان در بين مدنيان بودند . « 4 »\r\nتمام اين مردان كه ارتباط نزديكى با عثمان و حكومت او داشتند ، نمىتوانستند در حل\r\n\r\n\r\n","description":"","footnote":"\r\n( 1 ) او در سال نود و شش يا نود و نه هجرى درگذشت و از راويان معتبر عمر و عثمان بود ( ابن حجر ، تهذيب ، ج 10 ، ص 65 - 66 ) .\r\n( 2 ) طبرى ، ج 1 ، ص 2970 .\r\n( 3 ) دربارهء سعيد بن زيد رك : همين كتاب ، ص 29 ، يادداشت 6 ، همان ص 125 . ابو جهم بن حذيفه در هنگام فتح مكه اسلام آورد ( ابن حجر ، اصابه ، ج 7 ، ص 345 ) . او قبل از اسلام ، پس از آن كه عمر مادر عبيد اللّه بن عمر را طلاق داد با او ازدواج كرد ( طبرى ، ج 1 ، ص 1554 ؛ ابن هشام ، سيرة سيّدنا ، ص 755 ) . حكيم بن حزام بن خويلد ، برادرزاده خديجه همسر اول محمد صلّى اللّه عليه و آله و از دوستان قديم او بود اما پيش از فتح مكه اسلام نياورد . در هنگام فتح ، پيامبر به تمام كسانى كه به خانه حكيم پناه بردند امان داد .\r\n( 4 ) دربارهء ابو اسيد ، زيد بن ثابت و كعب بن مالك ر . ك : همين كتاب ص 113 در روايات مختلف آمده كه زيد بن ثابت انصار را به دفاع از عثمان در برابر شورشيان تشويق مىكرد ، اما او را سرزنش مىكردند كه اين كار را فقط به خاطر بخششهاى عثمان به او انجام مىدهد . روايت كرده‌اند كه ابو حميد ساعدى پس از قتل عثمان گفت : « به خدا سوگند ، گمان نمىكرديم او كشته شود » و سوگند خورد كه تا پايان عمر از خنديدن و از بعضى اعمال غير ضرورى اجتناب ورزد . ( بلاذرى ، انساب ، ج 5 ، ص 100 ؛ ابن سعد ، طبقات ، ج 3 / 1 ، ص 56 ) .\r\n","page_name":" 168 ","page_number":184},
  {"content":"\r\n\r\nاختلاف با شورشيان تأثير چندانى داشته باشند . به سبب آن‌كه ديگر اعضاى زندهء شوراى منتخب در مدينه حضور نداشتند ، عثمان به على عليه السّلام نياز داشت كه با شورشيان گفتگو كند و به عمار هم ، اگر مىتوانست او را قانع كند ، نيازمند بود . او به محمد بن مسلمه ، كه صحابى بسيار محترم و داراى موضع سياسى مستقلى بود ، نيز به عنوان سخنگوى انصار احتياج داشت . تركيب دوگانه اين هيأت نشان‌دهندهء اوضاع سياسى بود . مهاجران قريش طبقه حاكم بودند ، امّا انصار كه اكثريّت ساكنان مدينه را تشكيل مىدادند در آن هنگام از لحاظ نظامى اهميّت بيشترى براى سرنوشت خليفه داشتند . « 1 »\r\nبنابراين ، شايد گفتهء محمد بن مسلمه ، كه محمود بن لبيد بىواسطه از او نقل كرده ، درست باشد كه مىگويد : « ابن عديس . . . گفت : اى ابو عبد الرحمن سفارشى به من نمىكنى ؟ گويد : من گفتم : . . . كسان خود را از خليفه خدا بازدارد كه به ما وعده داده كه رفتار خويش را عوض كند » « 2 » و سپس اين سخنان را در اقناع مصريان به بازگشت از مدينه مؤثر مىداند . اگر تاريخى كه ابن عباس براى محاصرهء اول ذكر كرده درست باشد ، اين واقعه در روز دوازدهم ذىقعده روى داده است . اين مذاكرات احتمالا چند روز به طول انجاميد . در همين زمان در مدينه ، عثمان موافقت كرد كه بر خلاف ميل قلبى خود با چند تن از شورشيان ، كه در ابتدا از ديدار با آنان سرباز زده بود ، گفتگو كند . « 3 »\r\n\r\n\r\n","description":"","footnote":"\r\n( 1 ) ولهاوزن معتقد است كه عثمان محمد بن مسلمه را مأمور مذاكره با شورشيان كرد اما در روايتهاى تاريخى به سبب جانبدارى از على عليه السّلام ، او [ على 
  ] را همراه محمد يا به جاى او نام برده‌اند تا نشان دهند كه او هر چه در توان داشته براى جلوگيرى از وقوع فاجعه انجام داده است ( خلاصه‌ها و پيش‌نويسها ، ج 6 ، ص 128 ، يادداشت 2 ) . كايتانى اين نظريه را بسط داده و سرانجام ، آن را با اين استدلال وارونه كرده كه در برخى روايات از على عليه السّلام نامى برده نشده تا او را از هر گونه اتهام مداخله در اين كاربرى سازند ( تاريخ اسلام ، ج 8 ، ص 158 ، يادداشت 1 ) . در واقع ، بين رواياتى كه واقدى جمع آورده هيچ‌گونه ناهماهنگى وجود ندارد . طبيعى است كه محمد بن عمر به نقش پدربزرگ خود ، على عليه السّلام در اين ماجرا بيشتر اهميت داده باشد ، در حالى كه جابر بن عبد اللّه انصارى ، كه خود نيز در زمرهء اعضاى گروه انصار بود ( بلاذرى ، انساب ، ج 5 ، ص 62 ، 66 ، ابن سعد ، طبقات ج 3 / 1 ، ص 44 ؛ ظاهرا جابر آن قدر برجسته نبود كه محمود بن لبيد از او نام ببرد ) ، و سفيان بن ابى العوجاء سلمى از اعراب حجاز ( ابن حجر ، تهذيب ، ج 4 ، ص 117 ) به توصيف نقش محمد بن مسلمه مىپردازند و تعداد انصار همراه او را پنجاه تن مىشمرند ( طبرى ، ج 1 ، ص 2995 ؛ ابن شبّه ، تاريخ مدينه .\r\nص 1134 ) . اما از روايات محمود بن لبيد و خود محمد بن مسلمه آشكار مىشود كه على عليه السّلام و محمد بن مسلمه به عنوان سران مهاجران و انصار با شورشيان ديدار كردند .\r\n( 2 ) طبرى ، ج 1 ، ص 2971 .\r\n( 3 ) رك : همين كتاب ، ص 136 .\r\n","page_name":" 169 ","page_number":185},
  {"content":"\r\n\r\nعمار با تحصن كردن بر در خانهء خليفه بر عثمان فشار آورد تا با آنان ديدار كند و هر چه از او خواستند آنجا را ترك كند از اين كار خوددارى ورزيد و يك بار يكى از خادمان با او برخوردى خشونت‌آميز كرد ، امّا عثمان در ديدار با شورشيان توانست آنان را راضى كند كه او دستور اين كار را نداده بوده است . « 1 » به احتمال زياد ، ملاقات عثمان با مادران مؤمنان نيز بايد در همين زمان انجام گرفته باشد كه طى آن عايشه به او گفت بايد عمرو عاص را دوباره به حكومت مصر بگمارد ، زيرا سپاه آنجا از او راضىاند .\r\n« محاصره دوم » پس از بازگشت شورشيان در اول ذى حجه آغاز شد . « 2 » بدين ترتيب ، از زمانى كه تهديد فورى عليه عثمان از ميان رفت تا محاصره دوم تقريبا هجده روز گذشته بود . بر اساس برخى منابع ، عثمان در اين مدّت حدود سه بار تحت شرايطى كاملا متفاوت با قبل ، براى ايراد خطابه در مسجد بر منبر رفت . پس از بازگشت على عليه السّلام و محمد بن مسلمه از مأموريت خود هر دو تن به عثمان هشدار دادند كه اوضاع خطرناك است ، « 3 » و بىترديد به او فهماندند كه بايد بويژه به شكايات مصريان رسيدگى كند . مروان مىترسيد كه دادن هر امتيازى نشانه ضعف تلقى شود و شورشهاى بيشترى را در ولايات برانگيزد ، لذا به خليفه توصيه كرد كه در خطابه خود بگويد : « اين جمع مصريان دربارهء پيشواى خويش چيزى شنيده بودند و چون به يقين دانستند كه آنچه شنيده بودند نادرست بود سوى ديارشان بازرفتند » . به گفته زهرى ، مروان به خليفه القا كرد كه على عليه السّلام در پشت اين شورش است و اعمال مصريان و ديگران را هدايت مىكند و از آنجا كه تعداد آنها را ناكافى ديده ، آنها را بازگردانده و خواسته است آماده باشند تا هرگاه او سپاهى را از عراق فراهم آورد به حكومت ستمكارانه مروان و خويشاوندانش پايان\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 51 - 52 ، 95 .\r\n( 2 ) طبرى ، ج 1 ، ص 3060 . كايتانى روايت ديگرى را ترجيح داده كه بر اساس آن محاصره پيش از ورود مصريان در يك روز جمعه آغاز شده و قتل عثمان به دست آنان در جمعه بعد صورت گرفته است ( تاريخ اسلام ، ج 8 ، ص 141 ) . منبع اصلى اين روايت هر چند نواده مغيرة بن اخنس است ، كه به همراه عثمان به قتل رسيد ، اما روايت او مطمئنا موثق نيست . عثمان در زمانى كه عايشه و عبد اللّه بن عباس در اوايل ذى حجه عازم حج شدند در محاصره مصريان بود . البته احتمال دارد كه گروهى از مصريان تندروتر يك هفته پيش از قتل عثمان به گروه اصلى پيوسته باشند . شايد كنانة بن بشر ، قاتل عثمان ، در ميان اينان بوده است .\r\n( 3 ) طبرى ، ج 1 ، ص 2971 - 2972 ، 2991 .\r\n","page_name":" 170 ","page_number":186},
  {"content":"\r\n\r\nدهند . مروان توانست عثمان را با سخنان خود قانع كند . « 1 » و عثمان پس از اندكى تأخير ، در خطابه خود بر طبق نظر او عمل كرد . در همين زمان عمرو عاص كه از انتصاب مجدد خود به حكومت مصر به تقاضاى عايشه نوميد شده بود ، درخواست فراموش‌نشدنى خود را براى توبه از « خطاهاى بزرگ » اعلام كرد . خليفه در ابتدا او را به تمسخر گرفت ، امّا پس از تكرار درخواست او ، عثمان دو دست برداشت و رو به قبله كرد و گفت : « خدايا من نخستين كسم كه توبه به پيشگاه تو مىآورم » . پس از آن ، عمرو با خشم مدينه را ترك كرد . « 2 »\r\nپس از رفتن مصريان ، على عليه السّلام پيش عثمان آمد و گفت : « سخنى گوى كه مردم استماع كنند و شاهد آن شوند و نمودار تغيير روش و بازگشت تو باشد » . عثمان سپس در سخنانى گفت : « . . . اى مردم ! به خدا عيبى از من نگرفته‌اند كه ندانم . . . دستخوش آرزو و فريب نفس شدم و از رشاد دور ماندم . . . در پيشگاه خدا از آنچه كرده‌ام استغفار مىكنم و به دو توبه مىبرم . از رفتار خويش بگشتم و بازآمدم . سران شما بيايند و راى خويش با من بگويند . به خدا اگر حق ، مرا بنده كند روش بنده گيرم و چون بنده زبونى كنم و مانند بنده باشم كه اگر مملوك باشد صبورى كند و اگر آزاد شود سپاس دارد » . بنا به روايت عبد الرحمن بن اسود او همچنين وعده داد كه : « مروان و كسان وى را دور مىكنم » . « 3 »\r\n\r\n\r\n","description":"","footnote":"\r\n( 1 ) - بلاذرى ، انساب ، ج 5 ، ص 62 ، 89 . در حالى كه زهرى اتهامات مروان به على عليه السّلام را افترايى مغرضانه مىداند ، گروهى از راويان سنّى متعصّب مدنى آن را واقعى دانسته‌اند . محمد بن منكدر تيمى قرشى ، از علماى برجسته مدينه در اواخر دوره اموى ، روايت كرده كه عثمان « يكى از مهاجران را بر او ترجيح داده نام على عليه السّلام را نبرد - به ملاقات مصريان در ذى خشب فرستاد تا خواسته‌هاى آنان را برآورده سازد . سپس مردى از قبيلهء مخزوم از خليفه خواست اجازه دهد كه فرستاده او را تعقيب كند زيرا به او اعتماد ندارد .\r\nخليفه اجازه داد و جاسوس شنيد كه فرستاده به شورشيان مىگفت كه براى مقابله با مروان و عثمان وضعيت مناسبى ندارند . جاسوس اين موضوع را به عثمان اطلاع داد و عثمان گفت اين مرد ( على ) كه « خدا او را نيامرزد » از سر حرص و آز در پى اميال خود است ، اما من از پيامبر صلّى اللّه عليه و آله شنيدم كه هرگز به آن ( خلافت ) دست نخواهد يافت . عبد اللّه بن فضل هاشمى ، از مدنيان معاصر زهرى ( ابن حجر ، اصابه ، ج 5 ، ص 357 - 358 ) نيز نقل كرده كه على عليه السّلام به مصريان گفت : با استعداد كافى براى مقابله با مدافعان عثمان به نزد من نيامده‌ايد . بازگرديد ، نيروى بيشترى جمع آوريد و سپس بازگرديد ( ابن شبّه ، تاريخ مدينه ، ص 1128 ) .\r\n( 2 ) روايت محمد بن عمر بن على ( طبرى ، ج 1 ، ص 2972 ) را روايت ابو حبيبه ، مولاى زبير ( همان ، ص 2982 ) ، تا حد زيادى تأييد مىكند .\r\n( 3 ) همان ، ص 2977 .\r\n","page_name":" 171 ","page_number":187},
  {"content":"\r\n\r\nمردم به رقّت آمدند و بعضىشان بگريستند . سعيد بن زيد برخاست و گفت : « اى امير مؤمنان ، هر كه با تو نباشد به تو دسترس ندارد . خدا را ، به خويش پرداز و آنچه گفتى به عمل آر » . « 1 »\r\nكايتانى برداشت خود را از روايت « توبه عثمان در برابر عموم » با اين عبارات مىآغازد :\r\nنيازى نيست كه بر مفهوم نامعقول سخنان عثمان تأكيد كنيم ؛ اين سخنان باور نكردنى و به منزله پست‌ترين شكل ترك وظايف خلافت بود و با مقاومت جدى و انعطاف‌ناپذير عثمان در برابر درخواستهايى كه براى كناره‌گيرى او مىشد تضاد آشكار داشت . واقدى بر آن است كه خليفه را پيرى خرف تصوير كند با ظاهر فردى زاهد و تارك دنيا . امّا اين تصوير كاملا نادرست است . اين تصوير عثمان كه او مردى ظريف الطبع ، پرشور و عاشق زنان جوان حتى در سن پس از هفتاد سالگى بود نيز نادرست است . به علاوه كه گفته شود كه او اراده و قاطعيت نداشت نيز نادرست است . مرگ با وقار او نشان‌دهنده عزت نفس اوست كه هيچ ارتباطى با افسانه‌پردازى ادبى واقدى در بيان خطابه وى ندارد . « 2 »\r\nآيا به نظر كايتانى توبه هنرى چهارم ، امپراتور امپراتورى مقدس روم در برابر پاپ گريگورى هفتم در كناسه « * » هم افسانه بود ؟\r\nمروان ، سعيد بن عاص و تنى چند از بنى اميّه در سخنرانى عثمان حاضر نشدند و در خانه‌اش به انتظار بازگشت او نشستند . مروان پس از اجازه خواستن از عثمان گفت :\r\n« . . . دلم مىخواست اين سخنان را وقتى گفته بودى كه محفوظ و مصون بودى ، امّا اين سخنان را وقتى گفتى كه كار آشفته شده و خطر آمده و نمودار زبونى است . به خدا\r\n\r\n\r\n","description":"","footnote":"\r\n( 1 ) همان ، ص 2972 - 2974 . در اينجا واقدى سلسله سند جديدى ارائه مىدهد : « على بن عمر از پدرش » . بىترديد على بن عمر ، برادر محمد بن عمر بن على عليه السّلام است كه پيشتر از او روايتى نقل شد . احتمالا محتواى تمام اين روايات از عمر بن على عليه السّلام اخذ شده است . خطبه عثمان در بيان توبه را عبد الرحمن بن اسود زهرى نيز روايت كرده است ( همان ، ص 2982 ) . ابو حبيبه نيز در روايت كوتاه خود از نخستين اعلام توبه عثمان ، به گريستن مردم اشاره مىكند ( همان ) و چنين برداشت نادرستى را القا مىكند كه عثمان تنها يك بار در برابر همگان اعلام توبه كرد .\r\n( 2 ) تاريخ اسلام ، ج 8 ، ص 155 .\r\n*  Cansossa  قصر مخروبه‌اى در ايتاليا كه هنرى چهارم در سال 1077 در مقابل پاپ گريگورى هفتم توبه كرد .\r\n( دائرة المعارف قرن بيستم هاچينسون ) .\r\n","page_name":" 172 ","page_number":188},
  {"content":"\r\n\r\nبر خطايى كه از آن استغفار توان كرد از توبه‌اى كه مايهء بيم باشد بهتر است . اگر خواسته بودى با توبه تقرب مىجستى امّا به خطا معترف نمىشدى . اينك انبوه مردم چون كوهها بردرند » . « 1 »\r\nبه گفته عبد الرحمن بن اسود پس از آن‌كه عثمان به خانه رفت گفت تا در را گشوده نگه دارند و به درون رفت . مروان پيش او رفت و رأى او را بگرداند . پس از آن ، سه روز عثمان بيرون نيامد كه از مردمى كه به نزد او مىآمدند شرم داشت . « 2 » سرانجام به مروان گفت : « برو با آنها سخن كن كه من از سخن كردن با آنها شرم دارم » . مروان به سوى در رفت و گفت : « چرا چنين فراهم شده‌ايد كه گويى به غارت آمده‌ايد ؟ روهايتان زشت باد . . . آمده‌ايد و مىخواهيد ملك ما را از دستمان بگيريد ! از پيش ما برويد . به خدا اگر قصد ما كنيد كارى به سرتان مىدهيم كه خرسند نشويد و نتيجهء كار خويش را نيكو نشماريد . به منزلهاى خويش رويد كه ما آنچه را به دست داريم به زور وانمىگذاريم » .\r\nمردم بازگشتند . « 3 » على عليه السّلام با شنيدن اين خبر پيش عثمان رفت و گفت : « از اين پس با تو ملاقات نخواهم كرد . » « 4 »\r\nماجراى سومين و آخرين سخنرانى عثمان كه در منابع از آن سخن گفته‌اند ، به گفته اسماعيل بن محمد ، نوهء سعد بن ابى وقاص بدين صورت بود كه : « عثمان به روز جمعه به منبر رفت . . . يكى برخاست و گفت : « مطابق كتاب خدا رفتار كن . » عثمان به دو گفت :\r\n« بنشين » . آن شخص بنشست و بار ديگر برخاست و همان گفت و عثمان به او گفت :\r\n« بنشين » كه بنشست و كسان ريگ پرانيدند . . . و عثمان از منبر بيفتاد كه او را برداشتند و بيهوش به خانه بردند » . « 5 » در روايات ديگر ، اعتراض‌كنندهء اصلى جهجاه بن سعيد\r\n\r\n\r\n","description":"","footnote":"\r\n( 1 ) طبرى ، ج 1 ، ص 2985 .\r\n( 2 ) همان ، ص 2977 .\r\n( 3 ) همان ، ص 2975 .\r\n( 4 ) ر . ك : همين كتاب ، ص 157 .\r\n( 5 ) طبرى ، ج 1 ، ص 2979 . حسن بصرى ، كه ظاهرا در اين ماجرا حضور داشته ، نيز اين رويداد و بارش سنگ ريزه بر عثمان را نقل كرده است . به گفته خود او ، وى در آن هنگام چهارده يا پانزده سال سن داشته است .\r\nحسن كه از طرفداران عثمان بود افرادى را كه از عثمان مىخواستند « بر طبق كتاب خدا رفتار كند » فاسق ناميده است . ( بلاذرى ، انساب ، ج 5 ، ص 71 ، 92 ) ؛ ابن ابى الحديد ، شرح ، ج 9 ، ص 17 - 18 ) .\r\n","page_name":" 173 ","page_number":189},
  {"content":"\r\n\r\nغفارى ، از مجاهدان با سابقه و يكى از بيعت‌كنندگان در زير شجره ، بود . « 1 » ظاهرا قبيلهء غفار عثمان را به سبب تبعيد خويشاوندشان ابو ذر نبخشيده بودند . ابو حبيبه كه خود شاهد ماجرا بوده مىگويد : « جهجاه غفارى برخاست و بانگ زد كه اى عثمان اينك يك شتر پير آورده‌ام كه جبه و زنجيرى نيز بر آن هست . پايين بيا تا جبه را به تن تو كنيم و زنجيرت كنيم و بر شتر پير سوار كنيم و در كوه دود ( جبل الدخان ) افكنيم » . « 2 »\r\nمحمد بن مسلمه مىگويد پس از بازگشت مصريان عثمان دربارهء بازگشت آنان سخن كرد و گفت دربارهء كارى آمده بودند كه خبر نادرست شنيده بودند و برفتند . مىخواستم پيش وى بروم و تعرض كنم امّا خاموش ماندم . ناگهان شنيدم كه يكى مىگفت : « مصريان آمدند و اينك در سويدا هستند » . « 3 » سويدا در دو منزلى مدينه در شمال آن شهر واقع است . « 4 » گويد عثمان كس به طلب من فرستاد . در اين وقت مصريان در ذى خشب فرود آمده بودند . به من گفت : « . . . اين قوم بازآمده‌اند چه بايد كرد ؟ » گفتم : « به خدا نميدانم ، امّا مىدانم كه براى كار خير نيامده‌اند » . گفت : « برو و آنها را بازگردان » . گفتم : « نه به خدا چنين نمىكنم » . گفت : « چرا ؟ » گفتم : « براى آن كه در مقابل آنها تعهد كرده‌ام از كارهايى دست بدارى كه از هيچ يك دست نداشته‌اى » . گويد : من بيرون آمدم . مصريان بيامدند و در بازارهاى حرم امن مدينه « 5 » جا گرفتند و عثمان را محاصره كردند . « 6 »\r\n\r\n\r\n","description":"","footnote":"\r\n( 1 ) ابن حجر ، اصابه ، ج 1 ، ص 265 .\r\n( 2 ) طبرى ، ج 1 ، ص 2982 ؛ بلاذرى ، انساب ، ج 5 ، ص 47 ؛ ابن شبّه ، تاريخ مدينه ، ص 1110 - 1112 ، 1218 - 1219 . گفته‌اند جبل الدخان محلّى بود كه عثمان كعب بن عبده نهدى را به آنجا تبعيد كرد ( بلاذرى ، انساب ، ج 5 ، ص 42 ) . همدانى ( صفة جزيرة العرب ، به اهتمام مولر ، ليدن ، 1884 - 1819 ، ص 52 ) جبل الدخان را كوهى دانسته است در نزديك عدن در يمن ، اما شايد در اينجا فقط اشاره‌اى به جهنم باشد .\r\nبه جبلة بن عمرو ساعدى نيز سخنانى در تهديد عثمان به تبعيد و زنجير كشيده شدن در آتش جهنم نسبت داده‌اند .\r\n( 3 ) طبرى ، بيروت ، دار الفكر ، ج 5 ، ص 385 .\r\n( 4 ) ياقوت ، بلدان ، ج 3 ، ص 197 .\r\n( 5 ) همان ، ج 1 ، ص 98 .\r\n( 6 ) ولهاوزن روايتى را كه مىگويد عمرو بن حزم انصارى از برجستگان طايفهء بنى نجّار قبيله خزرج به ذى خشب نزد شورشيان رفت و آنان را با خود به مدينه آورد ( خلاصه‌ها و پيش‌نويسها ، ج 6 ، ص 129 ؛ طبرى ، ج 1 ، ص 2989 ) پذيرفته است . اين واقعه غير معقول نيست ، اما كل روايتى كه اين ماجرا در آن ذكر شده ناموثق است . اين روايت به محمد بن اسحاق نسبت داده شده و جعفر محمدى آن را نقل كرده است . از قرار معلوم ، خانواده عمرو بن حزم كه همسايهء عثمان بودند بشدت با او مخالف بودند . گفته‌اند كه محمد بن\r\n","page_name":" 174 ","page_number":190},
  {"content":"\r\n\r\nعبد الرحمن بن عديس به همراه سه رهبر ديگر مصريان سپس پيش محمد بن مسلمه رفتند و گفتند يادت هست كه با ما چه تعهدى كردى . آنگاه صفحهء كوچكى را درآوردند كه مىگفتند از يكى از غلامان عثمان كه بر شتر زكات سوار بوده گرفته‌اند . « 1 » مكتوب [ خطاب به حاكم مصر 
  ] چنين بود : « بسم اللّه الرّحمن الرّحيم . امّا بعد ، وقتى عبد الرحمن بن عديس بلوى پيش تو آمد صد تازيانه به او بزن و سر و ريشش را بتراش و در حبس نگه‌دار تا دستور من برسد . با عمرو بن حمق نيز چنين كن . با سودان بن حمران نيز چنين كن . با عروة بن نباع ليثى نيز چنين كن » . « 2 »\r\nمحمد بن مسلمه مىگويد : « گفتم از كجا مىدانيد كه عثمان اين را نوشته ؟ » گفتند : « اين كه مروان از طرف عثمان چنين نوشته باشد بدتر است ، بايد از خلافت كناره كند » .\r\nآنگاه گفتند : « ما را پيش عثمان ببر كه با على سخن كرده‌ايم و او وعده داد كه وقتى نماز ظهر بكرد با عثمان سخن گويد . پيش سعد بن ابى وقاص رفته‌ايم و گفته كه در كار شما دخالت نمىكنم . پيش سعيد بن زيد رفته‌ايم ، او نيز چنين گفت » . سعيد بن زيد ظاهرا از بازگشت مجدد عثمان به رفتار پيشين خود با وجود اعلام توبه در برابر مردم آزرده\r\n\r\n\r\n","description":"","footnote":"\r\nعمرو بن حزم ، در روز جنگ ، براى رسيدن شورشيان به كنار خانه عثمان از خانه خود دريچه‌اى باز كرده بود و او به همراه محمد بن ابى بكر و محمد بن ابى حذيفه ، سه محمّدى بودند كه سخت عليه عثمان فعاليّت مىكردند ( اين شبّه ، تاريخ المدينة ، ص 1278 ، 1307 ) . احوص در شعر خود كه به طرفدارى از عثمان سروده گفته است كه اگر ديدى مردى حزمى گرفتار زيانى شده و حتى در آتش افتاده بر او مرثيه مخوان ( همان ، ص 1279 ) .\r\nلا ترثينّ لحزمىّ رأيت به * ضرّا و ان سقط الحزمىّ فى النّار\r\n( 1 ) شتر نشان ( مسمّ ) شتران زكات را بر خود داشت ( بلاذرى ، انساب ، ج 5 ، ص 67 ) .\r\n( 2 ) طبرى ، ج 1 ، ص 2991 - 2992 . توصيف جزئيات اين نامه مقبوليت كلى روايت محمد بن مسلمه را تأييد مىكند . بنا به بيشتر روايات ديگر ، به عبد اللّه ابن سعد دستور داده شده بود كه سران مصريان را بكشد . اما كشتن مخالفان به دست حكومت در آن زمان هنوز روا دانسته نمىشد .\r\nكايتانى به منظور خدشه وارد آوردن بر روايت محمد بن مسلمه مىگويد كه واقدى در تأليف آن از دو روايت متعارض استفاده كرده است . در حالى كه نخستين روايت بازگشت مصريان را به سبب خلف وعده عثمان مىداند ، روايت دوم « داستان قديمى » نامه دروغين را تكرار مىكند ( تاريخ اسلام ، ج 8 ، ص 177 ) . اما در واقع ، در هيچ جاى روايت محمد بن مسلمه نيامده كه مصريان به سبب خلف وعده عثمان بازگشتند و حتى زمانى كه خليفه از او پرسيد كه مصريان چرا بازگشته‌اند او سوگند ياد كرد كه نمىداند . او ، خود ، عثمان را سرزنش كرد كه به وعده‌هاى خود پايبند نبوده و او را كه تعهد سپرده بوده بىحيثيت كرده است .\r\n","page_name":" 175 ","page_number":191},
  {"content":"\r\n\r\nخاطر بود . چنان كه پيش از اين گفتيم على عليه السّلام و ابن مسلمه سپس به نزد عثمان رفتند و از او خواستند به مصريان كه بر در بودند اجازهء ورود دهد . محمد بن مسلمه مىگويد :\r\nمروان پيش عثمان نشسته بود و گفت : « . . . بگذار من با آنها سخن كنم » . امّا اين بار عثمان گفت : « خدا دهانت را بشكند ، از پيش من برو ، لازم نيست در اين مورد سخن كنى » . سر انجام عثمان به مصريان اجازهء ورود داد . محمد بن مسلمه گويد : « چون بيامدند به عنوان خلافت به او سلام نكردند و دانستم كه اين عين شرّ است . . . آنگاه مصريان . . . در كار سخن كردن ابن عديس را پيش انداختند كه از اعمال ابن سعد در مصر سخن آورد و گفت كه با مسلمانان و ذميان بدرفتارى مىكند و در كار غنايم مسلمانان عدالت نمىكند و چون در اين بابت با وى سخن كنند مىگويد كه اين نامهء امير مؤمنان است كه به من نوشته .\r\nآنگاه از كارهايى كه عثمان در مدينه كرده بود و مخالف عمل أبو بكر و عمر بود سخن آوردند [ آورد 
  ] . « 1 » ابن عديس گفت : « از مصر آمده بوديم و قصد كشتن تو داشتيم ، مگر اين كه از خلافت كناره كنى ، امّا على عليه السّلام و محمد بن مسلمه ما را پس فرستادند و محمد تعهد كرد از كارهايى كه گفتيم دست بدارى » . آنگاه رو به محمد كرد و گفت : « مگر تو با ما چنين نگفتى ؟ » گويد : گفتم : « چرا » . مصريان سپس ماجراى يافتن نامه رسمى را كه دستور مجازات آنها را مىداد ، همچنان كه براى محمد بن مسلمه شرح داده بودند ، بازگو كردند . « 2 »\r\nداستان نامه رسمى كه به دست شورشيان مصرى افتاد و مورخان جديد را كنجكاو و متحيّر كرده است ، ولهاوزن با احتياط مىنويسد : « آنها ادّعا كردند كه نامهء خليفه را كشف كرده‌اند » بدون آن‌كه به اتهامات مطرح شده عليه مروان در منابع اشاره كند . « 3 » اين برخورد غير متعهدانه نسبت به اين موضوع در بين نويسندگان جديد عموميت دارد . جعيط كل اين واقعه را بسيار ترديدآميز مىداند و مىپرسد كه آيا اصلا اين نامه وجود داشته است .\r\nاگر چنين نامه‌اى وجود داشته احتمال دارد كه مصريان تندروتر آن را جعل كرده بودند تا دستاويزى براى حمله به عثمان داشته باشند . احتمال ديگر آن است كه شايد عثمان و\r\n\r\n\r\n","description":"","footnote":"\r\n( 1 ) - در طبرى ، ج 1 ، ص 2994 به جاى ذكر فعل ذكروا آمده است .\r\n( 2 ) همان ، ص 2993 - 2994 ؛ براى آگاهى بيشتر در اين باره رك : همين كتاب ، ص 158 .\r\n( 3 ) خلاصه‌ها و پيش‌نويسها ، ج 6 ، ص 129 ؛ با اندكى تفاوت در سلطنت عرب و سقوط آن ، ص 31 .\r\n","page_name":" 176 ","page_number":192},
  {"content":"\r\n\r\nاطرافيان اموى او طرز تفكر خود را نسبت به شورشيان تغيير داده بودند . به هر حال ، عثمان صرفا ملعبه‌اى در دست مروان نبود . « 1 » كايتانى به تفصيل استدلال مىكند كه داستان نامه بايد بعدا جعل شده باشد ، زيرا عبد اللّه بن سعد ، كه نامه خطاب به او نوشته شده بود ، در آن زمان در مصر نبود . مع ذلك او سرانجام به زعم خود راه حل را يافته بود :\r\n« جعل اين نامه به دست امويان عليه مصريان انجام نگرفته ، بلكه به دست دوستان على عليه السّلام عليه خليفه انجام گرفته است ! » « 2 » لوى دلاويدا « 3 » هر چند دربارهء واقعيتها اين قدر مطمئن نيست ، به گمان خود در روايتى از جهيم فهرى عثمانى كه بلاذرى آن را نقل كرده ، شواهدى در تأييد مكاشفهء كايتانى يافته است . به گفته جهيم ، عثمان در حضور او در پاسخ به سؤال على عليه السّلام كه در خصوص نامه به چه كسى ظنين است ، مىگويد : « من به كاتب خود و به تو ، يا على عليه السّلام ، سوء ظن دارم » و چون على پرسيد : « چرا به من سوء ظن دارى ؟ » گفت : « زيرا مردمان [ شورشيان مصرى 
  ] از تو فرمان مىبرند ، امّا تو آنها را از من بازنمىگردانى » . « 4 »\r\nآشكارا جاى ترديد است كه عثمان در زمانى كه مىدانسته وضعيت او به خيرخواهى على عليه السّلام وابسته است چنين اظهارات كنايه‌آميزى بر زبان آورده باشد . امّا ممكن است او زمانى كه در مورد نقش مروان ، كه على عليه السّلام و ديگران به او سوء ظن داشتند و خود او نيز به آن واقف بود ، تحت فشار قرار گرفت موقتا از كوره در رفته باشد . بديهى است كه اين روايت به هيچ وجه حاكى از دخالت واقعى على عليه السّلام نيست . اين نظريه كه على عليه السّلام توانسته باشد در زير گوش مروان شكاك با كاتب خاص خليفه تبانى كند اين تصور را ناپذيرفتنى مىسازد .\r\nدر واقع ، آشكار است كه مروان ، همان‌گونه كه در روايات نيز مورد سوء ظن قرار\r\n\r\n\r\n","description":"","footnote":"\r\n( 1 ) اختلاف بزرگ . . . ، ص 147 .\r\n( 2 ) تاريخ اسلام ، ج 8 ، ص 159 .\r\n( 3 ) « عثمان بن عفان » ، دائرة المعارف اسلام .\r\n( 4 ) بلاذرى ، انساب ، ج 5 ، ص 95 ؛ ابن شبّه تاريخ مدينه ، ص 1154 . ابن شبه چند صورت فرعى از اين روايت را نقل مىكند كه در آنها عثمان على عليه السّلام را متهم كرده است ( ص 1154 - 1155 ، 1168 ، 1206 ) . روايتى كه به جابر بن عبد اللّه نسبت داده شده بيان مىكند كه طرفداران على عليه السّلام عثمان را مسئول نوشتن نامه مىدانستند و طرفداران عثمان على عليه السّلام و اطرافيان او را ( ابن شبّه ، تاريخ مدينه ، 1149 ) .\r\n","page_name":" 177 ","page_number":193},
  {"content":"\r\n\r\nگرفته ، در اين نامه دست داشته است . مروان از همان آغاز معتقد بود كه بايد با شورش مقابله كرد . پس از موافقت با شورشيان در ذى خشب ، او شايع كرد كه على عليه السّلام با آنان تبانى و به آنان سفارش كرد كه به مصر بازگردند و تجهيزات بيشترى فراهم آورند . از نظر او كاملا منطقى بود كه به عبد اللّه بن سعد دستور داده شود با مجازات و زندانى كردن رهبران مصريان از اين كار جلوگيرى كند . اينكه آيا او خود اين تئورى توطئه را باور داشت يا نه به بحث ما مربوط نمىشود . حدّ اقل كارى كه او مىتوانست انجام دهد به راه انداختن اين بازى و فرستادن نامه بلافاصله پس از بازگشت از ذى خشب به مدينه بود .\r\nحقيقت اين است كه عبد اللّه بن سعد احتمالا اندكى پيش از آن مصر را ترك كرده يا در صدد اين كار بوده است . بر طبق گفته ابو الخير ، از راويان متقدم و موثق مصرى ، عثمان به درخواست خود عبد اللّه به او اجازه داده بود كه به مدينه برود . « 1 » مروان نيازى نداشته كه بداند او هنوز در مصر هست يا نيست . در هر حال ، پيك با او ملاقات مىكرده و عبد اللّه مىتوانسته فرمان را به جانشين خود ابلاغ كند . از قضا ، هنگامى كه عبد اللّه به ايله رسيد دانست كه شورشيان در حال بازگشت به مدينه‌اند . در اين زمان به مصر بازگشت تا مانع بروز مشكلاتى در آنجا شود . امّا ديگر خيلى دير شده بود . محمد بن ابى حذيفه ، كه او نيز باخبر شده بود مردانش دوباره به مدينه بازمىگردند ، بر مصر تسلّط يافت . « 2 » لذا عبد اللّه بن سعد به فلسطين پناه برد . « 3 »\r\nشايد بتوان همراه با جعيط پرسيد كه آيا عثمان واقعا از نامه‌اى كه به نام او فرستاده\r\n\r\n\r\n","description":"","footnote":"\r\n( 1 ) طبرى ، ج 1 ، ص 2999 . استدلال كايتانى براى اينكه عبد اللّه بن سعد بسيار پيشتر از آن تاريخ مصر را ترك كرده بوده اين است كه شهادت كندى را ، كه مصرى بوده ، بايد معتبرتر از گفته واقدى دانست ( تاريخ اسلام ، ج 8 ، ص 159 ) ، اما اين استدلال نادرست است . واقدى نخستين روايت مصرى را با سند معتبر شرحبيل بن ابى عون از يزيد بن ابى حبيب از ابو الخير ضبط كرده است . و اين موضوع هم غير ممكن است كه عبد اللّه بن سعد پيش از عزيمت مصريان به سوى مدينه در مصر نبوده باشد .\r\n( 2 ) بىترديد ، شورشيان زمانى كه هنوز در بويب بودند بلافاصله ماجراى يافتن نامه را به اين ابى حذيفه اطلاع داده و به او توصيه‌هايى كرده بودند . اين امر نشان مىدهد كه پيش از بازگشت آنان به مدينه مدت زمان زيادى گذشته بوده است . بر اساس روايتى از مكحول شامى ، شورشيان پس از دستگيرى پيك نامه‌اى به مصريان ، احتمالا محمد بن ابى حذيفه ، نوشتند و آنان را از شرح ما وقع و تصميم خود براى بازگشت به مدينه آگاه ساختند . به پيشنهاد آنان مصريان ، ابن ابى سرح را به فلسطين راندند ( ابن شبّه ، تاريخ مدينه ، 1152 - 1153 ) .\r\n( 3 ) طبرى ، ج 1 ، ص 2999 .\r\n","page_name":" 178 ","page_number":194},
  {"content":"\r\n\r\nشده بود بىخبر بوده است . همواره يكى از امتيازاتى كه حاكمان بسيار طرفدار آن بوده‌اند اين بوده كه وقتى سررشته امور از دست در مىرود ، از كارهاى زيردستان خود اظهار بىاطلاعى كنند . شايد اين كه عثمان پسر عموى جوان خود را مجازات نكرد نشانه‌اى از مشاركت خود او در اين كار باشد . امّا به نظر مىرسد كه على عليه السّلام و محمد بن مسلمه واقعا به بىگناهى او اطمينان يافتند . تزلزل او بين توبه در برابر همگان و سرسختى تكبرآميز وى ظاهرا مردى را نشان مىدهد كه عميقا آشفته است و ديگر توان داورى صحيح خود را از دست داده است .\r\nمحاصرهء خانه عثمان به دست مصريان ، كه بيشترين اعتراض را عليه عثمان داشتند ، انجام گرفت و ادامه يافت ، هر چند تعداد اندكى از ساكنان مدينه نيز گاه به آنان مىپيوستند . تاريخ دقيق ورود نيروهاى ناراضى كوفى و بصرى مشخص نيست . رهبرى آنان را مالك اشتر و حكيم بن جبله عبدى « 1 » به عهده داشتند و گفته‌اند كه تعداد آنها به ترتيب حدود دويست و صد نفر بود . « 2 » ورود آنان مطمئنا پس از بازگشت هيأتهاى اعزامى\r\n\r\n\r\n","description":"","footnote":"\r\n( 1 ) تنها عامل نارضايتى محلى در بصره كه بلاذرى به نقل از ابو مخنف ذكر مىكند تبعيد عامر بن عبد قيس انبارى تميمى زاهد و عابد بود كه رفتار عثمان را نكوهش كرده بود . عبد اللّه بن عامر او را به دستور خليفه به مدينه فرستاد . چون اين كار مخالفت مردم را برانگيخت عثمان با او به مهربانى رفتار كرد و به بصره بازش فرستاد ( بلاذرى ، انساب ، ج 5 ، ص 57 . ) ابن شبّه يك روايت قديمى بصرى را نقل مىكند كه بر اساس آن بين حكيم بن جبله و عبد اللّه بن عامر برخوردى پيش آمد كه پس از آن ، والى تعدادى از اسبهاى حكيم را در فارس مصادره كرد . حكيم با مقصر دانستن عثمان خشم خود را آشكار كرد . بصريان همچنين به عثمان شكايت بردند كه عبد اللّه بن عامر غلّاتى را كه باران فاسد كرده بود بين آنان توزيع كرده است ، چون خليفه به شكايت آنان توجهى نكرد ديدگاه آنان نسبت به او تغيير يافت و وى را نكوهش كردند كه چرا ابن عامر را جانشين ابو موسى اشعرى كرده است ( ابن شبه ، تاريخ مدينه ، ص 1147 - 1148 ) .\r\n( 2 ) بلاذرى ، انساب ، ج 5 ، ص 79 . ابو مخنف از پنجاه بصرى ديگر سخن مىگويد كه بعدا به آنان پيوستند ( همان ، ص 59 ) . وليد بن عقبه در شعرى ، كه ظاهرا در آخرين مرحله بحران سروده ، حكيم ، اشتر ، ( عمرو ) بن حمق و حارثة را رهبران خيانت مىداند ( ابن عساكر ، عثمان ، ص 307 ) . هويت حارثه ، كه به احتمال زياد يكى از انصار بود و با شورشيان همكارى داشت ، به صورت قطعى قابل شناسايى نيست . شايد اين نام به بنى حارثه از قبيله اوس اشاره داشته باشد كه محمد بن مسلمه نيز از آنان بود ، هر چند محمد بن منكدر از طرفداران عثمان آنان را پشتيبان عثمان شمرده است ( ابن شبه ، تاريخ مدينه ، ص 1280 ) . معناى « حارث شاكيان را مىفروشد ( يشرى الشكات ) را به خوبى مىتوان دربارهء محمد بن مسلمه صادق دانست كه در شكايت شورشيان عليه عثمان از آنان طرفدارى كرد . فرد ديگرى كه احتمال كمترى دارد مورد نظر باشد حارثة بن نعمان بن نفيع از بنى نجار است كه از صحابه برجسته و از مجاهدان بدر بود ( ابن حجر ، اصابه ، ج 1 ، 312 - 313 ) . چنان كه پيشتر گفتيم بنى نجار به خيانت به عثمان متهم بودند . عبد اللّه بن رباح انصارى مدنى در\r\n","page_name":" 179 ","page_number":195},
  {"content":"\r\n\r\n[ عثمان 
  ] از ذى خشب و به احتمال زياد تقريبا همزمان با ورود دوبارهء مصريان بود . « 1 » آنها شايد شهرهاى خود را به اسم رفتن به حج ترك كرده ، سپس در مدينه ماندند . به هر حال ، اينان در محاصره شركت نداشتند . « 2 » ظاهرا مالك اشتر مخالفت على عليه السّلام و عايشه را با به كارگيرى خشونت مد نظر داشت . به روايت خود او ، وى به ديدن ام حبيبه ، دختر ابو سفيان و همسر اموى پيامبر صلّى اللّه عليه و آله ، رفت و به او پيشنهاد كرد كه عثمان را در هودج خود بسلامت از محاصره بيرون ببرد . امّا امويان اين پيشنهاد را نپذيرفتند و تأكيد كردند كه آنها هيچ كارى با او ندارند . « 3 »\r\n« محاصره » در ابتدا مسالمت‌آميز بود . ديداركنندگان رسمى و غير رسمى مجاز بودند آزادانه به خانهء عثمان وارد و از آن خارج شوند . حتى مروان و عبد الرحمن بن عتّاب مىتوانستند در شهر و در قصر به كارهاى خود برسند ( احتمالا با استفاده از درى فرعى ) .\r\nعثمان در نامه‌هاى خود به شاميان و حاجيان مكه در آغاز محاصره ، شكوه كرد كه دشمنانش « 4 » او را از امامت نماز و رفتن به مسجد بازداشته و هر چه توانسته‌اند از مدينه برگرفته‌اند . « 5 » شايد آخرين بخش اين عبارات به گرفتن كليدهاى بيت المال از سوى طلحه اشاره داشته باشد . در ابتدا امامت نمازهاى جماعت ، به توصيه على عليه السّلام ، به عهدهء ابو ايوب انصارى بود ، امّا از عيد قربان به بعد خود على عليه السّلام با مردم نماز مىكرد . « 6 »\r\n\r\n\r\n","description":"","footnote":"\r\nميان مردم بصره كه طرفدار عثمان بودند روايت كرد كه حارثة بن نعمان به عثمان پيشنهاد كرد « ما » از او حمايت كنيم . اين كار احتمالا كوششى بوده براى تبرئه او از اتهام .\r\n( 1 ) به نظر مىرسد كه روايت سفيان بن ابى العوجاء ، ( طبرى ، ج 1 ، ص 2995 ) حاكى از حضور آنان در مدينه در زمان غيبت مصريان است . اما جزئيات اين روايت اطمينان‌آور نيست .\r\n( 2 ) اين مطلب را ابو الخير مصرى با قطعيت گفته است ( همان ، ص 2999 ) .\r\n( 3 ) قاضى نعمان ، شرح الاخبار فى فضائل الائمة الاطهار ، به اهتمام محمد حسينى جلالى ( قم ، بىتا ) ، ج 1 ، ص 297 ؛ ابن شبّه ، تاريخ مدينه ، ص 1313 . روايات عثمانى براى آن كه مالك اشتر را در جريان قتل عثمان شريك جلوه بدهند گفته‌اند زمانى كه صفيّه دختر حبىّ و بيوهء پيامبر صلّى اللّه عليه و آله خواست محاصره‌كنندگان را تشويق به ترك محاصره بكند ، مالك با تازيانه بر صورت قاطر او زد تا وى را متوقف كند ( ابن شبه ، تاريخ مدينه ، ص 1311 - 1312 ) .\r\n( 4 ) عثمان از « دوستانم كه در اين موضوع ادعاى رهبرى دارند و سعى دارند سرنوشت را تسريع كنند » سخن مىگويد . ظاهرا منظور او برخى از صحابه برجسته قديمى ، بويژه طلحه و على عليه السّلام ، هستند .\r\n( 5 ) طبرى ، ج 1 ، ص 3043 ؛ ابن عساكر ، عثمان ، ص 377 .\r\n( 6 ) طبرى ، ج 1 ، ص 3059 - 3060 . رواياتى كه از نماز گزاردن سهل بن حنيف انصارى يا پسر او ابو أمامه با مردم ، پيش از نماز گزاردن على عليه السّلام سخن مىگويند ، نه از ابو ايوب انصارى ( همچنين ر . ك : ابن شبه تاريخ\r\n","page_name":" 180 ","page_number":196},
  {"content":"\r\n\r\nعبيد اللّه بن عدى بن خيار از اعقاب نوفل بن عبد مناف به ديدار عثمان رفت و به او گفت از نماز گزاردن پشت سر « امام فتنه » كراهت دارم . خليفه به او سفارش كرد با مردم نماز بگزارد كه نماز بهترين عمل آنان است . امّا از اعمال ناپسند آنان دورى كند . « 1 » گويا شورشيان هنوز اميدوار بودند كه عثمان به خواسته‌هاى آنان گردن نهد . بر اساس نامه‌هاى عثمان ، آنان به مسلمانان نامه نوشته بودند كه به تعهدى كه عثمان با آنها كرده راضىاند . « 2 »\r\nظاهرا عثمان مايل نبود علت واقعى بازگشت ناگهانى آنان به مدينه ، يعنى يافتن نامه را آشكار كند و فقط اشاره مىكند كه آنان بازگشته‌اند تا از انجام تعهدات خليفه آگاه شوند .\r\nعثمان ادامه مىدهد : « به ياد ندارم از تعهدى كه براى آنها كرده‌ام بازگشته باشم .\r\nپنداشتند كه اجراى حدود مىخواهند . گفتمشان : آن را بر هر كه مىدانيد از حدود تجاوز كرده و بر هر كس ، از نزديك و دور ، كه بر شما ستم كرده اجرا كنيد » . گفتند : « بايد قرآن تلاوت شود . » گفتم : « هر كه خواهد آن را تلاوت كند ، غلو نكند و بر خلاف تنزيل خدا نخواند . » گفتند : « بايد تبعيديان به سرزمين خود بازگردند ، محروم مقررى بگيرد و مال به مستحق رسد و سنّت نيكو رعايت شود و به خمس و زكات تجاوز نشود و مردم نيرومند و امين امارت يابند و آنچه به ستم از مردمان گرفته شده به صاحبانش بازگردانده شود . به اين همه رضايت دادم . و بر آن ثبات ورزيدم ( اصطبرت له ) و پيش زنان پيغمبر صلّى اللّه عليه و آله رفتم و با آنها سخن كردم » . او سپس مىافزايد كه تمام خواسته‌هاى آنان را برآورده ساختم امّا آنگاه عمرو بن عاص بر من ستم كرد و از حق بگرديد . « 3 »\r\n\r\n\r\n","description":"","footnote":"\r\nالمدينه ، ص 1217 - 1219 ) چندان موثق به نظر نمىرسند . سهل بن حنيف بعدها كه در خلافت على عليه السّلام والى مدينه شد امامت جماعت را نيز بر عهده داشت .\r\n( 1 ) ابن شبه ، تاريخ مدينه ، ص 1216 - 1217 .\r\n( 2 ) در ابن عساكر ، عثمان ، ص 376 متن نامه در اين قسمت چنين است : أنّهم قد رضوا بالّذى أعطيتهم . به نظر مىرسد كه اين متن بر متن طبرى ، ج 1 ، ص 3042 ترجيح دارد كه : أنّهم رجعوا بالّذى اعطيتهم ( به دستاويز تعهدى كه با آنان كرده‌ام بازآمده‌اند ) . پس از اين ، در موارد ارجاع به متن نامه به تفاوتهاى ناچيز متنى اشاره نخواهيم كرد .\r\n( 3 ) طبرى ، ج 1 ، ص 2943 ؛ ابن عساكر ، عثمان ، ص 377 . تلاش اين نامه‌ها در ايجاد اين برداشت است كه عثمان پيش از تخطى عمرو عاص او را حقيقتا دوباره امارت داد . اما بديهى است كه چنين موضوعى غير ممكن است . عمرو ، اگر آرزويش براى رسيدن به حكومت برآورده شده بود ، هيچ‌گاه در برابر همگان به عثمان نمىتاخت . مروان كه مايل بود مجازات رهبران مصريان را ببيند ، اگر هم عثمان واقعا قصد داشت چنين انتصابى انجام بدهد ، حتما جلو آن را مىگرفت .\r\n","page_name":" 181 ","page_number":197},
  {"content":"\r\n\r\nعثمان در ادامه نامه مىنويسد : « اينك كه اين نامه را مىنويسم مرا ميان سه چيز مخير كرده‌اند : يا به عوض هر كه به خطا يا صواب آسيبى به او زده‌ام از من قصاص گيرند و چيزى از آن وانگذارند ، « 1 » يا از خلافت كناره كنم تا ديگرى را به خلافت بردارند ، يا كس پيش سپاهيان فرمانبردار خويش در ولايات و مردم مدينه فرستند و از حق اطاعتى كه خداوند سبحان براى من بر آنها مقرر داشته بيزارى كنند . به آنها گفته‌ام : اين كه از خويشتن قصاص پس دهم ، پيش از من خليفگان بوده‌اند كه خطا و صواب كرده‌اند و كس از آنها قصاص نگرفته . مىدانم كه آنها قصد جان من دارند . امّا اين كه از خلافت بيزارى كنم ، اگر بزنندم « 2 » بهتر از آن است كه از كار خداى عز و جل و خلافت وى بيزارى كنم . « 3 » امّا اين كه گوييد : كس به سپاهيان و مردم مدينه فرستيد كه از اطاعت من بيزارى كنند ، من گماشته شما نيستم و از پيش آنها را به اطاعت مجبور نكرده‌ام ، خودشان به اطاعت آمدند كه رضاى خداى عز و جل و اصلاح ميان كسان مىخواستند . هر كس از شما دنيا مىجويد جز آنچه خداى عز و جل براى وى مقرر كرده نخواهد يافت و هر كه تقرب خدا و خانه آخرت و صلاح امّت و رضاى خداى عز و جل و سنّت نكوى پيمبر خدا صلّى اللّه عليه و آله و دو خليفه پس از او مىخواهد ، خدا در مقابل آن پاداش مىدهد كه پاداش شما به دست من نيست و اگر همهء دنيا را به شما دهم بهاى دين شما نيست و كارى براى شما نسازد . . . » .\r\n« هر كه به پيمان‌شكنى رضا دهد ، من رضا نمىدهم ، خداى سبحانه نيز رضا نمىدهد كه پيمان وى را بشكنند . امّا چيزها كه مرا دربارهء آن مخير مىكنند خلع ( نزع ) و نصب\r\n\r\n\r\n","description":"","footnote":"\r\n( 1 ) آشكار است كه در اينجا عثمان خواسته‌هاى مخالفان را به شكل نادرستى عنوان كرده است . آنان خواستار قصاص براى كسانى كه به حق مجازات شده بودند نبودند ، اما اصرار داشتند كه آنها ، نه خليفه ، بايد تعيين كنند چه كسى به حق مجازات شده و چه كسى به ناحق .\r\n( 2 ) طبرى ، ج 1 ، ص 3044 اين معنى از گذاشتن واژهء « يلكأونى » كه در زيرنويس آمد . به جاى « يكلبونى » كه در متن آمده حاصل مىشود [ بر خلاف نظر نويسنده ، از هر دو واژه معناى زدن برمىآيد . م 
  ] . در متن ابن عساكر ، عثمان ، ص 377 در اينجا « يقتلونى » به كار رفته است .\r\n( 3 ) بر اساس آنچه در منابع آمده ، بويژه عبد اللّه بن عمر به عثمان سفارش مىكرد كه از خلافت كناره‌گيرى نكند .\r\nاو به عثمان مىگفت كه دشمنان خليفه بيشترين كارى كه مىتوانند بكنند آن است كه او را بكشند ، اما بدتر خواهد بود اگر در اسلام سنتى پديد آيد كه هرگاه گروهى از مردم از امام خود خشمگين شدند بتواند او را بر كنار كنند . گفته‌اند مغيرة بن اخنس [ بن شريق 
  ] ثقفى ، كه بعدا به همراه عثمان كشته شد ، به او توصيه كرد از خلافت كناره بگيرد ، زيرا در غير اين صورت شورشيان او را خواهند كشت ( ابن سعد ، طبقات ، 3 / 1 ، ص 45 ؛ بلاذرى ، انساب ، ج 5 ، ص 76 ؛ ابن عساكر ، عثمان ، ص 259 ) .\r\n","page_name":" 182 ","page_number":198},
  {"content":"\r\n\r\nخليفه ( تأمير ) است ، من به اتّفاق يارانم خويشتن‌دارى كرده‌ام و منتظر حكم خدا مانده‌ام . . . كه تفرقه امّت و خونريزى را خوش ندارم . » او در پايان نامه‌ها مردم را به درست پيمانى و هماهنگى در كار خدا مىخواند و از هر كارى كه كرده به درگاه خدا توبه مىكند و از خداى عز و جل مىخواهد كه او و مؤمنان را ببخشد . « 1 »\r\nدر اين نامه‌ها كه بىترديد به تأييد مروان رسيده بود ، هيچ ذكرى از اعتراضات شورشيان عليه مروان و پيغامى كه او به نام خليفه براى مجازات آنان فرستاده بود به ميان نيامده بود . اين نامه‌ها لحنى قاطع داشت و امكان هر گونه امتيازدهى ديگر را منتفى مىدانست ، چرا كه مدّعى بود تمام خواسته‌هاى معقول پيش از آن برآورده شده است .\r\nامّا در آنها بر پايبندى خليفه به آرامش و مسالمت در جامعه نيز تأكيد شده بود و كسى به برداشتن سلاح براى سركوب مخالفان دعوت نشده بود . « 2 » در نظر بود كه اين بحران بدون خشونت حل شود . از تهديدى كه خليفه و « ياران » او ممكن بود در برابر آن آرامش خود را از دست بدهند هيچ صحبت نشده بود .\r\nمفاد اصلى روايات فراوان دربارهء تأكيد عثمان بر خوددارى از هر گونه جنگ و خشونت حتى براى دفاع در برابر شورشيان موثق و قابل اعتماد است . او كه به حرمت خون مسلمانان كاملا آگاه بود و به آن احترام مىگذاشت ، مايل بود در مقابله با شورشيان هيچ خونى ريخته نشود و آنان به خشونت سوق داده نشوند . در رواياتى كه پس از اين جنگ داخلى در بين مسلمانان رواج يافت و حكومتهاى سفاك براى اعمال سركوب و\r\n\r\n\r\n","description":"","footnote":"\r\n( 1 ) طبرى ، ج 1 ، ص 3043 - 3045 ؛ ابن عساكر ، عثمان ، ص 377 - 379 . به روايت صالح بن كيسان ( منقول از ابن دأب كه فرد غير موثقى است ) عثمان نامه كوتاهى نيز به حاجيان نوشت كه آن را نافع بن ظريب نوفلى قرشى در روز عرفه بر مردم خواند ، كه احتمالا پس از خواندن پيام اصلى توسط ابن عباس بوده است .\r\nخليفه در اين نامه شكوه كرده بود كه : « من در هنگام نگارش اين نامه در محاصره هستم و جز به قدر سد جوع غذا نمىخورم مبادا كه ذخيره‌ام پايان پذيرد . نه مرا به توبه مىخوانند و نه حجتم را مىشنوند . سوگند مىدهم هر آن كس را كه نوشته مرا مىشنود كه به نزد من بيايد و از من اجراى حق را بخواهد و از باطل جلوگيرى كند . » ابن عباس در برابر اين عمل نافع هيچ واكنشى نشان نداد . ( ابن شبه ، تاريخ مدينه ، ص 1166 ) .\r\n( 2 ) اما در نامه به شاميان با ذكر آيه 9 / حجرات : « و اگر دو گروه از مؤمنان با يكديگر به جنگ برخاستند ، ميانشان آشتى افكنيد . و اگر يك گروه بر ديگرى تعدى كرد [ بغت 
  ] با آن كه تعهدى كرده است بجنگيد تا به فرمان خدا بازگردد . . . » از آنان خواسته است كه با تعدى ( بغى ) كسانى كه مىخواهند خليفه را از حق خود محروم سازند مقابله كنند . شايد پيام به حاجيان عمدا تا حدى آشتىجويانه‌تر بوده است .\r\n","page_name":" 183 ","page_number":199},
  {"content":"\r\n\r\nخشونت از آنها استفاده كردند ، داستانهايى آمده مبنى بر اين كه عثمان به معاويه و عبد اللّه بن عامر نوشت كه سپاهيانى را به مدينه گسيل كنند و آنها نيز چنين كردند . شايد حرب بن خالد بن يزيد ، نبيرهء معاويه ، نخستين كسى بود كه مدّعى شد معاويه حبيب بن مسلمه فهرى را با چهار هزار نفر شامى به كمك عثمان فرستاد . طلايه سپاه ، مركب از هزار نفر به فرماندهى يزيد بن اسد بجلى ، به وادى القرى يا ذى خشب رسيده بودند كه خبر قتل عثمان را شنيدند و بازگشتند . در سلسله سند اين داستان اسامى مسلمة بن محارب در بصره و شعبى در كوفه كه هر دو از طرفداران بنى اميّه بودند ديده مىشود . « 1 »\r\nداستانهاى مشابهى نيز دربارهء اعزام سپاهى از بصريان به فرماندهى مجاشع بن مسعود سلمي و زفر بن حارث كلابى از سوى عبد اللّه بن عامر وجود داشت . « 2 » جويرية بن اسماء بصرى ( ف . 173 ) كه طرفدار عثمان امّا مخالف بنى اميّه است روايت كرده معاويه ، يزيد بن اسد را به سوى مدينه گسيل كرد امّا به او دستور اكيد داد كه از ذى خشب عبور نكند .\r\nجويريه در پاسخ به اين سؤال كه چرا معاويه چنين دستورى داد گفت : تا عثمان كشته شود و معاويه خود ادعاى خلافت كند . « 3 » اين گونه داستانها همگى ساختگىاند . حتى\r\n\r\n\r\n","description":"","footnote":"\r\n( 1 ) ابن شبّه ، تاريخ المدينه ، ص 1289 . يزيد بن اسد پدربزرگ خالد بن عبد اللّه قسرى ، فرمانرواى عراق در دوران بنى اميّه ، بود .\r\nمسلمة بن محارب ، از راويان مدائنى ، چنان كه از روايتهاى او برمىآيد رابطه نزديكى با حكومت بنى اميّه داشت . پترسن احتمال داده كه او از بنى اميّه ، و بخصوص از شاخه سفيانى آن ، بوده است ( على و معاويه در احاديث عربى نخستين ، كپنهاك ، 1964 ، ص 112 ، 128 ) . اما به احتمال قويتر او مولى با حليف بنى اميّه بوده است .\r\n( 2 ) طبرى ، ج 1 ، ص 2985 - 2986 ( محمد كلبى ) و بلاذرى ، انساب ، ج 5 ، ص 71 - 72 . روايت مفصل بلاذرى ( ص 71 سطر 19 تا ص 72 سطر 8 ) به احتمال زياد از ابو مخنف گرفته شده است ( رك : بلاذرى ، انساب ، ج 5 ، ص 87 ) . مىدانيم جبير بن مطعم ، كه در آنجا فرستاده عثمان به سوى عبد اللّه بن عامر دانسته شده ، در هنگام محاصره و در زمان دفن عثمان در مدينه بوده است .\r\n( 3 ) ابن شبّه ، تاريخ مدينه ، ص 1288 - 1289 . همين تعصب ضد معاويه در روايتى مصرى از ابن لهيعه ، كه فردى غير موثق است ، نيز به چشم مىخورد . بر اساس اين روايت عبد اللّه بن سعد بن ابى سرح پس از گريز به عسقلان از بيعت كردن با امويان خوددارى ورزيد و بر اين نكته تأكيد كرد كه او به كسى كه آرزو داشت عثمان به قتل برسد احترام نخواهد گذاشت ( همان ، ص 1152 ) . اين روايت از جهات ديگر نيز ساختگى به نظر مىرسد .\r\nروايت جعلى متأخرى نيز وجود دارد كه مىكوشد بيان كند چرا معاويه ، به رغم درخواستهاى عثمان ، سپاهى نفرستاد . بر اساس اين روايت ، عثمان مسور بن مخرمه را در هنگام « محاصره » اول نزد معاويه فرستاد و به او دستور داد كه بسرعت سپاهى را گسيل كند . معاويه بلافاصله شخصا به همراه معاوية بن\r\n","page_name":" 184 ","page_number":200},
  {"content":"\r\n\r\nروايت ابو عون ، مولاى مسور از معاصران عثمان كه معمولا او را ثقه مىدانند ، در اين باره كه حركت سپاهيان از ولايات شورشيان را به حمله به عثمان واداشت حد اكثر نشان دهندهء شايعاتى است كه در مدينه رواج داشته است . « 1 »\r\nمسئوليت اصلى دفاع از عثمان و خانه او بر اساس معيارهاى قبيله‌اى ، بر عهدهء خويشاوندان اموى او ، موالى و همپيمانان آنان بود . امّا خليفه كه مىكوشيد از خونريزى جلوگيرى كند در اين مرحله مايل نبود خيلى بر آنان تكيه كند و در نتيجه اين كشمكش را به جنگى بين بنى اميّه و مخالفان آنان مبدّل سازد ، بلكه در پى كسب حمايت اخلاقى بزرگان اسلام و همسران پيامبر صلّى اللّه عليه و آله بود كه اميد داشت نفوذ آنان مانع حملهء شورشيان شود . به اين دليل ، هر كارى توانست انجام داد تا عايشه را از رفتن به حج منصرف كند .\r\nگفته‌اند در نخستين مراحل محاصره ، مغيرة بن شعبه به عثمان توصيه كرد كه با دادن فرمان آماده‌باش نظامى به همپيمانان و خويشاوندان خود به منظور ترساندن شورشيان نوعى نمايش قدرت دهد . عثمان چنين كرد امّا سپس به آنان دستور داد كه بدون جنگ صحنه را ترك كنند . چون آنان محل را ترك كردند سودان بن حمران ، رهبر شورشيان ، به تعقيب آنان پرداخت . پس مروان بازگشت و آنان با شمشير ضرباتى رد و بدل كردند امّا به يكديگر آسيبى نرساندند . عثمان بلافاصله غلام خود ناتل را فرستاد و به مروان دستور\r\n\r\n\r\n","description":"","footnote":"\r\nحديج و مسلم بن عقبة به سوى مدينه راند و نيمه شب به آنجا رسيد . عثمان او را بشدت سرزنش كرد كه چرا سپاهى نفرستاده است ، اما معاويه خاطرنشان كرد كه اگر او سپاهى مىفرستاد و شورشيان از آن خبر مىيافتند پيش از رسيدن آن ، عثمان را مىكشتند . او از عثمان دعوت كرد كه بر مركب سوار شود و همراه او به شام برود اما خليفه نپذيرفت . در هنگام محاصره دوم عثمان بار ديگر مسور را با همان دستور پيشين فرستاد . اين بار ، معاويه نخست عثمان را در گرفتاريهايش مقصر دانست و سپس مسور و دوستانش را سرزنش كرد كه او را تنها گذاشته‌اند . سپس مسور را در اتاقى محبوس كرد و تنها پس از قتل عثمان او را آزاد كرد ( ابن عساكر ، عثمان ، ص 379 - 380 ) .\r\n( 1 ) طبرى ، ج 1 ، ص 3023 . بر اساس اين روايت مصريان از كشتن عثمان و جنگيدن دست بداشته بودند تا ياران عراقى آنان از بصره و كوفه و ياران شامى آنان روان شدند و چون بيامدند و به آنان قوت قلب بخشيدند و خبر دادند كه فرستادگانى از عراق و از مصر از پيش عبد اللّه بن سعد حركت كرده‌اند . عبد اللّه بن سعد پيش از آن در مصر نبود و به شام فرار كرده بود . مخالفان گفتند پيش از آن‌كه كمك برسد او [ عثمان 
  ] را از ميان برداريم . چنان كه راوى مىگويد عبد اللّه بن سعد در آن هنگام به شام گريخته بود . اما نويسندگان اين شايعهء دروغ را پراكندند كه او دوباره بر مصر چيره شده است .\r\n","page_name":" 185 ","page_number":201},
  {"content":"\r\n\r\nداد كه با همراهان خود به داخل قصر بازگردند . « 1 »\r\nگفته‌اند كه قطن بن عبد اللّه بن حصين ذى الغصّه ، رئيس بنى حارث بن كعب در كوفه ، به عثمان پيشنهاد كرد كه با مردانش براى دفاع از او راهى مدينه شود . اگر اين روايت صحيح باشد او احتمالا در موسم حج به مدينه آمده است . امّا عثمان با تأكيد بر اين كه نمىخواهد با شورشيان بجنگد او را بازپس فرستاد . « 2 » همچنين روايت كرده‌اند كه عثمان بن ابى العاص ثقفى ، والى پيشين بحرين ، نيز پيشنهاد كرد كه به طرفدارى از عثمان بجنگد . قبيله ثقيف از پيش از اسلام پيوندهايى با بنى اميّه داشت . عثمان پيشنهاد او را نپذيرفت و با درخواست او براى رفتن به بصره موافقت كرد . « 3 »\r\nدر اين هنگام ، عثمان برخى از بزرگان اسلام را در اطراف خود گرد آورده بود . او فرماندهى مدافعانى را كه در قصر جمع آمده بودند به عبد اللّه بن زبير واگذاشت نه به فردى اموى . ابو حبيبه كه در زمان محاصرهء عثمان به ديدار او رفته بود او را با حسن بن على عليه السّلام ، ابو هريره ، عبد اللّه بن عمر و عبد اللّه بن زبير علاوه بر سعيد بن عاص و مروان از امويان يافت . ابو هريره براى تقويت روحيه محاصره‌شدگان حديثى را از پيامبر روايت كرد كه فرموده بود « بعد از ما فتنه و بلايى پيش خواهد آمد . » ابو هريره پرسيد « آيا راه گريزى از آن خواهد بود ؟ » پيامبر در پاسخ فرمود : « از راه امين و حزب او » و ابو هريره به عثمان اشاره كرد . « 4 »\r\nشواهد دال بر حضور حسن بن على عليه السّلام در بين مدافعان به قدرى زياد است كه نمىتوان در آن ترديد كرد . « 5 » او را بر خلاف برادرش ، محمد حنفيه ، دوستدار عثمان\r\n\r\n\r\n","description":"","footnote":"\r\n( 1 ) - بلاذرى ، انساب ، ج 5 ، ص 72 - 73 . شعرى كه در آنجا به وليد بن عقبه نسبت داده شده در منابع بسيارى آمده و آن را به مغيرة بن اخنس ( ابن بكر ، تمهيد ، ص 215 ؛ ابن عساكر ، عثمان ، ص 548 ( سيف بن عمر ) ) ، به حسان بن ثابت ( ديوان ، ج 1 ، ص 511 ) ، به كعب بن مالك ( اغانى ، ج 15 ، ص 30 ؛ ابن عساكر ، عثمان ، ص 547 ( شعبى ) ) ، يا به فردى گمنام از انصار ( ابن عساكر ، عثمان ، ص 547 ) نيز نسبت داده‌اند . اين نسبت در مورد دو فرد اخير درست‌تر به نظر مىرسد ، زيرا بعيد است وليد بن عقبه فردى باشد كه برادر خود را به سبب اتخاذ موضعى انفعالى بستايد .\r\n( 2 ) بلاذرى ، انساب ، ج 5 ، ص 73 .\r\n( 3 ) همان ، 74 .\r\n( 4 ) ابن عساكر ، عثمان ، ص 374 - 375 ؛ زبيرى ، نسب ، ص 103 .\r\n( 5 ) كايتانى روايتى از راوى متأخرتر بصرى يعنى ابن سيرين را در همين زمينه نمىپذيرد و معتقد است كه اين روايت مىخواهد بىگناهى على عليه السّلام را « كه پسر بزرگ خود را به دفاع از خليفه گماشت » نشان دهد . او\r\n","page_name":" 186 ","page_number":202},
  {"content":"\r\n\r\nدانسته‌اند و گفته‌اند كه بعدا از پدرش به سبب دفاع نكردن از عثمان انتقاد كرد . « 1 » به گفتهء ابن ابزى كه طرفدار على عليه السّلام بود ، حسين بن على عليه السّلام نيز در آغاز محاصره به نزد عثمان آمد و آمادگى خود را براى پشتيبانى از او اعلام داشت . عثمان از على عليه السّلام خواسته بود كه به نزد او برود و او حسين عليه السّلام را به جاى خود فرستاده بود . عثمان از او پرسيد آيا گمان مىكنى مىتوانى از من در برابر مخالفان دفاع كنى . چون حسين عليه السّلام پاسخ منفى داد ، عثمان گفت بيعت خود را از تو برداشتم ، برو و بگو پدرت به اينجا بيايد . حسين عليه السّلام درخواست عثمان را به على عليه السّلام رساند ، امّا محمد حنفيه مانع رفتن او شد . « 2 » در بين مدافعان خانه عثمان عبد اللّه بن عامر بن ربيعه عنزى ، هم‌پيمان طايفهء عمر ، يعنى طايفه عدى ، « 3 » نيز ديده مىشد كه احتمالا به سبب پيوستگى با عبد اللّه بن عمر در آنجا حضور يافته بود . حتّى در برخى از روايات متأخرتر از محمد پسر طلحه نيز نام برده‌اند ، « 4 » امّا اين روايات موثق نيستند .\r\nمخالفان نيز به نوبه خود مايل به خونريزى نبودند ، چنان كه نامه‌هاى عثمان نيز به اين نكته دلالت مىكند . درست است كه آنان در اين زمان به چيزى كمتر از كناره‌گيرى عثمان و انتخاب خليفه‌اى ديگر راضى نبودند ، امّا درخواست آنان براى قصاص در برابر تمام موارد اجراى حدود ، تبعيد و حبس كه به عقيده آنان عثمان در آنها راه خطا پيموده بود ، صورت واقعى نداشت . به نظر مىرسد كه آنان از احتمال دستيابى به توافقى براى\r\n\r\n\r\n","description":"","footnote":"\r\nعنوان مىكند كه بر اساس روايتى ديگر ، حسن در آن هنگام در مدينه نبود ( تاريخ اسلام ، ج 8 ، ص 190 - 191 ) . اما حسنى كه در آن روايت از او نام برده شده حسن بصرى است نه حسن بن على عليه السّلام . [ حسن بصرى متولد سال 21 و در آن هنگام پسرى 14 ساله بود . 
  ]\r\n( 1 ) ر . ك : روايتى بصرى به نقل از قتاده عثمانى كه نقل شده حسن عليه السّلام به پدرش على عليه السّلام گفت : « شما مردى را كشتيد كه عادت داشت پيش از هر نمازى وضو بگيرد . » و روايت شده كه على عليه السّلام در جواب او فرمود : « اندوه تو براى كشته شدن عثمان طولانى شده است . » ( بلاذرى ، انساب ، ج 5 ، ص 81 ) .\r\n( 2 ) همان ، ص 94 . ابو مخنف نقل كرده كه مروان با ديدن حسين عليه السّلام به او گفت : « ما را وابگذاريد . پدرت مردم را عليه ما تحريك مىكند و تو اينجا در نزد ما هستى . » آنگاه عثمان گفت : « ما را واگذاريد . ما قصد جنگيدن با كسى نداريم و به آن فرمان نداده‌ايم . » ( همان ، 73 ) .\r\n( 3 ) ابن عساكر ، عثمان ، ص 402 - 403 ، بلاذرى ، انساب ، ج 5 ، ص 73 .\r\n( 4 ) رك : بلاذرى ، انساب ، ج 5 ، ص 69 - 70 ( اسماعيل بن يحيى ) در اينجا گفته شده كه طلحه فرزند خود را به اكراه نزد عثمان فرستاد ؛ طبرى ، ج 1 ، ص 3013 ( سيف بن عمر ) ؛ مسعودى ، مروج ، ج 3 ، بندهاى 1603 ، 1605 . اين روايت مبتنى بر روايتى است كه اسماعيل بن يحيى آن را بافته است .\r\n","page_name":" 187 ","page_number":203},
  {"content":"\r\n\r\nبر كندن ريشه شرّ يعنى مروان ، كه هيچ منصب رسمى نداشت ، سخن نمىگفتند . خليفه هم كه هنوز بىهيچ قيد و شرطى از پسر عمويش طرفدارى مىكرد ، آماده نبود چنين توافقى را پيشنهاد كند . او به همين اندازه نيز مصمم بود از خلافت كناره‌گيرى نكند . و امّا آخرين راهى كه رهبر شورشيان پيشنهاد كرد دعوت به ترك همگانى اطاعت از خليفه بود . سخنان خصوصى آنان دربارهء ريختن خون خليفه به اندازه نيّت واقعى آنان براى مجبور كردن او به كناره‌گيرى از قدرت جدّى نبود . افزون بر اين ، تعداد آنها در آن زمان به زحمت از تعداد مدافعان فراتر مىرفت . عده آنان را ابن سيرين ، شايد با قدرى مبالغه ، هفتصد تن ذكر كرده است . « 1 »\r\nهيچ چشم‌انداز آشتى در پيش رو نبود و زمان به تندى مىگذشت . رفتار مخالفان مأيوس شايد بر اثر ورود عناصر تندروتر و پخش شايعهء نزديك شدن سپاهيان وفادار به خليفه از ولايات ، خشن‌تر مىشد . آنان چند بار سعى كردند كه مانع رسيدن آب به خانه عثمان و رفت و آمد آزادانه ملاقات كنندگان شوند . حتى ام حبيبه ، دختر ابو سفيان و يكى از مادران مؤمنان نيز هنگامى كه براى ديدن عثمان آمد و با خود قمقمه‌اى چرمين داشت با مشكلاتى روبرو شد . « 2 » شورشيان هنگامى كه عبد اللّه بن زبير پيغام عثمان را مىخواند به او تير انداختند ، چرا كه گمان مىكردند در آن نكتهء تازه‌اى نيست . اگر آنان بدقّت به آن گوش سپرده بودند شايد مبنايى براى آشتى واقعى در آن مىيافتند . عثمان پيشنهاد مىكرد كه از آن پس فقط بر طبق نظر مادران مؤمنان و اهل حل و عقد حكومت كند . اين امر به معناى پايان نفوذ ويرانگر مروان بود .\r\nدر روز پنجشنبه ، هفدهم ذى حجه ، صلح شكسته شد . شروع حمله كه آغازگر جنگ داخلى بود از سوى خانه عثمان انجام گرفت . « 3 » يكى از مخالفان در آن روز نيار بن عياض اسلمى ، از اصحاب سالخوردهء پيامبر صلّى اللّه عليه و آله بود كه برخاست و عثمان را صدا كرد . وقتى\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 74 .\r\n( 2 ) طبرى ، ج 1 ، ص 3010 ؛ انساب ، ج 5 ، ص 77 ؛ ابن شبّه ، تاريخ مدينه ، ص 1312 - 1313 .\r\n( 3 ) ولهاوزن كاملا اين نكته را دريافته است ( خلاصه‌ها و پيش‌نويسها ، ج 6 ، ص 130 ، سلطنت عرب و سقوط آن ، 31 ) اما از درك اين واقعيت اساسى عاجز مانده كه قاتل يعنى ابو حفصه مولاى مروان بود . كايتانى روايات مربوط به اين موضوع را غير صحيح دانسته است .\r\n","page_name":" 188 ","page_number":204},
  {"content":"\r\n\r\nعثمان بر بام خانه نمودار شد ، نيار او را قسم داد كه از خلافت كناره كند . « 1 » در اثنا ابو حفصهء يمانى ، بنده عربى كه مروان او را آزاد كرده بود ، « 2 » تيرى انداخت و او را كشت . او خود افتخار مىكند كه : « به خدا من جنگ را ميان كسان راه انداختم » . مخالفان كس پيش عثمان فرستادند كه قاتل را به ما بسپار . امّا عثمان بار ديگر از مروان حمايت كرد و گفت :\r\n« به خدا قاتل او را نمىشناسم » . روز بعد ، يعنى جمعه هجدهم ذى حجه ، روز نبرد خانه عثمان ( يوم الدار ) بود و در آن روز عثمان كشته شد .\r\nمروان بر مركب مراد سوار بود ؛ او بود كه جنگ مىخواست . سلامت پسر عموى پيرش ، كه وى همه چيز خود را از او داشت ، براى او واقعا مهمّ نبود .\r\nاگر عثمان قرار بود بر طبق توصيه‌هاى مادران مؤمنان و « اهل حل و عقد » ، يعنى شايسته‌سالارى اسلامى عمر ، حكومت كند مروان شاهد از دست رفتن « ملك ما » يعنى حكومت بنى اميّه مىشد . او از اين صحابهء نخستين كه مانع تحقق جاه‌طلبيهاى وى مىشدند متنفر و بيزار بود . اميد عثمان به اين كه بتواند بدون دست آلودن به خون مسلمانان خلافت خود را حفظ كند چيزى جز پندارى زاهدانه نبود . مروان خوب دريافته بود كه در طول تاريخ بشر تفوق و استيلا تنها از طريق ارعاب ، تهديد ، خشونت و يا ترساندن از اين امور توانسته پاى گيرد و استمرار يابد . چرا در اسلام چنين نباشد ؟\r\nدر حالى كه در حكومت بنى اميّه ، قاتل نيار مىتوانست به جنايت خود ببالد ، در روايات عثمانيان به قربانى او لقب « نيار الشر » داده بودند تا از نيار اسلمى ديگر ، يعنى نيار بن مكرز ، كه طرفدار عثمان بود و در تشييع جنازه او شركت داشت و بدين جهت لقب « نيار الخير » يافته بود ، متمايز شود . سپس براى اثبات اتهام شر بودن ، نيار بن عياض را متهم كردند كه نخستين كسى بود كه خون عثمان را با زدن شمشير به صورت او ريخت . « 3 » با اين همه شورشيان با آن كه پس از قتل نيار ، از آخرين امتناع خليفه از پذيرش\r\n\r\n\r\n","description":"","footnote":"\r\n( 1 ) روايت جعفر محمدى چنين است ( طبرى ، ج 1 ، ص 3004 ) .\r\n( 2 ) بنا به روايت خود ابو حفصه مروان او و زن و فرزندش را از يكى از عربان باديه خريد و آزاد كرد ( همان ، ص 3001 ؛ ابن شبّه ، تاريخ مدينه ، ص 1281 ) .\r\n( 3 ) ابن شبّه ، تاريخ مدينه ، ص 1308 ؛ بلاذرى ، انساب ، ج 5 ، ص 83 . اتهام عليه نيار را عوانه ، از طرفداران بنى اميه ، به نقل از شعبى روايت كرده است . بنى اسلم ، كه در ايجاد خلافت قريش نقشى حياتى داشتند ، ظاهرا در دوران خلافت عثمان به دو دسته تقسيم شدند . محمد بن منكدر به خصومت خزاعه و بنى اسلم دربارهء .\r\n","page_name":" 189 ","page_number":205},
  {"content":"\r\n\r\nمسئوليت تعدّيهاى خادمان خود به خشم آمده بودند ، بازهم پا را از حدود اخلاقى فراتر نگذاشتند .\r\nآنان شب هنگام با قدرت كامل در اطراف خانهء عثمان گرد آمدند و مشعلهاى فراوانى برافروختند . صبحگاهان حمله آغاز شد . چند تنى بر بام خانه آل عمرو بن حزم در همسايگى خانه عثمان رفتند . به گفته ابو حفصه ، كنانة بن عتّاب [ كنانة بن بشر بن عتّاب 
  ] نخستين كسى بود كه با مشعلى در دست نمودار شد . از دنبال او مشعلها آوردند و بر آنها نفت ريختند و سقف چوبى و درهاى بيرونى بسرعت طعمه آتش شد ، گرچه چند تن از مدافعان خانه بر پشت بام در برابر آنان مقاومت كردند .\r\nعثمان گفت هر كه اطاعت من مىكند جنگ نكند و فقط خانه خود را حفظ كند . وى آنان را مطمئن كرد كه مخالفان فقط قصد او را دارند و چون به او دست يابند ديگران را رها خواهند كرد . « 1 » بيشتر مدافعان خانه ، و از جمله عبد اللّه بن زبير ، « 2 » به احترام خواسته او سلاحهاى خود را بر زمين گذاشتند . ابو هريره بعدها روايت كرد كه من در آن روز شمشيرم را به كنارى افكندم و نمىدانم چه كسى آن را برداشت . « 3 » مروان ، سعيد بن عاص و چند تن ديگر از فرمان او اطاعت نكردند . آنان مهاجمان را از درى كه دچار حريق نشده بود بيرون راندند و در بيرون قصر به شورشيان تاختند . به روايت ابى مخنف نخستين كسى كه به قتل رسيد مغيرة بن اخنس بود كه رفاعة بن رافع انصارى از طايفه بنى زريق قبيله خزرج و از مجاهدان بدر او را كشت . « 4 »\r\n\r\n\r\n","description":"","footnote":"\r\nعثمان اشاره مىكند ( ابن شبّه ، تاريخ مدينه ، ص 1280 - 1281 ) .\r\nبعدا هنگامى كه معاويه در راه سفر حج وارد مدينه شد و خانه‌هاى بنى اسلم را ديد كه به بازار راه داشت گفت : « خانه‌هايشان را بر آنها تاريك كنيد . خدا قبر آنان را تاريك گرداند زيرا آنها قاتلان عثمان هستند » . نيار بن مكرز ( نيار الخير ) به او گفت : آيا مىخواهى خانه مرا نيز بر من تاريك كنى در صورتى كه من يكى از چهار نفرى هستم كه جنازه عثمان را بر دوش گرفتم و او را به خاك سپردم ؟ » معاويه او را شناخت و دستور داد جلو خانه او ديوار نكشند . ( بلاذرى ، انساب ، ج 5 ، ص 86 ؛ ابن عساكر ، عثمان ، 540 .\r\n( 1 ) طبرى ، ج 1 ، ص 3001 - 3003 .\r\n( 2 ) در بيت شعرى منسوب به مغيرة بن اخنس از عبد اللّه بن زبير به سبب خوددارى از جنگ انتقاد شده است .\r\n( ابن بكر ، تمهيد ، ص 195 ) .\r\n( 3 ) بلاذرى ، انساب ، ج 5 ، ص 73 ؛ ابن شبه ، تاريخ مدينه ، ص 1110 .\r\n( 4 ) بلاذرى ، انساب ، ج 5 ، ص 78 - 79 . دربارهء رفاعة بن رافع رك : ابن حجر ، اصابه ، ج 2 ، ص 209 . احتمالا روايت جعفر محمدى كه عبد اللّه بن بديل خزاعى مغيره را كشت نادرست است ( طبرى ، ج 1 ، ص 3005 ) .\r\n","page_name":" 190 ","page_number":206},
  {"content":"\r\n\r\nمروان و در پى او ابو حفصه ، مولاى او ، بيرون رفتند . مروان بانگ زد و هماورد خواست . چون دامن زره خود را برگرفت و زير كمربند جا داد ، رهبر شورشيان ابن نباع ( عروة بن شييم ) كه از سوى عبد الرحمن بن عديس براى نبرد فرستاده شده بود ضربتى به گردن او زد كه او را از پاى درآورد . مروان به خود پيچيد و بر زمين افتاد . پس عبيد بن رفاعة بن رافع به طرف او رفت كه خلاصش كند . امّا فاطمه [ مادر رضاعى مروان 
  ] دختر اوس ، دايهء مروان ، بر او جست و گفت : « اگر قصد كشتن اين مرد را دارى كه كشته شد و اگر مىخواهى با گوشتش بازى كنى اين كار زشت است » . عبيد دست از مروان بداشت و فاطمه به كمك ابو حفصه مروان را كه سخت زخمى بود به خانه خود برد . عبد الملك بن مروان بعدها به پاداش اين كار فاطمه ، نوه يا پسر او ابراهيم بن عدى [ ابراهيم بن عربى كنانى 
  ] را حكومت يمامه داد . « 1 » سعيد بن عاص نيز بيرون رفت و جنگيد تا آن‌كه جراحتى سخت به سرش رسيد . « 2 » بنا به روايت ابو مخنف ، عامر بن بكير كنانى ، از مجاهدان بدر ، او را ضربت زد و نائله ، همسر عثمان ، وى را نجات داد . « 3 »\r\nسه نفر قريشى ديگر در دفاع از عثمان كشته شدند : عبد اللّه بن وهب بن زمعه و عبد اللّه بن عبد الرحمن بن عوّام ، برادرزادهء زبير ، كه هر دو از بنى اسد بودند و عبد اللّه بن ابى ميسرة بن عوف بن سبّاق از بنى عبد الدار . عبد الرحمن ، برادرزادهء زبير ، به مخالفان پيشنهاد كرد كه نزاع را بر اساس كتاب خدا فرو بنشانند ، با اين حال عبد الرحمن بن عبد اللّه جمحى قريشى به او حمله كرد و او را كشت . دو تن ديگر در نزديك خانه عثمان مورد حمله گروهى از مردان قرار گرفتند و كشته شدند . « 4 » ناتل ، غلام عثمان ، نيز از جمله\r\n\r\n\r\n","description":"","footnote":"\r\n( 1 ) طبرى ، ج 1 ، ص 3003 - 3004 ؛ ابن شبّه ، تاريخ المدينة ، ص 1281 ؛ بلاذرى ، انساب ، ج 5 ، ص 79 . براى آگاهى از كنيه‌هاى صحيح فاطمه و ابراهيم ر . ك : تعليقات متن بلاذرى .\r\n( 2 ) ابن سعد ، طبقات ، ج 5 ، ص 23 .\r\n( 3 ) بلاذرى ، انساب ، ج 5 ، ص 79 - 80 .\r\n( 4 ) همان ، ابن عساكر ، عثمان ، ص 532 . در روايت بلاذرى ، كنيه ابن ابى ميسره در سلسله نامهاى پدر و اجداد فرد اخير نيامده است . زبيرى ( نسب ، ص 256 ) نام پدر او را ابى مسرّه ذكر مىكند اما اكثر منابع ديگر او را ابى ميسره دانسته‌اند . به نظر نمىرسد كه عبد الرحمن بن عبد اللّه جمحى را در جاى ديگرى بتوان شناخت .\r\nابن عساكر ( عثمان ، ص 554 ) ابياتى چند از عبد اللّه بن وهب بن زمعه نقل مىكند كه وى در آن سوگند ياد مىكند كه پس از عثمان با هيچ امام ديگرى بيعت نخواهد كرد و در دفاع از او « دارين » را رها نخواهد كرد .\r\nابن منكدر سه تن قريشى را كه در دفاع از عثمان كشته شدند نام مىبرد . او از عبد الرحمن بن حاطب بن ابى بلتعه لخمى نيز ياد مىكند ( ابن شبّه ، تاريخ مدينه ، ص 1280 ) كه پدرش هم‌پيمان خاندان زبير بود ( دربارهء\r\n","page_name":" 191 ","page_number":207},
  {"content":"\r\n\r\nكشته‌شدگان بود . « 1 » گفته‌اند كه عبد اللّه بن زبير ، حسن بن على عليه السّلام و عبد اللّه بن حاطب جمحى زخمى شدند . اگر روايات مربوط به اين موضوع موثق باشند به احتمال زياد ، اين جراحتها بر اثر جنگ به آنان وارد نيامده است . « 2 »\r\nبدين ترتيب ، مدافعان قريشى عثمان ، و از جمله خويشاوندان امويش ، او را به درخواست خودش ترك كردند . احتمالا غلامان و محافظان شخصى او هنوز هم از درها مراقبت مىكردند .\r\nامّا در هنگام نماز عصر « 3 » كه سرنوشت مورد انتظارش به سراغ او آمد ، او با زنش نائله در اتاق خود تنها بود و قرآن مىخواند . اگر پسرعمويش مروان پس از آن كه به دست خود مصيبتى براى او پيش آورد ، واقعا مىخواست مانع دستيابى دشمنان به پيرمرد شود ، چنان كه در دو بيت شعر ادعا كرده ، « 4 » مىبايست بنا به درخواست خود عثمان در كنار او بنشيند ، « 5 » نه آن‌كه در بيرون خانه به رجزخوانيهاى گزافه‌آميز بپردازد . وليد بن عقبه ، برادر [ مادرى 
  ] عثمان حتى در مدينه هم نبود بلكه در امنيّت و آرامش در مراض ، واقع در نزديك مدينه ، خبر قتل عثمان را دريافت كرد و رياكارانه به مردم خطاب كرد كه اى كاش پيش از رسيدن خبر مرگ عثمان ، او جان سپرده بود . « 6 » هيچ نمىدانيم كه پسران\r\n\r\n\r\n","description":"","footnote":"\r\nعبد الرحمن بن حاطب رك : ابن حجر ، تهذيب ، ج 6 ، ص 158 - 159 ) .\r\n( 1 ) ابن شبّه ، تاريخ مدينه ، ص 1280 ، در اين منبع نام ناتل حذف شده است .\r\n( 2 ) بلاذرى ، انساب ، ج 5 ، ص 79 ، 80 ، 95 . در اين روايات به طور مبهم از مبارزه اين سه تن در دفاع از عثمان ياد شده است . در برابر اين روايات ، به شهادت روايات بىابهام ديگر آنان با اطاعت از دستور عثمان سلاح خود را بر زمين نهادند . دربارهء عبد اللّه بن حاطب جمحى قريشى كه از امّ ولدى زاده شده بود رك : زبيرى ، نسب ، ص 395 .\r\n( 3 ) دربارهء زمان قتل رك : بلاذرى ، انساب ، ج 5 ، ص 85 - 86 ، 98 .\r\n( 4 ) طبرى ، ج 1 ، ص 3022 ؛ بلاذرى ، انساب ، ج 5 ، ص 81 .\r\n( 5 ) طبرى ، ج 1 ، ص 3002 .\r\n( 6 ) بلاذرى ، انساب ، ج 5 ، ص 102 - 103 . برادر وليد ، خالد بن عقبه ، نيز در اين زمان حضور نداشت . به گفته سيف بن عمر ( ؟ ) او با پررويى تمام ازهر بن سيحان محاربى ، يكى از مدافعان خانه عثمان ، را سرزنش مىكند كه چرا نجنگيده است . ازهر در پاسخ او ، بدرستى اشاره كرد كه « خالد در حالى كه زره بر تن داشت از نزد او [ عثمان 
  ] گريخت » . ( ابن بكر ، تمهيد ، ص 214 ) . اما به گفته مصعب زبيرى ، اين اشعار بين خالد بن عقبه و عبد الرحمن بن ارطاة بن سيحان محاربى ، هم پيمان حرب بن اميه ، در ماجراى قتل سعيد بن عثمان به دست غلامان سغدىاش رد و بدل شده است ( زبيرى ، نسب ، جزء 3 ، 141 ؛ بلاذرى ، انساب ، ج 5 ؛ ص 117 - 119 ) . بىترديد روايت دوم معتبرتر است .\r\n","page_name":" 192 ","page_number":208},
  {"content":"\r\n\r\nبزرگ عثمان در آن هنگام كجا بودند .\r\nبنا به روايت خانوادگى آل عمرو بن حزم ، محمد بن ابى بكر و كنانة بن بشر ، سودان بن حمران و عمرو بن حمق از پشت بام خانه آنان به بام خانه عثمان رفتند و به اتاق نائله داخل شدند . محمد بن ابى بكر ريش عثمان را گرفت و گفت : « اى نعثل ، خدايت خوار كند » . « 1 » عثمان گفت : « من نعثل نيستم ، بلكه بنده خدايم و امير مؤمنان » . محمد گفت : « معاويه و فلان و فلان كارى براى تو نساختند » . عثمان گفت : « برادرزاده ريشم را رها كن .\r\nاگر پدرت بود چيزى را كه تو گرفته‌اى نمىگرفت » . محمد گفت : « اگر ديده بودت كه اين كارها را مىكنى به تو اعتراض مىكرد ، آنچه من مىخواهم بيش از گرفتن ريشت است » .\r\nعثمان گفت : « از خدا بر ضد تو يارى مىجويم و از او كمك مىخواهم » . پس از آن ، محمد با تيرى كه همراه داشت به پيشانى او زد . كنانة بن بشر تيرهايى را كه داشت بلند كرد و بيخ گوش عثمان زد كه تا گلوى او فرو رفت . آنگاه با شمشير زد و او را كشت . « 2 »\r\nروايت ديگرى از ابو عون ، مولاى مسور ، در همين زمينه مىگويد كه كنانة بن بشر پيشانى و جلو سر عثمان را با چماق آهنين مىكوفت كه به رو درافتاد و چون به رو درافتاد سودان بن حمران مرادى او را زد و كشت . به هر تقدير ، گويد كه سپس عمرو بن حمق بر سينه عثمان نشست و نه ضربت به سينه او زد . « 3 »\r\nدر اين هنگام ، خانه به تاراج رفت . نائله به مراقبت از جنازه عثمان پرداخت امّا دفن او\r\n\r\n\r\n","description":"","footnote":"\r\n( 1 ) نعثل ، پيرمرد احمق ، لقبى بود كه به عثمان داده بودند .\r\n( 2 ) عموما كنانه را قاتل عثمان دانسته‌اند و اين نكته در اشعار آن دوره ، بويژه سروده‌هاى وليد بن عقبه ، ديده مىشود كه وى در آن ، با انتساب به قبيله‌اش ، تجيبى ناميده شده است ( طبرى ، ج 1 ، ص 3064 ؛ بلاذرى ، انساب ، ج 5 ، ص 98 ) .\r\n( 3 ) طبرى ، ج 1 ، 3021 - 3022 ؛ بلاذرى ، انساب ، ج 5 ، 82 - 83 ؛ ابن عساكر ، عثمان ، 413 - 414 . روايتى از ريطه ، كنيز اسامة بن زيد ، كه خود شاهد ماجرا بوده نقل شده است . او ادعا كرده كه مولايش او را به نزد عثمان فرستاد و در هنگام قتل عثمان در آنجا حاضر بود . به روايت او ، محمد بن ابى بكر پس از آن كه ريش عثمان را كشيد از خشونت كناره گرفت و بيهوده كوشيد كه ديگران را هم منصرف سازد ( ابن عساكر ، عثمان ، 411 - 412 ) .\r\nاما در صحت اين روايت ترديد وجود دارد . داستان مشهور قطع شدن انگشت نائله در دفاع از عثمان نيز احتمالا ساختگى است . اين موضوع فقط در روايات كوفى ديده مىشود . شايد شعبى نخستين كسى است كه آن را روايت كرده است ( همان ، 412 ) .\r\n","page_name":" 193 ","page_number":209},
  {"content":"\r\n\r\nپيش از فرا رسيدن شب ممكن نبود . « 1 » مخالفان مانع دفن او در قبرستان بقيع الغرقد شدند ، لذا جنازه او در حشّ كوكب دفن شد كه در نزديك قبرستان بقيع قرار داشت و بعدها ضميمه آن شد . به گفته نيار اسلمى ( خير ) ، حكيم بن حزام ، جبير بن مطعم ، ابو جهم بن حذيفه و خود او در تشييع جنازهء عثمان حضور داشتند . جبير بر جنازه ، او نماز گزارد . « 2 »\r\nاز روايات ديگرى برمىآيد كه زنان عثمان يعنى نائله و ام البنين نيز با آنها همراه بودند . « 3 »\r\nدر روايات ديگر ، از افراد ديگرى نيز نام برده‌اند ، امّا حضور آنان مورد ترديد يا نامحتمل است . « 4 » هيچ يك از خويشاوندان اموى عثمان حضور نداشتند . بيشتر آنان به ام حبيبه دختر ابو سفيان و بيوهء محمد صلّى اللّه عليه و آله پناه برده بودند و او اكثر آنان را در انبار غله‌اى ( كندوج ) و سايرين را در محلى ديگر پنهان كرده بود . گويا معاويه بعدها آنها را دست مىانداخته است كه در چنين پناهگاه دور از شأنى مخفى شده‌اند . « 5 »\r\nروايات سنّيان و متون درسى جديد در غرب ، معمولا عثمان را خليفه‌اى پير و پارسا تصوير مىكنند كه در زمان قتل آهسته قرآن مىخواند . اين تصوير كاملا نادرست نيست .\r\nاو تا پايان كار همچنان به تعهد مذهبى براى دورى از ريختن خون مسلمانان پايبند ماند .\r\n\r\n\r\n","description":"","footnote":"\r\n( 1 ) - اين نكته در اكثر روايات به چشم مىخورد . روايتى از عبد اللّه بن فروخ ، مولاى عايشه ( ابن حجر ، تهذيب ، ج 5 ، 356 ) ، گويا حاكى از آن است كه جنازه عثمان در شب روزى كه به قتل رسيد به خاك سپرده شد ، زيرا بيان شده كه در آن وقت هنوز جريان امور در دست طلحه بود . بنابراين روايت ، عبد اللّه بن فرّوخ در جايى از مدينه به نام حش طلحه در حضور طلحه بود . طلحه از او و برادزاده خود عبد الرحمن بن عثمان خواست كه بروند و ببينند چه بر سر عثمان آمده است . آنان جنازهء او را پوشيده در پارچه‌اى سفيد يافتند و چون به طلحه خبر دادند ، از آنان خواست كه او را دفن كنند . مصريان گفتند نبايد بر او نماز گزارد ، اما ابو الجهم بن حذيفه آنان را سرزنش كرد . عثمان پيشتر از عايشه درخواست كرده بود كه در كنار مدفن رسول خدا صلّى اللّه عليه و آله مقبره‌اى به او واگذارد و عايشه چنين كرده بود . اما مصريان بر اين استدلال بودند كه او بر شيوه پيامبر صلّى اللّه عليه و آله و شيخينى كه در كنار پيامبر صلّى اللّه عليه و آله دفن شده بودند ، نرفته است . بنابراين ، عثمان در حش كوكب ، كه خود آن را براى توسعه قبرستان بقيع الغرقد خريده بود ، دفن شد . ( ابن شبّه ، تاريخ مدينه ، 114 - 115 ، 1306 - 1307 ) .\r\n( 2 ) بلاذرى ، انساب ، ج 5 ، ص 86 ؛ ابن عساكر ، عثمان ، ص 540 .\r\n( 3 ) بويژه رك : روايت محمد بن يوسف در ابن سعد ، طبقات ، ج 3 ، 3 / 1 ، ص 54 - 55 ؛ ابن عساكر ، عثمان ، ص 541 ؛ زبيرى ، نسب ، ص 102 .\r\n( 4 ) روايتى خانوادگى از مالك بن انس نقل شده كه بر اساس آن پدربزرگش مالك بن عامر مدعى شده جنازه عثمان را بر درى حمل كرده ، اما اين روايت در چند مورد كاملا نادرست است و بايد آن را در كل نامعتبر دانست . مالك از دوازده تن سخن مىگويد كه در تشييع جنازه شركت داشتند و از جمله آنان حويطب ابن عبد العزى ، عبد اللّه بن زبير و عايشه ، دختر عثمان ، بودند ( ابن عساكر ، عثمان ، ص 542 - 543 ) .\r\n( 5 ) بلاذرى ، انساب ، ج 5 ، ص 80 .\r\n","page_name":" 194 ","page_number":210},
  {"content":"\r\n\r\nاو در صبح يوم الدار بار ديگر در نزد سعد بن ابى وقاص بر توبه از تمام خطاهاى خود تأكيد كرد و به مدافعان خود دستور داد كه سلاحهايشان را بر زمين بگذارند . او كه همه كس جز زنش تركش كرده بودند ، سرانجام گريزناپذير خود را با آرامش پذيرفت . با اين حال ، مىبايست حس كرده باشد كه بيشترين بار گناه ايجاد اين مصيبت به عهده خود او بوده است . سرطانى كه خود او به سبب علاقه بىحد و حصر به خويشاوندى فاسد و آزمند در پيكرهء خلافت رشد داده بود و نمىتوانست آن را ريشه‌كن كند ، او را به نابودى كشاند . اين سرطان پس از او همچنان به رشد خود ادامه داد و شايسته‌سالارى اسلامى را كه مبناى خلافت عمر بود كاملا كنار زد . معاويه ، جانشين عثمان ، خلافت را ، همچنان كه در پيش‌بينى مشهورى از پيامبر صلّى اللّه عليه و آله آمده بود ، به سلطنتى استبدادى و سنّتى تبديل كرد .\r\n\r\n","description":"","footnote":"","page_name":" 195 ","page_number":211},
  {"content":"\r\n . \r\n","description":"","footnote":"","page_name":" 196 ","page_number":212},
  {"content":"\r\n\r\n\r\nعلى : واكنش بنى هاشم نسبت به خلافت\r\n\r\nاختلاف در جانشينى و جنگ جمل\r\nحاكميت على عليه السّلام مشخّصه‌هايى مغاير با خلافت را داشت . اين حاكميت بر طبق معيارهاى دورهء نخستين خلافت ، فاقد مشروعيت بود . على عليه السّلام از طرف شورايى از برجسته‌ترين صحابهء نخستين ، كه عمر آن را شرط جانشينى مشروع دانسته بود ، برگزيده نشد ؛ و نيز از پشتيبانى اكثريّت قريش كه در تشكيلات حكومتى أبو بكر به منزلهء تنها طبقهء حاكمى شناخته مىشد كه حق داشت دربارهء خلافت تصميم‌گيرى كند ، بىبهره بود .\r\nامّا على عليه السّلام به مشروعيت ادعاى خويش كه مبتنى بود بر خويشاوندى نزديكش با پيامبر صلّى اللّه عليه و آله ، آگاهىاش از اسلام ، همراهىاش با آن از همان روزگار نخستين ، و شايستگىاش در مراقبت از آرمانهاى آن ، يقين كامل داشت . از نظر او معيارهايى كه أبو بكر و عمر براى حاكميت مشروع وضع كرده بودند ، اصالت نداشت . على به أبو بكر گفته بود كه تأخيرش در بيعت با او در مقام جانشين پيامبر ، از آن روى بود كه به تقدم حق خويش در خلافت باور داشت . هنگامى كه سرانجام با أبو بكر ، عمر و عثمان بيعت كرد همچنان بر عقيده‌اش باقى بود . او براى حفظ اتّحاد مسلمانان بيعت كرد ، و اين در زمانى بود كه معلوم شد مسلمانان از او ، به منزلهء جانشين بر حق پيامبر ، روى برتافته‌اند . وقتى امّت مسلمان يا بخش اعظم آن ، به او روى آوردند ، نه فقط حق مشروع او ، كه تكليف اقتضا مىكرد رهبرى آنان را بر عهده گيرد .\r\n\r\n","description":"","footnote":"","page_name":" 197 ","page_number":213},
  {"content":"\r\n\r\nكشته شدن عثمان شورشيان و هم‌پيمانان مدنى آنان را بر مركز خلافت مسلّط كرد و طلحه و على عليه السّلام نامزدهاى بالقوهء جانشينى بودند . چنين مىنمايد كه در ميان مصريان از طلحه ، كه در مقام مشاور آنان عمل كرده بود و كليد بيت المال را در دست داشت ، حمايتهايى شده باشد . امّا كوفيان و بصريان ، كه از مخالفت على در توسل به زور آگاهى يافته بودند و نيز بيشتر انصار ، ظاهرا به پسرعموى پيامبر گرايش داشتند . ديرى نپاييد كه اينان برترى يافتند و چنين برمىآيد كه بويژه مالك اشتر رهبر كوفيان در فراهم آوردن زمينه انتخاب على سهم بسزايى داشته است .\r\nروايتهاى مربوط به اين رويدادها و فعاليتهاى على عليه السّلام كه موجب شد او با عنوان جانشين خلافت به رسميت شناخته شود ، تا حدودى مغشوش و متناقض است . بدين ترتيب ، سير اين تحولات را فقط با توجّه به عدم قطعيت نسبى مىتوان مجددا پى گرفت .\r\nروايتى از علقمة بن وقّاص ليثى كنانى « 1 » ، مشاور نزديك طلحه « 2 » ، حكايت از آن دارد كه در آغاز تلاشهايى بىثمر صورت گرفته است تا شورايى از قريشيان گرد هم آيند و دربارهء جانشينى پيامبر بحث و گفتگو كنند . علقمه از جمع شدن گروهى در خانهء مخرمة بن نوفل ، پدر مسور ، سخن مىگويد . ابو جهم بن حذيفه گفت : « با هر كسى از شما بيعت كنيم نبايد در قصاص دخالت كند » . عمّار بن ياسر لب به اعتراض گشود : « دربارهء خون عثمان ، خير » . ابو جهم پاسخ داد : « ابن سميه ، تو به خاطر چند تازيانه كه خورده‌اى تقاضاى قصاص دارى ، امّا از خون عثمان قصاص نمىكنى ؟ » آنگاه اجتماع در هم ريخت . « 3 » از هيچ يك از شركت كنندگان ديگر نامى برده نشده است . حضور علقمة بن وقّاص را مىتوان دليلى بر آن دانست كه طلحه هم در آن ميان بوده است ، امّا احتمال نمىرود كه على نيز در آنجا حضور يافته باشد . عمار گويا قصد داشت از انتخاب طلحه ، كه در آن هنگام ظاهرا قصاص مرگ عثمان را جايز مىدانست تا خلافت را به دست گيرد ، جلوگيرى كند ، زيرا طلحه بيش از همه در تحريك شورشيان و حركت آنها كوشيده بود .\r\n\r\n\r\n","description":"","footnote":"\r\n( 1 ) ابن سعد ، طبقات ، ج 5 ، ص 43 ؛ ابن حجر ، تهذيب ، ج 7 ، ص 280 .\r\n( 2 ) ر . ك : طبرى ، ج 1 ، ص 3104 ، كه در آن گفته مىشود طلحه نظر وى را بر نظر فرزند خود محمد ترجيح مىدهد .\r\n( 3 ) ابن عساكر ، تاريخ مدينهء دمشق : ترجمة الامام على بن ابى طالب ، به اهتمام محمد باقر محمودى ( بيروت ، 1975 ) ، ج 3 ، ص 96 .\r\n","page_name":" 198 ","page_number":214},
  {"content":"\r\n\r\nعلى عليه السّلام ، هنگامى كه خبر قتل عثمان را دريافت كرد ، با فرزندش محمد ( بن حنفيّه ) در مسجد بود . او بىدرنگ از مسجد به سوى خانه رفت ، امّا بنا بر روايت محمد ، در راه با صحابه مواجه شد و صحابه از وى خواستند كه بيعت آنان را با او بپذيرد . ابتدا نپذيرفت ، سپس تأكيد كرد كه هر گونه بيعتى بايد در مسجد و در برابر عموم مردم صورت گيرد . « 1 » صبح شنبه روز بعد ، على به مسجد رفت . عطية بن سفيان ثقفى « 2 » ، كه با او همراه بوده ، روايت مىكند كه گروهى از مردم را ديده است كه در حمايت از طلحه گرد آمده بودند . ابو جهم بن حذيفه به سوى على رفت و گفت : « مردم با طلحه توافق كردند در حالى كه تو غافل ماندى » . على عليه السّلام پاسخ داد « پسر عمه‌ام كشته شود و در جانشينى خلافت او ديگران بر من پيشى جويند ؟ » . آنگاه به سمت بيت المال رفت و آن را گشود .\r\nهنگامى كه اين خبر به گوش مردم رسيد ، طلحه را رها كردند و به سوى على رفتند . « 3 »\r\nبخش آخر اين روايت احتمالا ناموثق است . بعيد مىنمايد كه در اين هنگام على در بيت المال را گشوده باشد . بلكه ، درست‌تر آن است كه على وارد بازار مىشود ، در حالى كه پيروانش از پى او مىروند و از او مىخواهند كه بيعت آنان را بپذيرد . سپس به خانه عمرو بن محصن انصارى از قبيله بنو عمرو بن مذبول نجّار مىرود و در آنجا نخستين بيعتها را مىپذيرد . بر حسب روايت كوفيان مالك اشتر نخستين كسى بود كه بيعت كرد . « 4 »\r\n\r\n\r\n","description":"","footnote":"\r\n( 1 ) طبرى ، ج 1 ، ص 3066 ، 3069 ؛ بلاذرى ، انساب ، ج 2 ، ص 209 - 210 .\r\n( 2 ) درباره او ، ر . ك : ابن حجر ، تهذيب ، ج 7 ، ص 226 - 227 .\r\n( 3 ) بلاذرى ، انساب ، ج 2 ، ص 214 - 215 ، روايت مشابه مسور بن مخرمه ( همان ، 210 ) از نظر طرح سير وقايع تاريخى ناقص و كم‌اعتبارتر است . بنابراين روايت ، على پس از رسيدن خبر كشته شدن عثمان مسجد را ترك كرد ، زيرا ممكن بود مردم به طلحه روى آورند . در راه خانه با مردى قريشى مواجه شد كه او را به تمسخر گرفت و گفت : « مردى را ببين كه پسر عمه‌اش كشته شده و خلافتش را غصب كرده‌اند » . على از راه بازگشت و بر منبر رفت . مردم بسرعت طلحه را رها كردند ، به على پيوستند و سپس با او بيعت كردند .\r\nابو جهم بن حذيفه آشكارا از طلحه پشتيبانى كرد و به يقين خوش نمىداشت كه على عليه السّلام در برابر او بايستد .\r\n( 4 ) طبرى ، ج 1 ، ص 3075 . ابو عمرة ( بشير ) بن عمرو بن محصن ، از جنگجويان جنگ بدر ، از طرفداران مهم على شد و در جنگ صفين به قتل رسيد ( ابن حجر ، تهذيب ، ج 12 ، ص 186 ) . عبد اللّه بن عبد الرحمن بن ابى عمره ، نوهء ابو عمره ، يكى از مخبران ابو مخنف بود . يو . سزگين ، ابو مخنف ، مقاله‌اى در زمينه تاريخ نگارى در دوران بنى اميه ، ص 190 . برخى روايتها حكايت از آن دارد كه رفتن على به خانهء عمرو بن محصن در روز جمعه صورت گرفته است ( ر . ك : ابن عساكر ، على ، ج 3 ، ص 97 ) . عبارت عمر بن شبّه نيز مىتواند حاكى از همين امر باشد ( طبرى ، ج 1 ، ص 3068 ) ، بدين ترتيب كه در شنبه ، 18 ذى حجه ، يعنى جمعه شب ،\r\n","page_name":" 199 ","page_number":215},
  {"content":"\r\n\r\nاحتمال مىرود كه طلحه و زبير نيز در اين مرحله از روى اكراه تن به نخستين بيعت داده باشند ، چنان كه مداينى به استناد ابو المليح بن اسامهء هذلى روايت كرده است . « 1 » در عبارتى از حسن بصرى به اين موضوع اشاره شده است با اين مضمون كه مىگويد : ديدم كه زبير در بوستانى ( حشّ ) در مدينه با على بيعت كرد . « 2 » از طلحه نيز نقل شده است كه در بصره به بنو ربيعه گفت او هم در باغى محصور با شمشيرى كه بر روى سرش آمده بيعت كرده است . « 3 » بنا به روايت زيد بن اسلم ، سپس على دوباره تأكيد كرد كه بيعت بايد در مسجد و در جمع مردم صورت گيرد . « 4 » در هر حال ، مراسم رسمى در مسجد در روز شنبه نوزدهم ذى حجه سال 35 برگزار شد .\r\nبنابر اخبار عمومى و اصلى دربارهء بيعت كه به شعبى عثمانى ، كوفى ميانه‌رو ، مىرسد و ابو مخنف روايت كرده است ، طلحه اولين صحابى برجسته‌اى بود كه با على بيعت كرد .\r\nبيعت رقيب اصلى على ، بىترديد در اعتبار بخشيدن به انتخاب او و شروع آن حايز اهميّت بود . طلحه با پاى خود براى بيعت نيامد . به گفتهء شعبى ، مالك اشتر او را كشان‌كشان آورد ، در حالى كه اصرار مىورزيد : « بگذار ببينم مردم چه مىكنند » « 5 » . چنان كه گذشت ، بعدا طلحه ادعا كرد كه با شمشير آويخته بر سر بيعت كرده است . سعد بن ابى وقاص دربارهء اين ادعا اظهار نظر كرده و گفته است كه از شمشير چيزى نمىداند ، امّا مىداند كه طلحه بر خلاف خواسته‌اش بيعت كرده است . « 6 » بدون ترديد ، روحيه مردم\r\n\r\n\r\n","description":"","footnote":"\r\nروى داده است . از آنجا كه عثمان در عصر روز جمعه كشته شده ، زمان بسيار كوتاهى براى وقوع اين حوادث باقى مىماند . به هر تقدير ، بيعت عمومى در روز شنبه صورت پذيرفته است . روايت صالح بن كيسان داير بر اين كه على عليه السّلام ، پس از گرفتن بيعت در مسجد النبى ، به مسجد بنو عمرو بن مذبول رفته و بيعت انصار را در آنجا پذيرفته است ، احتمالا ناموثق مىباشد ( بلاذرى ، انساب ، ج 2 ، ص 205 ) .\r\n( 1 ) طبرى ، ج 1 ، ص 3068 . نيز ر . ك : به گزارش صهبان ، مولاى اسلميين در بلاذرى ، انساب ، ج 2 ، ص 215 - 216 .\r\n( 2 ) طبرى ، ج 1 ، ص 3068 . اما اين گفته موثق نيست ، چرا كه در آن زمان حسن بصرى تنها چهارده سال داشت .\r\nوانگهى اين سؤال باقى است كه چگونه با اين سرعت توانسته است به مدينه بازگردد ، زيرا گفته‌اند كه وقتى خبر مرگ عثمان را شنيد بيرون از مدينه بود ( ابن سعد ، طبقات ، ج 3 / 1 ، ص 58 ؛ ر . ك : همين كتاب ، ص 134 يادداشت 260 ) .\r\n( 3 ) ابن ابى شيبه ، المصنّف ، تصحيح سعيد محمد لحّام ( بيروت ، 1409 / 1989 ) ، ج 8 ، ص 709 .\r\n( 4 ) مفيد ، جمل ، ص 130 .\r\n( 5 ) بلاذرى ، انساب ، ج 2 ، ص 206 .\r\n( 6 ) طبرى ، ج ، 1 ص 2082 .\r\n","page_name":" 200 ","page_number":216},
  {"content":"\r\n\r\nمسجد ، هنگامى كه ديدند طلحه بىهيچ تهديدى تن به بيعت داد ، متزلزل شد . على عليه السّلام و طرفدارانش مىتوانستند ادعا كنند كه او اين كار را داوطلبانه انجام داده است . در اين هنگام على كسى را فرستاد تا كليد بيت المال را از طلحه بازگيرد . حكيم بن جبلهء عبدى ، رهبر شورشيان بصره ، زبير را آورد و او نيز بيعت كرد . زبير بعدا شكايت كرد كه يكى از دزدان عبد القيس او را به قهر آورده و با زور شمشير بيعت كرده است . « 1 » زبير ظاهرا از بيعت با على خرسند نبود . اين دو تن از زمانى كه پس از مرگ پيامبر وجه مشتركى يافتند ، با يكديگر كينه‌توزى مىكردند و زبير مىتوانست تا حدودى اين توجيه را براى خويش بيابد كه به عنوان صحابى نخستين بيشترين حق را در مطالبهء ميراث خليفهء مقتول دارد . در مجموعه احاديث خاندان زبير روايتى از ابو حبيبه ، وابستهء زبير ، نقل شده است كه زبير به هيچ وجه بيعت نكرد . امّا اين قضيه حال و هوايى افسانه‌اى دارد و نمىتواند گزارشهاى بسيار دربارهء بيعت زبير را بىاعتبار سازد . « 2 »\r\nاز آنجا كه شورشيان ولايات وعده‌اى از انصار - آنان كه هنوز از خفّتى كه أبو بكر و عمر بر آنان روا داشته بودند رنج مىبردند - بر مدينه تسلّط داشتند ، قريشيان حاضر احساس مىكردند كه براى قبول بيعت با على سخت تحت فشارند . عبد الله بن ثعلبة بن صعير عذرى ، هم‌پيمان بنو زهرهء حاضر در مدينه ، ادعا كرد كه در رأس بيعت مالك اشتر\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 207 . صرف نظر از طعنه‌هاى خودپسندانه و قريشى زبير ، سيف بن عمر ، يا مرجع او ، حكايتى را در مورد حكيم بن جبلهء دزد بافته است داير بر اينكه . . . وقتى سپاه بازمىگشت متوارى مىشد و در سرزمين پارسيان مىتاخت ، بر ذميان هجوم مىبرد و مالشان را مىربود و در زمين فساد مىكرد و آنگاه نزد عبد الله بن سبا در بصره منزل مىگرفت ( طبرى ، ج 1 ، ص 2922 ) . در واقع حكيم يكى از سران بسيار محترم عبد القيس در بصره بود . عثمان او را به سند فرستاد تا اوضاع را بررسى كند و ببيند آيا براى فتح مناسب است يا خير . او به آن ديار رفت اما با پاسخ منفى بازگشت . بعدا از رفتار عبد الله بن عامر شكايت كرد ( خليفه ، تاريخ ، 180 ؛ ابن عبد البرّ ، استيعاب ، ج 1 ، ص 121 - 122 ) . هيچ دليل محكمى مبنى بر زندانى شدن او به فرمان عثمان ، چنان كه سيف روايت كرده است ، وجود ندارد .\r\n( 2 ) طبرى ، ج 1 ، ص 3072 - 3073 . ابو حبيبه گزارش مىدهد كه على عليه السّلام پس از آنكه مردم با او بيعت كردند به ديدن زبير رفت . وقتى زبير از ورود على با خبر شد ، شمشيرش را زير تشك خود طورى پنهان كرد كه على آن را ببيند . على وارد شد و بىآنكه از زبير درخواست بيعت كند از آنجا بيرون رفت . سپس به مردم گفت كه همه چيز بين آن دو به خوبى پيش رفت ، به گونه‌اى كه گمان كردند زبير بيعت كرده است . اگر على با زبير ملاقاتى كرده باشد ، احتمالا اين ملاقات پيش از تشريفات عمومى بوده است ، در زمانى كه على از او درخواست بيعت نمىكند .\r\n","page_name":" 201 ","page_number":217},
  {"content":"\r\n\r\nبود كه گفت : « هر كس بيعت نكند گردنش را مىزنم » . او را حكيم بن جبله و پيروانش نيز يارى دادند . عبد الله اظهار داشت چه جبرى بالاتر از اين ؟ « 1 » بىترديد در اينجا تحريفى صورت گرفته است . در مقايسه با بيعت با أبو بكر ، قراين كمترى وجود دارد كه توسل به زور را نشان دهد . با اين حال گذشته از طلحه و زبير ، بودند كسانى كه بعدا ادعا كردند كه به زور شمشير بيعت كرده‌اند . وقتى سعيد بن مسيّب از سعيد بن زيد بن عمرو بن نفيل پرسيد كه آيا با على بيعت كرده است يا خير ، او پاسخ داد : « چه مىتوانستم كرد ، اگر بيعت نكرده بودم ، مالك اشتر و هوادارانش جانم را مىستاندند » . « 2 » حكيم بن حزام ، يكى ديگر از نزديكان عثمان نيز پيمان بيعت بست ، امّا گويا ديرى نپاييد كه مكه را ترك گفت و در آنجا از خونخواهان عثمان حمايت اخلاقى كرد .\r\nچنين مىنمايد كه شخص على عليه السّلام از اجبار مردم به بيعت خوددارى ورزيده است .\r\nوقتى سعد بن ابى وقّاص را براى بيعت آوردند ، پاسخ داد تا مردم بيعت نكنند من بيعت نخواهم كرد ؛ و به على اطمينان داد كه مايهء زحمت او نخواهد شد ( لا عليك منّى بأس ) .\r\nعلى فرمان داد تا او را رها كنند . « 3 » سپس عبد اللّه بن عمر را آوردند . او نيز گفت كه تنها وقتى با على بيعت خواهد كرد كه مردم بيعت كنند . على از او خواست كفيلى بياورد كه نخواهد گريخت . ابن عمر گفت كفيل ندارم . در اين هنگام مالك اشتر به على گفت :\r\n« اين مرد از شمشير و تازيانهء تو امان يافت ، بگذار گردنش را بزنم » . على پاسخ داد : « رهايش كن ، من كفيلش مىشوم . به خدا سوگند ، هيچ‌گاه چه در كودكى و چه در بزرگى او را نيافتم مگر آن كه بدخلق بود » . موضع ابن عمر ، بر خلاف سعد ، نسبت به على خصمانه بود . وى پس از انتخاب على نزد او رفت و گفت : « اى على ، از خدا بترس و بدون مشورت ، در مسند فرمانروايى بر امّت منشين » . سپس راه مكه را پيش گرفت و رفت تا به مخالفان بپيوندد . « 4 »\r\n\r\n\r\n","description":"","footnote":"\r\n( 1 ) مفيد ، جمل ، ص 111 .\r\n( 2 ) همان ، ص 111 - 112 .\r\n( 3 ) طبرى ، ج 1 ، ص 3068 . شعبى امتناع عبد الله بن عمر از بيعت را پيش از امتناع سعد مىداند ( بلاذرى ، انساب ، ج 2 ، ص 207 ) . روايت او در اينجا ظاهرا مبتنى است بر روايت خود سعد كه فرزندش محمد و نوه‌اش اسماعيل بن محمد نقل كرده‌اند . ( مفيد ، جمل ، ص 131 ) .\r\n( 4 ) بلاذرى ، انساب ، ج 2 ، ص 208 . يقينا گزارش خالد بن سمير سدوسى ، راوى بصرى ، كه از عبد الله بن عمر\r\n","page_name":" 202 ","page_number":218},
  {"content":"\r\n\r\nشعبى در روايت خود مىافزايد كه على شخصى را نزد محمد بن مسلمه فرستاد تا بيعت كند ، امّا محمد عذر آورد و گفت رسول خدا به من فرمان داده است كه اگر مردم اختلاف كردند شمشير خود را بشكنم و در خانه بنشينم . « * » آنگاه على او را رها كرد . با شخص ناشناخته ديگرى به نام وهب بن صيفى انصارى ، كه پاسخى مشابه به او داد ، نيز چنين كرد . على سپس اسامة بن زيد را دعوت به بيعت كرد ، امّا اسامه كه على را عزيزترين مردم نزد خويش مىدانست عذر آورد و گفت با خداى خود عهد كرده‌ام كه هرگز با گويندهء « لا إله الا الله » جنگ و ستيز نكنم . « 1 »\r\nبعيد است مجادله‌هايى كه شعبى به اين افراد نسبت داده است به هنگام بيعت نخستين صورت گرفته باشد ، قبل از زمانى كه روشن گردد كه على عليه السّلام با مخالفت مسلحانه مواجه خواهد شد . اين مجادلات بايد زمانى رخ داده باشد كه على آمادهء جنگ با عايشه و شورشيان مكه مىشد . بنابر روايتى ديگر به نقل از ابو مخنف و ديگران ، على در آن زمان نظر سعد بن ابى وقاص ، محمد بن مسلمه ، اسامة بن زيد و عبد الله بن عمر را جويا شد . على به آنان گفت وادارشان نمىكند به لشكر او بپيوندند ، امّا مىخواهد بداند كه در پيمان خود ثابت قدم هستند يا خير . همگى پاسخ دادند آرى ، امّا دوست ندارند با مسلمانان بجنگند . پاسخ زيد در آن هنگام ، با عباراتى مشابه در روايت شعبى پيرامون بيعت آمده است . « 2 » بدين سان ، بعيد نيست كه دست كم اسامه و ابن مسلمه در آغاز با على بيعت كرده باشند . ابن سعد شاگرد واقدى ، سعد بن ابى وقاص ، اسامه ، ابن\r\n\r\n\r\n","description":"","footnote":"\r\nروايت مىكند موثق نيست ؛ بنابراين روايت على بامداد روز پس از كشته شدن عثمان نزد ابن عمر رفت و از او خواست كه به شام رود و در مقام والى آنجا جانشين معاويه شود ؛ وقتى ابن عمر اين پيشنهاد را رد كرد ، على تهديدش نمود . ابن عمر سپس راهى مكه شد ( همان ، ج 2 ، ص 208 - 209 ) . اين گزارش از كينه ابن عمر و پيروانش نسبت به على حكايت دارد .\r\n* در اصل عربى نسخه موجود چنين آمده است : إنّ رسول الله صلّى اللّه عليه و آله أمرنى إذا اختلف الناس ان أخرج بسيفى فأضرب به عرض [ احد 
  ] حتى ينقطع فاذا انقطع أتيت بيتى ، ( رسول خدا فرمود : اگر مردم اختلاف كردند شمشير از نيام بركشم و گردنى را بزنم تا از سر جدا شود ، آنگاه به خانهء خود بازگردم ) . نويسنده هر دو پاسخ را يكى دانسته اما در روايت بعدى است كه رسول خدا به وهب بن صيفى انصارى چنين پاسخى مىدهد .\r\n( بلاذرى ، انساب ، الاشراف ج 2 ، ص 207 ) . م\r\n( 1 ) همان ، ص 207 - 208 .\r\n( 2 ) مفيد ، جمل ، 95 - 96 .\r\n","page_name":" 203 ","page_number":219},
  {"content":"\r\n\r\nمسلمه و زيد بن ثابت را از جمله كسانى برمىشمرد كه بيعت كردند . « 1 » اين كه طبق اين روايت عبد الله بن عمر نيز بيعت كرد ، احتمالا مبالغه است . « 2 »\r\nعبد الله بن حسن بن حسن ، نبيرهء على عليه السّلام ، شمارى از انصار برجسته‌تر را برشمرده و آنان را در زمرهء عثمانيانى دانسته است كه بيعت نكردند . اينان عبارت بودند از : حسّان بن ثابت و كعب بن مالك شاعر ، زيد بن ثابت خزانه‌دار عثمان ، مسلمة بن مخلّد خزرجى ، والى مصر در زمان فرمانروايى معاويه و يزيد ، « 3 » ابو سعيد خدرى « 4 » و نعمان بن بشير از اصحاب رسول خدا و هر دو اهل خزرج ، رافع بن خديج از قبيله بنو حارثهء اوس ، فضالة ابن عبيد اوسى احتمالا قاضى وقت دمشق ، « 5 » و كعب بن عجره بلوى هم‌پيمان انصار . « 6 » امّا اكثريّت عظيم انصار با اشتياق بيعت كردند . « 7 »\r\nانتخاب على عليه السّلام بر خلاف رويهء معمول ، كه از طرف شورشيان ولايات و انصار حمايت شد - انصارى كه أبو بكر از حق رأى محرومشان ساخته بود - امّت را عميقا به سه فرقه تقسيم كرد . علاوه بر جناحى كه از خلافت على عليه السّلام حمايت مىكرد ، امويان و طرفداران آنان عقيده داشتند كه خلافت از طريق عثمان به تملّك آنان درآمده است ؛\r\n\r\n\r\n","description":"","footnote":"\r\n( 1 ) ابن سعد ، طبقات ، ج 3 / 1 ، ص 20 ؛ تاريخ اسلام ، ج 9 ، ص 50 .\r\n( 2 ) شيخ مفيد ، دانشمند شيعى ، بر اين باور است كه همهء اين صحابه ، حتى ابن عمر در آغاز بيعت كردند ( جمل ، ص 94 - 96 ) . خلاصهء اين حديث كه شيخ مفيد نقل كرده در روايت بيعت على در اثر عبد الجبار نيز آمده است . ر . ك : عبد الجبار ، المغنى ، 20 / 2 ، تصحيح عبد الحليم محمود و سليمان دنيا ( قاهره ، بى . تا . ) ، ص 65 - 68 از كتاب المقامات ، ابو جعفر اسكافى . اين روايت آشكارا حكايت از آن دارد كه ابن عمر ، سعد و ابن مسلمه ( اسامه ذكر نشده است ) در آغاز بيعت نكردند . با اين حال ، آمده است كه على از آنان پرسيد آيا از بيعت با او صرف نظر كرده‌اند . آنان پاسخ منفى دادند ليكن گفتند كه با مسلمانان نخواهند جنگيد . به گفتهء ابن ابى الحديد ، معتزليان متأخر نيز در آثارشان تصريح كرده‌اند كه صحابيان بىطرف ابتدا با على بيعت كردند ، اما وقتى على براى رفتن به جنگ جمل بسيج شد عذر آوردند ( شرح ، ج 4 ، ص 9 - 10 ) . همين نظر را نيز محدث اهل سنت ، أبو بكر بن عربى ( ف 543 ) در كتاب زير ، ابراز داشته است : العواصم من القواصم فى تحقيق موقف الصحابة بعد وفات النبى ، تصحيح محب الدين خطيبى ( قاهره ، 1387 / 1968 ) ، ص 147 .\r\n( 3 ) ابن حجر ، اصابة ، ج 6 ، ص 97 - 98 . در آن زمان احتمالا در مصر بود نه در مدينه .\r\n( 4 ) - بايد گفت كه ابو سعيد خدرى بعدا از على عليه السّلام پشتيبانى كرد .\r\n( 5 ) همان ، ص 210 . معاويه پس از مرگ ابو درداء در حدود سال 32 هجرى قمرى ، او را با عنوان قاضى دمشق منصوب داشت . با اين حال حضور او در مدينه مسلّم نيست .\r\n( 6 ) همان ، ج 5 ، ص 304 - 305 .\r\n( 7 ) طبرى ، ج 1 ، ص 3069 - 3070 .\r\n","page_name":" 204 ","page_number":220},
  {"content":"\r\n\r\nجناح ديگر اكثريّت قريش بودند كه اميد داشتند خلافت قريش را به اصولى كه أبو بكر و عمر وضع كرده بودند بازگردانند . هنگامى كه هر جناحى براى گرفتن حق مورد نظر خود آمادهء جنگ شد ، اسلام در كشاكش جنگى داخلى و بيرحمانه فرو افتاد كه پس از على عليه السّلام نيز ادامه يافت . آتش مصيبت ( فلته ) كه ، به نظر عمر خداوند شرّ آن را از بين برد ، اكنون همراه با حسّ انتقام‌جويى شعله‌ور شده بود .\r\nمكه به صورت كانون طبيعى مخالفت قريش درآمد . عايشه پرچم خونخواهى عثمان را برافراشت . به گفتهء اهل مدينه ، عايشه مكه را پس از زيارت ترك كرده بود ، شادمان از اين كه طلحه جانشين عثمان شده است . وقتى به « سرف » در شش يا دوازده ميلى شمال مكه رسيد « 1 » ، با عبيد بن مسلمهء ليثى معروف به ابن امّ كلاب از طرفداران على مواجه شد كه عايشه را از جانشينى پسر عموى همسرش آگاه كرد . عايشه بسرعت بازگشت ، خود را در حجر مستور داشت و گفت : « ما عثمان را به سبب امورى كه بيان داشتيم و بدانها آگاهش نموديم سرزنش كرديم . او توبه كرد ، از پروردگارش آمرزش طلبيد و مسلمانان توبه او را پذيرفتند ، زيرا چاره‌اى جز اين نداشتند » . سپس عايشه على را متهم مىكند كه بر عثمان حمله برده و او را كشته است . « 2 »\r\nدر اين هنگام گروهى از سران قريش از مدينه رهسپار مكه شدند . طلحه و زبير كه ديدند ديگران با موفقيت در برابر بيعت با على ايستادند ، سوگند خود را شكستند و شهر را بىوداع ترك كردند . عبد اللّه بن عباس كه از مكه به مدينه بازمىگشت و پنج روز پس از كشته شدن عثمان به مدينه رسيد ، بين راه در نواصف ، آنان را با ابو سعيد ( بن عبد الرحمن ) بن حارث بن هشام مخزومى « 3 » و گروهى از قريشيان ديگر ديد . « 4 » امويان نيز\r\n\r\n\r\n","description":"","footnote":"\r\n( 1 ) ياقوت ، بلدان ، ج 3 ، 77 - 78 .\r\n( 2 ) بلاذرى ، انساب ، ج 2 ، ص 217 - 218 ، ج 5 ، ص 91 . ابو يوسف انصارى ، مرجع ابو مخنف در اين قضيه ، محمد بن ثابت انصارى خزرجى است كه يكى از راويان اصلى مىباشد ، و اگر او روايت نمىكرد ناشناخته بود ( ر . ك : سزگين ، ابو مخنف ، ص 212 - 213 ) . ابو يوسف محمد بن ثابت همان محمد بن يوسف ( بن ثابت ) است . در فهرستهاى طبرى ، ابو يوسف انصارى ، به اشتباه يعقوب بن ابراهيم انصارى قاضى معرفى شده است .\r\n( 3 ) زبيرى ( نسب ، ص 306 ) ابو سعيد را از جمله فرزندان عبد الرحمن بن حارث بن هشام برشمرده است . پدر او عبد الرحمن ، در جنگ جمل به طرفدارى از عايشه شركت كرد . ر . ك : همين كتاب ، ص 238 ، يادداشت 3 .\r\n( 4 ) طبرى ، ج 1 ، ص 3080 . گفته‌هاى زهرى داير بر اينكه طلحه و زبير پس از چهار ماه مدينه را ترك كردند و\r\n","page_name":" 205 ","page_number":221},
  {"content":"\r\n\r\nبايد بسرعت از پناهگاه خود در كشتزارها بيرون رفته باشند و مروان و بسيارى ديگر از آنان با شتاب در مكه گرد آمدند . امّا وليد بن عقبه راهى شام شد تا به معاويه بپيوندد .\r\nانصار عثمانى ، حسان بن ثابت ، كعب بن مالك و نعمان بن بشير نيز رفتن به دمشق را برگزيدند . « 1 » زيد بن ثابت و سعد بن ابى وقاص در مدينه ماندند ، حال آن‌كه محمد بن مسلمه به ربذه جلاى وطن كرد . وقتى عايشه در مكه ماند ، ام سلمه بيوهء پيامبر صلّى اللّه عليه و آله و از قبيلهء مخزومى ، كه با او حج گزارده بود ، پس از اينكه عايشه را از پيوستن به شورشيان برحذر داشت ، امّا ناكام ماند ، به مدينه بازگشت و از على حمايت كرد . « 2 »\r\nوقتى عبد الله بن عباس چهار روز پس از جانشينى على عليه السّلام وارد مدينه شد و به ديدار او رفت ، به روايت خود او ، مغيرة بن شعبه ثقفى « 3 » را ، كه در تدبير سياسى زبانزد بود ، همراه با على يافت . در اين روايت آمده است كه وقتى مغيره آنجا را ترك كرد ابن عباس از على دربارهء آنچه مغيره گفته بود پرسيد . على به ابن عباس گفت مغيره پيشتر او را ديده و به او توصيه كرده بود كه عبد الله بن عامر ، معاويه و حاكمان منصوب شده ديگر از طرف عثمان را در منصبهاى خويش نگه دارد و بيعت با خود را در ولاياتشان به آنان\r\n\r\n\r\n","description":"","footnote":"\r\nولايتدارى كوفه و بصره را از على خواستند اما با ناكامى مواجه شدند ، موثق نيست ( همان ، ص 3068 - 3069 ؛ بلاذرى ، انساب ، ج 2 ، ص 218 - 219 ) . بىترديد اين دو در طرح جنگ با على در مكه ، از آغاز شركت داشتند نه اينكه در لحظهء آخر به آن پيوسته باشند . اين مطلب را روايتى از امّ المؤمنين امّ سلمة تأييد مىكند ؛ بدين ترتيب كه طلحه و زبير براى ام سلمه ، در حالى كه در ابتداى ماه محرم سال 36 هجرى هنوز در مكه بود ، پيغام فرستادند و از او خواستند كه همراه عايشه در جنگ با على شركت كند ( مفيد ، جمل ، ص 232 - 233 ، به نقل از واقدى ) .\r\n( 1 ) حكايت مجادلهء آنان با على و پذيرفته شدن آنها از سوى معاويه در اغانى ، ج 15 ، ص 29 ، ضعيف و افسانه‌اى است . اما به هر تقدير ، آن‌طور كه در اين حكايت آمده ، نعمان بن بشير در آن زمان از طرف معاويه در مقام والى حمص منصوب نشده بود . حسّان و كعب دو شاعر عثمانى پيش از جنگ جمل به مدينه بازگشتند اما موضع كينه‌توزانه خويش را نسبت به على حفظ كردند . كبشه دختر كعب از پدرش روايت مىكند كه از كشته شدن عثمان سخت اندوهگين شده و به سبب از دست دادن بينايىاش ، او را از پيوستن به شورشيان بر ضد على بازداشته‌اند . او با على عليه السّلام بيعت نكرد و به سبب بيزارى و نفرتى كه از آن حضرت داشت از او دورى مىجست . ( مفيد ، جمل ، ص 378 ) .\r\n( 2 ) بلاذرى ، انساب ، ج 5 ، ص 91 ؛ طبرى ، ج 1 ، ص 3101 ؛ مفيد ، جمل ، ص 232 - 233 .\r\n( 3 ) به گفتهء زهرى ، مغيرة بن شعبه در ميان كسانى بود كه با على بيعت نكردند ( طبرى ، ج 1 ، ص 3070 ) . چنين مىنمايد كه اندكى پس از دومين ديدارش با على مدينه را ترك كرده باشد و احتمالا در انتظار شكست خلافت على بوده است .\r\n","page_name":" 206 ","page_number":222},
  {"content":"\r\n\r\nواگذارد تا مردم را آرام سازند . على اين پيشنهاد را رد كرده و گفته بود كه چنين افرادى را نبايد در هيچ منصبى گمارد . اكنون مغيره بازگشته و به على گفته بود تغيير عقيده داده و تصور مىكند كه على بايد اين افراد را كه ديگر اقتدار پيشين خود را ندارند ، بر كنار سازد و كسانى را كه مورد اطمينان اويند به كار گمارد . ابن عباس مىگويد كه بار نخست توصيه مغيره صادقانه بود ، امّا اكنون قصد فريب على را داشت : « مىدانى كه معاويه و يارانش اهل دنيايند . اگر آنان را تثبيت كنى ، باكى ندارند كه چه كسى فرمانروايى مىكند ، امّا اگر آنان را بر كنار سازى خواهند گفت : حكومت را بدون شورا غصب كرده و ياران ما را كشته است ، و آنگاه مخالفان را بر ضد تو خواهند شوراند . سپس اهل شام و عراق عليه تو قيام خواهند كرد ، حال آن‌كه يقين ندارم كه طلحه و زبير بازنگردند و بر تو هجوم نياورند » . على عليه السّلام فرمود : « اينكه گفتى نگاهشان دارم ، به خدا ترديد ندارم كه از لحاظ كار دنيا نكوست و به صلاح است ، امّا تكليفى كه به گردن دارم و معرفتى كه از حال عمّال عثمان دارم ايجاب مىكند كه هيچ‌كدامشان را به كار نگمارم ، اگر قبول كردند برايشان بهتر است و اگر عصيان كردند شمشير خرجشان مىكنم » .\r\nابن عباس گفت : « رأى مرا به كار بند و به خانهء خويش برو يا به « ينبع » رو ، در ملك خويش بمان و در به روى خويش ببند كه عربان لختى بگردند و آشفته شوند و كس جز تو نيابند كه به خدا اگر اكنون با اينان هماهنگ نشوى فردا مردم خون عثمان را بر تو بار كنند » . امّا على خوددارى ورزيد و به ابن عباس گفت كه به شام رود و ولايت آنجا را به عهده گيرد . ابن عباس گفت كه اين رأيى محكم نيست ، معاويه مردى از بنى اميّه ، پسر عموى عثمان و ولايتدار او در شام است ؛ يقين ندارم كه به قصاص خون عثمان گردنم را نزند . كمترين كارش اين است كه مرا زندانى كند ، و بر من چيره شود . ابن عباس در پاسخ به اين پرسش على كه چرا معاويه بايد چنين كند ، مىگويد : « به سبب خويشاوندى ميان من و تو . آنچه به گردن تو نهند به گردن من نيز نهند . ليكن به معاويه بنويس ، بر او منت گذار و به او وعده بده » . على گفت : « سوگند به خدا هرگز چنين نخواهد شد . » « 1 »\r\nاين روايت در كل قابل اعتماد به نظر مىآيد . مىتوان احتمال داد كه گفتهء ابن عباس در توصيه به على براى ترك مدينه و رفتن به ينبع ، ناشى از آينده‌نگريهاى ابن عباس بوده\r\n\r\n\r\n","description":"","footnote":"\r\n( 1 ) همان ، ص 3083 - 3085 . روايت مشابه ، همان ، ص 3085 - 3086 ، بيشتر نوعى پوشش ادبى به آن مىدهد .\r\n","page_name":" 207 ","page_number":223},
  {"content":"\r\n\r\nاست تا على از اتهام مشاركت در قتل عثمان در امان بماند . در حديثى كه احتمالا به اسامة بن زيد مىرسد ، روايت شده است كه اسامه همين توصيه را قبل از كشته شدن عثمان به على كرده است و گفته مىشود كه ابن عباس اسامه را سرزنش كرده ، زيرا او پيشنهاد نموده بود كه على ، پس از آن كه سه مرد قريشى او را كنار نهادند ، عقب نشيند . « 1 »\r\nدر هر حال ، اين روايت شخصيت متفاوت اين دو پسرعمو را نشان مىدهد : ابن عباس ، فردى تيزبين در صحنهء سياسى ، باتجربه ، چون ارتباط نزديكى با عمر داشت و انگيزه‌ها ، فرصت‌طلبيهاى قدرتمندان و جاه‌طلبان را زير نظر مىگرفت ، در حالى كه خود هيچ آرمان غير واقع‌رايانه‌اى نداشت . امّا على عليه السّلام ، به حق و رسالت دينى خود كاملا يقين داشت ، حاضر نبود به خاطر مصالح سياسى اصول خويش را به مخاطره افكند ، و آماده مبارزه با نابرابريهاى غالب اجتماعى بود . « 2 » سادگى على در سياست ، بىباكى و عدم حسابگرىاش موجب شد كه او را به فردى « غير جدى » متهم كنند . گويند اين اتهام ( دعابة ) را عمر به او زد . اين ويژگيها در همان آغاز فرمانروايىاش آشكار شد ، با اعمالى چون گشودن در بيت المال و بخشيدن پولهاى آن به مردمان عادى چنان كه خود وعده داده بود و طى دوران خلافتش چنين كرد ، و با پافشارىاش بر عزل همهء واليان عثمان به جز أبو موسى اشعرى كه شورشيان كوفه او را برگزيده بودند .\r\nعلى عليه السّلام در نخستين خطبه‌اش ، چنان كه ابو عبيده معمر بن مثنّاى بصرى روايت كرده است ، بىپرده لب به سرزنش مؤمنان گشود . او به مواردى از مخالفت آنان با وى پس از مرگ پيامبر ، اشاره كرد . على گفت كه خداوند دو راه چاره در برابر اين امّت قرار داده است : شمشير و تازيانه . و امام را نشايد كه نسبت به اين دو سستى نشان دهد . اگر بخواهم از خداوند به سبب اعمال گذشتهء آنان آمرزش مىطلبم . آن دو مرد رفتند و\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 77 ؛ اسناد آن افتاده است . در نسخه‌اى كه ابن ابى شبّه ( تاريخ المدينه ، ص 1211 - 1212 ) به استناد عوف الاعرابى نقل كرده است ، از نام ابن عباس سخنى به ميان نيامده است . بنابراين از اسامه با عنوان كسى ياد مىشود كه با عثمان ديدار كرده و به او گفته است در ميان مردم قبيله كلب مردانى دارد كه مىتوانند سالم او را به شام برسانند . اما عثمان از ترك مدينه خوددارى مىورزد .\r\n( 2 ) جعيط به درستى از على در اصل با عنوان يك مبارز ياد مىكند ( اختلاف بزرگ ، ص 397 ) توصيف كايتانى از على به منزلهء شخصى بىاراده و راحت‌طلب ، كاملا اشتباه است . [ كايتانى در همه جا معاويه را سخت ستوده و نفرت خود از على عليه السّلام را آشكار كرده است - م . 
  ]\r\n","page_name":" 208 ","page_number":224},
  {"content":"\r\n\r\nسومى به پا خاست ، همانند كلاغى كه غمى جز شكم ندارد ؛ خدا از او درگذرد ، اگر بالهايش چيده و سرش بريده مىشد ، براى او بهتر بود ؛ اگر امور به خودتان بازگردد سعادتمند خواهيد شد ؛ امّا بيم دارم كه در فترتى فرو افتيد ، بر همهء ما چيزى جز تلاش نيست .\r\nابو عبيده نيز روايت مىكند كه ، به گفتهء نوادهء على ، جعفر ( صادق ) بن محمد عليه السّلام ، وى در اين خطبه مرتبهء عالى نيكان عترتش را به مؤمنان يادآورى مىكند ، يعنى وابستگان به خاندانى كه از گنجينهء دانش الهى بهره برده‌اند و بر طبق حكم او حكم مىكنند ؛ اگر مؤمنان از آنان پيروى كنند به واسطهء بصيرت آنان ره يابند ، و گرنه خداوند آنان را به دست خود نابود گرداند . « 1 »\r\nتاريخ و متن دقيق اين خطبه مورد بحث است . با اين همه مضمون و محتواى خطبه آشكارا از سبك سخن گفتن على عليه السّلام و شيوهء گفتارهايش براى مردم در طى دوران خلافتش ، حكايت دارد . احتمال مىرود كه او از همان ابتدا چنين لحنى را اختيار كرده باشد . سرزنشهاى بىپرده و انتقادهاى سخت از پيمان‌شكنى و نداشتن خلوص و پاسخ ندادن به فراخوانيهاى او در امرى كه حقانيتش آشكار بود ، و ستايش پرشور از وفا كنندگان به عهد در وقت مناسب ، از ويژگيهاى بيانات او بود . اين خطبه‌ها بسيارى از پيروان نه چندان مشتاقش را از او دور مىكرد . اما ، با اين همه ، پشتيبانى شورانگيز و اشتياق اقليتى از پيروان پارساى او را نيز برمىانگيخت . على عليه السّلام براى آنان هيچ ترديدى باقى نگذارد كه تنها از طريق او و خاندان پيامبر است كه مىتوانند راه هدايت حقيقى دين را بيابند و از اينكه از آنان روىگردان شده بودند ملامتشان مىكرد . در حالى كه امّت را بتمامى سرزنش مىكرد ، از خرده‌گيرى بر دو خليفهء اول ، كه گهگاه عملكرد كلى آنان را بسيار مىستود ، خوددارى مىورزيد . بويژه ، چنين مىنمايد كه فرمانروايى خشك و با صلابت عمر را تحسين مىكرد و در كل مىكوشيد با سنتهاى وضع شده از طرف او\r\n\r\n\r\n","description":"","footnote":"\r\n( 1 ) جاحظ ، البيان و التبيين ، به اهتمام عبد السلام محمد هارون ( قاهره ، 1367 / 1948 ) ، ج 2 ، ص 50 - 52 . به گفتهء شيخ مفيد ، اين خطبه را به جز ابو عبيده ، مداينى هم در كتابهايش ( جمل ، ص 125 ) نقل كرده است . قاضى نعمان ( شرح الاخبار ، ج 1 ، ص 369 - 373 ) عبارت بلندترى را از اين خطبه نقل كرده است . او مىگويد كه اين خطبه دو روز پس از پيمان بيعت ايراد شده است . بر طبق اين روايت على همهء امتياز زمينهايى را كه عثمان داده بود بىاعتبار و باطل اعلام كرد . منابع ديگر اين خبر را تأييد نمىكنند .\r\n","page_name":" 209 ","page_number":225},
  {"content":"\r\n\r\nمخالفت نكند . او عنوان رسمى عمر ، امير مؤمنان ، را پذيرفت ، امّا لقب خليفه را كه از ديد او با ادعاهاى ظاهر فريب عثمان در خليفة الله بودن و نه جانشينى پيامبر ، تباه شده بود رد مىكرد . تنها در زمان فرمانروايى عثمان بود كه آشكار شد امّت اسلام به بيراهه رفته است . على عليه السّلام انحراف عثمان را از راه راست اسلام ، سخت مورد انتقاد قرار مىداد . به طور كلى نه قتل بيرحمانه او را توجيه و نه قاتلانش را محكوم مىكرد . عثمان با اعمال ناعادلانهء خود قيام مردم را برانگيخت و در عملياتى جنگى كشته شد . فقط هنگامى كه طلحه ، عايشه و پيروانشان على عليه السّلام را مستقيما به دست داشتن در قتل عثمان متهم كردند ، نوك اتهام را متوجّه خود آنان كرد .\r\nتمايل على در دورى جستن كامل از حكومت خويشاوند نو از عثمان ، در تصميم او بر عزل واليانش نمود مىيافت . تنها در كوفه - آن هم ظاهرا بنا به سفارش مالك اشتر - ابو موسى اشعرى را به ولايتدارى آنجا ابقا كرد ؛ اگر چه به نظر مىرسد كه برخورد ابو موسى با خليفهء جديد محتاطانه بوده است . « 1 » وقتى نخستين بار خبر جانشينى على در كوفه انتشار يافت ، والى به مردم سفارش كرد كه در انتظار تحولات بيشتر بمانند . هاشم بن عتبه ، [ ابى وقاص 
  ] ، برادرزادهء سعد بن ابى وقاص كه در آن هنگام بيعت خود را با على در اشعارى با شوق و شور اعلام ، كرد ، بىپروا ابراز داشت كه او بدون ترس از امير اشعرىاش بيعت كرده است . « 2 » تنها هنگامى كه يزيد بن عاصم محاربى « 3 » با فرمان گرفتن بيعت از كوفيان ، از طرف على وارد كوفه شد ، ابو موسى نيز بيعت كرد . گفته مىشود كه عمار ياسر پيش‌بينى كرد كه وى بيعت خويش را خواهد شكست . « 4 »\r\n\r\n\r\n","description":"","footnote":"\r\n( 1 ) گفتهء صالح بن كيسان در اين خصوص ( بلاذرى ، انساب ، ج 2 ، ص 230 ) ناموثّق مىنمايد . مالك اشتر انتصاب ابو موسى را بر عثمان تحميل كرده و در كل طرفدار يمنيها بود . نيز ر . ك : به روايت ابن ابى ليلا ( طبرى ، ج 1 ، ص 3172 ) كه بر طبق آن على به هاشم بن عتبه گفت كه بر آن بوده است ابو موسى را بر كنار كند اما اشتر از او خواسته است تا ابقايش كند .\r\n( 2 ) احتمالا هاشم بن عتبه چندى بعد رهسپار مدينه شده تا به على بپيوندد . وى زمانى كه على براى جنگ با طلحه و زبير به بصره رفت ، همراه او بود .\r\n( 3 ) يزيد بن عاصم بعدا يكى از رهبران خوارج شد و به دست سه تن از برادرانش در نهروان به قتل رسيد ، ( طبرى ، ج 1 ، ص 3361 - 3362 ) .\r\n( 4 ) بلاذرى ، انساب ، ج 2 ، ص 213 . داستان سيف بن عمر دربارهء انتصاب عمر بن شهاب - كه در آن زمان از ورود به شهر ممنوع شده بود - به ولايتدارى كوفه از طرف على ( طبرى ، ج 1 ، ص 3087 - 3088 ) ساختگى است .\r\n","page_name":" 210 ","page_number":226},
  {"content":"\r\n\r\nعلى عليه السّلام براى حكومت بصره ، عثمان بن حنيف انصارى از قبيلهء بنى اوس را گمارد . او يكى از صحابه بزرگ بود كه عمر ، مسّاحى زمينهاى « سواد » را به دو سپرده بود . وقتى عثمان بن حنيف وارد بصره شد ، والى عثمان عبد اللّه بن عامر بن كريز رهسپار مكه شده و عبد اللّه بن عامر حضرمى ، هم‌پيمان بنى عبد شمس را بر جاى خويش نشانده بود .\r\nعثمان بن حنيف ، حضرمى را براحتى دستگير كرد و ادارهء شهر را بر عهده گرفت . « 1 »\r\nبراى حكومت مصر ، على عليه السّلام قيس بن سعد بن عباده ، فرزند رهبر خزرجى نگون‌بخت را به ولايت گمارد ؛ عمر در سقيفه با او با خشونت بسيار رفتار كرده بود و بعدا از موطن خويش ، مدينه ، نيز رانده شد . اين كار جبران بىعدالتيى بود نسبت به انصار و احتمالا مخالفان قريشى على در مكه آن را تأييدى بر اين هراس خود دانستند كه على قصد داشته است مقام ممتاز آنان را به منزلهء طبقهء حاكم در اسلام نفى كند . على به محمد بن ابى حذيفه ، كه شورشيان مصر او را رهبر خود مىدانستند و اكنون فرمانروايى فسطاط را بر عهده داشت ، وقعى ننهاد . على به قدرى كه خود را مديون مالك اشتر و كوفيان احساس مىكرد ، ظاهرا خود را مديون شورشيان مصر ، كه به وطن بازگشته بودند ، نمىدانست و مايل بود خيلى به آنان نزديك نشود . او به عمرو عاص نيز ، كه به سبب محبوبيّتش در ميان سپاهيان مصر به درخواست عايشه به حكومت بازگردانده شده بود ، اعتنايى نكرد . نقش برجسته عمرو عاص در تحريك بر ضد عثمان كه بر منافع شخصى ، نه اصول اسلامى ، مبتنى بود بعيد است كه مورد پسند على عليه السّلام قرار گرفته باشد . در كل ، عمرو عاص نمونهء فرصت‌طلبى بود غير محتاط كه على نمىخواست با وجود وى حاكميت خويش را زير سؤال ببرد .\r\nبنا به گفتهء سهل بن سعد ساعدى خزرجى « 2 » ، على عليه السّلام به قيس بن سعد پيشنهاد كرد كه در مدينه سپاهى نظامى برگزيند تا همراه او باشند ؛ امّا قيس نپذيرفت و گفت : « آنچه را گفتى فهم كردم ، اين كه گفتى با سپاهى سوى مصر روم ، به خدا اگر بايد سپاهى از مدينه\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 222 . عبد الله بن عامر ( بن ) حضرمى پسر عمهء عبد الله بن عامر بن كريز بود . مادر او ام طلحة امل بنت كريز است ( زبيرى ، نسب ، ص 147 ) .\r\n( 2 ) دربارهء سهل بن سعد ، ر . ك : ابن حجر ، تهذيب ، ج 4 ، ص 252 . او در سال 88 / 91 درگذشت و وقتى محمد صلّى اللّه عليه و آله از دنيا رفت پانزده‌ساله بود . به احتمال زياد قيس را تا مصر همراهى كرده است ، يعنى همان جايى كه گويند مدتى زندگى و حديث نقل كرد ( ر . ك : ابن عبد الحكم ، فتوح مصر ، ص 275 - 276 ) .\r\n","page_name":" 211 ","page_number":227},
  {"content":"\r\n\r\nببرم هرگز آنجا نروم كه اين سپاه را براى تو وامىگذارم تا اگر به آنها حاجت يافتى نزديك تو باشند » . او تنها با هفت نفر از اصحابش رهسپار شد و بدون زحمت به فسطاط رسيد . « 1 » قيس فرمان داد كه نامهء على به مسلمان مصر داير بر انتصاب او ، در مسجد خوانده شود . خليفه [ على 
  ] همانند خطبه‌اى كه در مدينه ايراد كرد يادآور شده بود كه نخست دو امير صالح جانشين پيامبر شدند . آنان بر طبق قرآن و سنّت عمل كردند . پس از آنان فرمانروايى زمام امور را به دست گرفت كه بدعت نهاد به گونه‌اى كه امّت مجال نكوهش و اعتراض بر او را يافت . و اكنون مؤمنان به او [ على 
  ] روى آورده با وى بيعت كرده بودند . از مرگ خشونت‌بار عثمان و از نقش شورشيان مصر يادى نمىشود . ظاهرا على مايل نبوده است مسائل اختلاف برانگيز را مطرح كند . اين نامه در صفر سال 36 ، دو ماه پس از جانشينى على عليه السّلام ، به دست كاتبش عبيد الله بن ابى رافع كه فرزند يكى از موالى محمد صلّى اللّه عليه و آله بود ، نوشته شد . « 2 » قيس آنگاه على را به عنوان بهترين مرد پس از محمد ستود و براى او بيعت گرفت .\r\nگروهى از طرفداران عثمان كه پس از قيام ابن ابى حذيفه به روستاى خربتا نزديك اسكندريه عقب‌نشينى كرده بودند ، در برابر قيس بن سعد به رهبرى فرماندهء خود يزيد بن حارث مدلجى كنانى مقاومت كردند . « 3 » آنان به قيس خبر دادند كه قصد جنگيدن با او را ندارند و در كار عاملان خراجش دخالت نمىكنند ، بلكه مىخواهند منتظر بمانند و ببينند اوضاع چگونه پيش مىرود . والى پذيرفت كه آنان را وادار به بيعت نكند . مسلمة بن مخلّد ساعدى خويشاوند قيس بن سعد نيز به خونخواهى عثمان به پا خاست . قيس به او اطمينان داد كه در هيچ شرايطى او را نخواهد كشت و مسلمة بن مخلد عهد كرد كه تا وقتى والى مصر باشد با او مخالفت نخواهد كرد . قيس با اين توافقها توانست در سراسر\r\n\r\n\r\n","description":"","footnote":"\r\n( 1 ) طبرى ، ج 1 ، ص 3235 - 3236 . روايت سيف دربارهء اينكه گروهى از سواران شام در ايله را مىفريبد و مىگويد كه پناهنده‌اى است از شام ، احتمالا ساختگى است . ( همان ، 3087 ) .\r\n( 2 ) همان ، 3237 . تاريخ اين انتصاب ثابت مىكند كه حكايت نقل شده از طرف محمد بن يوسف انصارى به نقل از عباس ، فرزند سهل بن سعد ساعدى ( دربارهء او ، ر . ك : ابن حجر ، تهذيب ، ج 5 ، ص 118 - 119 ) كه دربارهء واكنش عبد الله بن سعد بن ابى سرح نسبت به انتصاب قيس نقل شده از نظر تاريخى ساختگى است ( طبرى ، ج 1 ، ص 3233 - 3235 ) .\r\n( 3 ) چيز ديگرى دربارهء يزيد بن حارث نمىدانيم . در منابع مصرى ، معاوية بن حديج ، بسر بن ابى ارطاه و مسلمة بن مخلد رهبران كسانى شمرده مىشوند كه عقب نشسته بودند .\r\n","page_name":" 212 ","page_number":228},
  {"content":"\r\n\r\nمصر خراج جمع‌آورى كند . « 1 »\r\nاز محمد بن ابى حذيفه و شورشيان مصرى ضد عثمان در گزارش سهل بن سعد سخنى به ميان نيامده است . به گفتهء ليث بن سعد مصرى ، هنگامى كه قيس بن سعد والى شد ، ابن ابى حذيفه از مصر به مدينه رفت تا به على عليه السّلام بپيوندد . امّا معاويه از عزيمتش باخبر شد و نگهبانانى گماشت . او را دستگير كرده نزد معاويه آوردند و معاويه او را به زندان افكند . پس از چندى از زندان گريخت ، يكى از يمنيان در پى او رفت و او را كشت . « 2 »\r\nنيز به گفتهء ليث ، او و عبد الرحمن بن عديس در ذى حجهء سال 36 كشته شدند . « 3 »\r\nاين اخبار ، مناسب‌ترين روايتها دربارهء سرانجام ابن ابى حذيفه است . گروهى از شورشيان كه به يقين عبد الرحمن بن عديس ، ابو شمر بن ابرهة بن صبّاح ، و احتمالا ابو عمرو بن بديل خزاعى در ميان آنان بودند ، او را همراهى مىكردند . معاويه آنها را در جبل الجليل در نزديكى حمص بازداشت كرد ، امّا از آنجا گريختند و كشته شدند . « 4 » تنها ابو\r\n\r\n\r\n","description":"","footnote":"\r\n( 1 ) طبرى ، ج 1 ، ص 3237 - 3238 . مسلمة بن مخلّد در اين گزارش به منزلهء شخصى ظاهر مىشود كه جدا از كسانى كه عقب نشسته بودند ، قيام مىكند . ممكن است بعدا به آنها پيوسته باشد .\r\n( 2 ) بلاذرى ، انساب ، ج 2 ، ص 408 . نصر بن مزاحم قاتل محمد بن ابى حذيفه را مالك بن هبيره كندى ( سكونى ) مىداند ( منقرى ، وقعة صفين ، ص 44 ) . او يكى از سران كنده در حمص در زمان فرمانروايى معاويه و يكى از رهبران برجسته دوران خلافت او بود ( ر . ك : مراجع طبرى و فهرستها زير نام مالك بن هبيره سكونى ؛ ابن منظور ، مختصر ، ج 24 ، ص 74 - 76 ) .\r\n( 3 ) كندى ، ولاة ، ص 20 . نام بردن كنانة بن بشر در ميان كسانى كه در آن زمان كشته شدند از طرف ليث ، اشتباه است .\r\n( 4 ) ياقوت ، بلدان ، ج 2 ، ص 110 ؛ كندى ، ولاة ، ص 18 - 20 . در روايت بسيار ناموثق ديگرى از ابن عديس ، كنانة بن بشر و ابو شمر بن ابرهة بن ( شرحبيل بن ابرهة ) صبّاح « و ديگران » در كنار نام ابن ابى حذيفه مىآيد . بىترديد كنانة بن بشر با آنها نبوده است ، زيرا او بعدا با محمد بن ابى بكر كشته شد . دربارهء ابو شمر ر . ك : ابن حجر ، اصابة ، ج 7 ، ص 99 ؛ همدانى ، الاكليل ، به اهتمام محمد بن على اكوع حوالى ( بغداد ، 1980 ) ، ج 2 ، ص 153 - 154 ؛ ابن منظور ، مختصر ، ج 29 ، ص 12 . ياقوت به اشتباه برادر ابو شمر را كريب بن ابرهه مىخواند .\r\nكريب بعدها ديدارهاى دوستانه‌اى با معاويه و عبد الملك داشت و در سال 75 يا 78 درگذشت ( ابن منظور ، مختصر ، ج 11 ، ص 166 - 168 ) .\r\nبه گفتهء ابن عبد الحكم ( فتوح مصر ، ص 113 ) بنى ابرهه چهار برادر بودند : كريب ، ابو رشدين ابو شمر و معدى كرب ، كه در زمان عمر در جيزه سكونت داشتند . خواهر آنان ، كريبه ، با ذو الكلاع سميفع بن ناكور ، رئيس قبيله حمير در حمص ازدواج كرد ( همدانى ، اكليل ، ج 2 ، ص 158 ) . نقل نشده است كه آيا ابو شمر شخصا در سفر شورشيان مصر به مدينه شركت كرده است يا خير . با اين حال بعيد نيست كه شركت كرده باشد . خانه‌اش نزديك خانه شييم ليثى ، پدر يكى از چهار رهبر شورشيان بود .\r\n","page_name":" 213 ","page_number":229},
  {"content":"\r\n\r\nشمر ، عضو مغرور خاندان سلطنتى حميرى ذو اصبح ، فرار از زندان را بر خود ننگ داشت . معاويه او را رها كرد و او همراه با شاميان به صفين رفت و در آنجا به لشكر على پيوسته در جنگ كشته شد . « 1 » در روايت عثمانيان مصر به استناد ابن عديس اين حديث از پيامبر نقل شده است : « بعضى مردم از دين برخواهند گشت ، همانند تيرى كه در صيد نشيند و از آن بيرون رود . خداوند آنان را در جبل لبنان و الجليل خواهد كشت » . « 2 »\r\nبدين سان ، ابن عديس راوى حديثى شد در محكوميت خويش به نقل از پيامبر صلّى اللّه عليه و آله .\r\nعلى عليه السّلام در يمن عبيد الله بن عباس هاشمى را والى صنعاء و سعيد بن سعد بن عباده ، برادر قيس را والى جند ساخت . « 3 » برخى روايتها حكايت از آن دارد كه واليان عثمان ، يعلى\r\n\r\n\r\n","description":"","footnote":"\r\nحضور ابو عمرو بن بديل در ميان كسانى كه دستگير و زندانى شدند با توجه به اين حقيقت كاملا آشكار مىشود كه برادرش عبد الله در جنگ صفين در صدد خونخواهى برادر ديگرش عثمان [ بن بديل 
  ] ( كنيهء ابو عمرو پيوسته با نام عثمان همراه بود ) برآمد ، ( منقرى ، وقعة صفين ، ص 245 ) . ابن حجر ( اصابة ، ج 4 ، ص 40 ) روايتى را نقل مىكند كه بر طبق آن وقتى عبيد الله بن عمر به كوفه آمد ، عبد الله بن بديل به ديدن او رفت و به او هشدار داد كه مراقب باشد خونش در اين فتنه نريزد . عبيد الله اين هشدار را متوجه خود او كرد .\r\nابن بديل پاسخ داد : « من در صدد انتقام گرفتن از خون برادرم عثمان [ بن بديل 
  ] هستم كه ناجوانمردانه كشته شد » . عبيد الله پاسخ داد : « و من در صدد انتقام از خون خليفهء مظلوم مىباشم » . اگر اين ديدار واقعا در كوفه رخ داده باشد ، بدين معناست كه ابو عمرو بن بديل زودتر از ديگران كشته شده است . با اين حال ، به احتمال قوى ممكن است به هنگام ديدار عبيد الله از اردوى على پيش از جنگ صفين روى داده باشد ( منقرى ، وقعة صفين ، ص 186 ) . در هر صورت اين كه كندى از ابو عمرو با عنوان كسى ياد مىكند كه به فرمان محمد بن ابى بكر خانه‌هاى عقب‌نشستگان را ويران كرده ، اشتباهى تاريخى است .\r\n( 1 ) - ر . ك : همين كتاب ، ص 232 . بنا بر روايتى از حرملة بن عمران مصرى به نقل طبرى ( ج 2 ، ص 210 - 211 ) ، اين ابرهة بن صبّاح بود كه از زندان معاويه نگريخت . ظاهرا ابرهة بن صبّاح بن ابرهه پسر عموى پدر ابو شمر ، ابرهة بن شرحبيل بن ابرهه و عضو عالى خاندان سلطنتى حميرى بود كه از يمن مهاجرت كرده بودند ( همدانى ، اكليل ، ج 2 ، ص 158 - 160 ) . ابرهة بن شرحبيل در يمن در وادى ظهر اقامت گزيد ( همان ، 154 ) .\r\nمادر پدربزرگ آنان ابرهة بن صباح ، ريحانه ، دختر فرمانرواى حبشى يمن ، ابرهة ( اشرم ) بود ، و او ، ابرهة بن صباح ، بر تهامه ، سرزمين ساحلى يمن حكومت مىكرد . نام نوه‌اش ابرهة بن صباح در ارتباط با فتح « فرما » در مصر مىآيد ( طبرى ، ج 1 ، ص 2586 - 2587 ) ؛ اما جز از اين راه نمىتوان دانست كه در مصر سكونت كرده است يا خير . بنابراين بعيد است كه معاويه او را زندانى كرده باشد ، گرچه غير ممكن نيست . در جنگ صفين در سپاه او بود ( ر . ك : همين كتاب ، ص 235 ) .\r\n( 2 ) ابن عبد الحكم ، فتوح مصر ، ص 304 ؛ ابن منظور ، مختصر ، ج 14 ، ص 305 - 306 .\r\n( 3 ) ابن سمره ، طبقات فقهاء اليمن ، به اهتمام فؤاد سيد ( قاهره ، 1957 ) ، ص 42 - 43 . مراجع ديگر در ع . م . م .\r\nمدعج ، يمن در صدر اسلام 9 - 233 / 630 - 847 : تاريخ سياسى ص 150 ، يادداشت 2 . ( لندن ، 1988 ) .\r\n","page_name":" 214 ","page_number":230},
  {"content":"\r\n\r\nابن اميّه ( منيه ) حنظلى تميمى ، هم‌پيمان بنو نوفل قريش در صنعاء « 1 » ، و عبد الله بن ابى ربيعه مخزومى در جند ، در زمان محاصرهء خانهء عثمان ، پيشتر شهر خود را ترك كرده بودند تا به يارى خليفه بشتابند .\r\nعبد الله بن ابى ربيعه از مركب افتاد و پيش از رسيدن به مكه ران پايش شكست . « 2 » هر دو نفر با پول فراوان بدان جا رسيدند و يعلى تعداد زيادى شتر كه از يمن گرد آورده بود با خود آورد . « 3 » وقتى ابن ابى ربيعه به مكه رسيد عايشه را يافت كه مردم را به خروج و خونخواهى عثمان فرا مىخواند . فرمان داد كه سريرى در مسجد براى او فراهم آوردند و آنگاه به مردم گفت هر كه خواهان گرفتن انتقام خون عثمان است براى رفتن آماده‌ايم .\r\nيعلى بن منيه كه پيشتر براى زيارت حج آمده بود با شنيدن اين دعوت به دو پيوست . « 4 »\r\nتلاش على عليه السّلام براى مهار مكه ناكام ماند . به گفتهء صالح بن كيسان ، على بن خالد بن عاص مخزومى - كه عثمان هنگام محاصره كوشيده بود او را به سبب محبوبيتش به ولايت گمارد امّا موفق نشده بود - نامه‌اى نوشت و امارت مكه را به دو سپرد ؛ آنگاه از او خواست كه از مردم بيعت گيرد . امّا اهل مكه از بيعت با على سرباز زدند ؛ جوانى قريشى به نام عبد الله بن وليد از عبد شمس ، نامهء على را درربوده آن را جويد و از دهان بيرون افكند . عبد الله بن وليد از جمله قريشيانى بود كه به دفاع از عايشه در جنگ جمل كشته شد . « 5 »\r\n\r\n\r\n","description":"","footnote":"\r\n( 1 ) او به نسب مادرىاش يعلى بن منيه نيز شهرت داشت ( ابن حجر ، اصابة ، ج 6 ، ص 353 ) .\r\n( 2 ) مفيد جمل ، ص 231 - 233 ، به نقل از واقدى . شايان ذكر است كه در اينجا او عبد اللّه ابن ابى ربيعه را والى صنعاء و يعلى بن منيه را والى جند مىداند . ابن ابى ربيعه در بيرون از مكه سوار بر قاطرى بود كه با صفوان بن اميه جمحى سوار بر اسب مواجه شد . قاطر رم كرد و ابن ابى ربيعه را به زمين زد . ظاهرا گزارشهايى كه مىگويد ابن ابى ربيعه پيش از رسيدن به مكه ( ابن حجر ، اصابة ، ج 4 ، ص 64 - 65 ) از دنيا رفت ، نادرست است .\r\n( 3 ) طبرى ، ج 1 ، ص 3102 .\r\n( 4 ) مفيد ، جمل ، ص 231 - 233 . ابن ابى ربيعه به سبب شكستن رانش نتوانست خود را به جنگ در بصره برساند . منيه در جنگ شركت كرد ، اما وقتى به شكست انجاميد گريخت .\r\n( 5 ) بلاذرى ، انساب ، ج 2 ، ص 210 - 211 . اين گفتهء ديگر صالح بن كيسان كه على بن عدى عبد شمس هنگام كشته شدن عثمان فرمانرواى مكه بود اشتباه است . آخرين فرمانرواى مكه عبد الله بن عامر حضرمى بود كه ، به گفتهء سيف بن عمر ، هنوز اداره شهر را بر عهده داشت ( طبرى ، ج 1 ، ص 3098 ) . اما در اين هنگام پسر عمويش عبد الله بن عامر بن كريز او را به بصره خواند تا در غيابش بر آن شهر امارت كند .\r\n","page_name":" 215 ","page_number":231},
  {"content":"\r\n\r\nشهر مكه اكنون آشكارا بر ضد مدينه شوريده بود . عايشه رهبرى شورشيان را بر عهده داشت . و قريشيان مكه گناه قتل عثمان را بر دوش على نهادند و با رجزخوانيهاى آتشين مردم را به انتقام‌جويى از خون عثمان فرا مىخواندند . صفوان بن امية بن خلف جمحى - يكى از اشراف بزرگ و ديرين قريش و يكى از دشمنان اصلى محمد صلّى اللّه عليه و آله كه هنگام فتح مكه پا به فرار نهاده اسلام را نپذيرفته بود و سرانجام پيامبر اكرم به او اجازه داد در مكه بماند و به مدينه نرود - « 1 » خطاب به على چنين گفت :\r\nبه يقين خويشاوندان تو ، خاندان عبد المطلب ، بودند كه عثمان را كشتند و در اين ترديد نتوان كرد .\r\nاين همه ، از سر ظلم و جنگ‌خواهى بود ، بىآنكه مطالبهء خونى در ميان باشد ، و شما شايسته‌ترين مردمانى هستيد كه يورش بر شما سزاوار است . پس اى لشكريان بشتابيد . « 2 »\r\nاو با متهم ساختن كليه بنى هاشم ، ظاهرا فرصتى يافت براى خونخواهى از دشمن ديرين متحد با اهل مدينه كه در زمان محمد صلّى اللّه عليه و آله مكيان را خوار شمرده بودند .\r\nمروان بن حكم ، مردى كه به عمد بر اين فتنه در شهر مدينه دامن زده بود ، على را متهم كرد :\r\nاى على ! اگر آشكارا بر آن مرد هجوم نبرده‌اى ، بىترديد در خفا چنين كرده‌اى :\r\nاو در ادامه مىگويد عمار كه اين مرد سالخورده را كشته است و محمد ( بن ابى بكر ) ، هر دو به اين جنايت اعتراف كرده‌اند . و اكنون مردم بر قصاص مكلّف شده‌اند . « 3 » بنابراين على با خود عناد ورزيده و شر عظيمى را پديد آورده بود ! آنان نزديكترين مرد به خير و دورترين مرد به شر را در مدينه به قتل رسانده بودند ؛ مروان چنين زبان به تهديد مىگشايد كه اگر او خود يا معاويه تا پايان آن سال زنده بمانند ، على تلخى جنايتى را كه\r\n\r\n\r\n","description":"","footnote":"\r\n( 1 ) ابن حجر ، اصابة ، ج 3 ، ص 246 - 247 . از على عليه السّلام روايت شده است كه خصومت بعضى از بنى جمح او را رنجانده و پس از جنگ جمل ، ابراز تأسف كرده است كه آنان از دم تيغ كين خواهى او گريخته‌اند ( بلاذرى ، انساب ، ج 2 ، ص 261 ) . با اين حال ، يكى از غير هاشميان اندكى كه از على پشتيبانى مىكرد ، محمد بن حاطب جمحى بود ( ابن ابى شيبه ، مصنّف ، ج 8 ، ص 705 ؛ بلاذرى ، انساب ، ج 2 ، ص 250 ) . او در حبشه زاده شد و فرزند يكى از صحابه نخستين بود .\r\n( 2 ) ابن بكر ، تمهيد ، ص 181 . صفوان بن امية بن صفوان را بايد به صفوان بن امية بن خلف تصحيح كرد ؛ به جاى يطلب ، طلب صحيح است .\r\n( 3 ) معروف است كه عمار در قتل عثمان يا در اين جنگ شركت كرده بود . ممكن است اعترافش به رد هر گونه مطالبهء خون عثمان اشاره داشته باشد .\r\n","page_name":" 216 ","page_number":232},
  {"content":"\r\n\r\nآنان مرتكب شده بودند خواهد چشيد . « 1 »\r\nحكيم بن حزام پرسيد چه كسى مىتواند براى على عذر آورد ؛ همو كه وقتى نعش عثمان بر زمين افتاد و شمشيرها يكى پس از ديگرى بر بدن او فرود مىآمدند ، راه خود را پيش گرفت و رفت ، و اندكى از مردمان قبايل از او پشتيبانى كردند . « 2 » امّا حكيم در مدينه با على بيعت كرده و تصميم گرفته بود كه بر ضد او وارد جنگ نشود . فرزندش عبد الله به شورشيان پيوست و در جنگ جمل كشته شد . وقتى على پيكر او را در صحنهء جنگ در ميان مردگان يافت ، اظهار داشت كه وى از راه پدرش منحرف شد . پدرش حكيم وقتى نتوانست ما را يارى دهد و پس از بيعت در خانه نشست مورد سرزنش قرار نگرفت . « 3 »\r\nسعيد بن عاص كمتر از ديگران به همدستى على در كشتن عثمان باور داشت . او در شعر خود تنها از سه دسته ياد مىكند ، و آنان ظاهرا عبارتند از مصريان ، كوفيان و بصريان كه پيمانه‌اى از حنظل سر مىكشند و امام را در مدينه محرما « * » مىكشند . « 4 »\r\nهمهء مسئوليت قتل عثمان را مستقيما به گردن على عليه السّلام انداختن ، اگر چه - بنا به تعبير مروان - على « خود آشكارا ضربتى بر او فرود نياورده بود » ، به لحاظ سياسى زمينهء مناسب‌ترى را براى شورش نهايى مكيان فراهم آورد ؛ زيرا هدف اصلى نه مطالبهء خون خليفهء مظلوم ، كه بركنارى جانشين او از مقام خود و حذف او از شورايى بود كه مىبايست براى انتخاب خليفهء بعدى تعيين شود . وانگهى ، اگر على مجرم اصلى بود ، هر كه از او طرفدارى مىكرد نيز مىبايست به اتهام شريك جرم تنبيه و مجازات شود ؛ جرمى كه كايتانى مشخصا آن را « جنايت هولناك قتل سلطان مىخواند » .\r\nدر شوراى جنگى كه ، به گفتهء زهرى ، در خانهء عايشه برگزار كردند ، ابتدا پيشنهاد شد كه در مدينه بر على هجوم آورند . اين پيشنهاد بلافاصله رد شد ، زيرا پى بردند كه شمار\r\n\r\n\r\n","description":"","footnote":"\r\n( 1 ) همان ، ص 180 - 181 .\r\n( 2 ) همان ، ص 179 .\r\n( 3 ) مفيد ، جمل ، ص 393 .\r\n* محرما را نويسنده انگليسى كتاب « در حال احرام » ترجمه كرده است كه ظاهرا اشتباه است . در المنجد ، المحرم المسالم ؛ و من كان فى حمايتك و حريمك . يقال انه « لمحرم عنك » اى يحرم اذاه عليك نيز آمده است . ويراستار وقعة صفين ( منقرى ، وقعهء صفين ، ص 85 ؛ يادداشت 4 ) آورده است محرما : اى له حرمة و ذمة . او اراد انهم قتلوه فى آخر ذى الحجة - م .\r\n( 4 ) ابن بكر ، تمهيد ، ص 180 .\r\n","page_name":" 217 ","page_number":233},
  {"content":"\r\n\r\nجنگاوران اهل مدينه افزون بر آنان است . طرح پيوستن به معاويه در شام نيز رد شد ؛ بىترديد بيشتر به اين دليل كه معاويه ممكن بود نظر خود را بر شوراى برنامه‌ريزى شده تحميل كند . عزم حركت به سوى بصره و تجهيز بصريان براى مطالبهء خون عثمان ، متأثر از احتجاجات عبد الله بن عامر بود كه مىگفت مىتواند به حمايت استوار مردم آنجا اعتماد كند و ساز و برگ جنگى دلخواه خود را فراهم آورد . « 1 » يعلى بن منيه از سرمايه‌هايى كه از يمن به دست آورده بود كمك كرد . گفته مىشود كه چهارصد هزار درهم داد و براى هفتاد مرد قريشى مركب آماده كرد . او پس از فراخوانى به جنگ هشتاد دينار براى شتر معروف عايشه پرداخت . « 2 »\r\nدر اين هنگام طلحه و زبير نزد عايشه آمدند و از او خواستند كه خروج كند . عايشه گفت آيا به من فرمان مىدهيد كه بجنگم ؟ گفتند : « خير بلكه تا مردم را آگاه كنى كه عثمان مظلوم كشته شد و از آنان بخواهى امور خويش را به شوراى ميان مسلمانان واگذارند . و در همان وضعى قرار گيرند كه عمر بن خطاب برايشان بر جاى نهاده بود و بين آنان آشتى برقرار سازى » . « 3 » حضور عايشه لازم بود ، هم به دليل نفوذ فراوانش در مقام ام المؤمنين و هم از آن روى كه واسطه‌اى بود ميان دو مردى كه در خلافت رقيب يكديگر بودند .\r\nعايشه پيش از مرگ عثمان آشكارا از طلحه پشتيبانى كرده بود ، امّا اكنون در صورتى كه طلحه به سبب ارتباط با قاتلان مطرود مىشد ظاهرا آماده بود تا از زبير پشتيبانى كند .\r\nاحتمالا در اواخر ماه ربيع الثانى سال 36 شورشيان مكّى با افرادى بين ششصد « 4 » و يا\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 219 - 221 - 222 ؛ طبرى ، ج 1 ، ص 3102 .\r\n( 2 ) طبرى ، ج 1 ، ص 3102 . به گفتهء صالح بن كيسان ، يعلى براى اين جنگ چهارصد شتر فراهم كرد ( بلاذرى ، انساب ، ج 2 ، ص 222 ) . داستان بلند منسوب به مردى از بنو عرينه ، كه نقل مىكند چگونه اين شتر را به يكى از طرفداران عايشه فروخته و ابتدا عايشه را تا حوأب و سپس على عليه السّلام را تا ذو قار همراهى كرده است .\r\n( طبرى ، ج 1 ، ص 3108 - 3111 ) ، كاملا ساختگى است .\r\n( 3 ) بلاذرى ، انساب ، ج 2 ، ص 223 . اشتر بر اين باور است كه عبد الله بن زبير عايشه را واداشت كه به سوى بصره حركت كند ( طبرى ، ج 1 ، ص 3200 ) .\r\n( 4 ) اين عدد را عبد الله بن عباس گفته است ( طبرى ، ج 1 ، ص 3105 ) . او در ميان آنان عبد الرحمن فرزند ابو بكر ( به جاى ابو بكره ) ، و عبد الله ، فرزند صفوان بن اميه جمحى را نام مىبرد . ظاهرا صفوان خود بسيار پير بود و نمىتوانست به آنان بپيوندد و مدتى كوتاه پس از آن درگذشت . فرزندش عبد الله بعدها از طرفداران سرسخت عبد الله بن زبير شد . ابن ابى الحديد از كسانى كه در ميان بنى جمح در جنگ جمل شركت كردند و باقى ماندند ، گذشته از عبد الله بن صفوان ، از افراد زير نام مىبرد : برادرزاده‌اش يحيى بن حكيم بن صفوان ،\r\n","page_name":" 218 ","page_number":234},
  {"content":"\r\n\r\nبنا بر منابع ديگر نهصد نفر عازم جنگ شدند . در راه بصره برخى ديگر نيز به آنان پيوستند و شمار آنان به سه هزار نفر رسيد . مروان در « بئر ميمون » كه گفتن اذان را به دو سپرده بودند ، نزد طلحه و زبير رفت و از آنان پرسيد : « به كدامتان به عنوان خليفه سلام كنم و به نام وى اذان گويم ؟ » عبد الله بن زبير و محمد بن طلحه هر يك به پدر خود اشاره كردند . عايشه نزد مروان فرستاد و گفت « آيا مىخواهى بين ما جدايى اندازى ؟\r\nخواهرزاده‌ام پيشواى نماز شود » . عبد الله بن زبير امامت نماز را به عهده گرفت تا اينكه به بصره رسيدند . « 1 »\r\nهنگام اقامتشان در « ذات عرق » اختلافى جدّى در ميان امويان حاضر روى داد . به گفتهء عتبة بن مغيرة بن اخنس « 2 » ، سعيد بن عاص به ديدار مروان و يارانش رفت و از آنان درباره مقصدشان پرس‌وجو كرد . اين امر احتمالا پنهان داشته شده بود تا على از نيّات آنان باخبر نشود . سعيد گفت : « كجا مىرويد كه خونخواهى شما بر پشت شتران است .\r\nبكشيدشان و به خانه‌هاى خويش بازگرديد و خودتان را به كشتن مدهيد » . مروان و يارانش گفتند : « مىرويم شايد همهء قاتلان عثمان را بكشيم » . در اين هنگام سعيد از طلحه و زبير پرسيد كه اگر پيروز شديد خلافت را به چه كسى خواهيد داد . وقتى پاسخ دادند :\r\n« به يكى از ما ، به هر كسى كه مردم برگزينند » ، لب به اعتراض گشود : « بهتر است كه آن را به فرزندان عثمان بسپارى زيرا تو براى خونخواهى همو مىروى » . امّا آنان پاسخ دادند :\r\n\r\n\r\n","description":"","footnote":"\r\nعامر بن مسعود بن امية بن خلف و ايوب بن حبيب بن علقمة بن ربيعه ( ابن ابى الحديد ، شرح ، ج 11 ، ص 125 ) . برادر عايشه عبد الرحمن ظاهرا به خاطر عايشه رهسپار شد اما سهم عمده‌اى نداشت . عبد الله بن عمر در جنگ شركت نكرد . به گفتهء ابو مخنف ( همان ، ج 6 ، ص 225 ) و سيف بن عمر ( طبرى ، ج 1 ، ص 3101 ) وى خواهر خود حفصه را از پيوستن به عايشه ، چنان كه از ابتدا چنين قصدى داشت ، منع كرد . ابن عمر گرچه از نظر سياسى با على عليه السّلام مخالف بود ، اما از او در برابر اتهام به اين كه در قتل عثمان دست داشته است ، سخت دفاع مىكرد ( ر . ك : براى نمونه بلاذرى ، انساب ، ج 2 ، ص 99 ) .\r\n( 1 ) طبرى ، ج 1 ، ص 3105 - 3106 . به نقل از ابن عباس . به گفتهء صالح بن كيسان و ابو مخنف ، بايد گفت كه عايشه ، زبير را براى امامت نماز برگزيد ، چه او سالخورده‌ترين آنان بود ( بلاذرى ، انساب ، ج 2 ، ص 225 ) .\r\n( 2 ) عتبه و برادرش عبد الله بىترديد در آنجا حاضر بودند تا انتقام خون پدرشان را بگيرند . عبد الله در جنگ جمل كشته شد ( مفيد ، جمل ، ص 393 - 394 ) . برادرزادهء آنان عبد الله بن ابى عثمان بن اخنس بن شريق نيز در ميان كشته‌شدگان بود ( در ارشاد مفيد نيز نامش همين‌طور آمده است ) . از على نقل است كه درباره مرگش اظهار داشت كه او را در حال فرار ديد و سعى كرد نجاتش دهد ، اما فرمانش در اين كه به او آزار نرسانند شنيده نشد ( همان ؛ مفيد ، جمل ، ص 394 ) .\r\n","page_name":" 219 ","page_number":235},
  {"content":"\r\n\r\n« آيا بزرگان مهاجران را بگذاريم و آن را به فرزندانشان بسپاريم ؟ » . سعيد گفت : « مگر نمىبينيد كه من مىكوشم تا خلافت را از بنى عبد مناف بيرون برم ؟ » و سپس بازگشت . « 1 »\r\nنقل شده است كه او به سرايندگانى كه على را محكوم كرده بودند نپيوسته بود و ظاهرا مصلحت نمىديد كه او را به نفع طلحه يا زبير از خلافت محروم سازد . عبد الله بن خالد بن اسيد نيز همراه با سعيد بن عاص آنجا را ترك گفت ؛ مغيرة بن شعبه با پذيرفتن نظر او از اعضاى ثقيف حاضر در آنجا خواست كه با وى بازگردند . در ميان امويان ديگر ، فرزندان عثمان ابان و وليد ، « 2 » همراه با مروان كه ظاهرا نيّات شوم خويش را پنهان مىداشت ، به راه افتادند . « 3 »\r\nاگر روايت عتبة بن مغيره موثّق باشد ، پس از اين توقف ميان آنان اختلاف شد كه به كجا بازگردند و از چه كسى يارى طلبند . زبير با فرزندش عبد الله مشورت كرد . او خواهان رفتن به شام بود ؛ در حالى كه طلحه با يار نزديكش علقمة بن وقّاص ليثى مشورت كرد ؛ او بصره را ترجيح مىداد . به هر تقدير آنان موافقت كردند كه به بصره روند . « 4 »\r\nاين كه زبير و فرزندش دوست داشتند با معاويه متحد شوند ، امرى نامحتمل نيست .\r\nطلحه و عايشه بىترديد با چنين انديشه‌اى مخالف بودند . البتّه به نظر مىرسد كه معاويه در اين خصوص پيشنهادهايى به زبير كرده بود . به گفتهء پدر ابو مخنف ، يحيى بن سعيد بن مخنف ، معاويه - احتمالا وقتى كه شورشيان مكه در بصره بودند - نامه‌اى به زبير نوشت و او را دعوت كرد كه در شام به او بپيوندد و قول داد كه خود او و طرفدارانش زبير را با عنوان خليفه به رسميت خواهند شناخت . زبير كوشيد تا اين دعوت را پنهان بدارد ، امّا طلحه و عايشه از آن باخبر و جدا هراسان شدند . عايشه با عبد الله بن زبير صحبت كرد ؛\r\n\r\n\r\n","description":"","footnote":"\r\n( 1 ) طبرى ، ج 1 ، ص 3103 .\r\n( 2 ) از بزرگترين پسر عثمان ، عمرو ، نام برده نمىشود . به نظر نمىرسد كه وى در جنگ جمل شركت كرده باشد .\r\n( 3 ) در گزارش مشابهى از ابن سعد ( طبقات ، ج 5 ، ص 23 - 24 ) سعيد بن عاص چنين توصيف شده است كه در ملأ عام براى مردمى كه گرد آمده بودند خطبه مىخواند و سپس به مكه بازمىگردد ، همان‌جايى كه در طى جنگهاى جمل و صفين باقى مانده بود . عبد الرحمن بن عتاب بن اسيد ، پسر عموى عبد الله بن خالد در ميان كسانى بود كه رهسپار بصره شدند .\r\n( 4 ) طبرى ، ج 1 ، ص 3104 .\r\n","page_name":" 220 ","page_number":236},
  {"content":"\r\n\r\nعبد الله از پدرش پرسيد كه آيا مىخواهد به معاويه بپيوندد . زبير ابتدا گفت كه مىخواسته است چنين كند ، زيرا طلحه با او مخالفت مىكرده است . امّا بعد از عقيده خود بازگشته . ليكن چون سوگند خورده بود كه روى برخواهد تافت ، برده‌اى را جهت كفارهء شكستن سوگند خود آزاد كرد و لشكر را به جنگ فرا خواند . « 1 »\r\nوقتى سپاه شورشيان به نزديكى بصره رسيد ، والى على عليه السّلام ، عثمان بن حنيف ، ابو نجيد عمران بن حصين خزاعى « 2 » و ابو الاسود دؤلى را گسيل داشت تا از نيات آنان باخبر شود .\r\nآنان در حفر ابو موسى ، كه چاهى بود در راه مكه به بصره « 3 » با عايشه و يارانش برخورد كردند . از آنها پرسيدند براى چه آمده‌ايد ؟ گفتند براى خونخواهى عثمان و براى اين كه مسألهء جانشينى را به شورا بسپاريم . « 4 » ابو الاسود كه در وفادارى به على زبانزد بوده روايت كرده است كه از عايشه پرسيد آيا بنا بر دستورى كه از رسول خدا بر جاى مانده آمده‌اى يا از پيش خود . عايشه پاسخ داد كه وقتى عثمان كشته شد چنين تصميمى گرفت : « ما بر عثمان خشمگين شديم زيرا او مردمان را با تازيانه مىزد ، سرزمين‌هاى سبز و خرم متعلق به همهء مسلمانان را به خود اختصاص داده بود ، سعيد و وليد را امارت داد . امّا شما بر او هجوم آورديد و پس از اينكه ما او را همچون ظرف آبى از گناه شستيم ، حرمت سه امر حرام را شكستيد ، حرمت شهر حرام ( مدينه ) ، حرمت خلافت و حرمت ماه حرام . « 5 »\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 257 - 258 . گفته مىشود كه زبير وقتى ديد فرزندش به پشتيبانى طلحه با پيشنهادش در توزيع پولهاى بيت المال در بصره به بصريان براى جلب حمايت آنها مخالفت كرد و عايشه از آنان طرفدارى و او را سرزنش نمود ، سخت برآشفت . سپس زبير تهديد كرد كه به معاويه خواهد پيوست .\r\n( مفيد ، جمل ، ص 287 ) .\r\n( 2 ) او از صحابه‌اى بود كه در ابتدا يا در سال خيبر اسلام آورد و پرچم خزاعه را در فتح مكه حمل كرده بود . عمر او را به بصره فرستاد تا مردم را تعليم دهد ( ابن حجر ، اصابة ، ج 5 ، ص 26 ) .\r\n( 3 ) ياقوت ، بلدان ، ج 2 ، ص 294 .\r\n( 4 ) بلاذرى ، انساب ، ج 2 ، ص 225 . بنا به روايت ابو مخنف ( به نقل از كلبى ) ، طلحه و زبير از حفر ابو موسى به عثمان بن حنيف نوشتند كه قصر والى را در اختيار آنان قرار دهد . ابن حنيف با احنف بن قيس و حكيم بن جبله مشورت كرد ، هر دو به او گفتند بصريان را فرا خواند تا سلاح برگيرند و پيش از آن‌كه شورشيان وارد شهر شوند ، با آنان مقابله كنند . اما والى مىخواست از جنگ خوددارى ورزد و تصميم گرفت ابو الاسود و عمران بن حصين را بفرستد تا از انگيزهء آنان باخبر شود . اينكه بر طبق ادعاى اين روايت ابو حنيف در اين هنگام نامه‌اى از على دريافت كرد و نسبت به شورشيان به او هشدار داد ، نامحتمل مىنمايد ( ابن ابى الحديد ، شرح ، ج 9 ، ص 311 - 313 ) .\r\n( 5 ) ظاهرا سه اتهام مزبور و سه جرمى كه در اينجا از مخالفانش ذكر شده ، استدلالهاى رايج عايشه بوده است .\r\n","page_name":" 221 ","page_number":237},
  {"content":"\r\n\r\nپس شما ظالمانه مرتكب اين جرم شديد . آيا از شمشير عثمان بر شما خشمناك شويم امّا از شمشير شما بر عثمان نه ؟ » ابو الاسود در پاسخ گفت : « تو را چه به شمشير ما و تازيانهء عثمان ، در حالى كه تو محبوس پيامبر خدا بوده‌اى ؟ او به تو فرمان داد كه در خانه بنشينى امّا اكنون مردم را به جان يكديگر انداخته‌اى » . عايشه گفت : « آيا كسى هست كه با من بجنگد يا سخنى غير از اين گويد ؟ » ابو الاسود و عمران پاسخ دادند : « آرى » . عايشه گفت :\r\n« چه كسى است . از فرومايگان بنى عامر ؟ » مقصودش عمار « 1 » بود كه براى مخالفت با خونخواهى عثمان به ميان مردم رفته بود . عايشه ظاهرا از بيم آن كه مبادا تند رفته باشد ، پرسيد : « عمران ! آيا تو مرا از اين آگاه مىكنى ؟ » عمران گفت : « خير ، نه از شرش آگاهت مىسازم و نه از نيكش » . ابو الاسود به عايشه اعتراض كرد : « امّا من آگاهت مىسازم ، هر چه مىخواهى بگو » . عايشه لب به نفرين گشود و گفت : « خداوندا ، جان مذمّم ( برادرش محمد بن ابى بكر ) را به انتقام عثمان بستان ، اشتر را با تيرى از تيرهاى خطاناپذيرت نشانه گير و عمار را در همان چاهى كه براى عثمان كند فروانداز » . « 2 »\r\nنفرين عايشه بر اشتر ، دغل‌بازيهايش را در طلب خون عثمان با وضوح بيشترى آشكار كرد ؛ زيرا چنان كه گذشت ، اشتر به او اخطار داده و از هشدار على عليه السّلام عليه خشونت آگاهش ساخته بود و همگان مىدانستند كه اشتر با اين قتل مخالف بوده است . « 3 »\r\nاو اكنون مغضوب عايشه قرار گرفته بود زيرا به انتخاب على در مقام جانشينى پيامبر يارى رسانده و شخص مورد نظر عايشه را به رغم خواسته‌اش وادار ساخته بود كه با\r\n\r\n\r\n","description":"","footnote":"\r\nبه گفتهء واقدى ، موسى بن طلحه روايت مىكند كه او درست قبل از جنگ جمل ، عايشه را ديده است كه با « فصيح‌ترين زبان » همين‌گونه استدلالها را بر زبان مىآورد ، هنگامى كه مردم از او مىخواهند دربارهء عثمان سخن بگويد ( مفيد ، جمل ، ص 309 - 310 ؛ بلاذرى ، انساب ، ج 2 ، ص 309 - 240 ) .\r\n( 1 ) عمار نوادهء عامر بن مالك از بنو عامر اكبر بن يام بن عنس و مولاى بنو ابى ربيعهء مخزومى بود .\r\n( 2 ) جاحظ ، بيان ، ج 2 ، ص 295 - 296 . مذمّم به معناى نكوهيده نوعى جناس براى محمد ، به معناى ستوده بود .\r\nشعبى تعبير ملايم‌ترى را از گزارش ابو الاسود نقل مىكند ، به گونه‌اى كه لحن نفرين عايشه را كاهش مىدهد .\r\nبنا به گفتهء او عايشه از ابو الاسود خواست كه به عثمان بن حنيف ، كه او را طليق ( آزادشدهء ) ابن ابى عامر مىخواند ، بگويد كه شنيده است مىخواهد با او بجنگد ( مفيد ، جمل ، ص 273 - 274 ) . معلوم نيست چرا عثمان بن حنيف ، طليق ابن ابى عامر خوانده شده است .\r\n( 3 ) ر . ك : طبرى ، ج 1 ، ص 3200 ، در اين اثر نقل شده است كه علقمه به مالك اشتر گفت : « تو با كشتن عثمان مخالف بودى ، پس چه چيز باعث شد كه به بصره روى ( و به پشتيبانى از على بجنگى ) ؟ » ابن شبه همچنين سخنى گفته است ، تاريخ المدينة ، ص 1313 و نعمان ، شرح الاخبار ، ج 1 ، ص 397 .\r\n","page_name":" 222 ","page_number":238},
  {"content":"\r\n\r\nعلى بيعت كند . از ادعاهاى فريبندهء عايشه بعدها براى توجيه تهاجم ناميمونى كه آرامش داخلى بصره را بر هم زد ، بهره‌بردارى شد .\r\nابو الاسود در بازگشت به شهر به عثمان بن حنيف توصيه كرد كه در مقابل سپاه شورشى بايستد . والى موافقت كرد و مردم را به جنگ فرا خواند . عمران بن حصين ظاهرا مايل بود به ام المؤمنين كمك كند و در جنگ جمل بىطرف ماند . « 1 » وقتى سپاه شورشيان وارد مربد ، بازار بيرون از بصره ، شد و در نزديكى محلهء بنى سليم توقف كرد ، والى و بصريان به رويارويى آنان رفتند . طلحه ابتدا براى آنان خطبه خواند و با تكرار مطالب عايشه دربارهء اينكه عثمان مرتكب اعمال قابل سرزنشى شده بود ، گفت كه از وى خواسته‌اند توبه كند و او چنين كرده است . [ طلحه ادامه داد 
  ] « آنگاه مردى بر او هجوم آورد بدون توافق يا مشورتى بيعت اين امّت را ربود ، و او را كشت . برخى مردان ناپاك و بىتقوا او را يارى كردند . بدين سان ما شما را به خونخواهى عثمان فرا مىخوانيم ، زيرا او خليفهء ستمديده است » زبير نيز با لحنى مشابه سخن گفت و سپس عايشه با صدايى رسا و پرطنين سخن گفت و بر ضرورت تشكيل شورا تأكيد كرد .\r\nاين سخنان پرشور در ميان بصريان تفرقه افكند ، برخى گفتند راست مىگويند ، برخى آنان را دروغگو دانستند . خلاصه ، يكديگر را با نعلينهاى خويش زدند و سپس پراكنده شدند . گروهى به عايشه پيوستند . حكيم بن جبله ، فرماندهء سواره نظام ابن حنيف ، لشكريان را به جنگ با قريش - كه با فرو رفتن در ناز و نعمت و سبك‌سرى به تباهى كشيده مىشدند - فرا خواند . آنان مهياى جنگ شدند ، امّا تاريكى شب آنها را از يكديگر جدا كرد . مهاجمان فرصت را غنيمت شمرده ، به جاى مناسب‌ترى در زابوقه ، نزديك انبار آذوقه يا دار الرزق حركت كردند .\r\nصبح روز بعد والى منطقه بر آنان هجوم آورد . جنگى سخت امّا بىنتيجه درگرفت .\r\n\r\n\r\n","description":"","footnote":"\r\n( 1 ) عمران عايشه را در بصره ديد و بر او خرده گرفت كه چرا بر خلاف آيه قرآن ( 33 / 33 ) خانه‌اش را ترك كرده است . عايشه عذر آورد و گفت آنچه نمىبايست روى دهد روى داد و از او خواست كه يا به او كمك كند و يا زبانش را نگاه دارد . عمران گفت كه از پشتيبانى او يا على خوددارى خواهد ورزيد . عايشه گفت از اين كار او خشنود است ( مفيد ، جمل ، ص 310 - 311 ) . عمران احتمالا بعدها در زمان فرمانروايى عبد الله بن عامر يا زياد بن أبيه با عنوان قاضى بصره منصوب شد ( ابن حجر ، اصابة ج 5 ، ص 26 - 27 ) .\r\n","page_name":" 223 ","page_number":239},
  {"content":"\r\n\r\nگروه زيادى جان سپردند . « 1 » سپس بر آتش‌بس توافق كردند تا على عليه السّلام برسد . قرار شد عثمان بن حنيف از دار الاماره و بيت المال نگهدارى كند و ادارهء مسجد را به عهده گيرد ، حال آن كه مهاجمان اجازه يافتند در هر جاى شهر كه مىخواهند اقامت كنند ، وارد بازار شوند و از آبخورها بهره برند . « 2 » در اين هنگام عايشه ، طلحه و زبير تصميم گرفتند كه در ميان بنى طاحيهء آزادى بمانند . « 3 »\r\nتوافق براى منتظر على عليه السّلام شدن مورد پسند شورشيان قرار نگرفت و طلحه ، زبير را واداشت تا آن را نقض كند و بر ابن حنيف هجوم آورده غافلگيرش سازند . در شبى تاريك و توفانى ، بر ابن حنيف در حالى كه امامت نماز مغرب را در مسجد به عهده داشت ، يورش آوردند و دستگيرش كردند . « 4 »\r\nبه گفتهء سهل بن سعد خزرجى ، آنان سپس ابان بن عثمان را نزد عايشه فرستادند تا با او رايزنى كند كه چه كنند . عايشه ابتدا به آنان توصيه كرد ابن حنيف را بكشند ، امّا زنى ميانجى شد و صحابى بودن ابن حنيف با پيامبر را به عايشه يادآورى كرد . عايشه ابان را فرا خواند و به او گفت : « او را نكشيد ، زندانىاش كنيد » . ابان پاسخ داد كه اگر مىدانست چرا او را فراخوانده بازنمىگشت . در اين هنگام مجاشع بن مسعود ، يكى از بصريان بنى سليمان ، « 5 » به اسيركنندگان سفارش كرد : « او را بزنيد و موهاى ريشش را بركنيد » . پس\r\n\r\n\r\n","description":"","footnote":"\r\n( 1 ) به گفتهء ابو اليقظان ، دو لشكر فقط با يكديگر مواجه شدند ( خليفه ، تاريخ ، ص 183 ) .\r\n( 2 ) داستان سيف دربارهء فرستادن كعب بن سور به مدينه در اين زمان به منظور تحقيق در اينكه آيا طلحه و زبير وادار شده‌اند با على بيعت نكنند يا خير ، و بازگشت او با تأييد گفتهء آنان ( طبرى ، ج 1 ، ص 3124 - 3125 ) ساختگى است و براى سرپوش نهادن نقض عهد خائنانه طلحه و زبير طراحى شده است . همانطور كه كايتانى ( تاريخ اسلام ، ج 9 ، ص 85 ) مىگويد وقت زيادى براى چنين مأموريتى وجود نداشته است .\r\n( 3 ) خليفه ، تاريخ ، ص 183 ؛ ابن ابى شيبه ، مصنّف ، ج 8 ، ص 719 .\r\n( 4 ) بلاذرى ، انساب ، ج 2 ، ص 222 - 228 . بنا به روايت ابو مخنف ، نماز صبح بوده است ( ابن ابى الحديد ، شرح ، ج 9 ، ص 320 ) .\r\n( 5 ) ابن حجر ، اصابة ، ج 6 ، ص 42 . ؟ ؟ لكر ، بنى سليم : سهمى در مطالعات صدر اسلام ، فهرست كتاب . مجاشع از اصحاب پيامبر بود و در فتوحات صدر اسلام در عراق و ايران نقش عمده‌اى ايفا كرد . اما گزارش ابن حجر مبنى بر اينكه در حمله به كابل شركت كرد و مرواريدى از چشم بتى بيرون آورد ساختگى است . در زمان فرمانروايى عمر مدت كوتاهى جانشين والى بصره بود . در گزارشهاى جعفر المحمدى و سيف بن عمر ، او رهبر نيروهاى داوطلب بصرى دانسته مىشود كه تا ربذه رفتند تا آرامش را به منطقه‌اى كه عثمان در آن محاصره شده بود بازگردانند ( طبرى ، ج 1 ، ص 2986 ، 3009 ) .\r\n","page_name":" 224 ","page_number":240},
  {"content":"\r\n\r\nچهل ضربه تازيانه بر او زدند ، موهاى سر ، مژگان و ابروان او را كندند و به زندانش انداختند . « 1 »\r\nصبح روز بعد بين طلحه و زبير دربارهء اينكه چه كسى بايد امامت نماز را به عهده گيرد اختلاف شد . زبير را چون كهنسال‌تر بود مقدّم داشتند ، امّا بعد از آن به نوبت هر روز يك نفر نماز مىخواند . « 2 » بامداد اين روز عبد الله بن زبير با گروهى از مردان به بيت المال رفتند كه چهل نفر « 3 » از سبابجه « * » - بردگانى از مردم سند كه اسلام آورده بودند - از آن حفاظت مىكردند . چون مقاومت كردند آنان را همراه با فرمانده‌شان ، ابو سلمه زطّى ، كه مردى صالح بود كشتند . « 4 »\r\nدر اين هنگام عبد الله بن زبير خواست از غذايى كه در ناحيه مدينة الرزق بود به ياران خويش دهد . « 5 » حكيم بن جبله ، چون از بدرفتارى با ابن حنيف باخبر شد ، نيز با سربازان عبد القيس و بكر بن وائل بدان جا رفت . « 6 » عبد الله بن زبير از حكيم پرسيد : « چه مىخواهى حكيم ؟ » حكيم پاسخ داد : « مىخواهيم از اين غذا بخوريم و در برابر توافقى كه داشتيم عثمان ( بن حنيف ) را آزاد كنى كه در دار الاماره بماند تا على بيايد . به خدا قسم اگر بر ضد شما يارانى داشتم كه درهمتان كوبم ، به اين مقدار رضايت نمىدادم تا در مقابل كسانى كه كشته‌ايد خونتان را بريزم . خون شما براى ما حلال است زيرا برادران ما\r\n\r\n\r\n","description":"","footnote":"\r\n( 1 ) طبرى ، ج 1 ، ص 3126 .\r\n( 2 ) بلاذرى ، انساب ، ج 2 ، ص 228 . بنا بر روايت ابو المليح ( طبرى ، ج 1 ، ص 3134 - 3135 ) عايشه به عبد الله بن زبير فرمان داد كه نماز را امامت كند . زبير بن به كار در انساب قريش خود روايت كرده است كه عبد الله بن زبير به فرمان طلحه و زبير امامت نماز را بر عهده گرفت ( ابن ابى الحديد ، شرح ، ج 20 ، ص 114 ) .\r\n( 3 ) منابع از 40 يا 400 سيابجى سخن مىگويند . بىترديد 400 نفر مبالغه است .\r\n* نويسنده كتاب سيابجه نوشته كه شكل درست آن ( جمل 281 ) سبابجه است .\r\n( 4 ) بلاذرى ، انساب ، ج 2 ، ص 228 ؛ بلاذرى ، فتوح ، ص 376 .\r\n( 5 ) بنا به روايت اصلى بلاذرى ، ( انساب ، ج 2 ، ص 228 ) ، اين واقعه صبح روى داد . بنا به روايت جارود بن ابى سبره كه در اينجا نقل شده ، احتمالا شب قبلش روى داده بود . با اين حال بعيد مىنمايد كه جنگ متعاقب آن در شب اتفاق افتاده باشد .\r\n( 6 ) بنا بر گزارشهاى كلى بلاذرى ( همان ) اين جنگ در زابوقه روى داد و طلحه و زبير در آن شركت كردند . مردان حكيم حدود سيصد نفر بودند كه هفتاد نفرشان از عبد القيس بودند . خليفه مىگويد هفتصد نفر بودند ( تاريخ ، ص 183 ) . به گفتهء ابن ابى سبره اكثريت را عبد القيس تشكيل مىدادند . ابو مخنف نقل كرده است كه شورشيان عايشه را سوار بر شترى آوردند و آن روز را روز « جمل اصغر » خواندند در برابر روزى كه با على جنگيد و آن را روز « جمل اكبر » خواندند ( ابن ابى الحديد ، شرح ، ج 9 ، ص 322 ) .\r\n","page_name":" 225 ","page_number":241},
  {"content":"\r\n\r\nرا كشتيد . مگر از خدا بيم نداريد ، چرا خونريزى را روا مىدانيد ؟ » ابن زبير گفت : « به سبب ريختن خون عثمان » . حكيم گفت : « آيا كسانى را كه كشتيد عثمان را كشته بودند ؟\r\nمگر از دشمنى خدا نمىترسيد ؟ » ابن زبير سپس به او گفت : « تا على عليه السّلام خلع نشود از اين غذا به شما نمىدهيم و عثمان بن حنيف را رها نمىكنيم » . حكيم پاسخ داد : « خدايا تو داورى عادلى ، شاهد باش » . آنگاه به يارانش گفت : « من دربارهء جنگ با اينان ترديد ندارم ، هر كه ترديد دارد برود » . جنگى سخت درگرفت و يكى ضربتى به ساق پاى حكيم زد و آن را قطع كرد . حكيم ساق پاى خويش را بگرفت و به وى زد كه بر گردنش خورد و از پاى درآمد . هفتاد نفر از عبد القيس كشته شدند . اشرف فرزند حكيم و برادرش رعل نيز در ميان كشته‌شدگان بودند . « 1 » از اردوى ابن زبير ، مجاشع بن مسعود سلمى و برادرش مجالد كشته شدند . « 2 »\r\nدر اين هنگام شورشيان مكه ادارهء شهر را كاملا بر عهده گرفتند . امّا بين مردم سخت جدايى افتاد و طلحه و زبير نتوانستند به وفادارى مردم اعتماد كنند . روايت شده است كه زبير هزار سوار خواست تا با آنها بر على شبيخون زند يا يورش آورد ، امّا كسى پاسخ نداد . « 3 » به گفتهء ابو المليح شورشيان ابتدا مىخواستند ، پس از مرگ حكيم بن جبله عثمان بن حنيف را هم بكشند . امّا او به آنان گفت كه برادرش سهل والى مدينه است و انتقام خويش را خواهد گرفت . آنان سپس رهايش كردند و او در ربذه به على پيوست . « 4 » زبير پيشنهاد كرد كه آذوقهء مردم بصره را بدهند و پولهاى بيت المال را تقسيم كنند ، امّا فرزندش عبد الله به اين كار اعتراض كرد و گفت در اين صورت بصريان پراكنده خواهند شد ( و با على نخواهند جنگيد ) . توافق شد كه مسئوليت بيت المال را به عهدهء عبد الرحمن بن ابى بكر بسپارند . سپس عايشه به كوفه نامه نوشت و از آنجا كمك\r\n\r\n\r\n","description":"","footnote":"\r\n( 1 ) طبرى ، ج 1 ، ص 3135 - 3136 ؛ خليفه تاريخ ، ص 183 . روايت اصلى بلاذرى ( انساب ، ج 2 ، ص 228 - 229 ) اشرف را برادر حكيم مىداند و از سه نفر از برادرانش سخن مىگويد كه كشته شدند .\r\n( 2 ) ابن حجر ، اصابه ، ج 6 ، ص 42 .\r\n( 3 ) طبرى ، ج 1 ، ص 3136 ؛ مفيد ، جمل ، ص 288 . راوى آن ، ابو عمره ، مولاى زبير است . اين طرح از نظر عمليات جنگى مناسب‌ترين طرح بود . ظاهرا بصريان دوست نمىداشتند از جملهء مهاجمان باشند .\r\n( 4 ) احتمالا روايت صالح بن كيسان مبنى بر اينكه طلحه و زبير عثمان را پس از دريافت نامه‌اى تهديدآميز از سهل بن حنيف آزاد كردند ، موثق نيست ( بلاذرى ، انساب ، ج 2 ، ص 330 ) . به نظر مىرسد كه عثمان بلافاصله پس از دستگيرى آزاد شد .\r\n","page_name":" 226 ","page_number":242},
  {"content":"\r\n\r\nطلبيد ، « 1 » امّا گويا موفقيت كمترى به دست آورد . زيد بن صوحان عبدى ، يكى از قراء نخستين شيعه ، كه عايشه ، با خطاب فرزند خالص من ، از او خواست يا به لشكر او بپيوندد و يا مردم را از على عليه السّلام دور كند ، پاسخ داد كه فرزند خالص تو هستم اگر به خانه‌ات بازگردى . « 2 »\r\nعلى عليه السّلام از ابتدا از شورش عايشه در مكه باخبر شده بود و به احتمال قريب به يقين تحولات را به دقت زير نظر داشته است . با اين حال ، احتمالا از عمليات طرح‌ريزى شده در عراق در مراحل بعد باخبر شد . گفته شده است كه ام الفضل بنت حارث ، بيوهء عباس ، از مكه او را باخبر ساخت . « 3 » در اين هنگام طرفداران خود را در مدينه فراخواند تا سلاح برگيرند . حجاج ( بن عمرو ) بن غزية ، شاعر بنى نجّار ، « 4 » از مردم خواست كه به كمك طلحه و زبير بشتابند . « 5 » ابو قتاده نعمان ( يا الحارث ) بن ربعى خزرجى ، صحابى بزرگ ، « 6 » داوطلب جنگ با « خطاكارانى شد كه هيچ‌گاه از فريفتن اين امّت دست نكشيده بودند » و پيشنهاد كرد كه يك مقام فرماندهى به او داده شود . على عليه السّلام در جنگ جمل فرماندهى پياده نظام را به او داد . « 7 » ام سلمه به على اطمينان داد كه در جنگ به دو خواهد پيوست در\r\n\r\n\r\n","description":"","footnote":"\r\n( 1 ) طبرى ، ج 1 ، ص 3135 ؛ مفيد ، جمل ، ص 287 . سيف بن عمر طرفداران عايشه را چنين وصف مىكند كه پس از آن كه ادارهء شهر بصره را به دست گرفتند ، در اطراف شهر به جستجوى شورشگران مدينه پرداختند و همگى آنان بجز حرقوص بن زهير را كه سعد تميم پنهانش كرده بود كشتند ( طبرى ، ج 1 ، ص 3131 ) . منابع ديگر اين اخبار را تأييد نمىكنند و بىترديد ساختگى است . عايشه ، طلحه و زبير در اين هنگام در جستجوى جلب حمايت بصريان بر ضد على عليه السّلام بودند . كشتن مهاجمان مدينه دشمنى قبايل آنان را كه به حمايتشان نياز داشتند ، برمىانگيخت . طلب خون عثمان براى آنان چيزى جز بهانه‌اى براى توجيه جنگ در برابر على نبوده است . مجازات و كشتن همه كسانى كه با شورش عليه عثمان ارتباط داشتند سياست بعدى امويان تا زمان حجاج بود .\r\n( 2 ) طبرى ، ج 1 ، ص 3138 . زيد بن صوحان وابسته به هيئت عبد القيس بود كه تسليم پيامبر شده بودند ( ابن حجر ، اصابة ، ج 3 ، ص 36 ) . عايشه احتمالا بر اين اساس به آنان نوشت .\r\n( 3 ) بلاذرى ، انساب ، ج 2 ، ص 222 . استدلال كايتانى داير بر اينكه اين روايت يك‌طرفه است بىاساس مىباشد ( تاريخ اسلام ، ج 9 ، ص 32 ) . عباسيان و على بىترديد در اين زمان با يكديگر همكارى نزديكى داشتند . با اين حال روايت شده است كه ام الفضل پيش از عباس طى دوران حاكميت عثمان درگذشته بود ( ابن حجر ، اصابة ، ج 8 ، ص 266 - 267 ) .\r\n( 4 ) ابن حجر ، اصابة ، ج 1 ، ص 328 .\r\n( 5 ) بلاذرى ، انساب ، ج 2 ، ص 233 .\r\n( 6 ) ابن حجر ، اصابة ، ج 7 ، ص 155 - 156 .\r\n( 7 ) بلاذرى ، انساب ، ج 2 ، ص 239 .\r\n","page_name":" 227 ","page_number":243},
  {"content":"\r\n\r\nصورتى كه اين كار نافرمانى خداوند نباشد . او فرزندش عمر بن ابى سلمه مخزومى « 1 » را به او سپرد . عمر در جنگ جمل در ركاب على جنگيد و سپس به ولايتدارى بحرين منصوب شد . « 2 »\r\nبه گفتهء عبد الرحمن بن ابى ليلى ، على در 29 ربيع الثانى سال 36 مدينه را با هفتصد مرد از انصار ترك كرد . « 3 » او در غياب خود سهل بن حنيف را به امارت منصوب كرد .\r\nعلى عليه السّلام نخست در ربذه ، در راه مكه به عراق ، توقف كرد . وى به احتمال بسيار زياد مىدانست كه مكّيان پيشتر از آنجا گذشته بودند و ربذه را براى استراحت برگزيد . از ربذه ، هاشم بن عتبة بن ابى وقاص را نزد ابو موسى ، والىاش در كوفه فرستاد و به او فرمان داد كه كوفيان را به كمك او فرا خواند . ابو موسى با سائب بن مالك اشعرى رايزنى كرد و او به ابو موسى سفارش نمود كه فرمانش را به گوش گيرد . امّا وى از اين كار خوددارى ورزيد ، نامه را پنهان داشت و هاشم را به زندان و مرگ تهديد كرد . در اين هنگام هاشم نامه‌اى به همراه محلّ به خليفة الطائى فرستاد و على را از رفتار خصمانهء ابو موسى باخبر ساخت . محلّ به على اطمينان داد كه كوفيان آمادهء پشتيبانى از اويند ؛ امّا هشدار داد كه اگر ابو موسى طرفدارانى بر اين امر بيابد با او مخالفت خواهد كرد . على پاسخ داد كه ابو موسى مورد اعتماد او نبوده و قصد داشته است او را بر كنار كند ، امّا مالك اشتر ميانجى شده و گفته است كه كوفيان از او رضايت دارند . در اين هنگام عبد الله بن عباس و محمد بن ابى بكر را با نامه‌اى شديد اللحن به كوفه نزد ابو موسى فرستاد و در آن او را فرزند بافنده ( ابن الحائك ) خواند و از مقام خويش عزلش كرد و به جاى او قرظة بن كعب خزرجى را منصوب كرد . « 4 »\r\n\r\n\r\n","description":"","footnote":"\r\n( 1 ) ابن حجر ، اصابة ، ج 4 ، ص 280 - 281 .\r\n( 2 ) طبرى ، ج 1 ، ص 3101 . وقتى على براى دومين جنگ خود با معاويه در آغاز سال 38 آماده مىشد ، عمر بن ابى سلمه را از بحرين فرا خواند تا در جنگ شركت كند . سپس نعمان بن عجلان وزرقى را به جاى او منصوب كرد . ر . ك : نامهء على به نقل بلاذرى ( انساب ، ج 2 ، ص 158 - 159 ) . نعمان بن عجلان در جنگ صفين حضور داشت . بدين سان مقصود على در اين نامه بايد دومين جنگ عليه شاميان بوده باشد .\r\n( 3 ) طبرى ، ج 1 ، ص 3139 .\r\n( 4 ) نيز ر . ك : روايت ابو مخنف به نقل از ابن ابى الحديد ، شرح ، ج 4 ، ص 9 - 10 . بنا بر گزارش مختصر بلاذرى ( انساب ، ج 2 ، ص 234 ) ، كه آن هم مبتنى بر روايت ابو مخنف است ، هاشم بن عتبه خود به ربذه بازگشت .\r\nروايت ابن اسحاق ، به استناد عمويش عبد الرحمن بن يسار ، كه بنا بر آن على ابتدا محمد بن جعفر بن ابى\r\n","page_name":" 228 ","page_number":244},
  {"content":"\r\n\r\nعلى عليه السّلام همچنين در ربذه خبر يافت كه بصره به دست شورشيان افتاده و حكيم و يار ديگرش عبد القيس و يك نفر ديگر از ربيعه كشته شده‌اند . اين اخبار را مثنى بن ( بشير بن ) مخرمه « * » عبدى آوردند . على در قطعه شعرى بر ربيعه مرثيه خواند و آنان را مدح كرد . در اين شعر از ربيعه با عنوان « فرمانبردار » ياد مىكند كه در جنگ بر او پيشى جستند و به منزلتى رفيع نايل آمدند . « 1 » عثمان بن حنيف احتمالا پس از چندى وارد ربذه شد در حالى كه موى ريش و سرش را تراشيده بودند . على او را دلدارى داد و طلحه و زبير را به سبب آن‌كه بيعت خود را شكسته بودند ، نفرين كرد . « 2 »\r\nهنگامى كه مخالفان على بصره را به فرمان خود درآوردند و ابو موسى در كوفه كوشيد مردم را بىطرف نگاه دارد ، قطعا مىبايست موقعيت على در ربذه سخت به مخاطره افتاده باشد . روايت است كه چون على عزم رفتن كرد فرزندش حسن عليه السّلام نگرانى خود را ابراز داشت و گفت بيم آن دارم كه بيهوده خود را به كشتن دهى . على او را كنار زد و گفت اگر به دين محمد صلّى اللّه عليه و آله ايمان داشته باشم راهى جز كشتن مخالفان ندارم . « 3 »\r\nتوقفگاه بعدى على در « فيد » ، حدود نيمه راه مكه به كوفه بود كه گروهى از بنى طىء به ديدارش آمده بودند . رئيس آنان ، سعيد بن عبيد طائى ، به على وعده داد كه از صميم قلب از او پشتيبانى خواهد كرد و سرانجام در ركاب على در جنگ صفين كشته شد . « 4 »\r\nاحتمالا در همين « فيد » بود كه باخبر شد ابو موسى هنوز ولايت كوفه را در دست دارد و به مردم فرمان داده بود در خانه‌هايشان بمانند و از شركت در كشمكشهاى ميان مسلمانان\r\n\r\n\r\n","description":"","footnote":"\r\nطالب و محمد بن ابى بكر را به كوفه فرستاد ، ناموثق است ( ابن ابى الحديد ، شرح ، ج 14 ، ص 8 - 9 ) .\r\n* مثنى بن مخرمه عبدى ( ابن كلبى ، نسب ، نمايه ) . نويسنده مثنى بن مخرمه نوشته كه اشتباه است - م .\r\n( 1 ) بلاذرى ، انساب ، ج 2 ، ص 233 - 234 .\r\n( 2 ) طبرى ، ج 1 ، ص 3143 ، به روايت محمد بن حنفيّه .\r\n( 3 ) بلاذرى ، انساب ، ج 2 ، ص 236 ؛ ابن شبه ، تاريخ المدينة ، ص 1256 - 1258 . راوى آن ، طارق بن شهاب بجلى احمسى كوفى ( ابن حجر ، تهذيب ، ج 3 ، ص 3 - 4 ) در ربذه به على كه از عراق مىآمد ، پيوست ( ابن ابى شيبه ، مصنّف ، ج 8 ، ص 138 ) . التماس كردن حسن عليه السّلام از على را ، ابن عباس نيز روايت كرده است ( ابن عساكر ، على ، ج 3 ، ص 138 ) .\r\n( 4 ) طبرى ، ج 1 ، ص 3140 . روايت مزبور ، كه ابو مخنف نقل كرده ، به شعبى بازمىگردد كه اين ديدار را در ربذه مىداند . ابو مخنف در گزارش كلى خود اين ديدار را در « فيد » مىداند كه احتمالا درست است ( بلاذرى ، انساب ، ج 2 ، ص 234 ) .\r\n","page_name":" 229 ","page_number":245},
  {"content":"\r\n\r\n( فتنه ) خوددارى ورزند . « 1 » و نيز در همان‌جا بود كه باخبر شد دو فرستاده‌اش در جلب حمايت كوفيان موفقيتى به دست نياورده‌اند . « 2 » اكنون على عليه السّلام پسرش حسن و عمار بن ياسر را براى جلب حميات كوفيان به آنجا فرستاد . رفتار ابو موسى بايد مالك اشتر را بر آشفته كرده باشد . مالك اشتر كه ابتدا او را با عنوان والى منصوب داشته و سپس سفارش او را نزد على كرده بود ، در اين هنگام به على گفت كه پيشتر مردى را به كوفه فرستادم كه هيچ كارى از پيش نبرد و از على خواست تا او ( اشتر ) را در پى حسن و عمار به آنجا فرستد ، زيرا كوفيان بر اطاعت از على آمادگى بسيار دارند . مالك اشتر وارد كوفه شد ، طرفداران خود را از قبايل گوناگون گرد آورد و دار الاماره را به زور تصرف كرد ، در حالى كه ابو موسى در مسجد خطبه مىگفت و حسن و عمار با او مجادله مىكردند . وقتى مردان ابو موسى به او خبر دادند كه آنان را از دار الاماره بيرون رانده‌اند ، ابو موسى خود كوشيد كه وارد آن شود ، امّا مالك اشتر فرمان داد بيرونش كنند و او را منافق خواند . مردم در صدد برآمدند اموال ابو موسى را به غنيمت گيرند امّا مالك اشتر آنان را از اين كار بازداشت . « 3 »\r\nدر اين هنگام حسن عليه السّلام توانست به آسانى سپاهى بين شش تا هفت هزار مرد جنگى جمع كند . « 4 » اين مردان از همهء قبايل گوناگون ساكن در كوفه بودند و به هفت گروه يا\r\n\r\n\r\n","description":"","footnote":"\r\n( 1 ) موضع ابو موسى آشكارا مخالفت شديد با جنگ در ميان مسلمانان بود . اين موضع با مواضع ابن عمر و بيطرفان ديگر در مكه نزديك بود . ابو موسى از عايشه و طرفدارانش پشتيبانى نمىكرد . روايتهاى عبد الرحمن بن ابى ليلاى عثمانى كوفى و ابن اسحاق معرفى درستى از نظر ابو موسى به عمل نمىآورد كه گفته است پيمان بيعت با عثمان هنوز بر گردن او و على است و او ( در ركاب على ) نخواهد جنگيد تا وقتى قاتلان عثمان هر جا هستند كشته شوند ( طبرى ، ج 1 ، ص 3139 ، ابن ابى الحديد ، شرح ، ج 14 ، ص 9 ) .\r\nابو موسى ، گرچه از روى بىميلى ، با على بيعت كرده بود ، آن را فقط به اين بهانه كه پيامبر مردم را از فتنه برحذر داشته بود ، نقض كرد .\r\n( 2 ) بلاذرى ، انساب ، ج 2 ، ص 234 . بنا به روايت ابو مخنف ، گزارشهاى متناقضى رسيده است دربارهء اينكه آيا ابن عباس و ابن ابى بكر وقتى فرستادگان جديد وارد شدند باقى ماندند يا آنجا را ترك كردند . بنا به روايت ابو مخنف به نقل ابن ابى الحديد ( شرح ، ج 14 ، ص 10 - 11 ) ، على عليه السّلام و حسن ، عمار ، زيد بن صوحان و قيس بن سعد بن عباده را از ذو قار فرستاد . ذكر نام قيس بن سعد در اينجا ، چنان كه بلاذرى هم اشاره كرده ، اشتباه است ( بلاذرى ، انساب ، ج 2 ، ص 235 ) .\r\n( 3 ) طبرى ، ج 1 ، ص 3153 . در اسناد آن ، نعيم ، نعيم بن حكيم مدائنى ( ف . 148 ) آمده است ( ابن حجر ، تهذيب ، ج 10 ، ص 457 ) . در فهرستهاى طبرى به اشتباه نعيم بن حمّاد معرفى شده است .\r\n( 4 ) رقم مزبور را كه شيعه كوفى سلمة بن كهيل ( ف . 121 يا 122 ) داده است ، عبارتى از محمد بن حنفيه تأييد\r\n","page_name":" 230 ","page_number":246},
  {"content":"\r\n\r\n« اسباع » طبقه‌بندى شدند . حسن آنان را به طرف ذو قار ، نه چندان دور از شرق كوفه ، رهبرى كرد ، يعنى همان‌جايى كه در ضمن على عليه السّلام هم وارد شده بود .\r\nدر بصره ، شكاف بيشترى ميان صفوف قبيله‌اى پديد آمد . حضور عايشه احساس تكليف شديدى را در ميان مردم به طرفدارى و پشتيبانى از ام المؤمنين برانگيخت . « 1 »\r\nبرخى از پيشوايان مذهبى بيشتر تمايل به بيطرفى داشتند و همانند ابو موسى در كوفه ، در برابر فتنه‌جويى به خويشتن‌دارى توصيه مىكردند . كعب بن سور ازدى قاضى بصره از طرف عمر ، به ميان قبيلهء خود رفت و آنان را ترغيب كرد كه بيطرف باقى بمانند ، امّا آنان به او ناسزا گفتند ، او را « نصرانى صاحب عصا » خواندند و تأكيد كردند كه ام المؤمنين را رها نخواهند كرد . او پيش از اسلام مسيحى بود . وقتى از گوش سپردن به سخنان او سرباز زدند به خانهء خود بازگشت و تصميم به ترك بصره گرفت . امّا عايشه ، خود او را ديد و متقاعدش كرد به پيروانش ملحق شود . « 2 » عمران بن حصين خزاعى ، حجير بن ربيع « 3 » را نزد مردانش ، بنى عدى « 4 » ، فرستاد تا آنان را وادار كند از جنگ به نفع هر يك از طرفين بپرهيزند . آنان خودخواهانه پاسخ دادند : « آيا به ما فرمان مىدهى از بار\r\n\r\n\r\n","description":"","footnote":"\r\nمىكند ( خليفه ، تاريخ ، ص 184 ) ، كه در بهترين موقعيت براى تشخيص دقيق اين رقم بوده است . او مىگويد طرفداران على مدينه را ترك كردند با 700 مرد كه بعدا 7000 نفر از كوفه و 2000 نفر ديگر كه بيشترشان از قبيله بكر بن وائل بودند به آنان پيوستند . ابو مخنف و منابع ديگر از 10000 تا 12000 كوفى سخن مىگويند ( بلاذرى ، انساب ، ج 2 ، ص 234 ؛ طبرى ، ج 1 ، ص 3174 ) .\r\n( 1 ) با اين حال ، مخالفتهايى در پشتيبانى از قيامى به رهبرى يك زن وجود داشت . ابو بكره ثقفى ، برادر تنى زياد بن أبيه ، آماده شد به طلحه و زبير بپيوندد ، اما وقتى فهميد كه عايشه فرمانده است ، كنار نشست و بيطرف ماند . سپس اظهار داشت كه از پيامبر شنيده است كه فرمود : مردمى كه امورشان به دست زنى باشد خوشبخت نمىشوند ( مفيد ، جمل ، ص 297 ؛ ابن ابى الحديد ، شرح ، ج 6 ، ص 227 به نقل از شعبى ؛ ابوت ، عايشه ، ص 175 ) .\r\n( 2 ) بلاذرى ، انساب ، ج 2 ، ص 238 .\r\n( 3 ) حجير بن ربيعه عدوى از عمران حديث نقل كرده است ( ابن حجر ، تهذيب ، ج 2 ، ص 215 - 216 ) .\r\n( 4 ) مقصود بنو عدى بن عبد منات از متحدان قبيله‌اى رباب است . ولهاوزن به اشتباه آنان را وابسته به ازد معرفى مىكند ( خلاصه‌ها و پيش‌نويسها ، ج 6 ، ص 139 ) .\r\nكايتانى گمان كرده كه مقصود بنى عدى اهل قريش است و مىگويد كه آنان طبعا به عايشه وفادار بودند ، زيرا به ياد داشتند كه عمر قربانى هواداران على عليه السّلام شد ؛ همان كسانى كه اكنون قدرت را به دست دارند ( تاريخ اسلام ، ج 9 ، ص 108 ) . در حقيقت بنى عدى اهل قريش نتوانستند از عايشه پشتيبانى كنند و بيطرف ماندند ، گرچه در ميان مدافعان دار الامارهء عثمان سهمى بسزا داشتند .\r\n","page_name":" 231 ","page_number":247},
  {"content":"\r\n\r\nگرانى كه رسول خدا صلّى اللّه عليه و آله بر دوش ما نهاده و از حرمت او دست شوييم . هرگز چنين نخواهيم كرد » . « 1 » احنف بن قيس ، فرمانده بنى سعد تميمى ، شخصا به على تمايل داشت و حاضر نبود بيعت خويش را با او بشكند . او به طلحه و زبير گفت كه نه با ام المؤمنين خواهد جنگيد و نه با پسر عموى رسول خدا و اجازه خواست كه رهسپار مكه يا فارس شود و يا به مكانى بيرون از بصره رود . طلحه و زبير پس از اندكى تأمل به اين رأى رسيدند كه او بايد در مكانى نزديك به آنان بماند تا بتوانند تحركاتش را زير نظر گيرند . او همراه با چهار يا شش هزار مرد به منطقهء آزاد ( جلحاء ) در دو فرسخى بصره رفت . « 2 » وقتى على عليه السّلام در زاويه نزديك بصره توقف كرد ، احنف رسولى نزد او فرستاد و به او پيشنهاد كرد كه اگر على بخواهد مىتواند با دويست نفر از خاندانش « 3 » به دو پيوندد يا اين كه چهار هزار شمشير بنى سعد را از مقابله با او بازدارد . ظاهرا احنف خود مايل بود كه از على پشتيبانى كند امّا مردان قبيله‌اش به عايشه گرايش داشتند . على به اين نتيجه رسيد كه بايد تا آنجا كه مىتواند از پيوستن افراد به سپاه دشمن جلوگيرى كند . « 4 » بنى عمرو از ديگر تميميان ، بنى حنظله ، به جز بنى يربوع ، و بنى دارم جملگى ، به جز برخى از بنى مجاشع ، به صف جنگجويان عايشه پيوسته بودند . « 5 »\r\nدر حالى كه دو سپاه با يكديگر مواجه مىشدند و على از بصريان خواست تا متحد شوند ، دو بصرى ، عبد القيس و بكر بن وائل ( ربيعه ) ، كه قربانى هجوم مكيان شده بودند ، به سوى على رفتند . عمرو بن مرجوم عبدى و شقيق بن ثور سدوسى به نوبت آنان را فرماندهى مىكردند و به گفتهء ابو مخنف شمار آنان به سه هزار مرد مىرسيد . امّا بنى قيس بن ثعلبه از بكر بن وائل ، به فرماندهى مالك بن مسمع شيبانى ، با مخالفان باقى\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 238 ؛ طبرى ، ص 3177 .\r\n( 2 ) طبرى ، ج 1 ، ص 3170 - 3171 ؛ بلاذرى ، انساب ، ج 2 ، ص 232 .\r\n( 3 ) نيز با همين روايت در مفيد ، جمل ، ص 295 . گزارشهاى ديگر خبر مىدهند كه احنف پيشنهاد كرد به تنهايى به على بپيوندد .\r\n( 4 ) طبرى ، ج 1 ، ص 3174 ؛ بلاذرى ، انساب ، ج 2 ، ص 237 . در روايت شيخ مفيد ( جمل ، ص 295 ) ، سخن از رقابت براى رهبرى تميم بين احنف و هلال بن وكيع حنظلى كه بر پشتيبانى از شورشيان مكه اصرار داشت به ميان مىآيد . هلال در جنگ جمل كشته شد .\r\n( 5 ) ابن ابى الحديد ، شرح ، ج 9 ، ص 320 ، به نقل از ابو مخنف .\r\n","page_name":" 232 ","page_number":248},
  {"content":"\r\n\r\nماندند . « 1 » ظاهرا اين روىگردانيدنهاى بسيار ، موازنه را به نفع على تمام كرد .\r\nفرماندهى كل سپاه بصره به زبير داده شد ، امّا عايشه تأكيد كرد كه او را امير صدا زنند نه خليفه ، دربارهء خلافت پس از پيروزى تصميم گرفته خواهد شد . « 2 » همچنان كه سپاه بصره [ طلحه ، زبير و عايشه 
  ] از « فرضه » و سپاه كوفه [ على عليه السّلام 
  ] از « زاويه » پيشروى مىكردند ، در جايى كه بعدها قصر عبيد الله بن زياد ساخته شد ، با يكديگر مواجه شدند .\r\nسه روز روياروى يكديگر بودند امّا جنگى رخ نداد . بين آنان خيمه‌اى نمدين برپا شده بود ، به طورى كه على ، زبير و طلحه در آن با يكديگر ملاقات مىكردند . بعد از ظهر روز سوم ، على عليه السّلام گوشهء خيمه را بالا برد و فرمان داد كه براى جنگ مهيا شوند . « 3 »\r\nدر گفتگوهاى پيش از جنگ ، ظاهرا تصميم زبير به هم خورد . در هر حال جزئيات وقايعى كه روى داده مبهم است . گويند على عليه السّلام ابتدا ابن عباس را فرستاد و به او فرمان داد نزد زبير رود ، زيرا طلحه نافرمان‌تر بود . ابن عباس از طرف على عليه السّلام از زبير پرسيد كه چرا در حجاز او را به رسميت شناخته و در عراق با او مخالفت كرده است . زبير قاطعانه پاسخ داد كه ميان آنان شكافى عميق وجود دارد . « 4 » بنا بر برخى روايات ، على خاطره‌اى از دوران كودكى او و زبير را برايش بازگو كرد كه پيامبر اكرم فرموده بود زبير ناجوانمردانه با على خواهد جنگيد . چون اين رويداد به ياد زبير آمد ، سوگند خورد كه هرگز با على نخواهد جنگيد . امّا فرزندش عبد الله او را شخصى بزدل خواند . زبير بار ديگر از كردهء خويش پشيمان شد و به توصيه عبد الله ، بنده‌اى را در كفارهء شكستن سوگند خود آزاد كرد . « 5 » گويا اين حكايت ساختگى است ، و جزئيات مربوط به آزاد كردن بنده ، برگرفته از روايتى است كه دربارهء نامهء معاويه به زبير نقل شده است . به هر حال ، بعيد نيست كه پند و اندرزهاى على بر زبير مؤثر افتاده و موجب شده باشد كه در وضعيت خود تجديد نظر\r\n\r\n\r\n","description":"","footnote":"\r\n( 1 ) طبرى ، ج 1 ، ص 3174 ؛ بلاذرى ، انساب ، ج 2 ، ص 237 .\r\n( 2 ) بلاذرى ، انساب ، ج 2 ، ص 229 ، 264 . نقل شده كه عبد الله بن زبير به پدرش گفت ، عايشه مىخواسته كارهاى سنگين را به تو واگذار كند و كارهاى سبك مردم را به پسر عمه‌اش ( طلحه ) ( همان ، ص 265 - 266 ) . به اين قول بايد با احتياط نگريست ، چون ابن زبير يكى از طرفداران نامنتقد خاله‌اش تصوير شده است .\r\n( 3 ) طبرى ، ج 1 ، ص 3174 - 5 ؛ ابن ابى شيبه ، مصنّف ، ج 8 ، ص 709 - 710 .\r\n( 4 ) جاحظ ، بيان ، ج 3 ، ص 221 - 222 .\r\n( 5 ) طبرى ، ج 1 ، ص 3175 - 3176 ؛ بلاذرى ، انساب ، ج 2 ، ص 254 - 255 ؛ ابن ابى شيبه ، مصنّف ، ج 8 ، ص 719 .\r\n","page_name":" 233 ","page_number":249},
  {"content":"\r\n\r\nكند . او احتمالا پى برده بود كه آلت دست عايشه و طلحه قرار گرفته است ؛ چه آنان گناهشان در تحريك شورشيان عليه عثمان از على بسيار بيشتر بود . پافشارى عايشه بر اين كه زبير را تنها بايد امير خطاب كرد ، احتمالا به او فهمانده بود كه عايشه در واقع از جانشينى او به خلافت پشتيبانى نكرده است ؛ خلافتى كه زبير بيش از همه خود را مستحق آن مىدانست ، زيرا عثمان در ابتدا او را بر ديگران ترجيح داده و درست پيش از مرگش خود از او حمايت كرده بود . اقدام به جنگى خونين با على عليه السّلام و مسلمانان را به جان يكديگر انداختن در چنين اوضاع و احوالى ، بايستى كه از نظر زبير هم نابخردانه و هم امرى خلاف اخلاق بوده باشد . برعكس ، فرزندش عبد الله ، بسيار نزديكتر به خاله‌اش عايشه بود و قصد داشت به خونخواهى عثمان ، با على عليه السّلام وارد جنگ شود .\r\nبىگمان راهى براى گفتگو و توافق باقى نمانده بود . عايشه و طرفدارانش خواهان بركنارى على عليه السّلام و تشكيل شورا بودند . على خود را خليفهء برحق مىدانست و به مخالفت گستردهء قريش توجّه نمىكرد . در حالى كه قريش على عليه السّلام را از نظر اخلاقى مسئول قتل خشونت‌بار عثمان مىدانستند ، او طلحه و عايشه را متهم مىكرد . هيچ‌كدام از دو طرف مايل نبودند بررسى كنند كه واقعا چه كسى دست به شمشير برده است . « 1 » در پنج‌شنبه پانزدهم جمادى الاول سال 36 جنگ رخ داد و از ظهر تا غروب ادامه يافت . « 2 »\r\nعلى به يكى از مردان عبد القيس فرمان داد كه مصحفى را ميان صفوف جنگجويان بالا برد و از آنان بخواهد بدان تسليم شوند و تفرقه را كنار نهند .\r\nچون تيرها اين مرد را بر زمين افكند و او را از پاى درآورد ، على فرمان جنگ سر داد . « 3 » اين روايت كه در حد گسترده‌اى با جزئيات گوناگون نقل شده و بعضى از آنها با افسانه درآميخته در واقع درست مىنمايد . به بصريان چنين باورانده بودند كه با قاتلان\r\n\r\n\r\n","description":"","footnote":"\r\n( 1 ) حكايت سيف دربارهء گفتگوهاى موفقيت‌آميز و توافق بر سر مجازات قاتلان ، كه در آن هنگام سبئيه و نفّار با آن مخالفت مىكردند ، زيرا از جانشان بيمناك بودند و از همين روى به جنگ دامن زدند ( طبرى ، ج 1 ، ص 3155 - 3158 ، 1362 - 3163 ، 1381 - 1383 ) ، ساختگى صرف است و هيچ يك از منابع ديگر آن را تأييد نمىكنند .\r\n( 2 ) بيشتر منابع پنج‌شنبه را روز جنگ ذكر كرده‌اند . با اين حال . بنا بر روايتى از قتاده ، دو سپاه در پنج‌شنبه با هم روياروى شدند و جنگ در روز جمعه رخ داد ( خليفه ، تاريخ ، 184 - 185 ) .\r\n( 3 ) بلاذرى ، انساب ، ج 2 ، ص 240 .\r\n","page_name":" 234 ","page_number":250},
  {"content":"\r\n\r\nعثمان مىجنگند و « خونخواهى عثمان » را شعار جنگى خود ساخته بودند . طرف مخالف آنان مهاجمان بودند و على خواسته بود كه آنها چنين تلقى شوند . كوفيان پيش از جنگ باور نمىكردند كه برادران مسلمان بصرى آنان با ايشان خواهند جنگيد . « 1 »\r\nپرچم سپاه على را فرزندش محمد بن حنفيّه حمل مىكرد . وقتى محمد بن حنفيه در برابر ديوارى از نيزه‌هاى دشمن متزلزل شد ، على پرچم را از دستانش گرفت و حمله را فرماندهى كرد . « 2 » امّا بعد آن را به دو بازگرداند . هنگامى كه مالك اشتر ، فرمانده جناح راست سپاه على ، هلال بن وكيع بن بشر تميمى از قبيلهء دارم و فرماندهء جناح چپ بصريان ، را كشت ، آتش جنگ برافروخته شد . « 3 » زبير ظاهرا بىآنكه جنگيده باشد ، صحنه نبرد را بسيار زود رها كرد و بىدرنگ رهسپار حجاز شد . نقل شده كه او در حمايت مردى مجاشعى ( از دارم تميم ) بود . بنا بر روايتى از قتاده ، زبير ابتدا به مسجد بنى مجاشع رفت و در جستجوى عياض بن حمّاد برآمد ، تا در حمايت او قرار گيرد . به او گفتند عياض در « وادى السباع » است و در پى او به آنجا رفت . « 4 » برخى از مردان احنف بن قيس به او خبر دادند كه زبير را در حال عبور ديده‌اند . احنف گفت زبير مسلمانان را با شمشير به جان يكديگر انداخته و اكنون به سمت خانهء خود مىگريزد . سه مرد در پى او رفتند و عمرو بن جرموز مجاشعى او را در وادى السباع كشت . وقتى ابن جرموز پس از جنگ به ديدار على رفت و خود را قاتل زبير معرفى كرد ، بنا بر روايتى كه احاديث اهل سنّت نقل كرده‌اند ، على از ديدار با او خوددارى ورزيد و اظهار داشت : « آتش جهنم را به قاتل فرزند صفيه اعلام كنيد » « 5 » . بنا بر گزارشهاى موثق‌تر ، ابن جرموز ، كه از طرف احنف بن قيس با شمشير و سر بريده زبير فرستاده شده بود ، مورد استقبال على قرار گرفت و على از او پرسيد : چگونه توانستى او را بكشى ؟ على عليه السّلام سپس شمشير زبير را گرفت ، آن\r\n\r\n\r\n","description":"","footnote":"\r\n( 1 ) كليب جرمى اهل بصره ، كه سپاه على را در ذو قار مىبيند ، كوفيان را چنين وصف مىكند كه تبسم‌كنان به سوى او مىآيند و با اظهار شگفتى مىگويند : « آيا واقعا فكر مىكنيد برادران بصرى با ما خواهند جنگيد ؟ » ( ابن ابى شيبه ، مصنّف ، ج 8 ، ص 705 ) .\r\n( 2 ) طبرى ، ج 1 ، ص 3193 .\r\n( 3 ) بلاذرى ، انساب ، ج 2 ، ص 241 .\r\n( 4 ) اغانى ، ج 16 ، ص 131 .\r\n( 5 ) مادر زبير صفيه ، دختر عبد المطلب بود .\r\n","page_name":" 235 ","page_number":251},
  {"content":"\r\n\r\nرا از غلاف بيرون كشيد و گفت آرى شمشير او را مىشناسم ؛ چه بسيار كه زبير در ركاب پيامبر خدا جنگيد امّا اكنون به سرنوشتى شوم گرفتار شد . « 1 »\r\nظاهرا جنگجويان نمىدانستند كه ترك صحنهء جنگ از جانب زبير را چگونه توجيه كنند . جون بن قتاده از قبيلهء سعيد تميم ، كه در آغاز جنگ همراه زبير بود نقل مىكند كه وقتى زبير دانست كه عمار به سمت على رفته است بيمناك شد . « 2 » روايتهاى ديگر از روياروى شدن عمار با زبير در جنگ خبر مىدهند . « 3 »\r\nظاهرا از عمار براى توجيه عمل زبير استفاده شده ، زيرا در حديثى منسوب به رسول خدا ، آمده بود كه عمار از جمله پاكان است و روزى به دست شورشيان كشته خواهد شد . زبير پيشتر نيك دانسته بود كه عمار در كنار على عليه السّلام خواهد جنگيد . دليرمرد و جنگ‌آزموده‌اى چون او ، نبايد كه در همان آغاز دچار وحشت شده و از جنگ گريخته باشد . احتمالا ترديدهاى جدّى كه درباره حقانيّت مقاصد عايشه وجود داشت موجب شد كه زبير صحنه جنگ را رها كند .\r\nشايد وى قصد داشت كاملا از اين كشمكش خود را كنار كشد و بدين سان راه حجاز را پيش گرفت . بعيد مىتوان گفت كه زبير هنوز هم انديشهء قبول پيشنهاد معاويه را در سر داشته است . خاندان سعد تميم ، گرچه رسما خود را بىطرف دانسته بودند ، از دست كشيدن او از جنگ بيمناك شدند ، زيرا آنان او را يكى از عاملان اصلى اين نزاع در ميان مسلمانان مىدانستند . آنها او را نه از جهت خرسند كردن على عليه السّلام ، بلكه از اين جهت كه فاقد شرافت بود ، كشتند .\r\nاحتمالا پس از مدّت كوتاهى طلحه بشدت زخمى شد . گفته‌اند كه وى ، در مقام فرماندهء سواره نظام ، ابتدا دليرانه جنگيد . « 4 » امّا چون كوفيان برترى يافتند ، او به جنگ تن به تن روى آورد . مروان از پشت تيرى به سوى او روانه كرد كه بر سياهرگ نزديك\r\n\r\n\r\n","description":"","footnote":"\r\n( 1 ) ر . ك : به گزارشهاى مروان بن حكم و محمد بن ابراهيم بن حارث تيمى ، اهل مدينه ، به نقل از شيخ مفيد ، جمل ، ص 387 - 390 . احاديث شيعه اين روايتها را دليلى مىداند بر اين كه على زبير را نبخشيد .\r\n( 2 ) طبرى ، ج 1 ، ص 3187 - 3188 ؛ بلاذرى ، انساب ، ج 2 ، ص 256 - 257 . عمار در نسخهء ابن سعد نيامده است ( طبقات ، ج 3 / 1 ، ص 77 - 88 ) .\r\n( 3 ) طبرى ، ج 1 ، ص 3290 ؛ بلاذرى ، انساب ، ج 2 ، ص 259 .\r\n( 4 ) بلاذرى ، انساب ، ج 2 ، ص 245 .\r\n","page_name":" 236 ","page_number":252},
  {"content":"\r\n\r\nزانويش ( نسا ) فرو نشست و خون از آن بيرون جست ، در حالى كه او و يارانش ابتدا كوشيدند جريان خون را بند آورند و زخمش را درمان كنند . امّا كوشش آنان به جايى نرسيد و طلحه در خانهء بنو سعد تميم يا در زير درختى جان سپرد . « 1 »\r\nكشته شدن خائنانهء طلحه به دست مروان ظاهرا اتفاقى نبود . مروان پيشتر به امويانى كه سپاه عايشه را در « ذات عرق » رها كرده بودند اشاره كرده بود كه قصد دارد در ميان طرفداران عايشه از آنان نيز انتقام گيرد . در عين حال ظاهرا منتظر ماند تا با اطمينان پيش‌بينى كند كه ظفرمندى چون ام المؤمنين از او بازخواست نكند . وى كه در « يوم الدار » درس عبرتى گرفته بود ، عقب كشيد و بىآنكه خودخواهانه با دشمن ستيز كند ، در انتظار فرصتى مناسب باقى ماند . تنها پس از اين عمل بود كه اندكى زخمى شد . گفته‌اند مروان روى به فرزند عثمان ، ابان ، كرد و گفت : « من كشتن يكى از قاتلان پدرت را بر عهده گرفتم » . « 2 »\r\nبا كشته شدن دو فرمانده شكست قطعى شد و احتمالا درگيرى مسلحانه مىتوانست متوقف شود . حضور عايشه در هودج خود سپاهش را به تلاشى بىحد ، گرچه بىخردانه ، براى پشتيبانى از او واداشت . در اين هنگام پيرامون شتر و هودج عايشه ، كه از طرف مردان مسلح حفاظت مىشد ، جنگى سخت درگرفت و چندين ساعت ادامه يافت . مردانى كه مهار شتر عايشه را به دست داشتند يكى پس از ديگرى كشته شدند .\r\nنخستين آنان كعب بن سور زاهد بود كه بر دور گردن خود قرآنى بسته بود . سپس گروهى از قريشيان ادارهء جنگ را به دست گرفتند . عبد الرحمن بن عتّاب بن اسيد ، مشهور به امير ( يعسوب ) عرب يا امير قريش به دست اشتر كشته شد . عايشه از مرگ او سخت اندوهگين شد . « 3 » گفته‌اند محمد فرزند طلحه كه عابدى پارسا بود ، مهار شتر را گرفت و در همان‌جا كشته شد . « 4 » اسود بن ابى البخترى از قبيله اسد به زمين افكنده شد ، امّا\r\n\r\n\r\n","description":"","footnote":"\r\n( 1 ) همان ، ص 246 ؛ مفيد ، جمل ، ص 383 ، 389 . مروان به نوهء على ، امام زين العابدين گفت كه طلحه را با دو تير زده است .\r\n( 2 ) خليفه ، تاريخ ، ص 185 ؛ بلاذرى ، انساب ، ج 2 ، ص 246 .\r\n( 3 ) طبرى ، ج 1 ، ص 3227 - 3228 . يكى دانستن يعسوب عرب با محمد بن طلحه از جانب طبرى ، چنان كه لوى دلاويدا نيز مىگويد ( در تاريخ اسلام ، ج 9 ، ص 149 ) ، اشتباه است .\r\n( 4 ) بلاذرى ، انساب ، ج 2 ، ص 243 .\r\n","page_name":" 237 ","page_number":253},
  {"content":"\r\n\r\nبسلامت از جنگ گريخت . عبد الله بن زبير به صحنه آمد و اشتر بر او يورش برد . بنا بر روايت معروف ، اين دو با يكديگر درآويختند ؛ ابن زبير مجروح شد ، امّا سپس از هم جدا شدند . « 1 » به روايت خود اشتر ، او با شمشير ضربتى بر سر ابن زبير فرود آورد ، جانش را ستاند و رهايش كرد . « 2 » اسود او را افتاده بر زمين يافت ، بر اسب خويش بنهادش و از معركه دورش كرد ، و سپس او را به خانهء مردى از بنى غبراء ، وابسته به قبيلهء ازد برد . « 3 »\r\nپس از آن مردان عادى قبايل ابتكار عمل را به دست گرفتند . بنى ضبه بويژه غره شده بودند كه به ام المؤمنين خدمت مىكنند . گفته‌اند چهل مرد از آنان يكى پس از ديگرى مهار شتر عايشه را به دست گرفتند و كشته شدند . « 4 » وقتى على عليه السّلام فرمان داد كسى شتر را پى كند ، جنگ و خونريزى متوقف شد . بنا به روايتى بجير بن دجله ، يكى از كوفيان ضبّى ، اين كار را انجام داد . او بعد گفت نگران آن بوده است كه هيچ يك از خويشاوندان بصرىاش زنده نمانند . « 5 » روايت ديگرى آن مرد را مسلم بن معدان ، از بنو شزن بن نكرة\r\n\r\n\r\n","description":"","footnote":"\r\n( 1 ) طبرى ، ج 1 ، ص 3199 - 31200 .\r\n( 2 ) نعمان ، شرح الاخبار ، ج 1 ، ص 397 . اشتر گفت دوست مىداشته است ابن زبير را بكشد ، زيرا همو را مسئول كشاندن خاله‌اش عايشه به اين جنگ مىدانست . نيز مىگويد كسى را كه بر زمين زد و با او درآويخت ، عبد الرحمن بن عتاب بود .\r\n( 3 ) روايت عبد الله بن زبير كه شيخ مفيد نقل كرده نيز همين است ، جمل ، ص 362 . در راه ، اسود هرگاه يكى از ياران على را مىديد ، او [ ابن زبير 
  ] را از اسب به زمين مىگذاشت . از كنار مردى گذشت كه ناگهان ابن زبير را شناخت . پس آن مرد به او حمله كرد اما نتوانست كارى از پيش برد . مرد ديگرى اسبش را مجروح ساخت .\r\nاسود ، ابن زبير را بسلامت به خانهء مردى از بنى غبراء برد كه دو زن داشت ، يكى از تميم و ديگرى از قبيلهء بكر . آنان زخم او را شستند و بر آن كافور زدند تا اينكه خون كم شد و زخم به زودى بهبود يافت .\r\nعبد الرحمن بن حارث بن هشام مخزومى روايت كرده است كه او ، اسود بن ابى البخترى و عبد الله بن زبير در بصره عهد كرده بودند كه يا على را در جنگ بكشند و يا خود تن به مرگ دهند . طى جنگ در حالى كه بخت خويش را مىآزمودند ، ديدند ابتدا جناح راست دشمن و سپس جناح چپ آن مخالفان را شكست مىدهند . آنگاه عبد الرحمن ديد كه على دو مرد از ضبه يكى را پس از ديگر كشت . سرانجام همگى درهم كوبيده شدند و شكست خوردند . عبد الرحمن پس از جنگ از بيم سلاح‌داران على بيرون رفت ( مفيد ، جمل ، ص 375 ) . عبد الله بن زبير كه به تنهايى گريخته بود ، به طور اتفاق او را ديد ( همان ، ص 363 ) ، و گويا با يكديگر به حجاز بازگشتند . بنا بر روايتى از واقدى ، عبد الرحمن بن حارث پس از جنگ با على بيعت كرد و سپس از آنجا رفت ( همان ، ص 413 - 414 ) .\r\n( 4 ) طبرى ، ج 1 ، ص 3198 .\r\n( 5 ) همان ، ص 3204 .\r\n","page_name":" 238 ","page_number":254},
  {"content":"\r\n\r\nبن لكيز بن افصى مىداند . « 1 » چون شتر بار خود بر زمين افتاد ، على و يارانش توانستند نزديك شوند . محمد بن ابى بكر ، برادر عايشه ، به فرمان على بندهايى كه هودج را به بدن حيوان بسته بود ، بريد و به كمك چند نفر آن را برداشت و برد . محمد بن حاطب جمحى روايت مىكند كه روز جمل همراه با على به طرف هودج رفتم ؛ هودج همچون خارپشتى از تير پوشيده شده بود . على بر هودج زد و گفت : « اين حميراى ارم « 2 » مىخواست مرا بكشد ، همانطور كه عثمان بن عفان را كشت » . سپس محمد برادر عايشه به وى گفت : « چيزى به تو اصابت كرده است ؟ » پاسخ داد : « پيكانى در بازويم رفته است » .\r\nمحمد دستش را به اندرون برد ، او را به سوى خود كشيد و پيكان را بيرون آورد . « 3 »\r\nوقتى على با عايشه مواجه شده ، او را به سبب مصيبتى كه براى مسلمانان به ارمغان آورده بود سخت سرزنش كرد . اكنون نوبت عايشه بود كه با زبونى و خوارى خواهان صلح شود : « زمام امور را به دست گرفتى ، ابن ابى طالب ، پس به نيكى عفو فرما » « 4 » . على به محمد ، برادر عايشه ، فرمان داد كه او را تا شهر حراست كنند ، او در آنجا در خانهء صفية بنت حارث بن طلحة بن ابى طلحه ، از قبيلهء عبد الدار ، سكنى گزيد . « 5 » چند روزى در آنجا ماند . مالك اشتر شترى گران‌قيمت خريد و براى او فرستاد تا جايگزين شترى شود كه در جنگ از دست رفت . امّا او آن را از اشتر نمىپذيرفت . « 6 »\r\nسپس على عليه السّلام ، عبد اللّه بن عباس را فرستاد تا به او فرمان دهد بار سفر بندند . بنا به روايت خود او ، ابن عباس اجازه خواست به خانه‌اى كه عايشه در آن اقامت داشت وارد شود ، عايشه اجازه نداد و ابن عباس بىآنكه رخصت يابد وارد آنجا شد . « * » ابن عباس\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 248 .\r\n( 2 ) حميراء « سرخ‌فام كوچك » نام دوستانه‌اى بود كه محمد صلّى اللّه عليه و آله عايشه را بدان صدا مىزد . دشمنانش بعدا او را با اين نام مىخواندند . « ارم » را به يكى از قبيله‌هاى افسانه‌اى عرب پيش از اسلام مىگفتند كه از بين رفته بود . شعر و افسانهء پيش از اسلام ، چهرهء مذكر « احمر » يا « احيمر » نگون‌بخت عاد ( يا ثمود ) را نشان مىداد كه براى مردم خود ويرانى و تيره‌بختى آورد . « حميراى ارم » به معناى همتاى مؤنث آن بود .\r\n( 3 ) بلاذرى ، انساب ، ج 2 ، ص 250 .\r\n( 4 ) طبرى ، 1 ، ص 3186 ؛ بلاذرى ، انساب ، ج 2 ، ص 250 .\r\n( 5 ) شوهر صفيّه عبد اللّه بن خلف خزاعى ، كاتب عمر در ديوان بصره بود . او در جنگ جمل با عايشه بود و كشته شد ( ابن حجر ، اصابة ، ج 8 ، ص 5 - 6 ، و ج 4 ، ص 62 ) .\r\n( 6 ) ابن ابى شيبه ، مصنّف ، ج 8 ، ص 705 ؛ طبرى ، ج 1 ، ص 3227 - 3228 .\r\n* بر طبق متن اصلى ابن عباس براى ورود به خانهء عايشه از او اجازه نمىگيرد بلكه وارد آن مىشود و نياز به\r\n","page_name":" 239 ","page_number":255},
  {"content":"\r\n\r\nدر اتاقى كه عايشه خود را پشت پرده‌اى پنهان كرده بود جايى براى نشستن نيافت . سپس در گوشه‌اى پالان شترى ديد كه فرشى بر روى آن نهاده شده بود . فرش را باز كرد و بر روى آن نشست . عايشه از او پرسيد : « ابن عباس ، اين چه كار است ؟ بدون رخصت من وارد خانه‌ام مىشوى و بر روى اثاثيه‌ام مىنشينى . همانا سنّت را شكستى » . ابن عباس گفت : « سنّت را ما به تو و ديگران آموختيم ؛ ما از تو به سنّت شايسته‌تريم . خانهء تو همان است كه رسول خدا برايت باقى گذاشته و از همان‌جا بود كه بر خويش ستم كردى ، بر پروردگارت كبر ورزيدى و نافرمانى پيامبر خدا را آغاز كردى . وقتى به آن خانه بازگشتى ، بدون اجازه‌ات وارد نخواهم شد و تا فرمان نداده‌اى نخواهم نشست » . عايشه باز شيون كرد ؛ ابن عباس به او گفت : « امير مؤمنان مرا نزد تو فرستاده است تا فرمان دهم بصره را ترك كنى و به خانه‌ات بازگردى » . عايشه گفت : « امير مؤمنان كيست ؟ امير مؤمنان عمر بود » . ابن عباس به او گفت : « عمر ادعا مىكرد كه امير مؤمنان است ، امّا اين يك به خدا سوگند ، على عليه السّلام ، امير مؤمنان راستين است ، چنان كه رسول خدا وى را چنين خواند .\r\nسوگند به خدا كه او در خويشاوندى به رسول خدا نزديكتر ، در اسلام پيشتر و در علم افزونتر ، و بردبارتر از عمر و پدرت بود » . چون لب به اعتراض گشود ، ابن عباس با اطمينان به او گفت گرچه دوران حكومت پدرت كوتاه بود ، امّا پيامدهاى ناگوارى داشت و با حوادث شوم و بدبختيهاى آشكارى همراه بود . امّا او از آن بهره برد تا خصومت خود را نسبت به خويشاوند پيامبر نمايان سازد . عايشه زار زار بگريست و با بىپروايى گفت :\r\n« به خدا سوگند شما را رها خواهم كرد ؛ هيچ خانه‌اى منفورتر از آن برايم نيست كه شما در آن باشيد » . ابن عباس پرسيد : « چرا عايشه ؟ اين بدان سبب نيست كه از ما رنجى به تو رسيده باشد يا آن‌كه خود را از تو و پدرت برتر دانسته باشيم . ما تو را آن‌گاه كه دختر ام رومان بودى ، امّ المؤمنين ساختيم و پدرت را آن‌گاه كه فرزند ابو قحافه بود به صديق تبديل كرديم » . عايشه گفت : « آيا به واسطهء رسول خدا بر ما منّت مىگذاريد ؟ » ابن عباس پاسخ داد : « چرا منت نگذاريم به واسطهء كسى كه اگر يك موى از او داشتى به واسطهء آن بر ما منّت مىگذاشتى و فخر مىفروختى . ما از گوشت و خون او هستيم و تو يكى از نه\r\n\r\n\r\n","description":"","footnote":"\r\nاجازه گرفتن نمىبيند . زيرا چنان كه عبارتهاى بعدى مىگويد خانهء او را جايى مىداند كه پيامبر اكرم صلّى اللّه عليه و آله برايش تعيين كرده بود .\r\n","page_name":" 240 ","page_number":256},
  {"content":"\r\n\r\nهمبستر باقيماندهء اويى . تو درختى نيستى كه از آنان رگ و ريشه‌دارتر ، سبزبرگ‌تر و سايه گسترده‌تر باشى » . در حالى كه ابن عباس اشعارى مىسرود كه از مقصودش حكايت داشت ، عايشه سكوت كرد و ابن عباس نزد على عليه السّلام رفت و او را از ماجرا باخبر ساخت .\r\nعلى از ابن عباس خشنود شد . « 1 » آن‌گاه عايشه مهلتى خواست و على به او مهلت داد ، امّا پس از انقضاى مهلت على او را در تنگنا قرار داد و عايشه همراه با گروهى از زنان بصره و مردانى كه خود برگزيده بود رهسپار مدينه شد . « 2 »\r\nبا ورود عايشه به مدينه ، ابتدا كعب بن مالك ، شاعر انصارى عثمانى و سپس دختر وى كبشه با گروهى از زنان انصار به استقبالش رفتند . كعب روايت خود عايشه را در خصوص شركتش در جنگ نقل كرده است . عايشه در اين هنگام گفت كه درست پيش از وقوع جنگ به ميان مردم رفته و آنان را به ترك جنگ ، و روى آوردن به كتاب خدا و سنّت فرا خوانده است ، امّا هيچ‌يك به سخنان او گوش فرانداده‌اند بلكه جملگى با شتاب به صحنهء جنگ روى آورده‌اند ؛ ابتدا يك يا دو نفر از پيروان على كشته شدند ، سپس صفوف جنگ به يكديگر نزديك شد ؛ مردم متوجّه شتر عايشه بودند و بس ؛ تيرهايى بر هودج زره‌پوش وارد آمد و عايشه را زخمى كرد . چون عايشه زخم بازوى خود را به زنان نشان داد ، همگى گريستند . آن‌گاه شرح داد كه چگونه مردانى كه افسار شترش را به دست گرفته بودند يكى پس از ديگرى كشته شدند و چگونه كوششهايش براى دور كردن خواهرزاده‌اش عبد اللّه بن زبير از آن ناكام ماند . او گفت كه در طرف او جوانان قريش در جنگ ناآزموده بودند و بدين سان بسادگى در دام دشمن افتادند و كشته شدند .\r\nعايشه پس از فاصلهء كوتاهى در جنگ ، فرزند ابو طالب را ديد كه شخصا وارد جنگ شده و صداى او را شنيد كه مىگويد : « شتر ، شتر آنجاست » . عايشه با خود گفت : « به خدا سوگند مىخواهد جانم را بستاند » . سپس او با محمد ، برادر عايشه ، معاذ بن عبيد الله تميمى « 3 » و عمار بن ياسر نزديك شدند ، بندهايى كه هودج را به پشت شتر مىبست\r\n\r\n\r\n","description":"","footnote":"\r\n( 1 ) نعمان ، شرح الاخبار ، ج 1 ، ص 390 - 392 ؛ مجلسى ، بحار الانوار ، ( تهران / تبريز ، 1303 - 15 / 1888 - 1898 ) ، ج 8 ، ص 450 - 451 .\r\n( 2 ) بلاذرى ، انساب ، ج 2 ، ص 249 .\r\n( 3 ) معاذ بن عبيد الله تميمى از طرف شورشيان مكه در جنگ شركت كرد . احتمالا پيش از پايان جنگ به سمت على عليه السّلام رفته است ؛ روايتهايش دربارهء جنگ حكايت از ستايش على دارد ( مفيد ، جمل ، ص 364 - 5 ، 373\r\n","page_name":" 241 ","page_number":257},
  {"content":"\r\n\r\nبريدند و آن را در حالى كه طرفداران عايشه پراكنده مىشدند با خود بردند . سپس عايشه صداى جارچى على را شنيد كه فرياد مىزد : « هر كس روى گردانده باشد مورد تعقيب قرار نمىگيرد ، هر كه مجروح شده باشد كشته نخواهد شد و هر كس سلاح خويش را بر زمين گذارد در امان خواهد بود » .\r\nسپس او ( عايشه ) را به خانهء عبد اللّه بن خلف خزاعى كه در جنگ كشته شده بود و خانواده‌اش براى او مىگريستند ، بردند . هر كس با على عليه السّلام دشمنى ورزيده و از ترس گريخته بود ، اكنون نزد عايشه مىآمد . چون عايشه از حال طلحه و زبير جويا شد ، به او گفتند كه آنان كشته شده‌اند . وقتى ابتدا به او گفتند خواهرزاده‌اش عبد اللّه كشته شده است ، اندوهى بيشتر وجود او را فرا گرفت . تا سه روز هيچ نخورد و نياشاميد ، گرچه ميزبانانش مهمان‌نوازى بسيار از او كردند و نان بسيار بود . عايشه در اين هنگام سخن خود را پايان مىدهد و از اينكه مردم را عليه عثمان برانگيخته است سخت اظهار پشيمانى مىكند . وى مىگويد كه مسلمانان ديگر خليفه‌اى همانند او به خود نخواهند ديد . چه او در بردبارى بزرگترين ، در عبادت راسخ‌ترين ، در هنگام مصيبت سخاوتمندترين و در حفظ پيوندهاى خويشاوندى پايدارترين آنان بود . « 1 »\r\nظاهرا نگرش عايشه نسبت به على زياد تغيير نيافته بود . وقتى چندى بعد نعمان بن بشير با پيامى از معاويه كه در اين زمان مبارزهء آشكار با على را آغاز كرده بود ، نزد او رفت ، عايشه از نعمان به گرمى پذيرايى كرد . سپس عايشه اين راز خود را با او فاش كرد كه در حضور حفصه ، دختر عمر ، از پيامبر شنيد كه سه بار به عثمان گفت : خداوند پيراهنى را بر تو خواهد پوشاند كه اگر منافقان از تو بخواهند آن را از تن بركنى نبايد چنين كنى . نعمان با خشنودى امّا شگفت‌زده پرسيد : « اى ام المؤمنين ، با اين حديث كجا بودى ؟ گفت : آن را فراموش كرده بودم ، تو گويى هرگز آن را نشنيده‌ام . » « 2 »\r\nشكست عايشه در جنگ جمل به فعاليتهاى سياسىاش پايان داد و اضمحلال نخستين خلافت پدرى را در مدينه كه او آرزوى بازآفرينىاش را داشت ، مسجّل كرد .\r\n\r\n\r\n","description":"","footnote":"\r\n5 ، 373 - 374 ) .\r\n( 1 ) همان ، ص 378 - 380 ، به نقل از واقدى .\r\n( 2 ) ابن شبّه ، تاريخ المدينة ، ص 1068 - 1069 ، حفصه روايت عايشه را تأييد كرده است ( همان ، 1069 - 1070 ) .\r\n","page_name":" 242 ","page_number":258},
  {"content":"\r\n\r\nخواهرزاده‌اش عبد اللّه بن زبير پس از مرگ معاويه بر آن شد تا دوباره آن را احيا كند ، امّا ناكام ماند . خاطرهء كشتار وحشتناكى كه در اطراف هودج او روى داد و در اثر آن بسيارى از نزديكانش جان باختند و نيز اينكه خود او در مقام ام المؤمنين مسلمانان را به جان يكديگر انداخته بود ، قطعا فكر او را به خود مشغول مىداشت . روايتهاى بسيار درباره پشيمان شدن و افسوس خوردن او كه كاش مرده بود و آن روز را نديده بود ، به يقين ، جملگى از اين حقيقت حكايت دارند . اين احساس در داستانى كه جندب بن عبد اللّه ازدى كوفى روايت كرده به خوبى بيان شده است : عمرو بن اشرف عتكى كه اهل ازد بصره بود افسار شتر را به دست گرفت ، هر كه به او نزديك مىشد با شمشير خويش بر زمينش مىافكند . سپس حارث بن زهير از ازديان كوفى و صحابى پيامبر ، نزد او رفت ، در حالى كه چنين مىسرود :\r\nاى مادر ما ، اى بهترين مادرى كه مىشناسيم ، آيا نمىبينى چه بسيار دلاورانى كه از پا درمىآيند و دست و پايشان از بدن جدا مىشود ؟\r\nسپس دو ضربه بينشان رد و بدل شد ، و من آنان را ديدم كه زمين را با پاهاى خود مىكندند تا اينكه جان باختند . سپس در مدينه نزد عايشه رفتم . عايشه به من گفت : « تو كيستى ؟ » پاسخ دادم : « مردى از ازد ، ساكن كوفه » . پرسيد : « آيا در جمل شركت داشتى ؟ » گفتم : « آرى » ، گفت : « با ما بودى يا بر ضد ما ؟ » گفتم : « بر ضد شما » . گفت : « آيا مىشناسى آن كس را كه گفت : « اى مادر ما ، اى بهترين مادرى كه مىشناسيم » . گفتم : « آرى ، او پسر عمويم بود » . زار زار بگريست ، چنان كه گمان كردم ديگر آرام نخواهد گرفت » . « 1 »\r\nكشته‌شدگان از هر دو طرف زياد بودند ، گرچه بىترديد اندوه‌بارتر از همه در اردوگاه عايشه بود . قريش كه براى خلافت و موقعيت خود به منزلهء طبقه‌اى حاكم ، مىجنگيد ، تلفاتى سنگين ديد و بيشتر قبايلش صدمه ديدند . در ميان كشته‌شدگان « 2 » عبد شمس عبارت بودند از : عبد الرحمن بن عتّاب بن اسيد ؛ عبد اللّه بن وليد بن يزيد بن عدى بن ربيعة بن عبد العزى ؛ محرز بن حارثة بن ربيعة بن عبد العزّى ؛ پسر عمويش على بن عدى\r\n\r\n\r\n","description":"","footnote":"\r\n( 1 ) طبرى ، ج 1 ، ص 3201 . در روايت ابو مخنف دربارهء اين قضيه ، به جاى « بهترين مادر » [ يا خير امّ 
  ] « نافرمان‌ترين مادر » ، [ يا اعقّ امّ 
  ] آمده است ( ابن ابى الحديد ، شرح ، ج 1 ، ص 264 ) .\r\n( 2 ) در مورد فهرست زير به طور كلى به فهرست مردگان سال 36 هجرى در تاريخ اسلام كايتانى ، ج 9 و تاريخ خليفه ، ص 177 - 178 مراجعه كنيد . در اين آثار برخى از نامها و خاندانها بايد اصلاح شود .\r\n","page_name":" 243 ","page_number":259},
  {"content":"\r\n\r\nبن ربيعه ، والى مكه در زمان عثمان ؛ و عبد الرحمن ، فرزند عبد اللّه بن عامر بن كريز ، والى عثمان در بصره ؛ « 1 » از نوفل : مسلم بن قرظة بن عبد عمرو بن نوفل ، برادر فاخته همسر معاويه ؛ « 2 » از اسد : زبير و عبد اللّه بن حكيم بن حزام ، كه پرچم سپاه عايشه را بر دوش داشت و به دست عدى بن حاتم طائى و اشتر كشته شد ؛ « 3 » از عبد الدار : عبد اللّه بن مسافع بن طلحة بن ابى طلحه ؛ از زهره : اسود بن عوف ، برادر عبد الرحمن بن عوف ؛ « 4 » از مخزوم : عبد الرحمن بن سائب بن ابى سائب بن عائذ ؛ عبد الرحمن بن ابى بردة بن وهب بن عمرو بن عائذ ؛ معبد بن زهير بن ابى امية بن مغيره ؛ از تيم : طلحه ؛ فرزندش محمد ؛ برادرش عبد الرحمن بن عبيد ( عبد ) الله بن عثمان ؛ و عبد الرحمن بن ابى سلمة بن حارث ؛ « 5 » از جمح : عبد اللّه بن ابىّ بن خلف بن وهب ؛ عبد اللّه بن ربيعة بن درّاج بن عنبس ؛ « 6 » عبد الرحمن بن وهب بن اسيد بن خلف ؛ و مسلم بن عامر بن حميل ؛ « 7 » از سهم :\r\nيكى از فرزندان قيس بن عدى بن سعد ، سيّد قريش در زمان خود ؛ و از عامر :\r\nعبد الرحمن و عمرو ، فرزندان حميرة بن عمرو بن عبد اللّه بن ابى قيس ، ابو سفيان بن حويطب بن عبد العزى بن ابى قيس ؛ « 8 » عبيد الله بن انس بن جابر بن عبدة بن وهب ؛ « 9 » و\r\n\r\n\r\n","description":"","footnote":"\r\n( 1 ) عبد الرحمن وقتى پدرش سيزده‌ساله بود ، به دنيا آمد ( ابن منظور ، مختصر ، ج 12 ، ص 285 ) . بدين سان وقتى كشته شده نوزده‌ساله بود .\r\n( 2 ) على عليه السّلام چون جسد مسلم بن قرظه را در ميدان جنگ ميان كشته‌شدگان يافت ، به طعنه گفت : « برّ و نيكى وى را بدين جا كشاند . او از من خواست دربارهء ادعايى كه بر ضد عثمان در مكه داشت با وى سخن گويم .\r\nمن با عثمان پيوسته در اين باره سخن گفتم تا اينكه آن را به او داد و به من گفت اگر به خاطر تو نبود به او نمىدادم . و اكنون مسلم در دفاع از عثمان جان باخت » ( مفيد ، جمل ، ص 393 ) .\r\n( 3 ) طبرى ، ج 1 ، ص 3202 .\r\n( 4 ) در بين دشمنان كشته شده در جنگ ، على نيز ، معبد ، فرزند مقداد بن اسود ( عمرو ) ، هم‌پيمان زهره را يافت .\r\nمقداد ، يكى از نخستين اسلام آورندگان ، حتى در زمان انتخاب عثمان از طرفداران سرسخت على بود و مادر معبد نيز هاشمى بود . على معبد را سخت محكوم كرد چون پيوندهاى خويشاوندى خود را بريده بود ، اما پدرش را ستود ( بلاذرى ، انساب ، ج 2 ، ص 264 - 265 ؛ مفيد ، جمل ، 392 - 393 ) .\r\n( 5 ) فقط خليفه از او نام برده است ( تاريخ ، ص 186 ) . در جاهاى ديگر ذكرى از او به ميان نيامده است .\r\n( 6 ) زبيرى ، نسب ، ص 369 ؛ ابن ابى الحديد ، شرح ، ج 11 ، ص 125 . على در كنار جسدش گفت : « اين بيچاره را طرفدارى از عثمان از خانه بيرونش نياورد . به خدا سوگند نظر عثمان دربارهء او و پدرش مساعد نبود » .\r\n( مفيد ، جمل ، ص 393 ) .\r\n( 7 ) فقط خليفه از او نام برده است ( تاريخ ، ص 168 ) . در جاهاى ديگر ذكرى از او به ميان نيامده است .\r\n( 8 ) بنا به روايتى از سعيد بن ابى هند ، على كوشيد ابو سفيان بن حويطب را كه در جنگ وحشت‌زده شده بود ، با دعوت به سوى خود ، نجات دهد . ابو سفيان مىخواست به طرف على رود ، اما يكى از مهاجمان بصرى در جبههء ضد على او را به دام انداخت . يكى از كوفيان همدان بر او حمله آورد و او را قطعه‌قطعه كرد ، زيرا صداى على را كه گفت او را رها كن نشنيد ( مفيد ، جمل ، ص 361 ) بنابر برخى روايات ، حويطب پدر ابو سفيان در ميان كسانى بود كه در دفن عثمان حضور داشتند ( زبير ، نسب ، ص 426 ؛ رك : فصل 3 ، شماره 291 ) . برادرزاده‌اش مساحق بن عبد اللّه بن مخرمة بن عبد العزى در ميان باقيماندگان جنگ بود ؛ او از على طلب عفو كرد و على او را بخشيد ( مفيد ، جمل ، ص 413 ، 416 ) .\r\n( 9 ) زبيرى ، نسب ، ص 434 ) .\r\n","page_name":" 244 ","page_number":260},
  {"content":"\r\n\r\nعبد اللّه بن يزيد بن اصمّ . « 10 » آورده‌اند كه كمترين رقم كشته‌شدگان در سپاه عايشه 2500 نفر و در سپاه على 400 تا 500 نفر بودند . « 11 » اين ارقام به نظر درست مىرسد .\r\nسنگين‌ترين تلفات را از اهل بصره ، قبيله « ازد » و « ضبّه » داشتند .\r\nعمرو بن يثربى ضبّى ، چون مردان قبيله‌اش يكى پس از ديگرى كشته مىشدند ، با رجزخوانى آنان را به ادامهء جنگ در دفاع عايشه تشويق مىكرد تا روحيهء خود را از دست ندهند . او سه نفر از مردان على عليه السّلام را كشت ، علباء بن هيثم سدوسى ، هند بن عمرو جملى و زيد بن صوحان از عبد القيس . علباء و زيد را از طرفداران نخستين و سرسخت على مىدانستند . « 12 » گفته‌اند كه عمار پير با ابن يثربى روياروى شد . يثربى به عمار حمله برد ، ولى عمار سپر چرمين خود را حايل كرد به طورى كه شمشير وى در آن نشست و كوفيان به سوى او تير انداختند تا از پاى درآمد . چون بر زمين افتاد شعرى با اين مضمون خواند :\r\nاگر مرا مىكشيد ، من ابن يثربم . همان كس كه علباء ، هند جملى و سپس ابن صوحان ، از پيروان دين على ، را كشت .\r\nاو را دستگير كردند و پيش على عليه السّلام بردند . گرچه درخواست كرد زنده‌اش بدارند ، على فرمان داد او را بكشند . او تنها اسير جنگى بود كه مورد بخشش على قرار نگرفت . « 13 »\r\nوقتى سبب را جويا شدند ، على فرمود ابن يثربى سه مرد را كه به ادّعاى خود او از پيروان\r\n\r\n\r\n","description":"","footnote":"\r\n( 10 ) همان ، 439 .\r\n( 11 ) بلاذرى ، انساب ، ج 2 ، ص 264 ؛ خليفه ، تاريخ ، ص 186 ؛ طبرى ، ج 1 ، ص 3232 .\r\n( 12 ) سيحان ، برادر زيد بن صوحان نيز در اين جنگ كشته شد . برادر سوم ، صعصعة بن صوحان ، در ميان پيروان على شخصيتى برجسته و از راويان عينى شعبى در حوادث طى دوران حاكميت على بود ( سزگين ، ابو مخنف ، ص 137 ؛ نجاشى ، رجال ، به اهتمام موسى شبيرى زنجانى ( قم 1407 / [ 1987 
  ] ، ص 203 ) . روايت است كه عايشه وقتى از مرگ زيد پس از جنگ باخبر شد گفت « خداوند او را بيامرزد » . ( ابن منظور ، مختصر ، ج 9 ، ص 146 ) .\r\n( 13 ) طبرى ، ج 1 ، ص 3198 - 3199 .\r\n","page_name":" 245 ","page_number":261},
  {"content":"\r\n\r\nدين على بوده‌اند كشته است . دين على عليه السّلام دين محمد صلّى اللّه عليه و آله است . « 1 » اين كه امتناع على از عمرو بن يثربى ، دست كم تا حدودى ، به سبب شعرى بوده كه وى سروده است ، دور از ذهن نمىنمايد . او در برابر هر سخنى مبنى بر آن‌كه على عليه السّلام قرآن و سنّت محمد صلّى اللّه عليه و آله را با ايمانى راسخ‌تر از هر كسى ديگر رعايت و اجرا نمىكند از خود واكنش نشان مىداد . « 2 »\r\nاين نقطه ضعفى بود كه بعدا على را به ارتكاب بزرگترين اشتباه خود واداشت . « * »\r\nروايتهاى ديگرى وجود تصوّرى كلى از « دين على » را در ميان بصريان تأييد مىكنند .\r\nمحمد بن حنفيه نقل مىكند كه بر مردى هجوم برد و چون خواست شمشير بر او فرود آورد ، آن مرد گفت : « من پيرو دين على بن ابى طالبم » . ابن حنفيه مقصودش را فهميد و او را رها كرد « 3 » . چون اين وضع به ضرر ازديان بصره تمام شد و ناگزير به فرار شدند ، فرياد برآوردند : « ما پيروان دين على بن ابى طالبيم » ، ظاهرا هدفشان اين بود كه جان خويش را نجات دهند . پس از آن يكى از كوفيان بنى ليث آنها را هجو كرد و انديشه و رأى آنان را سخيف شمرد . « 4 » ظاهرا مقصودش آن بود كه هم تقيه آنان را ، با اين ادعا كه از پيروان على هستند ، و هم انتساب دين خاصى را به او ، محكوم كند .\r\nبدين سان اين نزاع وجهى دينى نيز داشت . دين على در اينجا مفهومى خاص دارد .\r\nبه احتمال زياد مىتوان گفت كه مقصود از آن اين ادعاست كه على بهترين مردان پس از محمد ، وصى او و به همين سبب شايسته‌ترين فرد براى رهبرى امّت است . دو بيت شعرى كه يكى از مردان قبيلهء بنى عدى به هنگام گرفتن افسار شتر عايشه سروده است ، احتمالا به اين امر اشاره دارد :\r\nما از قبيلهء عدى ، در طلب على هستيم ، نيزه‌ها و شمشيرهاى مشرفى ، كلاه‌خودها و\r\n\r\n\r\n","description":"","footnote":"\r\n( 1 ) ابن دريد ، الاشتقاق ، به اهتمام عبد السلام محمد هارون ( بغداد ، 1399 / 1979 ) ، ص 413 .\r\n( 2 ) ظاهرا لوى دلاويدا اين عبارت را بد منتقل كرده است ؛ او مىگويد كه اين گفته حاوى همان ديدگاههايى است كه در روايتهاى مربوط به مجازات عبد اللّه بن سبا و غلاتش به دست على ، آمده است . ( تاريخ اسلام ، كايتانى ، ج 9 ، ص 142 ) . در اينجا ، موضوع ، نسبت دادن عقيده انحرافى به على است ، نه تبليغ عقيده‌اى افراطى به نام او .\r\n* نويسنده نمىگويد كه اين اشتباه چه بود . مأخذى هم در اثبات آن نمىدهد . اظهار او در اين باب اساسى ندارد . امامان شيعه داراى ملكهء عصمت و مبرا از گناهند - م .\r\n( 3 ) ابن ابى شيبه ، مصنّف ، ج 8 ، ص 711 .\r\n( 4 ) طبرى ، ج 1 ، ص 3189 - 3190 .\r\n","page_name":" 246 ","page_number":262},
  {"content":"\r\n\r\nحلقه‌هاى درهم پيچيده ( زره‌ها ) را حمل مىكنيم ، و هر كه را با وصى ما مخالف باشد از ميان برمىداريم . « 1 »\r\nاز آنجا كه اين شعر را يكى از بزرگان ( شيوخ ) بنى عدى و طرفدار عايشه سروده است ، آن وصى نمىتواند على بوده باشد . « 2 » نيز بعيد است كه برخى از اشعار طرفدارى از على به طور اتفاق در اين داستان - كه ابو نعامه عمرو بن عيسى بن سويد ، يكى از علماى نامدار بنى عدى نقل كرده است - وارد شده باشد . « 3 » وصى در اينجا مقصود أبو بكر است كه على و پيروانش با رفتن به جنگ دخترش ، با او مخالفت مىكنند . أبو بكر ، به يقين در دوره‌هاى واپسين ، به طور متعارف وصى محمد صلّى اللّه عليه و آله به شمار نمىآمد . در اينجا وصى خوانده شده تا با ادعاى مخالفان كه مىگفتند على وصى پيامبر است معارضه شود . « 4 »\r\nنبرد با مخالفان مسلمان در جنگى منظم در اسلام تجربهء جديدى بود . على عليه السّلام مىتوانست با مخالفان خود بر طبق سنّت أبو بكر ، به منزلهء مشرك و كافر برخورد كند و بدين سان قوانين معمول جنگى را دربارهء آنان به اجرا گذارد . با توجّه به سابقهء طولانى مخالفان برجسته‌اش در اسلام ، احتمالا اين راه منطقى نبود . على در آغاز جنگ به سپاه خود فرمان داد اسيران و زخميان را نكشند ، با كسانى كه سلاح خويش را بر زمين نهاده‌اند نجنگند ، و آنان را كه از صحنهء جنگ گريخته‌اند تعقيب نكنند . تنها چهارپايان و سلاحهاى به چنگ آمده را بايد جزو غنايم جنگى محسوب دارند . پس از جنگ دستور داد كه اسيران جنگى و زنان يا كودكان را به بردگى نگيرند و اموال دشمنانى را كه كشته شده‌اند به وارثان برحق و مسلمان آنان بازگردانند . وى به هر يك از مردانش ، از بيت\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 245 - 246 .\r\n( 2 ) اين تعبير لوى دلاويداست كه روايات مزبور را بدون شرحى اضافى ترجمه كرده است . ( خلافت على عليه السّلام ، به روايت كتاب انساب الاشراف بلاذرى ، در مجلهء مطالعات شرق‌شناسى ، 1914 - 1915 ، از ص 427 تا 507 ، ص 444 ؛ كايتانى ، تاريخ اسلام ، ج 9 ، ص 155 ) .\r\nمصحح شيعى كتاب بلاذرى ، انساب ، ج 2 ، ص 246 ، در زيرنويس مربوط به كلمهء « الوصيا » ، واژهء [ كذا 
  ] را آورده است .\r\n( 3 ) ابن حجر ، تهذيب ، ج 8 ، ص 87 .\r\n( 4 ) عبارت : نبتغى عليا ( در طلب على هستيم ) خود ابهام دارد . ظاهرا در اينجا بدين معناست كه ما در جستجوى على هستيم تا انتقام خون عثمان را از او بگيريم . اين عبارت را بايد با شكوهء عمرو بن يثربى سنجيد ، آنجا كه مىگويد : « آنان را مىزنم ، اما افسوس كه ابو الحسن را نمىبينم » ( طبرى ، ج 1 ، ص 3199 ) .\r\n","page_name":" 247 ","page_number":263},
  {"content":"\r\n\r\nالمال بصره پانصد درهم پاداش داد . « 1 » اين قوانين در جنگ عليه سركشان در اسلام اعتبار يافت . در حالى كه اين دستورات را بيشتر افرادش بدون اعتراض پذيرفتند . گروه اندكى از قشريان رفتار او را زير سؤال بردند . آمده است كه على به آنان گفت اگر بر اسير كردن دشمنان پافشارى مىكنند ، بايد براى اموال عايشه قرعه زنند . خوارج بعدها اين مسأله را بهانه‌اى ساختند براى متهم كردن على كه وى با سلب حق مشروع جنگجويان از غنايم جنگى ، موازين اسلام را زير پا گذاشته است .\r\nعلى عليه السّلام اسيران جنگى را وقتى بيعت كردند آزاد كرد . در روز جنگ فرزندان عثمان ، ابان و سعيد را اسير كرده نزد على آوردند . يكى از حاضران گفت آنان را بكشم ؟ على او را سرزنش كرد و گفت چگونه مىتوانى اين دو را بكشى ، در حالى كه به جملگى امان داده‌ام . سپس رو به آنان كرد و گفت از گمراهى بازگرديد و هر جا مىخواهيد برويد . اگر دوست مىداريد نزد من بمانيد ، پيوندهاى خويشاونديتان را حفظ خواهم كرد . آنان پاسخ دادند كه با او بيعت مىكنند و مىروند . ظاهرا پس از آن رهسپار حجاز شدند . « 2 »\r\nموسى فرزند طلحه يادآور مىشود كه چگونه اسيران ، در شب پس از جنگ گرد هم آمده بودند در حالى كه مىگفتند : « موسى بن طلحه فردا كشته خواهد شد » . فرداى آن روز ، پس از آن‌كه اولين نماز خويش را برپا داشت ، اسيران فرا خوانده شدند . نخستين كسى را كه نزد على بردند موسى بود . امير المؤمنين عليه السّلام از او پرسيد : « آيا بيعت خواهى كرد ؟ آيا به آنچه مردمان روى آورده‌اند ، تن در خواهى داد ؟ » پاسخ داد : « آرى » . پس از اين كه بيعت كرد على به وى گفت به سوى خانواده و اموال خود بازگرد . ديگران هم چون ديدند وى به سلامت رها شد ، به آسانى وارد شدند و بيعت كردند . « 3 » موسى يكى از وارثان اموال فراوان طلحه شد . « 4 »\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 261 - 262 . روايات متعددى را در همين خصوص ابن ابى شيبه نقل كرده است ، مصنّف ، ج 8 ، ص 707 - 708 ، 710 - 711 ، 713 ، 718 - 721 .\r\n( 2 ) مفيد ، جمل ، ص 382 . بلاذرى مىگويد ابان بن عثمان نخستين كسى بود كه در جنگ جمل پا به فرار نهاد ( انساب ، ج 5 ، ص 120 ) .\r\n( 3 ) ابن ابى شيبه ، مصنف ، ج 8 ، ص 716 . فاصله‌اى در متن روايت به وجود آمده است : اين منظور ، مختصر ، ج 25 ، ص 290 - 291 .\r\n( 4 ) با اين حال ، زبيرى از عمران بن طلحه با عنوان فردى ياد مىكند كه پس از جنگ جمل با على عليه السّلام ديدار كرد و از وى خواست املاك پدرش در « نشتاستج » را به او بازگرداند . على با وى به نيكى رفتار نمود ، از خداوند\r\n","page_name":" 248 ","page_number":264},
  {"content":"\r\n\r\nمساحق بن عبد اللّه بن مخرمه عامرى قريشى نقل مىكند كه او و گروهى از قريشيان ، از جمله مروان بن حكم ، توافق كردند كه نزد على روند و به دليل شورش بر ضد او ، از او پوزش خواهند . آنان پى بردند كه او شريف‌ترين و بخشنده‌ترين مردان پس از پيامبر اكرم بوده است و دانستند كه به او ستم كرده‌اند . على عليه السّلام آنان را پذيرفت و در خطبه‌اى از آنها پرسيد كه آيا من نزديكترين مردان به پيامبر و شايسته‌ترين آنها در حكومت بر مردم پس از پيامبر نبوده‌ام . جملگى تصديق كردند .\r\nفرمود : پس شما از من روى برتافتيد و با أبو بكر بيعت كرديد . على كه دوست نمىداشت صفوف مسلمان درهم شكند ، از مخالفت با رأى آنان پرهيز كرده بود . وقتى أبو بكر عمر را به جانشينى خود برگزيد نيز على چنين كرد ، اگر چه مىدانست كه شايسته‌ترين مردمان در جانشينى رسول خداست .\r\nوقتى عمر او را در مقام يكى از شش نامزد جانشين خود برگزيد ، آنان با عثمان بيعت كرده بودند ، امّا بعد او را سرزنش كردند و كشتند ، در حالى كه على در خانه نشست .\r\n« پس نزد من آمديد و درست همانطور كه با أبو بكر و عمر بيعت كرديد با من بيعت نموديد . شما را چه شد كه بر بيعت آنان وفادار مانديد و بر بيعت من نه ؟ » سپس از او خواستند كه على با آنان همانند يوسف با برادرانش رفتار كند و مانند او از گناه آنان درگذرد ، آن‌گاه كه گفت :  لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ  ، ( امروز شما را سرزنش نبايد كرد ؛ خدا شما را مىبخشايد كه او مهربان‌ترين مهربانان است ؛ يوسف / 92 ) . على از آنان بيعت گرفت و رهايشان كرد . « 1 »\r\nبرخى از دشمنان على تن به بيعت ندادند . دربارهء مروان روايتهاى متناقضى نقل شده است . بنا بر بعضى از آنها ، مروان كه مورد بخشش قرار گرفت اشتياق خود را به دادن بيعت ابراز داشت و على عليه السّلام آن را پذيرفت . « 2 » در برابر آن ، ابو مخنف روايت مىكند كه\r\n\r\n\r\n","description":"","footnote":"\r\nبراى پدرش آمرزش طلبيد و فرمان داد همهء املاك با محصولاتى را كه از آن به دست آمده است به او بازگردانند ( نسب ، ص 281 - 282 ) . عمران بر خلاف موسى ، برادر تنى محمد بن طلحه و شايد بزرگترين فرزند برجامانده‌اش بود . به نظر نمىرسد كه در جنگ شركت كرده باشد .\r\n( 1 ) مفيد ، جمل ، ص 413 - 414 ، 416 - 417 ؛ نعمان ، شرح الاخبار ، ج 1 ، ص 392 - 394 .\r\n( 2 ) ر . ك : بويژه روايت نافع ( ابن سعد ، طبقات ، ج 5 ، ص 26 ) كه به اشتباه مىگويد مروان رهسپار مدينه شد و تا زمان جلوس معاويه در آنجا باقى ماند . اين روايت اشتباهات ديگرى هم دارد و در كل قابل اعتماد\r\n","page_name":" 249 ","page_number":265},
  {"content":"\r\n\r\nمروان در حالى كه در جنگ مجروح شده بود ، ابتدا به طرف قومى از قبيلهء عنزه كشيده شد . سپس از مالك بن مسمع شيبانى پناه خواست و او به مروان پناه داد و از على خواست كه امانش دهد . على عليه السّلام به او امان داد . وقتى مردم بصره همگى بيعت كردند ، على از وى نيز خواست تا بيعت كند . امّا مروان بيعت نكرد و گفت مگر به من امان نداده‌اى ؟ تنها هنگامى بيعت خواهم كرد كه مجبورم كنى . على فرمود كه او را مجبور نخواهد كرد ، زيرا هر بيعتى كند آن را نقض خواهد نمود . مروان راه شام را پيش گرفت تا به معاويه بپيوندند . « 1 »\r\nصرف نظر از اين كه مروان با وى بيعت كرده باشد يا خير ، پيداست كه على عليه السّلام به ميزان ارزش بيعت مردى همچون مروان كاملا آگاه بود . اينكه بسادگى او را رها كرد تا برود نشان مىدهد كه چندان مايل نبود قواعد جديد بازيهاى سياسى را ، كه در نتيجه جنگ داخلى در اسلام اكنون حاكم شده بود ، بپذيرد . مسلما معاويه و حتى خود مروان ، اگر به جاى على بودند ، در رها كردن چنين دشمن خطرناك و شريرى ترديد مىكردند ؛ دشمنى كه دستهايش به خون يكى از نزديكترين اصحاب پيامبر [ طلحه 
  ] آغشته بود و دشمنى كه ابتدا على را به نابودى تهديد كرده بود . « 2 »\r\nعبد اللّه بن زبير هم كه زخمى شد ، چنان كه گذشت ، به منزل مردى از قبيلهء ازد پناه برد . عبد اللّه آن مرد را نزد خاله‌اش عايشه فرستاد تا او را از مكان خود باخبر سازد .\r\nعايشه از برادرش محمد خواست كه عبد اللّه را نزد عايشه ببرد . محمد ، عبد اللّه را با خود آورد . در راه بين آنان بر سر عثمان نزاع افتاد و به يكديگر ناسزا گفتند . عتبة بن ابى سفيان ، برادر معاويه كه ابتدا عصمة بن زبير از قبيلهء بنى تيم رباب ، پناهش داده بود نيز به سوى عايشه رفت . چون على از اين موضوع باخبر شد سكوت اختيار كرد . « 3 » احتمالا\r\n\r\n\r\n","description":"","footnote":"\r\nنمىنمايد . بنا به روايتى از امام جعفر صادق عليه السّلام پيشواى شيعيان ، مروان خود به پدربزرگش على بن حسين عليه السّلام گفت كه او به خواست خود با على عليه السّلام كه اجازه داد هر جا مىخواهد برود ، بيعت كرد ( بلاذرى ، انساب ، ج 2 ، ص 262 - 263 ) .\r\n( 1 ) بلاذرى ، انساب ، ج 2 ، ص 263 .\r\n( 2 ) ر . ك : پيوست 6 دربارهء موسى بن طلحه و امويان .\r\n( 3 ) بلاذرى ، انساب ، ج 2 ، ص 263 - 264 ، به نقل از ابو مخنف . بنا بر روايت خود عبد اللّه بن زبير ، وى صاحب خانه‌اى را كه ابتدا در آن اقامت كرده بود نزد عايشه فرستاد تا او را از حال خود باخبر سازد و به وى گفت مراقب باش محمد بن ابى بكر تو را نبيند . آن مرد كار خود را به عايشه گفت ، اما عايشه او را نزد برادرش\r\n","page_name":" 250 ","page_number":266},
  {"content":"\r\n\r\nهيچ يك از آنان تن به بيعت ندادند و ديرى نپاييد كه عتبه راه دمشق را پيش گرفت و نزد برادرش رفت . اينكه عبد اللّه بن عامر بن كريز بيعت كرده است يا خير ، چيزى نمىدانيم .\r\nاو كه با بصره آشنا بود و دوستانى در آنجا داشت ، احتمالا براحتى توانست به آنجا رود و خود را پنهان دارد . وى به شام نيز سفر كرد . « 1 »\r\nعلى عليه السّلام در خطبه‌اى كه براى اهل بصره ايراد كرد ، آنان را به منزلهء نخستين افرادى كه بيعت خود را شكستند و صفوف امّت را درهم ريختند سخت مورد سرزنش قرار داد . با اين همه ، آنان را بخشيد و از فتنه بازشان داشت . سپس بيعت مجدد آنها را پذيرفت . وى به قرظة بن كعب ، والى خويش در كوفه نامه نوشت ، فتح را اعلام داشت و كوفيان را ستود . « 2 » چون مهياى رفتن به كوفه شد ، عبد اللّه بن عباس را به ولايت بصره منصوب كرد و زياد بن عبيد ( أبيه ) را در مقام كاتب او گماشت . « 3 » احتمالا در همين زمان بود كه ولايت بحرين را به عمر بن ابى سلمه و ولايت مكه را به قثم بن عباس سپرد . با اين حال ، نام قثم در بين حاضران در جنگ جمل نيست و ممكن است على عليه السّلام پس از آن‌كه شورشيان\r\n\r\n\r\n","description":"","footnote":"\r\nمحمد بن ابى بكر فرستاد و او را فرا خواند . عايشه از برادرش خواست كه خواهرزادهء آنان ، ابن زبير را نزد او بياورد . ابن زبير چون محمد را ديد مبهوت شد و زبان به ناسزا گفتن گشود . اما محمد آرامش ساخت و گفت شتاب مكن عايشه مرا فرستاده است . در خانهء عايشه بود كه [ عبد اللّه بن زبير 
  ] شنيد عثمان آشكارا مورد سبّ و لعن قرار مىگيرد ؛ پس تصميم گرفت در شهرى كه عثمان لعن مىشود باقى نماند . مركبى از دوست خود گرفت ( احتمالا همان مردى كه نزدش مانده بود ) و رهسپار بصره شد ، در حالى كه از چشم نگهبانان دور ماند . مردى در راه او را ديد ؛ هر دو سعى كردند خود را از يكديگر پنهان دارند . او دوستش عبد الرحمن بن حارث بن هشام بود . سپس مردى را سوار بر اسبى ديد اما ناگهان فهميد كه آن ، اسب پدرش زبير است .\r\nخواست آن مرد را بكشد ، اما عبد الرحمن به او گفت شتاب مكن ، زيرا او نمىتواند از دست ما بگريزد .\r\nناگهان ديد كه او غلام زبير است . عبد الرحمن از او پرسيد زبير كجاست ؟ گفت نمىدانم . سپس ، عبد الله ، چنان كه خود روايت مىكند ، فهميد كه پدرش كشته شده است ( مفيد ، جمل ، ص 362 - 363 ) .\r\n( 1 ) روايت ستايش‌آميز ابن عساكر ، عبد اللّه بن عامر را با عنوان كسى وصف مىكند كه پيش از جنگ به زبير متوسل شد تا عازم نشود و بدين وسيله امت محمد صلّى اللّه عليه و آله را نجات دهد . چون زبير توصيه او را نپذيرفت ، ابن عامر احتمالا بدون شركت در جنگ ، رهسپار شام شد ( ابن منظور ، مختصر ، ج 12 ، ص 288 ) . احتمال اين موضوع بسيار كم است . بعيد است كه عبد اللّه بن عامر فرزندش را ترك گفته به جنگ رفته باشد تا جان خود را از دست بدهد ، در حالى كه خود از جنگ گريخته است . همين منبع به اشتباه مىگويد كه ابن عامر در جنگ صفين حضور نداشت .\r\n( 2 ) بلاذرى ، انساب ، ج 2 ، ص 264 . متن نامه‌اى كه شيخ مفيد نقل كرده ( جمل ، ص 403 - 404 ) ، احتمالا ساختگى است . تاريخ آن ، رجب سال 36 ، دور از ذهن مىنمايد .\r\n( 3 ) بلاذرى ، انساب ، ج 2 ، ص 271 .\r\n","page_name":" 251 ","page_number":267},
  {"content":"\r\n\r\nقريش از مكه بيرون رفته بودند ، او را از مدينه يا ربذه فرستاده باشد . انتصاب عبد اللّه بن عباس خشم مالك اشتر را برانگيخت ؛ او انتظار داشت كه ولايت بصره به او بخشيده شود ، زيرا در جنگ شركتى فعال داشت . « 1 » و ظاهرا در ميان كسانى كه از موقعيت ممتاز قريش گله‌مند بودند ، زمزمه‌هايى صورت گرفته بود كه سه نفر از خويشاوندان هاشمى على اكنون ولايت را بر عهده گرفته‌اند . على اشتر را متقاعد ساخت كه وجودش براى ارتباط با اهل شام ، كه بسيارى از خويشاوندانش نيز در ميان آنها بودند ، لازم است .\r\nعلى عليه السّلام چون بصره را ترك كرد ، بزرگان شهر تا « موقوع » او را همراهى كردند . احنف بن قيس و شريك بن اعور حارثى از قبيلهء دهى بن كعب ، با على به راهشان به سوى كوفه ادامه دادند . امّا در خصوص اينكه تا كجا با او رفتند ، توافقى نيست . « 2 » على ، به روايت شعبى در آغاز ماه رجب سال 36 ، « 3 » و به گفتهء ابو الكنود ، در روز دوشنبه دوازدهم رجب ، « 4 » كمتر از يك ماه پس از جنگ جمل ، وارد كوفه شد . او از سكونت در قصر والى امتناع ورزيد و آن را قصر فساد خواند و در منزل خواهرزاده‌اش جعدة بن هبيره مخزومى « 5 » اقامت كرد . على عليه السّلام در نخستين خطبه‌اش كسانى را كه از شركت در جنگ به\r\n\r\n\r\n","description":"","footnote":"\r\n( 1 ) طبرى ، ج 1 ، ص 3162 ؛ در خصوص اختلافاتى در روايت ، رجوع كنيد به ابن ابى شيبه ، مصنّف ، ج 8 ، ص 706 . آمده است كه اشتر گفت : « چرا اين مرد پير را در مدينه كشتيم ؟ » و از مذحج ، مردان قبيله‌اش ، خواست كه با او بروند . اينكه او قصد داشته به معاويه بپيوندد ، چنان كه يكى از راويان به نام كليب جرمى مىگويد ، بعيد مىنمايد . به گفته كليب ، على عليه السّلام تاريخ عزيمت خويش را پيش انداخت تا از حركت اشتر با مردانش جلوگيرى كند .\r\n( 2 ) بلاذرى ، انساب ، ج 2 ، ص 271 .\r\n( 3 ) منقرى ، وقعة صفين ، ص 80 . گفتهء شعبى را داير بر اينكه على هفده ماه در كوفه ماند و با معاويه و عمرو عاص نامه رد و بدل كرد ، بايد به اين معنا گرفت كه على تا آخر سال 37 هجرى پيوسته با آنان نامه‌نگارى مىكرد و در اين سال دومين جنگ خود را بر ضد آنان ترتيب داد ، نه اينكه تمام آن مدت را در كوفه اقامت كرد .\r\n( 4 ) همان ، ص 3 ؛ تاريخ ميلادى با دوشنبه منطبق است . تاريخى كه بلاذرى آورده است ( انساب ، ج 2 ، ص 273 ) ، يعنى ماه رمضان سال 36 ، و ظاهرا سندش به زهرى مىرسد ( همان ، ص 293 ، يادداشت 1 ) ، زمانش بسيار دير است . روايتهاى مزبور اين نظر را تقويت مىكنند كه على عليه السّلام مدت زمان بسيار كوتاهى در بصره ماند .\r\nتاريخ نخستى كه شعبى داده است نامعقول نمىنمايد .\r\n( 5 ) منقرى ، وقعة صفين ، ص 3 ، 5 . ام هانى مادر جعده خواهر على بود ( زبيرى ، نسب ، ص 39 ؛ بلاذرى ، انساب ، ج 2 ، ص 41 ) . در روايت ابو مخنف راجع به بازگشت على به كوفه از صفين ، آمده است كه او وارد قصر شد ( طبرى ، ج 1 ، ص 3349 ) . با اين حال ، در شرح بلاذرى از قتل على به استناد واقدى ، ابو مخنف و عوانه گفته مىشود كه وى در قصر اقامت نگزيد ، بلكه به خانه‌هايى با سقفهايى پوشيده از نى در ميدان معروف به\r\n","page_name":" 252 ","page_number":268},
  {"content":"\r\n\r\nهمراه او خوددارى ورزيده بودند سرزنش كرد . دو نفر از طرفداران نزديكش سعيد بن قيس همدانى و سليمان بن صرد خزاعى ، نيز به دليل آن‌كه از جنگ دست شسته و كنار نشسته بودند ، مورد ملامت او قرار گرفتند . « 1 »\r\n\r\nمعاويه و صفين\r\nچون جنگ با مكيان قريشى به نفع على عليه السّلام تمام شد ، در اين هنگام توجّه خويش را به سوى معاويه معطوف داشت . گرچه هفت ماه از جلوس على بر مسند خلافت مىگذشت ، آن حضرت هنوز هيچ رابطه‌اى با فرمانرواى شام برقرار نكرده بود . اين تأخير ، از ديد ناظران بعدى كه به حاكميت او اساسا در پرتو نبردش با امويان نگريسته‌اند كاملا نامعقول مىنمود و آنان دربارهء تماسهاى اوليه داستانهاى گوناگونى ساختند . سيف داستانى ساخت داير بر اينكه على ، سهل بن حنيف را در مقام فرمانرواى شام گسيل داشت ، امّا وقتى به تبوك رسيد نگهبانان مرزى شام او را بازگرداندند ، زيرا به فرمان خليفهء مشروع ، عثمان ، منصوب نشده بود . « 2 » برخى ديگر داستانهايى ساختند كه از زيركيهاى معاويه حكايت داشت ، به اين ترتيب كه معاويه در برابر پيشنهاد على نامه‌اى سفيد تنها با اين مضمون : « از معاوية بن ابى سفيان به على بن ابى طالب » براى على عليه السّلام فرستاد . « 3 » على عليه السّلام در حقيقت پس از گفتگو با ابن عباس اطمينان يافت كه با معاويه تنها از\r\n\r\n\r\n","description":"","footnote":"\r\n« رحبة على » رفت ( بلاذرى ، انساب ، ج 2 ، ص 492 ) . احتمال مىرود كه آن حضرت از قصر فقط براى تشريفات استفاده كرده باشد .\r\n( 1 ) بلاذرى ، انساب ، ج 2 ، ص 272 - 4 ؛ منقرى ، وقعة صفين ، ص 4 ، 6 - 7 . سليمان بن صرد روايت مىكند كه از حسن بن على شكوه كرد كه چرا عذر او را بدرستى به پدرش نرسانده بود تا سرزنش نشود . حسن بن على عليه السّلام به او گفت كه على او ( سليمان ) را سرزنش كرده ، در حالى كه خود نسبت به اينكه او مسئول روياروى كردن دو جبههء دشمن بوده باشد ، ابراز ترديد كرده است . بنا به روايتى ديگر حسن بن على بن سليمان بن صرد گفت كه على طى جنگ آرزو كرد كه كاش خود بيست سال پيش از آن جان سپرده بود ( بلاذرى ، انساب ، ج 2 ، ص 272 - 273 ) اين روايتها از مخالفت امام حسن با جنگ حكايت دارند .\r\n( 2 ) طبرى ، ج 1 ، ص 3087 .\r\n( 3 ) بلاذرى ، انساب ، ج 2 ، ص 211 - 212 . فرستادهء على به معاويه ، در روايت نقل شده از طرف ابو مخنف و ديگران ، مسور بن مخرمه معرفى مىشود . در واقع مسور ، در اتحاد با قريش ، با على عليه السّلام بيعت نكرد و ظاهرا طى دوران خلافتش در مكه باقى ماند . در اين روايت از على تنها با عنوان كسى ياد مىشود كه كوشيد معاويه را وادار كند تا تن به بيعت دهد ، اما روايت ديگر كه وهب بن جرير آن را به استناد صالح بن كيسان\r\n","page_name":" 253 ","page_number":269},
  {"content":"\r\n\r\nموضع قدرت مىتوان برخورد كرد . در عين حال مورد تهديد قرار گرفتن خلافتش از طرف عايشه و طلحه و زبير ، البتّه از ديد او بسيار جدىتر بود ؛ زيرا معاويه كه در دوره‌هاى واپسين اسلام آورده بود و در گرويدن به اسلام فضل تقدم نداشت ، بندرت امكان داشت در اين مرحله آرزوى خلافت را در سر پرورانده باشد و در موقعيتى نبود كه بتواند شخصا بر ضد على عليه السّلام وارد عمل شود .\r\nمعاويه نيز در ابتدا مصلحت خود را در آن ديد كه رويدادها را زير نظر داشته باشد و فعلا از گرفتن هرگونه تصميمى خوددارى ورزد . با اين حال برادر [ مادرى 
  ] عثمان ، وليد بن عقبه ، كه معاويه را به خونخواهى سريع خليفه ترغيب مىكرد ، به او ملحق شده بود .\r\nوليد پس از مجازات خفت‌بارش به سبب نوشيدن شراب ، گستاخانه بنى اميه را مورد خطاب قرار داده و به آنان گفته بود كه اتحاد خويش را حفظ نكرديد و پيوندهاى خويشاوندى خود را با من بريديد . « 1 »\r\nآيا به همين سبب بود كه برادرش را در همان لحظه‌اى كه به او نياز داشت رها كرد ؟ به هر تقدير ، در اين هنگام نيك‌بختى خود را در آن ديد كه در مقام سخن‌سراى امويان ، خويشاوندان اموىاش را دوباره گرد آورد و انتقام خود را از بسيارى از دشمنان شخصىاش بگيرد .\r\nنخستين نكوهش او از معاويه و اهل شام به صورت شعر ، احتمالا در ابيات زير بوده است :\r\nبه خدا سوگند ، اگر روزها سپرى شود و انتقام‌جويى ، انتقام خون عثمان را نگيرد ، فرزند هند نخواهى بود .\r\nآيا بندهء قومى مىتواند سرور اهل خود را به قتل رساند و شما جان او را نستانيد ؟ كاش مادرت نازا بود .\r\nبه يقين اگر ما آنان را بكشيم ، هيچ كس قصاص نخواهد كرد .\r\nبارى ، بلاها تو را احاطه كرده‌اند . « 2 »\r\n\r\n\r\n","description":"","footnote":"\r\nنقل مىكند ، مىگويد كه على كوشيد معاويه را ، با اين پيشنهاد كه در منصب خود با عنوان والى تثبيتش خواهد كرد ، تطميع كند .\r\n( 1 ) زبيرى ، نسب ، ص 139 ؛ ابن شبّه ، تاريخ مدينه ، ص 974 .\r\n( 2 ) اغانى ، ج 4 ، ص 177 .\r\n","page_name":" 254 ","page_number":270},
  {"content":"\r\n\r\n« بندهء قوم » عمرو عاص بود و كسانى كه مىبايست همراه او كشته مىشدند شورشيان مصر بودند كه وليد آنان را دست‌نشاندگان والى پيشين مىدانست . بنده خواندن عمرو كه سرورش را مىكشد پاسخى است مناسب به رقابتى فخرفروشانه بين عمرو و عثمان در بارهء شرافت خانوادگى آنان . نابغه ، مادر عمرو عاص بواقع كنيز و بدكاره بوده است . گفته‌اند كه پدر حقيقى عمرو ابو سفيان اموى بود كه نسبش را به عاص بن وائل سهمى انكار مىكرد .\r\nآمده است كه نابغه از عاص بن وائل پشتيبانى مىكرد زيرا وى باسخاوت بود و به او نفقه زياد مىداد ، امّا ابو سفيان خسيس بود . با اين حال ، عمرو عاص ، از ميان همه ، به ابو سفيان شباهت بيشترى داشت . « 1 » بدين سان ، هدف از توسل جستن به معاويه به عنوان فرزند هند ، مادر اموى و مغرور معاويه ، به جان هم انداختن او و برادر ناتنى حرام‌زاده‌اش ، و برده محض بنى اميّه ، بود . وليد در صدد رفع خرده‌حسابهاى شخصى خود با عمرو بود كه جرئت كرد براى نشان دادن خشم خود در عزلش توسط عثمان ، خواهرش را طلاق دهد . مجازات هشدار دهندهء عمرو ، كه به سوى املاكش در فلسطين بازگشته بود ، نيز مناسب‌ترين شيوه براى معاويه بود كه حق و ارادهء خود را در قصاص از خليفهء مقتول نشان دهد .\r\nدر حدود همين زمان ، وليد شعرى را خطاب به برادرش عماره كه در كوفه زندگى مىكرد ، سرود . وليد ظاهرا رنجيده بود ، زيرا برادرش در شهرى باقى ماند كه او خود در شرايطى خفت‌بار از آن بيرون رانده شده بود ، حتى پس از آن‌كه كوفيان بر ضد عثمان شوريدند . او مىخواست بر عماره تحميل كند تا به ائتلاف امويان بپيوندد ، ائتلافى كه انتظار داشت پيرامون معاويه حاصل شود .\r\nعمرو را عوض عثمان به من دادند ، آنگاه كه او را از دست دادم ، خداوندا : خود ، بين فرمانروا و طرفداران عمرو داورى كن .\r\n\r\n\r\n","description":"","footnote":"\r\n( 1 ) ر . ك : ابن ابى الحديد ، شرح ، ج 6 ، ص 284 - 285 ، كه از كتاب انساب ، ابو عبيده نقل مىكند و اصل و نسب عمرو عاص به ابو سفيان را ، حسن بن ثابت در هجوى كه پاسخى است به هجو عمرو بر پيامبر صلّى اللّه عليه و آله ، بيان كرده است . روايت ابن ابى الحديد به نقل از ربيع الابرار زمخشرى ( شرح ، ج 6 ، ص 283 ؛ ربيع الابرار ، به اهتمام سليم نعيمى ( بغداد ، 1976 ) ، ج 3 ، ص 548 - 550 ) ، كه مىگويد شش نمايندهء اصلى قريش ، از جمله ابو لهب ، او را منتسب به خود مىدانستند ، ظاهرا بر ساختهء ماهرانه و افتراآميز از اين موضوع است .\r\n","page_name":" 255 ","page_number":271},
  {"content":"\r\n\r\nبدان كه بهترين مردم پس از آن سه ، همو بود كه تجيبى مصرى هلاكش ساخت .\r\nاگر گمانم بر فرزند مادرم ، عماره ، راست باشد ، او كينه‌جويى نمىكند ، و در پى خونخواهى و قصاص نيست .\r\nاو خواهد ماند ، آنگاه كه وظيفه خونخواهى عثمان بر دوش اوست ، خيمه‌گاهش ميان خورنق و قصر است . « 1 »\r\nدر اينجا هم عمرو عاص مسئول قتل عثمان شناخته مىشود . طرفداران مصرى عمرو ، بويژه كنانة بن بشر تجيبى ، او را كشته‌اند . ادعاى وليد مبنى بر اينكه عثمان افضل مردمان پس از محمد صلّى اللّه عليه و آله ، ابو بكر و عمر بود ، موجب دادن پاسخى از ناحيه‌اى ديگر شد .\r\nطبرى آن را به فضل بن عباس ، نوادهء ابو لهب ، عموى پيامبر نسبت مىدهد ؛ امّا به احتمال بيشتر آن را پدر فضل عباس بن عتبة بن ابى لهب گفته است . چنان كه گذشت ، عباس بن عتبه با آمنه ، دختر عباس بن عبد المطلب ازدواج كرد و ظاهرا در اين زمان سخن سراى بنى هاشم بوده است ، درست همانطور كه وليد بن عتبه سخن‌سراى بنى اميه بود . او به وليد چنين پاسخ داد :\r\nآيا در طلب انتقامى هستى كه نه شايستهء آنى و نه به تو مربوط مىشود ؟\r\nابن ذكوان صفورى را با عمرو چه مناسبت . « 2 »\r\nبچه خر ماده به هنگام تفاخر خود را به مادرش منتسب مىكند و پدرش را از ياد مىبرد .\r\nبدان كه بهترين مردمان پس از محمد صلّى اللّه عليه و آله در نزد اهل ذكر ، وصى نبى مصطفى است .\r\nنخستين كسى كه نماز گزارد ، برادر پيامبر ؛ و نخستين كسى كه گمراهان را در بدر از پاى در آورد .\r\nاگر انصار ستم بر پسر عمويتان را ديده بودند ، هرآينه او را يارى مىرساندند .\r\n\r\n\r\n","description":"","footnote":"\r\n( 1 ) طبرى ، ج 1 ، ص 3064 ؛ ابن بكر ، تمهيد ، ص 209 . بيت اول از نسخهء طبرى افتاده است ، و پاسخ منسوب به فضل در آنجا بىوجه مىنمايد . در بيت اول چنان كه ابن بكر نقل كرده « ناصره » را بايد « ناصرى » خواند .\r\nبيت ديگرى از اين شعر را ابن منظور نقل كرده است . مختصر ، ج 26 ، ص 247 .\r\n( 2 ) ذكوان صفورى . برخى نسب‌شناسان گفته‌اند كه ذكوان ، پدربزرگ وليد از موالى اميه بود كه او را به فرزندى خود گرفت ( ابن اثير ، كامل ، ج 2 ، ص 152 ) . به گفتهء كلبى ، ذكوان فرزند كنيزى يهودى از لخم در صفوريه بود ( نزديك طبريه در اردن ) ، كه اميه با او روابط نامشروع برقرار كرد . اميه ادعا كرد كه فرزند اوست و وى را از مادرش گرفت ( نعمان ، شرح الاخبار ، ج 2 ، ص 119 ) . بدينسان وليد بن عقبه در نطقى مفاخره‌اى منسوب به حسن بن على عليه السّلام در كتاب المفاخرات زبير بن به كار ، كافرى از اهالى صفوريه خوانده مىشود ( نقل از ابن ابى الحديد ، شرح ، ج 6 ، ص 293 ) . در اين شعر [ متن عربى 
  ] به اقتضاى وزن شعرى « صفورى » جايگزين « صفّورى » مىشود ( همان ، ج 2 ، ص 116 ) .\r\n","page_name":" 256 ","page_number":272},
  {"content":"\r\n\r\nهمين عيب آنان را بس كه به قتل عثمان اشاره كنند و او را به حبشيان مصر تسليم دارند . « 1 »\r\nمعاويه البتّه اغوا نشد تا شيوه‌اى كه خويشاوند خشمگين وى ، او را بدان ترغيب مىكرد پى گيرد . او در اين مرحله فراتر از هر چيز بر آن بود تا فرمانروايى شام را همچنان استوار نگه دارد . عثمان براى او چندان اهميّت نداشت . معاويه در يارى رساندن به عثمان هيچ كوششى به عمل نياورده بود و در خونخواهى او هيچ تعهدى احساس نمىكرد . با اين حال ، فوايد سياسى خونخواهى خليفهء مظلوم را به زودى دريافت ، تا بدانجا كه توانست تصميم بگيرد گناه آن را بر دوش چه كسى بنهد . به احتمال قريب به يقين محمد بن ابى حذيفه و شورشيان مصر را كه با شتاب‌زدگى تمام از قلمرو او مىگذشتند زندانى كرد ، امّا موضوع عمرو عاص متفاوت بود . معاويه اطمينان نيافته بود كه هيچ كس مدّعى خونخواهى « برده‌اى كه اربابش را كشته است » نخواهد شد ، چنان كه وليد مطرح كرده بود . او مىدانست كه عايشه در برابر عثمان از عمرو پشتيبانى كرده بود و بىترديد نمىخواست بر ضد ام المؤمنين جنگ‌افروزى كند . وانگهى ، عمرو اكنون براى او تهديدى به شمار نمىرفت و مىتوانست به زودى مفيد واقع شود . با اين حال وارد آوردن كمى فشار بر او تنها مىتوانست سودمند افتد . معاويه عمرو عاص را در فلسطين با اموالش به حال خود گذارد ، امّا مانع آن نشد كه وليد خصومت خويش را دنبال كند .\r\nعمرو عاص شرايط بحرانى را احساس كرد . وقتى نخستين بار خبر كشته شدن عثمان به گوشش رسيده بود ، چنين روايت شده است كه مغرورانه اندكى از افتخار آن را به خود نسبت داد و با خودستايى گفت : « من ابو عبد اللّه هستم ، بىترديد هرگاه قصد كارى مىكنم ، همهء جوانب آن را مىسنجم » . « 2 » امّا نيك دريافت كه آنچه سخنگوى اميه به عنوان خونخواهى عثمان بر ضد او بيان كرده بود ، مسأله‌اى نبود كه سرسرى گرفته شود . عمرو دست و پاى خود را گم كرد و آهنگ سخن خويش را تغيير داد . در شعرى خطاب به معاويه خود را از شورشيان مصرى كه مظنون به اقدام از جانب او بودند برى دانست . او گفت : حوادثى ناگوار به ما رسيده كه بار سنگين آن شتران ( رسولان ) را به زانو درآورده است ؛ عاملان اين حوادث مردانى پست و فرومايه بوده‌اند ؛ با اين همه اگر با اوضاع\r\n\r\n\r\n","description":"","footnote":"\r\n( 1 ) طبرى ، ج 1 ، ص 3065 .\r\n( 2 ) بلاذرى ، انساب ، ج 5 ، ص 74 .\r\n","page_name":" 257 ","page_number":273},
  {"content":"\r\n\r\nقاطعانه برخورد نشود وضع بدتر خواهند شد . بدينسان در برابر عموم مىگويد كه اين مردم بر ضد ما مرتكب جنايتهايى شده‌اند كه شعله‌اش جز با كشتن يكايك آنان يا تبعيد آنان « 1 » به بيابانهاى بىآب و علف فرو نخواهد نشست . عمرو به معاويه مىگويد كه بايد جرم آنان را در اين دو امر ( كشتن عثمان و گرفتن مصر ) آشكار سازد .\r\nمعاويه ، چشمانت را باز كن ، بر ركاب امور پاى گذار و به عدالت رفتار كن ، راه سومى وجود ندارد .\r\nآيا در اين لحظه‌هاى بحرانى امر خطيرى را به عهده خواهى گرفت و فرصت را غنيمت خواهى شمرد ؟ « 2 » امر خطيرى كه عمرو از معاويه مىخواست آن را به عهده گيرد ، فتح مصر بود كه بىترديد ترديد عمرو انتظار داشت نقش بايسته خود را در آن ايفا كند .\r\nعمرو در قطعه شعر ديگرى كه مردم ، بويژه اهل شام مورد نظر است ، بازهم از حوادثى ناگوار شكوه مىكند كه به او رسيده و او كه قبلا اين حوادث را پيش‌بينى كرده كاملا به آنها تن داده است . بنابراين حوادث ، طلحه و زبير تيرى رها خواهند كرد كه به وسيلهء آن حامى مردم ( عثمان ) را خواهند كشت و على عليه السّلام امور آنان را به دست خواهد گرفت . آيا على قاتل را خواهد كشت و يا مانع او خواهد شد ؟ چگونه مىتوان اميد داشت كه اين قربانى جان‌باخته را يارى دهد در حالى كه پيشتر « عثمان ما » را رها كرده است ؟ در اين هنگام عمرو پيش‌بينى مىكند كه على عليه السّلام آثار جنايت قاتلان را محو خواهد كرد و با پاى برهنه يا كفش بر جاى آنان قدم خواهد گذارد و هر چه بخواهد انجام خواهد داد . « 3 »\r\nظاهرا اين اشعار مربوط به دوران اوليه است ، پيش از قيام طلحه و زبير در ركاب عايشه . بدين سان عمرو ناگزير نبود كه بين آنان و على يكى را برگزيند و مىتوانست سه صحابى برجسته را در حكم كسانى تصوير كند كه در كشتن به اصطلاح « عثمان ما » تبانى كرده‌اند و اكنون على عليه السّلام بر جنايت مشترك آنان سرپوش مىنهد . عمرو عاص كه\r\n\r\n\r\n","description":"","footnote":"\r\n( 1 ) به احتمال زياد عمرو اين شق نرم‌تر ديگر را بدان افزوده به اميد اين كه معاويه در صدد كشتن محمد بن ابى حذيفه ، پسر عمهء همسرش فاخته ، برنيايد ( ابن اثير ، كامل ، ج 3 ، ص 221 ) .\r\n( 2 ) - ابن عساكر ، عثمان ، ص 308 .\r\n( 3 ) ابن بكر ، تمهيد ، ص 180 .\r\n","page_name":" 258 ","page_number":274},
  {"content":"\r\n\r\nگرويدنش به اسلام مشخصا ناشى از فرصت‌طلبى او بود براى هيچ يك از آن سه تن اهميتى قائل نبود و كمترين چيزى كه اكنون مىتوانست دربارهء آنها گفته شود اين بود كه آنان سبكسرانى بودند كه نتوانستند شواهد كافى دال بر بىگناهى خويش ارائه دهند ، چنان كه او با بصيرت سياسى خود انجام داده بود . عمرو فهميد كه زبير نزد امويان از آن دو فرد ديگر پذيرفته‌تر است ، امّا آيا عمر زبير را به مصر نفرستاده بود كه خود او ( عمرو ) را از افتخار تنها فاتح بودن محروم كند و بر معاملات تجارىاش نظارت داشته باشد ؟\r\nخير ، او ( عمرو ) ترجيح مىداد زبير را جانشين خلافت نبيند و او را در زمرهء قاتلان عثمان برشمرد . چرا نبايستى معاويه و عمرو عاص غنايم به دست آمده از فتوحات مسلمانان را بين خود تقسيم كنند ، به جاى آن‌كه بخش عمدهء آن را به يك شخصيت مذهبى در مدينه تسليم دارند ، عمرو يقين داشت كه اين مجادله نيكوست و مقبول معاويه قرار خواهد گرفت ، گرچه ممكن است هنوز مهياى آن نباشد .\r\nبىترديد معاويه بدقت به اين سخنان گوش مىداد ، امّا هيچ يك از دو پيشنهاد را پى نگرفت . در ضمن ، در اين هنگام هيچ يك از هواداران جديد [ به اصطلاح 
  ] « عثمان ما » را هم به بارگاه خويش فرا نخواند . هشدار آخر خليفهء جان‌باخته كه رداى عمرو از زمانى كه معزولش ساخته مملو از حشرات شده ، ظاهرا هنوز در گوش همگان طنين‌انداز بود .\r\nچون ماجراى كشمكش ميان صحابهء بزرگ در حجاز برملا شد ، وليد بن عقبه فرصت يافت تا دامنهء كينه‌جويىاش را گسترده‌تر كند . على عليه السّلام اكنون در معرض انتقاد قرار گرفت و ملك الشعراى امويان شادمان از اين كه به سرايندگان مكه مىپيوست او را به منزلهء مجرم اصلى محكوم مىكرد . وليد در واقع بيش از عمرو نسبت به على خصومت داشت و همو را مسئول تازيانه خوردن خويش به سبب نوشيدن شراب مىدانست . امّا هنوز آماده نبود كه عمرو را رها كند . در يكى از اشعار خود مخاطبانش را به جدايى ميان انصار و قريش جلب مىكند كه گروهى ، از جمله برجسته‌ترين آنها ذميم و يارش ، موجب آن شدند . ذميم محمد بن ابى بكر و يارش ، عمرو بن عاص بود . چنان كه خواهيم ديد وليد آن دو را دو همكار بسيار نزديك مىناميد و اظهار مىداشت كه فرزند ابو بكر از طرف عمرو عمل مىكرده و به ناامنى در مصر دامن زده است . از آنجا كه عايشه در نزاع عمرو با عثمان از عمرو پشتيبانى مىكرد ، اين اظهار نظر نمىتواند كاملا بىاساس باشد . وليد\r\n\r\n","description":"","footnote":"","page_name":" 259 ","page_number":275},
  {"content":"\r\n\r\nدر ادامه سومين فرد برجسته را در ميان اين گروه چنين برمىشمرد :\r\nيار عثمان كه به كشتن او اشارت كرد ، در حالى بود كه كژدمانش ( مفتريان خبيثش ) هر روز به سوى ما مىخزيدند .\r\nآيا نمىبينى كه چگونه على عليه السّلام « 1 » امروز عذر خود را آشكارا مىگويد ، در حالى كه جنايتى را كه مرتكب شده پنهان مىدارد .\r\nآنان كه مرا خرسند مىكنند كعب ، زيد بن ثابت ، طلحه و نعمان‌اند كه سرش سلامت باد .\r\nآنان هر كه را به سرزنش عثمان مىپرداخت نهى مىكردند . قابل‌سرزنش‌ترين فرد در ميان بنو العلات ( فرزندان مرد از مادران جداگانه ) كسى است كه او را سرزنش مىكند . « 2 »\r\nبدين ترتيب ، وليد در حالى كه على عليه السّلام را به رهبر اين توطئه مبدّل مىسازد ، موفق مىشود نام طلحه را در ميان وفاداران مدنى و با سابقهء عثمان : كعب بن مالك ، زيد بن ثابت و نعمان بن بشير ، كه به معاويه پيوسته بودند نيز بگنجاند . به طلحه كه از پرشورترين خرده‌گيران بر عثمان در ميان صحابهء نخستين بوده اكنون پس از تغيير كامل موضعش اين سابقه نيكو عطا مىشود كه نكوهندگان خليفه را مهار مىكرده است . بدين سان معاويه و اهل شام مىفهميدند كه بايد در جنگ با على ، با طلحه همكارى كنند .\r\nوانگهى معاويه مايل نبود كه نصيحت خويشاوند پرشورش را به گوش گيرد . اين حقيقت كه عايشه و طلحه ، به جاى پيوستن به معاويه ، تمام توجّه خويش را به بصره معطوف داشته بودند ، او را مظنون مىساخت . آرى عايشه طلحه را به عثمان توصيه و اصرار كرده بود كه وى ، كه از طرف عمر منصوب شده بود ، همچنان والى دمشق باقى بماند . امّا آيا طلحه - شخصى خودخواه و متكى به نفس - اگر بر مسند قدرت مىنشست به كسب مقام والى نيمه مستقل امويان در اين ولايت حساس قانع مىشد . احتمالا نظر معاويه نسبت به طلحه بهتر از نظر او نسبت به على عليه السّلام نبود . پس معاويه بر آن شد تا نامه‌اى به زبير بنويسد و از او بخواهد كه به دمشق رود ؛ گرچه اين امر ، به مفهوم برهم زدن ائتلاف ضد على بود .\r\n\r\n\r\n","description":"","footnote":"\r\n( 1 ) چنين مىنمايد كه در متن ، دليم ( عمار ) احتمالا به وسيلهء سيف بن عمر به جاى على گذاشته شده است .\r\nهمين جايگزينى چنان كه خواهيد ديد ، در شعر بعدى صورت گرفته است . منطقى اين است كه در هر دو مورد على ذكر شود . يقينا عمار در عذر آوردن براى قتل عثمان كمترين تمايل را داشت . على عليه السّلام بدرستى خود را از هر گونه دخالت در آن بدور مىدانست .\r\n( 2 ) ابن عساكر ، عثمان ، ص 553 ؛ ابن بكر ، تمهيد ، ص 205 - 206 .\r\n","page_name":" 260 ","page_number":276},
  {"content":"\r\n\r\nوليد به رغم بىتفاوتى ظاهرى معاويه نسبت به هشدارهايش ، اكنون يقين يافت كه خصومتش اثرى مطلوب داشته است . در شعر ديگرى كه حدود همان دوران سروده چنين زبان به اتهام مىگشايد :\r\nپس به عمرو و ذميم « 1 » بگو كه شما هر دو با كشتن ابن عفان بدون آن‌كه خونى ريخته باشد و با متهم ساختن ابو عمرو ( عثمان ) به هر جنايت بزرگى و بر هيچ بنيادى ، بلكه فقط با شايعه ، به خطا رفتيد ؛ اما اكنون شماييد - و خداوند البته به هدف خويش دست خواهد يافت - بىآنكه از نكوهش خود ذره‌اى سود برده باشيد .\r\nچه اگر شما به واسطهء ابن اروى « 2 » با خود لجاج ورزيده و نامهربانى كرده‌ايد ، البته ما به شما - در حالى كه گروهى هستيد مصيبت‌ديده با آتش كين و خونخواهى - شب و روز با نگاهى برخاسته از درون قلبها مىنگريم .\r\nتا بدانجا كه مىبينيم چه چيز چشمها را روشن مىكند و چه چيز عطش را فرو خواهد نشاند .\r\nمىگويند على عليه السّلام « 3 » به نهانگاه خانه‌اش پناه برده ، اما آنچه كرد مهربانى نبود ؛ چه جايگاهش نهانگاهى نبوده ، از آنچه گذشته نيز بىخبر نبوده است .\r\nاگر گفته بود : « از او دست برداريد » ، آنان شمشير در نيام برده و با اندوهى فراوان در سينه بازگشته بودند .\r\nاما چشمانش را بر هم نهاد ، راهش راه آنان بود و شرارت بدترين راه است .\r\nپس همگان دين گناهى بر ما دارند ، كه از ياد نمىبريم و گناه على نسبت به او اندك نيست . « 4 »\r\n\r\n\r\n","description":"","footnote":"\r\n( 1 ) به جاى قولا ، فقولا آمده است . احتمالا ابتداى مطلب افتاده است .\r\n( 2 ) « اروى » مادر عثمان ( و وليد ) است .\r\n( 3 ) در اينجا نيز و در بيت آخر « دليم » به جاى على نشسته كه مورد نظر بوده است .\r\n( 4 ) ابن بكر ، تمهيد ، ص 206 - 207 . تعبير كوتاه‌ترى از اين شعر را جاحظ نقل كرده و آن را به يحيى بن حكم ، برادر جوان‌تر مروان نسبت داده است ( همان ، ص 179 ؛ به جاى ابو مروان ، اخو مروان آمده ) . در اين نسخه بدرستى على عليه السّلام به جاى « دليم » حفظ شده ، و طلحه و زبير يقينا به اشتباه جاى « عمرو » و « ذميم » را گرفته‌اند كه قافيه را بر هم مىزند . نسبت دادن آن به يحيى بن حكم ، بىشك خطاست . يحيى در اين هنگام بسيار جوان بود و شعر معروفش مربوط به دوره‌اى واپسين است . وى احتمالا برادرش مروان را تا بصره همراهى كرد و در جنگ جمل شركت داشت ( طبرى ، ج 1 ، ص 3219 ؛ و روايت سيف ، كه عبد الرحمن بن حكم را هم در آن حاضر مىداند ) . بنابراين غير ممكن است كه طلحه و زبير را متهم كرده باشد . از آنجا كه پيوند نزديكى با برادرش داشت ، نيز بعيد است كه عمرو عاص و محمد بن ابى بكر را كه مروان با او جدال\r\n","page_name":" 261 ","page_number":277},
  {"content":"\r\n\r\nپيروزى على عليه السّلام در بصره معاويه را به تحرك واداشت . معاويه در اينكه على تصميم داشت او را از ولايت شام معزول دارد دچار پندار واهى نشده بود و عزم خويش را جزم كرده بود كه ، در مقام جانشين برادرش يزيد ، آنچه را اموال موروثى سفيانيان مىدانست حفظ كند . حضور على در عراق و ادارهء متزلزل مصر به دست قيس بن سعد ، معاويه را در معرض دو جبهه حملهء احتمالى قرار داد . معاويه تبليغات خود را افزايش داد ، على را به كشتن عثمان متهم كرد و نامه‌اى به والى مصر نوشت با اين اميد كه او را با وعده و وعيد به سوى خويش جلب كند . « 1 » معاويه قيس را متهم كرد كه يكى از محرّكان شورش بر ضد عثمان بوده و از او خواست كه توبه كند « اگر توبه از كشتن مؤمنى سودى داشته باشد » . امّا در مورد سرورش ، معاويه يقين كرده بود كه وى مردم را به شورش عليه عثمان برانگيخته و آنان را به كشتن او ترغيب كرده است . در واقع هيچ يك از بزرگان قبيلهء قيس از گناه ريختن خون عثمان مبرّا نبودند . [ معاويه خطاب به قيس گفت 
  ] اى قيس اگر مىتوانى از جمله كسانى باشى كه در طلب خون عثمان برآمدند چنين كن و پيرو ما باش . در اين صورت تا وقتى من زمام امور را به عهده داشته باشم فرمانروايى عراقين ( كوفه و بصره ) را به تو مىسپارم و ولايت حجاز را به هر يك از خويشاوندانت كه دوست مىدارى .\r\nقيس بن سعد مهياى آن نبود كه شاميان را به جنگ با مصر كشاند و نيرنگ معاويه را همانند خود او پاسخ داد . او مؤدبانه خود را از هر گونه شركت در قتل عثمان بدور دانست و از دخالت مولاى خود در آن اظهار بىاطلاعى كرد و سپس گفت عشيره‌اش نخستين كسانى بودند كه در اين مورد بپاخاستند . پيشنهاد معاويه را هم داير بر اينكه از او پيروى كند و پاداش گيرد نيازمند تأمل و انديشه دانست . از طرف ديگر قيس به او قول داد كه بر او يورش نياورد و برايش دردسر نيافريند تا ببيند چه خواهد شد .\r\nمعاويه فهميد كه قيس كار را به تأخير مىاندازد ، پس دوباره به تهديد روى آورد . اين بار صريح به او نوشت كه كسانى همانند من كه مردانش برتر است و عنان اسبان به دست اوست با فريبكار تساهل نمىكند و نيرنگ او را نمىخورد . در اين هنگام قيس ظاهرا\r\n\r\n\r\n","description":"","footnote":"\r\nسختى نداشت محكوم كرده باشد ، زيرا آنان ، بر خلاف على عليه السّلام صاحب اختيار « اموال ما » نبودند .\r\n( 1 ) سهل بن سعد مىگويد كه معاويه ، وقتى على در كوفه بود ، به قيس نامه نوشت ( طبرى ، ج 1 ، ص 3238 ) .\r\nظاهرا اين واقعه ديرتر از آن بوده است كه به تحولات پيش از جانشينى او توسط محمد بن ابى بكر ، فرصت كافى بدهد .\r\n","page_name":" 262 ","page_number":278},
  {"content":"\r\n\r\nمعاويه را به قدر كافى از طرف شرق تحت فشار مىديد كه بتواند به همان صراحت به او پاسخ گويد . آيا معاويه تا بدان حد فريب خورده بود كه گمان كند مىتواند او را تطميع كند به گونه‌اى كه شايسته‌ترين مردم در حكومت دارى ، و كسى را كه در حق‌گويى صريح‌تر از همه و راهش روشن‌تر و نزديكترين مردان به رسول خدا [ على عليه السّلام 
  ] مىباشد رها كند و در عوض از كسى پيروى كند كه دورترين مردمان در به دست گرفتن حكومتى مشروع ، پيمان‌شكن‌ترين ، گمراه‌ترين و نيز دورترين آنان از خدا و رسول اوست ؟\r\nمعاويه از جلب قيس بن سعد به سوى خويش نااميد شد . « 1 » در اين هنگام نامه‌اى جعل كرد كه از جانب قيس به او نوشته شده بود ؛ با اين مضمون كه والى على عليه السّلام اطاعت خود را از معاويه و پشتيبانى قلبىاش را از جنگ در خونخواهى پيشواى ستمديدهء راشدين اعلام داشته بود و آن را در ميان فرماندهان منتشر كرد . وقتى جاسوسان اين خبر را به على دادند برآشفته شد و باور نكرد ، سپس فرزندان و برادرزاده‌اش عبد اللّه بن جعفر را فراخواند و با آنان رايزنى كرد . عبد اللّه به على گفت كه قيس را عزل كند امّا على نپذيرفت و گفت اين قضيه را باور نمىكند . سپس نامه‌اى از والى رسيد و او در آن آمادگىاش را براى مواجه شدن با شورشيان عثمانى كه در « خربتا » گرد آمده بودند اعلام داشت . عبد اللّه گمانهاى خويش را راست يافت و پيشنهاد كرد كه على عليه السّلام به قيس فرمان دهد با شورشيان بجنگند . وقتى على چنين كرد ، والى به او نوشت كه هجوم بر مردمانى آرام كه در آن هنگام با دشمن نيز آرمانى مشترك داشتند ، عاقلانه نيست . عبد اللّه بن جعفر با على رايزنى كرد و گفت قيس را عزل فرما و به جاى او محمد بن ابى بكر ، برادر تنى عبد الله ، را منصوب دار تا امور آنان را بر عهده گيرد . عبد اللّه گفت : شنيده است كه قيس مىگويد : حكومتى كه جز با قتل مسلمة بن مخلد كامل نشود ، حكومت بدى است .\r\nدر اين هنگام على عليه السّلام قيس را عزل كرد و فرزند ابو بكر را به آن ولايت گسيل داشت . « 2 »\r\nنامهء انتصاب او را عبيد الله بن ابى رافع در اول رمضان سال 36 نوشت . « 3 » بعد ثابت شد كه\r\n\r\n\r\n","description":"","footnote":"\r\n( 1 ) همان ، ص 3238 - 3241 ؛ بلاذرى ، انساب ، ج 2 ، ص 390 - 391 .\r\n( 2 ) طبرى ، » 1 ، ص 3234 - 3245 . روايت مشابه آن از زهرى ( همان ، ص 3241 - 3242 ) داراى اعتبار كمترى است . زهرى به اشتباه مىگويد كه على نخست اشتر را به جاى قيس گسيل داشت . اشتر بعدا فرستاده شد ، يعنى پس از جنگ صفين .\r\n( 3 ) همان ، ص 3247 .\r\n","page_name":" 263 ","page_number":279},
  {"content":"\r\n\r\nاين تصميم مناسب نبوده است .\r\nظاهرا محمد بن ابى بكر بدون دردسر به مصر رسيد و قلمرو معاويه را پشت سر نهاد .\r\nقيس از او پرسيد كه آيا كسى بين او و امير المؤمنين عليه السّلام فتنه انداخته است ؟ ابن ابى بكر پاسخ داد : خير ، در اينجا قدرت ، قدرت توست . « 1 » امّا قيس به خشم آمد و از مصر رهسپار مدينه شد . حسان بن ثابت در مدينه [ به شماتت 
  ] نزد او رفت . چنان كه گذشت حسان پيشتر با كعب بن مالك و نعمان بن بشير در دمشق به معاويه پيوسته بودند . اين دو شاعر انصارى در آنجا شعرهاى بلندى سروده بودند كه اهل مدينه را به سبب خوددارى از مساعدت عثمان سرزنش و به قصاص تهديدشان مىكرد . با اين حال آنان از نسبت دادن كوچكترين گناهى به على در اين امر اجتناب ورزيده بودند . وقتى زير فشار شاميان قرار گرفتند تا به گروه سرايندگانى كه پسر عموى پيامبر را هجو مىكردند ملحق شوند ، روايت است كه حسان [ مضمون 
  ] شعر زير را به يكى از اشعارش افزود :\r\nكاش پرندگان به من خبر داده بودند كه بين على و ابن عفان چه گذشته است ! « 2 » شايد همين فشارها ، حسان را ، كه همچنان عثمانى ماند ، وادار ساخت معاويه را رها كند و به وطن خويش بازگردد . حسان به قيس بن سعد گفت كه عثمان را كشتى و على معزولت داشت . گناه آن بر گردن تو ماند . قيس به او گفت : « اى كوردل و ديده ! به خدا سوگند اگر بيم آن نبود كه بين عشيرهء من و تو جنگ افتد گردنت را مىزدم ، از پيش من برو » . سپس با سهل بن حنيف پيش على عليه السّلام رفتند و در جنگ صفين حاضر شدند . « 3 » وقتى\r\n\r\n\r\n","description":"","footnote":"\r\n( 1 ) قيس بن سعد با قريبه ، دختر ابى قحافه ، عمهء محمد بن ابى بكر ، ازدواج كرده بود ( ثقفى ، الغارات ، ص 219 - 220 ) .\r\n( 2 ) بنا به روايت ابن عبد البر ، به نقل از ابن اثير ( كامل ، ج 3 ، ص 151 ) ، اين شعر را شاميان افزوده‌اند ( حسان ، ديوان ، ج 2 ، ص 92 ) .\r\n( 3 ) طبرى ، ج 1 ، ص 3245 ؛ بلاذرى ، انساب ، ج 2 ، ص 392 . زهرى ، عوانه و صالح بن كيسان روايت مىكنند كه محمد بن ابى بكر به سوى مصر آمد و قيس از آن بيرون شد و به سوى مدينه رفت . مروان و اسود بن ابى البخترى او را بيم دادند و ترسيد كه بگيرندش و يا او را بكشند . بر مركب نشست و پيش على رفت . معاويه كس پيش مروان و اسود فرستاد و ابراز خشم كرد و گفت شما قيس بن سعد و رأى و اعتبار او را به كمك على فرستاديد ( طبرى ، ج 1 ، ص 3245 - 3246 ؛ بلاذرى ، انساب ، ج 2 ، ص 300 - 301 ) ، [ نيز تاريخ طبرى ترجمه ابو القاسم پاينده ، ج 6 ، ص 2491 
  ] . كايتانى اين قول را پذيرفته و نتيجه گرفته است كه مدينه ، درست چند ماه پس از عزيمت على عليه السّلام ، در حقيقت در فرمانروايى طرفداران عثمان و معاويه قرار داشت ( تاريخ اسلام ، ج 9 ، ص 325 - 326 ) . مروان در واقع آن زمان در شام بود . نمىتوان ترديد كرد كه مدينه يكپارچه طرفدار\r\n","page_name":" 264 ","page_number":280},
  {"content":"\r\n\r\nسهل از مدينه بيرون رفت ، على ولايت اين شهر و شهر مكه را به قثم بن عباس سپرد . « 1 »\r\nعلى پس از ورود به كوفه مالك اشتر را به فرمانروايى موصل ، نصيبين ، دارا ، سنجار ، هيت ، عانات و هر سرزمين ديگرى كه بتواند در بين النهرين عليا ( جزيره ) بگشايد ، گمارده بود . شهرهاى غربى اين ولايت ، حرّان ، رقّه ، رها [ ادسا 
  ] و قرقيسيا تحت فرمانروايى مطلق معاويه قرار داشتند و شمار زيادى از هواداران عثمان از كوفه و بصره را پناه داده بودند . در رقّه ، جايى كه وليد بن عقبه سكنا گزيده بود ، سماك بن مخرمه از بنى عمرو بن اسد ، كه پناهنده‌اى از كوفه بود حكومت مىكرد و هفتصد نفر از مردان قبيله‌اش پشتيبان او بودند . « 2 »\r\nمعاويه ابتدا ضحّاك بن قيس فهرى را فرستاد تا از عهدهء تهديدهاى اشتر برآيد . چون اشتر به سوى حرّان پيش رفت ، ضحّاك به نيروهاى سماك پيوست و آنان در « مرج مرينا » بين حرّان و رقّه با اشتر مواجه شدند . تا شامگاه جنگيدند . ضحّاك شب هنگام به شهر مستحكم حرّان عقب نشست . اشتر در پى شاميان رفت امّا آنان با او نمىجنگيدند . در اين هنگام معاويه عبد الرحمن بن خالد بن وليد را با گروهى از سواران فرستاد . اشتر حركت كرد و چون رقه و قرقيسيا را نيز مستحكم يافت ، به سرزمين خود بازگشت . « 3 »\r\nعلى پس از ورود به كوفه از جرير بن عبد اللّه بجلى و اشعث بن قيس كندى ، واليان عثمان به ترتيب در همدان و آذربايجان ، خواست با او بيعت كنند و آنان را احضار كرد .\r\nهر دوى آنان از فرماندهان ممتاز بودند و در اينكه آيا با على بيعت خواهند كرد يا خير ، ترديدهايى وجود داشت . جرير تن به بيعت داد . اشعث ، كه دخترش به نكاح عمرو ،\r\n\r\n\r\n","description":"","footnote":"\r\nعلى بود .\r\n( 1 ) بلاذرى ، انساب ، ج 2 ، ص 300 . سهل بن حنيف به على نوشت كه برخى مردم در حال پيوستن به معاويه هستند و از او خواست اجازه دهد به او بپيوندد . على عليه السّلام به او اجازه داد . نامه على به او در همان ، ص 157 نقل شده است .\r\n( 2 ) منقرى ، وقعة صفين ، ص 146 . بلاذرى نيز چند نفر از پناهندگان عثمانى جعفى را ذكر مىكند ( انساب ، ج 2 ، ص 297 - 298 ) .\r\n( 3 ) منقرى ، وقعة صفين ، ص 12 - 14 . تاريخ شعر ايمن بن خريم اسدى ، كه در آنجا نقل شده و معاويه در آن با عنوان امير المؤمنين مورد خطاب قرار مىگيرد ، ظاهرا دست كم به يك سال بعد بازمىگردد . اين شعر حمله‌هاى مكررى را از اشتر ذكر مىكند اما از فحواى آن چنين برمىآيد كه او در اين هنگام هنوز زنده بوده است .\r\n","page_name":" 265 ","page_number":281},
  {"content":"\r\n\r\nفرزند بزرگ عثمان ، درآمده بود از درخواست على مبنى بر توضيح در مورد اموال آذربايجان ، به خشم آمد و گفته‌اند كه انديشه پيوستن به معاويه را در سر داشت ، امّا يارانش او را راضى كردند كه در كوفه بماند . « 1 » با اين حال ، شمارى از قبيله‌هاى كوفى كنده عثمانى بودند و پس از آن‌كه على به كوفه رفت آنان رهسپار رها [ ادسا 
  ] شدند . « 2 »\r\nوقتى على عليه السّلام در جستجوى نماينده‌اى مناسب برآمد تا او را نزد معاويه گسيل دارد ، جرير آمادگى خود را اعلام كرد ، زيرا با امويان روابط شخصى خوبى داشت . جرير به على گفت كه من مىتوانم معاويه را به بيعت تو فرا خوانم و تا وقتى كه به كتاب خدا عمل كند و از او پيروى نمايد ، به صورت يكى از كارگزارانت باقى ماند و مردم شام را به اطاعت تو فرا مىخوانم . مردم قبيلهء من از اين دعوت رخ برنمىتابند . اشتر به على هشدار داد كه جرير را نزد شاميان نفرستد ، زيرا به آنان تمايل دارد . با اين همه ، على تصميم گرفت رهنمودهايش را در نامه‌اى توسط او براى معاويه بفرستد و فقط از او بخواهد كه تن به بيعت دهد و در عين حال به او نيز بفهماند كه على معاويه را در مقام والى نمىپذيرد . « 3 »\r\nعلى در نامه‌اش به معاويه گفت كه مردم در مدينه با او بيعت كردند ، در شام نيز بر معاويه است كه با على بيعت كند [ على عليه السّلام فرمود 
  ] : « كسانى كه با ابو بكر ، عمر و عثمان بيعت كردند ، به همان شيوه با من بيعت كردند و عهد و پيمان بستند . پس آن كسان را كه حاضر بوده‌اند [ مثل طلحه و زبير 
  ] ، نشايد جز او را اختيار كنند . و غايبان را [ مثل معاويه 
  ]\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 21 ؛ بلاذرى ، انساب ، ج 2 ، ص 296 . آمده است كه عثمان به اشعث بن قيس اجازه داد تا سالانه صد هزار درهم از خراج آذربايجان را براى استفاده شخصى خود بردارد ( طبرى ، ج 1 ، ص 3440 ؛ ر . ك : همين كتاب ، ص 381 ) .\r\n( 2 ) به گفتهء ابن كلبى ( نسب معد و اليمن الكبير ، به اهتمام ناجى حسن ( بيروت ، 1988 ) ، ج 1 ، ص 149 - 150 ، بنى ارقم بن نعمان بن عمرو بن وهب ، بنى خمر بن عمرو بن وهب ، برخى از قبيله بنى الحارث بن عدى بن ربيعه و بنى اخرم از بنى حجر بن وهب ، وقتى على عليه السّلام وارد كوفه شد اين شهر را ترك كردند ، و گفتند در شهرى كه عثمان لعن شود سكنا نمىگزينيم . بنى ارقم در جنگ « ردّه » بر ضد مسلمانان از اشعث بن قيس پشتيبانى كرده بودند ( ر . ك : لكر ، « كنده در سپيده دم اسلام و در زمان ردّه » در مجله انجمن سلطنتى آسيايى ، ص 333 - 256 ، در ص 345 ) . به گفتهء ابن كلبى ، معاويه اين پناهندگان را در بين النهرين منزل داد ، ابتدا در نصيبين و سپس در رها ، زيرا ترسيد اهل شام را فاسد كنند . آنان در جنگ صفين ، در ركاب او جنگيدند .\r\n( 3 ) منقرى ، وقعة صفين ، ص 27 - 28 . [ نيز با استفاده از ترجمهء فارسى آن : واقعهء صفين در تاريخ ، ترجمهء كريم زمانى ، ص 34 
  ] .\r\n","page_name":" 266 ","page_number":282},
  {"content":"\r\n\r\nنسزد كه او را نپذيرند . شورا حق مهاجران و انصار است . و چون ايشان دور هم جمع شده ، مردى را خليفه و پيشوا ناميدند ، خشنودى خدا در اين كار است . اگر كسى از فرمان ايشان سرپيچد او را به اطاعت وادارند و اگر فرمان آنها را نپذيرند با او بجنگند » . على با نسبت دادن حق شورى به انصار به وجهى به سنّت محمد صلّى اللّه عليه و آله بازمىگردد كه با مهاجران و انصار در مدينه يكسان رفتار كرده بود .\r\nعلى عليه السّلام در ادامه مىگويد كه طلحه و زبير بيعت خود را با او شكستند . شكستن پيمان به منزلهء رد آن است و او از اين روى به حق با آنان پيكار كرده است . معاويه اكنون بايد به مسلمانان بپيوندد و بيعت كند ، و گرنه على با او خواهد جنگيد . او ( معاويه ) از خونخواهى عثمان بسيار سخن گفته است . معاويه بايد [ به فرمودهء على عليه السّلام 
  ] حكم دربارهء آنان را به على بسپارد ، او خود با او و آنان بر طبق كتاب خدا عمل خواهد كرد . على در واقع معاويه را متهم مىكند كه نيرنگهايش همچون بازيهاى كودكانه است . اگر با عقل سليم بنگرد نه با هواى نفس ، در خواهد يافت كه على بين قريش ، بيش از هر كسى از خون عثمان مبراست . على به اين اموى [ معاويه 
  ] يادآورى مىكند كه او « طليق » است ، يعنى از جمله كسانى كه پيامبر در فتح مكه آنان را بخشيد و آزادشان كرد ، و نه از مهاجران ؛ بدين سان سزاوار خلافت و مشورت نيست . « 1 »\r\nجرير نامهء على را به معاويه رساند و در نطقى از او و شاميان خواست كه در بيعت با على به ساير مسلمانان بپيوندند . او به معاويه گفت شايسته نيست ادعا كند كه عثمان او را بر كار گمارده و عزلش نساخته است ، زيرا خداوند فرمانروايان پيشين را بر فرمانروايان حاضر برترى نداده است . « 2 »\r\nمعاويه با تأخير پاسخ داد : « تا ببينيم چه پيش مىآيد . نظر مردم شام را جويا خواهم\r\n\r\n\r\n","description":"","footnote":"\r\n( 1 ) همان ، ص 29 - 30 . واژه « طليق » ، اسير آزاد شده ، در كل به دشمنان پيشين اسلام در قبيله قريش اطلاق مىشد كه هنگام فتح مكه به دست مسلمانان ، زير فشار ، اسلام آوردند . آنان موقعيت مهاجران را به دست نياوردند اگر چه به مدينه مهاجرت كردند ، زيرا محمد صلّى اللّه عليه و آله باب هجرت را پس از اين فتح بسته اعلان كرد .\r\nاحاديث طرفدار امويان ، با توصيف معاويه به منزلهء يكى از كاتبان محمد صلّى اللّه عليه و آله همراهىاش را با آن حضرت ، بزرگ‌تر از آنچه بوده است نشان داده‌اند . با اين حال ، نقش او از اين جهت به هيچ وجه قابل ملاحظه نبود . هيچ مورد خاصى روايت نشده كه از او خواسته باشند براى پيامبر چيزى بنويسد .\r\n( 2 ) همان ، ص 28 - 31 .\r\n","page_name":" 267 ","page_number":283},
  {"content":"\r\n\r\nشد » . بىشك پيشتر تصميم گرفته بود كه درخواست على عليه السّلام را رد كند ، امّا در انتظار فرصتى بود تا بيشترين حمايت را براى اقدام خويش جلب و نيروهايش را بسيج كند . در نماز بعدى در مسجد مردم را مورد خطاب قرار داد و احساسات قوم‌پرستى شامى آنان را برانگيخت . [ معاويه گفت : 
  ] خداوند اين سرزمين مقدس را جايگاه پيامبران و صالحان خويش قرار داد . آن‌گاه مردم شام را در آن سكنا داد ، زيرا پيش از اين مىدانست كه مردم شام از خلفا و حاكمان الهى و حاميان دين پيروى مىكنند . سپس آنان را براى اين امّت مايهء نظام و براى نيكوييها اسوه قرار داد . خدا به وسيلهء شاميان ، گروه پيمان‌شكن را مطرود و مؤمنان را دوست و يار يكديگر ساخت . خداوندا ما را بر كسانى كه خواب راحت را از چشم مردم گرفته و هراسناكشان مىكنند و مىخواهند خون ما را بريزند و ما را از پيمودن راهمان بيمناك نمايند ، چيرگى و غلبه ده . پروردگار مىداند كه ما قصد كيفر آنان را نداريم ؛ نيز نمىخواهيم حريم آنان را گستاخانه بدريم و لگدمالشان سازيم . تا اين كه خداوند جامهء كرامت و عزت را بر قامت ما پوشاند . ما همواره اين لباس را بر تن خواهيم داشت . ليكن بغى و حسد آنان را بر ما شوراند . از اين رو از خدا مىخواهيم كه ما را بر آنان غالب كند . اى مردم ، مىدانيد كه من جانشين امير المؤمنين عمر بن خطاب و امير المؤمنين عثمان بن عفان هستم . و هرگز هيچ فردى را بر كار زشت اكراه نكرده‌ام . من ولى عثمانم كه مظلوم كشته شد . خدا گويد :\r\n« هر كس كه به ستم كشته شود ، به طلب‌كنندهء خون او [ ولى 
  ] قدرتى داده‌ايم . ولى در انتقام از حد نگذرد ، كه او پيروزمند است . » « * » و من دوست دارم از ضمير خود دربارهء قتل عثمان برايم بگوييد . بدين سان ، شاميان جملگى براى خونخواهى عثمان با معاويه بيعت كردند و تعهد كردند كه جان و مال خود را بر سر اين مقصود دربازند . « 1 »\r\nمعاويه در اين هنگام خرسند بود . او يقين داشت كه اگر عصبيت قومى شاميان را در بر حق دانستن خود همچنان تحريك كند ، فرمان خداوند را در اندازه نگه داشتن در قصاص به گوش نخواهند گرفت و هر كه را فرماندهان ايشان - كه به گفتهء او شاميان سرسپرده‌ترين بندگان آنها بودند - به دست داشتن در جرم متهم كنند ، از دم تيغ خواهند\r\n\r\n\r\n","description":"","footnote":"\r\n* اسراء / 33 .\r\n( 1 ) همان ، ص 31 - 32 . [ نيز ترجمه فارسى : واقعهء صفين در تاريخ ، ص 37 
  ] .\r\n","page_name":" 268 ","page_number":284},
  {"content":"\r\n\r\nگذراند . امّا او هنوز آمادهء پاسخ گفتن به جرير نبود . هرگز هيچ ترديدى وجود نداشت كه ياران وفادارش در دمشق كاملا پشتيبان او هستند . « 1 » وى براى اطمينان مجدد نياز به پشتيبانى گسترده‌ترى داشت .\r\nمعاويه بىوقفه نامه‌اى به عمرو عاص نوشت . وقت آن بود كه كينه‌هاى شخصى و احمقانه وليد عليه كسى كه مىتوانست براى آرمان امويان بسيار سودمند افتد - حيله‌گرى قريشى همچون برادر حرام‌زاده و نامشروع معاويه - به فراموشى سپرده شود . اكنون مسائل سياسى خطيرى مطرح شده بود ، جايى كه هدف وسيله را توجيه مىكند . معاويه خود را نزديكترين خويشاوند پسر عموى تقريبا دور خود اعلام داشته بود . برادر عثمان در اين هنگام مىبايست كنار بايستد و به ساز معاويه برقصد . معاويه به عمرو عاص نوشت : « امّا بعد ، از ماجراى على و طلحه و زبير آگاه شدى . مروان با گروهى از روافض بصره نزد ما آمدند و جرير بن عبد اللّه براى گرفتن بيعت به حضور ما رسيد . اينك درنگ ورزيده‌ام تا تو در محضر ما حاضر شوى . پس براى مشورت نزد ما بيا » . « 2 »\r\nعمرو چون ديد توصيه او ، به گونه‌اى كه انتظار داشت ، بر معاويه مؤثر افتاده خرسند شد و دعوت را پذيرفت . او يقين يافت كه اكنون مىتواند به توافقى دست يابد كه آرزوهاى خودش را برآورده سازد : حكومت مصر براى هميشه يا فسخ معامله . گفته مىشود كه معاويه چندان بر اين كار راضى نبود ، امّا برادرش عتبه ، يكى از روافض كه در اين هنگام با او همراه شده بود ، او را به پذيرفتن آن راضى كرد . « 3 »\r\n\r\n\r\n","description":"","footnote":"\r\n( 1 ) اين تصورى است كه بيشتر منابع تاريخى ايجاد كرده‌اند . با اين حال ، روايتى است كه ، اگر تفسير كايتانى از آن ( تاريخ اسلام ، ج 10 ، ص 330 ) درست باشد ، اشاره بدان دارد كه معاويه به رغم آنچه غالبا انگاشته مىشود ، آن قدر هم در دمشق طرفدار نداشت . به گفتهء ابو الفرج اصفهانى ( اغانى ، ج 10 ، ص 151 ) زياد بن اشهب جعدى ، يكى از بزرگان عامر بن صعصعه در دمشق ساكن شد ، با على ديدار كرد و كوشيد بين خليفه و معاويه آشتى دهد به شرطى كه على او را والى شام كند . كايتانى از مفهوم اين متن مبهم چنين فهميده است كه زياد درخواست كرد تا به ولايت شام گمارده شود . زياد براى اينكه چنين پيشنهادى مىداد ، مىبايست اطمينان مىيافت كه مىتواند در دمشق حاميانى كافى گرد آورد تا اين اموى را وادار به كناره‌گيرى كند . اما به احتمال قوى ، زياد پيشنهاد كرد كه بين على و معاويه آشتى دهد ، به شرطى كه على معاويه را بر منصب خويش در شام ابقا كند . در هر صورت ، على عليه السّلام پيشنهاد را نپذيرفت .\r\n( 2 ) منقرى ، وقعة صفين ، ص 34 . نيز بلاذرى ، انساب ، ج 2 ، ص 285 كه مضمون آن چنين است : « جماعتى از مردم بصره كه على و امر او را رد كردند ( ممّن رفض عليّا و امره ) » .\r\n( 3 ) منقرى ، وقعة صفين ، ص 39 - 40 ؛ بلاذرى ، انساب ، ج 2 ، ص 288 .\r\n","page_name":" 269 ","page_number":285},
  {"content":"\r\n\r\nعمرو با معاويه پيمان بست كه در جنگ با على از امويان پشتيبانى كند ، و معاويه او را در بازگرفتن مصر يارى دهد و تصاحب هميشگى آن را براى او تضمين كند . عمرو عاص اطمينان يافت كه اين توافق به اطلاع عموم رسيده است . او بس كارآزموده‌تر از آن بود كه درك نكند كه وعده‌هاى خصوصى مردانى چون سرور جديدش به پشيزى نمىارزد .\r\nدقت نظر در اين توافق آشكار مىسازد كه بهرهء معاويه ، چنان كه ممكن است در نگاه نخستين به نظر آيد ، چندان هم منصفانه نبوده است . چه معاويه نمىتوانست به وعدهء خويش وفا كند ، جز آن‌كه نه فقط شام را حفظ مىكرد ، بلكه در موقعيتى قرار مىگرفت كه بتواند مصر را هم واگذار كند . عمرو در ضمن متعهد شده بود كه خلافت را ، به نفع خود ، براى معاويه تضمين كند . امّا اين موضوع در اين توافق احتمالا با صراحت بيان نشده بود .\r\nهنوز وقت آن نرسيده بود كه موضوع فاش شود ، زيرا اين امر مىتوانست بعضى از پارسايان بىطرف اردوگاه على را هراسان و دست به كار كند .\r\nپيمانى كه متّهم اصلى در قتل شبانهء خليفهء مظلوم را به دادستانى رسمى مبدّل ساخته ، كنجكاوى ناظران كنونى و مورخان نخستين را برانگيخته است . « 1 » مورّخان داستانهاى بلندى را درباره اوضاع و احوال آن روزگار نقل كرده‌اند . آنان گفتگوهاى عمرو عاص را ابتدا با فرزندانش عبد اللّه و محمد و سپس با معاويه به تفصيل بيان مىكنند كه شعرهايى مناسب حال ، مؤيد آنهاست . در اين گفتگوها عمرو اعتراف مىكند ، يا به خود مىبالد ، كه دينش را به دنيا مىفروشد . بيشتر اين اخبار جعل آشكار است . « 2 »\r\n\r\n\r\n","description":"","footnote":"\r\n( 1 ) ولهاوزن ، يكى از مورخان معاصر غربى دربارهء اين پيمان چنين اظهار نظر كرده است : « خونخواهى براى عثمان بهانه‌اى بود تا معاويه بتواند به حق موروثى خويش برسد ؛ از همين‌جا روشن مىشود كه انگيزه عقد و پيمان مودت با عمرو عاص چرا پيش آمد ، عمرو عاصى كه در ضديت با وى فتنه‌ها برانگيخته بود . در اينجا بويى از ديانت و حرمت نيز به مشام نمىرسد » . ( ولهاوزن ، امپراتورى عرب ، ص 85 ) .\r\n( 2 ) راوى مدائنى در روايت بلندش ( بلاذرى ، انساب ، ج 2 ، ص 284 - 289 ) عيسى بن يزيد ليثى كنانى بود ، يعنى همان ابن دأب ، مورخ اهل مدينه كه در دربار عباسيان در بغداد فعاليت داشت و گروه زيادى او را به جعل آشكار متهم كرده‌اند ( دربارهء او ر . ك : خطيب بغدادى ، تاريخ بغداد ، ( قاهره ، 1931 ) ، ج 11 ، ص 148 - 152 ) .\r\nيكى از مقامات شامى به نام هشام بن عمرو دمشقى با نقل روايت مفصل ديگرى از او دربارهء رد و بدل شعر و نامه ميان عمرو عاص و ابن عباس در صفين ، ( به بلاذرى ) مىگويد : « اين حديث از احاديثى است كه ابن دأب شما برساخته است » ( بلاذرى ، انساب ، ج 2 ، ص 307 - 310 ) . در خصوص روايت حاضر همين هشام مىگفت : « اين حديثى است با شعرى ساختگى كه از سمت عراق به ما رسيده است » . احتمالا او در\r\n","page_name":" 270 ","page_number":286},
  {"content":"\r\n\r\nعمرو عاص كه با تيزبينى بسيار ضعفهاى ديگران را زير نظر مىگرفت ، بىترديد ، از لغزشهاى خويش نيز آگاه بود . متهم ساختن وى به خونريزى از سوى وليد او را هراسان كرده بود و احساس مىكرد « بر لبهء پرتگاه گام برمىدارد » . امّا بر خلاف عثمان توبه نمىكرد ، بلكه به جايگاه خويش در مقام بردهء امويان كه وليد به او نسبت داده بود باور داشت . بدين ترتيب اكنون احساس مىكرد كه دوباره عنان اختيار را به دست گرفته است .\r\nپيوند ميان معاويه و عمرو عاص نيروى سياسى وحشتناكى را به وجود آورد . نياز اين حاكم اموى به عمرو از آشنايى وى به امور مصر و پشتيبانىاش در ميان نظاميان آنجا فراتر مىرفت . معاويه در مدّت تقريبا دو دهه از حكومتش بر شام ، ذوق و علاقه‌اى براى استبدادى از نوع بيزانسى آن پيدا كرده بود . او كه در قدرت و سلطه‌گرى از غريزه‌اى طبيعى بهره داشت ، داورىاش دربارهء طبيعت انسانى ، به رغم آوازه‌اش ، محدود و ابتدايى بود . به اين نتيجه رسيده بود كه در مملكت‌دارى ، هر جا رشوه يا ارعاب ، دشمن را فرو ننشاند ، كشتن نهان يا آشكار ، آسان‌ترين و مؤثرترين وسيله است . پاىبندى خلفاى نخستين به مبانى صدر اسلام در حرمت ريختن خون مسلمانان ، تا آن زمان مانع آن شده بود كه معاويه خواهشهاى نفسانى خود را جامهء عمل پوشاند . فكر اشتر و شورشيان كوفى ديگرى كه عثمان آنان را نزد او به دمشق تبعيد كرد ، و اجازه نداده بود كه شيوهء سنتى روميان را در برخورد با آشوبگران در پيش گيرد ، همچنان او را سخت خشمگين مىساخت . امّا او اطمينان داشت كه اين خونريزيهاى بسيار ميان مسلمانان در نتيجهء جنگ داخلى ، كه پسر عمويش مروان به راه انداخته ، با آنچه در آن هنگام روى داده است ، تفاوت دارد .\r\nعمرو عاص ، هر چند محظور اخلاقى او را چندان دچار زحمت نمىكرد ، در عملكرد خود بسيار با تدبير و نكته‌سنج بود . او با تيزبينى خاص خود در مشاهدهء انگيزه‌ها و\r\n\r\n\r\n","description":"","footnote":"\r\nاينجا هم بن دأب را جاعل آن دانسته است .\r\nروايت مربوط به واكنش عمرو در برابر دعوت معاويه كه نصر بن مزاحم از راويانش عمر بن سعد و محمد بن عبيد الله به دست آورده است ( منقرى ، وقعة صفين ، ص 34 - 44 ) ، پاره‌اى از مضامين اين شعر را در خود دارد و ممكن است ، دست كم تا اندازه‌اى ، نيز به ابن دأب بازگردد . اما در واقع هجوآميز بودن نظر مورخان شامى نسبت به عمرو كمتر از عراقيها نيست . ر . ك : به روايت نقل شده به واسطهء هشام بن عمار به استناد وليد بن مسلم در بلاذرى ، انساب ، ج 2 ، ص 282 - 283 .\r\n","page_name":" 271 ","page_number":287},
  {"content":"\r\n\r\nضعفهاى انسانها و تحقير مردمان ، از فاش كردن و آشكار نمودن نقصها ، نفاقها و حماقتهاى آنان با مكر و نيرنگ ، به وجد مىآمد . در طراحى و بازيگرى و به كار بردن فنون و شگردهاى سياسى مهارت داشت و با دلايل ظاهرفريب كه به آتش خواهشها و آزهاى درونى مردم دامن مىزد ، زيركانه مهار آنان را به دست مىگرفت . معاويه هنگامى كه هنوز پايه‌هاى سلطه‌اش مستحكم نشده بود به او نياز داشت . او همچنين به سبب تجربه عملىاش در جنگ و حكم قطعى در طرحها و تدابير جنگى نيازمند او بود ، گرچه اين نياز او با علاقهء زياد نبود . معاويه كه شخصا فردى بزدل بود و در امور نظامى شايستگى نداشت ، ذاتا به توانيها و فرماندهان نظامى خود كه مىتوانستند تهديدى نسبت به قدرتش به شمار آيند ، بىاعتماد بود . او مىدانست كه در اين مرحله مىتوان به عمرو عاص اعتماد ورزيد ، زيرا على عليه السّلام هيچ‌گاه بر سر معاويه با عمرو عاص معامله نمىكرد .\r\nبراى وليد آسان بود كه توافقى را كه اتحاد معاويه با عمرو ، بر او تحميل شده بود بپذيرد و آتش كينه‌اش را دربست به سمت على معطوف دارد . على بود و نه عمرو عاص كه سرانجام موجب تازيانه خوردن وليد شد ؛ و اكنون چه جاى اندوه كه چه كسى بيش از همه مسئول ريختن خون آن جان باخته باشد ؟ در اين هنگام وليد دريافت كه چه چيز معاويه را خوش مىدارد . پس به او نوشت :\r\nاى معاويه ، اساس آن حكومت فرو ريخت و تو امروز فرمانروايى بر همهء آنچه در دست دارى .\r\nپيكى از على به خط خود او برايت رسيده است ؛ اكنون وقت تصميم گرفتن است ، يا صلح را برگزين و يا به جنگ او برخيز .\r\nاگر قصد دارى به نامه‌اش پاسخ گويى ، رسوايى است براى آن كه املا مىكند و آن كه مىنويسد ! اما اگر تصميم دارى نامه‌اش را رد كنى - چه ناگزير بايد راهى را پيش گيرى - پس به قبيله يمانى ( جى يمانى ) بنويس كه در پى آنچه هستى بدان خواهى رسيد .\r\nبه آنان بگو كه « امير مؤمنان را برخى از مردانى كه خويشاوندانش پشتيبان آنها بودند از پاى درآوردند .\r\nچنان مردمى كه ، در ميان آنها قاتل و محرّك قتل بود ، بدون ارتكاب گناهى ، و آن ديگرى اموال او را غارت كرد .\r\n\r\n","description":"","footnote":"","page_name":" 272 ","page_number":288},
  {"content":"\r\n\r\nمن پيشتر فرمانرواى شما در شام بودم . ميان من و شما تكليفى كه بر دوش دارم بس است ! پس بياييد ! ، سوگند به آنكه كوه ثبير را بر جاى استوار داشت ، از دريايى كه نتوان امواج بلندش را بازگرداند ، دورى مىگزينيم . »\r\nكم گوى و گزيده گوى ، امروز براى اين فاجعه سرورى جز تو نيست ، پس آشكارا فرياد زن كه « من از آنان نيستم كه بتوانى فريبش دهى » .\r\nهرگز حكومت را رها مكن ، امور پيش مىروند ، ببين چه چيز مانع رسيدن تو به مقصود است .\r\nچه على نيرنگى را ( از چهره تو ) پاك نخواهد كرد مادام كه نوشندگان جرعه آب را سر كشند ؛ آنچه را دوست نمىدارد نيز نخواهد پذيرفت و اين مصيبتى است كه روزى زنان برايش خواهند گريست .\r\nپس با او بجنگ ، اگر جنگيدى ، جنگ فرزند مادرى آزاد ، و گرنه ، صلحى برقرار ساز كه كژدمانش به جنبش نيايند . « 1 »\r\nوليد معاويه را ترغيب مىكرد ، اكنون كه خليفه حاكم برداشته شد ، بويژه شام را رها نكند . و آن را ملك خود بداند . بنابراين معاويه مىبايست درخواست على عليه السّلام را مبنى بر بيعت با او رد كند و با همهء توان با او بجنگد . وليد براى اقدامات بعدى ، از احتمال صلحى سخن مىگويد كه در آن « كژدمان على به جنبش درنيايند » . او به مصالحه‌اى اشاره مىكرد كه معاويه در آن اختيار تام به دست مىآورد . بدون آن‌كه على حق كوچكترين دخالتى داشته باشد . امّا وليد تصريح كرد كه انتظار ندارد على با چنين صلحى موافقت كند . معاويه براى جلب حمايت مردم ، بايد به اهل يمن بگويد كه عثمان به دست خويشاوندش على كشته شده و اموالش به يغما رفته است .\r\nاحتمالا مقصود وليد از يمنيها ، كلبيان شام - كه هنوز جزئى از آنان به شمار نمىآمدند - نبوده است . آنان در هر حال از طريق پيوندهاى زناشويى با معاويه هم‌پيمان شده بودند و در فرمانبرى از دستوراتش قابل اعتماد بودند . وليد به يمنيان حمص و شمال شام سكون و سكاسك كنده ، حمير و همدان اشاره دارد كه حمايتشان بسيار با اهميّت ، امّا\r\n\r\n\r\n","description":"","footnote":"\r\n( 1 ) ابن عساكر ، عثمان ، ص 552 ؛ منقرى ، وقعة صفين ، ص 53 - 54 ؛ كه در آن توالى ابيات بسيار متفاوت است .\r\nدر ترجمهء اين قسمت [ به انگليسى 
  ] از نسخهء ابن عساكر پيروى شده ، اما در بعضى موارد متن منقرى را برگزيده‌ايم .\r\n","page_name":" 273 ","page_number":289},
  {"content":"\r\n\r\nنامطمئن بود . تنها در زمان خلافت عثمان بود كه آنان زير فرمان معاويه درآمده بودند و به هويت يمنى و جايگاه والاى خويش در فتح شام و نيز در جنگهاى آناتولى در برابر - بيزانس مباهات مىكردند . بعلاوه ، پيوندهاى نزديكى با شمار زيادى از برادران هم قبيله‌اى خود در كوفه داشتند . در آنجا يمنيان كنده ، همدان و مذحج سرسخت‌ترين طرفداران على عليه السّلام به شمار مىرفتند ، به استثناى ربيعه كه در شام مطرح نبودند . عربهاى شمال ، مضر ، عمدتا نسبت به على در عراق كينه داشتند يا ميانه‌رو بودند و معاويه از آنان كه در شام بودند نگرانى نداشت .\r\nتوصيه‌هاى عمرو عاص به معاويه اكنون با توصيه‌هاى وليد هماهنگى داشت . وى به معاويه توصيه كرد كه گناه كشته شدن عثمان را بر دوش على عليه السّلام نهد و با هر وسيله ممكن ، حمايت شرحبيل بن سمط كندى ، فرزند فاتح حمص ، سمط بن اسود را جلب كند . شرحبيل نه فقط ، در مقام جانشين پدرش ، يكى از ناموران متنفذ حمص ، كه يكى از پارسايان شهر نيز بود . او و پدرش تنها مردان قبيلهء خود ، بنى معاويه كنده ، بودند كه اسلام را رد نكرده و از پرداخت زكات به ابو بكر در « ردّه » « 1 » خوددارى نورزيده بودند . « * » او خارج از زادگاه خود در شام نيز از احترام فراوانى برخوردار بود .\r\nدر زمان فتح عراق به فرماندهى سعد بن ابى وقاص ، بين شرحبيل و جرير بن عبد اللّه درگيريهايى رخ داد . بدين ترتيب او به سادگى زير بار جرير نمىرفت ، بويژه وقتى فهميد كه على قصد دارد جرير را ، در صورت توفيق در مأموريتش ، با عنوان نماينده خويش در حمص تعيين كند . در واقع شرحبيل ، همانطور كه خود به معاويه گفت ، سرى بزرگ امّا عقلى ضعيف داشت « 2 » و عمرو عاص مطمئن بود كه فريب خواهد خورد . او به معاويه پيشنهاد كرد كه چند تن از معتمدانش ، از جمله برخى از يمنيها ، را نزد شرحبيل گسيل دارد تا بر اين عقيده خود اصرار ورزند كه عثمان به فرمان على كشته شده است .\r\nبدين ترتيب معاويه به شرحبيل نوشت : « جرير بن عبد اللّه از سوى على نزد ما آمد و درخواست ناروايى از ما كرد ، پس به نزد ما بيا » . شرحبيل ابتدا با يمنيهاى حمص دربارهء\r\n\r\n\r\n","description":"","footnote":"\r\n( 1 ) اين منظور ، مختصر ، ج 10 ، ص 286 - 287 .\r\n* عبارت نويسنده با متن اصلى تفاوت دارد . در متن اصلى آمده است : « وقتى معاويه غافل‌گير شد ، در ندادن زكات با يكديگر همداستان شدند و بر ارتداد با يكديگر توافق كردند ؛ اجمعوا على الردّة » .\r\n( 2 ) دربارهء اين حكايت ، ر . ك : همان ، ص 288 .\r\n","page_name":" 274 ","page_number":290},
  {"content":"\r\n\r\nنحوهء پاسخ دادن به او رايزنى كرد و آنان را در آراى خود پراكنده يافت . عبد الرحمن بن غنم اشعرى ، « 1 » يكى از صحابه و همراهان نزديك معاذ بن جبل « 2 » به او گفت : « اى شرحبيل . . . به ما چنين گفته‌اند كه عثمان به دست على كشته شده است . اگر على او را كشته ، پس چرا مهاجران و انصار كه برگزيده و نخبهء مردم‌اند با او بيعت كردند ؟ و اگر على او را نكشته ، پس چرا معاويه را تصديق مىكنى ؟ خود و سكانت را تباه مساز . چنان‌چه بيم آن دارى كه جرير تو را از ولايت شام ناكام سازد ، برو با على عليه السّلام بيعت كن » . امّا شرحبيل به رفتن نزد معاويه پاى فشرد . عياض ثمالى ، يكى از پارسايان ، شعرى براى او فرستاد و ضمن آن به او گوشزد كرد كه فريفتهء نيرنگهاى معاويه نشود . معاويه چشم دارد كه خود را پيشوا و حاكم بر آنان به شمار آورد و خون بنو قحطان ( يمنيان ) را به سود لؤىّ بن غالب ( قريش ) به هدر دهد ؛ پس با على ، بهترين مردان هاشم بيعت كن « كه پيمانى بر گردن مردم دارد همچون پيمان ابو حفص ( عمر ) و ابو بكر » . « 3 »\r\nهنگامى كه شرحبيل وارد دمشق شد ، با شكوه مقدم او را گرامى داشتند . سپس معاويه او را پذيرفت و گفت : « اى شرحبيل ، جرير ما را به بيعت با على عليه السّلام فرا خوانده است . بىگمان اگر على عثمان را نمىكشت ، از بهترين كسان بود . ليكن اينك نسبت به بيعت با او درنگ ورزيده‌ام . من خود از مردم شام هستم . به هر چه شاميان رضا دهند خرسند خواهم بود . و از هر چه رخ برتابند دل‌زده و ناخرسند خواهم شد » . شرحبيل گفت : « مىروم تا از رأى مردم آگاه شوم » . سپس رفت و افرادى را كه از پيش به اشارهء معاويه جمع شده بودند ، ديد كه يك صدا فرياد مىزدند : « على قاتل عثمان است » . پس از مشاهدهء اين صحنه‌سازى ، خشمگين و آشفته ، نزد معاويه رفت و گفت : « اى معاويه ، مردم بر اين باورند كه عثمان به فرمان على عليه السّلام كشته شده است . سوگند به خدا ، اگر با او بيعت كنى يا تو را از شام بيرون مىرانيم و يا جانت را خواهيم ستاند » . معاويه به اين تهديد گستاخانه اهميتى نداد و به آرامى گفت : « من هرگز بر خلاف رأى شما رفتار نمىكنم ، زيرا من نيز يكى از شاميان هستم » . شرحبيل گفت : « اين مرد - جرير - را به سوى\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 45 ، به اشتباه « ازدى » آورده است . دربارهء او ، ر . ك : مختصر ، ج 15 ، ص 7 - 10 .\r\n( 2 ) معاذ بن جبل خزرجى در زمان پيامبر صلّى اللّه عليه و آله اكرم والى يمن بود و در فتح شام سهم عمده‌اى داشت . مدت كوتاهى پس از مرگ ابو عبيده والى حمص شد و در اثر طاعون « عمواس » درگذشت .\r\n( 3 ) منقرى ، وقعة صفين ، ص 44 - 46 .\r\n","page_name":" 275 ","page_number":291},
  {"content":"\r\n\r\nامامش - على - بازگردان » .\r\nشرحبيل سپس نزد حصين بن نمير ، بزرگ سكون ، رفت و از او خواست كه جرير را حاضر كند . وقتى جرير آمد ، شرحبيل گفت : « اى جرير به اينجا آمده‌اى كه ما را با نيرنگ به كام شير دژم افكنى . مىخواهى شام را به عراق منضم سازى . تو قاتل عثمان ، يعنى على را ، بسيار ستوده‌اى » . جرير از خود دفاع كرد و گفت : « بايد به تو يادآور شوم كه سوگند به خدا اين كلام اتهامى بيش نيست . ليكن تو به دنيا گراييدى ؛ و آن چيزى كه در ضمير خوددارى از روزگار سعد بن ابى وقاص با تو همراه و ملازم بوده است » . معاويه از گفتگوى اين دو نفر آگاه شد . سپس به جرير پيغام فرستاد و او را توبيخ كرد . « * » در حالى كه هنوز نمىدانست مردم شام به او چه پاسخ داده‌اند . جرير نامه‌اى [ در قالب شعر 
  ] به شرحبيل نوشت و او را از پيروى از هواى نفسانى و همكارى با معاويه بازداشت : اتهام بر ضد على چيزى نيست جز دروغ و اهانت ؛ على عليه السّلام تنها وصى رسول خدا در بين مردم و نزديكترين دلاوران به اوست كه درباره‌اش ضرب المثلها گفته‌اند .\r\nنامهء جرير شرحبيل را مردد ساخت و معاويه ناگزير شد كه بار ديگر معتمدان خويش را با شهادت دروغ و مدارك ساختگى گسيل دارد تا هولناك بودن جنايت على عليه السّلام را بنمايانند و على را به قتل عثمان متهم سازند . سرانجام نظر شرحبيل را تغيير دادند و عزمش را به نفع خود جزم كردند . اين ماجرا به گوش كسان او رسيد . پس بارق ، خواهرزادهء شرحبيل كه مردى پارسا بود ، ضمن اشعارى خطاب به او گفت كه مبادا دستاويز مقاصد شوم معاويه شود و دين خود را به دنيا بفروشد . وقتى شرحبيل اين سخن را شنيد گفت : « اين شخص فرستادهء شيطان است . اينك خدا دل مرا آزمود . سوگند به خدا ، سرايندهء اين اشعار را دستگير مىكنم . مگر آن‌كه به نوعى از دستم بگريزد » . آن مرد به كوفه گريخت ؛ و مردم شام نيز نزديك بود كه به ترديد دچار آيند . معاويه فهميد كه بايد شرحبيل را مشغول دارد ، مبادا دوباره واكنش نشان دهد . به او گفت كه در نقاط مختلف شام سفر كند و ندا دهد كه على عليه السّلام قاتل عثمان است .\r\nهر كه مسلمان است بايد خود را در صف خونخواهان عثمان جاى دهد . شرحبيل راهى مناطق مختلف شام شد . ابتدا در ميان مردم حمص سخن آغاز كرد : « اى مردم ،\r\n\r\n\r\n","description":"","footnote":"\r\n* بيشتر اين عبارتها از واقعه صفين ، ترجمهء آقاى كريم زمانى اقتباس شده است .\r\n","page_name":" 276 ","page_number":292},
  {"content":"\r\n\r\nهمانا على عثمان را كشت ؛ و گروهى بر او خشمگين شدند و بيزارى اظهار كردند ولى جملگى آنان را نيز كشت و بر همه جا به جز شام غالب شد . او شمشير برهنه ساخت و خود را به گرداب مرگ فرو غلتاند تا شما را به رزم فرا خواند ، يا آن‌كه خداوند چاره‌اى براى اين فتنه پديد آورد . و مىدانم كه معاويه بيش از هر كس ديگر قدرت هماوردى با على را دارد . پس برخيزيد و قيام كنيد » . مردم به دعوت او پاسخ دادند ، جز اندك گروهى از پارسايان حمص كه برخاستند و گفتند : « همان‌گونه كه مىدانى خانه‌هاى ما هم گورستان است و هم مسجد » . شرحبيل مردم شام را به حركت درآورد به گونه‌اى كه شهرها از سكنه خالى شد . در اين هنگام يكى از شاعران به نام نجاشى ، قيس بن عمرو از بنى حارث بن كعب ، شعرى براى او فرستاد . نحاشى دوست قديمى او و اكنون از سرايندگان على بود ؛ چندى پس از صفين ، على عليه السّلام او را به سبب نوشيدن شراب ، كه خوى ناپسند شاعران بود ، مجازات كرد . نجاشى به او گفت كه وى ، نه از درد دين ، بلكه از نفرت نسبت به جرير و از كينه‌اى كه در دل سعد ( بن ابى وقاص ) و جرير راه يافته گمراه شده است . شرحبيل در آن هنگام يارىكنندهء نگون‌بختى بوده است ، در زمانى كه بجيله براى نكوهش قريش دليل داشت . و اكنون او بر اساس شايعاتى كه هيچ عاقلى باور نمىدارد دربارهء امر ديگر داورى مىكند . اين شعر دير رسيد و نظر شرحبيل را تغيير نداد . « 1 »\r\nاندكى پس از ورود جرير به دمشق ، معاويه نيز شعرى از كعب بن جعيل ، از شاعران تغلب ، دريافت كرد . بنى تغلب اغلب در مرزهاى بين شام و عراق واقع در بين النهرين شمالى مىزيستند و معاويه ، بىترديد ، از اين پشتيبانى آنان جسارت پيدا كرده بود ، هر چند ظاهرا اين پشتيبانى نمايانگر نظريات همهء بنى تغلب نبود . در حقيقت بنى تغلب ، احتمالا اهالى بصره ، كه به فرماندهى كردوس بن هانى بكرى مىجنگيدند ، در صفين از على عليه السّلام سخت پشتيبانى كرده بودند . « 2 » ابن جعيل شعر خود را چنين آغاز مىكند :\r\n\r\n\r\n","description":"","footnote":"\r\n( 1 ) همان ، ص 46 - 51 .\r\n( 2 ) دربارهء اين شعر ، ر . ك : همان ، ص 486 - 487 . كردوس بن هانى ، فرزند هانى بن قبيصه ، پيشواى همهء ربيعه در جنگ ذو قار بود ( ر . ك : كاسكل ، جمهرة النسب ، كتابى در علم انساب از هشام بن محمد كلبى ، ليدن ، 1966 ، ج 2 ، فهرست ، زير نام هانئ بن قبيصه ) ظاهرا به همين دليل بود كه خالد بن معمر سدوسى ، كردوس را فرزند پيشواى تغلب مىخواند ( كردوس بن سيد تغلب ) ( منقرى ، وقعة صفين ، ص 487 ) . عبارت كيندرمان\r\n","page_name":" 277 ","page_number":293},
  {"content":"\r\n\r\nشام را مىبينم كه از حكومت عراق بيزارى مىجويد ، و مردم عراق را مىبينم كه از شام بيزارى مىجويند .\r\nهر يك از آن ديگرى نفرت دارد و آن را جزو دين خويش مىداند .\r\nما را سرزنش مىكنند و ما نيز به همين سان آنان را سرزنش مىكنيم .\r\nآنچه بر ما روا دارند همان را به آنان پس مىدهيم .\r\nگفتند : على عليه السّلام امام ماست . گفتيم : ما به پيشوايى ابن هند خرسنديم ، خرسنديم .\r\nگفتند : بايد از او فرمان بريد ، ليك ما گفتيم : هرگز ؛ چنين نمىانديشيم .\r\nپيش از آنكه فرمان بريم ، كتيرا بايد از برگ برهنه شود يورشها و حمله‌ها قضيه را فيصله خواهند داد .\r\nهر كه با هر چه دارد خوش است ، و نزار را در دستان خود فربه مىبيند .\r\nابن جعيل همچنان به هجو على عليه السّلام - كه روزگارى بىتقصير دانسته مىشد ، امّا امروز به مجرمان پناه داده و قانون قصاص را از دوش قاتلان برداشته بود - مىپرداخت . وقتى دربارهء دخالتش در اين جنايت از او پرسيدند ، پاسخى مبهم داد و گفت نه بدان خرسندم و نه از آن خشمناك ؛ نه از آنانم كه منع كردند و نه از آنان كه فرمان دادند . امّا ناگزير او مىبايست به يك طرف مىپيوست . « 1 »\r\nگرچه اوضاع در شام آشكارا به سود معاويه پيش رفته بود ، و آهنگ جنگ در سرتاسر اين سرزمين به نفع او و فريادهاى خونخواهى خليفهء ستمديده همه جا را فرا گرفته بود ، امّا هنوز آمادگى آن را نداشت كه فرستادهء على را دست خالى بازگرداند .\r\nمعاويه نزد جرير رفت و گفت : « اى جرير ، من نظرى دارم . » گفت : « بگو » معاويه گفت : « به على بنويس كه گردآورى سرانهء شام و مصر را به من واگذارد و به هنگام مرگ او نيز در مورد بيعت با جانشين او تعهدى نداشته باشم . » با اين شرايط معاويه حاضر بود فرمانروايى او را بپذيرد و « خليفه » خطابش كند . جرير موافقت كرد كه پيام معاويه را\r\n\r\n\r\n","description":"","footnote":"\r\n- ( دايرة المعارف اسلام ، تكمله ، مقالهء « تغلب » ) مبنى بر اينكه تغلب در صفين در ركاب معاويه جنگيد ، بايد اصلاح شود .\r\n( 1 ) منقرى ، وقعة صفين ، ص 56 - 57 ؛ مبرّد ، الكامل ، به اهتمام رايت ( ليپزيك ، 1974 - 1992 ) ، ج 1 ، ص 184 - 185 ؛ عبارتهايى كه على عليه السّلام را سرزنش كرده در آن حذف شده است . در سطر پنجم تعبير مبرد بسيار بهتر مىنمايد و همان برگزيده شده است .\r\n","page_name":" 278 ","page_number":294},
  {"content":"\r\n\r\nهمراه با نامه‌اى از خود ، براى على بفرستد . « 1 »\r\nمعاويه چون لازم ديد كه ابتكار عملش را پنهان دارد ، شخصا با جرير ديدار كرد . اگر پيشنهادش به على عليه السّلام فاش مىشد ، نيرنگش در مطالبهء خون خليفهء ستمديده براى همگان آشكار مىگشت و عمليات دقيقا برنامه‌ريزىشدهء بسيج سپاهيان متوقف مىماند . گزارشهاى عمدهء تاريخى از رويكرد معاويه به سياست پنهان ، هيچ خبرى نمىدهند . با اين حال ، اين موضوع را شعرى از وليد بن عقبه تأييد مىكند . او ظاهرا آن قدر به مقامات بالا نزديك بود كه از آنچه در خفا مىگذشت باخبر شود . « 2 » وليد سخت هراسان شد . چيزى نمانده بود كه حس انتقام‌جويى او - كه پيشتر بر اثر معامله با عمرو عاص ضعيف شده بود - دوباره قربانى برخى منافع عاليتر دولتى شود . او خود به برقرارى صلحى قابل قبول كه در نتيجهء آن على ناگزير مىشد استقلال كامل امويان شام را بپذيرد اشاره كرده بود . امّا اكنون معاويه پيشنهاد مىكرد كه فرمانروايى على عليه السّلام را با شروطى مىپذيرد . بازهم وليد كژدمان خزندهء على عليه السّلام را مىديد ! امّا اين بار آنها را به مارهاى افعى تشبيه مىكرد ! وى چنين مىسرايد :\r\nمعاويه ، به يقين شام از تو است ، پس به شام خويش چنگ زن .\r\nمگذار كه مارهاى افعى به سويت پيش خزند .\r\nشام را با نيزه‌ها و سپاهيان حفظ كن ، سستى به خود راه مده ، رخوت را از بازوانت دور ساز .\r\nعلى در انتظار پاسخ است . پس جنگى را با او برافروز كه موهاى سر را سپيد گرداند .\r\nو گرنه ، صلح پيشه كن ، چه در صلح آرامش است ، براى آن كس كه جنگ را خوش نمىدارد ؛ پس راه خويش را برگزين اى معاويه ! به يقين ، نامه‌اى را كه تو ، اى ابن حرب ، از سر از و طمع نوشته‌اى ، مصيبتهايى را بر سرت فرو خواهد آورد .\r\nدر آن از على چيزى خواسته‌اى كه بدان دست نخواهى يافت ، و اگر دست يا بى ، چند شبى بيش نخواهد پاييد .\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 52 ؛ ابن قتيبه الامامة و السياسة ، به اهتمام محمد محمود رافعى ( قاهره ، 1322 / 1904 ) ، ج 1 ، ص 157 .\r\n( 2 ) معمولا گفته مىشود كه وليد بن عقبه پيش از جنگ صفين در رقه ماند . با اين حال ، چنين مىنمايد كه او دست كم بيشتر وقت خود را در دربار در شهر دمشق گذراند .\r\n","page_name":" 279 ","page_number":295},
  {"content":"\r\n\r\nبه زودى از او چيزى خواهى ديد كه پس از آن بقايى نباشد تو را ، پس آرزوهاى فراوان بر خود راه مده .\r\nآيا بر كسى همچون على نيرنگ مىزنى ؟ آنچه پيشتر آزموده‌اى بس است تو را ! اگر روزى به چنگت آرد ، اى ابن هند ، با تو همان خواهد كرد كه بر ديگران روا داشته بودى . « 1 »\r\nواكنش وليد نشان از آن دارد كه اين پيشنهاد صرفا تدبيرى براى به تأخير انداختن موضوع نبود . اگر چنين بود بىترديد معاويه بعدها مايل بود كه آيندگان آن را بدانند . ظاهرا معاويه چندان اميد نداشته است كه على اين پيشنهاد را بپذيرد . اشارهء صريح وليد به از و طمعى كه پيشنهاد معاويه از آن نشأت مىگرفت ، شايد به بيش از آنچه مىنمايد اشاره داشته باشد . درخواست معاويه براى گرفتن حكومت مصر و درآمدهاى آن ، ظاهرا به منظور وفاى عهدش نسبت به عمرو عاص نبود . اگر فرضا على عليه السّلام حكومت مصر را به دلخواه خويش به وى مىسپرد و صلح مىكرد ، ديگر نيازى به خدمات عمرو نبود و اين برده مىتوانست پى كار خود رود . بنابراين بعيد است كه عمرو عاص در پس اين پيشنهاد بوده باشد ، و اگر از آن آگاه شده ، بود نيك مىدانست كه نمىتواند كارى انجام دهد .\r\nهمانطور كه وليد انتظار داشت ، على پيشنهاد معاويه را رد كرد . او به جرير نوشت كه معاويه در جستجوى استقلال است و تعلل مىورزد تا حال و وضع شاميان را بيازمايد .\r\nمغيرة بن شعبه در مدينه به على عليه السّلام پيشنهاد كرده بود كه معاويه را بر ولايت شام منصوب دارد ، امّا او آن را نپذيرفته بود . على عليه السّلام به او فرمود كه خداوند به من رخصت نداده است كه گمراهان را بازوى اقتدار خود سازم . اگر معاويه بىقيد و شرط بيعت كرد كه مراد حاصل است و گرنه به سوى ما بازگرد . « 2 »\r\nجرير نزد معاويه آن قدر درنگ كرد كه مردم كوفه نسبت به او بدگمان شدند . على عليه السّلام نامه‌اى بدين شرح به جرير نوشت : « امّا بعد ، چون نامهء من به تو رسد ، معاويه را به انتخاب وادار سپس او را بين جنگ خانمانسوز و آواره‌كننده و صلح خوارىزا مخير كن .\r\nپس اگر جنگ را برگزيد تو نيز اعلام جنگ كن . اگر صلح و آشتى را پذيرفت از او بيعت\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 52 - 53 . احتمالا بيت آخر به آن افزوده شده است . در متن ابن ابى الحديد ، اين بيت نيامده است ، شرح نهج البلاغه ، ج 3 ، ص 84 - 85 .\r\n( 2 ) منقرى ، وقعة صفين ، ص 52 ؛ ابن قتيبه ، الامامة و السياسة ، ج 1 ، ص 157 - 158 .\r\n","page_name":" 280 ","page_number":296},
  {"content":"\r\n\r\nبگير » . جرير نامهء على عليه السّلام را به معاويه نشان داد . معاويه گفت : « ان شاء الله در نخستين ديدار تكليف نهايى را يكسره خواهم كرد » . « * » وقتى معاويه با مردم شام بيعت كرد و آنان را بر على عليه السّلام شوراند ، چنين گفت : « اى جرير نزد مولايت بازگرد » . و پس از آن نامه‌اى خطاب به على نوشت و در آن اعلان جنگ كرد . مضمون آن بدين قرار است :\r\nبه نام خداوند بخشندهء مهربان . از معاوية بن ابو سفيان به على بن أبي طالب . اما بعد ، سوگند به جانم ، اگر امت مسلمان با تو بيعت كنند و تو از قتل عثمان بيزارى اظهار كنى ، نزد ما همچون ابو بكر و عمر و عثمان ( رض ) خواهى بود . ليكن تو مهاجرين را دربارهء عثمان فريب دادى و انصار را از يارى به او بازداشتى . در نتيجه ، نادانان و ناتوانان ، مطيع و ياور تو شدند . مردم شام با تو سر جنگ دارند ، مگر آن‌كه قاتلان عثمان را به آنها تحويل دهى اگر چنين كنى ، براى تعيين خليفهء مسلمانان با خود مشورت خواهند كرد . به جانم سوگند ، عذرى كه براى جنگ با طلحه و زبير آورده‌اى ، نمىتوانى براى من اظهار كنى ، زيرا آنها با تو بيعت كردند ولى من در قيد بيعت تو قرار نگرفتم . نيز نمىتوانى دليلى كه براى جنگ با مردم بصره اظهار كردى ، براى مردم شام نيز همان را بيان كنى ، زيرا بصريان به اطاعت تو درآمده بودند ، حال آن‌كه شاميان اطاعت از تو را رد كرده‌اند . اما مقام ارجمند تو در اسلام و نزديكىات با پيامبر و مقامت در ميان قريشيان انكارپذير نيست . « * * »\r\nسپس معاويه شعر كعب بن جعيل را پيوست نامه‌اش كرد . « 1 »\r\nاين نامهء معاويه ، بر خلاف نامهء سرّىاش ، با دستخط مشاورش عمرو عاص نوشته شده بود . گرچه هدف معاويه از اين كه نامه عمدتا رساندن پيام خويش به پيروان شامىاش بود ، بايد گفت كه در تبليغات جنگ نيز يك شاهكار محسوب مىشد . هم اينان بودند كه بر جنگ با على عليه السّلام پاى مىفشردند ؛ معاويه تنها يكى از آنان بود . معاويه با توسل به ميهن‌دوستى تعصّب‌آميز شاميان ، به آنها اطمينان داد كه ، در بين مسلمانان ، تنها آنان هستند كه منزلت والاى اخلاقى خود را حفظ كرده‌اند ؛ چه همهء افراد ديگر ، از جمله پيروان\r\n\r\n\r\n","description":"","footnote":"\r\n* اين عبارتها عمدتا با توجه به ترجمهء فارسى وقعة صفين نوشته شده است ، ر . ك : واقعهء صفين در تاريخ ، ص 46 - 47 .\r\n* * واقعهء صفين در تاريخ ، ص 47 .\r\n( 1 ) ابن قتيبه ، الامامة و السياسة ، ج 1 ، ص 166 - 167 ؛ مبرد ، كامل ، ج 1 ، ص 184 ، در اينجا جملهء مهم در خصوص حق شاميان در شورا به جاى مردم حجاز ، افتاده است ( ر . ك : منقرى ، وقعة صفين ، ص 56 ، يادداشت 2 ) . از پاسخ على عليه السّلام آشكار مىشود كه اين جمله ، جزئى از نامهء معاويه بوده است .\r\n","page_name":" 281 ","page_number":297},
  {"content":"\r\n\r\nامّ المؤمنين ، با بيعت با محرك قاتل عثمان ، شرافت خود را از بين برده‌اند ؛ پس از آن‌كه به پيروزى رسيدند ، شورايى دربارهء خلافت تشكيل خواهند داد ، امّا اين شورا از خود آنان است نه از مردم حجاز با عذاب وجدانى كه گرفتارش آمده‌اند . شاميان ، چون در بين خود شنيدند كه منزلتى والاتر از همهء ياران ديرين و مكرم پيامبر در اسلام به دست آورده‌اند ، ظاهرا هوش از كف بدادند .\r\nمعاويه خود متقاعد شده بود كه مىتواند با چنين شورايى سر كند . نتيجه‌اش تصميمى از پيش تعيين شده خواهد بود و چه بسا به آن نيازى نباشد ؛ زيرا معاويه در كل وقتى يكى از منافع حياتىاش به خطر مىافتاد ، از اصل شورا طرفدارى نمىكرد . [ او چنين مىانديشيد كه 
  ] بعدا طى دوران فرمانروايىاش ، فرزند فاجرش يزيد را حتى بدون شورايى فرضى از شاميان ، در مقام جانشين خود تحميل خواهد كرد . نامهء مزبور آشكار مىساخت كه معاويه اكنون پيشنهاد اول عمرو عاص را پذيرفته است و براى رسيدن به آن ، بيشتر اشتياق خلافت را دارد . « 1 »\r\nعلى عليه السّلام به نامهء معاويه پاسخ داد و ادعاهاى او را نكته به نكته رد كرد . در خصوص ادعاى معاويه - كه جرم على نسبت به عثمان موجب استنكاف ، او از بيعت با على شده است - على فرمود كه او تنها يكى از مهاجران است كه همانند آنان عمل كرده است ؛ وى عثمان را نكشته تا سزاوار كيفر و پادافره باشد . دروغهاى آشكار معاويه نسبت به على در مورد عثمان نه مبتنى بر شاهدان عينى بود و نه مبتنى بر اطلاعات موثق . على عليه السّلام دربارهء اين ادعاى معاويه كه شاميان بر مردم حجاز حاكميت دارند ، گفت فردى از شام را به من نشان ده كه در شورا مقبوليت داشته و يا اينك سزاوار خلافت باشد . اگر چنين پندارى ، مهاجران و انصار تو را تكذيب مىكنند .\r\nاما اين كه گفتى « قاتلان عثمان را به ما بسپار » ، تو را چه به عثمان ؟ ! تو صرفا مردى از بنى اميه هستى ، و بنى عثمان نسبت به آن شايسته‌تر از شما هستند . اگر گمان دارى كه تو در خونخواهى پدر ايشان نيرومندتر از خود آنان هستى ، به طاعت من داخل شو . آنگاه مردم را به من بسپار تا تو و آنان را به راه روشن حق ببرم . و اما اين كه گفتى ميان شام و بصره و ميان طلحه و زبير قايل به تفاوت هستى ، سوگند به جانم ، اين كار يكسان است ؛ زيرا آن\r\n\r\n\r\n","description":"","footnote":"\r\n( 1 ) بر خلاف نظر كايتانى و لوى دلاويدا ( تاريخ اسلام ، ج 9 ، ص 256 ) .\r\n","page_name":" 282 ","page_number":298},
  {"content":"\r\n\r\nيك بيعت عام بوده كه هرگز رأى و انديشه در آن از سر گرفته نمىشود . « * »\r\nسرانجام على مىفرمايد كه اگر معاويه مىتوانست ، فضيلت من در اسلام و خويشاوندىام با پيامبر و مقام شامخم در ميان قريش را انكار مىكرد .\r\nسپس على از نجاشى خواست كه به شعر كعب بن جعيل پاسخ گويد . نجاشى طبق معمول ، شعرى با همان وزن و قافيه سرود . او به معاويه درباره خوابهايى كه براى آينده ديده بود هشدار داد : على همراه با مردم حجاز و عراق كه قبلا سپاه زبير و طلحه و گروه پيمان‌شكنان را شكست داده بودند ، نزد شما مىآيد . او با خطاب به « گمراه‌كننده‌اى از وائل » ، كعب بن جعيل ، گفت : « تو على عليه السّلام و پيروانش را همسنگ ابن هند دانسته‌اى ، شرم ندارى ؟ » سپس على را به منزلهء افضل مردمان پس از پيامبر ستود . « 1 »\r\nدلايل استوارتر على عليه السّلام نتوانست اين حقيقت را پنهان دارد كه مأموريت جرير به شكست انجاميده است . معاويه توانسته بود او را هفته‌ها ، چه بسا ماهها ، بازداشت كند ، با نيرنگ زدن بر شرحبيل بن سمط طى اقامتش ، از پشتيبانى شاميان شمال مطمئن شود و او را با نمونه‌اى عالى از تبليغات جنگى حق به جانب بازگرداند . اكنون از ترديد نسبت به وفادارى جرير بسيار سخن گفته مىشد و اشتر كه دربارهء فرستادن او هشدار داده بود وى را در برابر على چنين متهم كرد : « اى امير مؤمنان ، سوگند به خدا اگر مرا به سوى معاويه مىفرستادى ، براى تو بهتر از كسى بودم كه با معاويه مماشات كرد ؛ و نزد او آن قدر درنگ كرد كه او را اميدوار و اندوههايش را زايل كرد » . جرير از خود دفاع كرد و گفت :\r\n« سوگند به خدا ، اگر نزد آنان مىرفتى هلاكت مىكردند ؛ آنها چنين پندارند كه تو جزو قاتلان عثمان هستى » ، و او را از عمرو و ذى الكلاع و حوشب ذى ظليم بيمناك ساخت .\r\nاشتر با اطمينان پاسخ داد : « سوگند به خدا اى جرير ، اگر من نزد او مىرفتم پاسخش مرا رنجور نمىساخت و معاويه را به راهى مىكشاندم كه فرصت انديشيدن نيابد » . گفت :\r\n« پس نزد او برو » . اشتر گفت : « اكنون تباهشان كردى و ميانشان شر به پا ساخته‌اى . » « 2 »\r\nحق با اشتر بود ؛ على عليه السّلام با فرستادن جرير مرتكب اشتباه بزرگى شده بود [ ! 
  ] او\r\n\r\n\r\n","description":"","footnote":"\r\n* واقعهء صفين در تاريخ ، ص 48 .\r\n( 1 ) منقرى ، وقعة صفين ، ص 57 - 59 .\r\n( 2 ) همان ، ص 59 - 60 ؛ طبرى ، ج 1 ، ص 3255 - 3256 .\r\n","page_name":" 283 ","page_number":299},
  {"content":"\r\n\r\nپيشتر چنين حكم كرده بود كه اگر نخواهد دوباره معاويه را منصوب دارد فقط از موضع قدرت مىتواند با او معامله كند . امّا وقتى پس از پيروزى در بصره قدرتمند شد ، جرير را نزد وى فرستاد ؛ جرير خود را دوست معاويه به شمار مىآورد و فكر مىكرد كه مىتواند او را وادار به تسليم كند . اشتر ، كه از زمان تبعيدش به دمشق به فرمان عثمان ، منفور معاويه قرار گرفته بود ، بهترين شخصى بود كه مىتوانست با او وارد عمل شود و او را با تهديدهاى گستاخانه خود به دادن پاسخ فورى وادار سازد . معاويه در اين هنگام نمىتوانست او را به اتهام شركت در قتل عثمان بكشد يا زندانى كند ، چنان كه احتمالا مىتوانست با ابن عباس ، در زمانى كه هنوز على در مدينه ضعيف بود ، چنين كند . تماس با اشتر در اين مرحله ، خشم يمنيهاى حمص و شاميان شمال را عليه او برمىانگيخت و سرنوشتش را تعيين مىكرد . پس از چندى او مىتوانست براحتى اشتر را مسموم كند و به خود ببالد . امّا در اين هنگام كه نيروهايش در شمال هنوز مستحكم نشده بودند ، وضع متفاوت مىنمود . اين پرسش مورد بحث وجود دارد كه آيا او بىدرنگ مىبايست تسليم مىشد يا مىكوشيد كه با پشتيبانى دمشق و كلب مقاومت كند . امّا اقبالش در باقى ماندن در قدرت ضعيف مىنموده .\r\nبنا به روايت شعبى ، اشتر جرير را در برابر على عليه السّلام به كينه‌توزى و حيله‌گرى متهم كرد و به او گفت : عثمان دينت را به ولايت همدان خريده است ؛ امير مؤمنان بايد او و امثال او را زندانى كند تا تكليف ستمكاران تعيين شود . « 1 » شعبى در مقام فردى عثمانى هيچ گرايشى به اشتر ندارد ؛ بنابراين دربارهء اعتبار گفته‌هايش در اينجا اندكى مىتوان ترديد كرد . اشتر در شعر خود خطاب به جرير تهديدهاى عمرو ، معاويه ، ذى الكلاع و حوشب ذى ظليم را كم‌اهميّت شمرد ، امّا او را محكوم يا تهديد نكرد . به هر تقدير ، جرير در كوفه احساس خوارى و ناراحتى كرد و رهسپار قرقيسيا شد . گويند نامه‌اى به معاويه نوشت و معاويه ورودش را گرامى داشت ، « 2 » امّا جرير در ركاب معاويه در جنگ صفين شركت نكرد . بعضى از اعضاى قبيله‌اش ، قصر بجيله ، به او پيوستند و تنها نوزده مرد از قصر در جنگ صفين در ركاب على عليه السّلام جنگيدند ، در حالى كه از احمس بجيله\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 60 ؛ بلاذرى ، انساب ، ج 2 ، ص 277 .\r\n( 2 ) طبرى ، ج 1 ، ص 3205 .\r\n","page_name":" 284 ","page_number":300},
  {"content":"\r\n\r\nهفتصد نفر در جنگ شركت كردند . على از گريختن جرير به خشم آمد و خواست خانهء او را به آتش كشد ، امّا نوه‌اش به او گفت كه بعضى از اموال خانه متعلق به ديگران است . سپس على از آن مكان بيرون آمد و به منزل ثوير بن عامر - يكى از مردان شريفى كه به جرير پيوسته بود - رفت تا آنجا را به آتش كشد و ويران سازد . « 1 »\r\nدر هنگامى كه يكپارچگى مسلمانان امرى ضرورى بود ، جنگى تلخ درگرفت . زبرقان بن عبد الله ، يكى از شاعران سكون كنده ، نگرانى خود را از آنچه از جرير و مالك ( اشتر ) شنيده بود ، ابراز داشت . او گفت كه عمرو عاص به اين دشمنى دامن زده و آنان به سان مردان كارآزموده عمل نكرده‌اند . احتمالا به درستى داورى كرد كه جرير به امامش وفادار بوده است ، امّا اين مطلب پيش از آن‌كه پاى به فرار نهد گفته مىشد . « 2 »\r\nمعاويه ، كه گروه زيادى در شام با او بيعت كرده بودند ، اميد داشت با نوشتن نامه به برخى از بزرگان دين در حرمين شريفين ، آنان را جذب خود كند . گفته‌اند كه عمرو او را از اين كار بازداشت ، امّا او بر آن پاى فشرد . سرزنش على عليه السّلام ، داير بر اين كه در شام حتى يك قريشى كه براى شورا و خلافت شايستگى داشته باشد وجود ندارد ، بايد كه او را رنجانده و وادار به آزمودن بخت خويش كرده باشد . معاويه نامه‌اى به عموم مردم مدينه و مكه و نامه‌اى جداگانه به بزرگترين شخصيتهاى بىطرف اين شهرها از قبيل عبد اللّه بن عمر ، سعد بن ابى وقاص و محمد بن مسلمه نوشت . « 3 » اگر اين اخبار درست باشند ، اين نامه‌ها حاوى تهديدهاى خشن ، اتهام زدن به مردم در اينكه نتوانستند از خليفهء مقتول پشتيبانى كنند و وعده‌هاى دروغينى است كه بيشتر به سبك معمول معاويه در نامه‌هاى سياسىاش نوشته شده است . او بويژه مايل بود كه عبد اللّه ، فرزند عمر را جذب خويش كند ، چه آشكار بود كه حمايت عبد اللّه جبههء او را بسيار تقويت خواهد كرد . در نامه‌اش به ابن عمر گفت : هيچ كس از ميان قريش پس از قتل عثمان در نظرم شايسته‌تر از تو براى مقام خلافت نيست . ليكن به ياد طعنه‌هاى تو نسبت به عثمان و يارانش افتادم و نظرم نسبت به تو دگرگون شد . « 4 » ولى اختلاف تو با على ناديده انگاشتن آن طعنه‌ها را برايم\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 60 - 61 . بلاذرى ، انساب ، ج 2 ، ص 277 .\r\n( 2 ) منقرى ، وقعة صفين ، ص 62 .\r\n( 3 ) همان ، ص 62 - 4 ، 71 - 77 ، ابن قتيبه ، امامة ، ج 1 ، ص 161 - 262 .\r\n( 4 ) ابن عمر در واقع از جمله مدافعان خانهء عثمان بود .\r\n","page_name":" 285 ","page_number":301},
  {"content":"\r\n\r\nميسور كرد و موجب پوشيده شدن لغزشهاى تو گرديد . از اين رو ، مىخواهم كه ما را نسبت به اين خليفهء مظلوم يارى كنى . من دوست ندارم بر تو حكومت رانم ، بلكه مايلم تو حكومت كنى . اگر حكومت را نپذيرى آن را بر عهدهء شوراى مسلمانان خواهم نهاد » . « 1 »\r\nهمه جا صحبت از آن بود كه عبد اللّه عمر خلافت را نخواهد پذيرفت جز آن‌كه دو دستى به او تقديم شود و معاويه بوضوح احساس مىكرد كه بايد عبد اللّه را به چيزى بيش از وعدهء صرف به شورايى كه مىكوشيد از طريق آن ديگران را بفريبد ، وسوسه كند .\r\nپاسخهاى اين سه بىطرف صلح جو ، امتناعى خشم‌آلود بود . مسور بن مخرمه ، از طرف مردم حرمين شريفين به او نوشت كه از جاى نامناسبى يارى مىطلبد ، او را - كه « طليقى » بوده كه پدرش رهبر سپاه احزاب بوده است ( قرآن كريم ، احزاب ، سورهء 33 ) چه به خلافت ؟ « 2 » در هر حال ، معاويه پشتيبانى عضوى از خاندان عمر را به خود جلب كرد ، بىآنكه ناگزير شود با وعده‌هاى دروغين او را بفريبد . عبيد الله بن عمر ، كه سه نفر را كشته بود ، پس از آن‌كه مورد بخشش قرار گرفت زمينى در نزديكى كوفه از طرف عثمان به او تقديم شد ؛ اين زمين را بعدا « كويفة ابن عمر » خواندند ؛ عثمان مىخواست كه عبيد الله دور از ديد مردم مدينه باشد . وقتى على عليه السّلام وارد كوفه شد ، عبيد الله از طريق واسطه‌هايى از على عليه السّلام پنهانى تقاضاى عفو كرد ، زيرا على پيشتر با بخشيدن او مخالفت كرده بود . وى بار ديگر امتناع ورزيد و اصرار كرد كه بايد قانون قصاص را اجرا كند و اگر به چنگش آورد جانش را خواهد ستاند . اشتر ، يكى از واسطه‌ها ، به عبيد الله خبر داد و او نيز فورا به سوى معاويه گريخت . « 3 » معاويه ظاهرا با آمدن او به شعف آمد و بنا بر روايتهاى تقريبا ساختگى ، سعى كرد اغوايش كند تا على عليه السّلام را در ملاء عام دشنام دهد و بر ضدش سخن گويد ، امّا عبيد الله تن به چنين كارى نداد . « 4 »\r\nبا اين همه ، عبيد الله در مقام يكى از فرماندهان سپاه معاويه در جنگ صفين شركت\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 271 - 272 ؛ ابن قتيبه ، امامة ، ج 1 ، ص 163 . [ نيز ، واقعة صفين در تاريخ ، ص 53 
  ] .\r\n( 2 ) ابن قتيبه ، امامة ، ج 1 ، ص 162 - 163 . اين پاسخ در وقعة صفين ، ص 62 به عبد اللّه بن عمر نسبت داده شده و به معاويه و عمرو عاص خطاب مىشود ، كه احتمال درست بودن آن كمتر است .\r\n( 3 ) بلاذرى ، انساب ، ج 2 ، ص 295 - 296 .\r\n( 4 ) منقرى ، وقعة صفين ، ص 82 - 84 .\r\n","page_name":" 286 ","page_number":302},
  {"content":"\r\n\r\nكرد . شاميان از حضورش سرافراز شدند و فرياد زدند : « همراه ما نيك‌مردى ، فرزند نيك مردى ، فرزند عمر بن خطاب است » « 1 » . ياران على عليه السّلام در پاسخ گفتند : « همراه شما پليدى و فرزند نيك‌مردى است » . معاويه از او خواست تا فرماندهى لشكر آمادهء رزم ( شهباء ) خود را در برابر قبيله ربيعه كه آنان را از طرفداران پروپاقرص على عليه السّلام مىدانست ، به عهده گيرد . به گفتهء يزيد بن جابر ازدى شامى ، يكى از موالى به عبيد الله هشدار داد كه معاويه عمدا او را به هلاكت انداخته است . اگر پيروز شود ، معاويه فرمانروا خواهد شد و اگر كشته شود ، از وى رهايى خواهد يافت . همسرش بحريه ، دختر فرماندهء بزرگ قبيلهء ربيعه در جنگ ذو قار ، هانئ بن قبيصه ، نيز به او گفت كه قطعا كشته خواهد شد و اين همان چيزى است كه معاويه مىخواهد . عبيد الله بر اطاعت از اميرش اصرار ورزيد و كشته شد . « 2 » دست كم چهار مرد ادعا كرده‌اند كه او را كشته‌اند . عبيد الله شمشير عمر ، به نام « ذو الوشاح » را كه از او به ارث برده بود با خود حمل مىكرد . « 3 » پس از تسليم شدن عراق ، معاويه بر بكر بن وائل در كوفه فشار آورد تا آن را بگيرد . آنان به او گفتند كه يكى از مردانشان در بصره ، به نام محرز بن صحصح ، از بنى عائش بن مالك ابن تيم اللات بن ثعلبه ، عبيد الله را كشته است . او فردى را به بصره گسيل داشت ؛ كه شمشير را از او گرفت « 4 » و معاويه آن را نزد عبد اللّه بن عمر فرستاد تا توجّه فرزند بىآزار خليفهء نامدار را به خود جلب كند . « 5 »\r\nوقتى آتش جنگ كه با فريادهاى عمومى براى خونخواهى خليفهء مظلوم شعله‌ور شده بود ، سرتاسر شام را فرا گرفت ، قاريان شامى قرآن كه تا آن زمان با هر گونه نظرى\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 305 ؛ منقرى ، وقعة صفين ، ص 293 .\r\n( 2 ) ابن سعد ، طبقات ، ج 5 ، ص 10 - 11 .\r\n( 3 ) ابن منظور ، مختصر ، ج 15 ، ص 348 .\r\n( 4 ) منقرى ، وقعة صفين ، ص 298 ؛ طبرى ، ج 1 ، ص 3314 - 3315 ؛ بلاذرى ، انساب ، ج 2 ، ص 325 .\r\n( 5 ) ابن منظور ، مختصر ، ج 15 ، ص 351 . بنا به روايت نافع ، مولاى ابن عمر ، معاويه شمشير را از قاتل خريد .\r\nاحتمالا مقصود از اين عبارت آن بوده كه ابن عمر را از هر گونه اتهام در پذيرفتن مال غصبى مبرا سازد و يقينا ناموثق است . معاويه ، كه هرگز نمىتوان او را دشمنى جوانمرد به شمار آورد ، مىخواست درسى به ربيعه بياموزد كه با خليفهء خدا در روى زمين مخالفت نكند . در طى جنگ سوگند ياد كرده بود كه زنانشان را به اسارت خواهد گرفت و اسيرانشان را خواهد كشت ( منقرى ، وقعة صفين ، ص 294 ) . تنها شرايط تسليم بود كه چهار سال بعد مانع شد تا اميال انتقام‌جويانه خود را دنبال كند .\r\n","page_name":" 287 ","page_number":303},
  {"content":"\r\n\r\nمبنى بر جنگيدن مسلمانان با يكديگر مخالفت كرده بودند ، احساس كردند كه بناگزير در صف جنگجويان قرار مىگيرند . گروهى از آنان ، به فرماندهى ابو مسلم خولانى ، نزد معاويه رفتند و از او پرسيدند كه چرا بر ضد على عليه السّلام مىجنگد ، در حالى كه او با على ، در مقام يك صحابى ، مهاجر ، و نيز در نسبت خويشاوندى با محمد صلّى اللّه عليه و آله و فضيلت در اسلام ، برابرى نمىكند . معاويه با فروتنى به آنان گفته كه وى ادعاى منزلتى همتاى با على را ندارد ، امّا آيا آنان مىدانند كه عثمان ، مظلوم كشته شده است ؟ پاسخ دادند : « به يقين كه چنين بوده است » . سپس معاويه ادامه داد : « پس بگذاريد قاتلانش را تحويل ما دهد تا انتقام خون او را از آنان بگيريم ، و بين ما و شما جنگى روى نخواهد داد » . از او خواستند نامه‌اى براى على بنويسد تا يكى از آنان ، آن را نزد على برد . ابو مسلم خولانى با نامهء معاويه رهسپار شد و با على سخن گفت و به او اطمينان داد كه وى را بر هر فرمانرواى ديگرى ترجيح مىدهد . « به يقين كه عثمان در مقام مسلمانى كه خونش محترم است ، مظلوم كشته شد . قاتلانش را به ما تسليم كن ، امير ما خواهى بود » . على از او خواست تا برود و روز بعد بازگردد تا پاسخ نامه‌اش را دريافت كند .\r\nچون اخبار مأموريتش در كوفه منتشر شد ، شيعيان على عليه السّلام سلاح برگرفتند ، مسجد را پر كردند ، و فرياد زدند : « همهء ما عثمان را كشتيم » . روز بعد على پاسخ خويش را به معاويه تسليم او داشت . ابو مسلم خولانى به وى گفت : « به نظر مىرسد كه تو بر اين مردم سلطه ندارى » . على عليه السّلام فرمود : « چگونه ؟ » ابو مسلم گفت : « مردم گمان كرده‌اند كه تو آهنگ تسليم قاتلان عثمان را دارى ، از اين رو مىخروشند و فرياد برمىآورند و خود را قاتل عثمان معرفى مىكنند » . على فرمود : « سوگند به خدا عزم تحويل آنان را ندارم . من زير و روى اين موضوع را كاويده‌ام ؛ و روا نمىدانم آنان را به تو و يا هر كس ديگر تحويل دهم » . ابو مسلم نامهء على را همراه برد و گفت : « اينك جنگ سزاست » . « 1 »\r\nمعاويه نامهء خود به على را با ستايش خداوند آغاز كرد ؛ « 2 » با اين مضمون كه خداوند\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 85 - 86 [ ترجمه فارسى ، ص 59 
  ] .\r\n( 2 ) متن نامه‌هاى معاويه و على عليه السّلام در زمان فرمانروايى حجاج ، توسط فرزند عمرو بن سلمه ( در وقعة صفين ، ص 85 ، به جاى عمر بن مسلمه به همين صورت [ عمرو بن سليمه 
  ] ضبط شده است . نيز ر . ك : ابو مخنف ، ص 20 ) به ابو روق عطية بن حارث همدانى ، از اولين مفسران كوفى قرآن ، و مورخ ، داده شد ( دربارهء او ، ر . ك :\r\nسزگين ابو مخنف ، زير نام « عطية بن حارث » ) . عمرو بن سلمه همدانى ارحبى از واليان على بود ( بلاذرى ،\r\n","page_name":" 288 ","page_number":304},
  {"content":"\r\n\r\nمحمد صلّى اللّه عليه و آله را به رسالت از طرف خويش به سوى انسانها فرستاد و يارانى را براى او برگزيد كه از طريق آنان از او پشتيبانى مىكرد ؛ خداوند اين ياران او را بنا بر استحقاقى كه داشتند ، مقام و منزلت داد .\r\nعالىترين آنان در عمل به اسلام و صالح‌ترين آنها نزد خدا و رسولش ، خليفهء پس از او بود ؛ سپس خليفهء خليفه‌اش و سومى خليفهء ستمديده عثمان بود . آن‌گاه خطاب به على چنين گفت :\r\n. . . ولى تو نسبت به آنان حسد ورزيدى و به ستم گراييدى . البته اين موضوع در نگاه غرض‌آلود و سخنان طعن‌آميزت با خلفا عيان است . گرايش تو به آنان بسان راندن شتران است با لگام . پس تو از روى اكراه بيعت كردى ، و بيش از همه به عثمان حسادت نشان دادى ؛ حال آن‌كه او بيش از همه سزاوار رفتار آشتىجويانه بود . ليكن حق صلهء ارحام به جاى نياوردى ؛ مكارم او را زشت نماياندى و مردم را بر او شوراندى ؛ تا اينكه ستوران جنگى به سويش حمله‌ور شدند ، و اسلحه در حريم پيامبر به كار گرفته شد ، و سرانجام عثمان كشته شد ؛ در حالى كه تو در سراى او بانگ بلند شنيدى . پس با كلام و كردارت براى رفع اين اتهام مكوش . سوگند راستين ياد مىكنم كه اگر اينك به وظيفه‌ات\r\n\r\n\r\n","description":"","footnote":"\r\nانساب ، ج 2 ، ص 161 ) . او در گفتگوهايى كه موجب شد حسن بن على عليه السّلام به صلح با معاويه تن در دهد ، شركت كرد ( ابن سعد ، طبقات ، ج 6 ، ص 118 - 119 ؛ بلاذرى انساب ، ج 3 ، ص 40 - 42 ؛ طبرى ، ج 1 ، ص 2524 - 2525 ) ، و يكى از راويان اصلى ابو روق بود . دربارهء فرزندش اطلاعى در دست نيست . عمرو بن سلمه و ابو روق ، هر دو به اشرافيت قبيله‌اى يمنى در كوفه وابسته بودند و از شيعيان متعصب نبودند . اين نامه‌ها تقريبا بىترديد معتبراند و مانند نامه‌هاى عثمان به زايران مكه و شاميان ، براى بررسى تاريخ آن زمان اهميت فراوان دارند . كايتانى در خصوص نامهء منسوب به معاويه اظهار نظر كرده و گفته است كه اگر چه اين نامه را معاويه در آن زمان و به اين شكل ننوشته ، شكى نيست كه از ديدگاه طرف اموى مخالف با على حكايت دارد . او احتمال داده است كه در آن مبالغه صورت گرفته و عبارتها دست‌كارى شده باشد ( تاريخ اسلام ، ج 9 ، ص 254 ) به طورى كه گويا معاويه و عمرو قادر نبوده‌اند احساسات خود را با زبان عربى گويا و مستدل بيان دارند . اين نامه‌ها براى عموم مردم نوشته شده بود . معاويه و على عليه السّلام هيچ كدام آن قدر ساده نبودند كه فكر كنند مىتوانند با اين لحن بر يكديگر تأثير گذارند . پاسخ على در ترجمهء كايتانى به چند سطر محدود مىشود . جعيط مىگويد كه اين نامه ساختگى به نظر مىرسد زيرا از احتجاجات بعدى شيعه حكايت دارد .\r\nبه گفتهء وى ، مكاتبه‌هاى ميان على و معاويه در كتاب وقعة صفين ، به طور كلى قطعا ساختگى هستند . ابو مخنف هيچ بخشى از آن را نقل نكرده ، در حالى كه بلاذرى مهمترين نامه‌ها را با همان عبارتهاى نصر بن مزاحم مجددا آورده است ( جعيط ، اختلاف بزرگ . . . ، ص 243 ، يادداشت 2 ) . در هر حال بلاذرى اين نامه‌ها را از ( هشام ) كلبى به استناد ابو مخنف به نقل از ابو روق همدانى دريافت كرده است ( بلاذرى انساب ، ج 2 ، ص 277 ) . اين طبرى بود كه اطلاعات مزبور را در نقل قولهايش از ابو مخنف حذف كرد ، زيرا آنها را موافق ديدگاههاى سنّىگرايانهء خويش نمىديد .\r\n","page_name":" 289 ","page_number":305},
  {"content":"\r\n\r\nگردن نهى مردم آرام گيرند و كسى از ما به مخالفت با تو برنخيزد . و آن برداشتى كه از رفتار تو نسبت به عثمان دارند ، زايل خواهد شد . آنان بر اين باورند كه تو مرتكب بغى شدى و با عثمان به ستيز برخاستى . از اين رو ، تو در نزد هواداران عثمان مظنون هستى .\r\nتو به قاتلان عثمان پناه دادى ؛ آنان دست و بازوى اقتدارت بودند . اگر مدعى هستى كه به خون عثمان دست نيالوده‌اى ، قاتلان او را به ما بسپار تا كيفر دهيم . در اين صورت ، من در بيعت با تو گوى سبقت از هر كس مىربايم . در غير اين صورت ، شمشير پاسخ سزاوار تو و يارانت خواهد بود . به خداوند بىهمتا سوگند ياد مىكنم كه ما در كوهساران و صحارى و درياها خونخواهى عثمان را دنبال مىكنيم ، بدان سان كه خدا قاتلان او را هلاك و يا ما را به سوى خود برد . « 1 »\r\nاين بود تصويرى طنزآميز و ماهرانه كه ادعاى على عليه السّلام را در اينكه برترين صحابهء پيامبر است ، به تمسخر مىگيرد . نكته‌اى كه دربارهء حضور على عليه السّلام در مدينه به هنگام قتل عثمان مىتوان گفت آن است كه دست عمرو عاص در كار است ؛ وى با بيان اين مطلب كه عثمان بر لبهء پرتگاه گام برمىدارد آتش‌بيار معركه مىشود ، امّا بعدا محتاطانه از مهلكه مىگريزد .\r\nعلى پاسخ خود را با ياد از « برادر خولانى » آغاز مىكند ؛ كسى كه نامهء معاويه را كه در آن از عنايت خداوند نسبت به محمد صلّى اللّه عليه و آله سخن به ميان آورده بود ، به دست على عليه السّلام رساند ، سپس آن حضرت مخالفت شديد عشيرهء محمد صلّى اللّه عليه و آله را با پيامبر خويش يادآور مىشود كه او را دروغگو مىخواندند ، قوم عرب را به جنگ با او برمىانگيختند تا اينكه سرانجام امر خدا ، به رغم خصومت آنان ، غالب شد . عشيرهء او كه نزديكترين يارانش بودند ، بيش از همه بر او شوريدند ، جز آنان كه خداوند مصونشان داشته بود ؛ [ على عليه السّلام مىفرمايد 
  ] اكنون معاويه مىآيد و بىشرمانه ما را از عنايت خداوند و پيامبرش آگاه مىسازد ؛ او مانند كسى است كه خرما را به شهر « هجر » مىبرد ، يا همچون كسى كه مربى خود را به مسابقه فرا مىخواند .\r\n. . . يادآورى كرده‌اى كه خداوند از ميان مسلمانان دوستانى برگزيد و پيامبر را به وسيلهء يارانش نصرت بخشيد . پس هر كدام بر اساس برتريشان در اسلام ، نزد خدا جايگاهى يافتند . و برترين و پاكترين آنان نزد خدا و پيامبر به پندار تو خليفه و خليفهء خليفه\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 86 - 87 ؛ [ واقعهء صفين در تاريخ ، ص 60 
  ] ؛ بلاذرى ، انساب ، ج 2 ، ص 278 - 9 .\r\nاختلافها اهميتى ندارد .\r\n","page_name":" 290 ","page_number":306},
  {"content":"\r\n\r\nهستند . « 1 » سوگند به جانم ، مقام و شأن آن دو در اسلام عظيم بود ؛ بدان گونه كه فقدان آنها رخنهء ژرفى در بنياد اسلام پديد آورد . خدا آنان را بيامرزاد ؛ و بهترين پاداش را به آنها دهاد .\r\nهمچنين يادآورى كردى كه عثمان در فضائل و كمالات مرتبت سوم را دارا بود . پس اگر عثمان نيكوكار باشد خدا به او پاداش مىدهد ، و اگر بدكار باشد خدا آمرزنده است . و بخشيدن هيچ گناهى بر او گران نيست . سوگند به خدا ، اگر به هر كس به اندازهء فضلش در اسلام و پاكدلىاش نسبت به خدا و رسول مقام دهند ، بهرهء ما بيش از ديگران است . « 2 »\r\nهنگامى كه محمد صلّى اللّه عليه و آله مردم را به توحيد فرا مىخواند ، ما اهل بيت نخستين ايمان‌آورندگان بوديم . پس سالهاى متمادى خدا فقط در محدودهء ما پرستش مىشد . پس قوم ما خواستند پيامبر را بكشند و ما را ريشه‌كن سازند و بر ما رفتار ناهنجار كنند . پس ما را از توشه و خواربار منع كردند و آب را نيز بر ما بستند و بيم و هراس را قرين ما كردند .\r\nبراى مراقبت ما كمين‌ها و جاسوسانى برگماشتند ؛ ما را به كوهساران خشك راندند ؛ آتش جنگ عليه ما برافروختند ؛ طومارى براى ما نوشتند كه طبق آن ، دوستى و نكاح و خريدوفروش با ما منع شد . ما در صورتى مىتوانستيم در ميان آنان ايمن باشيم كه پيامبر را تسليم آنان مىكرديم تا او را شكنجه كنند و بكشند . و تنها در موسم حجّ امان داشتيم . سرانجام ، مشيّت خدا بر اين تعلق گرفت كه شرّ دشمنان را از سر پيامبر ريشه‌كن كنيم .\r\nعلى عليه السّلام به بيان آزار و اذيت خاندان پيامبر به دست قريش مىپردازد و مىگويد :\r\nليكن كسى كه از قريش به اسلام مىگرويد ، بيم و خوف ما را نداشت ، زيرا به لحاظ پيمان و يا خويشى با مشركان ، از كشته شدن ايمن بود . « 3 » هيچ كس در اسلام به اندازهء ما ستم نكشيد . پس از چندى ، خدا پيامبر خود را امر به هجرت كرد . به دنبال آن ، او را به قتال مأذون ساخت . هرگاه آتش جنگ تيز مىشد ، پيامبر اهل بيت خود را جلو مىداد ؛ و با سپر قرار دادن آنان ، ياران و لشكريان خود را از زخم نيزه و شمشير مصون مىداشت .\r\nسرانجام عبيدة بن حارث بن مطلّب در جنگ بدر و حمزه در جنگ احد و جعفر و زيد ( بن حارثه ) « 4 » در جنگ مؤته كشته شدند . كسى كه اگر مىخواستم از او نام مىبردم چند بار\r\n\r\n\r\n","description":"","footnote":"\r\n( 1 ) در متن بلاذرى آمده است : افضل آنان خليفه‌اش و خليفهء خليفه‌اش بود ( انساب ، ج 2 ، ص 279 ) .\r\n( 2 ) در متن بلاذرى چنين آمده است : « بهرهء ما بيشترين بهره از هر اهل بيتى در بين مسلمانان خواهد بود » ، همان ، ص 280 .\r\n( 3 ) ظاهرا در اينجا على عليه السّلام بويژه عثمان را در نظر داشته است .\r\n( 4 ) ذكر نام عبيده مطلّبى و زيد ، آزاد شده محمد صلّى اللّه عليه و آله ، در ميان اهل بيت ، به هيچ وجه با « احتجاجات بعدى شيعه » وفق نمىدهد . اينان از نظر شيعيان بعدى عضو خاندان پيامبر نبوده‌اند .\r\n","page_name":" 291 ","page_number":307},
  {"content":"\r\n\r\nآرزو كرد كه همانند ايشان در راه خدا به فيض شهادت نائل شود ليكن عمر آنان زودتر به سر رسيد . و مرگ كسى كه نامش را نبردم به تأخير افتاد . خدا به نيكان محسن و منعم است . هيچ كس در طاعت از خدا و رسول ناب‌تر و شكيباتر از اين جمعى كه نامشان را ذكر كردى نيست . خدا به نيكوترين عمل آنها پاداش دهاد .\r\nسپس عبارتى آمده است كه طبرى احتمالا به دليل وجود آن ، از آوردن بقيهء مكاتبه خوددارى ورزيده است :\r\nگفتى كه من نسبت به خلفا حسد ورزيده‌ام و در بيعت با آنان درنگ كرده‌ام . هرگز چنين مباد . اما درنگ كردن من در بيعت با آنان در اين باره عذرى اقامه نمىكنم ؛ زيرا خداوند متعال وقتى پيامبرش را بميراند قريش گفتند :\r\n« بايد امير از ما باشد » . انصار گفتند : « امير بايد از ما باشد » . قريش گفتند : « چون محمد صلّى اللّه عليه و آله از ما بود ، پس براى اين مقام شايسته‌تر هستيم » . وقتى انصار اين احتجاج را شنيدند ولايت و حكومت را به قريش سپردند . بنابراين ، قرابت با پيامبر سبب شد كه اين حق براى قريش و نه انصار ملحوظ شود . حال كه چنين حقّى به لحاظ خويشاوندى با رسول احراز شد ، پس من از قريش به اين مقام زيبنده‌ترم . هنگامى كه ديدم حقم را ربوده‌اند ، من نيز حق خود را به آنان وانهادم . خدا از آنها درگذارد ! « 1 » اما اينكه گفتى من صلهء ارحام را با عثمان قطع كرده و مردم را بر او شورانده‌ام ، بايد بگويم چنان كه مىدانى عثمان رفتارى كرد و مردم نيز واكنشى نشان دادند . من قطعا در اين ماجرا دستى نداشتم جز آن‌كه به من تهمت بزنى ؛ و در اين صورت ، آنچه بر تو عيان است نهان مىكنى . و اما اين كه گفتى قاتلان عثمان را به تو بسپارم ، من در اين مسأله نيك نگريسته‌ام و آن را خوب كاويده‌ام . صلاح چنين ديدم كه آنها را به تو يا هر كس ديگر مسپارم . « 2 » به جانم سوگند ، اگر از گمراهى و دشمنى دست نشويى به زودى خواهى ديد كه تو را براى نبرد مىطلبند ؛ و نيازى نيست كه تو ايشان را در دريا و خشكى و كوه و دشت جستجو كنى .\r\n\r\n\r\n","description":"","footnote":"\r\n( 1 ) از قسمت « قريش گفتند » تا اينجا در نسخهء بلاذرى نيامده است ، ( همان ، ص 281 ) . احتمال مىرود كه بعدها شيعيان بدان افزوده باشند . اما به احتمال قويتر ، بلاذرى ترجيح داده كه از آوردن آن خوددارى ورزد .\r\nبدين ترتيب وى ناگزير بوده بحث دربارهء ابو سفيان را پيش كشد . بيان منظم اين بحث نشان از آن دارد كه اين موضوع در اواخر آن به منزلهء اصلى نهايى آمده است . اين موضوع كه انصار نيز در سقيفه دچار اشتباه شده بود ، به احتمال زياد جزئى از احتجاجات على بوده است .\r\n( 2 ) متن نسخهء بلاذرى در اين باره چنين است : « من هيچ فرد خاصى را نمىشناسم كه او را كشته باشد . در اين مسأله نيك نگريسته‌ام ، اما فكر نمىكنم برايم امكان داشته باشد كه كسانى را كه همراه من متهم كرده‌اى يا به آنها مظنون شده‌اى ، به تو تسليم دارم ( همان ، ص 281 - 282 ) .\r\n","page_name":" 292 ","page_number":308},
  {"content":"\r\n\r\nسرانجام على عليه السّلام به معاويه يادآور مىشود :\r\nوقتى مردم با أبو بكر بيعت كردند ، پدر تو نزد من آمد و گفت : « تو پس از محمد سزاوارترين شخص براى احراز خلافت هستى ؛ و من با دشمنان تو در ستيز خواهم بود .\r\nدستانت را بگشاى تا با تو بيعت كنم » . ليكن من از اين بيعت استقبال نكردم . تو خود واقفى كه پدرت چنين گفت و اين خواست او بود . ليكن من نپذيرفتم ، زيرا در آن روزگار مردم به دوران كفر نزديك بودند ؛ و ترسيدم ميان مردم و اسلام رخنه پديد آيد . پس پدرت بيش از تو به حق من آگه بود . حال اگر تو نيز همچون پدرت حق مرا بشناسى ، بر طريق مستقيم خواهى بود و گرنه خدا از تو بىنياز است ، و السلام . « 1 »\r\nپاسخ على عليه السّلام قاطع بود و سوء تفاهمات را بر طرف كرد . اين پاسخ ، صرف نظر از اندكى مبالغه و آرايه‌هاى لفظى حقيقت آشكار را بيان مىكرد . درست است كه نامهء معاويه او را وادار كرد آنچه را ترجيح مىداد در اين زمان مطرح نكند ، فاش سازد . على ابتدا رفتار أبو بكر و عمر را بىقيد و شرط ستود ، امّا وقتى از او خواسته شد كه دليل كندى و درنگ خويش را از پشتيبانى آنان توضيح دهد ، دريافت كه پنهان كردن حقايق بىثمر است . وى مىدانست كه حقيقت در تاريخ ، همچون زندگى شخصى ، گاه فرد را مىآزارد ، امّا طالبان آن را نيز آزاد مىسازد ؛ او به يقين از حق خود در « فلته » محروم شده بود ، نه فقط از طريق موازين كتاب خدا ، كه با نظام قبيله‌اى عرب سنّتى ؛ هيچ كس جز ابو سفيان ، پدر معاويه ، بر آن گواهى نداد . و اكنون فرزندش او را به حسادت متهم مىكرد ؛ حال آن كه مردم خود او ، قريش ، بودند كه - همانطور كه عمر به ابن عباس گفت - نمىتوانستند تحمل كنند بنى هاشم هم نبوّت را بر عهده گيرد و هم امامت را . بگذار ستايندگان أبو بكر و عمر تلخى حقيقت را بچشند . او ديگر با اين دو ريش سپيد قوم نزاعى نداشت و مىتوانست صادقانه بر فقدانشان براى اسلام سوگوارى كند . اگر پيروان پيشين آنان اكنون آمادهء پشتيبانى از معاويهء شياد باشند ، مسئوليت آن بر دوش خود ايشان است .\r\nنظريات هر دو طرف نيك بيان شده و جنگ اجتناب‌ناپذير بود . على گروهى از پيشوايان برگزيدهء اسلام را ، كه از نظر او مثل زمان پيامبر ، مهاجران و انصار بودند ، به اتخاذ موضعى مشترك فرا خواند . وقتى با آنان به شور نشست ، همگى او را به جهاد عليه\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 88 - 91 ؛ [ واقعهء صفين در تاريخ ، ص 60 - 61 
  ] ؛ بلاذرى ، انساب ، ج 2 ، ص 279 - 83 .\r\n","page_name":" 293 ","page_number":309},
  {"content":"\r\n\r\nنيرنگ‌بازان ترغيب كردند . ابتدا هاشم بن عتبه لب به سخن گشود . او گفت كه دشمنان همگى فريفتهء دنيا شده‌اند . عمار ياسر كه به منزلهء مولاى قريش ، با وجود پيشينه‌اش در اسلام ، از شركت در انجمن عالى مشورتى زير نظر خلفاى پيشين محروم شده بود ، توصيه كرد كه قبل از برافروخته شدن آتش جنگ توسط خطاكاران ، اقدام سريع به عمل آيد . آن‌گاه قيس بن سعد سخن گفت و به على اطمينان داد كه جهاد عليه اين مردم از جهاد با تركان و روميان براى او مهمتر است . او ناخشنودى بسيار خود را از رفتار بد آنان با مؤمنان ابراز داشت و بويژه شكوه‌هاى انصار را مطرح كرد كه حسّان در زمان خلافت أبو بكر يادآورى كرده بود ، مبنى بر اينكه « فيء » انصار را غصب كرده و با آنان به سان بردگان خويش رفتار كرده بودند . چندين تن از انصار بلندمرتبه ، از جمله خزيمة بن ثابت و ابو ايوب انصارى مداخله كردند و از قيس پرسيدند چرا از بزرگان قومت پيشى گرفتى و قبل از آنان سخن راندى ؟ قيس پوزش خواست و گفت : « من به فضل شما آگهم . شأن شما والاست ، ليكن هرگاه سخنى از احزاب زمان پيامبر صلّى اللّه عليه و آله به ميان مىآيد در دلم چون دل شما شرارهء كين زبانه مىكشد » . انصار سپس تصميم گرفتند كه سهل بن حنيف به جاى همه آنان سخن گويد . او به على اطمينان داد كه آنان در جنگ و صلح با وى خواهند بود و به او توصيه كرد كه حمايت مردم كوفه را جلب كند ، زيرا جلب حمايت آنان براى او بسيار حياتى است . « 1 »\r\nكوفيان در پشتيبانى از جنگ وحدت نظر كمترى داشتند . هر تصورى كه احتمالا دربارهء معاويه داشته‌اند ، درك كرده بودند كه آنان و برادران شامى آنها مثل هميشه در جنگى كه به هر تقدير برنده و بازنده دارد ، مدتها پيش از رهبران خود گرفتار قتل و خونريزى خواهند شد . برخى فكر مىكردند كه - بر خلاف بصريان كه پيمان بيعت خويش را شكسته بودند - معاويه و شاميان ، كه هيچ‌گاه تن به بيعت نداده‌اند ، نبايد مورد تهاجم قرار گيرند ؛ هر چند أبو بكر سنتى را موضع كرده بود كه هر كس خليفه را به رسميت نمىشناخت مرتد تلقى مىشد . نقل است كه اشتر خود به قبيله‌اش ، « نخع » ، با اطمينان گفت كه جنگ با شاميان به لحاظ اخلاقى بر جنگ با مصريان ترجيح دارد ، زيرا بيعتى\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 92 - 94 .\r\n","page_name":" 294 ","page_number":310},
  {"content":"\r\n\r\nآنان را مكلف نكرده است . « 1 » اين استدلال براى آنان كه هنوز آزادى گذشته و حكومت مستقل قبيله‌اى خود را به ياد داشتند ، مىبايست جذاب بوده باشد .\r\nوقتى على عليه السّلام رو به سوى كوفيان كرد و گفت : « برويد به سوى دشمنان خدا ؛ برويد به سوى دشمنان قرآن و سنت ؛ برويد به سوى احزاب و قاتلان مهاجرين و انصار » ، مردى از بنى فزاره ، به نام اربد بن ربيعه ، برخاست و فرياد زد : « آيا مىخواهى ما را به جنگ برادران شامى ببرى ؟ همان سان كه ما را به جنگ برادران بصرى بردى ؟ سوگند به خدا هرگز زير بار اين دعوت نمىرويم » . هنگامى كه اشتر ايستاد و پرسيد : « اى مردم ، چه كسى از عهده‌اش برمىآيد ؟ » فزارى از بيم گريخت و مردم در پى او دويدند . وى به بازار پالان‌فروشان پناهنده شد . مردم او را يافتند و با مشت و نيام شمشير آن قدر بر او كوفتند تا جان سپرد . على آمد و پرسيد چه كسى او را كشته است . به او گفتند : همدان و گروهى از مردمان مختلف » . على چنين حكم كرد كه او در كشاكش فرقه‌اى ( قتيل عميّه ) كشته شده ، قاتل ناشناخته است و بالاخره ديهء او بر عهدهء بيت المال خواهد بود . ابو علاقهء تيمى ربيعى دربارهء مرگش چنين مىسرايد :\r\nبه خدا پناه مىجويم كه مرگم همچون مرگ اربد باشد كه در بازار پالان‌فروشان جان باخت .\r\nهمدان هر يك به نوبت با نعلهاى خويش ضربتى بر او فرود آوردند چون دستى از او دور مىشد ، دستى ديگر بر او فرود مىآمد . « 2 »\r\nچون بازگرد يكديگر آمدند ، اشتر برخاست و به على عليه السّلام از وفادارى كوفيان اطمينان داد و خود را از آنچه « اين خائن تيره‌بخت » بر زبان آورده بود مبرا دانست . اشتر گفت كه همهء مردم ، شيعه و پيرو اويند و دوست مىدارند آنان را به جنگ با دشمن ببرد . ظاهرا وضعيت به حال عادى بازگشته بود و على با سخنان آشتىجويانه كلام خود را پايان داد :\r\n« راه يكى است و مردم در برابر حق يكسانند . هر كس در اندرز توده‌ها بكوشد او را بر\r\n\r\n\r\n","description":"","footnote":"\r\n( 1 ) ابن ابى شيبه ، مصنّف ، ج 8 ، ص 711 . با اين حال ، اين روايت ريشه‌هاى عثمانى خود را آشكار مىكند ؛ به اين ترتيب كه به اشتر چنين نسبت مىدهد كه به عقيدهء او امت مسلمان بهترين مردان خود را مورد هجوم قرار داد و كشت .\r\n( 2 ) منقرى ، وقعة صفين ، ص 94 - 95 . در دو بيت شعرى كه بلاذرى نقل كرده ، كسانى كه اربد را مىزنند ، به جاى همدان « قاريان ما » معرفى شده‌اند ( انساب ، ج 2 ، ص 293 ) .\r\n","page_name":" 295 ","page_number":311},
  {"content":"\r\n\r\nنيّت و مقصودش پاداش دهند » . « 1 »\r\nبا اين همه ، نه مخالفان جنگ متقاعد شدند و نه كسانى كه ترديد روا داشته بودند .\r\nعبد اللّه بن معتم عيسى ، از صحابه و پيشوايان بزرگ قبيله‌اش در فتح عراق « 2 » و حنظلة بن ربيع از تميم ، معروف به كاتب - از آن روى كه در نوشتن مهارت داشت و نامه‌اى براى پيامبر اكرم نوشته بود - « 3 » همراه با گروهى از غطفان ( كه عبس وابسته به آن بود ) و بنى تميم ، بر على عليه السّلام وارد شدند . هر دو پيشنهاد كردند كه با شاميان نجنگيد ، زيرا نتيجه اين جنگ روشن نيست ، بلكه به معاويه نامه بنويسيد ؛ ديگران نيز با آنان همداستان شدند .\r\nعلى عليه السّلام در پاسخ فرمود هر كدام در جنگ پيروز شوند ، بىترديد كسانى كه از فرمان خدا سرباز زده‌اند مغلوب‌اند . او گفت كه معتقد است سخن آنان را كه مىگويند آماده نيستيم « از معروف پشتيبانى و از منكر نهى كنيم » بايد شنيد . يكى از پيروان وفادارش ، معقل بن قيس يربوعى رياحى ، ( يربوع وابسته به تميم بود ) از جاى برخاست و گفت : « اى امير مؤمنان ، اينان با قصد خالص همراه تو نيامده‌اند ، بلكه نيّت آنان بر خدعه و ترفند است .\r\nبه هوش باش كه آنها سرسخت‌ترين دشمنان تو هستند » . فرماندهء لشكر على عليه السّلام ، مالك بن حبيب ، پا در ميان گذاشت و گفت : « اى امير مؤمنان ، به من گزارش رسيده كه ابن حنظله با معاويه مكاتبه دارد . او را به ما سپار كه تا پايان جنگ به زندانش افكنيم » . دو مرد از عبس به نامهاى عياش بن ربيعه و قائد بن بكير برخاستند و گفتند : « اى امير مؤمنان ، آن سان كه به ما گزارش داده‌اند ، عبد اللّه با معاويه مكاتبه دارد . يا او را به زندان افكن و يا رخصت ده تا ما او را به بند كشيم تا هنگامى كه آتش جنگ فرو نشيند » . آن دو متهم گفتند : « اين پادافرهء كسى است كه خصم را بر شما ارجح داند » . على عليه السّلام به آنان گفت : « خدا ميان من و شما داور است ؛ و شما را به او وامىگذارم ؛ و از او براى شما استعانت مىجويم .\r\nهركجا كه خواهيد برويد » . « * »\r\nظاهرا ، بويژه ، موضع حنظله على را نگران كرد ، زيرا پيامبر اكرم به او اعتماد داشت .\r\nعلى بار ديگر به او پيام داد كه با منى يا بر ضد من ؟ حنظله گفت نه با توام و نه بر ضد تو .\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 95 .\r\n( 2 ) ر . ك : ابن حجر ، اصابة ، ج 4 ، ص 132 ؛ طبرى ، فهرست اشخاص .\r\n( 3 ) ابن حجر ، اصابة ، ج 2 ، ص 43 - 4 .\r\n* واقعهء صفين در تاريخ ، ترجمهء كريم زمانى ، ص 66 .\r\n","page_name":" 296 ","page_number":312},
  {"content":"\r\n\r\nدر پاسخ به اين پرسش امام كه اكنون مىخواهى چه كنى ؟ حنظله گفت : « به رها [ ادسا 
  ] خواهم رفت ، كه آنجا گريزگاهى است ( از هر دو سوى ) و در آنجا خواهم ماند تا اين امر فيصله گيرد » . بزرگان قبيله‌اش ، بنى عمرو تميمى ، خشمگين شدند ، امّا او به آنان گفت : « سوگند به خدا نمىتوانيد مرا از دين خود سرگشته سازيد . دست از من بداريد كه من از شما داناترم » . آنان تهديدش كردند كه نخواهند گذاشت كنيز ( ام ولد ) او و فرزندانش همراه او بروند و حتى ممكن است او را بكشند . برخى ديگر از يارانش به دفاع از او برخاستند و شمشير از نيام كشيدند . گفت : « مرا مهلتى بايد تا انديشه سازم » .\r\nخود را در خانه پنهان كرد و شبانه به سوى معاويه گريخت . بيست و سه نفر از يارانش در پى او رفتند . ابن معتم نيز همراه سيزده تن از ياران قبيله‌اش به معاويه پيوست . امّا هر دوى آنان از جنگ در ركاب معاويه سرباز زدند و بىطرف ماندند .\r\nوقتى حنظله گريخت ، على دستور داد خانه‌اش را ويران كنند . بكر بن تميم كارگزار ( عريف ) تميم و شبث بن ربعى تميمى اين كار را بر عهده گرفتند . حنظله در قطعه شعرى در نكوهش اين دو شكوه سر داده و در شعر ديگرى معاويه را به كشتن و مجازات انصار - كه ظاهرا بيش از همه ، او ، به منزلهء يكى از مردان نيك وابسته به خاندان مضر ، مسئول اختلاف در ميان امّت مسلمانان بوده است - برمىانگيزد . « 1 »\r\nعدى بن حاتم طائى ، رئيس طى ، نيز به على سفارش كرد كه پيش از آغاز جنگ فرصتى ديگر دهد و بازهم نامه و پيغام بر گسيل دارد . زيد بن حصن ( يا حصين ) طائى ، « 2 » يكى از فقيهان لبّاده‌پوش ( من اصحاب البرانيس المجتهدين ) و يكى از خوارج برجستهء بعدى ، با وى مخالفت كرد و گفت اگر در حقانيت جنگ ترديد داشته باشيم شايسته نيست در صدد جنگ با آنها برآييم ، بلكه بايد به آنها مهلت دهيم ؛ امّا هيچ كس ترديد ندارد كه دشمن ناجوانمردانه در جستجوى خونخواهى است . مرد ديگرى از طىّ لب به اعتراض گشود و گفت : « زيد بن حصن ، آيا كلام پيشوايمان عدى را به تمسخر مىگيرى ؟ »\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 95 - 98 .\r\n( 2 ) حصن و حسين هر دو مكرّر در منابع آمده‌اند . متن منقرى در اينجا « حصين » آورده است . با اين حال ، انساب الاشراف بلاذرى در همه جا « حصن » را پيشنهاد مىكند . مصحح آن ، آقاى محمودى ، در همه جا آن را به « حصين » تغيير داده است ( ر . ك : به يادداشت او ، انساب ، ج 2 ، ص 364 ) . ما در اينجا در همهء موارد حصن را برگزيده‌ايم .\r\n","page_name":" 297 ","page_number":313},
  {"content":"\r\n\r\nزيد از خود دفاع كرد و گفت : « هيچ كس از شما به اندازهء من حق عدى را قدر نمىشناسد .\r\nليكن من سخن حق را به خاطر خشم مردم فرو نمىنهم » . عدى با بزرگوارى سخنان على عليه السّلام را تكرار كرد كه هر كس صادقانه عقيدهء خود را بيان كند ، به وظيفهء خويش عمل كرده است . « 1 » مردم باهله ، كه تعدادشان در كوفه زياد نبود ، امّا در شام خويشاوندان زيادى داشتند ، مايل نبودند با شاميان وارد جنگ شوند . على صريحا به آنان گفت : « اى مردم باهله ، خدا را گواه مىگيرم كه شما مرا دشمن مىداريد . من نيز شما را خصم خود مىدانم . مقررى خود را بگيريد و به جنگ ديلميان رويد » . « 2 »\r\nديگران على عليه السّلام را تشويق مىكردند كه پيش از آن‌كه دشمن كاملا بسيج شود به جنگ با او بشتابد . يزيد بن قيس ارحبى و زياد بن نضر حارثى ، هر دو از پيشوايان قبايل يمنى ، احتمالا اولين كسانى بودند كه گزارش دادند مردان و ساز و برگ جنگى فراهم كرده‌اند و از على خواستند منادى خود را گسيل دارد تا به مردم ندا دهد كه به لشكرگاهشان در نخيله ، واقع در دو ميلى كوفه ، بروند . يزيد بن قيس « 3 » كه مردى جنگ‌آزموده بود به على عليه السّلام گفت : « كسى نيست كه به سبب بيزارى از جنگ تأخير كند يا وقت را هدر دهد و به خواب رود ، هيچ كس هنگامى كه فرصت فراهم شود در صدد پند و اندرز دادن برنمىآيد و تأخير نمىورزد هيچ كس جنگ امروز را به فردا موكول نمىكند » . زياد بن نضر نيز از على خواست كه آنان را در جنگ با دشمن رهبرى كند . به همين مناسبت ، عبد اللّه بن بديل بن ورقاء خزاعى ، كه از صحابهء پيامبر بود به على عليه السّلام هشدار داد كه انتظار نداشته باشد دشمنانش تغيير موضع دهند ، زيرا آنان نسبت به او كينه و خصومت ديرينه دارند . آن‌گاه روى به مردم كرد و پرسيد : « چگونه معاويه با على بيعت كند ، در حالى كه على ، برادرش حنظله و دايىاش وليد و جدش عتبه را در يك حمله كشت » . « 4 » او گفت كه تنها نيزه‌ها و شمشيرهاى آخته است كه ترديد را از دل اين\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 99 - 100 .\r\n( 2 ) همان ، ص 116 .\r\n( 3 ) بنا به روايت ديگران ، عبد اللّه بن بديل خزاعى اين مطلب را گفت .\r\n( 4 ) حنظلة بن ابى سفيان ، وليد بن عتبة بن ربيعه ، برادر هند ، مادر معاويه ، و پدرش عتبة بن ربيعة بن عبد شمس همگى در جنگ بدر كشته شدند . بنا به روايتهاى معروف ، عتبة بن ربيعه به دست عبيدة بن حارث مطلبى كشته شد پيش از آن‌كه خود او كشته شود .\r\n","page_name":" 298 ","page_number":314},
  {"content":"\r\n\r\nمردم بيرون تواند برد . در اين هنگام على به حارث بن عبد اللّه همدانى ، معروف به حارث اعور ، فرمان داد كه مردم را به اردوگاه جنگى آنان در نخيله فرا خواند . « 1 »\r\nدو نفر از پيروان سرسخت على عليه السّلام ، حجر بن عدى كندى و عمرو بن حمق خزاعى ، گرد شهر رفته ، شاميان را لعن كردند و بيزارى خويش را از آنان ابراز داشتند . على آنان را فرا خواند و از ناسزاگويى بازشان داشت . قرار نبود زبان به ناسزا و دشنام بگشايند ، بلكه مىبايست رفتار ناپسند دشمن را بازمىگفتند و از خداوند مىخواستند كه آنان را به راه راست هدايت كند تا از ريختن خون يكديگر بپرهيزند . آنان توبيخ او را پذيرفتند و متعهد شدند كه به اين توصيه او وفا كنند . « 2 »\r\nاقشار مذهبى ، حافظان قرآن و ديگران ، اغلب در بين سرسخت‌ترين طرفداران على بودند . امّا ياران عبد اللّه بن مسعود از پذيرفتن اين دعوت سرباز زدند . وقتى على آماده مىشد كه با لشكر خود رهسپار شود ، گروهى از آنان ، از جمله عبيدة بن قيس سلمانى مرادى و يارانش به او گفتند كه با او مىآيند ، امّا براى خود اردوگاه جداگانه‌اى برپا مىكنند تا ببينند كدام طرف بر ديگرى هجوم خواهد آورد ، آن‌گاه بر ضد او خواهند جنگيد . على عليه السّلام آنان را ستود و عملشان را موافق دين و عقل دانست . گروه ديگرى از آنان ، حدود چهارصد مرد به فرماندهى ربيع بن خثيم ثورى ، گفتند كه گرچه افضل بودن على را مىپذيرند ، دربارهء حقانيت اين جنگ ترديد دارند و از او خواستند كه آنها را به برخى از مرزها گسيل دارد . على آنان را به رى براى جنگ با ديلميان فرستاد و پرچمى برايشان برپا داشت . « 3 »\r\nرقابتهاى قبيله‌اى بين يمنيها و ربيعه در كوفه نيز مشكلاتى به بار آورده بود . على عليه السّلام اشعث بن قيس را از فرماندهى مشترك كنديان كوفه و ربيعه عزل و آن را به حسّان بن محدوج از قبيلهء ذهل سپرده بود . برخى از سران يمنى ، از جمله اشتر ، عدى بن حاتم طائى ، زحر بن قيس جعفى و هانئ بن عروه مرادى ، نزد على رفتند و گفتند كه رياست اشعث ، نوادهء سران كنده ، را كسى جز همسنگ او نشايد و حسان بن محدوج همسنگ او\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 102 - 103 ؛ بلاذرى ، انساب ، ج 2 ، ص 294 .\r\n( 2 ) - منقرى ، وقعة صفين ، ص 103 - 104 .\r\n( 3 ) همان ، ص 115 .\r\n","page_name":" 299 ","page_number":315},
  {"content":"\r\n\r\nنيست . مردم ربيعه برآشفتند ، آنان شرافت او را كمتر از پيشواى كنده نمىدانستند .\r\nنجاشى ، شاعر يمنى ، جانب آنان را گرفته مىگويد راضى است به آنچه على عليه السّلام ، وصى رسول خدا ، از آن خشنود باشد . سعيد بن قيس همدانى به يمنيان هشدار داد كه با تن دادن به فرمانروايى معاويه كارى ناپسند انجام مىدهند و با مضر مواجه خواهند شد . با اين همه ، يمنيها راضى نشدند و حسّان پيشنهاد كرد كه اشعث پرچم كنده و او خود پرچم ربيعه را داشته باشد . اشعث نپذيرفت و گفت « آنچه از من است از تو است و آنچه از تو است ، از من است » .\r\nمعاويه از اين نزاع باخبر شد و با مالك بن هبيره ، پيشواى كنده در شام و دوست اشعث ، به شور نشست . آنان شاعرى از كنده را يافتند كه شعرى سرود و اهل كنده عراق را كه حاضر شده بودند ننگ پيشوايى حسّان را به خود راه دهند مورد سرزنش قرار داد و آن شعر را براى يمنيان سپاه على فرستادند . شريح بن هانى حارثى در اين هنگام به آنان هشدار داد كه خويشاوند شامى آنان كارى جز دامن زدن به كشمكش ميان آنها و ربيعه ندارد . حسّان پرچم را در خانهء اشعث برافراشت ، و على عليه السّلام خواست فرماندهى را به او بازگرداند . بازهم اشعث سرباز زد و به او اعتماد نورزيد ، امّا پيشنهاد على عليه السّلام را در اين كه فرماندهى جناح راست سپاه را به عهده گيرد پذيرفت . « 1 »\r\nعلى به برخى از واليانش نوشته بود كه براى شركت در جنگ به او بپيوندند . مخنف بن سليمان ازدى ، جد ابو مخنف ، مورخ نامى ، از اصفهان به سوى على آمد . او حارث بن حارث بن ربيع و سعيد بن وهب را كه هر دو از مردانش بودند ، به ترتيب به جانشينى خود در اصفهان و همدان گمارد . « 2 » هنگامى كه على در نخيله اقامت گزيد ، عبد اللّه بن عباس همراه با بصريان وارد شد . او ابو الاسود دؤلى را در غياب خود به امامت نماز گمارده و مسئوليت جمع‌آورى خراج را به زياد بن أبيه سپرده بود . بصريان به پنج سپاه تقسيم شدند : قبيله بكر بن وائل به فرماندهى خالد بن معمّر سدوسى ، عبد القيس ، به فرماندهى عمرو بن مرجوم ( مرحوم ) عبدى ، ازد به فرماندهى صبرة شيمان ، تميم ، ضبه و رباب به فرماندهى احنف بن قيس و اهل عاليه ( منطقهء كوهستانى حجاز ) به فرماندهى\r\n\r\n\r\n","description":"","footnote":"\r\n( 1 ) همان ، ص 137 - 140 .\r\n( 2 ) همان ، ص 104 - 105 .\r\n","page_name":" 300 ","page_number":316},
  {"content":"\r\n\r\nشريك بن اعور حارثى . « 1 »\r\nدر شام نيز لشكريان همچنان براى جنگ آماده مىشدند . ابو مسلم خولانى پس از بازگشت از كوفه پيراهن خونين عثمان را كه گفته مىشد خواهر معاويه ، ام حبيبه ، از مدينه فرستاده بود برداشت و با آن در شهرهاى نظامى شام گشت‌وگذار مىكرد و مردم را به خونخواهى عثمان برمىانگيخت . از كعب بن عجره انصارى نيز به منزلهء كسى ياد مىشود كه در تحريك احساسات مردم براى گرفتن خون عثمان نهايت تلاش خود را به كار گرفت . « 2 »\r\nبه رغم اين تبليغات جنگى ، اشتياق شاميان به جنگ با برادران عراقى خود ، بىترديد فراگير نبود . بنا به گفتهء ابو بكر هذلى بصرى ، عمرو بن عاص به قصد تحريك آنان قدرت دشمن را ضعيف مىشمرد ؛ او ادعا مىكرد كه جنگ جمل دشمن را ضعيف و پراكنده ساخته است و بصريان با على مخالف‌اند . وقتى معاويه باخبر شد كه سپاه على عليه السّلام نيروى خود را بازيافته است ، نگران شد و حركت سپاه خويش را به تأخير انداخت ؛ سپس به همهء آنان كه گمان مىكرد با على مخالف و از كشته شدن عثمان برافروخته‌اند ، نامه نوشت و از آنان يارى طلبيد . وليد بن عقبه شكيبايى خود را از كف داد و به او نوشت :\r\nبه معاوية بن حرب خبر رسان ، كه برادرى مورد اعتماد ، تو را سرزنش مىكند .\r\nوقت گذرانده‌اى همانند شتر نرى كه در هواى شهوت اما در بند است ، در دمشق نعره مىكشى ، اما از جاى نمىجنبى .\r\nبه يقين ، تو و نامه نوشتن تو به على عليه السّلام ، همانند دباغه‌زنى است كه پوست دباغىشده‌اش را كرم خورده باشد .\r\nهر سواره نظامى كه به سوى ويرانه‌هاى عراق به پيش مىراند تو را به خلافت اميدوار مىكند .\r\nدوستدار انتقام ترديد نمىورزد ، بلكه طالب قصاص ستمگر است .\r\nاگر تو مقتول بودى و او زنده بود ، شمشير از نيام برمىكشيد ، نه سستى مىورزيد و نه\r\n\r\n\r\n","description":"","footnote":"\r\n( 1 ) همان ، ص 117 ؛ بلاذرى ، انساب ، ج 2 ، ص 293 ، 295 . نيز روايت شده كه از ميان بصريان ازد ، تنها عبد الرحمن بن عبيد همراه با كمتر از ده مرد ، در جنگ شركت كردند .\r\n( 2 ) بلاذرى ، انساب ، ج 2 ، ص 291 .\r\n","page_name":" 301 ","page_number":317},
  {"content":"\r\n\r\nملول مىشد .\r\nنه از جنگ سرباز مىزد ، جز آن كه بازش مىداشتند ، نه احساس ملالت مىكرد و نه از بيم سر فرو مىنهاد .\r\nمردان تو در مدينه هلاك شده و بر زمين افتاده‌اند ؛ تو گويى گياهى خشكيده‌اند . « 1 »\r\nوقتى معاويه پنج سال بعد با پيروزى وارد كوفه شد ، از وليد خواست بر منبرى كه روزى بر اثر تهوع وى در آن ، شسته شده بود بالا رود و اين ابيات را براى دشمن زبون بخواند . آن‌گاه خود بيتى از اوس بن حجر ، شاعر تميمى قبل از اسلام را نقل كرد :\r\nشگفتا از آن كه شكيبايى ما را مىبيند .\r\nاما وقتى جنگ بر او صدمه مىزند ، لب فرو مىبندد . « 2 »\r\nو آن ستمگر ، پيروزى را جشن مىگرفت .\r\nزمانى كه وليد خلافت را جايزه‌اى جنگى اعلام داشته بود ، مىتوانست با مجادلات پيشين مروان همنوا شود كه : خلافت از آن بنى اميه است و آنها براى به دست آوردن آن خواهند جنگيد . او سلاحها و شتران حامل صدقات ( ابل الصدقة ) « 3 » در دار الامارهء عثمان را كه على عليه السّلام مصادره كرده بود خاطرنشان كرد . وليد در پشتيبانى از بنى اميه ، بنى هاشم را كه اكنون همهء آنان گناهكار به شمار مىآمدند ، مورد خطاب قرار داد :\r\nبنى هاشم ، سلاحهاى پسر خواهرتان را بازگردانيد ، آنها را به تاراج مبريد كه به تاراج بردن از او حلال نيست .\r\nبنى هاشم ، براى دعوت به خونخواهى شتاب مورزيد ، قاتلان و غارتگر اموال او نزد ما برابرند .\r\nبنى هاشم ، چگونه بين ما مذاكره‌اى انجام شود ، حال آنكه شمشيرش و اسبانش نزد على است .\r\n\r\n\r\n","description":"","footnote":"\r\n( 1 ) طبرى ، ج 1 ، ص 3257 - 3258 . اين شعر در انساب بلاذرى ، ج 2 ، ص 290 - 291 ، با تغييرات و ترتيب ديگرى در ابيات نقل شده است ؛ نيز ر . ك : مختصر ابن منظور ، ج 26 ، ص 347 - 348 ، و در جاهاى ديگر . ما در اينجا از نسخهء طبرى ترجمه كرديم ، اما به جاى « امارة » ( فرمانروايى ) ، موافق متون ديگر ، « خلافة » را قرار داديم . وليد يقينا معاويه را به وسوسه مىانداخت كه به خلافت اميد داشته باشد . او پيشتر امير بود .\r\n( 2 ) ابن منظور ، مختصر ، ج 26 ، ص 347 - 348 . احتمال اينكه معاويه اين شعر را به اين مناسبت نقل كرده باشد بيشتر است از اينكه آن را - بنا بر حكايت طبرى ، ج 1 ، ص 3258 - در پاسخ به طومار خالى ديگرى فرستاده باشد .\r\n( 3 ) اغانى ، ج 4 ، ص 168 .\r\n","page_name":" 302 ","page_number":318},
  {"content":"\r\n\r\nاو را كشتند تا در جايش بنشينند ، درست همان‌گونه كه روزى مرزبانان كسرى به وى خيانت كردند .\r\nبارى ، با لشكرى سترك به سويتان رهسپار خواهم شد ؛ لشكرى كه صداى زنگوله‌ها و زمزمه‌هايش گوشها را كر مىكند . « 1 »\r\nعباس بن عتبة بن ابو لهب در پشتيبانى از بنى هاشم چنين پاسخ داد :\r\nاز سلاحها مپرس كه از دست رفتند ؛ صاحبانشان آنها را از بيم جنگ رها كردند و گريختند .\r\nاو را به كسرى مانند كردى ، آرى همانند او بود ، هم در سيرت و هم در فوج سربازانش . « 2 »\r\nمعاويه به منظور متمركز ساختن نيروهايش براى حمله به عراق ، ناچار بود مرزهايش را در شمال و غرب امن كند . او با امپراتورى بيزانس پيمان آتش‌بس موقت بست و باج و هدايايى به آنان داد . معاويه احتمالا يقين يافته بود كه على بر ضد او در صدد تبانى با دشمن اسلام برنمىآيد . اكنون براى مصر نگرانى زيادى وجود نداشت ، زيرا محمد بن ابى بكر جايگزين قيس بن سعد قدرتمند شده بود . محمد بن ابى بكر گرچه سخت پيرو على عليه السّلام بود ، امّا درك سياسى نداشت . يك ماه پس از ورودش به اين شهر به مردانى كه در « خربتا » كناره گزيده بودند و قيس با آنان پيمانهايى آشتىجويانه برقرار ساخته بود ، نامه‌اى نوشت و از آنان خواست كه يا به فرمانش درآيند و يا از شهر بيرون روند . امّا آنان نپذيرفتند و مهلت خواستند تا ببينند در جنگ قريب الوقوع بين على و معاويه چه روى خواهد داد و اقدامات احتياطى را براى مقاومت به عمل آوردند . ابن ابى بكر بر آنان هجوم نبرد مگر پس از جنگ صفين . « 3 » امّا چون با آنان خصومت ورزيده بود ، اكنون خارى در چشم وى بودند .\r\nفرزند أبو بكر ، بىترديد پيش از جنگ صفين ، علنا به بدگويى و لعن و طعن معاويه پرداخت . طبرى متن حاوى اين نزاع را حذف كرده است ، زيرا به گفتهء او عامه مردم\r\n\r\n\r\n","description":"","footnote":"\r\n( 1 ) كامل‌ترين متن آن ، كه در 9 سطر است ، در اغانى ، ج 4 ، ص 176 نقل شده است . اين ترجمهء ناقص مبتنى است بر اين متن ، به جز سطر سوم ( 1 ، 6 از متن اغانى ) كه « نجائبه » جاى « حرائبه » را گرفته است . براى آگاهى از متنهاى ديگر ، ر . ك : بلاذرى ، انساب ، ج 5 ، ص 104 و مراجعى كه در حاشيه آن داده است .\r\n( 2 ) اغانى ، ج 4 ، ص 177 . معرفى اين شاعر با عنوان فضل بن عباس توسط ابو الفرج ، بىترديد اشتباه است .\r\n( 3 ) طبرى ، ج 1 ، ص 3248 .\r\n","page_name":" 303 ","page_number":319},
  {"content":"\r\n\r\nتحمل شنيدن آن را نداشته‌اند . « 1 » با اين حال ، بلاذرى و منابع ديگر آن را نقل كرده‌اند .\r\nمحمد بن ابى بكر معاويه را غاوى ( فريبنده ) فرزند صخر خطاب كرد و او را لعين بن لعين خواند كه همواره در پى ضربه زدن به دين خدا بوده و اكنون بازماندگان احزاب را پناه داده است . امّا على عليه السّلام اولين كسى بود كه به دعوت پيامبر به اسلام پاسخ داد ؛ برادر و پسر عموى او از نخستين پيروانش بود . على عليه السّلام وصى و پدر نوادگان اوست كه اكنون انصار از او حمايت مىكنند و خداوند آنان را ستوده است . ابن ابى بكر از ذكر نام عمرو عاص ، شريك معاويه در فريبكاريها و دغل‌بازيهايش غفلت نورزيد و گفت به زودى روشن خواهد شد كه فرجام نيك از آن چه كسى است .\r\nمعاويه بدون شك ، به توصيهء عمرو ، به نرمى پاسخ گفت . او نامه‌اش را با اين عبارت آغاز كرد : از معاوية بن ابى سفيان به محمد بن ابى بكر كه سرزنشگر پدر خويش بود . وى با نشان دادن نقطه ضعف در سوابق خاندان محمد بن ابى بكر نسبت به وصى پيامبر به تأكيد بر آن پرداخت و گفت در سخنان محمد ملامتهايى بر پدرش ديده مىشود :\r\nحق على را گفتى و از سابقهء خويشاوندى او با پيامبر داد سخن دادى ؛ نيز از يارى و همراهى او در مواقع هولناك با رسول الله سخن گفتى . تو براى اثبات برترى خود بر من از فضايل ديگرى گواه آوردى . سپاس خدا را كه فضل را از تو گرفت و به ديگرى داد .\r\nپدرت و من در زمان رسول خدا فضايل على را مشاهده كرديم ؛ و آن را پاس مىداشتيم ؛ اما آنگاه كه پيامبر پيروز شد خداوند آنچه را وعده داده بود بر او كامل كرد و زان پس خدا جانش را گرفت ، پدر تو و فاروق ( عمر ) « 2 » از نخستين جانشينان پيامبر شدند و با على به مخالفت برخاستند و بر اين ضديت يگانه و متحد شدند . سپس على را به بيعت خواندند ، ليكن او درنگ كرد . پس بر او سخت گرفتند تا سرانجام به بيعت رضا داد . ولى او را در كارهايشان دخالت ندادند و از اسرار و رموز خود آگاه نكردند . تا اينكه طومار حياتشان درهم نورديده شد . آنگاه عثمان برخاست و بر طريق هدايت آن دو رفت ، ليكن\r\n\r\n\r\n","description":"","footnote":"\r\n( 1 ) همان .\r\n( 2 ) بيان منظم عبارتها جالب توجه است . آيا ابو بكر بود كه اين لقب معروف را به عمر داد ؟ در متن بلاذرى ( انساب ، ج 2 ، ص 396 ) ضمير ه در « فاروقه » به محمد صلّى اللّه عليه و آله اشاره دارد . متن اثرى كه در زير مىآيد ملايم‌تر است و لحن بيانش در متن بلاذرى فروكش كرده تا با ديدگاههاى اهل سنّت هماهنگى بيشترى داشته باشد .\r\nمتن مسعودى موافق با متن منقرى است . در خصوص بحث دربارهء روايتهاى گوناگون مربوط به سرچشمه‌هاى لقب عمر ، ر . ك : س ، بشير « لقب ( فاروق ) و رابطهء آن با عمر اول » در مطالعات اسلامى ، ص 72 ( 1990 ) ، ص 41 - 70 .\r\n","page_name":" 304 ","page_number":320},
  {"content":"\r\n\r\nمورد ملامت و نكوهش تو و مولايت على قرار گرفت تا آنجا كه بيگانگان گنهكار به جان او طمع كردند و تو و على رياكارانه با او برخورد كرديد و دشمنى و كين خود را نهان و آشكار ساختيد . تا آنجا كه دربارهء او به اميال خود رسيديد .\r\nسپس معاويه فرزند ابو بكر را به تمسخر گرفت كه خود را هماورد فردى چون او مىداند كه در تدبير سياسى براى خود غولى به شمار مىآيد ؛ همان كسى كه ابو بكر پدر محمد ، زمينهء فرمانروايى او را فراهم و جايگاهش را مستحكم كرده و او را به مراتب عالى رسانده بود .\r\nاگر ما از طريق راست گام بسپاريم ، پدرت از نخستين پويندگان صديق اين راه بوده و اگر ما در راه ستم پيش بتازيم ، پس پدرت بانى اين راه شمرده مىشود . ما شريكان او هستيم و در راه او گام مىسپاريم و به او تأسى مىجوييم .\r\nاگر پدرت بر ما در اين كار پيش نمىگرفت ، و او را براى فرمانروايى مناسب دانست « 1 » ما با ابن ابى طالب مخالفت نمىورزيديم و تسليم او مىشديم . ليكن ديديم پدرت آن كار را كرد ، ما هم به او اقتدا كرديم . يا پدرت را سرزنش كن و يا از دشمنى دست بردار . « 2 »\r\nفرزند ابو بكر ناخواسته خود را در معرض نمونهء آشكار ديگرى از اين شستشوى مغزى تمسخرآميز قرار داده بود كه زورمندان اين عالم دوست مىدارند رعاياى ساده‌لوح خويش را بدان سرگرم كنند و عنان اختيار آنان را به دست گيرند . براى رسيدن به خلافت ، در اين هنگام چه راهى بهتر از اين بود كه معاويه خود را نگهبان و احياكنندهء حقيقى بنايى قلمداد كند كه ابو بكر و فاروقش برپا داشته بودند ؟ آيا موفقيت درخشان آنان از آنجا نبود كه على را از خود دور داشته و او را در امور دولتى و طرحهاى نهان خويش سهيم نكرده بودند ؟ معاويه به پيروى از تدبير و راهنمايى آنان به رهايى خلافت از دست فرزند منحرف ابو بكر و مولايش متعهد بود . عثمان ، سومين مرد نگون‌بخت آنان ، مىبايست همچنان خلافت موروثى را حفظ مىكرد ؛ خلافتى كه اكنون از با ايمان‌ترين ياور پيامبر و دو صحابى نامدارش به وفادارترين بندهء آنان - اگر چه بايد گفت فقط « طليقى » اصلاح شده - و سرانجام به فرزند هرزه‌اش و قاتل نوهء پيامبر ، مىرسيد . بار\r\n\r\n\r\n","description":"","footnote":"\r\n( 1 ) عبارت « و او را براى فرمانروايى مناسب دانست » از نسخهء بلاذرى گرفته شده است ( انساب ، ج 2 ، ص 397 ) .\r\n( 2 ) منقرى ، وقعة صفين ، ص 118 - 120 . [ واقعة صفين در تاريخ ، ص 80 
  ] ؛ بلاذرى ، انساب ، ج 2 ، ص 393 - 397 ؛ مسعودى ، مروج الذهب ، ج 3 ، ص 197 - 201 ، بندهاى 1790 - 1791 .\r\n","page_name":" 305 ","page_number":321},
  {"content":"\r\n\r\nديگر شپشهاى جبّهء عمرو بايد او را تحريك كرده باشند كه ابن ابى بكر و على را به منزلهء كسانى تصوير كند كه مبارزه و بدگويى عليه عثمان را آغاز كردند ، به گونه‌اى كه سرانجام عاقبتى تيره سرنوشتش را رقم زد .\r\nنامهء معاويه احتمالا در نظر سنيان متأخر به اندازه معاصرانش تمسخرآميز جلوه نكرده است . آيا معاويه ، وقتى كه گفت در زمان پيامبر جملگى آنان به ارزشهاى و الا و تقدم على عليه السّلام اذعان داشتند واقعا به آن اعتقاد داشت ، يا اينكه تنها دست به يك حيلهء جنگى موجهى مىزد ؟ طبرى با استدلال جالب توجهى در مورد اين نامه حكم مىكند كه مصلحت نيست مردمان عادى از محتواى آن باخبر شوند . بهتر آن بود كه گواهى « كاتب پيامبر » به فراموشى سپرده شود و به گواهى فرزند عمر تكيه شود كه احمد بن حنبل آن را در مسند خود پذيرفته است : « زمانى كه پيامبر در قيد حيات بود و اصحابش فراوان بودند ، طبق عادت بدين ترتيب از آنها نام مىبرديم : ابو بكر ، عمر ، عثمان و سپس سكوت مىكرديم » . « 1 »\r\nاز آنجا كه محمد بن ابى بكر در مصر با مشكل مواجه بود ، معاويه توانست حفظ مرز غربىاش را به سه فرمانده فلسطينى كهتر محلى بسپارد . « 2 » تنها خبر ناخوشايند برايش آن بود كه ناتل بن قيس ، رئيس قبيله جذام ، بر فلسطين فايق آمده و بيت المال را متصرف شده بود . با اين همه ، عمرو به او توصيه كرد كه بگذارد ناتل غنايم را مصرف كند و به او تبريك گويد ، زيرا وى با انگيزهء مذهبى نمىجنگد . « 3 » معاويه چنين كرد و ناتل در جنگ صفين به نفع معاويه فرماندهى لخم و جذام را بر عهده گرفت . « 4 » وقتى معاويه فهميد كه على شخصا فرماندهى سپاهش را به عهده گرفته ، تصميم گرفت ، به توصيه عمرو ،\r\n\r\n\r\n","description":"","footnote":"\r\n( 1 ) ابن حنبل ، مسند ، ج 2 ، ص 14 . نيز ، ر . ك : ويلفرد مادلونگ ، ( امام قاسم بن ابراهيم و معتقدات زيديه ) ، ( برلين ، 1965 ) ، ص 226 .\r\n( 2 ) منقرى ، وقعة صفين ، ص 128 . از سه نفر ياد شده ، تنها از سمير ( سمير ؟ ) بن كعب بن ابى الحميرى ، در جاى ديگر با عنوان فردى كه در فتوحات اوليه سيف بن عمر شركت كرده بود ياد شده است ( طبرى ، ج 1 ، ص 2158 ) .\r\n( 3 ) طبرى ، ج 2 ، ص 210 - 211 .\r\n( 4 ) ابن منظور ، مختصر ، ج 26 ، ص 96 .\r\n","page_name":" 306 ","page_number":322},
  {"content":"\r\n\r\nفرماندهى شاميان را خود به دست گيرد . « 1 »\r\nعلى عليه السّلام احتمالا در اوايل ذى حجهء سال 36 ، از نخيله رهسپار شد . « 2 » آن حضرت در غياب خود ابو مسعود ، عقبة بن عمرو انصارى از عوف بن حارث بن خزرج ، و از شركت كنندگان در جنگ بدر ، را به ولايت كوفه گماشت . « 3 » اين كارى پرمخاطره بود ، زيرا ابو مسعود بر خلاف حذيفة بن يمان ، با شورش كوفيان بر ضد سعيد بن عاص « 4 » والى عثمان در كوفه سخت مخالف بود و آشكارا تمايل به بىطرفى داشت . بعلاوه على به رئيس نگهبانان خود ، مالك بن حبيب يربوعى ، فرمان داد كه مردم را در اردوگاه گرد آورد . « 5 » او از راه مظلم ساباط به سمت مدائن و از آنجا به انبار رفت و طول ساحل شرقى فرات را پيمود تا به رقّه رسيد . از مدائن معقل بن قيس رياحى را در رأس سه هزار مرد فرستاد تا راه شمال را پيش گيرند . و رهسپار موصل ، نصيبين و رأس العين شوند و به آنان فرمان داد كه در رقه به او بپيوندند . « 6 »\r\nدر راه برخى از ياوران على عليه السّلام به او گفتند كه نامه‌اى ديگر به معاويه و يارانش بنويسد و از آنان بخواهد كه او را به رسميت بشناسند و از اشتباه خويش دست بردارند .\r\nاو نامه را نوشت و در آن معاويه و قريشيان همراه او را مورد خطاب قرار داد و به آنان يادآور شد كه در مقام مسلمان مكلف‌اند فرمان پرهيزكارترين و شايسته‌ترين فرد در ميان خويش را بپذيرند و آنان را به پيروى از كتاب خدا ، سنّت پيامبر و حفظ خون امتش فرا خواند . معاويه با قطعه شعرى به او پاسخ داد ، با اين مضمون كه جز نيزه و شمشير چيزى بين آنان داورى نخواهد كرد . « 7 »\r\nطلايه سپاه على عليه السّلام نزديك قرقيسيا ، به فرماندهى زياد بن نضر و شريح بن هانى ، از\r\n\r\n\r\n","description":"","footnote":"\r\n( 1 ) طبرى ، ج 1 ، ص 3256 - 3257 .\r\n( 2 ) تاريخى را كه ابى الكنود در پنجم شوال آورده ، حدود دو ماه زودتر است ( وقعة صفين ، 131 ) . نبايد تا رسيدن على به صفين دو ماه و نيم طول كشيده باشد .\r\n( 3 ) ابن حجر ، اصابة ، ج 4 ، ص 252 .\r\n( 4 ) طبرى ، ج 1 ، ص 2934 .\r\n( 5 ) منقرى ، وقعة صفين ، ص 121 - 131 . روايت شده كه مالك گردن مردى را كه عقب مانده بود زد ( همان ، ص 140 ) .\r\n( 6 ) بلاذرى ، انساب ، ج 2 ، ص 296 .\r\n( 7 ) منقرى ، وقعة صفين ، ص 151 .\r\n","page_name":" 307 ","page_number":323},
  {"content":"\r\n\r\nعقب لشكريان نمودار شد . آنان از كوفه رهسپار شده و طول ساحل غربى رود فرات را پيموده بودند . وقتى به عانات رسيدند دانستند كه على عليه السّلام مسير ساحل شرقى را پيش گرفته و به معاويه از جانب دمشق در حال نزديك شدن است . چون مردم عانات از عبور آنان از رود فرات جلوگيرى كردند ، بازگشتند و از هيت به آن سوى رود رفتند . خواستند از مردم عانات انتقام گيرند ، امّا آنان استحكامات شهرشان را تقويت كردند ؛ لذا آنان به راه خود ادامه دادند تا به سپاه اصلى رسيدند .\r\nدر رقه سماك بن مخرمه دروازه‌ها را بست و با نزديك شدن سپاه على عليه السّلام شهر را مستحكم كرد . على در خارج از شهر توقف كرد و از مردمان كينه‌توز خواست كه پلى از قايق بر روى رودخانه بزنند تا سپاهش از آن عبور كنند . چون از اين كار سرباز زدند به طرف پل منبج در بخش علياى رودخانه رفت تا از آن بگذرد . امّا اشتر بر ساكنان دژ نهيب زد و به آنان هشدار داد كه مزاح نمىكند و آنان تصميم گرفتند بر روى رود پلى بزنند .\r\nسرانجام پل زده شد و همهء سپاهيان از آن گذشتند . « 1 »\r\nچون على عليه السّلام از رقه در سمت غرب به طرف صفين حركت كرد ، دوباره طلايه سپاهش را به فرماندهى زياد بن نضر و شريح بن هانى پيش فرستاد . آنان در سور الروم با ابو الاعور سفيان بن عمرو سلمى ، « 2 » همراه با سپاهى از شاميان ، روياروى شدند و هنگامى كه نتوانستند او را به تسليم وادارند على را باخبر ساختند . على اشتر را با سوارانى گسيل داشت تا به آنان بپيوندند و فرمان داد كه حمله را آغاز نكنند . شاميان شبانگاه هجوم آوردند و سپس عقب نشستند . صبح روز بعد اشتر هجوم آورد و يكى از سواران نامدار شامى به نام عبد اللّه بن منذر تنوخى ، به دست يكى از جوانان تميم ، به نام ظبيان بن عماره ، كشته شد . اشتر كسى را نزد ابو الاعور فرستاد و او را به مبارزه طلبيد . ابو الاعور\r\n\r\n\r\n","description":"","footnote":"\r\n( 1 ) همان ، ص 151 - 152 ؛ طبرى ، ج 1 ، ص 3259 - 3260 ؛ بلاذرى ، انساب ، ج 2 ، ص 297 - 298 .\r\n( 2 ) دربارهء ابو الاعور سلمى ، نگاه كنيد به مقالهء لامنس در دايرة المعارف اسلام ، كه در ويرايش دوم تجديد چاپ شده است . لامنس دربارهء او مىگويد كه « به نظر نمىرسد به نزديكترين مردان محفل پيامبر وابسته باشد » .\r\nدر حقيقت او به عنوان هم‌پيمان ابو سفيان ، يكى از سرسخت‌ترين دشمنان محمد صلّى اللّه عليه و آله بود ( ر . ك : م . ج .\r\nكيستر ، « پروردگارا ! عرصه را بر مضر تنگ كن . . . : جنبه‌هاى اقتصادى اجتماعى و دينى يكى از احاديث اوليه » ، در مجلهء تاريخ اقتصادى و اجتماعى شرق ، شماره 24 ( 1981 ) ، ص 242 - 273 ، در 258 - 259 ) . او را از جمله كسانى نام برده‌اند كه پيامبر در قنوتش آنان را نفرين كرد ( ابن ابى شيبه ، مصنّف ، ج 2 ، ص 215 ) .\r\n","page_name":" 308 ","page_number":324},
  {"content":"\r\n\r\nاشتر را به سبب بيرون راندن واليان عثمان از عراق و بدنام كردن خليفه سرزنش كرد و گفت كه اكنون او را به سبب ريختن خون عثمان مىطلبند . پس به فرستاده‌اش گفت كه نياز ندارد با اشتر مبارزه كند و او را بدون آن‌كه اجازه دهد رخدادها را درست بيان كند بازفرستاد . اشتر گفت : « از جان خود بيم داشته است » . دو سپاه بقيه روز را روياروى يكديگر ماندند . روز بعد على با سپاه اصلى خود رسيد . شاميان در تاريكى شب مكان خويش را ترك كردند . « 1 » بلاذرى مىگويد كه اين واقعه در نيمهء دوّم سال 36 در ماه ذى حجه روى داد . « 2 »\r\nوقتى سپاه على عليه السّلام اردوگاه خود را برپا داشتند ، دريافتند كه ابو الاعور و شاميان آب فرات را به روى آنان بسته‌اند . در جستجوى محل ديگرى براى نوشيدن آب برآمدند امّا جايى نيافتند . چون به على عليه السّلام شكايت بردند ، آن حضرت صعصعة بن صوحان را نزد معاويه فرستاد تا به او بگويد كه ما آمديم و ميل نداشتيم پيش از فرا خواندن تو و پيش از اتمام حجّت با تو به جنگ و ستيز دست يازيم ؛ امّا سربازان پياده و سواره‌ات جنگ را آغاز كردند و اكنون مانع دسترسى سپاهيان ما به آب مىشوند ؛ او از معاويه خواست به يارانش فرمان دهد آب را باز كنند تا ببينند چاره چه توانند كرد . [ على عليه السّلام مىفرمايد 
  ] در هر حال ، اگر معاويه دوست مىدارد كه لشكريان براى آب بجنگند ، نه براى چيزى كه از بهرش آمده‌اند . آماده‌اند كه چنين كنند . معاويه با مشاورانش رايزنى كرد ؛ وليد بن عقبه او را ترغيب كرد كه آب را بر دشمن ببندد ، چنان كه آب را بر عثمان بستند و او را به مدّت چهل روز از آب سرد و غذاى گرم محروم ساختند . در برابر ، عمرو عاص به معاويه توصيه كرد كه بگذارد از آب بهره‌مند شوند ، زيرا بىترديد براى رسيدن به آن خواهند جنگيد .\r\nوليد سخنان خود را تكرار كرد و عبد اللّه بن سعد بن ابى سرح به او پيوست ، با اين قول كه دشمن ناگزير خواهد شد با خفت و خوارى عقب نشيند . « از آب بازشان داريد ، خداوند در روز قيامت آنان را از آب بازخواهدداشت » . صعصعه پا در ميان گذاشت و\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 152 - 156 ؛ طبرى ، ج 1 ، ص 3261 - 3264 .\r\n( 2 ) بلاذرى ، انساب ، ج 2 ، ص 299 . منابع ديگر ، از جمله ابو مخنف ، از شروع جنگ در صفين در آغاز ماه ذى حجه سخن مىگويند . در هر حال ، راجع به جنگ پيش از فاصله‌اى كه در طى ماه محرم افتاد ، اطلاعات اندكى وجود دارد . احتمال نمىرود كه جنگ در سرتاسر ماه بدون هيچ حادثه‌اى به يادماندنى ادامه يافته باشد .\r\n","page_name":" 309 ","page_number":325},
  {"content":"\r\n\r\nگفت : « خداوند آب را روز قيامت بر تباهكاران و فاسقان ميگسارى چون تو و وليد منع مىكند » . آنان بر او شوريدند و تهديدش كردند ، امّا معاويه گفت : « دست از او بداريد كه پيغام‌آور است » . در حالى كه بيرون مىرفت ، صعصعه پاسخ معاويه را خواست . معاويه گفت : « به زودى پاسخ خواهم گفت » . به سواره نظام خود فرمان داد كه ابو الاعور را در جلوگيرى از آب از دشمن ، يارى دهند . « 1 »\r\nاين اشتباهى فاحش بود ، چنان كه عمرو فورا بدان پى برد ؛ زيرا هيچ چيزى بيش از آن نمىتوانست اين مردان را ، كه اغلب از جنگ با برادران شامى خود اكراه داشتند - قبل از آن‌كه از نوشيدن آب محروم شوند - به شيرانى خشمگين مبدل كند . همانطور كه خوى ستمگران است ، معاويه متأثر از تبليغات خود مهار خويش از دست بداد و چنين پنداشت كه اينان قاتلان عثمان‌اند و بايد از تشنگى هلاكشان ساخت . مردى از « سكون » به نام سليل بن عمرو ، با سرودن اشعارى از معاويه پشتيبانى كرد . « 2 » مرد عابدى از همدان به نام معرّى بن اقبل از نظر عمرو عاص ، دوستش ، حمايت كرد و به معاويه گفت كه اين آغاز جور است ، زيرا بردگان ، بندگان و ضعيفان بىگناهى در اردوى دشمن وجود دارند .\r\nمعاويه خشم خود را بر سر عمرو خالى كرد . عابد همدانى با سرودن شعرى تند با ابن هند وداع كرد و شبانه به على پيوست . « 3 »\r\nلزومى نداشت على مردانش را به جنگ تحريض كند . پس از آن‌كه يك روز و يك شب را بدون آب سپرى كردند ، اشعث بن قيس نزد آن حضرت رفت و از وى خواست كه اجازه حمله را صادر كند و درخواست كرد كه على به اشتر فرمان دهد تا با سواره نظامش به او بپيوندند . او گفت كه بازنمىگردند مگر آن‌كه به آب دست يابند يا جان سپارند ؛ على عليه السّلام پذيرفت . « 4 » دوازده هزار مرد داوطلب شدند ، و بر ابو الاعور و مردانش يورش بردند . حضور عمرو عاص با سواران شامى مانع آنها نشد . دشمن به هزيمت رفت و به شمارش تلفات خود پرداخت . اشتر خود هفت نفر و اشعث پنج نفر را كشته بودند . « 5 »\r\n\r\n\r\n","description":"","footnote":"\r\n( 1 ) طبرى ، ج 1 ، ص 3269 ؛ منقرى ، وقعة صفين ، ص 160 - 162 .\r\n( 2 ) منقرى ، وقعة صفين ، ص 162 - 163 .\r\n( 3 ) همان ، ص 163 - 164 .\r\n( 4 ) همان ، ص 166 .\r\n( 5 ) همان ، ص 174 .\r\n","page_name":" 310 ","page_number":326},
  {"content":"\r\n\r\nروز فرات براى كوفيان و بصريان يكى از شيرين‌ترين روزهاى پرخاطره باقى ماند . ابتدا گفتند كه اجازه نمىدهند شاميان آب بردارند . امّا على عليه السّلام به آنان فرمان داد كه هر چه آب نياز داريد برداريد و به اردوگاه خود بازگرديد . « 1 » او هنوز مايل بود بكوشد تا آنان را متقاعد سازد .\r\nسپاهيان مدّت دو روز روياروى يكديگر بر جاى ماندند . سپس على عليه السّلام ابو عمره بشير بن عمرو بن محصن انصارى ، سعيد بن قيس همدانى و شبث بن ربعى تميمى را فرا خواند و به آنان فرمان داد كه نزد معاويه روند و او را به سوى خداوند ، فرمانبرى و امّت دعوت كنند . شبث بن ربعى از وى پرسيد كه آيا معاويه را به دادن ولايت و منزلتى عالى تطميع كنند ؟ على عليه السّلام فرمود اكنون نزد او رويد ، با او سخن گوييد و نظرش را جويا شويد . ابو عمره ابتدا با ايراد خطبه‌اى نزد معاويه از ناپايدارى اين جهان و از اينكه خداوند روزى اعمالش را محاسبه خواهد كرد ، سخن گفت . او از معاويه درخواست كرد كه اجتماع اين امّت را از هم نپاشد و خون آنان را بر اثر كشمكش ميان خود آنان نريزد .\r\nاين سخنان بر معاويه تأثيرى ننهاد و كلامش را قطع كرد و گفت : « چرا اين سفارش را به مولايت نمىكنى ؟ » ابو عمره پاسخ داد : « مولاى من مانند تو نيست . مولاى من ، به سبب فضل و دين و سابقه‌اش در اسلام و خويشاوندىاش با رسول خدا ، شايسته‌ترين مردم به اين امر است » . معاويه پرسيد : « پس چه مىگويى ؟ » ابو عمره پاسخ داد : « تو را به ترس از خدا و دعوت پسر عمويت نسبت به آنچه حق است ، فرا مىخوانم . اين براى دين تو و سرانجام كار تو بهترين راه است » . معاويه گفت : « بگذارم خون عثمان بيهوده تباه شود ؟ به خدا سوگند هرگز چنين نخواهم كرد » .\r\nدر اين هنگام سعيد بن قيس پيش رفت تا سخن گويد ، امّا شبث بن ربعى بىصبرانه كلام او را بريد و گفت : « اى معاويه ، پاسخ تو را به ابن محصن شنيدم . به خدا سوگند ، آنچه در نيت دارى و در پى آنى براى ما پنهان نيست . به يقين تو هيچ چيز نيافتى كه مردم را به وسيلهء آن بفريبى ، آنان را به سوى خود جلب كنى تا خالصانه از تو فرمان برند جز اين كلمات كه : پيشوايتان به ستم كشته شد ، پس به خونخواهى برمىخيزيم . آنگاه گروهى از اراذل و اوباش دعوت تو را اجابت كردند . ما مىدانيم كه تو عمدا به او يارى\r\n\r\n\r\n","description":"","footnote":"\r\n( 1 ) طبرى ، ج 1 ، ص 3269 ؛ منقرى ، وقعة صفين ، ص 162 .\r\n","page_name":" 311 ","page_number":327},
  {"content":"\r\n\r\nترساندى و دوست داشتى او كشته شود تا به مقامى كه در پى آنى نايل شوى . خداوند گاه آرزوهاى شخص را برآورده مىكند و گاه ناكام مىماند . سوگند به خدا در هيچ يك از آنها براى تو خيرى نيست . اگر به آرزوهايت نايل نشوى از نگون‌بخت‌ترين مردمان عرب هستى . اگر بدان دست يا بى ، سزاوار آتش دوزخى . بترس از خدا اى معاويه و دست از زشتيها بدار و با سزاواران مقام خلافت مستيز » .\r\nمعاويه در اين هنگام سخت برافروخته شد . او احساس كرد كه شبث ، با اندكى مبالغه ، مقصود اصلى او را فاش كرده و از تأثير احتمالى چنين سخن ويرانگرى بر مردم خود نگران شد . او بايد خود را همان غول تدبير سياسى نشان دهد كه اخيرا عمرو بدان توصيفش كرده بود و اندكى از تكبّر اموى خويش را به رخ كشد . معاويه پس از ستايش و حمد الهى چنين گفت : « نخستين چيزى كه از تو ديدم سبكسرى و سفاهت تو بود . تو سخن اين دوست ارجمند و سرور قبيله‌اش را بريدى و چيزى را نكوهش كردى كه بدان علم ندارى . اى اعرابى بىادب و تندخوى دروغزن ، از نزد من دور شويد كه ميان من و شما تنها شمشير داورى مىكند » .\r\nمعاويه كه با خشم خود رعايت ادب خويش را از ياد مىبرد ، به آنچه آن « دوست ارجمند و سرور قبيله‌اش » احتمالا ناگزير به گفتن آن بود گوش نداد . امّا آن همتايى كه اكنون مىرفت تا مقام جديد خليفه خدا را بر روى زمين به دست آورد چه كسى بود ؟\r\nچون رسولان بيرون رفتند ، شبث ، مرد بىباكى كه تحت تأثير بلندپروازيهاى معاويه براى رسيدن به سياستهاى بلندپروازانه قرار نگرفته بود ، آخرين كلام را بر زبان آورد : « گمان مىكنى مىتوانى ما را از شمشير بترسانى ؟ به خدا سوگند كه به زودى تو را در گرداب آن گرفتار سازيم » . « 1 »\r\nتا اواخر ماه ذى حجه همه روزه جنگ و گريزهايى ميان آنان رخ مىداد . على عليه السّلام يكى از سران برجسته‌اش را همراه با چند سرباز گسيل مىداشت و معاويه هم مقابله به مثل مىكرد . آنان بيم داشتند از اينكه دو سپاه به نابودى كامل دچار شوند . روزى اشتر با گروهى از قاريان قرآن پيش رفت و جنگى سخت درگرفت . مردى غول‌آسا و ناشناخته از شاميان پيش آمد و مبارز طلبيد . هيچ كس جز اشتر جرأت روياروى شدن با او را پيدا\r\n\r\n\r\n","description":"","footnote":"\r\n( 1 ) طبرى ، ج 1 ، ص 3270 - 3272 ؛ منقرى ، وقعة صفين ، ص 186 - 188 .\r\n","page_name":" 312 ","page_number":328},
  {"content":"\r\n\r\nنكرد . آنان چند ضربه رد و بدل كردند ، امّا سرانجام اشتر او را از پاى درآورد . سپس آشكار شد كه او سهم بن ابى العيزار ، از بنى زارهء ازد ، بوده است . يكى از مردانش سوگند خورد كه قاتلش را خواهد كشت يا خود كشته خواهد شد . اشتر برگشت و با او روياروى شد ، ضربتى بر او فرود آورد ، امّا چون در جلوى اسبش بر زمين افتاد ، يارانش او را برداشتند و نجاتش دادند . « 1 »\r\nدر آغاز ماه محرم سال 37 ، موافقت شد كه اين ماه را آتش بس كنند ، به اميد اين كه به راه حلى آشتىجويانه دست يابند . بار ديگر رسولانى بين دو اردوگاه رفت و آمد كردند .\r\nعلى عليه السّلام عدى بن حاتم طائى ، يزيد بن قيس ارحبى ، شبث بن ربعى تميمى و زياد بن خصفة تيمى از تيم ربيعه را فرستاد . گفتگوها بهتر از قبل نبودند . معاويه عدى بن حاتم را متهم كرد كه يكى از محركان شورش بر ضد عثمان و يكى از قاتلان او بوده است و به او گفت كه اميدوار است از جمله كسانى باشد كه شمشير انتقام او را از پاى درآورد . شبث و زياد بن خصفه پاسخ يكسانى به او دادند و گفتند : « ما براى صلح آمده‌ايم و تو براى ما به ذكر امثال مىپردازى . از حرف و عمل بيهوده‌ات دست بردار و پاسخى بده كه براى هر دو طرف سودمند باشد » . سپس يزيد بن قيس ارزشها و فضايل مولايش را ستود و از معاويه خواست كه به صلح و وحدت و اطاعت بازگردد . معاويه پاسخ داد كه وحدتى را كه آنان او را بدان مىخوانند مىپذيرد . ولى طاعت در برابر سرور آنان را خير ، زيرا سرورشان خليفه را كشته ، اتحاد امّت را از هم پاشيده و قاتلانش را پناه داده است .\r\n« سرورتان ادعا مىكند كه عثمان را نكشته ، ما هم آن را به او نسبت نمىدهيم ، آيا قاتلان سرور ما را ديده‌ايد ؟ آيا نمىدانيد كه آنان ياران سرور شما هستند ؟ پس بايد قاتلان را به ما بسپارد تا قصاص كنيم . در اين صورت به بيعت با على و همبستگى با امّت پاسخ خواهيم داد » . شبث بىاحتياط پرسيد : « معاويه آيا خرسند مىشوى كه اگر بر عمار دست يا بى او را بكشى ؟ » معاويه فرصت را غنيمت شمرد . در اين هنگام او بار ديگر مىتوانست خودپسندى اموى خود را به اين « اعرابى بىادب و تندخوى » نشان دهد :\r\n« چه چيزى مرا از آن بازمىدارد ؟ به خدا سوگند ، اگر اربابتان پسر سميه را به من سپارد ، او را نه به خاطر عثمان ، كه در برابر خون ناتل ، غلام عثمان ، مىكشم » . شبث اظهار\r\n\r\n\r\n","description":"","footnote":"\r\n( 1 ) طبرى ، ج 1 ، ص 3272 - 3273 ؛ منقرى ، وقعة صفين ، ص 195 - 196 .\r\n","page_name":" 313 ","page_number":329},
  {"content":"\r\n\r\nشگفتى كرد و سوگند خورد كه معاويه بر عمار دست نخواهد يافت .\r\nچون از پيش معاويه رفتند ، معاويه زياد بن حصفه را فرا خواند . او مىدانست كه ربيعه ، كه تاكنون يكى از وفادارترين پيروان على عليه السّلام بوده ، مىتواند نقش مؤثرى در جنگ داشته باشد . در مقام تاجرى اموى ، بايد رشوه دادن را بيازمايد . معاويه او را با عنوان « برادر ربيعه » مورد خطاب قرار داد و گفت : « امّا بعد ، على پيوندهاى خويشاوندى با ما را بريده و قاتلان سرور ما را پناه داده است . من از تو استمداد مىجويم كه با خانواده و عشيره‌ات به كمك من آيى . عهد مىكنم كه اگر بر او ظفر يافتم يكى از دو شهر كوفه يا بصره را به تو ببخشم » . برادر ربيعه با خواندن آيه‌اى از قرآن پاسخ داد : ( بگو من از پروردگارم دليلى روشن دارم ، و شما آن دليل را دروغ مىخوانيد . . . گفت اى پروردگار من به پاس نعمتى كه بر من عطا كردى هرگز پشتيبان گنهكاران نخواهم شد » ، انعام / 57 ، قصص / 17 ) . او پس از خواندن اين آيات برخاست و رفت . او احتمالا سخن معاويه با عمرو عاص را كه در كنارش نشسته بود شنيد كه مىگفت : « هرگز كسى از ما با يكى از آنان سخن نمىگويد ، مگر آن كه ؛ پاسخى بهتر به او مىدهد . خداوند دست و پايشان را قطع كند كه دلهاشان يگانه است » . « 1 »\r\nمعاويه حبيب بن مسلمه فهرى قريشى ، شرحبيل بن سمط كندى و معن بن يزيد بن اخنس سلمى را به عنوان رسول خويش به نزد على عليه السّلام فرستاد . حبيب بن مسلمه ، پسر عموى پيامبر را چنين مورد خطاب قرار داد : « عثمان خليفه‌اى بود كه راه هدايت را درنورديد ، به كتاب خدا عمل كرد ، ليكن زندگى را بر او دشوار كرديد . مرگ او را جويا شديد تا آن‌كه بر او شبيخون زديد و او را كشتيد . پس قاتلان عثمان را به ما بسپاريد تا آنان را بكشيم . اگر مدّعى هستى كه در قتل او نقشى نداشته‌اى از منصب خلافت كنار برو تا مردم بر اساس شورا ، خليفه‌اى برگزينند » . على عليه السّلام گفت : « اى بىمادر ، تو را چه به حكومت و بركنارى من . خاموش شو كه تو را نشايد اين سخنان را به زبان‌آورى » . آنان تهديدهايى را نسبت به يكديگر حواله كردند و على او را از مجلس خويش بيرون راند .\r\nشرحبيل گفت كه او نيز همان سخن دوستش را مىگويد و از على پرسيد آيا پاسخ ديگرى براى آن دارد . على عليه السّلام فرمود براى او و دوست ديگرش پاسخى غير از آن دارد .\r\n\r\n\r\n","description":"","footnote":"\r\n( 1 ) طبرى ، ج 1 ، ص 3274 - 3277 ؛ منقرى ، وقعة صفين ، ص 196 - 200 .\r\n","page_name":" 314 ","page_number":330},
  {"content":"\r\n\r\nاو داستان خلافت را براى آنان بازگفت ، و اينكه چگونه مردم أبو بكر را به خلافت برگزيدند و او عمر را جانشين خود ساخت ، هر دو سيرت نيكو پيش گرفتند و در ميان امّت به عدل و راستى رفتار كردند . « سپس اين امر را بر دوش كسى نهادند كه ما اهل بيت سزاوارتر از او به اين مقام بوديم . پس عثمان به خلافت رسيد و اعمالى كرد كه موجب اعتراض مردم شد . سرانجام عده‌اى از مردم بر او شوريدند و او را كشتند . بعد مردم به سوى من سرازير شدند ، در حالى كه من خود را از اين غوغا بر كنار ساخته بودم » . در آن هنگام مردم از او خواسته بودند كه بيعت را بپذيرد ؛ وى ابتدا سرباز زده بود ؛ امّا بعد وقتى گفتند امّت به پيشوايى هيچ كس جز او راضى نمىشود ، آن را پذيرفت . سپس كناره گزيدن دو مردى كه ابتدا با او بيعت كرده بودند او را شگفت‌زده كرد . مخالفت معاويه ، اساسا مخالفت كسى بود كه در ايمان و وفادارى به اسلام فضل تقدم نداشت ؛ او طليق ، فرزند طليق و هم‌پيمان احزابى بود كه همراه با خانواده‌اش هيچ‌گاه از دشمنى با رسول خدا و مسلمانان دست نكشيدند ، تا اينكه بر خلاف ارادهء خويش اسلام را پذيرفتند . على در اين هنگام آنان را به سوى كتاب خدا ، سنّت پيامبرش ، ريشه‌كن كردن باطل و احياى اصول دين فرا خواند . آن دو مرد گفتند : « گواهى ده كه عثمان مظلومانه كشته شد » . او پاسخ داد : « نه مىگويم مظلومانه كشته شد و نه مىگويم به عنوان مجرم كشته شد » . گفتند از هر كه گواهى ندهد عثمان مظلومانه كشته شده ، بيزارى مىجوييم و سپس آنجا را ترك كردند . على عليه السّلام اين آيهء قرآن را تلاوت كرد : « تو نمىتوانى مردگان را شنوا سازى و آواز خود را به گوش كرانى كه از تو روى مىگردانند برسانى . تو نمىتوانى كوران را از گمراهيشان راه‌نمايى . آواز خود را تنها به گوش كسانى توانى رساند كه به آيات ، ايمان آورده‌اند و مسلمان هستند . ( نمل / 80 - 81 ) . سپس روى به يارانش كرد و گفت : « مبادا اينان در ضلالتشان از شما در كار حقتان و اطاعت پروردگارتان كوشاتر باشند » . « 1 »\r\nبا غروب خورشيد در روز آخر محرم ، على عليه السّلام به مرثد بن حارث جشمى فرمان داد به شاميان اعلام دارد كه دعوت او را به كتاب خدا نپذيرفتيد و در گمراهى پاى فشرديد ،\r\n\r\n\r\n","description":"","footnote":"\r\n( 1 ) طبرى ، ج 1 ، ص 3277 - 3297 ؛ منقرى ، وقعة صفين ، ص 200 - 202 . [ تاريخ طبرى ، ج 6 ، ترجمهء ابو القاسم پاينده ، ص 2521 
  ] .\r\n","page_name":" 315 ","page_number":331},
  {"content":"\r\n\r\nپس مهياى جنگ باشيد . « 1 » طى هفت روز اول ماه صفر ، از چهارشنبه تا سه شنبه بعد ، فرماندهان عالى هر دو سپاه به ميدان مىرفتند و هر روز جنگهايى رخ مىداد ؛ آنان را تنها گروه اندكى ، همچون ملتزمان عرصهء كارزار ، همراهى مىكردند . روز چهارم محمد بن حنفيّه با عبيد الله بن عمر ، كه او را به مبارزه مىطلبيد ، روياروى شد . محمد پذيرفت ، امّا على عليه السّلام پس از آن‌كه از هويت رزمجويان مطلع شد ، فرزندش را فرا خواند و خود داوطلب مبارزه با عبيد الله شد . فرزند عمر پاسخ داد كه مجبور نيست با او مبارزه كند و سپس بازگشت . محمد از او پرسيد كه چرا مانع مبارزه‌اش با عبيد الله شده است ؟ على پاسخ داد : « اگر تو با او مبارزه مىكردى اميد داشتم كه او را بكشى ، امّا اطمينان نداشتم كه او تو را نكشد » . محمد پاسخ داد : « اى پدر ، تو خود با اين فاسق پيكار مىكنى ؟ به خدا سوگند ، اگر پدرش تو را به مبارزه طلبيده بود ، دوست نمىداشتم آن را بپذيرى » . على عليه السّلام به او گفت : « اى فرزندم ، از پدرش جز به نيكى ياد مكن » سپس جنگجويان در آن روز روياروى يكديگر قرار نگرفتند .\r\nروز پنجم عبد اللّه بن عباس و وليد بن عقبه با يكديگر روياروى شدند . جنگى سخت درگرفت . ابن عباس به وليد نزديك شد . وليد به عبد المطلب دشنام داد و به ابن عباس ، كه نامه عثمان را از طرف او براى زايران خانهء خدا خوانده بود چنين گفت : « ابن عباس ! شما پيوندهاى خويشاوندى را بريديد و پيشوايتان را كشتيد . فكر مىكنيد خدا با شما چگونه رفتار كند ؟ به آنچه مىجستيد دست نيافتيد و به آنچه مىخواستيد نرسيديد .\r\nخدا شما را نابود و ما را يارى كند » . ابن عباس او را به مبارزه طلبيد ، امّا وليد كه به بددهنىاش اطمينان بيشترى داشت تا به مهارتش در جنگ ، از اين كار خوددارى ورزيد . « 2 » ابو شمر بن ابرهة بن صبّاح در سپاه معاويه ، شاهد ماجرا بود ؛ او و گروهى از قاريان قرآن اهل شام در آن روز به على عليه السّلام پيوستند . ابو شمر سپس در جنگ صفين كشته شد . « 3 »\r\nجنگ صفين به صورت تمام عيار در چهارشنبه ، هشتم صفر ، آغاز شد . بنا به روايت\r\n\r\n\r\n","description":"","footnote":"\r\n( 1 ) طبرى ، ج 1 ، ص 3281 - 3282 ؛ منقرى ، وقعة صفين ، ص 203 .\r\n( 2 ) طبرى ، ج 1 ، ص 3285 - 3285 ؛ منقرى ، وقعة صفين ، ص 221 - 222 .\r\n( 3 ) منقرى ، وقعة صفين ، ص 222 ، 369 . در هر دو عبارت « شمر » را بايد « ابو شمر » خواند .\r\n","page_name":" 316 ","page_number":332},
  {"content":"\r\n\r\nشعبى ، ابو مخنف و واقدى ، كه نمايندگان سنّت اصلى تاريخ‌اند ، اين جنگ سه روز و شب تا ظهر جمعه ادامه يافت . « 1 » با اين حال روايت ديگرى نيز وجود دارد كه به عبد الرحمن بن ابزى مىرسد ؛ او كه در صف جنگجويان على عليه السّلام بوده است مىگويد :\r\nجنگ صفين به مدّت چهار روز تا صبح شنبه طول كشيد . « 2 » اين منابع دربارهء وقايع جنگ به تفصيل سخن مىگويند ؛ بعضى از اين اخبار افسانه‌اى و نمايانگر ماهيّت حماسى اين جنگ سرنوشت‌ساز در تاريخ صدر اسلام است ، امّا نكات اصلى در تحولات جنگ را بدشوارى باز توان نمود . اگر روز چهارشنبه ، آن طور كه روايتهاى معمول بيان مىدارند ، « 3 » بدون وقايع مهمى گذشته باشد ، بايد احتمال داد كه جنگ تا روز شنبه ادامه يافته ؛ زيرا بعيد است تحولات عمده ، چنان كه اين منابع بيان مىدارند ، در يك روز اتفاق افتاده باشد . به هر حال ، در اينجا مجال آن نيست كه دربارهء اين موضوع به تفصيل بحث كنيم .\r\nروز پنجشنبه عبد اللّه بن بديل فرماندهى جناح راست سپاه على را به عهده داشت ؛ در برابر حبيب بن مسلمه ، فرمانده جناح چپ معاويه . ابن بديل به سمت خيمه معاويه خوب پيشروى كرد . در اين هنگام معاويه به سربازان ويژه‌اش فرمان داد در برابر او بايستند و در ضمن براى حبيب بن مسلمه پيغام فرستاد كه با تمام نيرو بر آنان يورش برد .\r\nجناح راست على ، كه عمدتا از يمنيها تشكيل شده بود ، به عقب رانده شد ، و ارتباط ابن بديل همراه با دويست و پنجاه يا سيصد قارى قرآن با لشكر على قطع شد و سپس كاملا از هم پاشيدند . على عليه السّلام سهل بن حنيف را با انصار به پشتيبانى آنان فرستاد ، امّا آنان هم توسط شاميان به سمت مركز ميدان نبرد رانده شدند . مضريان در مركز نيز عقب نشستند و على عليه السّلام ناگزير به جناح چپ كه بيشتر از ربيعه تشكيل شده بود روى آورد . امّا ربيعه ايستادگى كردند و على در اين هنگام نزد اشتر فرستاد تا مردانى را كه عقب نشسته بودند در جناح راست آرايش دهد . اشتر با پشتيبانى مذحج و همدان ، توانست جناح راست را دوباره آرايش دهد و با عقب راندن شاميان ، در بعد از ظهر به ابن بديل و مردانش رسيد كه از خبر زنده بودن على عليه السّلام آسوده‌خاطر شده بودند . ابن بديل به رغم توصيه اشتر باز به\r\n\r\n\r\n","description":"","footnote":"\r\n( 1 ) طبرى ، ج 1 ، ص 3327 ؛ منقرى ، وقعة صفين ، ص 369 ؛ بلاذرى ، انساب ، ج 2 ، ص 318 ، 323 .\r\n( 2 ) خليفه ، تاريخ ، ص 193 - 194 .\r\n( 3 ) طبرى ، ج 1 ، ص 3287 - 3289 ؛ منقرى ، وقعة صفين ، ص 230 ؛ بلاذرى ، انساب ، ج 2 ، ص 305 .\r\n","page_name":" 317 ","page_number":333},
  {"content":"\r\n\r\nطرف معاويه پيش رفت . او مىخواست قصاص خون برادرش ابو عمرو را بگيرد . به هر تقدير ، محاصره‌اش كردند و به همراه چند تن از يارانش كشته شد . « 1 »\r\nظاهرا آن روز كلا به نفع معاويه تمام شد . او تصميم گرفت كه اكنون بر ربيعه در جناح چپ على يورش آورد . اگر آنان تسليم مىشدند ، پيروزى شاميان نزديك مىشد . از عبيد الله بن عمر خواست تا فرماندهى سپاه ويژه و سنگين او ، شهباء ، را بر عهده گيرد و براى حمله آماده شود . به نظر مىرسد كه انتخاب وى در به عهده گرفتن اين مسئوليت ، او را شگفت‌زده كرده باشد ، زيرا احتمالا احساس مىكرده كه بعضى از اعضاى خاندان اموى كه از مدعيان اصلى خونخواهى عثمان بودند ، در به عهده گرفتن فرماندهى جنگ از او شايسته‌تر بودند . با اين همه ، به پيش رفت و به هشدارهاى خدمتكار و همسرش كه دختر پيشواى نامدار ربيعه ، هانى بن قبيصه بود ، وقعى ننهاد . حمير مرد قدرتمند حمص همراه با سپاهى از اين قبيله به فرماندهى ذو الكلاع سميفع بن ناكور ، معروف به پادشاه حمير اكنون در برابر ربيعه قرار گرفته بود . در نتيجهء فشار نخستين يورش ، صفوف ربيعه درهم شكست . شاميان عقب نشستند و سپس براى يورش دوباره بازگشتند . ربيعه ايستادگى كردند ، به جز گروه اندكى كه بازگشتند و صحنهء جنگ را رها كردند . خالد بن معمّر سدوسى ، فرمانده ربيعه ، در پى آنان رفت ، امّا چون ديد پرچمداران ربيعه ايستادگى مىكنند ، به كسانى كه عقب نشسته بودند ندا داد كه بازگردند . « 2 »\r\n\r\n\r\n","description":"","footnote":"\r\n( 1 ) طبرى ، ج 1 ، ص 3289 - 3299 ؛ منقرى ، وقعة صفين ، ص 233 - 234 ، 245 - 247 . به گفتهء ابن كلبى ، عبد الرحمن برادر عبد اللّه بن بديل نيز در جنگ كشته شد ( ابن حجر ، اصابة ، ج 4 ، ص 39 - 40 ) . ظاهرا بيت شعرى از حجاج بن غزيّهء انصارى آن را تأييد مىكند ( بلاذرى ، انساب ، ج 2 ، ص 320 ) . اما بنا به روايت ابو مخنف ، وى در ابتداى جنگ جمل كشته شد ( ابن ابى الحديد ، شرح ، ج 9 ، ص 111 ) .\r\n( 2 ) طبرى ، ج 1 ، ص 3312 - 3313 ؛ منقرى ، وقعة صفين ، ص 291 . اين روايت خالد بن معمر را آشكارا به نحوى نامطلوب در ميان كسانى نام مىبرد كه پيش از همه آمادهء فرار مىشوند . گفته مىشود كه خالد از خود دفاع كرده و گفته است كه او تنها مىخواسته است جلو رزمندگان را بگيرد كه نگريزند . روايت اصلى وفادارى او به على را مثل اشعث بن قيس ، مورد ترديد قرار مىدهد ؛ احتمالا به اين دليل كه هر دو نفر در ميان كسانى شهرت داشتند كه طرفدار قبول پيشنهاد متاركهء جنگ با شاميان بودند . گزارش شده است كه بعضى از مردان قبيلهء خالد ، از جمله شفيق بن ثور سدوسى ، او را متهم كردند كه با معاويه به طور پنهانى مكاتبه مىكند .\r\nعلى عليه السّلام دربارهء حقيقت اين ادعاها از او پرس‌وجو كرد ، اما سوگندش را در كذب آنها پذيرفت ( طبرى ، ج 1 ، ص 3310 - 331 ؛ منقرى ، وقعة صفين ، ص 287 - 288 ) . گفته مىشود كه وقتى حسن بن على عليه السّلام براى توافق صلح خود با امويان مذاكره كرد ، خالد اولين كسى بود كه به نام ربيعه تسليم معاويه شد . ( بلاذرى ،\r\n","page_name":" 318 ","page_number":334},
  {"content":"\r\n\r\nزياد بن خصفه ، پيشواى ربيعيان كوفى از قبيلهء عبد القيس خواست تا به جنگجويان بپيوندند ، زيرا در غير اين صورت ديگر اثرى از قبيلهء بكر بن وائل باقى نخواهد ماند .\r\nعبد القيس به درخواست او عمل كرد و ديرى نپاييد كه ذو الكلاع و عبيد الله بن عمر هر دو كشته شدند . « 1 » اوضاع تغيير كرد و شاميان به طرف اردوگاههاى خود عقب رانده شدند . معاويه از خيمه خود گريخت و به يكى از چادرهاى سپاهش پناه برد . « 2 » در صحنه‌هاى ديگر جنگ در آن روز ، عمار ياسر كه گفته‌اند بيش از نود سال سن داشت و هاشم بن عتبة بن ابى وقاص ، در ركاب على عليه السّلام كشته شدند . شبانگاه چون سپاهيان عقب نشستند ، بحريّه ، همسر عبيد الله همراه با چند نفر از خدمتكاران بر قاطرى سوار شد و به سوى افراد قبيله‌اش در اردوگاه على رفت . او دقيقا با روحيهء قبيله‌اى خود بر آنان درود فرستاد و گفت خداوند شما را خوار نساخت و من نيز دوست نمىداشتم خوارى شما را ببينم . آنان به دختر پيشواى بزرگ خود خوش‌آمد گفتند و به او اجازه دادند جسد همسر جان‌باختهء خويش را ببرد . بحريه به خدمتكارانش دستور داد گورى براى او بكنند و او را در آن دفن كنند . سپس دو بيت از شعر كعب بن جعيل را در رثاى او خواند و رفت « 3 » .\r\nمرگ عبيد الله بن عمر ، اگر نگوييم ضربه‌اى بر شخص معاويه ، بايد گفت كه ضربه‌اى سياسى بر پيكر او فرود آورد ؛ و بعيد است كه - چنان كه خانواده‌اش پنداشته‌اند - معاويه خواسته است از دست او رهايى يابد . گرچه او تنها به اين دليل به معاويه پيوسته بود كه على از عفو عثمان نسبت به سه قتلى كه عبيد الله مرتكب شد حمايت نكرده بود ، مع الوصف به ادعاى امويان او تنها حجتى بود كه مىتوانست خلافت شكوهمند نخستين\r\n\r\n\r\n","description":"","footnote":"\r\nانساب ، ج 3 ، ص 39 ) .\r\n( 1 ) عبارت آشكار ابن شبّه ( تاريخ مدينه ، ص 654 ) مبنى بر اينكه عبيد الله و برادر تنىاش زيد اصغر هر دو در جنگ صفين كشته شدند ، بر اساس غلط خواندن « قتلا » به صورت تثنيه است . اين متن از ابن سعد گرفته شده كه به صورت مفرد « قتل » به كار رفته است ( طبقات ، ج 3 / 1 ، ص 190 ) . در هيچ‌جا ذكر نمىشود كه زيد اصغر در جنگ حضور داشته است .\r\n( 2 ) منقرى ، وقعة صفين ، ص 306 - 307 . گفته مىشود كه معاويه فردى را نزد معمر فرستاد و به او وعده داد كه اگر جنگ را ادامه ندهد حكومت خراسان را به او خواهد داد . بدين سان خالد از ادامه جنگ جلوگيرى كرد .\r\nبىترديد ، اين از جمله تهمتهايى است كه منتقدانش بر او زده‌اند . در هر حال ، اينكه معاويه طى جنگ به محلى گريخت و سپس بازگشت ، كاملا مستند است و او خود هم بدان اعتراف كرده است .\r\n( 3 ) بلاذرى ، انساب ، ج 2 ، ص 326 .\r\n","page_name":" 319 ","page_number":335},
  {"content":"\r\n\r\nرا در برابر على متجلى سازد . مردان معاويه مفتخرانه حضور او را گرامى داشته بودند و از او با عنوان « نيك‌مردى فرزند نيك‌مردى » ياد مىكردند . عدم حضورش ، براى همگان آشكار مىساخت كه قريش ، پس از شكست خوردن به دست على عليه السّلام كمتر به پشتيبانى از معاويه تمايل دارند . « 1 »\r\nمرگ ذو الكلاع مسألهء ديگرى بود . روايت است كه معاويه به معتمدان خود گفت : « من از كشته شدن ذو الكلاع شادمان‌ترم تا فتح مصر ، اگر ممكن مىشد » . ذو الكلاع ، « پادشاه حمير » نقش عمده‌اى در فتح شام داشت و چنين مىنمايد كه اميد احياى پادشاهى حميريان دمشق را ، زير فرمانروايى اسلام ، در سر مىپرورانده است . معاويه از او نفرت داشت زيرا « با او مخالفت مىكرد و مورد اطاعت مردم » حمص بود . « 2 » با اين همه اكنون ذو الكلاع پيش از جنگ صفين از سياست جنگى معاويه پشتيبانى كرده بود ، هم در سخنرانيهاى عمومى آتشين و هم در رايزنيهايش . بنابراين معاويه احتمالا بايد تقديرهايى هم از او به عمل آورده باشد . در عين حال ، وفادارى از نگاه اين فرمانرواى مستبد يك طرفه بود . قبيلهء حمير حمص ، احتمالا يك روز پيش از آن يكى ديگر از چهره‌هاى برجستهء خود به نام حوشب ذو ظليم ، پيشواى الهان ، را از دست داده بود . « 3 » مرگ دو\r\n\r\n\r\n","description":"","footnote":"\r\n( 1 ) ولهاوزن ديدگاه كاملا غلطى را دربارهء ماهيت جنگ صفين مطرح كرده است ؛ او ادعا مىكند كه عقيل ، برادر على عليه السّلام و فرزندان دو خليفه ، أبو بكر و عمر ، از طرف شاميان جنگيدند ( امپراتورى عرب و سقوط آن ، ص 52 ) . عقيل در جنگ صفين شركت نكرد ( ر . ك : همين كتاب ، ص 358 - 359 ) . مقصود ولهاوزن از فرزند أبو بكر احتمالا عبد الرحمن بوده است . عبد الرحمن در جنگ صفين حضور نداشت ، اما بعدها در سپاه عمرو جهت فتح مصر حضور يافت . خواهرش عايشه او را نه براى جنگيدن بلكه براى حفظ جان برادرش محمد فرستاده بود ( ر . ك : همين كتاب ، ص 365 ) . عبد الرحمن سپس يكى از مخالفان اصلى و منتقد رفتارهاى معاويه باقى ماند ؛ او حكميت را مردود شمرد ، و ادعاى معاويه را - در اينكه زياد را فرزند نامشروع پدرش مىشناخت - نپذيرفت و بيعت خويش را از يزيد ، به رغم تلاشهاى معاويه در تطميع او ، دريغ داشت ( ابوت ، عائشه . . . ، ص 178 - 179 ، 189 ، 194 - 196 ) . خاندان عمر ( آل عمر ) در نزاع بين على و معاويه بىطرف شناخته مىشدند . وقتى معاويه نعمان بن بشير را با پيغامى نزد عايشه فرستاد و در راهش نزديك تبوك با دو مرد مواجه شد ، بنا به روايت خود او ، جهت احتياط خود را مولاى عمر بن خطاب معرفى كرد ؛ اما بعد نعمان فهميد كه آنان پيروان عثمان بوده‌اند ( ابن شبه ، تاريخ المدينة ، ص 1067 - 1068 ) .\r\nحتى دليل آشكارتر بر اينكه تشكيلات مذهبى مدينه از معاويهء طليق پشتيبانى نكردند ، غيبت فرزندان خليفه عثمان در صفين است .\r\n( 2 ) ر . ك : مادلونگ ، « پيشگوييهاى مكاشفه‌اى . . . » ، ص 183 - 184 . منقرى ، وقعة صفين ، ص 303 .\r\n( 3 ) اين كه حوشب در همان روز با عنوان عبد اللّه بن بديل كشته شد ، ظاهرا از روايتى در كتاب منقرى آشكار\r\n","page_name":" 320 ","page_number":336},
  {"content":"\r\n\r\nپيشواى آنان از آغاز كاهش بلندمدّت اعتبار سياسى آنان حكايت داشت . « 1 »\r\nبدينسان جنگ وضعيتى متوازن داشت و كشتارها ادامه يافت . احتمالا با چنين جنگى مىتوانست مبارزه‌اى بين دو حريف اصلى در يك لحظه به مصالحه بينجامد . اين موضوع را على عليه السّلام و بعضى از پيروان معاويه به صورتهاى گوناگون مطرح كرده بودند ، امّا معاويه ، شاه مهرهء شطرنج ، به هيچ وجه زير بار نمىرفت . ابرهة بن صبّاح حميرى ، نوهء آخرين فرمانرواى حميرى ، كه از كشته شدن تعداد زيادى از مردانش بيمناك شده بود ، در نطقى به آنان پيشنهاد كرد كه دو فرمانده ، جنگ را با مبارزه با يكديگر حل و فصل كنند و آنان از هر كس كه حريف خود را از پاى درآورد پشتيبانى خواهند كرد . وقتى معاويه اين سخن را شنيد پشت صف جنگجويان رفت و به آنان كه همراه او بودند گفت : « گمان مىكنم مغز ابرهه تكان خورده است » . با اين حال ، شاميان از ابرهه پشتيبانى كردند و گفتند كه او در دين ، انديشه درست و بردبارى ، از جمله برترين مردمان است . چون معاويه از نبرد تن به تن سرباز مىزد ، عروة بن داوود دمشقى ، از بنو عامر ، به جاى او داوطلب مبارزه با على عليه السّلام شد . ياران على عليه السّلام به او گفتند كه به گفتار اين حيوان كه همتاى تو نيست وقعى منه ؛ امّا على عليه السّلام پاسخ داد كه در اين روز به اندازه‌اى كه از اين مرد به خشم آمده‌ام از معاويه خشمگين نشده‌ام . آن حضرت با او روياروى شد و از وسط دونيمش كرد . پسر عموى عروه نيز كه درصدد انتقام برآمد كارى از پيش نبرد . « 2 »\r\nاميرزادگان خاندان اموى هم ترجيح مىدادند كه ديگران براى گرفتن انتقام از خويشاوندشان بجنگند . ظاهرا معاويه بين گفتارها و رفتارهايشان ناسازگارى ديده بود و بيهوده كوشيد آنان را متقاعد كند كه در جنگ نقشى فعال داشته باشند . گفته‌اند كه از مروان خواست تا فرماندهى سواران كلاع و يحصب را بر ضد اشتر به عهده گيرد . مروان\r\n\r\n\r\n","description":"","footnote":"\r\nمىشود ، وقعة صفين ، ص 400 - 401 . در اشعار منسوب به مالك اشتر در همان ، ص 364 حكايت از آن دارد كه ذو الكلاع پيش از حوشب كشته شد ، « قبله » را احتمالا بايد « بعده » خواند .\r\n( 1 ) شخص نامدار ديگرى از حمص كه در جنگ صفين كشته شد ، عمرو بن حضرمى بود كه سعيد بن قيس همدانى او را زخمى كرد ( خليفه ، تاريخ ، ص 194 ؛ بلاذرى ، انساب ، ج 2 ، ص 322 ) . او از نخستين ساكنان حمص در زمان فرمانروايى ابو عبيده بود و احتمالا به خاندان صاحب نام موالى حرب بن اميه تعلق داشت ( ابن حجر ، اصابة ، ج 5 ، ص 4 - 5 ) .\r\n( 2 ) منقرى ، وقعة صفين ، ص 457 - 459 . خليفه ( تاريخ ، ص 194 ) عروة بن داوود دمشقى را از جمله شاميان برجسته‌اى ذكر مىكند كه در جنگ صفين كشته شدند .\r\n","page_name":" 321 ","page_number":337},
  {"content":"\r\n\r\nبا سردى به معاويه توصيه كرد كه از عمرو عاص ، كه سخاوتمندانه به او پول مىدهد ، چنين درخواستى كند . اگر معاويه مىخواهد مروان وارد عمل شود ، ابتدا بايد در بخشيدن مال به او برابر با عمرو رفتار كند و يا اينكه عمرو را در محروميت از مال همسنگ او سازد . مروان [ به معاويه 
  ] گفت اگر پيروز شوى ، عمرو مقام بالايى به دست خواهد آورد و اگر شكست خورى ، گريختن برايش آسان خواهد بود . « 1 »\r\nدرخواست معاويه مبنى بر اينكه يكى از خويشاوندانش در ميان قريشيان عراق مبارز بطلبد ، نيز با ريشخند وليد بن عقبه و مروان مواجه شد . « 2 » امّا عتبه ، برادر معاويه ، پيشنهاد مبارزه با جعدة بن هبيره را داد و معاويه پذيرفت ؛ با تأييد اينكه جعده ، در مقام فردى مخزومى با مادرى هاشمى ، همتايى شرافتمند است . عتبه صبحگاه بيرون آمد و از جعده خواست كه پيش آيد . على عليه السّلام به جعده اجازه داد تا با او ديدار كند و مردم گرد آمدند تا به سخنانشان گوش دهند . عتبه جعده را به مبارزه دعوت كرد و گفت كه او [ جعده 
  ] تنها به سبب عشق به دايىاش ( على ) و عمويش ( عمر ) بن ابى سلمه ، فرمانرواى بحرين ، مىجنگد . [ عتبه ادامه داد 
  ] : « به خدا سوگند . ما چنين نمىپنداريم كه معاويه در خلافت سزاوارتر از على عليه السّلام است ، اگر مسأله عثمان در كار نبود . امّا معاويه بر شام سزاوارتر است ، زيرا مردم شام از او خشنودند ، پس ما را از اين نظر ببخشاى ؛ زيرا به خدا سوگند ، هيچ مرد نيرومندى در شام نيست كه در پيكار جدىتر از معاويه نباشد ، و در عراق نيز كسى جنگاورتر از على عليه السّلام يافت نمىشود . ما بيش از شما از مولاى خود فرمان مىبريم . چه زشت است براى على كه در قلب مسلمانان شايسته‌ترين مردم براى حكومت كردن بر مردم باشد ، امّا وقتى به قدرت مىرسد عرب را نابود كند » .\r\nجعده پاسخ داد : « امّا در مورد دوستىام نسبت به دايىام ، اگر تو كسى چون او\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 439 .\r\n( 2 ) بلاذرى از اجتماع عتبة بن ابو سفيان ، وليد بن عقبه و ديگران در حضور معاويه در صفين سخن مىگويد كه در آن عتبه به كشته‌شدگان اموى به دست على عليه السّلام در بدر اشاره مىكند . معاويه گفت كه بايد شمشير انتقام خويش را به سوى آنان نشانه گيرند . آنگاه وليد برخاست و شعرى سرود كه در آن پيشنهاد معاويه را به تمسخر گرفت . او على عليه السّلام را به مارى [ ! 
  ] در ته دره‌اى توصيف كرد كه اگر نيش زند دارويى براى آن نخواهد بود و يادآور شد كه على معاويه را در جنگ صدا زد ، اما معاويه ، اگر چه صداى على را شنيد ، از پاسخ خوددارى ورزيد ( انساب ، ج 4 ، ص 117 - 118 ) .\r\n","page_name":" 322 ","page_number":338},
  {"content":"\r\n\r\nداشتى ، پدرت ( ابو سفيان ) را فراموش مىكردى . دربارهء ابن سلمه بايد بگويم كه بلندمرتبه‌تر از او را نتوان يافت ، و جهاد براى من خوشايندتر است از حكومت . دربارهء افضل بودن على نسبت به معاويه ، حتى دو نفر در اين مورد اختلاف نظر ندارند . دربارهء رضاى امروزتان بر شام ، ديروز هم بر آن رضا داديد ، امّا ما نپذيرفتيم . دربارهء اين سخنت كه هيچ مردى در شام جدىتر از على عليه السّلام در جنگ يافت نمىشود و هيچ مردى در عراق در جدّيت با على عليه السّلام برابرى نمىكند ، شايسته است كه چنين باشد ، زيرا على عليه السّلام با يقين خود پيش مىرود ، و معاويه با شك خود درمىماند ؛ نيّت اهل حق بهتر از تلاش اهل باطل است . و امّا دربارهء ادعايت كه « شما نسبت به معاويه در مقايسه با ما نسبت به على فرمانبرتريد به خدا سوگند ، وقتى سكوت مىكند از او پرسش نمىكنيم ، و وقتى سخن مىگويد با او مخالفت نمىورزيم . امّا دربارهء كشتن عرب ، خداوند كشتن و پيكار كردن را مقرر داشته است . و هر كه به حق كشته شود به سوى خدا مىرود » . در اين هنگام عتبه خشمگين شد و به جعده ناسزا گفت . جعده پاسخ نداد و بازگشت . سپس هر دو آمادهء نبرد شدند . عتبه همه اسبان و مردان خويش را گرد آورد و همراه با عده‌اى از مردان سكون ، ازد و صدف پيش رفت . جعده نيز با همهء ساز و برگ خود آماده شد . آنان با يكديگر روياروى شدند و سپاهيان مدتى ايستادگى كردند . جعده خود در آن روز جنگيد . امّا عتبه بيمناك شد ، سوارانش را رها كرد و بسرعت نزد معاويه گريخت . نجاشى و اعور شنى در هجو او و مدح جعده فرصتى عالى يافتند . « 1 »\r\nنوبت به عمرو عاص رسيد كه ، در مقام فرمانده سواره نظام شام ، بر رهبرى كل جنگ شاميان نظارت و گهگاه در جنگ دخالت كند . او با احتياط لازم چنين كرد ، امّا تمايز شخصى قابل توجّهى از وى مشاهده نشد . وقتى كه او فرماندهى مردان حمير و يحصب را در برابر اشتر به عهده گرفت ، اشتر با نيزه خود بر صورتش كوفت . نقاب صورتش او را حفظ مىكرد ، لذا زخمى نشد ؛ امّا چون ضربه او را گيج كرده بود دست به صورت خويش نهاد و به اردوگاه بازگشت . جوانى از يحصب به سوى وى شتافت ، پرچم را از دستش گرفت و از حمير خواست كه ايستادگى كند . اشتر فرزندش ابراهيم را فرا خواند و گفت : « پرچم را بگير ، هر جوانى در مقابل يك جوان » . دو مرد جوان با يكديگر روياروى\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 462 - 466 .\r\n","page_name":" 323 ","page_number":339},
  {"content":"\r\n\r\nشدند و مدتى جنگيدند تا اينكه يحصبى بر زمين افتاد و از پاى درآمد . يمنيان معاويه را سرزنش كردند كه فرماندهى آنان را به كسى سپرده كه از جنگ گريخته است و درخواست كردند فقط كسى از خود آنها بايد فرماندهى جنگ را بر عهده گيرد . معاويه اين درخواست آنان را پذيرفت . « 1 »\r\nپس از اين روز سخت و بىنتيجه ، جنگ سراسر شب ادامه يافت كه با عنوان « ليلة الهرير » در خاطره‌ها زنده مانده است . در اين هنگام جنگ بيشتر با شمشير بود و شمار كشته‌شدگان افزايش يافت . على عليه السّلام كه در لحظاتى چند پيشروى كرده بود ، پيكرهاى بسيارى از كشته‌شدگان سپاهش را يافت و دفن كرد . « 2 » امّا معاويه ، بر خلاف على عليه السّلام ، به دشمن اجازه نداد مردگانش را بردارد يا آنها را دفن كند . « 3 » نعيم بن سهيل بن عليّه بجلى ، كه در جبههء شاميان مىجنگيد ، پسر عمويش نعيم بن حارث بن عليّه را در ميان كشته‌شدگان عراقى يافت و از معاويه اجازه خواست تا او را دفن كند . معاويه پاسخ داد كه اين مردم شايستگى دفن شدن را ندارند ، زيرا از دفن آشكار عثمان جلوگيرى كردند . وقتى نعمان تهديد كرد كه به دشمن خواهد پيوست ، معاويه با خشم گفت آنچه دوست دارى انجام ده . سپس نعمان پسر عمويش را دفن كرد . « 4 »\r\nبه هنگام صبح ، به نظر مىرسيد كه كفهء ترازو آرام آرام به نفع على مىچربد . نزديك ظهر ، برخى از شاميان كه با مركز سپاه على مواجه شدند ، قرآنها را كه به سر نيزه‌ها بسته شده بود ، بالا بردند . سپس جنگ متوقف شد .\r\n\r\n\r\n","description":"","footnote":"\r\n( 1 ) همان ، ص 439 - 442 .\r\n( 2 ) همان ، ص 369 .\r\n( 3 ) در هر حال روايتى نقل است كه عمرو عاص با پيشنهاد على مبنى بر متوقف كردن جنگ ، به طورى كه هر طرفى بتواند مردهء خود را از طرف ديگر بگيرد و آن را دفن كند ، موافقت كرد ، بلاذرى ، انساب ، ج 2 ، ص 383 .\r\n[ اين روايت در صفحات ارجاعى نويسنده وجود ندارد - م . 
  ]\r\n( 4 ) طبرى ، ج 1 ، ص 3302 - 3303 .\r\n","page_name":" 324 ","page_number":340},
  {"content":"\r\n\r\n\r\nحكميت ، شورش خوارج و سرانجام كار\r\nبر سر نيزه كردن قرآنها ، به معناى درخواست حل منازعه بر اساس كتاب خدا بود .\r\nشاميان در اين هنگام فرياد برآوردند : « بياييد كتاب خدا را بين خود حكم قرار دهيم .\r\nپس از آن‌كه مردم شام همه از ميان رفتند ، چه كسى مرزهاى شام را حفاظت مىكند ؟ پس از مردم عراق چه كسى مرزهاى عراق را حفاظت مىكند ؟ « 1 » » اين درخواست را مىتوان به منزلهء پيشنهاد تسليم تلقى كرد . معاويه تا اين لحظه از تسليم شدن به قرآن ، دست كم با شرايط على عليه السّلام خوددارى ورزيده بود و اصرار مىورزيد كه تنها شمشير مىتواند بين آنان داورى كند . او به يارانش قول داده بود كه آنان را تا عراق رهبرى خواهد كرد و قاتلان عثمان را هر جا پنهان شوند خواهد يافت . وقتى عمرو عاص دانست كه شاميان نمىتوانند در جنگ پيروز شوند و دشمن اندك اندك برترى مىيابد ، به معاويه توصيه كرد كه به اين حيله متوسل شود . معاويه البتّه با كمى اكراه پذيرفت .\r\nاين حيله در سپاه على ، چنان كه عمرو چشم مىداشت ، بلافاصله موجب آشفتگى و اختلاف شد . على عليه السّلام مردانش را به ادامه جنگ ترغيب كرد . او هشدار داد كه معاويه ، عمرو عاص و طرفداران ايشان مرد دين و قرآن نيستند ، بلكه از سر مكر و نيرنگ است كه قرآن را بر سر نيزه‌ها كرده‌اند . با اين همه ، توسل جستن به كتاب خدا ، براى بسيارى از قاريان قرآن مقاومت‌ناپذير مىنمود . آيا آنان عليه برادران شامى خود لشكر نكشيده بودند تا حرمت نهادن به قرآن را به آنان بياموزند ؟ اكنون چگونه مىتوانستند پيشنهادشان را در تسليم به حكم كتاب خدا رد كند ؟ دو پيشواى گروهى از قاريان قرآن كه بعدا از سران خوارج شدند ، مسعر بن فدكى تميمى و زيد بن حصن طائى ، على را تهديد كردند و گفتند : « اى على ، به كتاب خدا پاسخ ده ، زيرا بدان فرا خوانده شده‌اى . و گرنه تو را به اين مردم تسليم مىكنيم ، يا با تو همان خواهيم كرد كه با ابن عفّان كرديم . ما ناگزيريم موافق كتاب خدا عمل كنيم و ما به آن تن مىدهيم » . وقتى على عليه السّلام با شورش آشكار مواجه شد ، به تقاضاى آنان مبنى بر اينكه اشتر را فرا خواند پاسخ داد . اشتر تا قلب اردوگاه شاميان پيش رفته و پيروزى را نزديك ديده بود . اشتر ابتدا از دادن پاسخ سرباز زد و مىبايست به\r\n\r\n\r\n","description":"","footnote":"\r\n( 1 ) طبرى ، ج 1 ، ص 3329 ؛ بلاذرى ، انساب ، ج 2 ، ص 323 .\r\n","page_name":" 325 ","page_number":341},
  {"content":"\r\n\r\nاو هشدار داده مىشد كه سپاهيان او را رها خواهند كرد . سرزنشهاى او بر مردانش كه چرا جنگ را رها مىكنيد ، حال آن كه من به پيروزى چشم دارم و چرا فريب انگيزه‌هاى دنيوى را مىخوريد ، با ناسزاگويى پاسخ داده شد . على عليه السّلام ناگزير بود با تأييد اينكه داورى قرآن را بين طرفين پذيرفته است نظم را بازگرداند . اشعث بن قيس نزد او رفت و به وى اطمينان داد كه مردان سپاهش از پاسخ دادن به پيشنهاد مخالفان خشنودند و پيشنهاد كرد كه به ديدار معاويه رود و ببيند توسل جستن آنان به قرآن چه مفهومى دارد .\r\nمعاويه با او پيشنهاد كرد كه هر يك از طرفين نماينده‌اى برگزينند تا موافق كتاب خدا در اين منازعه داورى كند و هر دو طرف به هر حكم مشتركى بين خود وفادار باشند . اشعث بدون هر گونه پرسشى اين پيشنهاد را پذيرفت و اكثريت سپاه على بلافاصله موافقت خود را اعلام داشتند . « 1 »\r\nبا اين همه ، چون مقاصد نهانى پيشنهاد معاويه آشكار شد ، اقليتى عمده مخالفت كردند . بنا به روايت شعبى ، گروهى متشكل از حدود چهار هزار نفر از مردان بصير و عابدان پارسا با اصل حكميت مخالفت ورزيدند . آنان ظاهرا فهميده بودند كه معاويه صادقانه تسليم قرآن نمىشود ، بلكه قصد دارد بين دو نمايندهء طرفين مخالف ، دست به ترفندى سياسى زند كه به او اجازه مىداد همچنان بر سر قدرت باقى بماند . گروه كوچك ديگرى از پشتيبانى يا مخالفت با اين پيشنهاد خوددارى كردند . گروه مخالف حكميت نزد على رفتند و از او خواستند كه جنگ را از سر گيرد . بنا به روايت شعبى ، على عليه السّلام با اين كار موافق بود . امّا طرفداران حكميت اصرار ورزيدند كه پيشنهاد مزبور درست ، عادلانه و منصفانه است . اشعث بن قيس و يمنيها در مخالفت با از سرگيرى جنگ صريح‌تر از همه بودند . على به مخالفان حكميت گوشزد كرد كه آنان در اقليت‌اند و اگر جنگ را دوباره آغاز كنند ، اكثريت سپاه نسبت به آنان رفتارى خشن‌تر از رفتار با شاميان خواهند داشت و به اتفاق آنها را نابود خواهند كرد . على عليه السّلام از آنچه روى داده بود ، خشنود نبود ؛ امّا به اكثريت تمايل داشت از بيم آن‌كه مبادا ناخواسته متحمل خسارتهاى جانى گردند . آن‌گاه بيتى از شعر شاعر جاهلى ، دريد بن صمّه ، را خواند :\r\nمن يكى از مردان غزيه‌ام ، كه چون گم شوند ،\r\n\r\n\r\n","description":"","footnote":"\r\n( 1 ) طبرى ، ج 1 ، ص 3329 - 3333 .\r\n","page_name":" 326 ","page_number":342},
  {"content":"\r\n\r\nگم شوم ؛ و چون به راه راست روند من نيز در راه راست گام نهم .\r\nمخالفان حكميت با خشم او را رها كردند . بعضى از آنان پيش از آن‌كه توافق امضا شود رهسپار كوفه شدند . برخى ديگر ماندند و گفتند : « شايد توبه كند و بازگردد » . « 1 »\r\nاشعث بن قيس كه فعال‌ترين و برجسته‌ترين طرفدار متاركهء جنگ و حكميت بود ، ظاهرا احساسات قوى و صلح‌جويانهء اكثريت يمنيها ، بويژه كنده ، را بيان مىداشت ؛ احتمالا موضع ربيعه براى على عليه السّلام اهميّت بيشترى داشت ؛ زيرا ضربهء اصلى در جنگ بر پيكر آنان فرود آمده بود . اميدهاى معاويه را در رسيدن به پيروزى به يأس مبدل ساخته و در كنار يمنيها ، بيشترين تلفات را متحمل شده بودند . وقتى على عليه السّلام با سرانشان وارد گفتگو شد ، يكى از آنان به نام حريث بن جابر حنفى ، در پشتيبانى از ادامهء جنگ سخن گفت . كردوس بن هانئ بكرى و حضين بن منذر رقاشى ربيعى ، جوان‌ترين آنان ، حمايت بىقيد و شرط خود را از على عليه السّلام ابراز داشتند . ظاهرا كردوس بن هانى به پيشنهاد متاركهء جنگ و حضين به از سرگيرى جنگ گرايش داشتند . خالد بن معمّر سدوسى ، كه فرماندهى كل ربيعه را به دست گرفته بود ، از متاركه جنگ پشتيبانى مىكرد و مورد حمايت شقيق بن ثور سدوسى قرار داشت . ظاهرا آنان نمايانگر احساسات اكثريت بودند . بكر بن وائل ، هنگامى كه موضع حضين روشن شد ، نسبت به او خصومت نشان داد ، و على عليه السّلام ناگزير شد براى آشتى دادن آن دو پاى در ميان نهد . « 2 » پيشواى بجيله ، رفاعة بن شدّاد ، نيز در دفاع از متاركهء جنگ سخن گفت . او اظهار داشت كه شاميان ، پس از جنگ و كشتار ، اكنون آنچه از آنها خواسته شده است تا بپذيرند مىپذيرند . اگر خلف وعده كنند ، پيروان على قادر خواهند بود جنگ را با نيرويى تازه از سر گيرند . « 3 » در عين حال ، تعداد بجيليان حاضر قابل ملاحظه نبود .\r\nدر ميان مخالفان متاركهء جنگ با درجات گوناگون ، علاوه بر اشتر ، عدى بن حاتم ، پيشواى طى ، عمرو بن حمق ، رهبر خزاعه « 4 » و احنف بن قيس از سعد تميم بودند . تميميها در بيشتر صحنه‌هاى جنگ صفين نقش برجسته‌اى نداشتند و تلفاتشان ظاهرا سبك‌تر از\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 338 - 339 .\r\n( 2 ) منقرى ، وقعة صفين ، ص 484 - 488 .\r\n( 3 ) همان ، ص 488 .\r\n( 4 ) همان ، ص 482 .\r\n","page_name":" 327 ","page_number":343},
  {"content":"\r\n\r\nتلفات يمنيان و مردان ربيعه بود . تا اندازه‌اى به همين سبب بود كه احتمالا آنان براى ادامهء جنگ به اميد پيروزى آمادگى بيشترى داشتند . گفته‌اند كه سعيد بن قيس ، پيشواى همدان ، بين پذيرفتن متاركهء جنگ يا رد آن مردد بود . « 1 »\r\nاين تصميم در مدتى كه على با فرماندهان خود مشورت مىكرد معلق ماند . شاميان كه ظاهرا به متاركهء جنگ - كه در اين شرايط آشكارا به سود آنان بود - تمايل داشتند ، از معاويه خواستند به پيشبرد اين امر كمك كند . معاويه از عبد الله بن عمرو عاص ، كه به مردى پارسا شهرت داشت ، خواست تا با سپاه على صحبت كند . در هر حال توسل جستن او به منافع مشترك طرفين براى ختم منازعه ، از طرف سعيد بن قيس پاسخ داده شد ، با يادآورى اين نكته كه تاكنون سپاه على براى حاكميت قرآن جنگيده بود ؛ قرآنى كه شاميان اكنون سپاه على را بدان فرا مىخوانند . « 2 » معاويه مصقلة بن هبيره از بنو شيبان ربيعه را نيز ترغيب كرده بود كه با سرودن شعرى همهء ربيعه را برانگيزاند تا متاركهء جنگ را بپذيرند . « 3 » گفته‌اند كه در سپاه شام ، تنها بسر بن ابى ارطاة ، با حكميت سخت مخالفت ورزيد و تهديد كرد كه به عراقيان خواهد پيوست . در هر حال معاويه تهديد او را جدى نگرفت ، چه او نيك مىدانست كه بسر كسى نيست كه از على عليه السّلام پشتيبانى كند . « 4 »\r\nبلافاصله پس از آن‌كه جنگ متوقف شد ، ظاهرا پيش از توافق بر حكميت ، معاويه تلاشى ديگر به عمل آورد تا امور را مستقيما با على عليه السّلام حل و فصل كند و ادعاى خويش را در برابر مردم براى خونخواهى عثمان به فراموشى سپرد . او به على نوشت كه اگر دو طرف مىدانستند كه اين جنگ چه ويرانيهايى به بار خواهد آورد ، شايد آن را بر يكديگر تحميل نمىكردند ؛ و اكنون اگر چه در آغاز كردن جنگ از عقل سليم بىبهره بوده‌اند ، آنچه براى آنان باقى مىماند اين است كه از حماقتهاى گذشتهء خود [ على ما مضى 
  ] ابراز پشيمانى كنند ! و به آنچه باقى مانده است بازگردند . معاويه به على عليه السّلام يادآور شد كه پيشتر شام را از او خواسته بود ، بر اين اساس كه در قيد طاعت و بيعت او نباشد و گفت امروز فرا مىخوانم ترا به آنچه ديروز فرا مىخواندم . بيم و اميد من نسبت به بقا و فنا\r\n\r\n\r\n","description":"","footnote":"\r\n( 1 ) همان ، ص 484 .\r\n( 2 ) همان ، 483 .\r\n( 3 ) همان ، 486 .\r\n( 4 ) همان ، ص 504 .\r\n","page_name":" 328 ","page_number":344},
  {"content":"\r\n\r\nهمانند تو است . سپاهيان تحليل رفتند و مردان نابود شدند . ما فرزندان عبد مناف هستيم .\r\nبر يكديگر فضيلتى نداريم ، فضيلتى كه بتواند انسان مغرورى را تحقير و آزادمردى را برده كند . على عليه السّلام كلمه به كلمه نامهء معاويه را پاسخ داد : « بدان كه اگر هفتاد بار در راه خدا بميرم و زنده شوم هرگز از جدّيت در راه خدا و جهاد با دشمنان خدا فرو نمىنشينم ؛ بايد بگويم كه من عقل خود را نكاسته‌ام و بر كردهء خويش پشيمان نيستم . امّا اينكه شام را از من مىطلبى ، بدان چيزى را كه در گذشته از تو منع كرده‌ام ، اينك آن را به تو نمىدهم . امّا اينكه در بيم و اميد برابر هستيم ، بدان كه استوارى تو در شك و گمان از استحكام من در يقين بيشتر نيست ؛ و شاميان در طلب دنيا از مردم عراق در طلب آخرت مشتاق‌تر نيستند . امّا اين كه گفتى ما فرزندان عبد مناف هستيم ، سوگند به خدا ما فرزندان يك پدريم ؛ ليكن اميّه همانند هاشم و حرب همانند عبد المطلب و ابو سفيان بسان ابو طالب و مهاجر همچون طليق و حق‌جو مانند ژاژخا نيستند . ما از دودمان نبوّت هستيم كه بدان وسيله عزيز را ذليل و خوار را ارجمند مىكنيم » . « 1 »\r\nعلى عليه السّلام در برابر احساسات شديد صلح‌جويانهء اكثريت سپاهيانش ، تصميم گرفت ، بر خلاف نظر خودش ، پيشنهاد حكميت را بپذيرد . بىميلى آشكارش ، تنها عزم جبهه صلح‌طلب را جزم مىكرد كه اكنون ، پس از پيروزى اوليه ، خود را در موضعى مىبيند كه شرايط صلح را تحميل كند . على ظاهرا اطمينان يافته بود كه حكميت به شكست خواهد انجاميد و مقاومت كمترى از خود نشان داد . ابتدا دو گروه از قاريان قرآن از هر دو جبهه با يكديگر ديدار كردند تا دربارهء روال كار با يكديگر گفتگو كنند . آنان موافقت كردند كه :\r\n« آنچه را قرآن زنده كرده زنده كنند و آنچه را قرآن ميرانده بميرانند » . شاميان سپس عمرو عاص را به منزلهء حكم خود پيشنهاد كردند . اشعث و قاريان عراقى قرآن به رهبرى زيد بن حصن طائى و مسعر بن فدكى ، ابو موسى اشعرى را پيشنهاد نمودند . وقتى على لب به اعتراض گشود كه دوست نمىدارد ابو موسى را برگزيند ، آنان پاسخ دادند كه به هيچ كس جز او راضى نيستند ، زيرا همو به آنان هشدار داده بود كه در چه مهلكه‌اى خواهند افتاد . بدينسان بحثها به انتقاد آشكار از سياست جنگى پيشين على عليه السّلام\r\n\r\n\r\n","description":"","footnote":"\r\n( 1 ) همان ، 470 - 471 ؛ مسعودى ، مروج الذهب ، ج 3 ، ص 201 - 202 ، پاراگراف 1792 - 1793 ؛ ابن قتيبه . امامة ، ج 1 ، ص 191 - 192 .\r\n","page_name":" 329 ","page_number":345},
  {"content":"\r\n\r\nانجاميد . على تصريح كرد كه نمىتواند به ابو موسى اعتماد كند ؛ زيرا ابو موسى با او مخالفت ورزيده ، مردمان را به ترك او واداشته و سپس گريخته بود . تنها پس از گذشت چند ماه على عليه السّلام به او امان داده بود . على عليه السّلام ابن عباس را پيشنهاد كرد . آنان پاسخ دادند كه بين او و ابن عباس تفاوتى نيست . آنها در پى كسى بودند كه از على عليه السّلام و معاويه فاصله‌اى برابر داشته باشد . پس در اين هنگام على اشتر را پيشنهاد كرد . اشعث در برابر رقيب يمنى خود سخت واكنش نشان داد : « آيا كسى جز اشتر زمين را به آتش كشيد ؟\r\nحكم او اين بود كه ما با شمشير به جان هم بيفتيم تا مقصود تو [ على عليه السّلام 
  ] و او برآورده شود » .\r\nدر اين هنگام على تسليم شد و در پى ابو موسى فرستادند ؛ او در ناحيه‌اى از شام « 1 » ، بين تدمر و رصافه ، كنج عزلت گزيده بود . ابو موسى بىدرنگ پذيرفت كه حكم شود .\r\nاشتر و احنف بن قيس هر دو كوشيدند على را پشيمان كنند ، امّا موفق نشدند . اشتر گفت كه او كسى است كه مىتواند نقشه‌هاى عمرو عاص را خنثى كند و آماده است كه جان او را بستاند . احنف گفت كه ابو موسى نه قاطع است و نه دانا و نه همتاى رقيب مكارى چون عمرو . اگر على نمىخواهد او ( احنف ) را حكم قرار دهد ، دست كم حكم دوم يا سوم قرارش دهد تا گره‌هايى را كه عمرو مىكوشد ببندد باز كند و گره‌هاى محكمترى براى على عليه السّلام بربندد . « 2 » امّا گروه صلح‌طلب هيچ كسى جز ابو موسى را نپذيرفت .\r\nبه هنگام تنظيم متن توافق حكميّت ، مشكل ديگرى پديد آمد . معاويه با افزودن لقب « امير المؤمنين » به نام على مخالفت كرد و گفت كه اگر او على عليه السّلام را در مقام امير المؤمنين به رسميت مىشناخت با او نمىجنگيد . عمرو عاص كه براى مذاكره در اردوگاه على به سر مىبرد پيشنهاد كرد كه فقط نام و نام پدر ذكر شود ، زيرا على امير ياران خويش است نه شاميان . احنف بن قيس به على عليه السّلام توصيه كرد كه اين عنوان را حذف نكند ، زيرا بيم آن داشت كه اگر اكنون آن را بردارد هرگز نتواند بازش گرداند . به جاى اجازه دادن به چنين كارى مردم بايد جنگ را از سر گيرند . بدينسان على عليه السّلام ابتدا در آن روز از حذف اين عنوان خوددارى ورزيد . سپس اشعث از او خواست آن را بپذيرد زيرا خداوند\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 500 ؛ ياقوت ، بلدان ، ج 3 ، ص 644 - 655 .\r\n( 2 ) طبرى ، ج 1 ، ص 3333 ؛ منقرى ، وقعة صفين ، ص 409 - 501 .\r\n","page_name":" 330 ","page_number":346},
  {"content":"\r\n\r\nنمىخواهد كه به واسطهء آن مصيبتى رخ نمايد . على عليه السّلام موافقت كرد و سپس سنتى را كه رسول خدا در حديبيّه از خود بر جاى گذاشته بود ، يادآور شد ؛ بدين ترتيب كه آن حضرت اجازه داد عنوان « رسول خدا » بنا به درخواست مشركان از قرارداد حذف شود .\r\nعمرو خود را رنجيده خاطر وانمود كرد و گفت : « پناه بر خدا ، تو ما را به كفار تشبيه كردى ، حال آن‌كه ما مؤمن هستيم » . على عليه السّلام به او گفت : « اى ابن نابغه ، چه وقت دوست كافران و دشمن مسلمانان نبوده‌اى ؟ آيا تو شبيه به مادرت كه تو را زاده است نيستى ؟ » عمرو از جا برخاست و گفت : « سوگند به خدا از اين پس با تو همنشين نخواهم شد » .\r\nعلى عليه السّلام فرمود : « اميدوارم خدا بر تو و يارانت چيره گردد » . « 1 » برخى از ياران على عليه السّلام در اين باره احساسات شديدى از خود نشان مىدادند . گروهى از آنان در حالى كه شمشيرهايشان را بر دوش نهاده بودند نزد على عليه السّلام رفتند و گفتند : « اى امير مؤمنان ، هر چه فرمان دهى ما آماده‌ايم » . سهل بن حنيف آنان را آرام ساخت و موضوع سنّت رسول خد در حديبيه را تكرار كرد . « 2 »\r\nتوافقنامهء حكميت روز چهارشنبه ، 15 صفر سال 37 ، چهار روز پس از توقف جنگ ، در دو نسخه نوشته و امضا شد . « 3 » اين توافق پيش از هر چيز نشان‌دهندهء احساسات جبههء صلح‌طلب بود . هر دو طرف متعهد شدند كه به كتاب خدا تن دهند . مقرر شد دو حكم مذكور احكام قرآن را نيك رعايت كنند . هرگاه در موردى حكمى را در قرآن نيافتند ، از سنّت جامع و عادلانه كه اختلاف‌برانگيز نباشد پيروى كنند - ظاهرا بدين معنا كه سنّت حسنهء مورد قبول هر دو طرف را به كار بندند . در چه چيزى مىبايست داورى مىكردند ، مشخص نبود . در عين حال آنان مىبايست در بين امّت عادلانه داورى مىكردند به\r\n\r\n\r\n","description":"","footnote":"\r\n( 1 ) طبرى ، ج 1 ، ص 3334 ؛ منقرى ، وقعة صفين ، ص 508 - 509 .\r\n( 2 ) منقرى ، وقعة صفين ، ص 509 .\r\n( 3 ) اين تاريخ در هر دو نسخهء متنى كه منقرى نقل كرده مندرج است ( وقعة صفين ، ص 507 - 508 ، 511 ) و طبرى نيز آن را تأييد مىكند ( ج 1 ، ص 3340 ) . در هر حال ، بلاذرى مىگويد ( انساب ، ج 2 ، ص 337 - 338 ) ابو مخنف تاريخ آن را « روز جمعه در ماه صفر » دانسته است ؛ و ابو عمرو بن علاء بصرى ، به نقل از ابو عبيده ، آن را روز جمعه ، 17 صفر سال 37 مىداند . از دو نسخهء متنى كه منقرى مىدهد ، نسخهء كوتاه آن ( وقعة صفين ، ص 510 - 511 ؛ طبرى ، ج 1 ، ص 3339 ) اساسا قابل اعتماد است چنان كه هيندز اشاره كرده است .\r\nر . ك : م . هيندز « پيمان متاركهء جنگ صفين » در مجله مطالعات سامى ، شماره 17 ( 1972 ) ، 92 - 129 در صفحه 93 - 129 .\r\n","page_name":" 331 ","page_number":347},
  {"content":"\r\n\r\nطورى كه آنها را در آتش جنگ و تفرقه فرو نيفكنند . اين امر آشكارا مسأله اصلى مورد توجه گروه صلح‌طلب بود كه در غير اين صورت آنها آماده بودند دست حكمان را باز گذارند . قرار شده بود كه حكم خود را در ماه رمضان صادر كنند ؛ هفت ماه پس از توافق ، امّا مىتوانستند آن را زودتر از اين تاريخ يا ديرتر اعلام كنند . « 1 »\r\nمحل ملاقات آنان بايستى بين شام و كوفه مىبود ، امّا با توافق دو جانبه مىتوانستند هر جاى ديگرى كه بخواهند با يكديگر ديدار كنند . هيچ كس اجازه نداشت در مجلس آنان حضور يابد ، مگر آن‌كه خود بخواهند ، و مىتوانستند شاهدانى را كه حكم آنها را امضا مىكنند برگزينند . متن نقل‌شدهء منقرى حاوى عبارتى است مبنى بر اينكه دو طرف از هر حكم مخالف با وحى الهى بيزارى مىجويند ؛ اين عبارت در نسخه‌هاى ديگر وجود ندارد . « 2 » اگر اين عبارت جزو سند اصلى توافق بوده باشد ، احتمالا به پيشنهاد على عليه السّلام بدان افزوده شده است . به هر تقدير ، آشكار بود كه حتى بدون آن ، هر حكمى در تضاد با قرآن از اين طريق فاقد اعتبار است .\r\nدر رهبرى على در اين لحظهء بحرانى امّا سرنوشت‌ساز ، آشكارا ، فتورى تأسف بار به چشم مىخورد . او به اكثر سپاهيان خود اجازه داد تا ارادهء خويش را بر وى تحميل كنند ، گويى شيخ قبيله است - چنان كه در نقل قولش از دريد بن صمّه بدان اشاره شده - و نه امير مؤمنان . بالا رفتن قرآنها بر سر نيزه‌ها به دست شاميان ، براستى او را در موقعيت دشوار قرار داده بود . او نمىتوانست به سادگى اين حركت دشمن را ناديده بگيرد ، بلكه ناگزير مىبايست اهميّت آن را درمىيافت . امّا وقتى آشكار شد كه معاويه تسليم قرآن نمىشود ، بلكه در نظر دارد از آن به منزلهء وسيله‌اى سياسى استفاده كند تا قدرت خويش را مستحكم دارد ، على عليه السّلام ناگزير بود جنگ را از سر گيرد . ظاهرا اين [ از سرگيرى 
  ] اكنون دشوارتر از جنگى بود كه اميدهاى دروغين براى راه حلى صلح‌آميز آن را متوقف كرده بود ؛ امّا شمارى كافى از فرماندهان برجسته مثل اشتر ، احنف بن قيس و عدى بن حاتم وجود داشتند كه آماده و مشتاق بودند جنگ را تا پيروزى قطعى ادامه دهند . خيلى بعيد است كه گروه عمده‌اى از مردانش در اين مرحله ، منطقشان هر چه بود ، تمايل يافته\r\n\r\n\r\n","description":"","footnote":"\r\n( 1 ) در متن نسخه‌هاى گوناگون توافق نيست كه آيا تاريخ آن بايد جلو افتد ، به تأخير افتد و يا هر دو .\r\n( 2 ) منقرى ، وقعة صفين ، ص 511 .\r\n","page_name":" 332 ","page_number":348},
  {"content":"\r\n\r\nباشند على را رها كنند و به معاويه بپيوندند . اشعث بن قيس خائن نبود ، اگر چه از همان ابتدا دوست نمىداشت با مردمان خود در جبههء شاميان پيكار كند . « 1 » احترام خود على عليه السّلام به احساسات اكثريت مردم سپاهش بود كه - پس از آن‌كه ترجيح خود را به از سرگيرى جنگ نشان داد - جبههء صلح‌طلب را تشويق كرد گوشه‌اى از قدرت خود را نشان دهند و داورى على را در نفس شروع جنگ آشكارا زير سؤال ببرند . تجربهء گذشتهء على كه ديده بود مردم از او روى مىگردانند ، ظاهرا از يادش نرفته و تصميمش را متزلزل ساخته بود .\r\nبعدها ، وقتى على عليه السّلام به نزديكى كوفه رسيد ، نظر خردمندان آنجا را دربارهء كردار خود جويا شد . به او گفتند كه به گمان آنان على موجب از هم پاشيده شدن سپاه عظيمى شده كه خود فراهم آورده و دژهاى محكمى را ويران كرده كه خود ساخته بود . سپس از او پرسيدند كه ديگر چه وقت مىتواند سپاه از هم پاشيده را گرد آورد و آنچه را ويران كرده بازسازى كند . اگر در واقع گروهى از سپاهيانش از فرمان او سرباز زده بودند ، على عليه السّلام مىبايست همراه با كسانى كه از او فرمانبردارى مىكردند تا لحظهء مرگ يا پيروزى مىجنگيد . على عليه السّلام پاسخ داد كه آنان خود مردم را از هم پراكندند و نابود كردند نه او . او فكر كرده بود كه همراه با اقليتى وفادار به جنگ ادامه دهد ، زيرا از تقديم جان خويش هيچ دريغى نداشت ؛ امّا چون به حسن عليه السّلام و حسين عليه السّلام نگريست ، ديد كه اگر آنان نابود شوند نسل رسول خدا از ميان اين امّت برچيده خواهد شد . او از جان برادرزاده‌اش عبد الله بن جعفر و فرزندش محمد - كه از نسل فاطمه نبود - نيز بيم داشت . آنها فقط به خاطر على عليه السّلام آمده بودند . اگر روزى دوباره با دشمن روياروى شود ، در ميان سپاهيانش اين مسئوليتها را نخواهد داشت . « 2 »\r\nموضوع اخير را مىتوان با نوعى احساس همدردى مورد توجه قرار داد . على عليه السّلام مردى بغايت دلير بود و تزلزل در عزمش را پس از جنگ صفين نمىتوان ناشى از بزدلى يا يأس آشكار وى توجيه كرد . اگر او براستى اعتقادش از وفادارى بخش اعظم سپاهش سلب شده بود ، نگرانى نسبت به تنها نوادگان پيامبر و اعضاى ديگر خاندانش ، انگيزه‌اى\r\n\r\n\r\n","description":"","footnote":"\r\n( 1 ) در هر حال ، هيندز در اين گفته كه اشعث در جنگ صفين شركت نكرد دچار اشتباه شده است ( « پيمان متاركهء جنگ صفين » ، ص 93 ) .\r\n( 2 ) طبرى ، ج 1 ، ص 3346 - 3347 .\r\n","page_name":" 333 ","page_number":349},
  {"content":"\r\n\r\nمنطقى به شمار مىرفت تا جنگى ويرانگر را دوباره آغاز نكند . انتقادى كه بتوان در تصميمش بر عقب‌نشينى بر او وارد كرد اهميّت كمترى دارد . برعكس ، قبول حكميت از طرف او ، اشتباه سياسى بزرگ و غير قابل توجيهى بود على مىتوانست با معاويه فقط آتش‌بس نظامى ساده‌اى برقرار كند . او مىتوانست بدون هيچ‌گونه توافقى از جبههء جنگ عقب نشيند . قبول حكميت بر اساس شرايط معاويه بدترين گزينش بود .\r\nعلى عليه السّلام نيك دريافت كه حكميّت بر اساس قرآن با عمرو عاص به منزلهء يكى از دو حكم ، نتيجه‌اى جز شكست نخواهد داشت . هر آنچه اين توافق دربارهء بىطرفى حكمان و تعهد صرفشان به داورى مطابق قرآن به نفع صلح براى همهء امّت مسلمان بيان مىداشت ، آشكار بود كه عمرو نماينده‌اى آزاد نيست ، بلكه آلت دست معاويه است و تنها براى منافع او كار مىكند . بدين سان على پيش‌بينى مىكرد كه قطعا ناگزير خواهد شد هرگونه توافق حكمان را - اگر بتوانند بدان دست يابند - رد كند . او با اجازه دادن به اشعث و گروه صلح‌طلب در تعيين شرايط توافق از سر كينه عمل كرده بود [ ! 
  ] و فكر مىكرد كه بايد در خصوص اميدهاى واهى آنان براى رسيدن به راه حلى شرافتمندانه با معاويه ، درسى به آنان بياموزد . چنين نبود كه وى - آن‌گونه كه مدافعان رفتارش بعدها ادعا كردند زير فشار پيروان بىوفايش عمل كرده باشد ؛ « 1 » زيرا وقتى درخواستهايشان را براى پايان دادن به جنگ پذيرفت ، آنان در مقامى نبودند كه در خصوص روابطش با معاويه براى او تكليف تعيين كنند . حتى اگر گروه اندكى به سمت دشمن رفته بودند ، چندان اهميّت نداشت .\r\nشرايط توافقى كه گروه صلح تحميل كرده بود ، هر چند براى على ناخوشايند بود ، به اندازهء خود اصل حكميت برايش رنج‌آور نبود . وى چگونه مىتوانست به مردانى كه روزى از دادن مناصب دولتى به آنها سخت خوددارى ورزيده بود ، اكنون اجازه دهد تا بر مسند داوران در حكم قرآن بنشينند ؟ توافق على عليه السّلام بر حكميت ، اعتقاد ياران وفادار او را كه گمان مىكردند براى آرمانى راستين مىجنگند متزلزل ساخت و به شاميان نيز اطمينان داد كه ادعاهاى فريبندهء معاويه در قرآن اساسى معتبر دارد . بدين ترتيب اين توافق حتى پيش از آن‌كه موجب شكاف مصيبت‌بارى بين مردان على عليه السّلام شود ، به لحاظ\r\n\r\n\r\n","description":"","footnote":"\r\n( 1 ) ر . ك : براى نمونه به استدلال ابن عباس ، بلاذرى ، انساب ، ج 2 ، ص 337 .\r\n","page_name":" 334 ","page_number":350},
  {"content":"\r\n\r\nاخلاقى براى معاويه نوعى پيروزى به شمار مىرفت . بر اين اساس ، تبليغات شاميان مىتوانست بعدا صفين را به منزلهء پيروزى براى معاويه جشن گيرد ، اگر چه از نظر نظامى چيزى نزديك به شكست بود . معاويه و عمرو عاص به يقين و نيز على عليه السّلام مىدانستند كه حكميت سرانجامى جز شكست ندارد . امّا معاويه كار را به تأخير مىانداخت تا شام را همچنان استوار نگه دارد و مىكوشيد تا نهايت بهرهء تبليغاتى را از گفتگوها ببرد .\r\nوقتى اشتر را فرا خواندند تا توافق را امضا كند ، از اين كار خوددارى ورزيد و گفت كه يقين دارد دشمن گمراه شده و گروه صلح‌طلب تنها از فرط خستگى روحى تسليم شده است . اشعث لب به اعتراض گشود و به نظر على عليه السّلام رضايت داد ، زيرا [ به گفتهء وى 
  ] اشتر بر مردم ديگر برترى نداشت . اشتر با خشم پاسخ داد كه به يقين من در دنيا و آخرت بر تو برترى دارم . تو نزد من بهتر از آنان نيستى ، خونت حرام‌تر از كسانى نيست كه خداوند با شمشير من آن را ريخته است . اشعث رنگ از چهره باخت . سپس اشتر گفت كه به آنچه على عليه السّلام انجام داده خشنود است و راه راستى را جز پيروى از او نمىبيند . « 1 »\r\nاشعث متن توافق را گرفت و آن را در برابر پرچمهاى هر يك از دو سپاه با صداى بلند خواند . شاميان جملگى رضايت دادند . وقتى آن را براى عنزه ، كه در سپاه على عليه السّلام شمارشان به چهار هزار مرد مىرسيد خواند ، دو برادر جوان به نامهاى معدان و جعد پيش آمدند و فرياد برآوردند : لا حكم الّا للّه ( حكومت فقط از آن خداست ) . چون بر صف شاميان هجوم بردند گرفتار آمدند و كشته شدند . گفته‌اند كه اينان نخستين كسانى بودند كه شعار جنگ خوارج را سر دادند . در ميان قبيلهء مراد ، صالح بن شقيق ، يكى از پيشوايان آن نارضايتى خود را ابراز داشت . بنى راسب از ازد ، نيز با حكميت مردم در دين خدا مخالفت ورزيدند . وقتى اشعث توافق را براى قبيلهء تميم خواند ، عروة بن [ عمرو بن 
  ] حدير ، كه به نام مادرش عروة بن اديّه شهرت داشت ، پيش آمد و گفت : « آيا اين اشخاص را مىگذاريد در امر خدا حكميت كنند ، در حالى كه هيچ حكومتى جز براى خدا نيست . كجايند كشته‌شدگان ما ، اى اشعث ؟ » سپس شمشير از نيام بركشيد تا بر اشعث فرود آورد و چون شمشيرش خطا رفت ، ضربت سبكى بر كفل اسبش نواخت و اسب رم كرد . ياران عروه فرياد برآوردند : « دست بدار » . او دست نگه داشت و بازگشت .\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 511 - 512 ؛ طبرى ، ج 1 ، ص 3338 .\r\n","page_name":" 335 ","page_number":351},
  {"content":"\r\n\r\nچون مردان اشعث و بسيارى از يمنيان در دفاع از او خشمگين شدند ، احنف بن قيس ، جارية بن قدامه ، معقل بن قيس رياحى ، مسعر بن فدكى عنبرى ، شبث بن ربعى و پيشوايان ديگر تميم نزد او رفتند و پوزش خواستند ، و اشعث پوزش آنان را پذيرفت . « 1 »\r\nپس از جنگ ، بقيه كشته‌شدگان را دفن كردند . از شاميان ، حابس بن سعد طائى ، يكى از پيشوايان بنى طىّ در حمص ، كشته شده بود . جسد او را پسر خواهرش ، زيد اهل كوفه ، فرزند عدى بن حاتم ، يافت . زيد به پدرش گفت : « به خدا سوگند ، اين دايى من است » .\r\nپدر زيد حابس را شناخت و نفرينش كرد . زيد چند بار فرياد زد كه چه كسى او را كشته است . سرانجام مردى از بكر بن وائل پيش آمد و گفت : من او را كشته‌ام . زيد پرسيد :\r\nچگونه او را كشتى ؟ چگونگى آن را بيان كرد . سپس زيد با نيزه خويش او را از پاى در آورد . پدر زيد بر او هجوم آورد و به او و مادرش ناسزا گفت و آن‌گاه زيد را تهديد كرد كه او را به بكر تسليم خواهد كرد . زيد بر اسب نشست و شتابان سوى معاويه را گرفت و به دو پيوست . معاويه او را با آغوش باز پذيرفت . در ميان ياران على زمزمه‌هايى عليه عدى بن حاتم ، يكى از نزديكترين ياران او شنيده مىشد . عدى از على عليه السّلام به سبب گناهى كه زيد مرتكب شده بود ، پوزش خواست ، و گفت كه اگر او را بيابد جانش را خواهد ستاند . على وفادارى او را ستود . « 2 »\r\nاسيران هر دو طرف آزاد شدند . آمده است كه عمرو عاص ابتدا به معاويه توصيه كرد كه اسيران جنگى عراقى را بكشد . با اين حال ، وقتى على عليه السّلام اسيران شامى را آزاد كرد ، معاويه رضايت خود را ابراز داشت كه چنين نكرده و سپس مقابله به مثل كرد . « 3 » دو روز پس از انعقاد توافق هر دو طرف از عرصهء جنگ دور شدند . « 4 »\r\nعلى عليه السّلام مسير ساحل غربى فرات را پيش گرفت تا به هيت رسيد و به آن سوى رود\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 512 - 513 ، طبرى ، ج 1 ، ص 3338 - 3339 ؛ بلاذرى ، انساب ، ج 2 ، ص 336 - 339 .\r\n( 2 ) منقرى ، وقعة صفين ، ص 521 - 524 ؛ بلاذرى ، انساب ، ج 2 ، ص 306 ؛ بنا به روايت بلاذرى ، گريز و انتقام زيد در طى جنگ روى داد .\r\n( 3 ) طبرى ، ج 1 ، ص 3339 - 3340 ؛ منقرى ، وقعة صفين ، ص 518 - 519 . گفتهء منقرى كه على اسيران شامى را آزاد كرد ، بجز كسانى كه يكى از مردانش را كشته بودند يا بار دوم اسير شده بودند - كه در اين صورت كشته مىشدند - ظاهرا موافق اوضاع در صفين نيست . اين گفته احتمالا به يورشهاى شاميان اشاره دارد .\r\n( 4 ) بلاذرى ، انساب ، ج 2 ، ص 337 .\r\n","page_name":" 336 ","page_number":352},
  {"content":"\r\n\r\nرفت . او يك شب در صندودا ماند و سپس از طريق نخيله به كوفه رفت . در طى راه شكاف عميق بين سپاهيانش كاملا آشكار شد ؛ به طورى كه طرفداران و مخالفان حكميت به يكديگر ناسزا گفتند و با تازيانه به يكديگر كوفتند . « لا حكم الّا للّه » شعار مخالفان شد . آنان طرفداران حكميت را متهم مىكردند كه با انتصاب حاكمان بشرى حرمت امر خدا را شكستند . امّا اينان مخالفان را به عنوان كسانى كه امام و امّت خويش را ترك كرده بودند ، محكوم كردند . آمده است كه على عليه السّلام چون از هم‌پاشيدگى مردانش را مشاهده كرد با سرودن شعرى به لغزش خود اعتراف كرد و گفت نيازى نيست از آن پوزش بخواهد ؛ بلكه از اين پس هشيار خواهد شد و پيش خواهد رفت تا اين شقاق را جبران كند . « 1 » امّا اختلاف بسيار جدى مىنمود . چون على وارد كوفه شد و در ربيع الاول سال 37 سپاهش را رها كرد ، « 2 » حدود دوازده هزار مرد كناره گزيدند و به حروراء خارج از شهر ، در اعتراض به حكميت عقب نشستند ؛ سپس براى جنگ در راه آرمان خويش بسيج شدند . آنها شبث بن ربعى تميمى را در مقام فرماندهء نظامى خود و عبد الله بن كواء يشكرى از بكر بن وائل را در مقام امام جماعت خويش برگزيدند . در ميان آنان نيز ظاهرا بسيارى نيز بودند كه در ابتدا از آتش‌بس دفاع كرده يا حكميت را پذيرفته بودند و اكنون به اشتباه خود اعتراف داشتند . انتخاب شبث بن ربعى احتمالا حكايت از آن دارد كه حضور تميم در ميان « حروريهء نخستين » حايز اهميّت بوده است . به گفتهء صالح بن كيسان حتى احنف بن قيس هم در ميان آنان بود . « 3 » امّا موثق بودن او در اينجا مورد ترديد است .\r\nاز جمله بزرگان ديگرى كه كناره‌گيرى كرده بودند ، يزيد بن قيس ارحبى يمنى ، والى پيشين على عليه السّلام در مدائن بود . « 4 » شورشيان كه ديگر على را امام خود نمىشناختند ، تعهد كردند كه پس از پيروزى امر خود را به شورا بسپارند . در ضمن بيعت آنان با خدا بر اساس « امر به معروف و نهى از منكر » بود . « 5 »\r\n\r\n\r\n","description":"","footnote":"\r\n( 1 ) همان ، ص 342 .\r\n( 2 ) محمد بن سائب كلبى تاريخ بازگشت على عليه السّلام به كوفه را بيستم ربيع الاول سال 37 مىآورد ( همان ، ص 345 - 346 ) . اين تاريخ كمى دير مىنمايد .\r\n( 3 ) همان ، ص 342 .\r\n( 4 ) طبرى ، ج 1 ، ص 3352 .\r\n( 5 ) همان ، ص 3349 ؛ بلاذرى ، انساب ، ج 2 ، ص 342 .\r\n","page_name":" 337 ","page_number":353},
  {"content":"\r\n\r\nعلى عليه السّلام در كوفه والى موقت خود ابو مسعود انصارى را سرزنش كرد كه در زمان غيبتش سپاهيان على را با وعدهء امان دادن تشويق كرده بود سپاه خود را ترك كنند و در خطبه‌هايش نيز از شورشيان ضد عثمان انتقاد كرده بود . على او را پيرمرد بزدلى خواند كه عقلش را از دست داده است ، امّا ابو مسعود از خود دفاع كرد و كلام رسول خدا را كه به او وعدهء بهشت داده بود بر زبان آورد . او رهسپار مكه شد ، در حالى كه به مردم هشدار مىداد كه امّت را رها نكنند . « 1 »\r\nعلى عليه السّلام ابتدا عبد الله بن عباس را براى ميانجيگرى با مارقين گسيل داشت و به او سفارش كرد كه پاسخ به پرسشهايشان و نيز بحث با آنان را به تأخير اندازد تا على به وى ملحق شود . امّا ابن عباس توسط آنان به مجادله كشيده شد و از آنها پرسيد چرا حكميت را خوش نمىدارند ، در حالى كه خداوند انتصاب دو داور را ميان زن و شوهر ، هنگامى كه نزاعى سخت بين آنان رخ دهد ، مقرر داشته است : ( اگر از [ بالا گرفتن 
  ] اختلاف ميان زن و شوى آگاه شديد ، داورى از كسان مرد و داورى از كسان زن برگزينيد » . ( نساء / 35 ) .\r\nمارقين پاسخ دادند كه در اين مورد ، يعنى هر جا خداوند حكميت را مقرر داشته باشد ، جايز است مردم داورى كنند ، امّا در مواردى كه خداوند حكم خويش را بيان داشته ، مثل زدن صد ضربه شلاق به زناكار و بريدن دست دزد ، اجراى حكم او واجب خواهد بود .\r\nابن عباس نمونهء ديگرى از قرآن را « داورى دو مرد عادل » ذكر كرد كه قرآن در خصوص كفارهء كشتن چهار پا در حالت احرام بدان تصريح كرده است : اى كسانى كه ايمان آورده‌ايد ، هرگاه كه در احرام باشيد شكار را مكشيد . هر كه صيد را به عمد بكشد جزاى او قربانى كردن حيوانى است همانند آنچه كشته است به شرط آنكه دو عادل بدان گواهى دهند . . . » ( مائده / 95 ) .\r\nخوارج پاسخ دادند كه اين موارد را نبايد با موردى كه به مسألهء ريختن خون مسلمانان مربوط مىشود مقايسه كرد . وانگهى ، آيا ابن عباس عمرو عاص را كه با آنان جنگيده و خونشان را ريخته است « مردى عادل » مىداند ؟ خداوند داورى خويش را دربارهء معاويه و حزبش مقرر داشته كه كشته شوند و يا بازگردند ؛ آنان به سوى كتاب خدا فراخوانده شدند ، امّا از آن سرباز زدند ؛ توافق صلح بين مسلمانان و غير مسلمانان پس از نازل شدن\r\n\r\n\r\n","description":"","footnote":"\r\n( 1 ) ابن ابى شيبه ، مصنّف ، ج 8 ، ص 728 . ؟ ؟\r\n","page_name":" 338 ","page_number":354},
  {"content":"\r\n\r\nسورهء برائت جايز نبود ، جز با مسيحيان و يهوديان - در صورتى كه جزيه مىپرداختند . « 1 »\r\nبدين سان ، مارقين معاويه و شاميان را آشكارا با عنوان كفار محكوم كردند . آنان در برابر سخن خود استوار ماندند و مجادله‌هاى ضعيف ابن عباس ، ظاهرا تأثير كمى بر جاى گذاشت . « 2 »\r\nعلى عليه السّلام زياد بن نضر را به اردوگاه مارقين فرستاد تا ببيند كدام يك از رهبرانشان نزد آنان محبوبيت بيشترى دارد . زياد خبر داد كه اكثر آنان گرد يزيد بن قيس جمع آمده‌اند .\r\nعلى در اين هنگام به خيمه يزيد بن قيس رفت و در آنجا وضو گرفت و دو ركعت نماز به جاى آورد . وى ظاهرا در گرفتن بيعت دوباره از يزيد با مشكل مواجه نشد و او را به ولايت اصفهان و رى منصوب داشت . آن‌گاه به جايى رفت كه ابن عباس در آن مشغول مجادله با مارقين بود و سخن او را قطع كرد . على عليه السّلام آنان را مورد خطاب قرار داد و گفت به ياد آوريد روزى را كه شاميان به قرآن توسل جستند و از شما خواستند به آنان پاسخ مثبت دهيد و شما را از اين كار بازداشتم . وقتى بر اين نظر خويش پاى فشردند ، شرط كردم كه حكمان حكم قرآن را نيك رعايت كنند ، در غير اين صورت حكم آنها واجب نمىشود . وقتى مارقين از او پرسيدند كه آيا حكميت مردان را به هنگام خونريزى مشروع مىداند يا نه ، پاسخ داد كه او با حكميت مردان موافق نيست ، بلكه حكميت قرآن را مىپذيرد ؛ با اين همه قرآن در قالب كتابت است و سخن نمىگويد . پس مردان بايد آن را بر زبان آورند . مارقين از او پرسيدند كه چرا براى متاركهء جنگ مدت معينى را مقرر داشته است . على پاسخ داد به اميد آن‌كه شايد طى آتش‌بس ، خداوند صلح و آرامش را به اين امّت بازگرداند . على عليه السّلام آن‌گاه از آنان خواست تا به شهر خود بازگردند و آنان جملگى بازگشتند . « 3 »\r\nابو مخنف به اين روايت عمارة بن ربيعه و جندب بن عبد الله ازدى چنين مىافزايد كه خوارج خود پاسخ خويش را به على رساندند . آنان به او گفتند ، آرى ، چنان كرديم كه توصيف نمودى و اين كفرى بود از جانب ما كه از آن به درگاه خدا توبه مىكنيم . « پس تو\r\n\r\n\r\n","description":"","footnote":"\r\n( 1 ) طبرى ، ج 1 ، ص 3351 - 3352 .\r\n( 2 ) بنا به روايت اصلى ، هيچ يك از مارقين از درخواست ابن عباس جهت بازگشت به كوفه پيروى نكردند .\r\nروايتهاى ديگر نقل كرده‌اند كه دو يا چهار هزار مرد بدان پاسخ گفتند ( بلاذرى ، انساب ، ج 2 ، ص 349 ) .\r\n( 3 ) طبرى ، ج 1 ، ص 3352 - 3353 .\r\n","page_name":" 339 ","page_number":355},
  {"content":"\r\n\r\nنيز همانند ما توبه كن تا با تو بيعت كنيم و گرنه مخالفت مىورزيم » . على با بيانى كلى چنين پاسخ داد : « به درگاه خداوند توبه مىكنم و بخشندگى او را از هر گناهى مىطلبم . »\r\nسپس خوارج با او بيعت كردند بر اين اساس كه شش ماه بعد جنگ را از سر گيرد تا در اين مدت خراج را جمع كنند و چهارپايان سوارى را فربه سازند . « 1 »\r\nبا اين همه ، توافق كامل حاصل نشد . وقتى مارقين به كوفه بازگشتند ، بين افراد تندروتر آنان و كوفيانى كه از توافق حكميت پشتيبانى كرده بودند ، خصومتى پديد آمد . تندروان اكنون ادعا كردند كه على عليه السّلام توبه كرده و اظهار داشته است كه حكميت عملى كفرآميز و ضلالت بود . آنان اظهار داشتند كه فقط منتظرند چهارپايانشان فربه گردند تا رهسپار شام شوند . على ناگزير خود را از اين ادعا مبرا دانست و گفت از اين توافق بازنگشته و آن را ضلالت نمىداند . در حالى كه بسيارى از « حروريه نخستين » از جمله رهبران برگزيدهء ايشان شبث بن ربعى و عبد الله بن كواء ، اين مسأله را پذيرفتند ، برخى از آنها مخالفت آشكار خود را بر توافق حكميت تكرار كردند . « 2 » آنان سخنان على عليه السّلام را در مسجد قطع كردند و شعار دادند « لا حكم الّا للّه » . على بدان پاسخ داد و گفت كه اين سخن حقى است كه از آن منظور باطل دارند . « 3 » آنان امارت را شديدا رد مىكردند ؛ ولى بايد گفت كه وجود امير به منظور به عهده گرفتن رهبرى دين اجتناب‌ناپذير بود . « 4 » امّا على عليه السّلام كه در اصل با موضع آنان موافق بود ، مايل نبود به قبايل اجازه دهد كه بر ضد آنان وارد عمل شوند . آن حضرت فرمان داد آنان را از مساجد بيرون نرانيد و از سهمى كه از درآمدهاى به دست\r\n\r\n\r\n","description":"","footnote":"\r\n( 1 ) همان ، ص 3353 ؛ بلاذرى ، انساب ، ج 2 ، ص 349 .\r\n( 2 ) بلاذرى ، انساب ، ج 2 ، ص 356 . اين گفتهء وچيا واله يرى ، داير بر اينكه على عليه السّلام از امتيازهايى كه به مارقين داده به گونه‌اى پشيمان شده است ، سخن سنجيده‌اى نيست « درگيرى بين على و معاويه و كناره‌گيرى خوارج بر اساس منابع اباضيه » ، در گزارش ساليانه مؤسسهء مطالعات شرقى ناپل ، دورهء جديد ، ص 1 - 94 ؛ در صفحات 42 - 47 ؛ « حروراء » در دايرة المعارف اسلام ، ويرايش دوم . على مصمم بود جنگ را بر ضد معاويه از سر گيرد ، امّا فقط در صورتى كه حكميت ، چنان كه او انتظار داشت ، به داورى درست مبتنى بر قرآن نينجامد . اين امر ظاهرا كافى بود كه خوارج ميانه‌رو به طاعت بازآيند . نمىتوانست وعده دهد كه توافق حكميت را خواهد شكست . منابع اباضى هم اين مطلب را ابراز نمىدارند . تندروان ، بويژه آنهايى كه خود اعتراف كرده بودند كه از حمايت اوليه خويش از حكميت توبه كرده‌اند ، اكنون مىخواستند اعترافى نظير آن را بر او و اكثريت امت تحميل كنند .\r\n( 3 ) طبرى ، ج 1 ، ص 3361 - 3362 .\r\n( 4 ) بلاذرى ، انساب ، ج 2 ، ص 352 ، 361 ، 377 .\r\n","page_name":" 340 ","page_number":356},
  {"content":"\r\n\r\nآمده از فىء دارند محرومشان نسازيد . تنها در صورتى با آنها بجنگيد كه با شما جنگ كنند . « 1 »\r\nچون على عليه السّلام با اين اختلاف ميان كوفيان روبرو شد ، اقدامات خويش را براى اجراى حكميت به تأخير انداخت . ماه رمضان سپرى شد و در اوايل شوال سال 37 ، فرستادهء معاويه به نام معن بن يزيد بن اخنس سلمى ، « 2 » وارد شد و از اين تأخير شكوه كرد . او گفت كه معاويه به عهد خويش وفا كرده و على عليه السّلام نيز بايد به عهد خود وفا كند و به اعراب بدوى تميم و بكر اجازه ندهد نظر او را تغيير دهند . « 3 » در اين هنگام على فرمان داد حكميت را آغاز كنند . او چهارصد مرد را به فرماندهى شريح بن هانى حارثى به عنوان همراه حكم خويش به دومة الجندل گسيل داشت . چون اعتماد چندانى به ابو موسى نداشت ، عبد الله بن عباس را نيز در مقام نمايندهء شخصى خود فرستاد . قرار بر اين شد كه ابن عباس امامت نماز كوفيان را بر عهده گيرد و كارهايشان را سامان دهد . او همچنين مكاتبات بين على عليه السّلام و حكمش را صورت مىداد . عمرو عاص به همراه چهارصد نفر از اهل شام وارد دومة الجندل شد .\r\nظاهرا در ميان كوفيان ترديدهايى به وجود آمده بود كه آيا ابو موسى اشعرى در برابر عمرو عاص خواهد ايستاد و از على عليه السّلام پشتيبانى خواهد كرد يا نه ؟ در خبر است كه شريح بن هانى به ابو موسى گفت بايد قصور گذشتهء خود را در دفاع از على عليه السّلام ، جبران كند و ابو موسى پاسخ داد كه مردمى كه بر عدالت من ترديد روا مىدارند نبايد مرا براى دفع باطلى از خود ، گسيل دارند . شريح سپس رويهء خود را تغيير داد و او را ستود تا بر اعتبارش در برابر مردم بيفزايد . به هر تقدير ، يكى از شاعران ، به نام اعور شنّى ، در شعرى به شريح هشدار داد كه ابو موسى مردى زيرك و مصمم نيست و با حيله‌گرى چون عمرو عاص برابرى نمىكند . اگر اين دو ، مطابق حق و راستى داورى كنند از آنان پيروى خواهد شد ، امّا اگر از سر گمراهى داورى كردند ، سرانجامشان كشمكشى تلخ خواهد بود . نجاشى ، دوست ابو موسى وفادارىاش را نسبت به او ابراز داشت و او را\r\n\r\n\r\n","description":"","footnote":"\r\n( 1 ) طبرى ، ج 1 ، ص 3362 - 3363 ؛ بلاذرى ، انساب ، ج 2 ، ص 352 .\r\n( 2 ) او صحابى بود و در مرج راهط در ركاب ضحاك بن قيس كشته شد ( ابن منظور ، مختصر ، ج 25 ، ص 150 - 152 ) .\r\n( 3 ) طبرى ، ج 1 ، ص 3353 ؛ بلاذرى ، انساب ، ج 2 ، 346 - 350 .\r\n","page_name":" 341 ","page_number":357},
  {"content":"\r\n\r\nترغيب كرد كه با شمشير برق‌آسايش بر عمرو ضربتى فرود آورد . « 1 » حتى زمانى كه ابو موسى در دومة الجندل بود ، اعور شنّى و صلتان عبدى اشعارى برايش فرستادند .\r\nصلتان ، از شاعران عبد القيس ، گفت كه او هرگز موافق نيست بر اساس حكم ابو موسى و عمرو عاص ، على عليه السّلام خلع شود . « 2 »\r\nبه مجردى كه تصميم على عليه السّلام براى فرستادن ابو موسى آشكار شد ، دو خارجى به نامهاى زرعة بن برج طائى و حرقوص بن زهير سعدى ، « 3 » نزد او رفتند و لب به اعتراض گشودند ؛ و بر على عليه السّلام فشار آوردند كه حكميت را رها كند و فرماندهى آنان را بر عهده گيرد تا با دشمنان خود بجنگند . على عليه السّلام پاسخ داد كه دوست مىداشته است چنين كند امّا آنان از او فرمان نبرده بودند . پيمانى ميان دو طرف نوشته و محكم شده بود و آنان عهد كرده بودند كه به آن وفا كنند ، چنان كه قرآن در سورهء نحل ، آيه 91 مىفرمايد : « چون با خدا پيمان بستيد ، بدان وفا كنيد و چون سوگند اكيد خورديد آن را مشكنيد » . حرقوص گفت كه اين گناهى بوده كه على عليه السّلام به سبب ارتكاب آن بايد توبه كند . على عليه السّلام فرمود كه اين گناه نبوده بلكه تنها ناتوانى رأى و ضعف عمل بوده كه او به آنان هشدار داده بود .\r\nزرعة بن برج در اين هنگام پاى در ميان گذاشت و گفت كه اگر على عليه السّلام حكميت مردان را دربارهء كتاب خدا رها نكند ، با او خواهد جنگيد با اين كار عنايت و رضايت خداوند را مىطلبد . على با سرزنش او مرگش را پيش‌بينى كرد ، امّا زرعه پاسخ داد كه مرگ براى او شيرين است . على عليه السّلام گفت اگر بر حق بودى مگر در راه حق آسودگى از دنيا بود ؛ امّا شيطان شما را فريب داده ، هر دوى شما از خدا بترسيد كه از اين دنيا كه بر سر آن مىجنگيد خيرى نمىبريد . آن دو مرد بيرون رفتند در حالى كه شعار « لا حكم الّا للّه » را بر زبان جارى ساختند . « 4 »\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 534 - 535 .\r\n( 2 ) همان ، ص 537 - 538 .\r\n( 3 ) روايت ابو مخنف به استناد عون بن ابى جحيفه نيز چنين است ( طبرى ، ج 1 ، ص 3360 ) . در دو روايت شعبى ، علاوه بر اين دو ، شريح بن اوفى عبسى ، فروة بن نوفل اشجعى ، عبد الله بن شجره سلمى ، جمره بن سنان اسدى ، عبد الله بن وهب راسبى و زيد بن حصن طائى نيز ذكر شده‌اند . ( بلاذرى ، انساب ، ج 2 ، ص 359 ، 361 ) .\r\n( 4 ) طبرى ، ج 1 ، ص 3360 - 3361 .\r\n","page_name":" 342 ","page_number":358},
  {"content":"\r\n\r\nدر اين هنگام مخالفان تندرو حكميت در خانهء عبد الله بن وهب راسبى با يكديگر ديدار كردند . « 1 » آنان همنوا شدند كه ديگر در اين شهر ستمگران باقى نمانند و به مكانى روند كه بتوانند با بدعتهاى گمراه‌كنندهء قوم خود مبارزه و آنها را محكوم كنند . تصميم گرفتند پيشوايى از ميان خود برگزينند . زيد بن حصن طائى ، حرقوص بن زهير ، جمرة بن سنان اسدى « 2 » و شريح بن اوفى عبسى جملگى رهبرى را رد كردند . عبد الله بن وهب راسبى ، معروف به ذو الثفنات - زيرا پيشانى و دستهايش بر اثر كثرت سجود در نماز پينه بسته بود - با بىميلى آن را پذيرفت . آنان در دهم شوال سال 37 با او بيعت كردند . « 3 » آنگاه پس از عزيمت ابو موسى براى حكميت ، « 4 » در منزل شريح بن اوفى با يكديگر ديدار كردند . شريح پيشنهاد كرد كه در مدائن اقامت گزينند ، ساكنانش را بيرون رانند و برادران بصرى خود را فرا خوانند تا به آنها ملحق شوند . زيد بن حصن گفت كه اگر به صورت گروهى حركت كنند تعقيب خواهند شد ؛ بلكه بايد انفرادى و پنهانى رهسپار شوند . آنها يقين داشتند كه از ورودشان به مدائن جلوگيرى خواهد شد و بهتر است به جسر نهروان در شرق دجله روند و بصريان را فرا خوانند تا در آنجا به آنها ملحق شوند . اين پيشنهاد پذيرفته آمد و عبد الله بن وهب به برادران بصرى آنها نوشت و آنان را از تصميم ايشان باخبر و ترغيبشان كرد كه به آنها بپيوندند . بصريان به نامهء او جواب مثبت دادند .\r\nاولين كسانى كه رهسپار شدند شريح بن اوفى و زيد بن حصن بودند . طرفه ، « 5 » فرزند عدى بن حاتم نيز قصد داشت به شورشيان بپيوندد . پدرش در پى او رفت امّا به او نرسيد . وقتى طرفه به مدائن رسيد ، تصميم گرفت بازگردد . در بازگشت در منطقهء ساباط با عبد الله بن وهب همراه با بيست سواره روياروى شد . عبد الله خواست او را بكشد ، امّا\r\n\r\n\r\n","description":"","footnote":"\r\n( 1 ) بنا به روايت شعبى ، آنها در خانهء عبد الله بن وهب يا زيد بن حصن با يكديگر ديدار كردند ( بلاذرى ، انساب ، ج 2 ، ص 359 ، نيز ص 363 ) .\r\n( 2 ) بلاذرى اين نام را جمره و طبرى حمزه ضبط كرده است .\r\n( 3 ) بلاذرى اين تاريخ را جمعه شب ، بيستم شوال ، نقل كرده است . ( انساب ، ج 2 ، ص 363 ) .\r\n( 4 ) بلاذرى ، انساب ، ج 2 ، ص 363 .\r\n( 5 ) بلاذرى در اصرار بر اينكه اين زيد فرزند عدى بن حاتم بود كه به خوارج پيوست ، احتمالا اشتباه مىكند ( انساب ، ج 2 ، ص 364 ) . او مىگويد كه طرفه در نهروان در ركاب على كشته شد . بنا به روايت ابو مخنف ، طرفه در آنجا ، در حالى كه از طرف خوارج مىجنگيد كشته شد ( طبرى ، ج 1 ، ص 3384 ) . در هر مورد او بايد همان كسى باشد كه در ابتدا كوشيد به خوارج بپيوندد . زيد پيشتر به معاويه پيوسته بود .\r\n","page_name":" 343 ","page_number":359},
  {"content":"\r\n\r\nعمرو بن مالك نبهانى و بشر بن زيد بولانى « 1 » از اين كار بازش داشتند . عدى بن حاتم فردى را نزد سعد بن مسعود ، والى على عليه السّلام در مدائن ، فرستاد و به او هشدار داد كه شورشيان نزديك مىشوند . سعد دروازه‌هاى مدائن را استوار ساخت و با سوارانى به رويارويى آنان رفت . جنگى در كرخ روى داد ، امّا در خلال شب عبد الله بن وهب از دجله گذشت و بىآنكه با خطرى مواجه شود به نهروان رسيد . « 2 » بتدريج حدود دو هزار مرد در آنجا گرد آمدند .\r\nبرخى از كسانى كه در صدد برآمدند به آنان بپيوندند ، از طرف قوم خود دستگير و زندانى شدند . از جملهء آنان قعقاع بن نفر بن قيس طائى ، عموى طرماح بن حكيم شاعر و از خوارج بعدى ، عبد الله بن حكيم بن عبد الرحمن بكّائى « 3 » و كعب بن عميره « 4 » بودند .\r\nعتريس بن عرقوب شيبانى ، دوست عبد الله بن مسعود ، مورد تعقيب صيفى بن فسيل شيبانى و بعضى از مردانش قرار گرفت امّا گريخت . « 5 » على عليه السّلام با خبر شد كه سالم بن ربيعه عبسى قصد دارد رهسپار شود . پس او را به نزد خود فرا خواند و از او خواست كه عازم نشود . « 6 »\r\nپس از آن‌كه خوارج كوفه را ترك كردند ، پيروان على عليه السّلام نزد او رفتند و بيعت خود را تجديد كردند ، و گفتند كه دوست كسانى هستند كه او دوست مىدارد و دشمن كسانى كه او دشمن مىدارد . على چنگ زدن به سنّت رسول خدا را شرط آن دانست . وقتى آن حضرت از ربيعة بن شداد كثعمى - كه در جنگهاى جمل و صفين در ركاب او جنگيد و پرچمدار كثعم بود - خواست بر اساس كتاب خدا و سنّت رسول خدا بيعت كند ، ربيعه پاسخ داد : « بر اساس سنّت أبو بكر و عمر » . على عليه السّلام گفت : « واى بر تو ! اگر أبو بكر و عمر جز به كتاب خدا و سنّت پيامبر خدا عمل كرده بودند بر حق نبودند » . ربيعه با او بيعت كرد امّا على به او گفت : « گويى ترا مىبينم كه با اين خوارج حركت كرده‌اى و كشته‌شده‌اى و\r\n\r\n\r\n","description":"","footnote":"\r\n( 1 ) نبهان و بولان از قبايل طى بودند .\r\n( 2 ) طبرى ، ج 1 ، ص 3366 - 3367 .\r\n( 3 ) همان ، ص 3367 . بكّاء قبيله‌اى از عامر بن صعصعه بود .\r\n( 4 ) بلاذرى ، انساب ، ج 2 ، ص 364 .\r\n( 5 ) همان ، ص 363 .\r\n( 6 ) طبرى ، ج 1 ، ص 3367 .\r\n","page_name":" 344 ","page_number":360},
  {"content":"\r\n\r\nاسبان لگدكوبت كرده‌اند » . ربيعه در جنگ نهروان در ميان خوارج بصره كشته شد . « 1 »\r\nبدين سان ، كشمكش در حكميت ، اختلافات عقيدتى گسترده‌اى را به صحنه آورد .\r\nخوارج از بيعت افراد با امام ابراز ناخشنودى مىكردند ؛ اين بيعت در قالب اين اصل مطرح شده از طرف هواداران على عليه السّلام بيان شده بود كه دوست كسانى هستند كه او دوست مىدارد و دشمن كسانى كه او دشمن بدارد . آنان را به شاميان مانند كردند كه در بيعت با معاويه بنا بر آنچه دوست مىداشتند و آنچه اكراه مىداشتند ، كفر ورزيدند . « 2 » از نظر خوارج بيعت مبتنى بر يك شخص نبود ، بلكه مبتنى بود بر چنگ زدن به كتاب خدا ، سنّت صالحان ، پيامبر اكرم صلّى اللّه عليه و آله ، أبو بكر و عمر . آنان ظاهرا از ادعاى على عليه السّلام كه به دليل شايستگيهاى نخستين خويش و پيوند نزديكش با رسول خدا ، براى خود حق ويژه‌اى در امامت قايل مىشد ، انتقاد مىكردند و شايستگى نخستين [ به نظر آنها 
  ] در هر زمانى مىتوانست با شكستن قانون الهى از ميان برود ، چنان كه توسط عثمان از ميان رفت ؛ و خويشاوندى با پيامبر از نظر آنان به اين موضوع مربوط نمىشد . آنان به رغم ادعاهاى على ، به وفادارى خود به سنّت أبو بكر و عمر پاى مىفشردند ؛ غافل از آن‌كه اين سنّت موقعيت ممتاز قريش را ايجاب مىكند كه آنان ، به منزلهء مساوات طلبان سياسى ، آن را رد مىكردند .\r\nاصل بيعت مجدد با على عليه السّلام ، همانند دعوت پيامبر بود كه در خبر آمده است در روز غدير خم مردم را به سوى على فرا خواند : « خداوندا ، دوستدار كسى باش كه على را دوست مىدارد و دشمن كسى باش كه على را دشمن مىدارد » . « 3 » به احتمال قريب به يقين در حدود همين زمان بود كه على فرمود تا حديث غدير خم را براى عموم اعلام دارند .\r\nحديث مزبور با تعابير گوناگون آن در قالب اين عبارت آمده كه روزى على عليه السّلام به جمعيت گرد آمده در ميدان مقابل مسجد كوفه روى كرد و از آنان كه سخنان پيامبر را در روز غدير\r\n\r\n\r\n","description":"","footnote":"\r\n( 1 ) همان .\r\n( 2 ) همان ، ص 3350 .\r\n( 3 ) براى آگاهى از تعبيرهاى گوناگون حديث غدير خم كه حاوى اين دعوت است ، نگاه كنيد به مراجع و نسينك در المعجم المفهرس لالفاظ الحديث النبوى ، زير نام « ولى » ؛ ابهام ضماير در اين دعوت اين امكان را فراهم مىآورد كه على عليه السّلام را موضوع يا مصداق « دوست داشتن يا دشمن داشتن » تفسير كنيم . ترجمه‌اى كه در اين اينجا [ به انگليسى 
  ] صورت گرفته ، موافق است با اصل بيعتى كه طرفداران على عليه السّلام با او برقرار كردند .\r\n","page_name":" 345 ","page_number":361},
  {"content":"\r\n\r\nخم شنيده بودند خواست تا شهادت دهند . دوازده يا سيزده صحابى پيش آمدند و شهادت دادند كه از رسول خدا صلّى اللّه عليه و آله شنيدند كه فرمود : هر كه مولاى او محمد صلّى اللّه عليه و آله است ، على عليه السّلام مولاى اوست و پسر عمويش مردم را به سوى او فرا خواند . بدين ترتيب على آشكارا ادعاى ولايت دينيى برتر از ولايت أبو بكر و عمر داشت .\r\nخوارج بصره ، در حدود پانصد مرد به فرماندهى مسعر بن فدكى ، به طور گروهى رهسپار شدند . ابو الاسود دؤلى « 1 » در پى آنان رفت و در جسر اكبر به آنها رسيد . تا غروب روياروى يكديگر بودند و مسعر همراه با يارانش در تاريكى گريخت . آن‌گاه به سمت نهروان پيش رفتند . گويند در راه ، خوارج بصره از مردمان تفتيش عقايد مىكردند و آنها را مىكشتند . « 2 » بنا به روايتى آنان عبد الله بن خبّاب بن ارتّ و بعضى ديگر را درست پيش از رسيدن به نهروان كشتند . « 3 » امّا به احتمال بسيار زياد ، اين كشتارها چند ماه بعد ، هنگامى كه على آمادهء رفتن به سوى شام بود ، روى داد . در غير اين صورت بعيد است كه على از فعاليتهاى آنان غافل شده و از آنها خواسته باشد كه به سپاه او ملحق شوند ، بدون آن‌كه به جرمهاى آنان اعتنا كرده باشد .\r\nدر همين زمان ، دو حكم در دومة الجندل با يكديگر ديدار مىكردند . از آنجا كه آنان خبرها را به حاميان مربوطهء خود در كوفه و دمشق گزارش مىدادند و از آنها دستور مىگرفتند ، گفتگوها بايد چندين هفته طول كشيده و احتمالا تا اوايل ذىقعده سال 37 ادامه يافته باشد . همراهان كوفى ظاهرا بيش از همه مشتاق بودند هر چه زودتر از پيشرفت مذاكرات باخبر شوند . و چون نامه‌هايى از فرستاده على عليه السّلام به ابن عباس مىرسيد اصرار مىكردند كه آنان را از مندرجات نامه‌هاى على آگاه سازد . ابن عباس آنان را سرزنش و تصريح كرد كه شاميان مردمانى خود دارند و در پيامهايى كه بين معاويه و حكمش رد و بدل مىشود دخالت نمىكنند . « 4 » شاميان به عمرو عاص اعتماد داشتند كه\r\n\r\n\r\n","description":"","footnote":"\r\n( 1 ) اين كه ابن عباس ابو الاسود را در پى آنان فرستاد ، چنان كه در روايت ابو مخنف آمده ، احتمالا نادرست است ( طبرى ، ج 1 ، ص 3367 ) . ابن عباس در اين هنگام براى رسيدگى به مسألهء حكميت در دومة الجندل بود . او احتمالا ابو الاسود را در رأس بصره باقى گذاشت .\r\n( 2 ) همان ، ص 3368 .\r\n( 3 ) همان ، ص 3374 - 3375 .\r\n( 4 ) همان ، ص 3354 ؛ منقرى ، وقعة صفين ، ص 533 - 534 . اين روايت آشكارا حكايت از آن دارد كه معاويه در\r\n","page_name":" 346 ","page_number":362},
  {"content":"\r\n\r\nبه منافع معاويه خيانت نمىكند . در كوفه در طى ديدارها ترديد نسبت به وفادارى ابو موسى به على بيشتر مىشد ؛ صلتان عبدى شعر خود را - چنان كه گذشت - خواند و گفت كه او هرگز على عليه السّلام را با رأى أبو موسى اشعرى و عمرو عاص خلع نمىكند . چون كشمكش ميان كوفيان بالا گرفت ، دو حكم توافق كردند كه گفتگوهاى بين خود را كاملا پنهان دارند . « 1 »\r\nداستان حكميت در پرتو اخبار ضد و نقيضى كه منابع دربارهء تاريخ ، مكان ، شيوه كار و پيامدهاى آن داده‌اند ، مورد بحث و گفتگوهاى بسيار واقع شده است . اين موضوع را كه در واقع دو ديدار صورت گرفت ، يكى در دومة الجندل و ديگرى در اذرح ، كايتانى « 2 » قبل از ديگران مطرح و وچيا واله‌يرى نيز سخت از آن پشتيبانى كرده است . در اين اواخر بازهم جعيط گفته است كه تنها يك ديدار در اذرح و آن هم احتمالا در ماه محرم سال 38 صورت گرفت . « 3 » با بررسى دقيق‌تر روايتهاى نخستين ، آشكار مىشود كه بين ابو موسى و عمرو عاص دو ديدار انجام شد . اما ، ديدار نخست در دومة الجندل ، فقط تلاشى بود براى اجراى توافق حكميت و چون به شكست انجاميد ، على عليه السّلام آتش‌بس را بىثمر يافت و جنگ را از سر گرفت . ديدار دوم ، در اذرح چنان كه خواهيم ديد ، تنها به ابتكار معاويه ترتيب داده شد . از آنجا كه ابو موسى در آن هنگام ديگر نمايندهء رسمى على - كه به اين ديدار وقعى نمىنهاد - نبود ، اين اقدامات جزئى از مسألهء حكميت به شمار نمىآمدند . حديث كوفى و تاريخى مزبور توجه خود را به ديدار دومة الجندل معطوف داشته ، كه تنها ديدار مربوط به على و كوفيان بود . اين حديث گرچه اساسا ديدار در اذرح را ناديده گرفته ، برخى از وقايع آنجا ، بويژه آخرين صحنهء معروف را به گزارش خود از\r\n\r\n\r\n","description":"","footnote":"\r\nدومة الجندل حضور نداشت ؛ بر خلاف بعضى روايات و تصورات بيشتر دانشمندان امروز ، از جمله وچيا واله يرى ( درگيرى بين . . . ، ص 84 - 89 ) معاويه در اذرح بود . ظاهرا اين حقيقت بر بعضى از روايتهاى پيرامون دومة الجندل تأثير گذاشته است . توافق حكميت نشان مىدهد كه حكمان بدون حضور حاميان خويش با يكديگر ديدار مىكردند .\r\n( 1 ) منقرى ، وقعة صفين ، ص 538 .\r\n( 2 ) كايتانى ، تاريخ اسلام ، ج 10 ، ص 30 - 31 .\r\n( 3 ) جعيط ، اختلاف بزرگ ، ص 276 . جعيط مىگويد كه تنها هيئت شاميان در رمضان سال 37 به دومة الجندل رفت ، در حالى كه على ، كه سرگرم خوارج بود ، موفق نشد هيئتى را اعزام دارد . لامنس هم بر اين باور است ( بررسى سلطنت معاويه اول ، خليفهء اموى ، پاريس 1908 ، ص 126 - 129 ) .\r\n","page_name":" 347 ","page_number":363},
  {"content":"\r\n\r\nنخستين ديدار افزوده است . حديث مدنى ، در كل نظر خود را متوجه اذرح كرده ، امّا جزئياتى را نيز از ديدار در دومة الجندل به گزارش خود افزوده است .\r\nوچيا واله يرى مىگويد مسأله‌اى كه قرار شد در دومة الجندل توسط حكمان مورد بحث و بررسى قرار گيرد ، اين بود كه آيا عثمان مظلوم كشته شده است يا نه . « 1 » آنها به اين نتيجه رسيدند كه عثمان مظلوم كشته شده ، ولى آن را پنهان نگاه داشتند . امّا وقتى آشكار شد ، على آن را مخالف قرآن دانست و محكوم كرد ؛ در حالى كه شاميان آن را با آغوش باز پذيرفتند و با معاويه در مقام خليفه بيعت كردند . اين موضوع تنها تا حدى با واقعيت منطبق است . وظيفه حكمان بنا بر توافق صفين اين بود كه كشمكش ميان مسلمانان را به گونه‌اى همه‌جانبه بر طرف كنند ، نه اينكه فقط بىگناهى يا گناه عثمان را مورد بررسى قرار دهند . اين پرسش را احتمالا ابتدا عمرو عاص مطرح كرد ، زيرا او براستى انتظار داشت كه بتواند با ابو موسى به آسانى در اين خصوص به توافقى دست يابد . هر حكمى داير بر اينكه عثمان مظلوم كشته شده و معاويه خويشاوند اوست و حق دارد انتقام خون او را بستاند ، حمايت شاميان از امويان را استوار مىساخت و موقعيت على را تضعيف مىكرد . بىترديد عمرو عاص فهميده بود كه چيز بيشترى نمىتواند از ابو موسى به چنگ آورد و حكميت سرانجام به شكست خواهد انجاميد .\r\nابو موسى فردى بىطرف و صادقانه در پى بازگرداندن صلح و آرامش در ميان امّت اسلام بود . او - به تعبيرى كلى - اين اعتراف را كه عثمان مظلوم كشته شده است ، حركتى آشتىجويانه تلقى مىكرد كه اميد داشت عمرو عاص نيز در مسأله حياتى رهبرى امّت تا حدى مقابله به مثل كند . بعيد است كه او بر اين باور بوده كه على عليه السّلام مىبايست مردانى چون اشتر را براى گرفتن انتقام خون عثمان به معاويه تحويل مىداد ؛ اشتر كسى بود كه ابو موسى را در مقام والى كوفه تثبيت و از او پشتيبانى كرده بود . ابو موسى در اين هنگام نيز آن آمادگى را نداشت كه على را متهم كند يا بسادگى او را از مقام خلافت عزل كند تا جا براى كس ديگرى بازشود . او احتمالا راضى بوده است كه ، چنانچه على معاويه را در مقام والى شام قبول مىداشت و معاويه او را به رسميت مىشناخت ، بگذارد آن حضرت همچنان در مقام خليفه باقى بماند . او مآلا متمايل به تشكيل شورايى مركب از اشراف\r\n\r\n\r\n","description":"","footnote":"\r\n( 1 ) « درگيرى بين على عليه السّلام و . . . » ، ص 26 - 31 .\r\n","page_name":" 348 ","page_number":364},
  {"content":"\r\n\r\nمذهبى بود كه على نيز از اعضاى آن باشد . با اين حال ، نامزد دلخواهش عبد الله بن عمر بود . ابو موسى كه خود از صحابهء نخستين بود ، به يقين دوست نمىداشت خلافت معاويه ، اين مرد طليق ، را بپذيرد . به هر تقدير ، معاويه مىتوانست والى شام باقى بماند ؛ زيرا سپاهيانش او را بسيار دوست مىداشتند .\r\nبدين سان ، اين حكم كه عثمان مظلومانه كشته شده است ، توافقى سياسى بود نه بر پايهء رسيدگى قضايى . ابو موسى احتمالا آن را در ذهن خود با اين استدلال قبلى عايشه توجيه مىكرد كه عثمان از همهء گناهانى كه مرتكب شده بود بازگشته است . امّا رسيدگى قضايى نخست مىبايست روشن مىكرد كه آيا نيار شرّ « 1 » مظلوم كشته شده است يا خير ؛ زيرا كشته شدن نيار ، به قتل خشونت‌بار عثمان شتاب بخشيده بود . درست است كه قاتل يا اربابش مروان مشمول قانون قصاص قرار مىگرفتند ، نه عثمان كه احتمالا مخالف اين قتل بود ؛ به اين معنا ممكن بود چنين اظهار نظر شود كه عثمان عادلانه كشته نشده است .\r\nدر هر حال او با امتناع از رسيدگى به اين قتل از قصاص شرعى جلوگيرى كرده بود ؛ شايد به اين دليل كه مىدانست يا مظنون بود بر اينكه احتمالا پسر عمويش مروان در آن دست داشته است . نظر على عليه السّلام كه مرگ خشونت‌بار عثمان نه اشتباه بود و نه بر حق ، با اين ترتيب ، اساس درستى داشت . ابو موسى در تأييد بىگناهى مطلق عثمان بايد محتاط بوده باشد ؛ زيرا اين پيشنهاد از جانب عمرو ، تحريك‌كنندهء اصلى عليه عثمان و نخستين هدف كينه‌توزيهاى وليد بن عقبه مطرح شده بود . او احتمالا آن قدر ساده‌لوح بود كه باور كند عمرو اكنون براستى از رفتار گذشتهء خود پشيمان است . اين حكم - كه به لحاظ قضايى داورى نادرستى بود - جنبهء سياسى پيدا كرد و براى اهل سنّت به صورت اصلى مذهبى درآمد ، كه پيامدهاى مصيبت بار درازمدتى براى اسلام داشت .\r\nهنگامى كه توافقهاى اوليه دربارهء بىگناهى عثمان حاصل شد ، سياست عمرو بدان تعلق گرفت كه راه هرگونه توافق را در اينكه على عليه السّلام خلافت را حفظ كند يا شورايى تشكيل شود سد كند . او احتمالا در اين مرحله به طور جدى بر خلافت معاويه پاى نمىفشرد ؛ زيرا معاويه هنوز رسما ادعاى خود را مطرح نكرده بود . تشكيل يك شورا ، مطابق با خواست ابو موسى ، به معناى انتخاب فردى بىطرف بود . اين موضوع احتمالا\r\n\r\n\r\n","description":"","footnote":"\r\n( 1 ) نيار بن عياض اسلمى ، رك : همين كتاب ، ص 189 يادداشت 3 .\r\n","page_name":" 349 ","page_number":365},
  {"content":"\r\n\r\nدر اين هنگام مورد قبول معاويه قرار گرفته بود ؛ امّا تنها در صورتى كه حكومت هميشگىاش بر شام تضمين مىشد . البتّه چنين ضمانتى را ظاهرا ابو موسى نمىتوانست بدهد . بنابراين بهتر آن بود كه بگذارند گفتگوها به شكست انجامد . عمرو اطمينان داشت كه توافق بر سر اين كه عثمان مظلوم كشته شده موجب پديد آمدن اختلافات بيشترى در ميان ياران على عليه السّلام خواهد شد و هر يك از افراد بىطرف پارسا را از رفتن به سمت على بازخواهدداشت .\r\nجزئيات بحثها در دومة الجندل موثق نيست . بيشتر آنچه روايت شده است ظاهرا به اذرح اشاره دارد ؛ زيرا معاويه در مقام نامزد جدى خلافت ظاهر مىشود . امّا اينكه مسألهء خلافت خود مورد بحث بوده از شعر صلتان آشكار مىگردد . مسلم است كه اين ديدار ، بر خلاف تصور وچيا واله يرى ، بدون رسيدن به توافقى برهم خورده و دچار آشفتگى شده است . « 1 » وقتى شكست گفتگوها ، امتيازات ابو موسى و سرسختى عمرو عاص آشكار شد ، كوفيان حاضر با خشم از خود واكنش نشان دادند . شريح بن هانى با تازيانه‌اش بر عمرو عاص يورش برد . امّا پيش از آن‌كه مردم آنان را از هم جدا كنند ، يكى از فرزندان عمرو عاص به او پاسخ داد . شريح بعدها مىگفت كه تنها افسوس او اين است كه چرا شمشيرش را به جاى تازيانه‌اش به كار نبرده است . « 2 » ابو موسى بدنام شد و به مكه گريخت . در برابر ، عمرو و شاميان پيروزمندانه نزد معاويه رفتند و او را « امير المؤمنين » خطاب كردند و بر او درود فرستادند . « 3 » پيش از پايان ذىقعدهء سال 37 ،\r\n\r\n\r\n","description":"","footnote":"\r\n( 1 ) وچيا واله يرى براى توافق دو حكم - به نقل از منقرى - در اينكه « چيزى نگويند » اهميت بسيار زيادى قايل شده است ( وقعة صفين ، ص 538 ) . از سياق عبارت تنها چنين فهميده مىشود كه دو حكم مزبور ، پس از شنيدن شعر صلتان ، موافقت كردند كه اقدامات خود را پنهان دارند . وقتى آشكار شد كه نمىتوانند به توافق برسند ، ديگر دليلى وجود نداشت كه اسرار را حفظ كنند .\r\n( 2 ) طبرى ، ج 1 ، ص 3359 ؛ منقرى ، وقعة صفين ، ص 546 . پيشتر بين شريح و عمرو در آغاز ديدار برخوردى روى داده بود ؛ وقتى شريح پيامى را از على رساند و از عمرو خواست كه از خيانتكاران و ظالمان پشتيبانى نكند .\r\nعمرو به طعنه از او پرسيد كه آيا هرگز به توصيه‌اى از على تن داده است ؛ شريح پاسخ داد كه أبو بكر و عمر ، كه بهتر از عمرو بودند ، با على عليه السّلام مشورت و به توصيه‌اش عمل مىكردند . عمرو خودخواهانه پاسخ داد كه امثال او با كسانى مثل شريح صحبت نمىكنند . شريح پدر و مادر عمرو را تحقير كرد و آنان در حالى كه كينه به دل گرفته بودند ، از يكديگر جدا شدند ( طبرى ، ج 1 ، ص 3357 - 3358 ) ؛ منقرى ، وقعة صفين ، ص 542 - 543 .\r\n( 3 ) طبرى ، ج 1 ، ص 3359 ؛ منقرى ، وقعة صفين ، ص 546 .\r\n","page_name":" 350 ","page_number":366},
  {"content":"\r\n\r\nمعاويه بيعت عمومى شاميان را در مقام خليفه به دست آورد . « 1 »\r\nوقتى ابن عباس و شريح گزارشها را به على رساندند ، آن حضرت رفتار هر دو حكم را محكوم كرد . او كوفيان را مورد خطاب قرار داد و هشدارهايش را نسبت به اين دو مرد و حكميت به آنان يادآور شد ؛ [ و فرمود 
  ] اكنون اين دو حكمى كه آنان برگزيده‌اند ، حكم قرآن را پشت سر انداختند ، بدون استدلالى محكم يا سنتى مقبول داورى كردند و سرانجام به توافق نرسيدند . او ياران خويش را فرا خواند تا آمادهء حركت به سوى شام شوند و روز دوشنبه در اردوگاههاى خود گرد آيند . « 2 » چون آشكار شد كه معاويه از مردم خود به عنوان خليفه بيعت گرفته است ، على عليه السّلام همه روابط و مكاتباتش را با وى قطع كرد . آن حضرت در قنوت نماز صبح بر معاويه ، عمرو عاص ، ابو الاعور سلمى ، « 3 » حبيب بن مسلمه ، عبد الرحمن بن خالد بن وليد ، ضحّاك بن قيس و وليد بن عقبه ، نفرين فرستاد .\r\nاين امر پيروى از سنّت محمد صلّى اللّه عليه و آله بود كه در قنوت بعضى از دشمنانش را نفرين مىكرد . « 4 »\r\nمعاويه نيز با نفرين فرستادن بر على عليه السّلام ، ابن عباس ، اشتر ، حسن عليه السّلام و حسين عليه السّلام ، مقابله به مثل كرد . « 5 »\r\nعلى عليه السّلام پس از آن كه مردم را به از سرگيرى جنگ با معاويه فرا خواند ، به خوارج گرد آمده در نهروان نامه نوشت و در آن زيد بن حصن و عبد الله بن وهب را ، كه فرماندهى آنان را به عهده داشتند ، مورد خطاب قرار داد . در اينجا نيز دوباره دو حكمى را كه موفق نشده بودند بر طبق سنّت عمل و حكم قرآن را اجرا كنند ، به باد انتقاد گرفت .\r\n\r\n\r\n","description":"","footnote":"\r\n( 1 ) طبرى ، ج 1 ، ص 3396 ، ج 2 ، ص 199 .\r\n( 2 ) همان ، ج 1 ، ص 3368 ؛ بلاذرى ، انساب ، ج 2 ، ص 365 - 366 .\r\n( 3 ) طبرى ، ج 1 ، ص 3360 . منقرى ابو موسى اشعرى را به جاى ابو الاعور ذكر مىكند ( وقعة صفين ، ص 552 ) .\r\n( 4 ) ر . ك : ونسينك ، « قنوت » در دايرة المعارف اسلام ؛ كيستر ، « پروردگارا ! عرصه را بر مضر تنگ كن » ، ص 252 - 273 . گفتهء كيستر ( ص 271 ) در اينكه پيروان على احتمالا نفرين او بر معاويه را تأييد نمىكردند و شايد آن را بدعت مىشمردند ، مبتنى است بر روايتى از شعبى عثمانى ، سرسپرده دولت اموى ، ( ابن ابى شيبه ، مصنّف ، ج 2 ، ص 209 ) كه نمىتوان يقين كرد كه به نفع ياران على سخن گفته باشد ( ر . ك : مقالهء ف . كرنكو دربارهء او در دايرة المعارف اسلام ) . گزارشهاى تاريخى از هيچ‌گونه مخالفتى با اين نفرين در كوفه خبر نمىدهند . در حالى كه اكثريت كوفيان دوست نمىداشتند با شاميان بجنگند ، افكار عمومى پس از شكست حكميت در اين هنگام از رفتار عمرو عاص به خشم آمدند و سخت با معاويه مخالفت كردند .\r\n( 5 ) طبرى ، ج 1 ، ص 3360 . منقرى ( وقعة صفين ، ص 552 ) قيس بن سعد را به جاى اشتر نام مىبرد . به احتمال قريب به يقين قيس بن سعد ، پس از كشته شدن اشتر به دست معاويه به جاى او نشسته است .\r\n","page_name":" 351 ","page_number":367},
  {"content":"\r\n\r\nاو خوارج را دعوت كرد كه به او ملحق شوند و با دشمن مشتركشان ، بر همان اساسى كه پيشتر انجام داده بودند ، بجنگند . آنان پاسخ دادند كه بپاخاستن او نه به خاطر خدا بلكه براى خود اوست . اگر شهادت دهد كه كفر ورزيده و توبه كرده است ، در روابطشان با او تجديد نظر خواهند كرد ، و گرنه همچنان با او مخالفت خواهند ورزيد . وقتى على نامهء آنان را خواند ، از جلب حمايت آنان نااميد شد . در هر حال تصميم گرفت آنان را رها سازد و لشكريان جنگى خود را به سوى شام روانه كند . « 1 »\r\nظاهرا على عليه السّلام مايل بود عمليات نظامى خود را در سريع‌ترين زمان ممكن ، پيش از آن‌كه معاويه بتواند همهء نيروهاى خود را گرد آورد ، آغاز كند . او به ابن عباس دستور داد كه بصريان را بسيج كند . بنا به روايت ابو مخنف ، « 2 » تنها 1500 مرد ابتدا به احنف بن قيس پيوستند . با درخواست دوم ابن عباس ، 1700 نفر از مردم بصره به فرماندهى جارية بن قدامه به يارى آنان آمدند . « 3 » گويند على در كوفه به سران قبايل دستور داد كه از جنگجويان خود ، از فرزندان قادر به رزم جنگجويان و نيز از بردگان و موالى ، براى شركت در جنگ نام‌نويسى كنند و بدينسان سپاهى متشكل از 65000 مرد جنگى فراهم آورد . « 4 » اين رقم بىترديد مبالغه است و به احتمال قوى بسيارى از مردم نبايد به فراخوان جديد براى شركت در جنگ وقعى نهاده باشند . على عليه السّلام در نطقى خطاب به كوفيان ، آنان را تشويق كرد كه با مردمانى به جنگ برخيزند كه هيچ پيشينه‌اى در اسلام ندارند و اگر سلطه يابند همانند كسرى و هرقل بر آنان حكومت خواهند راند . « 5 » به او خبر دادند كه سپاهيانش از او مىخواهند پيش از آن‌كه روانهء پيكار با شاميان شود ، خوارج را سركوب كند . امّا وقتى به آنان گفت كه جنگ با « مردمى كه اميرانى جبار خواهند شد و بندگان خدا را به بردگى خود خواهند گرفت » مهمتر از جنگ با خوارج است ، جملگى به او اطمينان دادند كه فرمانبردارش خواهند بود و به او وفادار خواهند ماند . « 6 »\r\n\r\n\r\n","description":"","footnote":"\r\n( 1 ) طبرى ، ج 1 ، ص 3368 - 3369 ؛ بلاذرى ، انساب ، ج 2 ، ص 461 - 467 .\r\n( 2 ) به استناد ابو ودّاك همدانى .\r\n( 3 ) بلاذرى ، ( انساب ، ج 2 ، ص 367 ) از سه يا پنج هزار نفر يا بيشتر به فرماندهى جارية بن قدامه سخن مىگويد .\r\n( 4 ) طبرى ، ج 1 ، ص 3370 - 3372 .\r\n( 5 ) همان ، 3369 - 3370 .\r\n( 6 ) همان ، 3372 - 3373 .\r\n","page_name":" 352 ","page_number":368},
  {"content":"\r\n\r\nعلى عليه السّلام در شمال از راه شاهى و دباها به سمت ساحل شرقى فرات و انبار رهسپار شد . اخبار نگران‌كننده‌اى از كشته شدن عبد الله بن خبّاب بن ارتّ ، همسر باردارش و ام سنان صيداويه به دست خوارج به او رسيده بود ؛ پس حارث بن مرّه « 1 » را فرستاد تا حقيقت آنچه را از آنان به او رسيده است بررسى كند . آن‌گاه فهميد كه آنان با فرستادهء او روياروى شده و جانش را ستانده‌اند . مردانش به او توسل جستند و اصرار كردند كه نمىتوانند خانواده و اموالشان را در اختيار چنين مردمانى رها كنند و از او خواستند كه ابتدا با آنان بجنگند . اشعث بن قيس - كه ظاهرا جنگ با خوارج را بر جنگ با شاميان ترجيح مىداد ، زيرا در ميان آنان تقريبا هيچ يمنىاى وجود نداشت - از آنها پشتيبانى مىكرد . در حالى كه ظاهرا اكثريت چنين احساسى داشتند ، كسان ديگرى نيز مهياى جنگ با شاميان شده بودند ؛ امّا وقتى على عليه السّلام تصميم گرفت ابتدا با شورشيان داخلى برخورد كند از آن سرباز زدند . « 2 » در اين هنگام على قيس بن سعد بن عباده را جلوتر به مدائن فرستاد تا به سپاهيان والىاش ، سعد بن مسعود ثقفى ملحق شود وقتى قيس به آنان رسيد ، على فردى را نزد خوارج فرستاد و از آنان خواست كه قاتلان را تسليم كنند .\r\nاگر چنين كردند آنان را رها مىكند و مىرود تا با شاميان بجنگد به اميد اينكه در اين اثنا نظرشان تغيير كند و به راه راست بازگردند . آنان سرسختانه پاسخ دادند كه همهء آنان اين مردم را كشته‌اند و جملگى ريختن خون على عليه السّلام و ياران آنها را حلال مىدانند .\r\nسپس قيس بن سعد آنان را مورد خطاب قرار داد و از وسعت جنايتهايشان آگاهشان كرد ؛ امّا عبد الله بن شجره در پاسخ گفت كه حقيقت برايشان آشكار شده و به گروه قيس دل نخواهند بست ، مگر آن‌كه مخالفانشان كسى همچون عمر بن خطاب را بياورند . قيس گفت : « در ميان خود كسى را در همتايى با عمر جز على عليه السّلام نمىشناسيم . آيا شما كسى را در ميان خود همسنگ او مىشناسيد ؟ » عبد الله بن شجره از آنان خواست كه خود را به هلاكت نيفكنند . ابو ايوب انصارى نيز از آنان درخواست كرد و گفت بين ما و شما تفرقه‌اى نيست ، چرا خوارج بايد با ياران على عليه السّلام بجنگند ؟ پاسخ دادند : « اگر امروز با\r\n\r\n\r\n","description":"","footnote":"\r\n( 1 ) روايت ابو مخنف از حارث بن مرّهء عبدى نام مىبرد . بلاذرى مىگويد كه اين اشتباه است ( انساب ، ج 2 ، ص 368 ) ، زيرا حارث بن مرّه عبدى چند سال بعد در سند كشته شد . دينورى نسبش را فقعسى ذكر مىكند ( كايتانى ، تاريخ اسلام ، ج 1 ، ص 127 - 240 - 241 ) .\r\n( 2 ) بلاذرى ، انساب ، ج 2 ، ص 485 .\r\n","page_name":" 353 ","page_number":369},
  {"content":"\r\n\r\nشما بيعت كنيم فراد به حكميت تن مىدهيد » . ابو ايوب گفت : « شما را به خدا سوگندى دهم كه از بيم فتنه سال آينده ، امسال فتنه مكنيد » .\r\nعلى عليه السّلام بار ديگر آنان را مورد خطاب قرار داد و كوشيد رفتار خويش را نسبت به حكميتى كه هم اينان بر او تحميل كرده بودند توجيه كند . على از آنان پرسيد كه به چه حقى روا دانستيد امّت خويش را رها كنيد ، به روى مردم خويش شمشير بكشيد ، از آنان تفتيش عقايد كنيد و خونشان را بريزيد . خوارج بانگ برداشتند كه با اينان سخن مگوييد و براى ديدار خدا و رفتن به بهشت آماده شويد . دو طرف سپاه خود را آرايش دادند . على پرچم امان را به دست ابو ايوب داد تا هر كه خواهد تسليم شود ؛ ابو ايوب بانگ برآورد كه هر كس به طرف اين پرچم آيد و يا به سمت كوفه يا مدائن رود و مرتكب قتلى نشده باشد در امان است . « ما پس از آن كه قاتلان برادران خويش را بكشيم نيازى به ريختن خون شما نداريم » « 1 » . مسعر بن فدكى با هزار نفر به پرچم ابو ايوب پناه جست . فروة بن نوفل اشجعى گفت : « به خدا نمىدانم براى چه با على عليه السّلام مىجنگيم ؟ بهتر اين است كه بروم تا دربارهء جنگ با او يا پيروى از او بصيرت يابم » . او همراه با پانصد مرد جنگى رهسپار بندنيجين و دسكره ، در شرق نهروان شد . بين يكصد تا سيصد نفر به طرف على رفتند . عبد الله بن ( ابى ) الحوساء طائى با سيصد نفر ، حوثرة بن وداع نيز با سيصد نفر ، و ابو مريم سعدى همراه با دويست مرد از جنگ سرباز زدند . از چهار هزار مرد تنها هزار و هشتصد يا هزار و پانصد نفر با عبد الله بن وهب ماندند . « 2 »\r\nعلى فرمان داد بگذاريد حمله را خوارج آغاز كنند . شمار ياران على عليه السّلام - كه گفته مىشود به چهارده هزار نفر مىرسيد - « 3 » بسيار بيش از آنها بود و مأيوسانه مىجنگيدند و اميد زنده ماندن نداشتند . بدين ترتيب ، جنگ تبديل به كشتارى يكجانبه شد . عبد الله بن وهب ، زيد بن حصن ، جمرة بن سنان ، عبد الله بن شجره و شريح بن اوفى ، كشته شدند .\r\nدر ميان جان‌باختگان جبههء جنگ چهارصد زخمى پيدا شد . على عليه السّلام فرمان داد كه آنان را\r\n\r\n\r\n","description":"","footnote":"\r\n( 1 ) طبرى ، ج 1 ، ص 3377 - 3380 .\r\n( 2 ) بلاذرى ، انساب ، ج 2 ، ص 371 : « و يقال » به جا « يقال » آمده است . تعداد 1800 نفر ، تنها براى مردان جنگى خوارج ، به هيچ وجه منطقى نيست ؛ زيرا آمده است كه جمرة بن سنان ، فرماندهء سواره نظام تنها سيصد سوار را فرماندهى مىكرد ( طبرى ، ج 1 ، ص 3380 - 3381 ) .\r\n( 3 ) بلاذرى ، انساب ، ج 2 ، ص 371 .\r\n","page_name":" 354 ","page_number":370},
  {"content":"\r\n\r\nبه قبايلشان تحويل دهند تا مراقبتهاى پزشكى نسبت به آنان صورت گيرد . از طرف على ، تنها هفت مرد ، يا بنا به روايت ديگرى ، « 1 » دوازده يا سيزده مرد كشته شدند . عدى بن حاتم فرزند خويش را در ميان كشته‌شدگان يافت و او را به خاك سپرد . على عليه السّلام چون شنيد كه بعضى از مردانش در حال دفن كشته‌شدگان خود هستند ، فرمان حركت داد . او بر مردانى كه روزى از طرفداران پرشور او بودند و اكنون جزو دشمنان سرسخت او به شمار مىآمدند ، هيچ ترحمى از خود نشان نداد .\r\nبلاذرى ، تاريخ جنگ نهروان را ، 9 صفر سال 38 ذكر كرده است . « 2 » طبرى ، به پيروى از ابو مخنف آن را طى سال 37 روايت مىكند ، امّا مىگويد كه جنگ در سال 38 روى داد .\r\nبيشتر منابع نيز همين سال را ذكر كرده‌اند . « 3 » مورخان معاصر ، در كل ، تاريخ بلاذرى را پذيرفته‌اند و اين جنگ را مقارن فتح مصر به دست معاويه و عمرو عاص دانسته‌اند كه به گفتهء واقدى و كندى در ماه صفر سال 38 روى داد . با اين همه ، بسيار بعيد است و ناسازگار با روايتهاى گوناگون كه معاويه ، در همان لحظه‌اى كه در انتظار دومين يورش سپاه على از شرق بوده است ، در صدد حمله به مصر برآمده باشد . خواهيم ديد كه شواهد معتبرى وجود دارد ، كه جنگ نهروان ، موافق با روايت ابو مخنف ، در سال 37 و به احتمال بسيار زياد در اوايل ذى حجه ، روى داده است .\r\nكشتار خوارج در نهروان ، مشكل‌سازترين حادثه در دوران فرمانروايى على عليه السّلام بود .\r\nاز ديدگاه عادى كشوردارى ، اين امر ، عملى منطقى و حتى ضرورى بود . اين مردمان شوريدند ، بيعت خود را شكستند ، صفوف امّت را درهم ريختند ، و آشكارا تهديد كردند كه خون مسلمانان - از جمله خويشاوندان خود را كه به آنان ملحق نمىشدند - خواهند ريخت . على عليه السّلام كه مايل بود جنگ با دشمن اصلى خود معاويه را از سر گيرد ، ترجيح مىداده كه فعلا به آنان وقعى ننهد و پس از عمليات در شام به سراغ آنان رود . در هر حال شمار آنان بسيار زياد بود و على عليه السّلام نمىتوانست اين احتمال را كه ممكن است - با آن همه بىپروايى كه دارند - وسوسه شوند و كوفه را در غياب اكثر سپاهيان تصرف كنند ،\r\n\r\n\r\n","description":"","footnote":"\r\n( 1 ) طبرى ، تاريخ ، ص 197 .\r\n( 2 ) - بلاذرى ، انساب ، ج 2 ، ص 362 .\r\n( 3 ) طبرى ، ج 1 ، ص 3387 - 3389 .\r\n","page_name":" 355 ","page_number":371},
  {"content":"\r\n\r\nناديده گيرد . با توجه به آن‌كه اكنون با كشته شدن رسولش ، هرگونه سازش موقتى غير ممكن شده بود ، بار ديگر خود را ناگزير ديد كه تسليم خواستهاى كسانى شود كه در سپاه خود بيش از همه از جنگ با شاميان اكراه داشتند و به سركوب شورشيان بپردازد .\r\nامّا شورشيان نيز ، مانند خود او از حاميان صادق و سرسخت حاكميت قرآن بودند .\r\nبرخى از فرماندهان آنان پيشتر بر همين اساس ، طى دوران فرمانروايى ننگين عثمان از او پشتيبانى كرده بودند . على عليه السّلام و آنان اساسا با يكديگر هماواز بودند كه در نزاع با معاويه ، حكميت ثمرى ندارد . هر چند برخى از آنان در اصل بر او فشار آوردند كه آن را بپذيرد ، با اين حال به اشتباه خود پى برده و از ارتكاب بدان به منزلهء عملى كفرآميز استغفار كرده بودند . آنها در ميان پرشورترين متحدانش در جنگ عليه كسانى بودند كه احكام قرآن را تحريف كردند . او مىبايست همهء تلاش خود را به كار مىگرفت تا بيعت دوبارهء آنان را به دست آورد ، حتى اگر ناگزير مىشد كه جنگ با شاميان را به تأخير اندازد . البتّه با توجه به خوى تند و افراطى آنان كه مانع سازش مىشد ، اين كار آسان نبود . على نمىتوانست هيچ يك از دو درخواست آنان را بپذيرد ، يا با قبول حكميت به كفر خود گواهى دهد ، يا با مخالفان مسلمان به منزلهء كافران برخورد كند . او نمىتوانست كشتارهايى را كه برخى از آنان مرتكب شده بودند ، ناديده گيرد . امّا بحث بردبارانه با آنها ، ممكن بود بتدريج حمايت بيشتر آنان ، اگر چه نه همهء آنان ، را جلب كند . نخستين وظيفه‌اش اين بود كه از نو در ميان قاريان قرآن ، يا دست كم فعالان آنان ، كه متحدان طبيعىاش بودند ، وحدتى ايجاد كند . على جنگ با معاويه را با شتاب از سر مىگرفت ، به گونه‌اى كه او را ناگزير مىساخت به تهديدهايى روى آورد كه اثر معكوس داشت و در برابر پيروان قبلىاش به شدت عمل متوسل شود . جنگ نهروان شكاف بين شيعه و خوارج را مسجّل ساخت .\r\nسستى در پشتيبانى از او در اين هنگام بسرعت آشكار شد . على مىخواست بلافاصله از نهروان به سمت شام رود . مردانش شكوه كردند كه اى امير مؤمنان تيرهايمان تمام شده ، شمشيرهايمان كند گشته و سر نيزه‌ها افتاده و از او خواستند كه به شهر خود كوفه بازگردد تا ابزارهاى جنگى بهترى آماده كنند و نيروهاى از دست رفته خود را بازيابند . در اينجا هم سخنگوى آنان اشعث بن قيس بود و على تسليم شد . وقتى به نحيله رسيدند ، على فرمان داد كه در اردوگاه خود بمانند ، براى جنگ آماده شوند و با\r\n\r\n","description":"","footnote":"","page_name":" 356 ","page_number":372},
  {"content":"\r\n\r\nخانواده‌ها و همسرانشان كمتر ديدار كنند . سپاهيانش بتدريج تحليل مىرفتند و او را ترك مىكردند و جز شمار اندكى از سران قوم كسى باقى نماند . على فهميد كه مهار آنان از دست بداده ، آنگاه وارد كوفه شد و جنگ را رها كرد . « 1 »\r\nدر اين هنگام ابتكار عمل به دست معاويه افتاد . معاويه چون از تجهيز على براى جنگ پس از شكست حكميت ، آگاه شد ، با شتاب سپاهى از شاميان در بيرون دمشق گرد آورد . آمده است كه حبيب بن مسلمه به او توصيه كرد كه در صفين بازهم موضع دفاعى اتخاذ كند ؛ حال آن‌كه عمرو به او گفت كه به قلمرو على در بين النهرين شمالى يورش برد .\r\nمعاويه در حالى كه هنوز مردد بود ، باخبر شد كه على از مسير خود به طرف شام بازگشته تا شورشيان صفوف خود را سركوب كند . وى از اين امر خرسند شد و منتظر ماند تا ببيند چه پيش خواهد آمد . سپس خبر رسيد كه على شورشيان را نابود كرده و سپاهيانش او را وادار ساخته‌اند كه لشكركشى به شام را به تأخير اندازد . نامه‌اى از عمارة بن عقبة بن ابى معيط رسيد ، داير بر اينكه سپاه على از هم پاشيده شده و خصومت و شكافى عميق در ميان كوفيان پديد آمده است .\r\nدر اين هنگام معاويه ضحاك بن قيس را فرا خواند و به او دستور داد كه بر عربهاى بدوى وفادار به على عليه السّلام در صحراى غرب كوفه يورش برد ، با گروههاى نظامى كوچك‌تر سپاه دشمن بجنگد ، امّا از روياروى شدن با هر نيروى عمده‌اى كه از طرف دشمن به سوى او گسيل شده باشد ، بپرهيزد . معاويه بين سه تا چهار هزار مرد سوار در اختيار او گذاشت . ضحاك از صحرا گذشت ، بدويان سر راه خويش را از دم تيغ گذراند و اموال آنان را به يغما برد و به ثعلبيه ، « 2 » در راه سفر حج از كوفه به مكه رسيد . در آنجا به زايرانى كه احتمالا از مكه بازمىگشتند هجوم آورد و اموال آنان را به غارت برد . او به سمت شمال در مسير حاجيان به حركت درآمد و با عمرو بن عميس بن مسعود ذهلى ، برادرزادهء عبد الله بن مسعود ، در قطقطانه روياروى شد . ضحّاك ، او و شمارى از يارانش را كشت . على از كوفيان خواست كه انتقام خون عمرو بن عميس و هموطنانشان را\r\n\r\n\r\n","description":"","footnote":"\r\n( 1 ) همان ، ص 3385 - 3386 .\r\n( 2 ) على عليه السّلام در نامه‌اى كه به برادرش عقيل مىنويسد ، از دو منطقهء « واقصة » و « شراف » ياد مىكند . اين دو منطقه در راه مكه در شمال ثعلبيه قرار داشتند كه ضحاك در حملهء خود از آنها مىگذرد ( ثقفى ، الغارات ، ص 431 - 432 ) . در اخبار بلاذرى نيز از واقصة ياد شده است ( انساب ، ج 2 ، ص 436 ) و طبرى ( ج 1 ، ص 3447 ) .\r\n","page_name":" 357 ","page_number":373},
  {"content":"\r\n\r\nبگيرند . ابتدا سرباز زدند ، امّا بعد حجر بن عدى با چهار هزار سواره نظام پاسخ داد و در پى شاميان رفت . در صحراى سماوه در سرزمين كلب ، امرء القيس بن عدى كلبى - كه با على و فرزندانش پيوندهاى خويشاوندى داشت - به او يارى رساند و مردان قبيله‌اش در صحرا راهنماى او شدند . حجر در نزديكى تدمر به ضحّاك رسيد . ساعتى جنگيدند تا اين كه نوزده مرد شامى در برابر دو مرد از سپاه حجر كشته شدند . در تاريكى شب بود كه شاميان گريختند . « 1 »\r\nاين گونه دزدى و راهزنى عادى و قتل ، در اين هنگام ، ويژگى معمول غارتهايى شد كه معاويه در سرزمينهاى على عليه السّلام انجام مىداد و نشان‌دهندهء بدعتى سخيف در ماهيت جنگ در ميان مسلمانان بود . چندى بعد ضحاك در خطبه‌اى ، به سال 55 ، در مقام والى كوفه ، به كشتن عمرو بن عميس به منزلهء عملى قهرمانانه مباهات كرد . ( ابو الكنود ) عبد الرحمن بن عبيد ( ازدى ) كوفى ، اين موضع شجاعانهء آخر او را در بيرون تدمر - كه خود شاهد آن بود - به طعنه ستود . « 2 »\r\nچندى پس از يورش ضحاك ، على عليه السّلام نامه‌اى از برادر بزرگترش عقيل دريافت داشت ؛ در اين نامه عقيل از حج عمره‌اى كه بتازگى به جاى آورده بود سخن مىگفت .\r\n[ عقيل گفت 
  ] در راه با عبد الله بن سعد بن ابى سرح و حدود چهل مرد جوان ، فرزندان طليق - كه از قديد به سمت غرب مىرفتند - روياروى شدم . « 3 » و چون نيت شوم آنان را در چهره‌هايشان ديدم ، پرسيدم آيا با كينه‌هاى ديرينه و آشكارى كه نسبت به اسلام دارند ، مىروند تا به معاويه ملحق شوند . ما گفتيم و آنان گفتند . وقتى وارد مكه شدم ، شنيدم كه مردم دربارهء حملهء ضحّاك به حيره سخن مىگويند و اينكه چگونه او هر چه خواست از\r\n\r\n\r\n","description":"","footnote":"\r\n( 1 ) ثقفى ، الغارات ، ص 416 - 426 ؛ بلاذرى ، انساب ، ج 2 ، ص 437 - 438 .\r\n( 2 ) ثقفى ، الغارات ، ص 336 - 338 ؛ بلاذرى ، انساب ، ج 2 ، ص 438 - 339 . طبرى حمله ضحاك بن قيس را پيش از سال 39 ، دو سال ديرتر ، ذكر مىكند ( ج 1 ، ص 3347 ) . كايتانى نيز همين تاريخ را آورده است ( تاريخ اسلام ، ج 10 ، ص 287 - 289 ) . بلاذرى تأييد مىكند كه اين حمله ، از نخستين حمله‌هايى است كه معاويه فرمان به آن داده بود ( انساب ، ج 2 ، ص 437 ) ، و ابن اعثم كوفى ( الفتوح ، حيدرآباد ، 1968 - 1975 ؛ 4 ، ص 36 - 38 ) ، كه روايتش مبتنى بر روايت ابو مخنف است ، مىگويد كه بلافاصله پس از حكميت ( در دومة الجندل ) روى داد .\r\n( 3 ) معلوم نيست كه عقيل در اين زمان در كجا سكونت داشت . ابن ابى الحديد محل سكونت او را مدينه مىداند ( شرح ، ج 10 ، ص 250 ) ، امّا شام هم ممكن مىنمايد . قديد نزديك مكه است « به سمت غرب » ، ظاهرا يعنى به طرف شام .\r\n","page_name":" 358 ","page_number":374},
  {"content":"\r\n\r\nاموال آنان را ربود و بىخطر به شام بازگشت . با شنيدن اين موضوع ، گمان بردم كه يارانت بايد تو را رها كرده باشند . پس اگر مىخواهى تا سرحد مرگ بجنگى ، پيشنهاد مىكنم با فرزندان و پسر عموهايت به تو ملحق شويم و در مرگ و زندگى همراه تو باشيم .\r\nعلى در پاسخ به عقيل ، ابن ابى سرح را كه دشمن خيره‌سر محمد صلّى اللّه عليه و آله و قرآن خوانده بود ، مردى ناچيز شمرد و از قريش شكوه كرد ، كه پيوندهاى خويشاوندى خود را با او بريدند ، دست به دست هم دادند تا او را از حق خود محروم سازند و آن را به كسى دادند كه در خويشاوندى با رسول خدا و افضل بودن در اسلام همسنگ او نبود . آن حضرت به برادر خود اطمينان داد كه سپاه عظيمى را در پى ضحاك فرستاده و او را در حال فرار به سزاى اعمال خود رسانده است . على عليه السّلام فرمود كه جهاد را با حرمت‌شكنان ادامه خواهم داد تا به ديدار خدا بشتابم . كثرت مردان بر قدرت من نمىافزايد و جدايى آنان از من ، مرا بيمناك نمىسازد ؛ زيرا من بر حقّم و خداوند با حق است . امّا اينكه گفتى با فرزندان و پسر عموهايم به سوى تو آييم ، نيازى به آن ندارم و به خدا سوگند نمىخواهم ، اگر هلاك شدم ، شما هم هلاك شويد . گمان مبر كه پسر مادرت ، حتى اگر مردم رهايش كنند ، به تضرع افتد و استمداد جويد . « 1 »\r\nلامنس نامهء عقيل را معتبر مىداند ؛ « 2 » ولى او را دشمن پركين على وصف مىكند . « 3 »\r\n\r\n\r\n","description":"","footnote":"\r\n( 1 ) ثقفى ، الغارات ، ص 434 - 435 ؛ اغانى ، ج 15 ، ص 46 ؛ بلاذرى ، انساب ، ج 2 ، ص 74 - 55 . اين نامه‌ها ، اين تصور را در فرد ايجاد مىكند كه مىتوان به آنها اعتماد كرد . در هر حال ، بايد در همان سالهاى نخست نوشته شده باشند . نامهء عقيل را ( ابو الكنود ) عبد الرحمن بن عبيد ازدى رساند ؛ او در تعقيب ضحاك بن قيس از سوى حجر شركت كرده بود و بايد عقيل را در مكه ديده باشد ، يا اندكى پس از آن ملاقاتش كرده باشد . بدين سان ، عقيل ظاهرا نيك مىدانست كه كوفيان على را ترك كرده‌اند و با احترام چنين وانمود كرد كه وى تنها گمان برده است كه آنان بايد او را ترك كرده باشند .\r\nراوى نامه‌هايى كه در روايت ثقفى آمده است ، يعنى ابو سليمان زيد بن وهب جهنى كوفى ( ف ، پس از سال 82 قمرى ، يا در سال 96 ) ، كتابى از خطبه‌هاى على را گرد آورده و احتمالا متن نامه‌ها را از ابو الكنود گرفته است ( ر . ك : ثقفى ، الغارات ، ص 34 ، يادداشت 5 ؛ سزگين ، ابو مخنف ، ص 209 - 210 ) . ابو مخنف اين نامه‌ها را به استناد سليمان بن ابى راشد ، از ابو الكنود روايت كرده است ( اغانى ، ج 15 ، ص 46 ؛ به جاى ابن ابى الكنود ، ابو الكنود آمده ) . از اين نامه‌ها آشكار مىشود كه عبد الله بن سعد بن ابى سرح در اين زمان هنوز زنده بوده و حضورش در جنگ صفين احتمالا افسانه نبوده است ، چنان كه بكر مىگويد ، ( « عبد اللّه بن سعد » ، دايرة المعارف اسلام ) .\r\n( 2 ) بررسى سلطنت معاويه اول ، ص 175 .\r\n( 3 ) همان ، ص 112 .\r\n","page_name":" 359 ","page_number":375},
  {"content":"\r\n\r\nروايت است كه عقيل ، على را در كوفه ديد و از او درخواست پول كرد . ذكر اين نكته نيز لازم است كه عقيل در كوفه صاحب خانه‌اى بود كه آن را طى دوران فرمانروايى وليد بن عقبه به او فروخت . « 1 » بدين ترتيب ، و احتمالا در زمرهء مستمرىبگيران كوفه بوده است .\r\nعلى از درآمدهاى « فىء » به او پولى نداد . امّا گفته‌اند كه از اموال شخصىاش در ينبع به او مبلغى پرداخت كرد . بدينسان عقيل رهسپار دمشق شد و معاويه مبلغ زيادى به او پول داد . اين موضوع احتمالا پيش از جنگ صفين بود . معلوم نيست كه معاويه اين پول را از آن روى كه عقيل در اين زمان مستمرىبگير شام بوده است داده ، يا آن را به صورت رشوه در اختيار او نهاده است . آن‌گونه كه لامنس مىگويد ، يكى از همسران عقيل عمه [ يا خاله 
  ] معاويه بود . « 2 » اخبار رسيده دربارهء روابطش با معاويه آميخته با افسانه است و از او به منزلهء كسى ياد مىكند كه با اين اموى و دوستان عمده‌اش با نفرت بسيار برخورد مىكرد . هيچ دليل محكمى داير بر اينكه او ، بر ضد برادرش على عليه السّلام ، از معاويه پشتيبانى كرده باشد وجود ندارد . اين سخن وچيا واله يرى كه « جدايى بين دو برادر احتمالا انگيزه‌هاى سياسى داشته » ، هيچ اساسى ندارد . « 3 »\r\nپس از آن معاويه آهنگ مصر كرد . در مصر دولت محمد بن ابى بكر جدا دچار آشوب شده بود . چنان كه گذشت ، محمد با عزلت‌گزيدگان عثمانى گرد آمده در خربتا كه فرمانرواى پيشين آن ، قيس بن سعد ، پيوندهاى مؤثرى با آنان برقرار كرده بود ، خصومت ورزيده بود . مقاومت موفقيت‌آميز شاميان در برابر على عليه السّلام در صفين ، آنان را تشويق كرد كه در مخالفت با والى سربرآورند . محمد سپاهى به فرماندهى حارث بن جمهان جعفى براى رويارويى با شورشيان ، كه هنوز يزيد بن حارث كنانى آنان را رهبرى مىكرد ، گسيل داشت . حارث بن جمهان شكست خورد و كشته شد . « 4 » دومين سپاهى كه\r\n\r\n\r\n","description":"","footnote":"\r\n( 1 ) اغانى ، ج 4 ، ص 182 .\r\n( 2 ) بررسى سلطنت معاويه اول ، ص 175 .\r\n( 3 ) ر . ك : عقيل بن ابى طالب ، دايرة المعارف اسلام ( ويرايش دوم ) .\r\n( 4 ) حارث بن جمهان جعفى در صفين در ركاب على عليه السّلام جنگيده بود ( منقرى ، وقعة صفين ، ص 154 ، 254 - 255 ) . على احتمالا او را براى كمك به محمد بن ابى بكر به مصر فرستاد . در روايتهاى بلاذرى و ثقفى ، به رغم طبرى ، نسبتش ، به جاى جعفى ، بلوى آمده است . بنابراين امكان دارد كه با حامى على عليه السّلام در صفين يكى نباشد .\r\n","page_name":" 360 ","page_number":376},
  {"content":"\r\n\r\nوالى به فرماندهى ابن مضاهم كلبى گسيل داشت سرنوشتى بهتر از اولى نداشت . اعتزال گزيدگان ، ابن مضاهم كلبى را نيز كشتند . « 1 »\r\nفرماندهى اعتزال‌گزيدگان را اين بار شخصيت معروف‌ترى به نام معاوية بن حديج سكونى بر عهده گرفت كه برخى ديگر را به اردوگاه عثمانى جذب كرد . « 2 » مسلمة بن مخلّد نيز عمليات جنگى خود را براى خونخواهى عثمان ، مستقل از گروهى كه در خربتا بود ، از سر گرفت . اين دو نفر در صفين براى معاويه جنگيده بودند « 3 » و اكنون ظاهرا به مصر بازمىگشتند . جنبش عثمانى مصر كه در ابتدا مستقل بود ، بيشتر به طرفدارى از معاويه متمايل شد . على عليه السّلام به ضعيف شدن موقعيت محمد بن ابى بكر پى برده بود و به اين فكر افتاده كه قيس بن سعد يا اشتر را جايگزين او كند . آن حضرت پس از بازگشت از صفين ، قيس را در مقام رئيس نگهبانان خود گماشته و به او وعده داده بود كه ولايت آذربايجان را پس از حكميت به وى خواهد سپرد . اشتر به ولايت خود در بين النهرين عليا بازگشته بود . على عليه السّلام بلافاصله پس از حكميت او را از نصيبين « 4 » فرا خواند و به مصر فرستادش تا فرمانروايى آنجا را از ابن ابى بكر بستاند ؛ على عليه السّلام ، ابن ابى بكر را جوانى ناآزموده در جنگ و امور سياسى خواند . اينكه او درست در زمانى اشتر را روانه مصر مىكرد ، كه قصد داشت براى بار دوم با لشكريان خود رهسپار شام شود ، از اهميّت مصر در نقشه‌هاى او حكايت دارد .\r\nمعاويه توسّط جاسوسانش از انتصاب اشتر به ولايت مصر باخبر شد و يكى از خراج‌گزاران خود را تطميع كرد كه اشتر را بكشد . اشتر قلمرو سرزمين شام را طى نكرد و با قايق از حجاز ، از طريق ساحل درياى سرخ در مصر ، به قلزم رفت . « 5 » در قلزم ، خراج‌گزار معاويه به گرمى از او استقبال كرد و آن‌گاه شربتى از عسل زهرآگين به او داد و جانش را\r\n\r\n\r\n","description":"","footnote":"\r\n( 1 ) طبرى ، ج 1 ، ص 3248 ؛ بلاذرى ، انساب ، ج 2 ، ص 398 ؛ ثقفى ، الغارات ، 254 - 255 .\r\n( 2 ) بنا به روايت بلاذرى ، معاوية بن ابى سفيان ، معاوية بن حديج را ترغيب كرد كه فرماندهى عثمانيان مصر را بر عهده گيرد . اگر معاويه چنين كرده باشد در نقض توافق متاركهء جنگ با على بوده است .\r\n( 3 ) ر . ك : منقرى ، وقعة صفين ، در فهرست نامهاى آنان .\r\n( 4 ) اشتر شبيب بن عامر ازدى را به جاى او به فرمانروايى بين النهرين عليا منصوب كرد ( ثقفى ، الغارات ، ص 258 ) .\r\n( 5 ) بلاذرى ، انساب ، ج 2 ، ص 399 .\r\n","page_name":" 361 ","page_number":377},
  {"content":"\r\n\r\nستاند . « 1 » معاويه از كشته شدن دشمن ديرينش به وجد آمد و نقل است كه عمرو عاص گفت : خداوند در عسل سپاهيانى دارد . « 2 » احتمالا اين اولين ارتكاب قتل از جانب معاويه به واسطهء زهر بود ، امّا مسلما نه آخرين آن . معاويه در خطبه‌اى به ياران خود تبريك گفت و اظهار داشت : « على ابن ابى طالب دو دست راست داشت . يكى از آنها در روز صفين بريده شد ، يعنى عمار ياسر ، و ديگرى امروز ، يعنى اشتر . » « 3 »\r\nاز دست رفتن مالك اشتر ، وفادارترين و توانمندترين ياور على عليه السّلام - اگر چه هميشه فرمانبردار نبود - ضربهء سنگينى بر او وارد آورد . على نتوانست شدت اندوه خود را پنهان كند و ستايش بسيار خود را از او ، در برابر بزرگان قبيله‌اش ، نخع - كه به ديدار وى رفته بودند - بر زبان آورد . « 4 » او به محمد بن ابى بكر ، كه فرستادن اشتر او را مضطرب كرده بود - نوشت و گفت كه اين كار را براى آن نكردم كه در كار جهاد كند بوده‌اى يا كوشش كافى نكرده‌اى . اگر ولايت را از تو مىگرفتم ، ولايت ديگر به تو مىدادم كه كارش آسان‌تر و براى تو پسنديده‌تر باشد . سپس مردى را كه بر ولايت مصر گمارده بود ستود و گفت كه او نيكخواه ما و با دشمنان سختگير بود ، سرانجام مرگ وقتى به سراغش آمد كه ما از او رضايت داشتيم . خداوند از او راضى باشد و پاداش او را دو چندان سازد . على عليه السّلام از ابن ابى بكر خواست كه در برابر دشمن پايمردى كند و آمادهء جنگ باشد . محمد بن ابى بكر على عليه السّلام را نسبت به وفادارى خويش مطمئن ساخت . « 5 »\r\nمعاويه پس از حملهء ضحاك بن قيس ، در خصوص نقشه‌هاى خويش براى تصرف مصر ، با عمرو عاص و فرماندهان عالىاش مشورت كرد . عمرو عاص كه مايل بود پاداش\r\n\r\n\r\n","description":"","footnote":"\r\n( 1 ) طبرى ، ج 1 ، ص 3392 - 3393 ؛ ثقفى ، الغارات ، ص 254 - 260 . در مورد كشته شدن اشتر اخبار متفاوتى رسيده است ( ثقفى ، الغارات ، ص 262 - 263 ) .\r\n( 2 ) كندى ، ولاة ، ص 23 .\r\n( 3 ) طبرى ، ج 1 ، ص 3394 .\r\n( 4 ) ثقفى ، الغارات ، ص 264 - 265 . اين روايت شعبى عثمانى به استناد عبد الله بن جعفر بن ابى طالب ، كه على از رهايى از اشتر خرسند شد ، سوگيرانه است ( كندى ، ولاة ، ص 23 ؛ ابن اثير ، كامل ، ج 3 ، ص 296 ) . عبد الله بن جعفر ، برادر ناتنى محمد بن ابى بكر سفارش كرده بود قيس بن سعد از ولايت برداشته شود و ابن ابى بكر به جاى او نصب شود كه ثابت كرد اشتباهى بزرگ بوده است . او ظاهرا تمايلى به اشتر نداشت كه اكنون مىبايست با تلاشى بىثمر فرستاده مىشد تا اوضاع را از آشفتگى نجات دهد . اينكه همو بود كه به على توصيه كرد ابتدا اشتر را بفرستد - چنان كه خود ادعا مىكند - بسيار بعيد است .\r\n( 5 ) طبرى ، ج 1 ، ص 3315 - 3316 ؛ ثقفى ، الغارات ، ص 267 - 270 ؛ بلاذرى ، انساب ، ج 2 ، ص 400 .\r\n","page_name":" 362 ","page_number":378},
  {"content":"\r\n\r\nموعود را به چنگ آورد ، توصيه كرد كه هر چه زودتر سپاهى بزرگ به مصر گسيل دارد .\r\nبدين ترتيب مصريان هماواز با آنان ، دسته دسته به سوى سپاهيان معاويه خواهند شتافت و در برابر دشمن آنان را ياور خواهند بود . معاويه ابتدا ترجيح داد نامه‌اى براى طرفدارانش در مصر بنويسد و آنها را تشويق كند كه پايدارى كنند و مطمئن باشند كه كمكهاى او به آنها خواهد رسيد ؛ و نامه‌اى هم به مخالفان نوشت و كوشيد با دادن وعد و وعيد ، عزم آنان را متزلزل كند . [ او گفت : 
  ] و اگر لازم مىدانند ، مىتوانند با آنان وارد جنگ شوند . عمرو عاص به او گفت هر چه مصلحت مىدانى انجام ده . با اين حال عمرو عاص يقين داشت كه اين وضعيّت سرانجام به جنگى خونين منتهى خواهد شد .\r\nسپس معاويه نامه‌اى به مسلمة بن مخلّد و معاوية بن حديج نوشت . او آنان را به سبب موضع شرافتمندانه‌اى كه در خونخواهى خليفهء ستمديده پيش گرفته بودند ستود و به آنان وعده داد كه خداوند خيلى زود ياريشان خواهد كرد و از قلمرو قدرت معاويه بهره‌ور خواهند شد و آنها را ترغيب كرد كه به جهاد خود ادامه دهند و كسانى را كه هنوز هم از هدايت آنان سرباز مىزنند و به سوى خود فرا خوانند . اين نامه را يكى از غلامان معاويه ، به نام سبيع بن مالك همدانى ، به دست مسلمه رساند . مسلمه وقتى نامه معاويه را خواند آن را به رسولش داد و از او خواست آن را به ابن حديج نشان دهد و سپس آن را بازگرداند تا از طرف خود و از طرف او جواب دهد . ابن حديج خشنود شد و مسلمه به معاويه نوشت كه آنان در جنگ با كسانى كه بر امام خود شوريده‌اند اميد پاداش الهى را دارند . اين راه را براى رسيدن به منفعتى مادى نپيموده‌اند و انتظار كمكى را هم كه اكنون از طرف معاويه به آنان مىشود نداشته‌اند . در هر حال ، از معاويه خواست تا اسبان و مردانش را هر چه زودتر گسيل دارد تا بر دشمن پيروزى يابند . « 1 » گرچه عثمانيهاى مصر پس از صفين و حكميت قدرتمند شده بودند ، امّا ظاهرا آماده نبودند كه به خودى خود بر ضد والى به تعرض دست زنند .\r\nنامه در فلسطين به دست معاويه رسيد . او بدانجا رفته بود تا از نزديك امور را زير نظر گيرد . معاويه به عمرو عاص فرمان داد كه شش هزار « 2 » مرد جنگى براى حمله به مصر\r\n\r\n\r\n","description":"","footnote":"\r\n( 1 ) طبرى ، ج 1 ، ص 3396 - 3400 ؛ ثقفى ، الغارات ، ص 270 - 276 .\r\n( 2 ) بنا به روايت واقدى ، سپاه عمرو از چهار هزار مرد جنگى تشكيل شده بود ( طبرى ، ج 1 ، ص 3406 ) .\r\n","page_name":" 363 ","page_number":379},
  {"content":"\r\n\r\nآماده كند . در حالى كه عمرو وارد ولايت پيشين خود مىشد ، عثمانيهاى مصر به او پيوستند . او در آنجا توقف كرد ، نامه‌اى به محمد بن ابى بكر نوشت و به او هشدار داد كه آن ولايت را ترك كند تا جانش در امان بماند . مردم مصر ، به ادعاى او ، در رد فرمانروايىاش با يكديگر هماوازند و از پيروى از او ابراز پشيمانى مىكنند . عمرو ترجيح داد كه از كشتن عثمان با هم‌پيمان پيشين خويش - كه خود وى را بدان تحريك كرده بود - سخن نگويد . با اين حال او نامه‌اى از معاويه را هم پيوست آن كرد ؛ در اين نامه محمد بن ابى بكر به بىرحم‌ترين شورشى بر ضد عثمان و كسى كه خون او را ريخته است متهم مىشد . عمرو عاص اكنون ادعاى فرمانروايى بر كشورى را داشت كه قسمت اعظم مردمانش طرفدار معاويه و ديدگاههاى او بودند . او افزود كه معاويه تنها بدين سبب براى او مىنويسد كه دوست نمىدارد يك قريشى را مثله كند و جانش را بستاند . در هر حال ، خداوند هيچ‌گاه ابن ابى بكر را ، هركجا باشد ، از قصاص نجات نخواهد داد .\r\nمحمد بن ابى بكر دو نامه با شرحى از وضعيت خطرناكش براى على عليه السّلام فرستاد ، و گفت كه يارانش او را رها مىكنند . او از على عليه السّلام خواست كه اگر به بقاى مصر اهميّت مىدهد ، مردان و اموالى را گسيل دارد . على عليه السّلام به او نوشت كه ثابت قدم بماند ، شهر را مستحكم سازد و كنانة بن بشر را كه به وفادارى و سرسختى در برابر دشمن زبانزد است ، عليه دشمن اعزام كند . على عليه السّلام فرمود كه سپاهى از سواران را براى كمك به او خواهد فرستاد . او به نامه‌هاى معاويه و عمرو اعتنايى نكرد و به ابن ابى بكر دستور داد كه پاسخى مناسب برايش بفرستد . ابن ابى بكر در پاسخ به معاويه گفت كه در مسألهء عثمان از او پوزش نخواهد خواست . تو [ معاويه 
  ] مرا از بريدن اعضا بيم داده بودى ، گويا خيرخواه منى ؛ اميدوارم غلبه از آن من باشد و گرنه خداوند شما را به سبب كردار بد و كشتن مؤمنان مجازات خواهد كرد . ابن ابى بكر به عمرو چنين پاسخ داد : « گفته بودى بيم جان مرا دارى ، دروغ مىگويى ؛ گفته بودى كه مردم مصر از رأى و كار من بگشته‌اند و از پيروى من پشيمان شده‌اند ؛ آنها طرفدار تو و شيطان ملعون‌اند ؛ به خدا توكل مىكنم كه پروردگار عرش عظيم است » .\r\nمحمد بن ابى بكر به همراهى لشكرى كه بيش از دو هزار تن نبودند با مهاجمان روبرو شد . او كنانة بن بشر [ تجيبى 
  ] را با مقدمهء لشكرش رهسپار نبرد كرد . لشكر عمرو\r\n\r\n","description":"","footnote":"","page_name":" 364 ","page_number":380},
  {"content":"\r\n\r\nگروه گروه و پىدرپى به جنگ كنانه آمدند تا خوب به او نزديك شدند عمرو به كمك لشكرى به سردارى معاويه بن حديج [ سكونى 
  ] همراه با عثمانيان مصر كه انبوهى از شاميان آنان را پشتيبانى مىكردند كنانه را در مسنّاة محاصره كرد . كنانه و يارانش در ميان اين لشكر انبوه به شهادت رسيدند . چون خبر به محمد بن ابى بكر رسيد يارانش از گرد او پراكنده شدند . او به راه افتاد تا خود را در خرابه‌اى پنهان كند و عمرو فسطاط ( مركز شهر ) را گرفته بود . معاوية بن حديج به جستجوى پسر ابى بكر برآمد و چند روستايى او را به مخفىگاه محمد بن ابى بكر راهنمايى كردند . او را در حالى كه از تشنگى نزديك به مرگ بود گرفتند و در نظر داشتند او را به فسطاط ببرند . چون خبر دستگيرى او به عمرو رسيد ، عبد الرحمن بن ابى بكر برادرش محمد كه به دستور خواهرش عايشه براى نجات جان برادرش به لشكرگاه عمرو آمده بود از برادرش محمد نزد عمرو شفاعت كرد . « 1 » عمرو به معاوية بن حديج دستور داد پسر ابى بكر را زنده نزد او بياورند . ابن حديج برآشفت و گفت عمرو پسر عم من كنانة بن بشر را مىكشد ( تجيب يكى از قبايل فرعى سكون بود ) و از من مىخواهد كه از محمد بن ابى بكر قريشى دست بردارم . او به بهانهء اين اتهام بىاساس كه معاويه در بين مردم شايع كرده بود كه شورشيان عثمان را از نوشيدن آب منع كرده بودند ، از نوشاندن آب به اسير زندانى خود خوددارى ورزيد . پس از گفتگويى تند او پسر أبو بكر را گردن زد و پيكر او را در درون شكم خر مرده‌اى جا داد و آتش زد . وقتى عايشه اين پايان دردناك برادرش را شنيد سخت زارى و بىتابى كرد و در قنوت نمازش پيوسته معاويه و عمرو عاص را نفرين مىكرد . او سرپرستى بازماندگان برادر را بر عهده گرفت و به تربيت قاسم ( بن محمد بن ابى بكر ) همت گماشت كه او بعدا از بزرگان دينى مدينه شد . « 2 » عمرو خبر پيروزى خود و مرگ محمد بن ابى بكر و كنانة بن بشر را به معاويه نوشت . او در اين نامه هم يادآورى كرد كه اين دو بر گمراهى خود اصرار\r\n\r\n\r\n","description":"","footnote":"\r\n( 1 ) ابن منظور ، مختصر ، ج 14 ، ص 281 ؛ آبوت ، عايشه ، ص 179 - 180 .\r\n( 2 ) طبرى ، ج 1 ، ص 3400 - 3406 ؛ ثقفى ، الغارات ، ص 276 - 285 و بنا به نقل واقدى پسر ابى بكر در خانه جبلة بن مسروق پنهان شده بود . معاوية بن حديج خانه را محاصره كرد و پسر أبو بكر در حال جنگ شهيد شد ( طبرى ، ج 1 ، ص 3406 - 3407 ) . در اين مورد كه عايشه سرپرستى دختر برادرش قريبه و پسر برادرش قاسم را به عهده گرفت ر ك : آبوت ، عايشه ، ص 209 .\r\n","page_name":" 365 ","page_number":381},
  {"content":"\r\n\r\nورزيدند و چيزى درباره انتقام خون عثمان نگفت . « 1 »\r\nچون خبر يارى خواستن محمد بن ابى بكر به على عليه السّلام رسيد از كوفيان خواست كه فورا به كمك او بشتابند و از داوطلبان خواست كه در جرعه ، بين كوفه و حيره ، گرد آيند .\r\nاو صبح روز بعد خود به آنجا رفت ، امّا صد نفر هم نيامده بودند . او به كوفه بازگشت و به دنبال سران قبايل فرستاد و آنان را به دليل سستى و تنبلىشان سرزنش كرد . مالك بن كعب ارحبى به يارى او برخاست ، على عليه السّلام به منادىاش فرمود كه مردم را ندا دهد كه همراه كعب رهسپار مصر شوند . يك ماه طول كشيد « 2 » تا حدود دو هزار نفر در خارج شهر كوفه گرد آمدند و على عليه السّلام آنان را روانه كرد . مالك بن كعب با اين لشكر پنج شب راه سپرده بود كه حجّاج بن غزيّه انصارى و عبد الرحمن بن مسيّب فزارى كه جاسوس على عليه السّلام در شام بود رسيدند و خبر كشته شدن محمد بن ابى بكر را براى على عليه السّلام بازگفتند . على عليه السّلام عبد الرحمن بن شريح يامى « * » را فرستاد تا مالك را برگرداند .\r\nواقدى تاريخ پيروزى عمرو در مسنّاة را صفر سال 38 ذكر كرده است . كندى شهادت محمد بن ابى بكر را 14 صفر سال 38 ، « 3 » ذكر مىكند كه احتمالا خيلى پيش از زمان واقعى است . عمرو عاص قبل از جنگ بين يك تا دو ماهى بود كه در مصر اردو زده بود .\r\nنقل شده كه على عليه السّلام خطاب به مردم كوفه گفت بيش از پنجاه روز است شما را به يارى برادرانتان در مصر دعوت كرده بودم تا آن‌گاه كه سپاهى اندك نزد من آمد . « 4 » اين جنگ احتمالا پيش از پايان صفر سال 38 اتفاق نيفتاد . كندى آغاز دومين دوره حكومت عمرو بر مصر را از ربيع الاول سال 38 مىداند . « 5 »\r\nعلى عليه السّلام در غم از دست دادن پسرخوانده‌اش محمد بن ابى بكر و از دست رفتن مصر سخت اندوهگين شد ؛ و اين اندوه خود را از مردم پنهان نكرد . در خطبه‌اى او بر اشتياقش به رويارويى با دشمن تأكيد و كوفيان را به سبب كوتاهى و عدم اطاعت سرزنش\r\n\r\n\r\n","description":"","footnote":"\r\n( 1 ) طبرى ، ج 1 ، ص 3407 ؛ ثقفى ، الغارات ، ص 288 - 289 .\r\n( 2 ) ثقفى ، الغارات ، ص 294 .\r\n* و به نقلى شامى ( همان ، 295 ) طبرى ، ج 1 ، ص 3407 .\r\n( 3 ) كندى ، ولاة ص 31 . گفتار كندى كه نقل كرده دوران حكومت محمد بن ابى بكر پنج ماه بود كاملا اشتباه است .\r\n( 4 ) طبرى ، ج 1 ، ص 3412 ؛ ثقفى ، الغارات ، ص 297 .\r\n( 5 ) كندى ، ولاة ، ص 31 .\r\n","page_name":" 366 ","page_number":382},
  {"content":"\r\n\r\nكرد .\r\nدر نامه‌اى به عبد الله بن عباس كه او را از سقوط مصر و مرگ پسر ابى بكر آگاه مىكرد از پشتيبانى نكردن مردم از او ( على عليه السّلام ) به سختى شكوه كرد و گفت اگر نه اين بود كه آرزو داشت شهيد از دنيا برود دوست نداشت حتى يك روز هم در ميان اين مردم باشد . پسر عمويش ، در جواب ، از خدا براى او يارى خواست و توصيه كرد كه با مردمش مدارا كند شايد در آينده تغيير رأى دهند . على ، اكنون ظاهرا از اينكه به محمد بن ابى بكر اعتماد كرده و او را براى حكومت مصر در نظر گرفته بود ابراز تأسف مىكرد و او را جوانى نوخاسته ( غلام حادث ) توصيف مىكرد . او فاش ساخت كه در ابتدا قصد گماردن هاشم ابن عتبه را بر آن سرزمين داشته و اگر كار را به او سپرده بوده عرصه را براى عمرو عاص و يارانش خالى نمىكرد و كشته نمىشد ، مگر آن‌كه شمشير را همچنان در كف داشت .\r\nسپس افزود من محمد بن ابى بكر را سرزنش نمىكنم كه او جان خود را فدا كرد و تكليف خود را انجام داد . « 1 » و چون از بىتابى على عليه السّلام بر مرگ محمد بن ابى بكر پرسيدند فرمود « او پرورده من بود ، فرزندانم را برادر بود و من پدر او بودم و او را فرزند خود مىشمردم » . « 2 »\r\nعلى عليه السّلام كه از شكست در مصر رنجيده بود توان خود را صرف تعليم پيروانى كرد كه مشتاق شنيدن سخنان او بودند . زمانى كه هنوز براى از دست دادن مصر اندوهگين و غمگين بود پنج تن از ياران نزديكش ، عمرو بن حمق ، حجر بن عدى حبّة بن جوين عرنى بجلى ، حارث بن اعور همدانى و عبد الله بن سبأ همدانى نزد او آمدند و از نظرش درباره أبو بكر و عمر پرسيدند . او دوستانش را سرزنش كرد و گفت « آيا براى طرح چنين مسأله‌اى فراغت يافته‌ايد ؟ مصر از دست رفت و شيعيان من در آنجا كشته شدند . براى شما رساله‌اى خواهم نوشت و از آنچه پرسيده‌ايد به شما پاسخ خواهم داد و از شما مىخواهم كه هر چه از حق من تباه كرده‌ايد جبران كنيد و اين نوشته را براى شيعيان من بخوانيد و همواره ياران حقيقت باشيد » . « 3 »\r\n\r\n\r\n","description":"","footnote":"\r\n( 1 ) طبرى ، ج 1 ، ص 3411 ؛ ثقفى ، الغارات ، ص 295 - 301 .\r\n( 2 ) ثقفى ، الغارات ، ص 301 .\r\n( 3 ) ثقفى ، الغارات ، ص 302 - 303 ؛ بلاذرى ، انساب ، ج 2 ، ص 382 - 383 . بلاذرى مىگويد سپس على عليه السّلام به آنان نامه‌اى داد كه آن را همواره براى يارانش بخوانند و از آن بهره ببرند [ در متن عربى انساب چنين آمده\r\n","page_name":" 367 ","page_number":383},
  {"content":"\r\n\r\nمتن نامه به مقدار زيادى با آنچه پيشتر درباره رابطه‌اش با دو خليفه اول به معاويه نوشته بود هماهنگى داشت . على عليه السّلام در اين نامه چنين مىگويد : « * » اما بعد ، خدا محمد صلّى اللّه عليه و آله را براى هشدار دادن به مردم جهان به پيامبرى فرستاد ، آنكه امين وحى بود و گواه بر اين امت ؛ و شما اى عربها در آن روز بدترين دينها داشتيد و در بدترين خانه‌ها مىزيستيد بر سنگهاى خشن و صخره‌هاى سخت يا بر روى خارهاى گزنده كه در بلاد پراكنده بود مىنشستيد و مىخوابيديد . آبهاى بدبو و ناگوار مىنوشيديد و طعامهاى درشت و ناهموار مىخورديد . خون يكديگر را مىريختيد و فرزندانتان را مىكشتيد و رشتهء پيوند خويشاوندى بريده بوديد و اموالتان را با يكديگر تلف مىكرديد و به باطل مىخورديد و راههايتان پرهراس بود ؛ بتانتان در ميان شما برپا بود و خود غرقه در گناه بوديد . « و بيشترشان به خدا ايمان نداشتند و جز مشركانى نبودند » پس خداوند بر شما منت نهاد به وجود محمد صلّى اللّه عليه و آله . او را به رسالت بر شما فرستاد . رسولى از خودتان و در كتاب منزل خود گويد : « اوست خدايى كه از ميان مردمى بىكتاب پيامبرى از خودشان مبعوث داشت تا آياتش را بر آنها بخواند و آنها را پاكيزه گرداند و حكمتشان بياموزد اگر چه پيش از آن در گمراهى آشكار بودند » يا « هرآينه پيامبرى از خود شما بر شما مبعوث شد ، هر آنچه شما را رنج مىدهد بر او گران مىآيد . سخت به شما وابسته است و با مؤمنان رئوف و مهربان است . » و گفت : « خدا بر مؤمنان انعام فرمود آنگاه كه از خودشان به ميان خودشان پيامبرى مبعوث كرد . » و گفت : « اين فضل خداست كه به هر كس كه بخواهد مىدهدش و خدا صاحب فضلى بزرگ است » آرى ، پيامبرى آمد كه او از خود شما بود و به زبان شما سخن مىگفت و شما نخستين كسان بوديد كه چهرهء او را شناختيد و خاندان او را و عشيره او را . او شما را كتاب و حكمت آموخت و فرايض و سنت ، و شما را به پيوند با خويشاوندان و خوددارى از خون ريختن و به صلح و صفا\r\n\r\n\r\n","description":"","footnote":"\r\nاست « و كتب كتابا يقرأ على شيعته فى كل ايام فلم ينتفع ( على ) بذلك الكتاب » همان م 
  ] ابن سبا نسخه‌اى از اين نامه داشت و آن را تحريف كرد . بلاذرى متن نامه را نياورده و توجيه كرده است كه اين نامه سودى براى على نداشت . ثقفى آن را آورده است . ابن ابى الحديد آن را از كتاب ثقفى نقل مىكند و در مقدمه مىگويد سخنى است كه على عليه السّلام آن را بعد از فتح مصر و شهادت محمد بن ابى بكر ايراد كرد ( شرح ، ج 6 ، ص 94 ) شايد ابن ابى الحديد گفتار مقدمه را به علت آن كه نامى از ابن سبا در آن آمده حذف كرده است [ در مورد ابن سبأ رك : عسكرى ، عبد الله بن سبا ، ص 39 - 66 و سراسر كتاب ؛ بلاذرى ، انساب ، ج 2 ، ص 382 و يادداشت 3 ذيل همان صفحه م 
  ]\r\n* نويسنده كتاب‌نامه را خلاصه كرده و فرازهايى از آن را آورده است و من دريغم آمد كه شيعيان از خواندن اين نامه محروم بمانند . لذا تمام نامه را از الغارات ثقفى ، ترجمه عبد المحمد آيتى ، تهران ، 1371 ص 109 تا 115 تيمنا نقل كردم .\r\n","page_name":" 368 ","page_number":384},
  {"content":"\r\n\r\nفرمان داد ؛ و فرمان داد كه « امانتها را به صاحبانشان بازگردانيد » و به عهد خود وفا كنيد و سوگندهاى خود را پس از مؤكّد ساختن آنها مشكنيد و گفت با يكديگر مهربان باشيد و در حق هم نيكى كنيد و بخشش نماييد و بر يكديگر رحمت آوريد . و شما را از غارت اموال يكديگر و ظلم و به يكديگر و دشنام دادن به يكديگر و تعدى و تجاوز به حق يكديگر منع فرمود . و از شراب‌خوارى و كم‌فروشى در كيل و ترازو نهى نمود . و بر حسب آن آيات كه نازل شده بود از شما خواست كه زنا نكنيد و ربا نخوريد و اموال يتيمان را به ستم تباه نكنيد و امانتها را به صاحبانشان بازگردانيد و در زمين از فساد كردن بپرهيزيد و تجاوز نكنيد كه خدا تجاوز كنندگان را دوست ندارد و شما را به خيرى كه به بهشت نزديكتان مىكند و از آتش دوزخ دور مىدارد فرمان داد و از هر بدى كه شما را از بهشت دور مىكند و به آتش نزديك مىنمايد نهى فرمود .\r\nزمانى كه مدت عمرش سپرى گرديد خداوند جان او بستد و سعيد و ستوده به جهان ديگر شتافت . واى كه مصيبت از دست دادنش چه بزرگ بود بويژه براى اقرباى او و هم براى همهء مسلمانان . تا بوده چنان مصيبتى به كس نرسيده و تا باشد چنان مصيبتى به كس نرسد .\r\nچون رسول الله صلّى اللّه عليه و آله به جهان باقى رفت مسلمانان بر سر جانشينىاش به نزاع برخاستند .\r\nبه خدا سوگند هرگز در خيالم نمىگنجيد و به خاطر نمىگذشت كه عرب بعد از محمد صلّى اللّه عليه و آله در امر خلافت از اهل بيت او رخ برتابند يا خلافت را پس از او به ديگرى جز من واگذارند ؛ و مرا به وحشت نينداخت بجز هجوم مردم از هر سو به سوى أبو بكر تا با او بيعت كنند . من لختى از بيعت كردن دست بازداشتم كه مىديدم خود از هر كس ديگر كه به جانشينى رسول الله صلّى اللّه عليه و آله برگزيده شود سزاوارترم . زمانى - كه خدا مىخواست - در آن حال درنگ كردم تا وقتى كه ديدم برخى مردم از دين بازمىگردند و به نابودى دين خدا و آيين محمد صلّى اللّه عليه و آله و ابراهيم دعوت مىكنند ، ترسيدم اگر به يارى اسلام و مسلمانان برنخيزم در دين رخنه‌اى پديد آيد و بناى مسلمانى ويران گردد و اگر چنين شود مصيبت آن بر من بزرگتر خواهد بود از محروم شدن از حكومت بر شما كه متاعى است چند روزه و زوال‌پذير و چنان زايل مىشود كه سراب بيابان و چنان پراكنده مىشود كه ابرهاى آسمان . در اين هنگام نزد أبو بكر رفتم و با او بيعت كردم و در كشمكش اين حوادث دامن عزم بر كمر زدم تا باطل نابود گرديد و سخن خدا بر فراز هر سخن قرار گرفت هر چند كافران ناخوش مىداشتند .\r\nأبو بكر زمام آن امور به دست گرفت - گاه به نرمى و گاه به سختى و شدت كارها مىراند .\r\nمن مصاحب نيكخواه او بودم و در هر كارى كه در آن اطاعت خداوند بود ، از او اطاعت\r\n\r\n","description":"","footnote":"","page_name":" 369 ","page_number":385},
  {"content":"\r\n\r\nكردم و در راه آن راه مجاهدت . و بدان اميد داشتم كه چون او را حادثه‌اى افتد - حادثهء مرگ - و من زنده باشم ، امرى كه كشمكش بر سر آن است به من داده شود و اين اميد همراه با يقين بود و ذره‌اى نوميدى با آن نبود . و اگر ميان او و عمر خصوصيّتى نبود يقين داشتم كه راه مرا به سوى خلافت نخواهد بست . چون مرگش فرا رسيد عمر را فرا خواند و خلافت به او واگذاشت . بازهم ما بر آن رأى گوش نهاديم و اطاعت كرديم و از نيكخواهى و راهنمايى دريغ ننموديم و عمر عهده‌دار امر خلافت شد . مردى پسنديده سيرت بود و خجسته روان .\r\nچون عمر را مرگ فرا رسيد با خود گفتم : اين بار خلافت را از من باز نخواهد داشت . اما مرا ششمين كس قرار داد . آنان آن قدر كه از حكومت من كراهت داشتند از حكومت هيچ يك از خودشان كراهت نداشتند . آرى سخنان مرا به هنگام وفات رسول الله صلّى اللّه عليه و آله كه با أبو بكر محاجّه مىكردم و مىگفتم : اى جماعت قريش ما اهل بيت تا زمانى كه در ميان ما كسى باشد كه قرآن را مىخواند و سنّت را مىشناسد و به حق ايمان دارد به اين امر از همهء شما سزاوارتريم . به ياد داشتند . قوم ترسيدند كه اگر من بر آنان حكومت يابم ديگر ايشان را تا هستند در آن نصيبى نخواهد بود . پس خلافت را به عثمان دادند و مرا از آن به در راندند بدان اميد كه بر آن چنگ اندازند و آن را ميان خود دست به دست گردانند و راستى از اينكه از جانب من چيزى به آنان رسد نوميد بودند . سپس گفتند : بيا و با عثمان بيعت كن و گرنه با تو جهاد مىكنيم . من به اكراه بيعت كردم و شكيبايى نمودم .\r\nيكى از ايشان گفت : اى پسر ابى طالب ، چقدر به اين امر آزمندى ، گفتم : تو از من آزمندترى و حال آنكه دور تر هستى . من آزمندم كه ميراثم را طلب مىكنم و حقى كه خدا و پيامبر او براى من قرار داده‌اند . آيا من سزاوار هستم يا شما كه مرا از آن مىرانيد و ميان من و آن حايل مىشويد ؟ از شنيدن اين سخن بهت‌زده شدند و الله لا يهدى القوم الظالمين .\r\nبار خدايا از تو در برابر قريش يارى مىخواهم . آنها پيوند خويشاوندى من بريدند و سهم من به هدر دادند و منزلت عظيم مرا خرد شمردند و دست اتفاق به هم دادند تا بر سر حقى كه از آن من است و آن را از من گرفته‌اند با من ستيزه كنند و گفتند :\r\nالبته حق را مىتوانى فرا چنگ آرى و توانند تو را از آن منع كرد . پس اكنون شكيبايى پيشه ساز ، شكيبايى همراه با اندوه و ناگوارى ، يا در تأسف و غصه بمير . مرا نه ياورى بود نه مدافعى و نه مددكارى جز اهل بيتم ، كه دريغم آمد كه به كام مرگشان فرستم . با آنكه خار در چشم خليده بود چشم فرو بستم و شرنگ اندوه را اندك اندك نوشيدم . آرى شكيبايى ورزيدم و خشم خود فرو خوردم ، چيزى كه تلخ‌تر از حنظل بود و دل را\r\n\r\n","description":"","footnote":"","page_name":" 370 ","page_number":386},
  {"content":"\r\n\r\nدردآورنده‌تر از تيغ برنده .\r\nتا آن‌گاه كه به خلاف عثمان برخاستيد ، آمديد و او را كشتيد . روى به من نهاديد كه با من بيعت كنيد و من سربازمىزدم و دستم را واپس داشته بودم . با من به كشاكش پرداختيد تا دستم را بگشاييد و من مانع مىشدم و شما دستم را كشيديد و من نمىگذاشتم . پس بر سر من چنان ازدحام كرديد كه پنداشتم يا يكديگر را خواهيد كشت ، يا مرا . و گفتيد كه بيعت مىكنيم زيرا جز تو كسى را نيابيم و بجز تو به ديگرى رضا ندهيم . و زمانى كه بيعت كرديم نه پراكنده مىشويم و نه ميان ما خلافى پديد خواهد آمد . بناچار با شما بيعت كردم و مردم را به بيعت خود فرا خواندم . هر كس به ميل خود بيعت كرد ، از او پذيرفتم و هر كس نخواست اكراهش نكردم و به حال خود واگذاشتم . در ميان كسانى كه با من بيعت كردند طلحه و زبير هم بودند . اگر نمىخواستند بيعت كنند ، من به زور وادارشان نمىكردم ، نه آنها را و نه ديگران را ، ديرى نگذشت كه شنيدم آن دو به مكه رفته‌اند و آهنگ بصره دارند ، با سپاهى كه يك يك آنان با من بيعت كرده بودند و اظهار فرمانبردارى نموده بودند . اين دو بر عامل من و خازنان بيت المال من تعرض كردند و بر مردم شهرى كه همه در بيعت من بودند تاخت آوردند . ميان مردم اختلاف افتاد و اتحادشان به هم خورد . آنگاه بر شيعيان من هجوم آوردند و بعضى را به غدر و بعضى را در حبس و بعضى را به شمشير كشتند . آرى آنان را كشتند و آنان در عين صدق عقيدت خدا را ديدار كردند . به خدا قسم اگر حتى يك تن از آنها را به عمد كشته باشند ، قتل همهء آن لشكر مهاجم براى من حلال است . حال بگذريم از آنكه آنان شمارى از مسلمانان را كشتند كه بيش از شمار مهاجمانى بود كه به شهر داخل شده بودند ؛ ولى خداوند دولت و فرمانروايى را به دستشان نگذاشت . فبعدا للقوم الظالمين .\r\nسپس در مردم شام نظر كردم دسته‌هايى از عربهاى بدوى گرسنه چشم سفله و بىسروپا كه هر يك از ناحيتى آمده بودند ، مردمى كه بايد ادبشان آموخت تا كارآزموده شوند و كسى زمام كارشان در دست گيرد . نه از مهاجران بودند و نه از انصار و نه از تابعين ، من لشكر بدان سوى بردم و آنان را به اطاعت و اتحاد فرا خواندم ولى جز جدايى و نفاق نيفزودند . روى در روى مسلمانان ايستادند و آنان را هدف تير قرار دادند و نيزه بر تنشان زدند . در چنين موقعى بود كه من با مسلمانان بر سرشان تاختن آوردم و جنگ در پيوستم . چون طعم تيرها و شمشيرهاى جان شكار ما چشيدند و درد زخمها احساس كردند ، قرآنها را برافراشتند ، يعنى شما را به آنچه در اين كتاب آمده است دعوت مىكنيم .\r\nمن به شما گفتم كه اينان نه دين مىشناسد و نه قرآن و اين كار را از روى مكر و خدعه كرده‌اند و به سبب ناتوانى در برابر شما . به نبرد خويش ادامه دهيد كه حق با شماست ،\r\n\r\n","description":"","footnote":"","page_name":" 371 ","page_number":387},
  {"content":"\r\n\r\nولى شما سر برتافتيد و مرا گفتيد كه پيشنهادشان بپذير ، اگر آنچه در قرآن آمده است قبول كردند كه در اين صورت با ما در پذيرفتن سخن حق همداستانند و اگر از آنچه در قرآن آمده است سربرتافتند اين بزرگترين دليل ماست براى پيكار با آنها . رأى شما قبول كردم زيرا هم سر به نافرمانى كشيده بوديد و هم در پيكار سست شده بوديد . قرار بر آن شد كه كار مصالحه ميان شما و ميان ايشان بر عهده دو مرد باشد و آنان هر چه را قرآن زنده كرد زنده كنند و آنچه را ميرانده است بميرانند . ولى آن دو را رأى ديگرگون شد و به مقتضاى آن شرط عمل نيارستند . آنچه در قرآن آمده بود به يك سو افكندند و با آنچه در كتاب خدا آمده بود مخالفت كردند ، خداوند نيز آنان را از انديشه درست به دور داشت و به وادى ضلالت راه نمود . حكم خدا را به دور افكندند و براستى چنان كسان چنان كارى توانستند كرد . گروهى پيمان ما گسستند و ما نيز آنان را واگذاشتيم تا آنگاه كه در زمين تبهكاريها كردند ، كشتند و فساد نمودند . چون با آنان به گفتگو پرداختيم . گفتيم ، نخست قاتلان برادران ما را به دست ما بسپاريد سپس كتاب خدا ميان ما و شما حكم كند . گفتند همهء ما قاتلان آنها هستيم و ريختن خون آنها و شما را حلال مىدانيم . آنگاه بسيج پيكار ما كردند و خداوند آنان را به آنجا كه ظالمان را سرنگون مىنمايد سرنگون كرد . چون كار آنان ساخته آمد گفتمتان كه برفور به دشمنتان روى مىنهيد ، گفتيد شمشيرهايمان كند شده و تركشهايمان از تير خالى است و نيزه‌هايمان را سرنيزه نيست و آنچه نيزه‌اش مىخوانيم جز چوبدستى نيست . ما را به شهرمان بازگردان تا ساز نبرد كنيم با بهترين اسب و سلاح . و اگر به شهر بازگردى به جاى آن شمار كه از جنگجويان ما كشته شده‌اند يا از ما جدا شده‌اند ، گروه ديگرى را به لشكر خواهى آورد كه اين كار ما را در برابر دشمنمان تقويت خواهد كرد . شما را به شهر بازگرداندم چون به نزديكى كوفه رسيديم فرمان دادم در نخيله فرود آييد و لشكرگاه برپا كنيد و همواره در لشكرگاه خود بمانيد و آنچه كم داريد فراهم آريد و دل به جهاد بنديد و از ديدار با زنان و فرزندانتان بكاهيد كه مردان جنگى مردانى شكيبايند و همواره دامن عزم بر كمر دارند و ماندگى نمىشناسند و ملول نمىشوند نه از بيدارى كشيدن در شب و نه از تشنگى در روز و نه از تهى بودن شكم و نه از كوفتگى بدن . جماعتى از شما نزد من ماندند و عذرهاى واهى آوردند و گروهى نافرمانى كردند و به شهر رفتند . نه در آنها كه مانده بودند صبر و ثباتى بود و نه آنان كه به شهر رفتند بازگشتند . تا يك روز كه به لشكرگاه خود نگريستم ، شمار سربازان من به پنجاه تن هم نمىرسيد . چون چنان ديدمتان من هم به كوفه درآمدم ولى شما تا به امروز نتوانسته‌ايد با من از شهر پاى بيرون نهيد .\r\nچه انتظار مىكشيد ؟ نمىبينيد كه از هر طرف زمينهاى شما روى به نقصان مىنهد\r\n\r\n","description":"","footnote":"","page_name":" 372 ","page_number":388},
  {"content":"\r\n\r\nو شهرهايتان يكى پس از ديگرى به دست دشمن مىافتد و شيعيان من در آن شهرها كشته مىشوند و مرزهايتان را مرزبانى نيست و اين دشمن است كه به بلاد شما لشكر مىكشد ؟ در حالى كه شمار شما بسيار است و نيرو و توانتان افزون . شما را چه مىشود ؟\r\nاز كجا مىآييد ؟ به كجا مىرويد ؟ چه كسى شما را جادو كرده است ؟ اگر عزم نبرد جزم كنيد و دست اتحاد به هم دهيد كس قصد شما نتواند كرد . بدانيد كه آن قوم - يعنى دشمنانتان - گرد آمدند و متحد شدند و همه نيكخواه يكديگرند و شما سستى ورزيديد و اختلاف كرديد و پراكنده شديد و مىدانم كه اگر بدين وضع ادامه دهيد هرگز در زمرهء سعيدان نخواهيد بود . پس آنان كه به خواب غفلت در شده‌اند بيدار شوند و بر آن سخن حق كه مىگويند متحد شوند و براى نبرد با دشمن از هر علاقه مجرد گردند . اكنون آنچه روى نهفته بود آشكار شده و براى آنان كه چشمان بينا دارند صبح روشن گرديده . شما با آزادشدگان و فرزندان آزادشدگان و سفلگان مىجنگيد ، با قومى مىستيزيد كه از روى اكراه اسلام آوردند ؛ و در آغاز اسلام همواره با رسول الله صلّى اللّه عليه و آله در جنگ بودند ، دشمنان خدا و سنت و قرآن و بدعتگذاران و نو پديدآوران در دين ، كسانى كه همواره بايد از عواقب تبهكاريشان بيمناك بود . كسانى كه براى اسلام و مسلمانان چهره‌هايى ترسناك بوده‌اند ، جماعت رشوه‌خواران و دنياپرستان . به من خبر داده‌اند پسر نابغه ( عمرو عاص ) با معاويه بيعت نكرد تا چيزى نگرفت و شرط كرد ، در صورتى بيعت خواهد كرد كه چيزى بيش از آنچه در قلمرو اوست به او دهد . آرى ، تهى باد دست چنين فروشنده‌اى كه دينش را به دنيا مىفروشد و به خوارى افتد چنين خريدارى كه كارش نصرت دادن فاسقان است و اموال مسلمانان را به تباهى مىكشد . در ميان ايشان كسانى هستند كه شراب خورده‌اند و حد اسلام بر آنها جارى شده و به فساد در دين و كردار ناپسند شهره‌اند و در ميان ايشان هستند كسانى كه اسلام نياوردند تا اندك مالى به آنان داده شد .\r\nآرى اينان هستند پيشوايان اين قوم و آن گروه ديگر كه از عيبهايشان ياد نكردم همانند اينان هستند بلكه از اينان بدتر . اين گروه كه ياد كردم اگر بر شما فرمانروايى يابند تباهى و تكبر و فجور و خودكامگى و زورگويى و فساد كردن در زمين را در ميان شما رواج خواهند داد و از پى هوا و هوس خود خواهند رفت و بناحق حكم خواهند داد و هرآينه شما با همهء اين كه مرا يارى نكرده‌ايد و فروگذاشته‌ايد بازهم از آنها بهتريد و راه‌يافته‌تر به حقيقت . در ميان شما عالمانند و فقيهان و نجبا و حكما و حاملان قرآن و شب زنده داران به عبادت و رونق بخشندگان مسجدها به تلاوت قرآن . آيا به خشم نمىآييد و بر سر آن نيستيد كه نگذاريد مشتى سفيهان و اشرار و اراذل بر شما حكومت كنند ؟ سخن مرا بشنويد - خدا هدايتتان كند - وقتى كه سخنى مىگويم . و چون شما را به چيزى\r\n\r\n","description":"","footnote":"","page_name":" 373 ","page_number":389},
  {"content":"\r\n\r\nفرمان مىدهم اطاعت كنيد . به خدا قسم اگر از من فرمان بريد فريب نمىخوريد و اگر مرا عصيان كنيد روى رهايى نخواهيد ديد . ساز نبرد كنيد و سلاحهاى نبرد آماده سازيد و به كارزار شتابيد كه آتش آن را شعله‌ور مىبينم و لهيب آن را آشكار . و فاسقان تبهكار مهيا شده‌اند كه بندگان خدا را شكنجه كنند و نور خدا را خاموش گردانند .\r\nآگاه باشيد كه دوستداران شيطان كه جمعى طمعكاران و جفاجويان و خودپسندان هستند در گمراهى و گمگشتگى و باطل خود سرگردانند ، نبايد از دوستان خدا كه جماعتى نيكان و زاهدان و خاشعانند ، و سخن به حق مىگويند و از پروردگار خود اطاعت مىكنند ، در اطاعت از پيشواى خود پايدارتر باشند . و من - به خدا سوگند - اگر يكّه با آنها روياروى شوم در حالى كه انبوهى آنان زمين را پر كرده باشد ، بيمى به دل راه ندهم . زيرا مىدانم كه آنان در ضلالت غوطه‌ورند و ما با هدايت همراه ؛ و همين به من اعتماد و يقين و صبر ارزانى خواهد داشت . من مشتاق پروردگارم هستم و ثواب نيك پروردگار در انتظار من .\r\nولى تأسف و اندوه من از آن است كه بر اين امت سفيهانشان و اهل فسق و فجورشان فرمانروايى يابند . مال خدا را بستانند و دست بدست كنند و بندگان خدا را بردگان خود سازند و با صالحان بجنگند و يا فاسقان را به گرد خود جمع كنند . به خدا سوگند اگر غم اينم نبود اين همه ملامتتان نمىكردم و اين همه ترغيب و تشويقتان نمىنمودم بلكه همان زمان كه سر برتافته و سستى كرده بوديد تركتان مىكردم . و خود به تن خويش با آنان روياروى مىشدم ، هر زمان رويارويى با آنها مقدور باشد . به خدا سوگند كه من بر حقّم و سخت دوستدار شهادت . پس « به جنگ برويد خواه بر شما آسان باشد و خواه دشوار و با مال و جان خويش در راه خدا جهاد كنيد . اگر بدانيد خير شما در اين است . »\r\nاينك از جاى برخيزيد كه اگر كندى كنيد در پستى خواهيد افتاد و به ذلت و خوارى گرفتار خواهيد شد و بهره‌اى جز خسران نخواهيد برد . مرد جنگجو بيداردل است و بيدار چشم . آنكه خود به خواب رود ، بداند كه ديدهء دشمنان او به خواب نرفته و هر كه خويشتن را ناتوان كند به هلاكت رسد و هر كه جهاد در راه خدا را ترك گويد مغبون و اهانت شده گردد . بار خدايا ما و ايشان را به راه هدايت انداز ، ما و ايشان را پارسايى ده ، آخرتمان را از دنيامان بهتر گردان . « 1 »\r\nدر همين ايام و اندكى پس از سقوط مصر على عليه السّلام درگير برخوردى تند با پسر عمويش عبد الله بن عباس شد . هنگامى كه على عليه السّلام براى جنگ دومش عازم شام بود ابن\r\n\r\n\r\n","description":"","footnote":"\r\n( 1 ) ثقفى ، الغارات ، ص 303 - 322 [ ترجمه فارسى ، ص 109 - 115 
  ]\r\n","page_name":" 374 ","page_number":390},
  {"content":"\r\n\r\nعباس را سالار حج كرد و او پيشتر به هنگام نبرد صفين هم اين كار را كرده بود . « 1 » عبد الله ابن عباس ظاهرا به علت اين مأموريت در جنگ نهروان حضور نداشت . او در حالى كه رهسپار مكه بود ابو الاسود دؤلى را امام جماعت بصره و زياد بن أبيه را عامل خراج گذاشت . در غيبت او مشاجره‌اى بين اين دو روى داد . ابو الاسود شعرى در هجو زياد سرود و زياد آن را با لحنى شديدتر پاسخ گفت و ابو الاسود در شعر ديگرى جواب او را داد . چون عبد الله بن عباس از سفر بازگشت ابن زياد از ابو الاسود به او شكايت كرد . ابن عباس ابو الاسود را سخت ملامت كرد و او را به شترى تشبيه كرد كه شرف مردان آزاده را لكه دار مىكند و او را بر كنار كرد . « 2 »\r\nآن‌گاه ابو الاسود نامه‌اى به على عليه السّلام نوشت و او را براى امانتدارى نسبت به اموال امّت اسلامى و تقسيم آن در بين رعايا و پرهيز از گرفتن اموال آنان براى خود ستايش كرد ؛ و نوشت كه برعكس ، پسر عمويش ، اموالى را كه در اختيارش بوده بدون اطلاع على عليه السّلام براى خود برداشته است . و او ( ابو الاسود ) نمىتواند آن را از على عليه السّلام پنهان دارد و از او مىخواهد كه رأى خود را در اين باره بگويد . على عليه السّلام در پاسخ او از وفادارىاش نسبت به امام خود قدردانى مىكند و به او خبر مىدهد كه بدون آن‌كه از نامه ابو الاسود ياد كند به ابن عباس نامه‌اى خواهد نوشت . على عليه السّلام به ابن عباس نوشت كه به او خبرى رسيده است كه اگر درست باشد او امانتدارى خود را بدنام و امام خود را نافرمانى كرده و به مسلمانان خيانت ورزيده است ؛ و از او خواست حساب اموال بيت المالى كه در اختيار اوست برايش روشن كند . ابن عباس در جواب نوشت آنچه درباره او شنيده دروغ است و او آنچه را در اختيار دارد بدرستى اداره و نگهبانى مىكند . على جواب داد و اصرار ورزيد تا بداند او چه مقدار جزيه گرفته و از كجا گرفته و به چه مصرفى رسانده\r\n\r\n\r\n","description":"","footnote":"\r\n( 1 ) طبرى ( ج 1 ، ص 3390 ) عبيد الله بن عباس حاكم يمن را سالار حج در سال 37 مىداند و خليفه ( تاريخ ، ص 192 ) عبد الله بن عباس را .\r\n( 2 ) جزئيات اين بحث بين ابن عباس و ابو الاسود را فقط ابن اعثم ( فتوح ، ج 4 ، ص 72 - 73 ) نقل كرده است .\r\nروايت ابو الكنود كه روايات بعدى از او اقتباس شده است از ملامت ابن عباس نسبت به ابو الاسود تقريبا با همين عبارات شروع مىشود . ابن اعثم در روايت بعدى خود ( همان ، ص 74 - 75 ) مطالب ابو الكنود را به طور خلاصه نقل مىكند و از كناره‌گيرى ابن عباس و نشستن در خانه‌اش در بصره سخن مىگويد . على عليه السّلام سپس نامه‌اى به او مىنويسد و او را براى رفتار ناپسندش ملامت مىكند و او را به كار بازمىگرداند .\r\nابو الكنود اين بخش اخير روايت را چندان معتبر نمىداند .\r\n","page_name":" 375 ","page_number":391},
  {"content":"\r\n\r\nاست . ابن عباس كه تقريبا در تمام شرايط سخت صميمانه از على عليه السّلام پشتيبانى كرده بود از اين اصرار على عليه السّلام بر بىاعتمادى نسبت به خود سخت آزرده شد و در پاسخ نوشت :\r\n« دانستم كه به مسموعات خود دربارهء اينكه من از مال مردم اين ولايت چيزى برگرفته‌ام اعتبار داده‌اى به خدا سوگند براى من بهتر است با خداى خود ملاقات كنم در حالى كه تمام طلاهاى روى زمين و زير زمين در دستم باشد تا اينكه براى كسب قدرت و حكومت خون امّت را ريخته باشم . هر كه را مىخواهى براى حكومت بفرست كه من مىروم . » على عليه السّلام وقتى نامه ابن عباس را خواند با شك و ترديد فرمود « آيا ابن عباس در اين خونريزيها با من شريك نبوده است ؟ » . « 1 »\r\nوچيا واله يرى اشاره ابن عباس به خون‌ريزى را به انتقاد او از قتل عام خوارج نهروان تعبير مىكند و آن را دليل عمده او براى كناره‌گيرى مىداند . « 2 » تأسف ابن عباس براى واقعه نهروان كه خود نيز در آن شركت نداشت امرى بعيد نيست . بلاذرى « 3 » در روايت تاريخى ضعيفى نقل كرده كه ابن عباس در زمانى بعد از سقوط مصر ، از كار على عليه السّلام در نهروان اظهار كراهت كرد و رهسپار مكه شد . به طورى كه وچيا واله يرى « 4 » اشاره كرده است ابن عباس بعد از اين تاريخ مورد احترام خوارج بود و در امور فقهى با او مشورت مىكردند . اما ، لحن تند او در اين نامه ظاهرا ناشى از خشم او از واقعه نهروان نبود . بلكه نظرش اين بود كه به ياد على عليه السّلام بياورد كه او ، مردى كه در آرزوى حكومت نبوده و فقط به خاطر پيوندهاى خويشاوندى از او حمايت كرده و حتى به خاطر على در جنگهاى جمل و صفين دستهايش را به خون مسلمانان آلوده است كه با آن دستها به ديدار پروردگار خود خواهد رفت ، آيا شايسته است كه على عليه السّلام به سخن او اعتماد نكند و تهمتهاى دروغ دشمنان او را بپذيرد ؟\r\nابن عباس رهسپار مكه شد تا به اين وسيله اعتراض خود را نشان دهد . او ابتدا از پشتيبانى بنى هلال كه از طرف مادرش لبابه بنت حارث ، خويشاوند او ، بودند اطمينان حاصل كرد . ضحّاك بن عبد الله هلالى كه رئيس نگهبانان او بود به او پناه داد ، و عبد الله\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 169 - 171 .\r\n( 2 ) « درگيرى بين على و معاويه » ص 77 .\r\n( 3 ) بلاذرى ، انساب ، ج 2 ، ص 405 .\r\n( 4 ) « درگيرى بين على عليه السّلام و معاويه » ، ص 78 .\r\n","page_name":" 376 ","page_number":392},
  {"content":"\r\n\r\nبن رزين بن ابى عمرو ، قبيصة بن عبد عوف و ديگران به پشتيبانى از او برخاستند . پس از اندك مدتى قبايل هوازن ، سليم و تمام قبايل قيس با بنى هلال ائتلاف كردند . سنان بن سلمة بن محبّق الهذلى ، حصن بن ابى الحرّ عنبرى و ربيع بن زياد حارثى نيز با او همراه شدند . او دارايى بيت المال را برداشت و كيسه‌ها را از پول ، كه گفته‌اند مبلغى در حدود 6000000 درهم بوده ، انباشته كرد و با حاميان خود راه مكه را در پيش گرفت .\r\nقبيله‌هايى از مردم بصره به تعقيب آنان پرداختند و در صحراى طف به آنان رسيدند .\r\nقيسيان مردم را بر حذر داشتند كه براى دفاع از ابن عباس دست به شمشير خواهند برد .\r\nظاهرا هيچ كس علاقه‌اى به جنگيدن براى مال از خود نشان نداد . ابتدا صبرة بن شيمان حدّانى ازدى به همراهانش گفت كه قيسيان برادران مسلمان ما هستند و همسايگان ما در بصره و اگر اين پول را پس دهند اندك چيزى به هر كس مىرسد . سپس بكر بن وائل و عبد القيس نيز تصميم گرفتند كناره بگيرند . فقط تميميان آماده جنگ بودند . احنف بن قيس گفت كسانى كه خويشاونديشان با آنها كمتر بود از جنگ كناره گرفتند . تميميان سالار ديگرى براى خود برگزيدند تا با آنان بجنگند . بين دو گروه جنگى درگرفت كه تعدادى مجروح شدند ولى كسى كشته نشد . كسانى كه كناره‌گيرى كرده بودند جنگجويان را از هم جدا كردند و تميميان را سرزنش كردند و گفتند ما از شما بخشنده‌تريم . همه ميدان نبرد را ترك گفتند و ابن عباس روانه مكه شد و چند نفر از قيسيان از جمله ضحاك بن عبد الله و عبد الله بن رزين همراه او بودند . ابن عباس در طول راه به بينوايانى كه از او چيزى مىخواستند و يا آنان كه نمىخواستند مال مىبخشيد . او در مكه از حبتر « 1 » مولاى بنى كعب سه كنيز دورگه حجازى خريد به مبلغ 3000 دينار « 2 » .\r\nخبرى كه ابو الكنود روايت كرده است حكايت از دست و دل بازى ابن عباس در شرايط سخت زندگى دارد و شك در صحت آن منطقى به نظر مىرسد . ظاهرا بعيد است در شرايطى كه ابن عباس همهء دارايى بيت المال بصره را با خود مىبرد تمام قيسيان به دفاع از او برخيزند ، و نيز احتمال كمى وجود دارد كه بصريان بسادگى از تعقيب او\r\n\r\n\r\n","description":"","footnote":"\r\n( 1 ) اين كلمه در نسخه ديگرى حبيره است ( بلاذرى ، انساب ، ج 2 ، ص 174 ) . ابن عبد ربه ، العقد الفريد ، به اهتمام مفيد محمد قميحه و عبد المجيد ترحينى ( بيروت ، 1404 ) ج 5 ، ص 105 اين نام را عطاء بن جبير ضبط كرده است .\r\n( 2 ) بلاذرى ، انساب ، ج 2 ، ص 171 - 174 .\r\n","page_name":" 377 ","page_number":393},
  {"content":"\r\n\r\nدست بردارند . صبرة بن شيمان كه گفته بود اگر اين مال را پس دهند اندك چيزى به هر كدام از ازديان مىرسد نشان مىدهد كه يا موجودى بيت المال در آن زمان استثنائا اندك بوده و يا ابن عباس سهم كمى را همراه خود برده بود و مبلغ 6000000 درهم احتمالا رقمى غير واقعى است . ابن عباس بعدا در نامه‌اى به على عليه السّلام نوشت كه آنچه با خود برده فقط سهمى از حق خودش بوده است . ابو عبيده مورخ بصرى ادامه مىدهد كه او ارزاقى را كه پيش او فراهم آمده بود با خود برد . « 1 » در هر صورت اين نمايشى بود از اظهار نافرمانى عبد اللّه بن عباس نسبت به على عليه السّلام ابو الكنود كه مدّعى است يكى از ياوران ( اعوان ) عبد الله بن عباس در بصره بوده از رفتار ابن عباس به على عليه السّلام خبر مىدهد و شرح مفصل اين درگيرى بين دو پسر عموى رسول خدا صلّى اللّه عليه و آله را بيان مىكند . على عليه السّلام در جواب مىگويد : « خبر آن مرد را بر ايشان بخوان كه آيات خويش را به او عطا كرده بوديم و او از آن علم عارى گشت و شيطان در پىاش افتاد و در زمرهء گمراهان درآمد . » ( اعراف / 175 ) . آن‌گاه به ابن عباس مىنويسد :\r\nمن تو را در امانت شريك خود داشتم ، و از هر كس به خويش نزديكتر پنداشتم . و هيچ يك از خاندانم براى يارى و مددكارىام چون تو مورد اعتماد نبود ، و امانتدار من نمىنمود . پس چون ديدى روزگار پسر عمويت را بيازرد و دشمن بر او دست برد ، و امانت مسلمانان تباه گرديد و اين امت بىتدبير و بىپناه ؛ با پسر عمويت نرد مخالفت باختى و با آنان كه از او به يكسو شدند به راه جدايى تاختى ، و با كسانى كه دست از يارىاش برداشتند دمساز گشتى ، و با خيانتكاران هماواز . پس نه پسر عمويت را يار بودى ، و نه امانت را كارساز ، گويى كوششت براى خدا نبود ، يا حكم پروردگار تو را روشن نمىنمود ، و يا مىخواستى با اين امّت در دنيايشان حيله‌بازى ، و در بهره‌گيرى از غنيمت آنان را دستخوش فريب سازى .\r\nچون مجال بيشتر در خيانت به امت به دستت افتاد ، شتابان حمله نمودى و تند برجستى و آنچه توانستى از مالى كه براى بيوه‌زنان و يتيمان نهاده بودند بربودى . چنان كه گرگ تيزتك برآيد و بز زخم خورده و از كار افتاده را بربايد . پس با خاطرى آسوده آن مال ربوده را به حجاز روانه داشتى و خود را در گرفتن آن بزهكار نپنداشتى . واى بر تو ! گويى با خود چنين نهادى كه مرده‌ريگى از پدر و مادر خويش نزد كسانت فرستادى . پناه بر خدا آيا به رستاخيز ايمان ندارى ، و از حساب و پرسش بيم نمىآرى ؟ اى كه نزد ما در شمار\r\n\r\n\r\n","description":"","footnote":"\r\n( 1 ) طبرى ، ج 1 ، ص 3454 - 3455 .\r\n","page_name":" 378 ","page_number":394},
  {"content":"\r\n\r\nخردمندان بودى ! چگونه نوشيدن و خوردن را بر خود گوارا نمودى در حالى كه مىدانى حرام مىخورى و حرام مىآشامى و كنيزكان مىخرى و زنان مىگيرى و با آنان مىآرامى از مال يتيمان و مستمندان و مؤمنان و مجاهدانى كه خدا اين مالها را به آنان واگذاشته ، و اين شهرها را به دست ايشان مصون داشته ؟ پس از خدا بيم دارد و مالهاى اين مردم را باز سپار ، اگر نكنى و خدا مرا يارى دهد تا بر تو دست يابم كيفريت دهم كه نزد خدا عذر خواه من گردد ، و به شمشيريت بزنم كه كس را بدان نزدم جز كه به آتش درآمد . به خدا اگر حسن و حسين چنان كردند كه تو كردى از من روى خوش نديدى ، و به آرزويى نرسيدندى ، تا آن‌كه حق را از آنان بستانم و باطلى را كه به ستمشان پديد شده نابود گردانم ، و سوگند مىخورم به پروردگار جهانيان كه آنچه تو بردى از مال مسلمانان ، اگر مرا روا بود ، شادم نمىنمود كه به دستش آرم و براى پس از خود به ميراث بگذارم . پس لختى بپاى كه گويى به پايان كار رسيدى و زير خاك پنهان گرديدى ، و كردار تو را به تو نمودند . آنجا كه ستمكار با دريغ فرياد برآرد و تباه‌كنندهء عمر آرزوى بازگشتن دارد . « و جاى گريختن نيست » . « * »\r\nابن عباس جواب اين نامه را به اختصار نوشت و گفت در سلب اعتماد از او و گرفتن اموال بصره مبالغه شده و به على عليه السّلام اطمينان داد كه سهم او از بيت مال خدا ( بيت مال الله ) بيش از مبلغى بوده كه او برداشته بود .\r\nعلى عليه السّلام در نامه ديگرى با ناراحتى به او جواب داد كه تعجب مىكند از اينكه ابن عباس معتقد است كه سهم او از بيت مال خدا بيش از ديگر مسلمانان است ، و در حقيقت زندگى او را آلوده به گناه دانست . و به او يادآور شد كه شنيده است از مدينه و طائف كنيزانى خريده و در حالى كه پول آن را از مال ديگران داده آنان را براى خود انتخاب كرده است . على عليه السّلام به او اطمينان داد كه مالى را كه ابن عباس برداشته حلال نيست و او نمىتواند اين مال را براى فرزندانش به ارث بگذارد . چگونه ابن عباس رضايت دارد كه مال حرام مصرف كند . او بايد از اين گناه خود توبه كند . ابن عباس اين بار با خشونت پاسخ داد : به خدا سوگند اگر از اين افسانه‌ها دست نكشى اين مال را به نزد\r\n\r\n\r\n","description":"","footnote":"\r\n* اين نامه از نهج البلاغه ( ترجمه دكتر سيد جعفر شهيدى ، تهران ، 1371 ) ص 313 - 315 نقل شد و با روايت بلاذرى ( انساب ، ج 2 ، ص 174 ) و ابن عبد ربه ( عقد الفريد ، ج 5 ، ص 106 - 107 ) كه مأخذ نويسنده كتاب بوده اندكى اختلاف دارد .\r\n","page_name":" 379 ","page_number":395},
  {"content":"\r\n\r\nمعاويه خواهم برد كه با آن با تو بجنگد . و على او را واگذاشت . « 1 »\r\nو اين پايان روايت ابو الكنود است . مبادله اين نامه‌ها حكايت از آن دارد كه اين درگيرى درباره سهم بيت مال ( فىء ) خدا بود كه ابن عباس خود را محقّ مىدانست .\r\nأبو بكر بن ابى شيبه ، محدث كوفى ، ظاهرا براى تبرئه ابن عباس ، چنين توجيه مىكند كه بنا بر تأويل آيه 41 سورهء انفال ، كه سهمى از خمس غنايم جنگى را به خويشاوندان پيامبر صلّى اللّه عليه و آله اختصاص داده است ، او فىء را براى خود حلال مىدانست . اين توجيه درست است ولى ابن عباس نياز به چنين تأويلى از اين آيه نداشت ، زيرا با توجه به آيه 7 سورهء حشر دربارهء فىء مفهوم آن كاملا روشن است . از اين رو ابن عباس در موقعيت مستحكمى قرار داشت و با خاطرى آسوده توانست به على عليه السّلام بگويد كه دست از اين افسانه‌ها بردارد . او در تمام زندگىاش معتقد بود كه أبو بكر و عمر خويشاوندان پيامبر صلّى اللّه عليه و آله را از حقى كه قرآن براى آنها تعيين كرده بود محروم كردند .\r\nعلى عليه السّلام ، بر عكس ، تأكيد مىكرد كه حق ابن عباس و خود او از فىء بيش از ساير مسلمانان نيست . او ظاهرا بر اساس سنّت أبو بكر ، كه عمل به اين آيه را بعد از رحلت رسول خدا صلّى اللّه عليه و آله معتبر مىدانست ، عمل كرد . عمر همين روش را در پيش گرفت و سعى كرد با تعيين سهم بيشترى در نظام مستمرى براى خاندان پيامبر صلّى اللّه عليه و آله اين ضرر آنان را تا حدّى جبران كند . عثمان اين دستور قرآن را به نفع بنى اميّه به عنوان خاندان « خليفه خدا » مجددا معتبر دانست . اين در واقع تأويلى از قرآن بود نه پذيرش مفهوم اين آيه ، و طوفانى از اعتراض مردم را به دنبال داشت . على عليه السّلام سنّت دو جانشين سرشناس پيامبر صلّى اللّه عليه و آله را در پيش گرفت كه عثمان بر خلاف تعهدش به هنگام انتخاب در شورا آن را وقيحانه نقض كرده بود . « 2 »\r\nرفتار اعتراض‌آميز ابن عباس نسبت به على عليه السّلام تنها به سبب آزردگى او از اظهار بىاعتمادى على عليه السّلام نسبت به او نبود ، بلكه اعتراض او به سياست على عليه السّلام بود كه او فىء را\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 174 - 176 ؛ ابن عبد ربه ، عقد ج 5 ، ص 106 - 107 .\r\n( 2 ) امام محمد باقر عليه السّلام به اين نظر پدرش على عليه السّلام اشاره كرده و به ابن اسحاق مىفرمايد : هنگامى على عليه السّلام بر عراق حكومت مىكرد در مورد سهم خاندان پيامبر صلّى اللّه عليه و آله از رفتار أبو بكر و عمر پيروى كرد . او فرمود على عليه السّلام چنين كرد زيرا او ناخوش داشت كه مردم او را به مخالفت با اين دو خليفه متهم كنند ( ابن شبه ، تاريخ مدينه ، ص 217 ) .\r\n","page_name":" 380 ","page_number":396},
  {"content":"\r\n\r\nدقيقا به طور مساوى در بين كسانى كه از آن سهم مىبردند تقسيم مىكرد در نامه‌اش به حسن عليه السّلام بعد از مرگ على عليه السّلام تا آنجا پيش مىرود كه مىگويد : « تو خود مىدانى كه مردم از پدرت على عليه السّلام روى گرداندند و به سوى معاويه رفتند تنها به اين علّت او در تقسيم غنيمتها همه را با هم مساوى مىدانست و عطاى همه را يكسان مىداد ؛ و اين كار بر آنان گران آمد . » « 1 » خوددارى على عليه السّلام از پرداخت فىء به برادرش عقيل ، به طورى كه نقل شده ، سبب شد كه عقيل براى گرفتن پول به نزد معاويه برود . بعدا مصقلة بن هبيره شيبانى از بزرگان قبيله ربيعه و ولايتدار على عليه السّلام در اردشيرخرّه بعد از ناتوانى از پرداخت بدهىاش به بيت المال به معاويه پناه برد ؛ و سپس گفت به خدا قسم اگر معاويه يا عثمان از من چنين طلبى داشتند آن را به من مىبخشيدند . او بعدا گفت : « پسر عفّان هر سال از خراج آذربايجان يك صد هزار درهم به اشعث مىخورانيد » . « 2 »\r\nخوددارى على عليه السّلام از جلب رضايت مالى اشراف و سران قبايل ظاهرا آنان را نسبت به رشوه‌دهى معاويه . . . آسيب‌پذير كرد . بنا به روايتى به نقل [ هشام بن عمار دمشقى 
  ] از شاميان چون مردم با معاويه بيعت كردند و او از جنگ على عليه السّلام با اهل نهروان آگاه شد به گروهى از بزرگان كوفه از جمله اشعث بن قيس و ديگران نامه نوشت و وعده‌هايى به آنان داد و پولهايى به ايشان بخشيد و آنان به او روى آوردند و در رفتن با على عليه السّلام به جنگ با شاميان كندى كردند و معاويه هميشه مىگفت كه بعد از صفين بدون لشكر و بدون مشقت و يا از دست دادن چيزى با على عليه السّلام جنگيدم . « 3 »\r\n\r\n\r\n","description":"","footnote":"\r\n( 1 ) ابن ابى الحديد ، شرح ، ج 16 ، ص 23 ؛ ابن اعثم ، فتوح ، ج 4 ، ص 149 . قضاوت فضيل بن جعد كه مداينى آن را نقل كرده است نيز چنين بود ، مهمترين سبب خوددارى عرب از يارى دادن على عليه السّلام اين بود كه در تقسيم مال هيچ شريفى را بر وضيع و هيچ عربى را بر عجم برترى نمىداد و با اميران قبايل آن‌گونه كه پادشاهان رفتار مىكردند رفتار نمىفرمود ( ابن ابى الحديد ، شرح ، ج 2 ، ص 197 ) ابو جعفر اسكافى معتزلى و طرفدار علويان نقل مىكند تقسيم اموال بيت المال مدينه بلافاصله بعد از خلافت على و اينكه او اموال را بطور مساوى بين همه تقسيم كرد نخستين علت مخالفت با او بود . اسكافى اين ادعاى خود را با نقل روايتى افسانه‌اى و مفصل درباره گسترش اين ناخشنودى بعد از بيعت با على عليه السّلام اثبات مىكند ( ابن ابى الحديد شرح ، ج 7 ، ص 37 - 43 ) .\r\n( 2 ) طبرى ، ج 1 ، ص 3440 ؛ بلاذرى ، انساب ، ج 2 ، ص 416 ؛ ثقفى ، الغارات ، ص 364 .\r\n( 3 ) بلاذرى ، انساب ، ج 2 ، ص 383 . نظر كايتانى در اين مورد كه « اين روايت به طرفدارى از على عليه السّلام است و طبيعتا موانعى كه در سر راه او بود به علت نيرنگهاى فريبكارانه دشمنان بود نه كوتاهى و ضعف خليفه ( تاريخ اسلام ، ج 10 ، ص 108 ) كاملا بىمورد است . اين روايت به نقل از يك نفر راوى شامى طرفدار امويان\r\n","page_name":" 381 ","page_number":397},
  {"content":"\r\n\r\nابن عباس با اين اتهامى كه به على عليه السّلام زد كه او فىء را به تساوى بين مسلمانان تقسيم مىكند ظاهرا منظورش تقسيم مازاد بيت المال در بين كسانى بود كه از آن حقى داشتند .\r\nعلى عليه السّلام از زمان خلافتش در مدينه اين كار را كرده بود و به نظر مىرسد در تمام دوران خلافتش اين روش را ادامه داده بود . « 1 » گمان نمىرود كه او در پرداخت مقررى و مستمريى كه عمر به طور نابرابر از فىء تعيين كرده بود تغييرى داده باشد ؛ زيرا در زمان حكومت عمر فىء زمينهاى فتح شده به فاتحان آن زمينها تعلق داشت نه به حكومت .\r\nبديهى است كه على عليه السّلام قصد داشت درآمدها را به تساوى و منحصرا بين تمامى كسانى كه استحقاق آن را داشتند تقسيم كند . امّا عمر معمولا زمينهاى موات جزيرة العرب و ديگر نواحى - نه فىء - را به اشراف قريش و سران قبايل مىبخشيد . نشانه‌اى از وجود چنين بخششهايى توسط على عليه السّلام در دست نيست ، هر چند او در آنچه پيشينيان او ، مخصوصا عثمان ، بخشيده بودند دخالتى نكرد . او حتى به واحه فدك كه عثمان آن را به مروان بخشيده بود دست نزد .\r\nاقامت ابن عباس در مكه چندان زياد نبود . هنگامى كه عبد الله بن عامر حضرمى فرستاده معاويه براى آشوبگرى وارد بصره شد ، ابن عباس قبلا خود را به كوفه رسانده و همراه على عليه السّلام بود . خبرى درباره چگونگى آشتى آنان در دست نيست . امّا براى على عليه السّلام دشوار بود حمايت پسر عموى سياستمدارش را كه برادران او قثم و عبيد الله كارگزاران او در حجاز و صنعا بودند از دست بدهد . عبد الله بن عباس به نوبه خود به رغم خشمى كه از رفتار على داشت و بعضى از سياستهاى پسر عمويش را نمىپذيرفت كاملا على عليه السّلام را تأييد مىكرد و خصلتهاى شخصى و شدت علاقه او به اسلام را مىستود . على عليه السّلام كسى را به جاى او به حكومت بصره تعيين نكرد . زياد بن أبيه كه ابن عباس او را بر ابو الاسود دؤلى برترى داد ، و كار را به او سپرده بود به نمايندگى او به كار خود ادامه داد . حتى ضحاك بن عبد الله هلالى رئيس نگهبانان ابن عباس كه در غارت بيت المال به او كمك كرده بود از كار بر كنار و يا مجازات نشد . چندى پس از شكست\r\n\r\n\r\n","description":"","footnote":"\r\nو كاملا مورد اعتماد است .\r\n( 1 ) بلاذرى ، انساب ، ج 2 ، ص 131 - 136 ؛ ابن عساكر ، على ، ج 3 ، ص 180 - 189 ؛ ابن ابى الحديد ، شرح ، ج 2 ، ص 198 - 203 .\r\n","page_name":" 382 ","page_number":398},
  {"content":"\r\n\r\nمأموريت ابن حضرمى ، ابن عباس به بصره بازگشت و حكومت آنجا را در دست گرفت .\r\nفقط يعقوبى متذكر شده است كه ابن عباس ، به اصرار على عليه السّلام تمام يا بيشتر اموالى را كه از بيت المال برداشته بود به آنجا بازگرداند و هميشه مىگفت : هرگز به سخنى موعظه نشدم ، چنان كه به سخن على عليه السّلام پند گرفتم . « 1 » هر چند اين روايت كلا معتبر به نظر نمىرسد ممكن است ابن عباس بخشى از اين اموال را براى حفظ آبروى على عليه السّلام بازگردانده باشد . در هر صورت خليفه از او تعهد گرفت كه از آن پس در امور حكومت بصره دخالت نكند .\r\nروايت مهيّج ابو الكنود از مشاجره بين دو پسر عموى پيامبر صلّى اللّه عليه و آله و كوتاهى از ذكر آشتى آنان سبب شد كه مورخان قديم تصور كنند كه ابن عباس براى هميشه از على عليه السّلام روگردان شده بود . مداينى كه آگاه بود ابن عباس در اواخر دوران خلافت على عليه السّلام همچنان بر بصره حكومت مىكند اين روگردانى را اندكى قبل از شهادت على عليه السّلام مىداند . بر پايه روايات قديم ، او تصور مىكرد كه در زمان شورش ابن حضرمى در بصره ، ابن عباس براى تسلى دادن على عليه السّلام در شهادت محمد بن أبو بكر در كوفه حضور داشته است . « 2 » روايت مداينى را عمر بن شبه ، بلاذرى « 3 » و طبرى پذيرفته و نقض عهد ابن عباس را در سال 40 ذكر كرده‌اند . « 4 » از طرفى ابو عبيده مورخ بصرى بىطرف معتقد است كه ابن عباس پيش از شهادت على عليه السّلام بصره را براى هميشه ترك نكرد ، بلكه بعد از صلح حسن عليه السّلام با معاويه ، او اندك مالى را كه در بصره داشت و مدّعى بود حقوق اوست با خود برداشت و از آن شهر رفت . « 5 » كايتانى « 6 » و وچيا واله يرى ، از جمله نويسندگان\r\n\r\n\r\n","description":"","footnote":"\r\n( 1 ) يعقوبى ، تاريخ ، ج 2 ، ص 242 .\r\n( 2 ) طبرى ، ج 1 ، ص 3414 ؛ ثقفى ، الغارات ، 387 .\r\n( 3 ) بلاذرى ، انساب ، ج 2 ، ص 176 . امّا بلاذرى معتقد است كه ابن عباس در زمان شورش ابن حضرمى به علت مشاجره‌اى كه با على عليه السّلام داشت در كوفه بود نه به خاطر مرگ محمد بن ابى بكر ( همان ، 426 - 427 ) [ روايتى را كه نويسنده به آن اشاره كرده ( بلاذرى ، انساب ، ج 2 ، ص 426 - 427 ) چنين است : انّ ابن عباس قد كان قدم على عليّ بعد مقتل ابن ابى بكر ، ثم عاد الى البصره و در آن اشاره نشده كه به علت اختلاف بود كه ابن عباس به كوفه رفت يا به علت تسليت در مرگ محمد بن ابى بكر - م . 
  ]\r\n( 4 ) طبرى ، ج 1 ، ص 3453 - 3456 .\r\n( 5 ) همان ، ص 3456 . ابو عبيده نيز از رفتن موقت ابن عباس به مكه در زمانى پيشتر خبر مىدهد و مىگويد مقرريهايى از بيت المال را كه پيش وى فراهم شده بود با خود به مكه برد . ( همان ، ص 3456 - 3455 ) .\r\n( 6 ) تاريخ اسلام ، ج 10 ، ص 195 - 202 .\r\n","page_name":" 383 ","page_number":399},
  {"content":"\r\n\r\nمتأخرى هستند كه معتقدند مشاجره‌اى را كه ابو الكنود نقل كرده است احتمالا در اوايل سال 38 و پيش از شورش ابن حضرمى اتفاق افتاده است . آن دو مىخواستند به اين نتيجه برسند كه ابن عباس در آن زمان قاطعانه نقض عهد كرد و روايتى كه حكايت از حكومت او بر بصره بعد از اين تاريخ دارد اخبارى نامعتبر است وچيا واله يرى اشاره مىكند كه او بعدا ، مدتى بعد از عهدشكنى با على عليه السّلام ، به بصره آمد و بيت المال را خالى كرد . « 1 » و اين نظرى است كه دفاع از آن ممكن نيست .\r\nمعاويه چند ماه بعد از دستيابى بر مصر ، عبد الله بن عامر حضرمى ، غلام آزاد شده امويان ، را به بصره فرستاد كه حكومت على عليه السّلام را در آنجا تضعيف كند و شهر را به جانبدارى از معاويه در آورد . موانعى كه بر سر راه على عليه السّلام قرار گرفته بود سبب شد كه در همه جا كار عثمانيان بالا گيرد و زمانى فرا رسيد از شهرى كه از فتنه عايشه سخت پشتيبانى كرده بود آزمايشى به عمل آيد . معاويه به ابن حضرمى گفت كه بيشتر مردم بصره در نفرت امويان از قتل عثمان سهيم‌اند و كينه على عليه السّلام را به خاطر كشته‌هايى كه به دست او داده‌اند در دل دارند و در پى كسى هستند كه آنان را در طلب خون عثمان بسيج كند . معاويه به او دستور داد كه در ميان قبايل مضر فرود آيد و از ربيعه حذر و با ازد دوستى كند كه جز اندكى از آنان همگى با او خواهند بود و اين تعداد اندك نيز با او مخالفت نخواهند كرد . « 2 » حركت ابن حضرمى به علت علامات نجومى شب قبل از حركت كه معاويه آن را ناخوش مىداشت به تعويق افتاد . در اين مدت معاويه نامه‌اى به عمرو عاص در مصر نوشت و رأى او را جويا شد . عمرو عاص با شور و شوق نظر او را تأييد كرد كه در اين مورد درك سياسى معمول او بر خطا بود .\r\nابن حضرمى به پيروى از دستور معاويه بر بنى تميم وارد شد . بنى مجاشع ، كه پيشتر\r\n\r\n\r\n","description":"","footnote":"\r\n( 1 ) « درگيرى بين على و معاويه » ، ص 77 - 78 ؛ « عبد الله بن عباس » ، دائرة المعارف اسلام ، طبع دوم .\r\n( 2 ) ثقفى ، الغارات ، ص 375 ، بلاذرى ، انساب ، ج 2 ، ص 423 . ناقل روايت ثقفى ، عمرو بن محصن است كه در راه بصره همراه ابن حضرمى بود ، اندكى بعد از ورود او به بصره از او جدا شد ، و شايد به نزد معاويه بازگشت . البته او عمرو بن محصن بن عمرو نجّار انصارى نيست كه پسرش ابو عمره بشير از شيعيان نامدار على عليه السّلام بود و در جنگ صفين كشته شده [ و در واقعه ابن حضرمى حضور نداشت 
  ] احتمالا او عمرو بن محصن بن حرثان اسدى برادر عكّاشه بن محصن هم پيمان بنى عبد شمس است . ( رك ، ابن سعد ، اصابه ، ج 5 ، ص 14 و ج 4 ، ص 256 ) . ثقفى ( الغارات ، ص 510 ) روايتى از او در مورد حج سال 39 نقل كرده است .\r\n","page_name":" 384 ","page_number":400},
  {"content":"\r\n\r\nزبير را خائنانه كشته بودند ، به حمايت از او برخاستند . « 1 » هنگامى كه او براى اشراف و بزرگان بصره سخن مىگفت و كوشش مىكرد مردم را عليه على عليه السّلام به عنوان قاتل عثمان برانگيزد ، ضحاك بن عبد اللّه هلالى رئيس نگهبانان ابن عباس برخاست و به او هشدار داد براى آن‌كه معاويه بر او رنگ امارت و ابن حضرمى بر مسند وزارت بنشينند بار ديگر مردم را به جنگ با يكديگر تحريض نكند ؛ يك روز از روزهاى عمر على عليه السّلام كه با رسول خدا صلّى اللّه عليه و آله سپرى شد ، از كارهاى معاويه و خاندان معاويه تا دنيا دنياست بهتر است . سپس عبد اللّه بن خازم سليمى برخاست و به ضحاك گفت كه خاموش باشد چون او شايستگى آن را ندارد براى مردم سخن گويد و ابن حضرمى را مطمئن ساخت كه همه او را يارى خواهند كرد و آنان هر كارى كه بخواهد انجام خواهند داد . ضحاك بن عبد الله اعتبار او را به مسخره گرفت و زبان به ناسزاى يكديگر گشودند .\r\nآن‌گاه عبد الرحمن بن عمير بن عثمان قرشى تيمى هم قبيله أبو بكر وارد اين كار شد و جانب ابن حضرمى را گرفت ، كه به گفته او ، آنان را به اتحاد مىخواند و از تفرقه بر حذر مىداشت ؛ او از مردم خواست اجازه دهند نامهء معاويه كه ابن حضرمى آورده بود بر ايشان خوانده شود . پس مهر از سر نامه برگرفتند و آن را خواندند . معاويه در اين نامه خود را امير مؤمنان خوانده و عثمان را نمونه كاملى از حسن سلوك و عدالت ، دادخواه ستمديدگان و دوستدار ناتوانان توصيف كرده بود در حالى كه مسلمان بود و محرم بود « * » و تشنه‌كام بود و روزه‌دار ، خون او را ريختند . او مردم را به طلب خون عثمان فرا خواند .\r\nدر اين نامه ، نامى از على عليه السّلام نبرده بود ولى منظور او كاملا روشن بود . به پاداش اين اقدام پسنديده‌شان او به ايشان وعده داد كه در ميان آنان به كتاب خدا عمل كند و هر سال آنان را دو برابر عطا دهد و از زيادى حاصل آنان چيزى نستاند . بسيارى ، از بزرگان بصره مجذوب اين زبان‌بازيهاى او شدند و گفتند : « شنيديم و فرمان مىبريم . » امّا در بين شنوندگان اتفاق آرايى نبود . احنف بن قيس در حالى كه جمعيت را ترك مىكرد گفت :\r\n« مرا در اين ماجرا هيچ سود و زيانى نيست » . عمرو بن مرجوم به مردم هشدار داد كه\r\n\r\n\r\n","description":"","footnote":"\r\n( 1 ) ر ك : هجو جرير از مجاشع در طبرى ج 1 ، ص 3418 .\r\n* محرما را نويسنده انگليسى كتاب « در حال احرام » ترجمه كرده كه ظاهرا اشتباه است . رك : همين كتاب ص 217 يادداشت - م .\r\n","page_name":" 385 ","page_number":401},
  {"content":"\r\n\r\nبيعت خود را نشكنند مبادا كه حادثه‌اى پيش آيد و سبب نابودى آنان شود . « 1 »\r\nدر مجلسى ديگر ابن حضرمى از بزرگان بصره خواست كه از او در برابر زياد بن عبيد ( أبيه ) كه ابن عباس او را در بصره به جاى خود گذاشته بود - يارى كنند . صحار بن عباس « 2 » عبدى بر خلاف قوم خود عبد القيس ، كه از ياوران على عليه السّلام بودند ، مشتاقانه اعلام كرد كه با دستهايشان و با شمشيرهايشان او را يارى مىكنند . نقل شده كه اين صحار پيشتر به معاويه نامه نوشته بود و از او خواسته بود كه اين موقعيت بصره را كه ابن عباس هم فعلا از ميان مردم رفته بود مغتنم بشمارد . معاويه جواب نامه او را نوشت و قول داد كه فورا انديشه او را به كار بندد . امّا مثنى بن مخرّبه « * » عبدى با پيشنهاد صحار مخالفت كرد و به ابن حضرمى گفت كه اگر به همان‌جا كه آمده بازنگردد او را زير ضربتهاى شمشيرها و مشتها ، و باران تيرها و سرنيزه‌هايشان خواهند گرفت ؛ آيا پسر عموى پيامبر صلّى اللّه عليه و آله را واگذارند و در اطاعت دار و دسته طاغيان درآيند ؟ ابن حضرمى ديد اكنون زمانى است كه به دستور معاويه بايد از قوم ازد كمك بخواهد . او از سالار ايشان صبرة بن شيمان كمك خواست و به ياد او آورد كه او [ صبره 
  ] يكى از طلب‌كنندگان خون عثمان است . صبره با احتياط پاسخ داد : « اگر به خانه من فرود آمده بودى يارىات مىكردم . » ابن حضرمى پوزش خواست و گفت : « امير مؤمنان معاويه مرا فرمان داده بود كه به ميان قوم او يعنى قبايل مضر فرود آيم : » صبره با سردى در جواب گفت : « پس چنان كه ترا فرمان داده » . و از نزد او برفت . ابن حضرمى با انتخاب قبيله تميم و اقامت در نزد آنان قبيله ازد را كه رقيب ايشان بود رنجانده بود . قبيله ازد در جنگ جمل خسارت بسيار ديده بودند در حالى كه گروهى از بنى تميم در اين جنگ بىطرف مانده و گروهى با بىميلى جنگيده بودند . اكنون اين امير مؤمنان ادعايى قبيله خودش مضر را برتر مىشمرد .\r\nپيروان ابن حضرمى افزون مىشدند و زياد كه هنوز در قصر امارت بود بيمناك شد . او\r\n\r\n\r\n","description":"","footnote":"\r\n( 1 ) ثقفى ، الغارات ، ص 378 - 385 .\r\n( 2 ) بعضى منابع به جاى عباس ، عيّاش نوشته‌اند . رك : كاسكل ، جمهرة النسب ، نمايه ، ذيل صحار بن عياش [ ولى در بيشتر منابع صحار بن عباس نوشته‌اند رك : ابن حجر ، الاصابه ، ابن كلبى ، نسب ، ذيل كلمه صحار بن عباس - م . 
  ]\r\n* نويسنده كتاب مثنى بن مخربه نوشته كه « مخربه » صحيح است . رك : ثقفى ، الغارات ، ص 387 و يادداشت 5 ذيل همان صفحه .\r\n","page_name":" 386 ","page_number":402},
  {"content":"\r\n\r\nبه دنبال حضين ابن منذر و مالك بن مسمع رؤساى ربيعه ، فرستاد و از آنان خواست او را پناه دهند تا فرمان امير المؤمنين برسد . حضين بىدرنگ به او قول يارى داد . مالك ، كه پيشتر از يارى على عليه السّلام سرباز زده بود ، بهانه آورد كه نخست بايد با مردمش مشورت كند .\r\nزياد دانست كه نمىتواند به او اعتماد كند و - به توصيه ابو الاسود دؤلى - كس به نزد صبرة بن شيمان فرستاد . صبره گفت اگر زياد بتواند خود را به خانه او برساند از او و از بيت المال دفاع خواهد كرد . زياد بيت المال برگرفت و شب هنگام به خانه صبره رفت .\r\nصبره شديدا معتقد بود كه شايسته نيست وانمود شود كه زياد پنهان شده است . پس شرطگانى به حمايت او برگماشت و براى او تختى و منبرى در مسجد حدّان ترتيب داد و او با مردم نماز جمعه به جاى آورد . صبره وضع سياسى خود را براى مردمش توجيه كرد و گفت : « در نبرد جمل مىگفتيم از شهرمان دفاع مىكنيم و مادرمان ( عايشه ) و خليفه ستمديده را يارى مىكنيم . ما پايدارى كرديم در حالى كه ديگران گريختند و بهترين كسان خود را به كشتن داديم . امروز زياد به شما پناهنده شده ما آنسان كه از معاويه مىترسيم از على عليه السّلام نمىترسيم » « 1 » و منظور او از اين سخن جانبدارى معاويه از مضر بود .\r\nآن‌گاه زياد به ابن عباس كه هنوز در كوفه بود نامه نوشت و او را از آنچه اتفاق افتاده بود آگاه ساخت و تقاضا كرد كه دستور امير المؤمنين عليه السّلام را به او ابلاغ كند . در اين هنگام ياران ابن حضرمى از قبايل تميم و قيس او را تشويق كردند كه قصر امارت را تصرف كند .\r\nچون ابن حضرمى آماده حركت شد ، ازديان سلاح پوشيدند و سوار شدند و به ياوران او هشدار دادند كه به كسى كه ناخوش دارند اجازه نمىدهند وارد قصر شود . امّا اصحاب ابن حضرمى بر منظور خود پافشارى مىكردند . احنف بن قيس به ميدان آمد و به ياران ابن حضرمى گفت : « شما از اينان به اين قصر سزاوارتر نيستيد و شما را نرسد كه كسى را كه اينان نمىخواهند بر آنان امارت دهيد . » و چون بازگشتند نزد ازديان آمد و گفت هيچ كارى بر خلاف ميل آنان انجام نخواهد شد و آنان نيز بازگشتند . « 2 »\r\nابن حضرمى كار خود را در مقام امير آغاز كرد و توسط يارانش خراج ناحيه زير نفوذ خود را جمع‌آورى مىكرد . امّا حمايت از او صميمانه نبود . بنى تميم كه مىديدند ازد\r\n\r\n\r\n","description":"","footnote":"\r\n( 1 ) ثقفى ، الغارات ، ص 393 .\r\n( 2 ) همان . ص 485 - 491 ؛ بلاذرى ، انساب ، ج 2 ، ص 425 - 429 .\r\n","page_name":" 387 ","page_number":403},
  {"content":"\r\n\r\nبه سختى از زياد دفاع مىكنند كس به نزد آنان فرستادند كه شما پناهنده خود را بيرون كنيد و ما نيز پناهنده خود را بيرون مىكنيم و صبر مىكنيم كه على عليه السّلام پيروز شود يا معاويه . امّا ازديان در جواب گفتند كه اين در صورتى ممكن است كه آنان حمايت از اين پناهنده آنان را ضمانت كنند و گرنه از نظر آنان بيرون راندن او همان به كشتن دادن اوست و آنان زياد را از روى جوانمردى پناه داده‌اند . اين اشاره‌اى بود كه حمايت بنى تميم از ابن حضرمى براى اين بود كه خود را محبوب معاويه كنند ، چون احتمال مىدادند كفه قدرت در آينده به نفع او بچربد .\r\nرقابت بين تميم و ازد در بصره بازتابهايى نيز در كوفه داشت . شبث بن ربعى تميمى ، على عليه السّلام را تشويق كرد كه كسى را از بنى تميم بفرستد و عشيره تميمى او را در بصره به اطاعت خود دعوت كند و بر بيعت خود نگاه دارد و ازد عمان را كه بيگانه و كينه‌توزند بر آنان مسلط نكند . او به على عليه السّلام گفت : « البتّه يك تن از قومت براى تو بهتر از ده تن از غير ايشان است . » مخنف بن سليم ازدى در مخالفت با او گفت : آن بيگانگان كينه‌توز كه تو گويى كسانى هستند كه خدا را عصيان كنند و با امير المؤمنين راه خلاف در پيش گيرند و آنان قوم تو هستند . محبوبان و نزديكان ايشان كه خدا را فرمان مىبرند و امير المؤمنين را يارى مىكنند ، قوم من‌اند كه يك تن از ايشان بهتر از ده تن از قوم تو هستند » . « * »\r\nعلى عليه السّلام فرمود خاموش باشيد كه اسلام و حيثيت اسلام شما را از ستم بر يكديگر و از ناسزاگويى بازمىدارد . اما ، على عليه السّلام سفارش شبث را پذيرفت و اعين بن ضبيعه مجاشعى را پيش خواند و با او درباره رفتار قومش در بصره كه با همدستى ابن حضرمى بر عامل او شوريده بودند سخن گفت . اعين از رفتار قومش معذرت خواست و پيشنهاد كرد كه او را براى پراكندگى جمعشان روانه كند . على عليه السّلام همان ساعت او را همراه با نامه‌اى و دستوراتى براى زياد فرستاد كه اعين را بگذارد با قومش صحبت كند و در صورتى كه او نتواند قومش را تشويق و متقاعد كند با آنان بجنگد .\r\nاعين بسادگى توانست بسيارى از مردمش را به سوى خود بازگرداند ، امّا بعضى سرسختانه از ابن حضرمى حمايت مىكردند . او با كسانى كه او را همراهى كرده بودند به جانب ابن حضرمى رفت و تمام روز را با او و يارانش سخن گفت و آنان را پند و اندرز داد\r\n\r\n\r\n","description":"","footnote":"\r\n* احد هم خير لأمير المؤمنين من عشرة من قومك ، ثقفى ، الغارات ، ص 395 . م .\r\n","page_name":" 388 ","page_number":404},
  {"content":"\r\n\r\nامّا ايشان زبان به دشنامش گشودند . شب هنگام كه به جايگاه خود برمىگشت ، ده تن كه گويا از خوارج بودند ، از پى او بيامدند و او را در بسترش با شمشيرهاى خود بزدند . اعين كه انتظار چنين پيشامدى را نداشت برهنه از خانه بيرون جست ، امّا آنان به او رسيدند و او را كشتند . زياد مىخواست همراه با ازد و ديگر ياران على عليه السّلام براى انتقام به ابن حضرمى حمله كند ، امّا بنى تميم كس به نزد ازد فرستادند و پيام دادند كه آنان به كسى كه پناهنده ايشان بود آزارى نرسانده‌اند و به مالش تجاوز نكرده‌اند و نه به جان او و نه جان كسى كه همعقيده آنان نيست آسيبى رسانده‌اند . پس ازديان چگونه مىخواهند به جنگ كسى كه بنى تميم او را پناه داده بودند برخيزند ؟ چون ازديان اين پيام را شنيدند كارزار را نپسنديدند . « 1 » البتّه اعين از بنى تميم بود .\r\nزياد آنچه رخ داده بود براى على عليه السّلام نوشت و اين بار مستقيما نوشت و درخواست كرد كه جاريه بن قدامه را كه مردى بصير و مطاع عشيره‌اش بود و بر دشمن امير المؤمنين عليه السّلام سخت دشمن ، بفرستد . جاريه كه از تميميان بصره بود بعد از جنگ بىنتيجه عليه شاميان « * » در كوفه مانده بود . « 2 » على عليه السّلام او را با پنجاه مرد از بنى تميم و نامه‌اى تند به بصره فرستاد و كسانى را كه بر فساد اصرار مىورزيدند تهديد كرد . هنگامى كه جاريه نامه را براى آنان خواند ازديان و ديگران آماده كارزار شدند . روز بعد زياد را به قصر امارت بازگرداندند . جاريه قادر نبود ياران خيره‌سر ابن حضرمى را وادار كند كه نماينده معاويه را رها كنند و بناچار از ازديان كمك خواست . جنگ درگرفت و ابن حضرمى و يارانش شكست خوردند و به قلعهء سنبيل سعدى ، كه قصرى ايرانى و از دوران قبل از اسلام بود ، پناه بردند . چون جاريه دستور داد گرداگرد خانه را پر از هيزم كنند ، ازديان گفتند كه با آتش زدن قلعه كارى ندارند آنان قوم او هستند . عجلى مادر\r\n\r\n\r\n","description":"","footnote":"\r\n( 1 ) ثقفى ، الغارات ، ص 394 - 410 . بلاذرى ، انساب ، ج 2 ، ص 428 - 429 .\r\n* به روايت بلاذرى ( همان ) جاريه بن قدامه بعد از جنگ نهروان در كوفه مانده بود . م\r\n( 2 ) اگر معلوم مىشد كه مأموريت جاريه به بصره پيش از رويارويى او با ابو مريم سعدى رهبر خوارج بوده كه در رمضان سال 38 واقع شد ( بلاذرى ، انساب ، ج 2 ، ص 486 ) يا بعد از آن ، تاريخ جنگ تخريبى ابن حضرمى در بصره مىتوانست دقيقتر تعيين شود . با توجه به اين مطالب ظاهرا اين جنگ ديرتر از اين تاريخ اتفاق افتاده بود ، زيرا روايات حاكى از آن است كه معاويه ابن حضرمى را بلافاصله بعد از فتح مصر فرستاد .\r\nجاريه در چند سال آخر حكومت على عليه السّلام ظاهرا به طور دائم در كوفه رحل اقامت افكنده بود . و در آغاز حمله بسر بن ابى ارطاة به حجاز و يمن نيز در كوفه بود .\r\n","page_name":" 389 ","page_number":405},
  {"content":"\r\n\r\nعبد الله بن خازم سلمى كه زنى حبشى بود بيامد تا پسرش را كه امير سواران ابن حضرمى بود از خانه بيرون آورد . او از جلو قصر پسر خويش را ندا داد و سر برهنه كرد و روبند برگرفت و از پسر خواست كه از آنجا بيرون آيد و تهديد كرد كه اگر بيرون نيايد خود را عريان خواهد كرد . ابن خازم سرانجام بيرون آمد و مادر او را با خود برد . ابن حضرمى و هفتاد تن از يارانش زنده در قصر سوختند كه يكى از آنان عبد الرحمن بن عمير بن عثمان تيمى قريشى بود .\r\nابن حضرمى بيهوده از زياد ، كه بعدا برادرخوانده معاويه شد ، و جاريه نامهء امان خواسته بود . پس از آن‌كه معاويه مالك اشتر را مسموم ساخته و عمرو عاص خود را از خون محمد بن ابى بكر هم‌پيمان پيشين خود برى دانسته و اجازه سوزاندن او را داده بود ، اين جاسوس معاويه ديگر نمىتوانست انتظار عفو داشته باشد . از عكس العمل معاويه در اين مورد چيزى نگفته‌اند و تصور نمىرود كه او براى اين بنده آزادشدهء امويان غمگين شده باشد . شاه شطرنج مىداند كه كجا به سربازهايش نياز دارد . جاريه بن قدامه از آن روز « سوزاننده » يا « محرّق » نام گرفت . « 1 »\r\nبه گفتهء واقدى « 2 » اجتماع حكمان ، ابو موسى اشعرى و عمرو بن عاص در اذرح در شمال اردن و در شعبان سال 38 هجرى اتفاق افتاد . نشانه و اماره‌اى بر ردّ يا تأييد اين تاريخ در دست نيست . راويان كوفى عملا اين واقعه را ناديده گرفتند . از نظر آنان ، حكميت با شكست دو حكم براى دستيابى به توافق در دومة الجندل و عيبجويى على عليه السّلام از رفتار آن دو و ردّ حكم خود به پايان رسيده بود . على عليه السّلام پس از آن ابو موسى را نماينده خود ندانست و ديگرى را نيز به نمايندگى از طرف خود تعيين نكرد . تعدادى از بزرگان دين از مردم مدينه كه به دومة الجندل دعوت نشده بودند به اين اميد كه براى خلافت آينده چاره‌اى بينديشند در اذرح گرد آمدند .\r\nمعاويه اذرح را صحنه نمايش قدرت خود قرار داد . اجتماع در منطقه او برگزار مىشد و خود او همراه مشاوران برجسته شامىاش در آنجا حضور يافت . او پيش از آن ، خود را به عنوان خليفه به مردم شناسانده بود و بديهى است قصد نداشت از ادعاى خود\r\n\r\n\r\n","description":"","footnote":"\r\n( 1 ) ثقفى ، الغارات ، 401 - 412 ؛ بلاذرى ، انساب ، ج 2 ، ص 429 - 435 .\r\n( 2 ) طبرى ، ج 1 ، ص 3360 .\r\n","page_name":" 390 ","page_number":406},
  {"content":"\r\n\r\nمبنى بر حاكميت جهانى مؤمنان دست بردارد . با وجود اين براى اينكه رأى بزرگان قريش را به حضور در اين نمايش جلب كند ، او و عمرو عاص مىبايست قولهاى محكمى براى تشكيل شورا به مردم مىدادند . در دومة الجندل دو حكم نتوانسته بودند به توافق برسند زيرا عمرو عاص به سختى از قبول هر يك از دو ادعاى مورد نظر ابو موسى يعنى انتخاب عبد الله بن عمر يا تعيين شورا سرباززده بود . اختلاف آن دو ظاهرا به اندازه‌اى نبود كه اين بار عمرو عاص نتواند به ابو موسى بقبولاند كه او آماده گفتگويى جدى و قبول مصالحه است . ابو موسى ، هر چند ديگر نماينده على عليه السّلام نبود ، ابلهانه به صورت ابزارى درآمد كه معاويه براى نيل به مقاصد جاه‌طلبانه‌اش از آن استفاده كرد . مهتران مسلمان از طبقه دوم كه بيشتر فرزندان خلفا يا اصحاب برجسته رسول خدا بودند نيز مانند او گول معاويه را خوردند . عبد الله بن عمر ، عبد الرحمن بن ابى بكر ، عبد الله بن زبير ، عبد الرحمن بن اسود بن عبد يغوث زهرى ، عبد الرحمن بن حارث بن هشام مخزومى ، ابو الجهم بن حذيفه عدوى و مغيره بن شعبه همه در اين اجتماع حضور يافتند . « 1 » فقط سعد بن ابى وقاص ، عضو شوراى انتخابى عمر ، با وجود اصرار شديد پسرش عمر سعد ، از حضور در آنجا خوددارى كرد و آن را فتنه و نيرنگ خواند .\r\nمعاويه و عمرو عاص جدا انتظار نداشتند كه مهتران مسلمان و ابو موسى ادعاى خلافت معاويه را تأييد كنند . در واقع معاويه نامه‌اى براى ابو موسى نوشت و متذكر شد كه عمرو هم‌اكنون با شرايطى او را خليفه مىداند و به ابو موسى قول داد كه اگر او نيز با اين شرايط از خلافت معاويه حمايت كند او حكومت كوفه و بصره را به دو پسرش خواهد داد و تمام درها به روى خود ابو موسى گشوده و خواسته‌هايش برآورده خواهد شد . چنين كوششهايى براى به طمع انداختن طرف از شيوه‌هاى عادى معاويه بود و وقتى ابو موسى پيشنهاد او را خشمگينانه رد كرد معاويه از اين كار تعجبى نكرد . او بعدا از ابو موسى بخاطر خدمات اساسىاش و براى آن‌كه ناخودآگاه خلافت را به معاويه سپرده بود قدردانى كرد ، هر چند ابو موسى هنگام حكميت ادعاى او را براى خلافت رد كرده\r\n\r\n\r\n","description":"","footnote":"\r\n( 1 ) بنا به روايت زبير بن به كار ، ابو موسى و عمرو عاص به اتفاق نظر مخصوصا پنج نفر را كه : عبد الله بن زبير ، و عبد الله بن عمر ، و ابو الجهم بن حذيفه و جبير بن مطعم ، و عبد الرحمن بن حارث بن هشام بودند براى مشورت به هنگام صدور رأى فرا خواندند ( ابن ابى الحديد ، شرح ، ج 20 ، ص 113 - 114 ) .\r\n","page_name":" 391 ","page_number":407},
  {"content":"\r\n\r\nبود . « 1 » براى هدفهاى معاويه و عمرو عاص همين كافى بود كه ابو موسى و مهتران مسلمان مدينه دعوت ايشان را براى شركت در اين اجتماع بپذيرند ، كارى كه تلويحا تأييدى بود بر اينكه هماى خلافت در آينده بر دوش معاويه يا عمرو عاص مىنشيند نه على عليه السّلام . اين ضربه شديدى بود ، بويژه بدان سبب كه حجاز ، پايگاه خانوادگى آنها ، اسما تحت حاكميت على عليه السّلام بود . حرمين شريفين در عين حال براى مايحتاجشان متكى به مصر بودند و پيروزى معاويه بر آن ناحيه از نظر حجازيان كفّه قدرت را به سود او مىچرباند .\r\nدر اجتماع حكمان عمرو عاص در ظاهر وانمود مىكرد كه درهاى گفتگو به روى نامزدهاى متعدد خلافت گشوده است . نقل شده كه ابو موسى عبد الله بن عمر را در نظر داشت و عمرو عاص با او مخالفت و پسر خودش عبد اللّه بن عمرو را پيشنهاد كرد كه از نظر دين‌دارى از خود او هم بهتر بود . ابو موسى به علت آن كه او هم به اين فتنه كشيده شده بود او را نپذيرفت . عمرو از عبد الرحمن بن اسود بن زهرى ، دايىزاده رسول خدا صلّى اللّه عليه و آله نيز نام برد كه در نزد عايشه از اعتبار والايى برخوردار بود . همان‌گونه كه عمرو انتظار داشت ابو موسى او را نپذيرفت چون نه عبد الرحمن افتخار هجرت را داشت و نه پدرش اسود . « 2 » عمرو حتى در خلوت با عبد الله بن عمر گفتگو كرد و ظاهرا منظورش اين بود كه به او بفهماند كه اگر درباره‌اش اتفاق نظرى وجود داشته باشد او با انتخاب عبد الله ابن عمر موافقت خواهد كرد . بنا بر روايت مشكوكى ، معاويه كه به اين موضوع سخت دل بسته بود وارد خلوتى شد كه آن دو به گفتگو نشسته بودند . امّا نگهبان او را مطمئن ساخت كه آن دو با هم اختلاف رأى دارند و ابن عمر خلافت را نپذيرفته است . « 3 »\r\nصحنه پايانى و مشهور حكميّت كه در آن عمرو بسادگى ابو موسى را فريفت مرحله به مرحله انجام شد . او پيمانى را كه در خلوت ، براى عزل معاويه و هموار كردن راه شورا\r\n\r\n\r\n","description":"","footnote":"\r\n( 1 ) ابن سعد ، طبقات ، ج 4 / 1 . ص 82 - 83 . رأى كايتانى كه اين روايت به طور زيركانه‌اى اين نظر را القا مىكند كه معاويه ابو موسى را خريد يا محرمانه با او به توافق رسيد ( تاريخ اسلام ، ج 10 ، ص 54 ) . كاملا بىپايه است .\r\nدليلى وجود ندارد كه در استناد اين روايت به ابى برده پسر ابو موسى شك كنيم .\r\n( 2 ) زبيرى ، نسب ، ص 262 . بنا بر روايت ضعيفى از صالح بن كيسان ، ابو موسى از عبد الرحمن بن اسود نام برد ( بلاذرى ، انساب ، ج 2 ، ص 364 ) . عمرو بدون شكست سعى مىكرد به ابو موسى بقبولاند كه صحابى بودن بدون سابقه هجرت هم مىتواند مورد قبول باشد تا به اين وسيله بتواند قضيه معاويه را بهتر به پيش ببرد .\r\n( 3 ) بلاذرى ، انساب ، ج 2 ، ص 354 . راوى صالح بن كيسان است .\r\n","page_name":" 392 ","page_number":408},
  {"content":"\r\n\r\nبسته بود ، شكست و دشنامهاى زيادى را به جان خريد . اين رفتار گستاخانه عمرو تازيانه‌اى بود بر پيكر عبد الله بن عمر و ديگر بزرگان مدينه كه خواب شورا را مىديدند ، نه على عليه السّلام كه قبلا شورا را رد كرده بود . معاويه پيروز شده بود . چون ابو موسى با رنجش و خشم روى به مكه نهاد ، خليفه مؤيّد مهمانان مكرم مدنى و سرداران برجسته شامى خود را براى خداحافظى به مجلس شب‌نشينى دعوت كرد . او مىدانست اكنون زمانى است كه دهانه از اسب سركش حكومت اموى خود بردارد و خطاب به مهمانان گفت :\r\n« اگر كسى در اين امر سخنى دارد ادعاى خود را بيان كند » منظور او از اين گفتار دعوت كردن پسر عمر به مبارزه بود . معاويه به سخن خود ادامه داد و گفت : « البتّه ما به اين امر شايسته‌تر از او و پدر او هستيم . » عمر بن خطاب گستاخ چه‌كاره بود او ( معاويه ) را به حكومت سرزمينى برگزيند كه ملك خاندان ابو سفيان بوده است . و مقدر چنين بود كه شام ، سرزمين مهاجر ابراهيم ، بر امپراتورى اسلام حكومت كند ؛ پسر عمر و امثال او از آن پس مىبايست به كار خود و به بحث به امور جزئى دربارهء سنّت پيامبر صلّى اللّه عليه و آله بپردازند و امر خطير سياست را به افرادى كارآزموده چون خود او و عمرو عاص واگذارند .\r\nعبد الله بن عمر ، بنا به روايت خودش ، آهنگ سخن كرد و در دل داشت كه به معاويه بگويد كسانى كه براى اسلام عليه او و پدرش ابو سفيان جنگيده‌اند براى اين « امر » شايسته‌تر از او هستند . امّا خاموش ماند و ترسيد كه گفتار او موجب اختلاف امت ، يا خونريزى و يا سبب تعبيرى نادرست از سخن او شود . « * » وعده خدا براى بهشت براى او محبوبتر از آن بود . پس از آن كه به سوى خانه روان شد . حبيب بن مسلمه مشاور معاويه به نزد او رفت و پرسيد چرا او به سخن معاويه جوابى نداد ، پسر عمر علت آن را گفت .\r\nحبيب جواب داد « تو بر جان خود ترسيدى » . « 1 »\r\n\r\n\r\n","description":"","footnote":"\r\n* و شايد هم ترسيد كه اين سخن او به نفع على عليه السّلام تعبير شود كه در تمام مراحل و غزوه‌ها يار وفادار رسول خدا بود و در گردش حكومت اسلامى همچون محور سنگهاى آسيا بود ، و قريش و ناكثين و قاسطين و مارقين از آغاز تا فرجام مزورانه عليه او بپاخاستند و او را از اين « امر » بازداشتند .\r\n( 1 ) طبرى ، ج 1 ، ص 3343 ؛ بخارى ، صحيح ، مغازى ، باب 29 . زهرى ترجيح داد اين ادعاى لاف‌زنى معاويه ، كه خود را براى خلافت شايسته‌تر از عمر و پسرش مىدانست ، حذف كند ( طبرى ، ج 1 ، ص 3343 ) . كايتانى ام المؤمنين حفصه دختر عمر را همسر على عليه السّلام مىپنداشت ، از اين رو سعى داشت به علت ماهيت شيعى اين روايت آن را تضعيف كند ( تاريخ اسلام ، ج 10 ، ص 423 ) . [ * جاى تعجب است كه كايتانى نويسنده تاريخ اسلام و مادلونگ نويسنده اين كتاب ، به اين آيه قرآن : « شما را نرسد كه . . . زنهايش را بعد از وى هرگز به زنى\r\n","page_name":" 393 ","page_number":409},
  {"content":"\r\n\r\nاگر پسر عمر در مدينه مىماند ادعاى او كه سكوتش براى حفظ وحدت جامعه بوده اعتبار بيشترى داشت . پس از آن‌كه او دعوت معاويه را پذيرفت و بدين ترتيب علاقه خود را به امر خلافت نشان داد ، سكوت او در برابر تحقيرى كه به پدرش روا داشتند چيزى جز ترسويى او نبود . در جايى كه عطاى معاويه كارگر نبود تازيانه او به كار مىافتاد .\r\nو پسر امير مؤمنان پرهيبت را ترس فرا گرفته بود . او عذرى بدتر از گناه آورد و گفت فقط به دستور خواهرش حفصه به شام آمده است . پدرش كه گفته بود او لياقت خلافت را ندارد چون حتى از طلاق دادن همسرش عاجز است ظاهرا به حق قضاوت كرده بود .\r\nبا اين همه بايد گفت در دفاع پسر عمر اشاره حبيب بن مسلمه كه سكوت او براى حفظ جان خودش بوده كاملا مقرون به حقيقت است . معاويه اكنون مطمئن شد كه او نمىتواند برايش تهديدى باشد و ديگر او را رقيبى بالقوه به شمار نمىآورد . اگر غير از اين بود معاويه در اين ايام ضرب‌شستى به او نشان مىداد . امّا بعدا هنگامى كه مقدمات ولايت‌عهدى پسرش يزيد را فراهم مىكرد ، همان‌گونه كه تمام كسانى را كه احتمال مىداد بر سر راه پسرش قرار گيرند همه را به قتل رساند ، مىتوانست پسر عمر را هم به لحاظ احتياط به قتل برساند . داورى او درست بود ؛ پسر عمر بىهيچ گفتگويى با يزيد بيعت كرد و پسران خود را نيز به اين كار واداشت . « 1 » او مىدانست كه اكنون زمانى نيست كه چون دوران حكومت على عليه السّلام قبل از بيعت درخواست تأسيس شورايى كند و مورد عفو قرار گيرد . در آن زمان او اين دل‌نگرانى را نداشت كه عمل او ممكن است موجب نفاق در امّت اسلامى شود .\r\nاذرح براى معاويه پيروزى بزرگى بود هر چند اشراف مدينه ادعاى خلافت او را نپذيرفتند . او به پيروان شامى خود نشان داد كه اين اشراف مدنى ضعيف و ناآگاهند . و در\r\n\r\n\r\n","description":"","footnote":"\r\nگيريد ، ( احزاب / 52 ) توجهى نداشتند و نمىدانستند كه خداوند ازدواج با مادران مؤمنان را براى هميشه حرام كرده است . در هيچ يك از كتابهاى انساب و تاريخ هم از حفصه ديگرى به عنوان همسر على عليه السّلام نامى نيامده است . البته به روايت بلاذرى ( انساب ، ج 8 ، ص 339 ) ام كلثوم دختر على بن ابى طالب عليه السّلام همسر عمر بن خطاب بوده و احتمالا كايتانى اين دو وصلت را با هم خلط كرده است . م . 
  ] هيچ نشانه‌اى دال بر تمايل اين روايت به تشيع وجود ندارد و هيچ شكى در انتساب آن به پسر عمر نيست . نظر كاملا نادرست كايتانى اين است كه اگر پسر عمر دوز و كلك بيشترى به نفع خود به كار مىبرد بسادگى مىتوانست حمايت مردم را به خود جلب كند .\r\n( 1 ) ابن سعد طبقات ، ج 4 / 1 ص 134 .\r\n","page_name":" 394 ","page_number":410},
  {"content":"\r\n\r\nامور مهم سياسى آينده حتى با آنان مشورت هم نخواهد شد . شاميان از رفتار او و عمرو عاص آواز شادمانى سر دادند . كعب بن جعيل شاعر دربار معاويه اين نيرنگ خود ساخته عمرو عاص را چون كار لقمان كه حكمت او ضرب المثل است دانست ؛ او خدعه ابو موسى را كه سعى كرده بود معاويه را بفريبد و از ميراث محمد صلّى اللّه عليه و آله محروم كند باطل كرد . « 1 »\r\nدر دو سال آخر حكومت على عليه السّلام جنگهاى داخلى بين مسلمانان روز بروز وخيم‌تر و به بدترين مرحله انجاميد . اكنون ابتكار عمل با امويان بود . به رغم آشفتگى بسيار در اردوى على عليه السّلام و با وجود آن‌كه معاويه ادعا مىكرد على عليه السّلام از خلافت خلع شده و در ماجراى حكميت فقط او را خليفه دانسته‌اند جرأت نكرد لشكرى تهاجمى به سوى او بفرستد و با نگرانى بسيار حتى از هرگونه مقابله با لشكر على عليه السّلام خوددارى مىكرد .\r\nبراى آن‌كه ادعاى خود براى حكومت مطلق بر مسلمانان را تحكيم بخشد ، به حمله‌هاى غافلگيرانه به مردم و كشتن كسانى كه او را به خلافت قبول نداشتند و غارت و تخريب شهرها مىپرداخت . هدف او آن بود كه هم‌آهنگ با رشوه‌هايى كه به سران قبايل در اردوى على عليه السّلام مىپرداخت با ارعاب و ترساندن مردم پايه‌هاى حكومت على عليه السّلام را بتدريج ضعيف كند . مورخان قديم اين حمله‌ها را كلا « غارات » نام نهاده‌اند . طبرى آنها را در ذيل حوادث سال 39 نام برده است ، به جز حمله بسر بن ابى ارطاة را به حجاز و يمن . « 2 »\r\nغاراتى كه تاريخ آن مشخص است همه يا در سال 40 و يا در تاريخى قبل از آن روى داد .\r\nبه نظر مىرسد در حوادث سال 39 وقفه‌اى نسبى در اين فعاليتها روى داده باشد هر چند برخى از وقايع كه تاريخ آن ذكر نشده ظاهرا در آن سال رخ داد .\r\nاولين غارت حملهء ضحاك بن قيس بود كه شرح آن گذشت . « * » و در سال 37 اتفاق افتاد . « * * » دومين حمله احتمالا حمله نعمان بن بشير انصارى بود . « 3 » معاويه حتى چند\r\n\r\n\r\n","description":"","footnote":"\r\n( 1 ) منقرى ، وقعة صفين ، ص 549 .\r\n( 2 ) طبرى ، ج 1 ، ص 3444 - 3445 .\r\n* رك : همين كتاب ، ص 357 .\r\n* * طبرى اين واقعه را در ذيل حوادث سال 39 آورده است .\r\n( 3 ) بلاذرى حمله نعمان را بعد از يورش سفيان بن عوف و آن را در مرتبه سوم برمىشمارد ، اما بنا بر قول بعضى معتقد است كه اين يورش پيش از حمله سفيان بوده است ( انساب ؛ ج 2 ، ص 447 ) .\r\n","page_name":" 395 ","page_number":411},
  {"content":"\r\n\r\nماهى پيش از واقعه صفين او را همراه ابو هريره در يك مأموريت تبليغى به نزد على عليه السّلام فرستاده بود كه از او بخواهند قاتلان عثمان را تسليم كند . در آن هنگام على عليه السّلام در اعتراض به او پرسيد كه آيا او يكى از سه چهار نفرى نيست كه از صف مردم خود جدا شدند و با على عليه السّلام مخالفت كردند ؟ نعمان كه ظاهرا از سؤال مستقيم على عليه السّلام شرمنده شده بود در جواب گفت كه او فقط به اين اميد آمده است كه بين على عليه السّلام و معاويه صلح برقرار كند و اگر رأى على عليه السّلام جز اين است او در نزد على عليه السّلام مىماند . چون ابو هريره با دست خالى به شام برگشت نعمان يك ماهى « 1 » نزد على عليه السّلام ماند و چنين وانمود كرد كه از ياران اوست . سپس مخفيانه از نزد او گريخت . امّا در عين التمر به چنگ مالك بن كعب ارحبى ، عامل على عليه السّلام افتاد . مالك ابتدا مىخواست نظر على عليه السّلام را دربارهء او جويا شود .\r\nامّا نعمان او را سوگند داد كه در باب او به على عليه السّلام نامه ننويسد . مالك با قرظه بن كعب انصارى كه كارگزار خراج على عليه السّلام در همان حوالى بود مشورت كرد . قرظه گفت او را بگذار تا به آرامى فرار كند . مالك دو روز به او فرصت داد كه از آنجا دور شود و او را تهديد كرد كه اگر بعد از آن مهلت او را ببيند گردنش را خواهد زد .\r\nهنگامى كه معاويه دو سه ماهى بعد از حمله ضحاك بن قيس « 2 » مردى مىخواست كه داوطلب جنگ در سواحل فرات باشد ، نعمان بن بشير آمادهء اين كار شد و ظاهرا مىخواست از مالك بن كعب انتقام خود را بگيرد . معاويه دو هزار مرد همراه او كرد و سفارش كرد كه از شهرها اجتناب كند و از جماعات بپرهيزد ، و به پادگانها حمله نكند . « 3 » و فقط مردم ساحل فرات را غارت كند و زود بازگردد . نعمان به عين التمر رسيد و مالك بن كعب در آنجا فرمانده پادگانى بود با هزار مرد ، ولى بيشتر آنان در مرخصى بودند و به\r\n\r\n\r\n","description":"","footnote":"\r\n( 1 ) روايات ثقفى ( الغارات ، ص 447 ) و بلاذرى انساب ( ج 2 ، ص 445 ) آن را چند ماهى ( اشهرا ) ذكر مىكند . و اين درست نيست چون نعمان در جنگ صفين همراه شاميان بود . روايت شبيه اين به روايت ابن ابى الحديد ( شرح ، ج 2 ، ص 302 ) يك ماه ( شهرا ) نقل شده است .\r\n( 2 ) در روايت ثقفى ( الغارات ، ص 449 ) و ابن ابى الحديد ( شرح ، ج 2 ، ص 303 ) « قبل ذلك » نقل شده كه بىمعناست و بايد « بعد ذلك » باشد . و يا اينكه منظور از « ذلك » اشاره به حمله واقعى نعمان باشد نه حمله ضحاك . اگر حمله نعمان دو سه ماه بعد از حمله ضحاك مىبود اين حمله بايد در ربيع الاول يا ربيع الآخر سال 38 رخ داده باشد .\r\n( 3 ) بلاذرى ، ( انساب ، ج 2 ، ص 446 ) نقل كرده است : به پادگانها حمله نكند [ * و ان لا يغير على مسلحة 
  ] و ثقفى ( الغارات ، ص 449 ) روايت كرده است : فقط به پادگانها حمله كند [ * و ان لا يغير الّا على مسلحة 
  ] .\r\n","page_name":" 396 ","page_number":412},
  {"content":"\r\n\r\nكوفه رفته بودند و فقط يكصد مرد « 1 » با او بودند ، مالك از مخنف بن سليم ازدى ، كه كارگزار خراج در سواحل فرات تا منطقه بكر بن وائل بود ، كمك خواست . مخنف پسرش عبد الله يا عبد الرحمن را با 50 تن به يارى او فرستاد . آنان در اوايل شب هنگامى به آنجا رسيدند كه مالك و يارانش به زحمت توانسته بودند تا آن هنگام حمله شاميان بر عين التمر را دفع كنند . شاميان تصور كردند نيروى كمكى زيادى از دشمن در راه است و عقب نشستند . مالك آنان را تحريض به جنگ كرد و يكى از ياران او و سه نفر از شاميان كشته شدند . روايت شده كه على عليه السّلام عدى بن حاتم طايى را به تعقيب نعمان فرستاد و او تا قنسرين به دنبال آنان رفت و از آنجا برگشت . « 2 »\r\nدر زمانى ديگر معاويه زهير بن مكحول عامرى كلبى - از بنى عامر اجدر كلبى - را به صحراى سماوه در غرب فرات فرستاد كه از آنان زكات بستاند . بيشتر صحرانشينان اين ناحيه از كلبيان بودند و معاويه ، كه پيوندى سببى با كلبيان داشت ، اميدوار بود كه آنان را زير يوغ حكومت خود درآورد . هنگامى كه على عليه السّلام از اين حركت او آگاه شد سه نفر به نامهاى جعفر بن عبد الله اشجعى و عروة « 3 » بن عشبه كلبى از بنى عبد ودّ و جلاس بن عمير از بنى عدى بن جناب كلبى را فرستاد و جلاس كاتب او بود و نام كسانى از كلبيان و بكر بن وائل را كه در اطاعت على عليه السّلام بودند و به او زكات مىپرداختند مىنوشت . آنان در سرزمين كلب به زهير برخوردند و ميانشان جنگى سخت درگرفت زهير لشكر على عليه السّلام را منهزم ساخت . جعفر بن عبد الله به شهادت رسيد و جلاس گريخت . ابن عشبه به نزد على عليه السّلام بازگشت . على عليه السّلام او را متهم كرد كه ترسيده و از قوم خود كلبيان جانبدارى كرده و گريخته است و در حالت خشم او را با درّه‌اش زد . در واقع زهير پس از پيروزى بر ابن عشبه او را بر اسب خود نشانده بود . چون ابن عشبه على عليه السّلام را ترك كرد و به نزد معاويه رفت على عليه السّلام دستور داد خانه‌اش را خراب كنند . جلاس سرانجام به كوفه بازگشت در\r\n\r\n\r\n","description":"","footnote":"\r\n( 1 ) به نقل ثقفى فقط 30 نفر همراه او بودند [ * ثقفى ( الغارات ، ص 449 ) نقل كرده است « فلم يك بقى معه الا مائة او نحوها » و بلاذرى ( انساب ، ج 2 ، ص 446 ) نوشته است : « بها مالك بن كعب فى مائة و قد كان فى اكثر منها » و معلوم نيست نويسنده رقم 30 نفر را از كجا آورده است . 
  ]\r\n( 2 ) بلاذرى ، انساب ، ج 2 ، ص 445 - 448 ؛ طبرى ، ج 1 ، ص 3444 ؛ ثقفى ، الغارات ، ص 445 - 459 .\r\n( 3 ) در روايت ثقفى به جاى عروة ، عمرو نقل شده است ( الغارات ، ص 463 ) .\r\n","page_name":" 397 ","page_number":413},
  {"content":"\r\n\r\nحالى كه جبه خز خود را با لباس پشمينه چوپانى عوض كرده بود . « 1 »\r\nاين پيروزى در بين كلبيان سماوه احتمالا معاويه را به طمع انداخت كه در صدد مطيع ساختن كلبيان دومة الجندل برآيد . آنان نه با على عليه السّلام بيعت كرده بودند و نه با معاويه .\r\nمعاويه مسلم بن عقبه مرّى را فرستاد كه ايشان را به اطاعت از او بخواند و زكات مالشان را بگيرد . امّا كلبيان آن را نپذيرفتند و مسلم آنان را محاصره كرد . على عليه السّلام مالك بن كعب را از عين التمر فرا خواند و به او گفت يكى را به جاى خود براى فرماندهى پادگان تعيين كند و او را با هزار سوار به دومة الجندل فرستاد . آنان مسلم را غافلگير كردند . جنگى بىنتيجه درگرفت و روز بعد شاميان از آنجا رفتند . مالك بن كعب چند روزى در آنجا ماند و مردم را به بيعت با على عليه السّلام فرا خواند ، امّا آنان اصرار ورزيدند كه تا همهء مردم بر يك امام اتفاق نكنند آنان با كسى بيعت نخواهند كرد و مالك بدون نتيجه‌گيرى بازگرديد . « 2 »\r\nحملهء شاميان به بين النهرين و عراق تقريبا بىفايده بود و معاويه تصميم گرفت وضع حجاز را بسنجد . معاويه احتمالا در سال 39 « 3 » عبد الله بن مسعدة بن حكمة فزارى را با يك هزار و هفتصد نفر به تيماء فرستاد و به او دستور داد كه به هر كس از مردم باديه كه مىگذرد زكات او را بگيرد و براى معاويه از مردم بيعت بستاند و هر كه از دستور خوددارى كرد خونش را بريزد . از تيماء به مدينه و مكه برود و چنين كند و هر روز شرح عمليات و نقشه كارش را براى معاويه بنويسد . و مردم زيادى از فزاره همراه او شدند .\r\nچون اين خبر به على عليه السّلام رسيد مسيّب بن نجبة فزارى را با نيروى بسيار به تعقيب ابن مسعده فرستاد . مردم زيادى نيز از خويشان فزارى با او همراه شدند . او از جناب به تيماء رفت و در آنجا به ابن مسعده رسيد . آنان بىدرنگ به جنگ پرداختند و تا شامگاه با هم\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 465 - 466 .\r\n( 2 ) همان ، 467 . ثقفى ، الغارات ، ص 462 - 464 . على و پسرانش حسن و حسين عليهم السّلام در دوران خلافت عمر با دختران امرؤ القيس بن عدى بن أوس كلبى ازدواج كرده بودند ( بلاذرى ، انساب ، ج 2 ، ص 194 - 195 . نيز ر ك :\r\nپيوست 4 ) ظاهرا امرؤ القيس در اين زمان رئيس كلبيان در دومة الجندل بود ( ر ك : يادداشت ويراستار در ثقفى ، الغارات ، ص 815 - 817 ) .\r\n( 3 ) طبرى ( ج 1 ، ص 3446 ) تاريخ اين واقعه را سال 39 ذكر كرده است . در هر صورت بعيد است كه معاويه پيش از اجتماع حكمان در اذرح دستور حمله به مكه و مدينه را داده باشد . اين حمله احتمالا پيش از اختلاف بر سر امامت جماعت در حج سال 39 بود .\r\n","page_name":" 398 ","page_number":414},
  {"content":"\r\n\r\nجنگيدند . مسيّب سه ضربت به ابن مسعده زد و او را زخمى كرد ، امّا قصد نداشت برادر هم قبيله خود را بكشد و او را به فرار تشويق كرد . ابن مسعده و بيشتر همراهانش به قلعه تيماء پناه بردند و بقيه به سوى شام گريختند . شتران زكات را بدويان غارت كردند ؛ مردانى كه به قلعه پناه برده بودند سه روز در محاصره قرار گرفتند . سپس هيزمى در اطراف ديوار انباشتند و آن را آتش زدند . مردان فزارى كه با خطر هلاكت روبرو بودند از بالاى قلعه به مسيّب نگريستند و فرياد زدند : « اى مسيّب ما از قوم توايم » مسيّب دستور داد آتش را خاموش كنند و ترتيبى داد كه آنان شب هنگام فرار كنند . « 1 » عبد الرحمن بن شبيب فزارى به مسيّب گفت كه براى تعقيب آنان حركت كنند و چون او آن را نپذيرفت عبد الرحمن گفت : تو به خاطر دشمن به امير المؤمنين خيانت كردى .\r\nبه نقل بلاذرى على عليه السّلام چند روزى مسيّب را در بند كرد و براى اينكه بيش از حد از قوم خود جانبدارى كرده بود او را سرزنش كرد . « 2 » مسيّب از على عليه السّلام معذرت خواست و اشراف كوفه از او شفاعت كردند ، امّا على عليه السّلام او را به ستونى در مسجد بست و به نقل عده‌اى او را زندانى كرد . بعدا على عليه السّلام او را به خود فرا خواند و مورد عفو و اعتماد او قرار گرفت و او را همراه با عبد الرحمن بن محمد كندى مأمور گرفتن زكات از كوفه كرد .\r\nپس از مدتى به حساب آنان رسيدگى كرد و چيزى بر عليه آنان نيافت ، و هر دو را تحسين بسيار كرد . « 3 »\r\n\r\n\r\n","description":"","footnote":"\r\n( 1 ) بنا بر نقل بلاذرى ، عبد الرحمن بن اسماء فزارى كه پيشتر شجاعانه با شاميان جنگيده بود اكنون به آنان اجازه داد كه از شكاف ديوار بگريزند و راه فرار آنان به شهر را باز بازگذاشت .\r\n( 2 ) ظاهرا على عليه السّلام علاقه چندانى به عبد الله بن مسعده فزارى نداشت . عبد الله در كودكى جزء اسيرانى بود كه مسلمانان از فزاره گرفته بودند و حضرت محمد صلّى اللّه عليه و آله او را به عنوان غلامى به فاطمه عليها السّلام بخشيد .\r\nفاطمه عليها السّلام او را آزاد كرد و او و همسرش على عليه السّلام او را تربيت كردند . امّا او به معاويه پيوست و در جبههء او در صفين جنگيد . و نقل شده كه از سرسخت‌ترين دشمنان على عليه السّلام بود ( ابن منظور ، مختصر ، ج 14 ، ص 41 ) .\r\n( 3 ) بلاذرى ، انساب ، ج 2 ، ص 449 - 451 . طبرى ، ج 1 ، ص 3446 - 3447 . طبرى ( ج 1 ، ص 3447 ) طبرى ( ج 1 ، ص 3447 ) به نقل واقدى ، از ابو معشر و او از ابن ابى مليكه مكى ( ف 118 ) روايت كرده است كه معاويه در سال 39 شخصا به سوى دجله رفت و از آنجا برگشت . كايتانى اين حديث را ، به رغم ضعف متن ، روايتى مهم درباره شوق و قدرت معاويه مىداند كه توانست بدون آسيبى تمام بين النهرين را زير پا بگذارد و از ضعف حكومت على عليه السّلام مىشمارد كه حوزه قدرت او به كوفه و شايد هم بصره و فارس محدود شده بود ( تاريخ اسلام ، ج 10 ، ص 289 - 290 ) . لازم است گفته شود كه اين حديثى كذب است و نشانى از بىخبرى راوى\r\n","page_name":" 399 ","page_number":415},
  {"content":"\r\n\r\nمعاويه پس از آن‌كه از گسترش نفوذش در حجاز مأيوس شد در اواخر سال 39 در صدد برآمد براى به رسميت شناساندن حكومتش از مراسم حج بهره‌بردارى كند . او تصور مىكرد شهر مكه زادگاه قريشيان ، دشمنان ديرينهء على عليه السّلام بيش از مدينه و شهرهاى ديگر حجاز مايل به همكارى با او باشند . او يزيد بن شجره مذحجى رهاوى را كه از اميران لشكرش در شمال شام بود پنهانى فرا خواند . يزيد مردى خداترس امّا سخت دوستدار عثمان بود و در جنگ صفين در صف معاويه جنگيده بود . معاويه به او گفت : « تو را بر سر ساكنان حرم خدا و عشيره و زادگاهم ( بيضتى ) كه از من دور افتاده است مىفرستم . والى آنجا مردى است از قاتلان عثمان و از كسانى است كه خون او را ريخته‌اند . انتقام از او سبب شفاى دل ما و دل تو و نزديكى به خداست . تو بايد به سوى مكه روى و در آنجا مردمى را كه براى حج آمده‌اند خواهى ديد . آنها را به اطاعت و پيروى از ما دعوت كن . اگر اجابت كردند ، دست از آنان بدار و از آنان بپذيرد و اگر نپذيرفتند به آنان اعلام جنگ كن ( نابذهم ) ولى به جنگ مپرداز تا آنچه گفته‌ام كه به ايشان بگويى گفته باشى ، زيرا آنان اصل و عشيرهء من هستند و من خواهان بقاى ايشانم . سپس با مردم نماز بخوان و امور حج را به عهده گير . » « 1 »\r\nقثم بن عباس والى على عليه السّلام در مكه ، بيش از برادرانش عبد الله و عبيد الله در كشتن عثمان سهيم نبود . پسران عبيد الله مىبايست به دستور معاويه و به دست بسر بن ابى ارطاه به قتل مىرسيدند . روند كلى تبليغات اموى مبنى بر آن‌كه بنى هاشم كلا در خون عثمان شريك بودند اكنون به ثمر رسيده بود و يزيد بن شجره را نيز فريفته بود . با وجود اين او از اعمال خشونت در ماه حرام و در حرم خدا مىترسيد . او به معاويه گفت در صورتى حاضر است به آنجا برود كه آن‌گونه كه خود مىپسندد براى پيوستن مردم به معاويه قدم بردارد و اگر معاويه جز به خشونت ( غشم ) و كشتن مردم و ايجاد رعب و وحشت در دل بىگناهان راضى نمىشود بايستى در جستجوى كسى ديگر باشد . معاويه كوتاه آمد و گفت : به راه خود برو كه از راه تو خشنودم . او سه هزار نفر را همراه يزيد\r\n\r\n\r\n","description":"","footnote":"\r\nحجازى درباره شام و عراق در اين دوره است . راويان كوفى هيچ خبرى از اين حركت معاويه نداده‌اند . با توجه به اهميت زيادى كه معاويه براى حفظ امنيت شخصى خود قائل بود قابل قبول نيست كه او چنين خطرى به جان خريده و خود را در معرض خطر قرار داده باشد .\r\n( 1 ) ثقفى ، الغارات ، ص 504 ، 505 .\r\n","page_name":" 400 ","page_number":416},
  {"content":"\r\n\r\nفرستاد كه هيچ كدام بيش از خروج از شام از مقصد خود آگاه نبودند . آنان از كنار مدينه دشمن گذشتند به وادى القرى و از آنجا به جحفه رسيدند ، و در دهم ذى حجه وارد مكه شدند .\r\nهنگامى كه قثم بن عباس از ورود شاميان به جحفه آگاه شد ، مردم مكه را گرد آورد و آنان را از خطرى كه تهديدشان مىكرد آگاه ساخت و گفت آنان بىپرده بگويند كه آيا حاضرند همراه او با دشمن مقابله كنند ؟ زمانى خاموش ماند و چون هيچ كس چيزى نگفت ، قثم گفت : آنچه در دل داشتيد بروشنى گفتيد ، و از منبر فرود آمد و چون آماده شد كه شهر را ترك كند ، شيبة بن عثمان بن ابى طلحه عبدرى ، كه پرده‌دار ( حاجب ) كعبه بود « 1 » بپاخاست و او را مطمئن ساخت كه مردم بر بيعت با او و پسر عمويش امير المؤمنين باقى هستند و از فرمان او اطاعت مىكنند . امّا قثم به آنان اطمينان نداشت و تأكيد كرد كه مكه را رها مىكند و به دره‌اى پناه مىبرد . آن‌گاه ابو سعيد خدرى انصارى ، از دوستان قثم ، از مدينه رسيد و امير را ترغيب به ماندن در مكه كرد ، چون زمانى كه هنوز در مدينه بود از حاجيان و بازرگانان عراقى شنيد كه كوفيان لشكرى به سردارى معقل بن قيس به مكه گسيل كرده‌اند . قثم نامه‌اى از على عليه السّلام به ابو سعيد نشان داد كه در آن آمده بود كه جاسوس على به او خبر داد ، كه دشمن گروهى را به مكه فرستاده تا در امر حج اخلال كنند . و او ، على عليه السّلام ، جمعى را همراه با معقل بن قيس فرستاده تا آنان را از حجاز بيرون راند و به قثم دستور داده بود كه پايدارى كند و محكم در برابر دشمن بايستد تا او برسد .\r\nچون ابو سعيد نامه را خواند ، قثم به او گفت از اين نامه چه حاصل ، زيرا او دانسته بود كه شاميان بر لشكر معقل پيشى مىگيرند و معقل پيش از پايان يافتن مراسم حج به مكه نخواهد رسيد . امّا ابو سعيد او را تشويق كرد كه در مكه بماند كه امامش و مردمش او را تحسين خواهند كرد . البتّه دشمن در حمله به حرم درنگ خواهد كرد ، زيرا در دوران جاهليت و نيز اسلام حرم محترم شمرده شده بود . لذا قثم تصميم گرفت در مكه بماند .\r\nهنگامى كه يزيد بن شجره وارد مكه شد دستور داد منادى او ندا دردهد كه مردم همگى در امانند مگر كسى كه متعرض « كار ما و سلطهء ما » شود . قريش ، انصار ، صحابه و صالحان براى برقرارى صلح بين دو گروه به رفت و آمد پرداختند . هر دو طرف از اين\r\n\r\n\r\n","description":"","footnote":"\r\n( 1 ) بنى عبد الدار به طور سنتى پرده‌دار خانه كعبه بودند و بنى هاشم متصدى تأمين آب ( سقايه ) حاجيان بودند .\r\n","page_name":" 401 ","page_number":417},
  {"content":"\r\n\r\nپيشنهاد خشنود شدند - قثم براى آن‌كه به مردم مكه اعتماد نداشت و يزيد براى آن‌كه مردى بود پارسا و نمىخواست موجب شرّى در حرم شود . يزيد به مردم مكه گفت كه او را فرستاده‌اند كه امام جماعت مردم در نماز باشد و امر به معروف و نهى از منكر كند . او دانسته بود كه والى آمدن او را خوش ندارد و نمىخواهد كه با او نماز بخواند . و او و يارانش نيز دوست ندارند كه با والى نماز بخوانند . اگر مىخواهد نه قثم در نماز امامت كند و نه او و مردم امام جماعت را خود انتخاب كنند . اگر قثم اين پيشنهاد را نپذيرد او نيز آن را نخواهد پذيرفت و تهديد كرد كه اگر بخواهد مىتواند او را دستگير كند و به شام بفرستد ، چون او هيچ ياورى در مكه ندارد . يزيد ابو سعيد خدرى را ميانجى و داور قرار داد و قثم پيشنهاد او را پذيرفت . مردم شيبة بن عثمان را به امامت برگزيدند و او با ايشان نماز گزارد . يزيد پس از آن به شام بازگشت . معقل و سوارانش پس از انجام مراسم حج به مكه رسيدند و از بازگشت شاميان آگاه شدند و به تعقيب آنان پرداختند . در وادى القرى ده نفر از آنان را كه عقب مانده بودند اسير كردند و بقيه رفته بودند . يزيد بن شجره از اين خبر آگاه شد ، امّا براى جنگ بازنگشت . معقل از راه دومة الجندل همراه با اسيرانش به كوفه بازگشت . « 1 »\r\nپيروان معاويه بر او سخت گرفتند كه در صدد آزادى اين ده اسير برآيد . او به حارث ابن نمير تنوخى ، كه پيشتر جلودار لشكر يزيد بن شجره بود دستور داد كه به بين النهرين عليا حمله برد و چند تن از ياران على عليه السّلام را به اسارت بگيرد . حارث از راه صفين به دارا رفت و از آنجا هشت تن از بنى تغلب را كه از شيعيان على عليه السّلام بودند به اسارت گرفت .\r\nچند تن از تغلبيان كه قبلا از على عليه السّلام روى گردانده بودند تا به معاويه بپيوندند ، اكنون تقاضا كردند كه اين چند نفر را آزاد كنند و چون معاويه از آزادى آنان امتناع كرد آنان نيز از پيروى از معاويه منصرف شدند . عتبه بن وعل ، يكى از اشراف بنى تغلب كه از ياران على عليه السّلام بود مردان خود را گرد آورد و از محل پل منبج از فرات گذشت و بر مردم شام حمله برد و غنايم بسيارى از آنان گرفت و شعرى اعتراض‌آميز براى معاويه سرود و با غرور فراوان ادعا كرد كه او مردم را غارت كرده همان‌گونه كه پسر صخر اين كار را كرده\r\n\r\n\r\n","description":"","footnote":"\r\n( 1 ) ثقفى ، الغارات ، ص 504 - 512 ؛ بلاذرى ، انساب ، ج 2 ، ص 461 - 464 ؛ ابن اعثم ، فتوح ، ج 4 ، ص 38 - 45 ؛ طبرى ، ج 1 ، ص 3448 .\r\n","page_name":" 402 ","page_number":418},
  {"content":"\r\n\r\nبود . معاويه نامه‌اى به على عليه السّلام فرستاد و درخواست كرد كه اسيران را مبادله كنند و على عليه السّلام آن را پذيرفت . « 1 »\r\nعلى عليه السّلام فكر كرد كه بعد از مبادله اسيران معاويه حمله ديگرى نخواهد كرد . امّا بيش از يك ماهى طول نكشيد كه معاويه سفيان بن عوف بن مغفّل ازدى غامدى را با لشكرى گران و ساز و برگ فراوان براى قتل و غارت روانه انبار كرد . « 2 » بنا به روايت خود سفيان معاويه او را فرا خواند و گفت : « مىخواهم تو را با لشكرى گران روانه كارزار كنم . كنار فرات را در پيش گير تا به هيت برسى . اگر در آنجا لشكرى يافتى بر آن حمله كن و اگر نيافتى همچنان برو تا به انبار رسى و اگر در انبار هم مدافعى نبود برو تا به مداين رسى و آنگاه بازگرد ؛ و مبادا به كوفه نزديك شوى . بدان كه اگر بر مردم انبار و مداين بتازى چنان است كه به كوفه حمله كرده‌اى ، اين قتل و غارتها مردم عراق را مىترساند و كسانى را كه به سوى شام تمايل دارند دلير مىكند . و آنان را كه از اين غارتها بيمناكند به نزد ما فرا مىخواند . » و به او دستور داد : به هر روستا كه رسيدى ويرانش كن و هر كه را با عقيدهء خود مخالف يافتى بكش و هر چه يافتى تاراج كن كه اين كار نيز همانند قتل است و دلها را به درد مىآورد . « 3 »\r\nسفيان وقتى به هيت ، واقع بر ساحل غربى رود فرات ، رسيد مشاهده كرد كه تمام مردمان لشكرى و كشورى كه خبر نزديك شدن او را شنيده بودند شهر را ترك گفته و به آن سوى آب رفته‌اند . او بر صندودا ، واقع بر ساحل غربى فرات ، گذشت و آنجا را نيز خالى از سكنه يافت . او همچنان به پيش رفت تا به انبار در سمت شرقى فرات رسيد .\r\nمردم انبار را نيز از او ترسانده بودند و فرمانده پادگان آنجا ، اشرس بن حسّان بكرى ، بيامد و در برابر او ايستاد . سفيان از چند تن از جوانان روستا درباره عدّه و عدّه پادگان سؤال كرد و دانست كه پانصد نفر در پادگانند ولى بيشترشان پراكنده شده‌اند . او ابتدا پيادگان و سپس سواران را روانه جنگ كرد . اشرس كه از فزونى لشكر دشمن آگاه بود\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 469 - 470 ؛ ابن اعثم ، فتوح ، ج 4 ، ص 45 - 47 ؛ ابن اثير ، كامل ، ج 3 ، ص 319 . به روايت ابن اعثم ابتدا على عليه السّلام بود كه درخواست مبادله اسيران را كرد ، نه معاويه .\r\n( 2 ) ابن اعثم ، فتوح ، ج 4 ، ص 47 . بر اساس اين روايت حمله سفيان بن عوف ظاهرا بايد در تابستان سال 40 اتفاق افتاده باشد .\r\n( 3 ) ثقفى ، الغارات ، ص 464 - 467 .\r\n","page_name":" 403 ","page_number":419},
  {"content":"\r\n\r\nياران خود را گفت : هر كه نمىخواهد با خدا ديدار كند ، تا ما با آنها در نبرديم از اين قريه به در رود . او همراه سى تن از يارانش كشته شد . سفيان هر چه را در شهر انبار بود حتى خلخال پاى زنان و گردنبد گردنشان همه را ربود و بار كرد و با شتاب راه شام در پيش گرفت بدون آن كه به مداين وارد شود . او خود با سرافرازى در اين روايت نقل كرده است كه تا آن زمان جنگى با آن سلامت و خوشدلى نكرده بود . معاويه او را بسيار تحسين كرد و او را مطمئن ساخت كه به هر جا كه خواهد او را امارت دهد . او روايتش را اين گونه به پايان مىبرد كه طولى نكشيد كه مردم عراق گلّه گلّه به شام گريختند . « 1 »\r\nبه روايت ابى مخنف يكى از گبران ( علج ) انبار ، على عليه السّلام را از اين حمله آگاه كرد .\r\nعلى عليه السّلام بر منبر شد و از مردم كوفه خواست كه انتقام اشرس را بگيرند و دشمن را از سرزمين عراق برانند . چون هيچ‌كس به او پاسخى نداد او پياده به سوى نخيله راه پيمود و چند تن از اشراف همراه او بودند . آنان به او قول دادند كه او را از شر دشمن در امان دارند . هر چند على عليه السّلام اعتماد به صداقت آنها نداشت به كوفه بازگشت و سعيد بن قيس همدانى را بخواند و او را با هشت هزار مرد به تعقيب شاميان فرستاد ، زيرا شنيده بود كه دشمن با جمعى كثير آمده است . تأخيرى كه براى جمع‌آورى چنان لشكر سترگى پيش آمد سبب شد كه دشمن بدون آن كه كسى به او دست يابد بگريزد . سعيد بن قيس بر ساحل فرات به راه افتاد تا به عانات رسيد . از آنجا هانى بن خطاب همدانى را همراه با يك گروه از سپاهيان از پى او فرستاد . هانى دشمنان را تا قنسرين تعقيب كرد . امّا به آنان نرسيد . هنگامى كه سعيد بن قيس بدون كسب پيروزى به كوفه بازگشت على عليه السّلام بيمار بود . او نامه پر از عتابى براى كوفيان نوشت و آنان را به سبب سرپيچى از همراهى او براى جهاد سرزنش كرد . او شكوه كرد كه اين نافرمانيها و فروگذاشتنهاى آنان سبب شد كه قريش و جز قريش بگويند على عليه السّلام مردى شجاع امّا از فنون جنگ بىخبر است . « 2 »\r\nفرمانده پادگان هيت ، كميل بن زياد نخعى ، يكى از شيعيان و ياوران قديم على عليه السّلام بود . در زمان حمله سفيان ، او و يارانش جايگاه خود را ترك كرده و به قرقيسيا رفته بودند ، زيرا به او خبر رسيده بود كه مهاجمان در آنجا جمع شده‌اند و قصد حمله بر\r\n\r\n\r\n","description":"","footnote":"\r\n( 1 ) همان ، ص 468 . [ * نيز ابن ابى الحديد ، شرح ، ج 2 ، ص 87 
  ] .\r\n( 2 ) همان ، 464 - 482 ؛ بلاذرى ، انساب ، ج 2 ، ص 441 - 443 ؛ طبرى ، ج 1 ، ص 3445 - 3446 .\r\n","page_name":" 404 ","page_number":420},
  {"content":"\r\n\r\nهيت دارند و او قصد داشت در حمله به آنان پيش قدم باشد . هنگامى كه سفيان به هيت رسيد مردم آن شهر و پنجاه مرد لشكرى باقى مانده ، چنان كه گفتيم ، شهر را رها كرده و به شرق رود فرات گريخته بودند . على عليه السّلام نامه‌اى به كميل نوشت و او را براى كوتاهى در انجام وظيفه سرزنش كرد و عذر او را نپذيرفت . با اين همه ، او را در مقام خود باقى گذاشت . طولى نكشيد كه شبيب بن عامر ازدى « 1 » از نصيبين نامه‌اى به كميل نوشت و او را آگاه كرد كه برابر اطلاعاتى كه جاسوسان او به دست آورده‌اند معاويه ، عبد الرحمن بن قباث بن اشيم كندى « 2 » را روانه جنگ در بين النهرين عليا كرده است . شبيب نمىدانست كه آيا اين حمله به نصيبين خواهد بود يا به سواحل فرات و هيت . كميل فرصتى پيدا كرد تا خشنودى خاطر على عليه السّلام را به دست آورد و بىدرنگ همراه با چهار صد سوار براى رويارويى مهاجمان به راه افتاد و ششصد سرباز پياده خود را در هيت گذاشت . به او توصيه كردند كه در اين مورد از على عليه السّلام دستور بگيرد ، امّا او از ترس آن كه كار او به تأخير بيفتد آن را نپذيرفت . او اطلاع پيدا كرد كه ابن قباث در مسير رأس العين از رقه گذشته و به كفرتوثا رسيده است . كميل با شتاب به سوى كفرتوثا حركت كرد و در آنجا به قباث و معن بن يزيد سلمى برخورد كه دو هزار و چهارصد نفر از شاميان همراه آنان بودند . او آنان را غافلگير و لشكرشان را پراكنده كرد و تعدادى زيادى از آنان را كشت در حالى كه فقط دو تن از ياران خود را از دست داد . از ترس آن كه دشمن احتمالا براى حمله قواى خود را جمع‌آورى كند از تعقيب آنان خوددارى كرد تا مردان خود را پراكنده نكند .\r\nهنگامى كه شبيب بن عامر همراه با ششصد سرباز سواره و پياده از نصيبين رسيد مشاهده كرد كه پيش از ورود او ، كميل مهاجمان را درهم شكسته و اين پيروزى را به او تبريك گفت . « 3 » شبيب به تعقيب شاميان و حمله به سرزمينهاى شام پرداخت . او در جسر\r\n\r\n\r\n","description":"","footnote":"\r\n( 1 ) شبيب بن عامر جدّ جديع بن على كرمانى رقيب نصر بن سيّار در خراسان در اواخر دورهء اموى بود ( بلاذرى ، انساب ، ج 2 ، ص 469 ؛ ابن اعثم ، فتوح ، ج 4 ، ص 50 ) .\r\n( 2 ) در مورد قباث بن اشيم پدر عبد الرحمن رك : كاسكل ، جمهرة النسب ، ج 2 ، نمايه ذيل همين نام [ * نيز رك :\r\nابن سعد ، طبقات ، ج 7 / 2 ؛ ص 131 . ابن اعثم كه نويسنده كتاب اين خبر را از او نقل كرده است نام مأمور معاويه را عبد الرحمن بن اشيم نقل كرده است نه عبد الرحمن بن قباث اشيم رك : ابن اعثم ، فتوح ، ج 4 ، ص 50 - 52 - م 
  ] .\r\n( 3 ) بنا به نقل ابن اعثم ( فتوح ، ج 4 ، ص 50 - 52 ) ، شبيب و كميل قبل از جنگ تشكيل نيروى واحد دادند آنگاه دشمن شامى را در هم شكستند . شبيب چهار نفر از يارانش را از دست داد .\r\n","page_name":" 405 ","page_number":421},
  {"content":"\r\n\r\nمنبج از فرات گذشت و سواره نظام خود را براى حمله به ناحيهء بعلبك گسيل داشت .\r\nهنگامى كه معاويه به حبيب بن مسلمه دستور داد كه به مقابله شبيب برود ، شبيب عقب نشست و به رقه حمله كرد و اغنام و احشاب و اسب و سلاح را به غنيمت گرفت . على عليه السّلام نامه‌اى به شبيب و كميل فرستاد و آنان را ستود و از كارشان ابراز خشنودى كرد . امّا به شبيب فرمان داد كه از غارت احشام و اموال شخصى بپرهيزد و فقط اسب و سلاح را به غنيمت بستاند . « 1 »\r\nدر سال بعد از واقعه نهروان ، على عليه السّلام نيز با اعمال خصمانه افرادى از گروههاى مارق خوارج روبرو بود . بلاذرى پنج گروه از اين مارقين را نام مىبرد و تاريخ حمله و شكست آنها را ذكر مىكند . آنها دسته‌هاى كوچكى بودند كه تهديد نظامى شديدى شمرده نمىشدند . امّا عميقا مصمم بودند كه از سرمشق برادران مقتولشان در نهروان پيروى كنند و در راه آنچه آرمان بر حق خويش مىدانستند آماده شهادت بودند . اولين گروه شورشى مركب از دويست نفر را اشرس بن عوف شيبانى رهبرى مىكرد . او ظاهرا از خوارجى بود كه قبل از جنگ نهروان به دسكره عقب نشسته بودند . او اكنون از آنجا وارد انبار شد . على عليه السّلام ابرش بن حسّان را همراه با سيصد مرد به جنگ او فرستاد و اشرس در ربيع الاول سال 38 به قتل رسيد . « 2 »\r\nبعد از او هلال بن علقمه و برادرش مجالد از تيم الرباب سر به شورش نهادند . آنان همراه با دويست نفر به ماسبذان روى آوردند و ديگران را به امر خود فرا خواندند .\r\nعلى عليه السّلام معقل بن قيس رياحى را به جنگ با آنان فرستاد كه همه ياغيان را در جمادى الاول سال 38 به قتل رساند . « 3 » پس از آن فتنهء اشهب ( يا اشعث ) بن بشير قرنى بجيلى كوفى پيش آمد كه با يكصد و سى ( يا يكصد و هشتاد ) نفر راه هلال بن علقمه را دنبال كرد و در همان جايى كه هلال به قتل رسيده بود بر او نماز خواند و كشتگانى را كه هنوز بر روى زمين بودند دفن كرد . على عليه السّلام جارية بن قدامه تميمى و به قولى حجر بن عدى كندى را به مقابله با او فرستاد . اشهب و يارانش در جمادى الآخر سال 38 در جرجرايا به قتل\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 473 - 475 .\r\n( 2 ) همان ، ص 481 .\r\n( 3 ) همان ، ص 482 .\r\n","page_name":" 406 ","page_number":422},
  {"content":"\r\n\r\nرسيدند . « 1 » سعيد ( يا سعد ) بن قفل تيمى از تيم الله بن ثعلبه بن عكابه ربيعى در بندنيجين همراه با دويست نفر شورش كرد . هنگامى كه روى به مداين نهاد على عليه السّلام به والى آنجا سعد بن مسعود ثقفى دستور داد كه كار او را بسازد . والى مداين در قنطرة الدرزيجان به مقابله با او برخاست و ابن قفل و يارانش در رجب سال 38 به قتل رسيدند . « 2 »\r\nابو مريم سعدى از سعد تميم ، به طورى كه پيشتر گفته شد ، پيش از جنگ نهروان همراه با دويست نفر صف جنگ خوارج را واگذاشت و به شهر زور رفت . چند ماهى در آنجا ماند و ياران خود را تحريض مىكرد كه انتقام خون كشته‌شدگان نهروان را بگيرند و عده‌اى از غير خوارج نيز دعوت او را پذيرفتند سپس با چهارصد نفر عازم مداين شد و از آنجا به كوفه روى آورد . ياوران او بيشتر از مواليان و عجمان بودند . به نقل مداينى ابو مريم همراه با چهارصد تن از موالى و عجمان بود و جز پنج نفر از بنى سعد و خود او كه ششم آنها بود عرب ديگرى با او نبود . هنگامى كه به كوفه نزديك شد ، على عليه السّلام به او پيام داد و پيشنهاد كرد كه با او ( على عليه السّلام ) بيعت كند و در اين صورت او مىتواند وارد كوفه شود و با كسانى كه نه با او و نه عليه او مىجنگند همراه شود . ابو مريم پاسخ داد كه بين ما و تو چيزى جز جنگ نيست . على عليه السّلام در اين زمان شريح بن هانى را همراه با هفتصد نفر به مقابله با او فرستاد . شريح همان پيشنهاد على عليه السّلام را براى ابو مريم تكرار كرد و او در پاسخ گفت : « اى دشمنان خدا ، آيا ما با على عليه السّلام بيعت كنيم و در ميان شما بمانيم در حالى كه امام شما بر ما جفا كند ، شما عبد الله بن وهب ، زيد بن حصن « * » ، حرقوص بن زهير و ديگر برادران صالح ما را كشته‌ايد . » سپس شورشيان فرياد « لا حكم الا لله » را سر دادند و حمله را آغاز كردند . ياران شريح پا به فرار نهادند و شريح همراه دويست تن از يارانش به دهكده‌اى در همان نزديكى پناه برد . بعضى از يارانش در آنجا به او پيوستند و عده‌اى به كوفه رفتند و در آنجا شايع كردند كه شريح كشته شده است . على عليه السّلام خود به پاى خاست و جارية بن قدامه را همراه با پانصد نفر در طلايه لشكر فرستاد و خود با دو هزار نفر از پى او رفت . چون جاريه همراه با مردم قبيله‌اش با ابو مريم روبرو شد به او گفت :\r\n\r\n\r\n","description":"","footnote":"\r\n( 1 ) همان ، ص 483 .\r\n( 2 ) همان ، ص 484 .\r\n* بلاذرى ، ( انساب ، ج 2 ، ص 485 ) ، حصين نقل كرده است .\r\n","page_name":" 407 ","page_number":423},
  {"content":"\r\n\r\n« واى بر تو آيا تو از اينكه همراه اين بندگان مىجنگى خشنودى ؛ به خدا سوگند اگر آنان تيزى آهن را بچشند تو را رها خواهند كرد . » ابو مريم گفت : « ما قرآنى شگفت شنيديم ؛ به راه راست هدايت مىكند . پس ما بدان ايمان آورديم و هرگز كسى را شريك پروردگارمان نمىسازيم . » « * » آن‌گاه على عليه السّلام رسيد و بار ديگر آنان را دعوت به بيعت كرد .\r\nآنان سخن او را نپذيرفتند و به على عليه السّلام حمله كردند و تعدادى از يارانش را زخمى ساختند . آنها در جنگ كشته شدند جز پنجاه نفر كه امان‌نامه خواسته و امان گرفتند .\r\nچهل نفر ديگر از آنان زخمى شدند . على عليه السّلام دستور داد آنان را در كوفه مداوا و پرستارى كنند . سپس به آنان اجازه داد به هركجا كه مىخواهند بروند . اين واقعه در رمضان سال 38 اتفاق افتاد . « 1 » در دوران حكومت على عليه السّلام از شورش ديگرى از خوارج خبرى نقل نشده است .\r\nدر آخرين ماه‌هاى قبل از شهادت على عليه السّلام در رمضان سال 40 ، دامنهء مبارزه با معاويه گسترش بيشترى يافت . على عليه السّلام چون هميشه مصمم بود بار ديگر در شام به معاويه حمله كند و ظاهرا يار و ياور كافى داشت كه در فصل بهار اين طرح را اجرا كند . معاويه شايد براى منحرف ساختن اين حمله جبهه جديدى گشود و بسر بن ابى ارطاة را با نيرويى عظيم روانه حجاز و يمن كرد . « 2 »\r\n\r\n\r\n","description":"","footnote":"\r\n* جنّ / 1 - 2 .\r\n( 1 ) بلاذرى ، انساب ، ص 485 - 486 .\r\n( 2 ) طبرى ، برعكس ، نقل مىكند كه در سال 40 بعد از مبادله نامه‌هايى بسيار بين على عليه السّلام و معاويه قراردادى منعقد شد كه بر اساس آن عراق متعلق به على عليه السّلام و شام مال معاويه باشد ( طبرى ، ج 1 ، ص 3452 - 3453 ) روايتى كه از ابو اسحاق سبيعى كوفى نقل شده كاملا نامعتبر است زيرا على عليه السّلام هنگامى به شهادت رسيد كه بسر هنوز در حجاز مشغول به جنگ بود . اما ، كايتانى آن را روايتى كاملا صحيح مىداند [ * و آن را به گونه‌اى توجيه مىكند كه از دشمنى شديدش نسبت به على عليه السّلام و جانبدارى بىدليل او از معاويه حكايت دارد - م . 
  ] ( تاريخ اسلام ، ج 10 ، ص 329 - 330 ) . معلوم نيست در زمانى كه معاويه ادعاى خونخواهى خليفه مظلوم را داشت و به ادعاى كايتانى ، آزادانه و بدون وحشت روبرو شدن يا هرگونه مخالفتى توانست سراسر عراق را بپيمايد ، چگونه اين قرارداد مىتوانست سبب بىآبرويى كمترى براى او باشد . بنا به نقل ابو اسحاق اين معاويه بود كه چنين قراردادى را به على پيشنهاد كرد .\r\nولهاوزن معتقد است كه در اسناد روايت به جاى ابو اسحاق بايد ابن اسحاق باشد و اين قرارداد كه در سال 40 بسته شد اما هنگامى كه معاويه خود را خليفه دانست و از شاميان بيت المقدس بيعت گرفت على عليه السّلام آن را نقض كرد ( سلطنت عرب ، ص 64 ) . در حقيقت سالها پيش از اين معاويه عنوان خليفه را براى خود به كار برده بود و مردم شام نيز او را به اين عنوان مىخواندند . بعيد است كه على عليه السّلام در مراسم بيت المقدس\r\n","page_name":" 408 ","page_number":424},
  {"content":"\r\n\r\nمورخ متقدم كوفى ابو روق همدانى زمينه حمله بسر بن ابى ارطاة را اين گونه نقل مىكند : قومى بودند در يمن از پيروان عثمان ( شيعه عثمان ) كه بعد از مرگش نظام و رئيسى نداشتند و با على عليه السّلام بيعت كرده بودند . در اين زمان عامل على عليه السّلام در صنعا عبيد الله بن عباس بود و عامل او در جند سعيد بن نمران همدانى ناعطى . « 1 » چون روزگار از على عليه السّلام برگشت - محمد بن ابى بكر در مصر به شهادت رسيد و مردم شام بر عراق حمله و تاراج آغاز كردند - عثمانيان يمن به زبان آمدند و به طلب خون عثمان برخاستند و زكات ندادند . عبيد الله بن عباس به سرانشان نامه نوشت و از اين رفتار تازه‌اى كه در پيش گرفته بودند پرسيد ، امّا آنان گستاخانه جواب دادند كه ما قتل عثمان را هميشه منكر مىداريم و بر آنيم كه بر ضد كسانى كه عليه او قيام كرده‌اند بجنگيم . چون عبيد الله آنان را به زندان كرد به ياران خود در جند نوشتند و مردم جند بر سعيد بن نمران بشوريدند و او را از شهر بيرون راندند . عثمانيان صنعا به اين شورشيان پيوستند و جماعتى هم كه سوداى خون عثمان در سر نداشتند ، به سوداى ندادن زكات با آنان همراه شدند .\r\nدر اين زمان عبيد الله با سعيد بن نمران و شيعيان على عليه السّلام مشورت كرد ، و به آنان گفت كه دشمنان زورمند و به آنان نزديكند . و او مطمئن نيست كه اگر با آنان بجنگند سرنوشت چه خواهد شد . به پيشنهاد او دو والى نامه‌اى به على عليه السّلام نوشتند و او را از موقعيت آگاه كردند و نظر او را درباره دشمن خواستند . على عليه السّلام از سستى و بزدلى آنان دلتنگ شد و به آنان دستور داد كه ياغيان را به اطاعت بخوانند و اگر سر پيكار داشتند با آنان بجنگند .\r\nبنا بر نقل كلبى على عليه السّلام يزيد بن قيس ارحبى همدانى را فرا خواند و با سرزنش به او گفت : « نمىبينى كه قوم تو با ما چه كرده‌اند ؟ » يزيد گفت اى امير المؤمنين به قوم خود گمان خوش دارم كه در طاعت تو هستند . اگر اجازت فرمايى من خود بروم و آنان را به راه آورم و اگر خواهى نامه‌اى به ايشان بنويس و بنگر چه پاسخ دهند . على عليه السّلام نامه‌اى به شورشيان نوشت و از آنان خواست كه به اطاعت او بازگردند كه در آن صورت مورد عفو\r\n\r\n\r\n","description":"","footnote":"\r\nحضور يافته و براى اعتراض آن پيمان را شكسته باشد .\r\n( 1 ) معلوم نيست على عليه السّلام در چه زمانى سعيد بن نمران را به جاى سعيد بن سعد بن عباده عامل خود قرار داده بود .\r\n","page_name":" 409 ","page_number":425},
  {"content":"\r\n\r\nاو قرار خواهند گرفت و تهديدشان كرد كه اگر آنان سر از اطاعت برتافتند ، سواران جنگجوى او براى گوشمالى سركشان خواهند آمد .\r\nنامه را با مردى از قبيله همدان فرستاد . شورشيان چندى جواب او را ندادند . فرستاده على عليه السّلام به آنان گفت : وقتى مىآمدم امير المؤمنين را ديدم كه يزيد بن قيس را با سپاهى انبوه به سوى شما مىفرستاد . آنچه سبب درنگ او شده اين است كه منتظر پاسخ شماست . عثمانيان لب به اعتراض گشودند و گفتند « ما گوش به فرمان او هستيم ولى به شرطى كه عبيد الله بن عباس و سعيد بن نمران را از بلاد ما عزل كند . » رسول به نزد على عليه السّلام بازگرديد و او را از اين خبر آگاه كرد . چون اين خبر شايع شد كه على عليه السّلام قصد دارد يزيد بن قيس را به سوى آنان بفرستد شورشيان در شعرى خطاب به معاويه از او خواستند كه فورا به كمك آنها بيايد و گرنه با على عليه السّلام بيعت خواهند كرد . معاويه بىدرنگ بسر بن ابى ارطاة را روانه يمن كرد . « 1 »\r\nاز جانب شاميان ، از عبد الرحمن بن مسعده فزارى نقل شده كه در زمان خلافت عبد الملك بن مروان گفته بود : چون سال 40 فرا رسيد مردم شام به يكديگر مىگفتند كه على عليه السّلام مردم عراق را به جنگ بسيج كرده ولى كسى به لشكرگاه او نرفته است . و مىگفتند كه مردم را عقيدت ديگرگون شده و ميانشان تفرقه افتاده است . ابن مسعده با جمعى از مردم شام نزد وليد بن عقبه رفتند و به او گفتند « مردم شك ندارند كه در عراق ميان ياران على عليه السّلام تفرقه افتاده ، اكنون نزد سرور خود معاويه رو تا پيش از آن كه بار ديگر متحد شوند يا على عليه السّلام بتواند امور پريشيده خود را سامان دهد ، ما را به عراق ببرد . » وليد گفت كه او بارها با معاويه گفتگو كرده و حتى كار به سرزنش و ملامت كشيده آنسان كه ملول شده بود و ديدار او را ناخوش داشت ولى سوگند خورد كه آن را رها نكند تا آنچه را براى آن به نزد او آمده‌اند به معاويه برساند . چون اين خبر را به معاويه رساند به آنان رخصت داد كه داخل شوند و دربارهء اين خبر از آنان پرسيد . آنان گفتند : « همه مردم مىدانند و گويند : دامن عزم براى نبرد بر كمر زن و آهنگ خصم نماى و فرصت غنيمت بشمار و از غفلت دشمن سود ببر كه نمىدانى بار ديگر چنين فرصتى دست دهد يا نه . اگر تو بر دشمن بتازى بهتر از آن است كه او بر سر تو بتازد . معاويه به تندى گفت : من از رأى\r\n\r\n\r\n","description":"","footnote":"\r\n( 1 ) ثقفى ، الغارات ، ص 592 - 598 .\r\n","page_name":" 410 ","page_number":426},
  {"content":"\r\n\r\nو رايزنى با شما بىنياز نيستم و هرگاه كه بدان حاجت افتد فراخوانمتان ، ولى اين كسان كه مىگوييد با فرمانرواى خويش طريق تفرقه پيمايند و ميانشان اختلاف افتاده هنوز اختلافشان به آن درجه نرسيده كه با حمله‌اى از جاى كنده شوند ، و من نتوانم لشكر خود را به مخاطره افكنم و به جنگ آنان روم چه بسا من پيروز شوم و چه بسا ايشان . بنابراين مبادا مرا به درنگ در كارها نسبت دهيد ، اكنون از همه سو آنان را مورد تاراج و حمله قرار داده‌ام . بزرگان عراق هم وقتى مىبينند كه خدا با ماست بر پشت اشتران خود نشسته ، هر روز جمعى به سوى ما مىشتابند و اين سبب افزونى شما و كاستن آنهاست . شما را نيرو مىدهد و آنان را ناتوانى مىبخشد . ديداركنندگان از نزد او بيرون آمدند و برترى نظر او را دانستند . معاويه فورا از پى بسر بن ابى ارطاة فرستاده به او دستور داد كه به مدينه و مكه حمله كند و همچنان پيش رود تا به صنعا و جند برسد كه او در آنجا پيروانى دارد و نامه‌هايى براى او فرستاده‌اند . چون بسر لشكر خود را در دير مرّان در بيرون دمشق سان مىديد وليد بن عقبه گلايه‌كنان گفت : ما به معاويه توصيه كرده بوديم كه به كوفه لشكر برد و او به مدينه لشكر مىفرستد . مثل ما و او همان است كه گفته‌اند « من از سهى مىگويم و او ماه را به من نشان مىدهد . » « * » چون معاويه اين را شنيد به خشم آمد و گفت :\r\n« به خدا سوگند مىخواهم اين احمق را كه از حسن تدبير بىبهره است و سياست امور نداند گوشمالى دهم . » ولى بعدا از خطايش گذشت . « 1 »\r\nمعاويه با انتخاب بسر بن ابى ارطاة براى حمله به حجاز درك درست خود در اداره امور را نشان داد . حمله پيشين به فرماندهى يزيد بن شجره پارسا نتايجى را كه خليفه در پى بىآن بود به بار نياورد . يزيد مىخواست آنچه را خود مصلحت مىداند انجام دهد تا از خونريزى در حرم امن مكه پرهيز كند و كار را چنان به پايان رساند كه چند تن از يارانش به اسارت درآمدند . معاويه يقين داشت كه بسر بيدى نيست كه از اين بادها بلرزد . اگر معاويه از او مىخواست كه همه دشمنانش را گرد آورد و آنان را در حرم بسوزاند بسر با خوشدلى اين فرمان را اجابت مىكرد . معاويه به او دستور داد : همچنان برو تا به مدينه برسى و در راه كه مىروى مردم را از خانه‌هايشان بران و وحشت برپا كن و هر كس كه در\r\n\r\n\r\n","description":"","footnote":"\r\n* « أريها السّهى و ترينى القمر » .\r\n( 1 ) همان ، 598 - 601 .\r\n","page_name":" 411 ","page_number":427},
  {"content":"\r\n\r\nاطاعت امويان نبود اموالش را غارت كن وقتى به مدينه رسيدى بيم و هراس در دل مردم بيفكن و اعلام كن كه هيچ يك از مردم شهر در نزد تو بىگناه نيستند . و عذر كس نمىپذيرى تا يقين كنند كه آنان را خواهى كشت ، پس دست از ايشان بردار و از مدينه رهسپار مكه شو . در مكه متعرض كس مشو ولى مردم ميان مكه و مدينه را سخت بترسان . در صنعا ياران ما را عليه كارگزاران و شيعيان على عليه السّلام يارى كن و هر كه را از بيعت با ما سر برتافت بكش و هر جا اموالى ديدى آن را غارت كن . « 1 » چون خبر مأموريت بسر منتشر شد ، معن بن يزيد بن اخنس سلمى ( يا برادرش عمرو ) و زياد بن اشهب جعدى به نزد معاويه رفتند و از او خواستند كه جلو سلطه بسر بر قيس را بگيرد ؛ و گرنه ، به نظر آنان ، بسر به انتقام خون بنى فهر ( قريش ) و كنانه كه هنگام ورود رسول خدا صلّى اللّه عليه و آله به مكه به دست سليم به قتل رسيدند ، قيس را خواهد كشت . معاويه فهميد كه نمىتوان خواسته‌هاى اين مردان برجسته را ناديده گرفت و به بسر گفت كه او بر قيس سلطه‌اى ندارد . « 2 »\r\nبسر در دير مرّان از نيروهاى خود بازديد كرد و از آنجا به راه افتاد . او چهارصد تن از يارانش را كنار گذاشت و با دو هزار و ششصد تن به راه خود به سوى حجاز ادامه داد .\r\nبر سر هر آبى كه مىرسيدند شتران مردم آنجا را مىگرفتند و بر آنها سوار مىشدند و اسبان خود را يدك مىكشيدند تا به كنار آب ديگرى مىرسيدند . اشترانى را كه گرفته بودند رها مىكردند و شتران ديگرى را كه در آنجا بودند مىگرفتند .\r\nچون بسر به مدينه نزديك شد ابو ايوب انصارى ، عامل على عليه السّلام در مدينه ، از آنجا به كوفه گريخت . بسر بدون رويارويى با مقاومتى وارد شهر شد و خطبه‌اى گزنده در سرزنش انصار ايراد و همه را تهديد به قتل كرد . سرانجام حويطب بن عبد العزّى عامرى ، خويشاوند و پدرخوانده بسر ، مداخله كرد و بر منبر او بالا رفت و گفت « اينها عشيرهء تو و انصار رسول خدا صلّى اللّه عليه و آله هستند نه كشندگان عثمان » خوشبختانه بسر صداى مولاى خود را شناخت و آرام گرفت . او مردم را به بيعت با معاويه فراخواند و خانه فراريانى چون زراة بن جرول از بنى عمرو بن عوف و رفاعة بن رافع زرقى و عبد الله بن سعد از عبد الاشهل و\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 453 - 454 ؛ ثقفى ، الغارات ، ص 600 .\r\n( 2 ) بيوان ، نقائض جرير و فرزدق ، ص 716 - 717 ؛ اغانى ، ج 4 ، ص 131 - 132 .\r\n","page_name":" 412 ","page_number":428},
  {"content":"\r\n\r\nابو ايوب انصارى را آتش زد . چون بنى سلمه براى بيعت آمدند بسر درباره جابر بن عبد الله ، كه مخفى شده بود پرسيد ، و آنان را تهديد كرد كه اگر جابر را به نزد او نياورند همه را مجازات خواهد كرد . جابر با اصرار قومش كه او را وادار به رفتن مىكردند با ام المؤمنين ، ام سلمه ، كه از شيعيان وفادار على عليه السّلام بود ، مشورت كرد . ام سلمه گفت پسرم برو و بيعت كن و مگذار خون تو و قومت ريخته شود . من نيز پسر برادرم « 1 » را فرمان دهم كه برود و بيعت كند ، هر چند مىدانم كه اين بيعت ضلالت است ( بيعة الضلاله ) . « 2 » بسر چند روز بعد از مدينه رفت و گفت كه مردم مدينه را عفو كردم ، هر چند شايسته اين عفو نيستند ، او ابو هريره را به جانشينى خود برگزيد و آنان را بر حذر داشت كه با او مخالفت نكنند .\r\nبسر از مدينه رهسپار مكه شد و در راه مردان بسيارى را كشت و اموال زيادى را غارت كرد . اين بار قثم ابن عباس والى على عليه السّلام در مكهء مكرّمه ، بىدرنگ از شهر گريخت و انبوه بسيارى از مردم شهر را رها كردند . و مردمى كه ماندند شيبة بن عثمان عبدرى را كه امير مورد قبول يزيد بن شجره نيز بود ، به امارت خود برگزيدند . جماعتى از قريشيان به ديدار بسر رفتند . بسر آنان را دشنام و ناسزا گفت . و گفت اگر او را بگذارند عقيده خويش را درباره آنان به كار بندد يك تن را باقى نمىگذارد كه بر روى زمين راه برود . او را سوگند دادند كه بر خاندان و عشيره خود رحم كند ، و او هيچ نگفت .\r\nبسر در مكه چند تن از خاندان ابو لهب را كشت . « 3 » البتّه او اين كشتار را تخلفى از دستور معاويه نمىدانست كه گفته بود در مكه متعرض مردم نشود ، زيرا خليفه تلويحا توصيه كرده بود به هر يك از بنى هاشم دست يافت آنان را بكشد چون همه آنان در خون عثمان شريكند . بازماندگان بدبخت عموى پيامبر ، كه در قرآن او و زنش نفرين شده\r\n\r\n\r\n","description":"","footnote":"\r\n( 1 ) روايت خود جابر چنين است ( ثقفى ، الغارات ، ص 606 ) [ * وهب بن كيسان از جابر نقل كرده كه ام سلمه گفت : . . . به پسر برادرم ( ابن اخى ) دستور دادم كه او بيعت كند . . . ( همان ، ص 606 ، ابن ابى الحديد ، شرح ، ج 2 ، ص 10 ) و در روايت عوانه از كلبى و لوط بن يحيى آمده است كه ام سلمه به پسرش ( لابنها ) عمر گفت كه برود و بيعت كند . . . ( ثقفى ، الغارات ، ص 605 ؛ ابن ابى الحديد ، شرح ، ج 2 ، ص 10 ) م . 
  ] .\r\nدر روايت عوانه [ به نقل طبرى 
  ] ام سلمه گفت كه به پسرش عمر بن ابى سلمه و دامادش عبد الله بن زمعة ( بن اسود اسدى قريشى ) گفته بود كه بيعت كنند . ( طبرى ، ج 1 ، ص 2451 ) .\r\n( 2 ) ثقفى ، الغارات ، ص 603 - 606 .\r\n( 3 ) اغانى ، ج 10 ، ص 45 [ * به اين نشانى چنين مطلبى نبود ، شايد جاى ديگرى باشد - م . 
  ]\r\n","page_name":" 413 ","page_number":429},
  {"content":"\r\n\r\nبودند و بعد از پيروزى اسلام سرنوشت خود را با بنى هاشم پيوند زدند ، بدون آن كه كاملا مورد قبول آنان باشند ، اكنون كه طلقاء ، هم‌پيمانان دوران جاهليت آنان ، به نام اسلام حكومت مىكردند اولين قربانى بودند . منابعى كه محتاطانه درباره سرنوشت اين شاخه از خويشان پيامبر سخن گفته‌اند به طور جداگانه نامى از آنان نبرده‌اند . آيا عباس بن عتبه شاعر ، كه در قضيه عمرو عاص جواب دندان‌شكنى به وليد بن عقبه داد ، « * » از آنان بود ؟\r\nابو موسى اشعرى در مكه پنهان شده بود امّا او را گرفتند و نزد بسر آوردند . ابو موسى پيش از آن به مردم يمن نوشته بود كه معاويه سپاهى فرستاده كه مردم را مىكشد و هر كس را كه به حكميت معترف نباشد به قتل مىرساند . بسر كه به خاطر داشت معاويه از ابو موسى ، كه دو بار فريب عمرو عاص را خورده بود ، بسيار خشنود است به دو گفت : « من كسى نيستم كه با يار پيامبر صلّى اللّه عليه و آله خدا چنين كنم . » و آزادش گذاشت . « 1 »\r\nبسر طواف كعبه كرد و دو ركعت نماز خواند ، آن‌گاه بر منبر رفت و خداى را سپاس گفت كه دشمن را با كشتن و طرد كردن زبون كرده و سپس گفت : « اين پسر ابو طالب است كه اكنون در عراق به تنگنا افتاده است . خداوند او را به خطايش مبتلا و تسليم گناهش كرده ، يارانش از گرد او پراكنده شده و كينه او در دل پرورده‌اند . اكنون معاويه كه مىخواهد انتقام خون عثمان را بگيرد زمام حكومت در دست دارد . با او بيعت كنيد و جان خود بر باد مدهيد . » مردم مكه با بردبارى بيعت كردند . سعيد بن عاص اموى به جاى اظهار بندگى نسبت به خليفه جديد خدا ، رو پنهان كرد . بسر جوياى او شد امّا او را نيافت . « 2 » سعيد هنوز حكمت متهم كردن بنى هاشم - خويشاوندان اميه و از جدّ مشترك عبد مناف - را به قتل عثمان درنيافته بود . پسرش عمرو بن سعيد هنگامى كه امويان در زمان عبد الملك شروع به كشتن يكديگر براى دستيابى به تخت سلطنت كردند ، اولين قربانى اين منازعات بود .\r\nبسر از مكه به طايف رفت . مغيرة بن شعبه در آنجا بر قومش ثقيف حكومت\r\n\r\n\r\n","description":"","footnote":"\r\n* رك : همين كتاب ، ص 256 .\r\n( 1 ) طبرى ، ج 1 ، ص 3451 .\r\n( 2 ) ثقفى ، الغارات ، ص 608 - 609 .\r\n","page_name":" 414 ","page_number":430},
  {"content":"\r\n\r\nمىكرد . ولى چون فرصت‌طلبى زيرك بود هميشه از جنگهاى داخلى كناره گرفته بود . امّا در قصه حكمان در اذرح به عنوان ناظر حضور يافت . و چون بو برد كه كفّه قدرت به نفع امويان مىچربد ، اكنون فرصت را مغتنم شمرد تا از اين نمد كلاهى ببرد . نامه‌اى به بسر نوشت و اين مأموريت او را تبريك گفت و رأى روشن او را كه بر شكاكان سخت گرفته و خردمندان را نواخته بود ستود . و او را ترغيب كرد كه به راه خود ادامه دهد ، كه راهى نيكوست و خداوند اهل خير را پاداش خير مىدهد و از خدا خواست كه هر دو را از آمران به معروف و رهروان راه حق و كسانى كه بسيار ياد خدا مىكنند قرار دهد . سپس به پيشواز فرمانده معاويه آمد . بسر مىدانست كه او را از سلطه بر ثقيف بازداشته‌اند ، امّا نمىخواست بدون زهر چشم گرفتن آنان را رها كند . او گفت : « اى مغيره قصد آن دارم كه قوم تو را بازجويى كنم ( استعرض ) . » مغيره كه وانمود مىكرد از خطر آگاه است گفت :\r\n« مىخواهم در اين كار به خدا پناه برى كه از آن وقت كه به حركت آمده‌اى خبر سختگيرى تو را با دشمنان عثمان شنيده‌ام . تاكنون انديشه و عملى پسنديده داشته‌اى . امّا اگر دشمن تو و دوست تو در نظرت يكسان آيند آن‌گاه به درگاه پروردگارت مرتكب گناه شده‌اى و دشمن را بر ضد خود ترغيب كرده‌اى . » بسر كه تحت تأثير گفتگوى او قرار گرفته بود در طايف به كسى آزار نرساند . « 1 »\r\nبسر هنگامى كه در طايف بود مردى را به تباله فرستاد و به او فرمان داد كه در آنجا همه شيعيان على عليه السّلام را بكشد . ثقفى داستانى نقل كرده كه مردم با كوشش جوانمردانه منيع باهلى از مهلكه نجات يافتند . او از طرف فرمانده شامى تباله راهى طايف شد تا نزد بسر از آنان شفاعت كند . بسر در نوشتن امان‌نامه درنگ مىكرد به اين خيال كه قبل از رسيدن منيع به تباله اسيران سرباخته باشند . منيع عاقبت نامه را گرفت و شب و روز راه پيمود تا به موقع و پيش از كشته شدن مردم به تباله رسيد . امّا به روايت ابن اعثم اسيران همه به قتل رسيدند . « 2 »\r\nچون بسر از طايف بيرون رفت مغيره ساعتى مشايعتش كرد و سپس بازگرديد . بسر\r\n\r\n\r\n","description":"","footnote":"\r\n( 1 ) همان ، ص 609 - 610 ؛ ابن اعثم ، فتوح ، ج 4 ، ص 62 . قوم ثقيف به بسر گفتند كه تو بر ما سلطه‌اى ندارى چون ما از قيس هستيم . ( بيوان ) نقائض ، ص 717 ؛ اغانى ، ج 4 ، ص 132 . [ * احتمالا وابستگى مردم طائف به قبيله قيس بود كه آنان را از آسيب بسر رهانيد ، نه چرب‌زبانيهاى مغيره - م . 
  ]\r\n( 2 ) ثقفى ، الغارات ، ص 610 - 611 ؛ ابن اعثم ، فتوح ، ج 4 ، ص 62 .\r\n","page_name":" 415 ","page_number":431},
  {"content":"\r\n\r\nچون به سرزمين بنى كنانه رسيد به عبد الرحمن و قثم ، دو كودك خردسال عبيد الله بن عباس ، برخورد . مادر اين دو امّ حكيم جويريه دختر قارظ « * » بن خالد كنانى از هم‌پيمانان بنى زهره قريشى بود . از اين رو عبيد الله دو پسرش را نزد مردى از بنى كنانه گذاشته بود كه مطابق سنّت اشراف عرب آداب زندگانى در باديه را بياموزند . چون بسر آهنگ قتل آن دو كودك كرد حامى كنانى آنان شمشير برگرفت و به مقابله با بسر رفت . سردار معاويه با خشم گفت : « ما قصد قتل تو نداشته‌ايم از چه روى خويشتن را به كشتن دهى ؟ » مرد كنانى با خصلت بدوى خود گفت : براى دفاع از كسانى كه به من پناه آورده‌اند ، آمده‌ام تا در نزد خدا و مردم معذور باشم . » او بر بسر و ياران او حمله كرد و همواره شمشير مىزد تا كشته شد . بسر دستور داد كودكان را نزد او آوردند و هر دو را با كارد سر بريد . جمعى از زنان بنى كنانه از خانه‌ها بيرون آمدند و يكى از آنان به اين آدم وحشى گفت : « اين مردان را كه مىكشى ، چرا كودكان را مىكشى ؟ به خدا سوگند نه در جاهليت هرگز كودكان را مىكشته‌اند و نه در اسلام . حكومتى كه پايه‌هايش بر كشتن كودكان ناتوان و پيران سالخورده و بىرحمى و قطع خويشاوندى استوار باشد چه حكومت نابكار و بدى است . » بسر كه سخت به خشم آمده بود فرياد زد : « به خدا قصد آن دارم كه شمشير در شما زنان بگذارم و يك تن از شما را زنده نگذارم . » هر چند زنان او را به مبارزه طلبيدند كه چنين كند او از اين كار خوددارى كرد و به ياد آورد كه اربابش بنى كنانه را خارج از حوزه اقتدار او قرار داده است . « 1 »\r\nبسر هنگامى كه وارد سرزمين جنوبى عربستان شد ديگر خود را مقيد به رعايت محدوديتهايى كه معاويه برايش در نظر گرفته بود نمىدانست . در تثليث ، كعب بن عبدة ذو الحبكه نهدى را كشت . او زاهدى پارسا بود و براى عيب‌جويى از رفتار عثمان تازيانه خورده از كوفه به رى تبعيد شده بود ولى بعدا عثمان او را عفو كرد . « 2 »\r\nدر نجران عبد الله ( اصغر ) بن عبد المدان حارثى ، رئيس قبيله بنى حارث ، و پسرش مالك و برادرش يزيد بن عبد المدان را كشت . عبد الله ، نورسته‌اى از يكى از خاندانهاى\r\n\r\n\r\n","description":"","footnote":"\r\n* ثقفى ( الغارات ، ص 614 ) قارظ و بلاذرى ( انساب ، ج 2 ، ص 456 ) قارض و نويسنده كتاب قارظ يا قارط نوشته‌اند .\r\n( 1 ) ثقفى ، الغارات ، ص 614 - 619 ( * نيز رك : اغانى ، ج 4 ، ص 131 - 132 )\r\n( 2 ) بلاذرى ، انساب ، ج 2 ، ص 455 ، ج 5 ، ص 40 .\r\n","page_name":" 416 ","page_number":432},
  {"content":"\r\n\r\nبرجسته عرب ( بيوتات العرب ) بود كه در رأس نمايندگانى از قومش به سوى پيامبر خدا صلّى اللّه عليه و آله آمد و اسلام را پذيرفت و محمد صلّى اللّه عليه و آله اسم دوران جاهلى او را كه عبد الحجر بود به عبد اللّه تغيير داد . بعد از رحلت رسول خدا صلّى اللّه عليه و آله او از ارتداد قومش از اسلام جلوگيرى كرد . دخترش عايشه به ازدواج با عبيد الله بن عباس درآمده بود و عبد الله بن عبد المدان او را در رسيدن به حكومت يمن كمك كرد . « 1 » بسر پس از كشتن مالك همهء مردم نجران را گرد آورد و با سخنانى تهديدآميز به آنان گفت : « اى مسيحيان ، اى بوزينه‌زادگان بدانيد به خدا سوگند اگر از شما خبرى ناخوشايند به من برسد بازمىگردم و چنان مىكنم كه نسلتان منقطع شود و مزارعتان نابود گردد و شهرهايتان ويران شود . تا مىتوانيد جانب احتياط از دست مدهيد . » « 2 »\r\nبسر در يمن ابتدا به ارحب « * » همدان حمله كرد و شيعيان على عليه السّلام از جمله ابو كرب ، سرور باديه‌نشينان همدان ، را كه اظهار تشيع مىكرد بكشت . « 3 » قوم همدان به كوه شبام پناه بردند و از آنجا فرياد زدند : « اى بسر ما همدانيم و اينجا كوه شبام است . » بسر چنين وانمود كرد كه صداى آنان را نمىشنود و از آنجا رفت ، و چون به روستاهاى خود بازگشتند بر آنان تاخت مردانشان را كشت و زنانشان را اسير كرد و آنان ، اولين زنان مسلمانى بودند كه به اسارت درآمدند . « 4 »\r\nاز دو فرمانروايى كه على عليه السّلام در يمن داشت فقط سعيد بن نمران ظاهرا در مقابل مهاجمان اندكى پايدارى كرد ، ولى چندان موفق نبود . سپس هر دو به كوفه گريختند . « 5 »\r\n\r\n\r\n","description":"","footnote":"\r\n( 1 ) ابن حجر ، اصابه ، ج 4 ، ص 98 ؛ ابن كلبى ، نسب المعد ، ج 1 ، ص 271 - 272 .\r\n( 2 ) ثقفى ، الغارات ، ص 616 - 617 .\r\n* ويراستار الغارت ( ثقفى الغارات ص 617 ، يادداشت 4 ) گويد : ارحب نام قبيله‌اى بزرگ از قبايل همدان است و بعضى گفته‌اند شهرى است در يمن بر ساحل دريا و در ده فرسنگى ظفار .\r\n( 3 ) همان ، 617 - 618 ؛ ابن اعثم ، فتوح ، ج 4 ، ص 63 . در تاريخ طبرى در قصه قتل عثمان در دو مورد از ابى كرب نام برده است يكى آنجا كه گويد : « آن‌گاه عثمان به ابى كرب ، يكى از مردم همدان ، و يكى از انصار گفت بر در بيت المال بايستند » و ديگرى گويد : « يسار بن ابى كرب به نقل از پدرش كه عامل بيت المال عثمان بوده گويد . . . » ( طبرى ، ج 1 ، ص 3020 ، 3046 ) و معلوم نيست اين ابى كرب كه به دست بسر به قتل رسيد همان ابى كرب مذكور در طبرى است يا ديگرى .\r\n( 4 ) بيوان ( ويراستار ) نقائض ، ص 717 ؛ اغانى ، ج 4 ، ص 132 . ابن اثير ، اسد الغابه ج 1 ، ص 180 ؛ صفدى ، الوافى بالوفيات ، به اهتمام ريتر و ديگران ( استانبول / ويسبادن ، 1931 - ) ، ج 10 ، ص 130 - 131 .\r\n( 5 ) ثقفى ، الغارات ، ص 619 - 620 .\r\n","page_name":" 417 ","page_number":433},
  {"content":"\r\n\r\nعبيد الله بن عباس ، عمرو بن اراكة ثقفى را به جاى خود نهاد . او بيهوده كوشيد كه از ورود بسر به شهر جلوگيرى كند . امّا سردار معاويه ، او و جمعى ديگر از مردم شهر را به قتل رساند . سپس جماعتى از مأرب براى اظهار اطاعت آمدند . بسر همه را كشت و فقط يك تن رهايى يافت تا خبر اين قتل عام فجيع را براى قومش بازگويد . بسر از صنعا روى به جيشان نهاد كه شيعيان على عليه السّلام در آنجا نيرومند بودند . آنان با او جنگيدند امّا بسر بر آنان غلبه يافت و آنان را به قتل رساند . بعضى در دژ خود پناه گرفتند و بسر به صنعا بازگشت . روايت شده كه بسر در اين رفت و آمد سى هزار تن را به قتل رساند . كه البتّه خالى از اغراق نيست . « 1 »\r\nوائل بن حجر ، از اشراف ( اقيال ) حضرموت نامه‌اى به بسر نوشت كه نيمى از مردم حضرموت عثمانى هستند و او را دعوت كرد كه به آنجا برود ، زيرا در آنجا كسى نبود كه بر او راه بگيرد . « 2 » بسر بىدرنگ دعوت او را پذيرفت . وائل به پيشواز او رفت و او را مال و خلعت داده از او پرسيد با مردم حضرموت چه مىكند . بسر در جواب گفت كه مىخواهد ربع مردمش را بكشد . وائل گفت اگر چنين قصدى دارد بهتر است از عبد الله بن ثوابه ، كه خود را از كشته شدن در امان مىداند ، شروع كند . عبد الله بن ثوابه يكى ديگر از بزرگان حضرموت بود كه وائل با او سخت مخالفت مىورزيد . عبد الله در دژى تسخيرناپذير زندگى مىكرد كه به دست حبشيان پس از ورودشان به عربستان ساخته شده بود . بسر به پاى قلعه رفت و با فروتنى او را دعوت كرد كه به نزد او بيايد . عبد الله بن ثوابه كه خود را از كشتن در امان مىدانست از دژ فرود آمد و با اين فرمان روبرو شد كه « گردنش را بزن » او از بسر پرسيد : « مىخواهى مرا بكشى ؟ » و فرمانده لشكر معاويه پاسخ داد « آرى » عبد الله بن ثوابه گفت : حال كه چنين است اجازه بده كه نمازى بخوانم .\r\n\r\n\r\n","description":"","footnote":"\r\n( 1 ) همان ، ص 640 .\r\n( 2 ) به نقل فضيل بن خديج ، وائل در كوفه همراه على عليه السّلام بود باز هر چند در دل محبت عثمان را داشت . او از على عليه السّلام اجازه خواست كه به ديار خويش رود و كارهاى خويش را به صلاح آورد و پس از اندك درنگى بازگردد . على عليه السّلام كه از تمايل او خبر نداشت به او اجازه داد كه برود . چون على عليه السّلام از خيانت وائل و تبانى او با بسر آگاه شد دو فرزند او را حبس كرد ( همان ، ص 630 - 631 ) . وائل بن حجر در جنگهاى ردّه جانب مسلمانان را گرفت و افراد قبيله‌اش را به جنگ اشعث بن قيس رئيس مرتد قبيله كنده فرستاد ( لكر ، « كنده در سپيده دم اسلام و در زمان ردّه » ، ص 344 ) .\r\n","page_name":" 418 ","page_number":434},
  {"content":"\r\n\r\nپس از آن بسر پاى پيش نهاد و گردنش را بزد . بسر اموالش را مصادره كرد و يك سوم مال او را كه خواهرش نيز در آن سهمى داشت بگرفت . معاويه بعدا سهم خواهر عبد الله را به او بازگرداند . « 1 »\r\nبسر چون خبر نزديك شدن لشكر كمكى دشمن به سردارى جارية بن قدامه را شنيد نقشه‌هاى ديگر خود را براى كشتن ربع مردم حضرموت ناتمام گذاشت . واكنش على عليه السّلام نسبت به حمله بسر به حجاز چندان سريع نبود . منابع كوفى ، طبق معمول ، نقل كرده‌اند كه على عليه السّلام در آغاز ياران خود را بيهوده تحريض به انتقام از دشمن مىكرد تا اينكه جارية ابن قدامه مهياى كارزار شد . در هر صورت گمان مىرود كه على عليه السّلام آماده سازمان‌دهى رزمندگان خود براى سومين حمله به شام بود . و تمايلى نداشت كه نيروهاى نظامى خود را سرگرم كارهاى فرعى كند . او با خشم و درشتى بر حاكمان خود در يمن ايراد گرفت كه چرا در مقابله با شورشيان محلى پيروان عثمان حمله را آغاز نكرده و خود حمله شاميان را دفع نكرده بودند . اخبار مربوط به ستمگريهاى وحشيانه فرمانده ارتش معاويه على عليه السّلام را مجبور ساخت كه دست به عمل بزند . جاريه با هزار نفر از كوفه كه هزار نفر سرباز تازه نفس ديگر از بصره او را همراهى مىكردند و بيشتر از قبيله خود او ، سعد تميم بودند ، به حركت درآمد . على عليه السّلام بعدا دو هزار نفر ديگر را به سردارى وهب بن مسعود خثعمى از كوفه بسيج كرده كه به جارية بن قدامه در حجاز بپيوندد و جارية بن قدامه را به فرماندهى اين نيروها تعيين كرد . على عليه السّلام به هنگام وداع به او گفت : « از خدايى كه سرانجامت به نزد اوست بترس مباد كه مسلمان يا معاهدى را خوار بشمارى و مباد كه مال كسى يا فرزند كسى يا ستور كسى را به زور بستانى ، هر چند برهنه‌پاى يا پياده باشى و نمازها را به وقت ادا كن » .\r\nجاريه شتابان از راه حجاز به يمن رفت ، و در راه به هيچ شهر و هيچ دژى نپرداخت و چون به يمن رسيد پيروان عثمان گريخته به كوهستانها پناه برده بودند . جاريه از پى آنها برفت و شيعيان على عليه السّلام دست به كشتار پيروان عثمان زدند . جاريه آنان را گذاشت تا انتقام بگيرند و به راه خود ادامه داد و به هيچ شهرى درنيامد و در تعقيب بسر روى به حضرموت نهاد . بسر چون خبر نزديك شدن جاريه را شنيد بدون درگير شدن با او چون\r\n\r\n\r\n","description":"","footnote":"\r\n( 1 ) ثقفى ، الغارات ، ص 629 - 631 .\r\n","page_name":" 419 ","page_number":435},
  {"content":"\r\n\r\nدزدى گريخت . « 1 » او در انجام اين كار بدون شك از دستور معاويه پيروى مىكرد نه از ميل و اراده خود . هدف بسر از اين حمله‌ها اين نبود كه بخشى از كشور را موقتا تصرف كند ، بلكه مقصود او ايجاد ترس و وحشت در مردم بود و وارد كردن بيشترين آسيب و زيان با تحمل كمترين خسارت و تلفات . نقل شده كه بسر در بازگشت با سربلندى به سرورش گفت : خداى را ستايش مىكنم كه با اين لشكر رفتم و در رفت و برگشت دشمنان تو را كشتم و حتى يك مرد از اين لشكر منكوب نشد . « 2 »\r\nبسر كه مىترسيد كه بين نيروهاى دشمن كه از مقابل مىآمدند و آنان كه در تعقيب او بودند گرفتار آيد تصميم گرفت كه از راه حجاز كناره گيرد و از يك جاده شرقى از راه جوف به سوى سرزمين تميم برود . جارية بن قدامه كه اين خبر را شنيد گفت : « بسر به ديار قومى رفته است كه مىتوانند از خود دفاع كنند . » جاريه حدود يك ماه در جرش توقف كرد تا اينكه خود و يارانش بياسايند و در همان‌جا بود كه خبر شهادت امير المؤمنين على عليه السّلام را شنيد . « 3 »\r\nهمان‌گونه كه جاريه انتظار داشت ، با وجود آن‌كه مردم بنى تميم بخشى از بار و بنه بسر را تصرف كرده بودند او از مقابل آنان گريخت . « 4 » امّا در فلج او با گروهى از بنى سعد ( از قبيله تميم ) برخورد كه بر قبيله بنى جعده وارد شده بودند . او بر ايشان حمله برد . بعضى را كشت و تعدادى را به اسارت گرفت . « 5 » بسر برفت تا به يمامه رسيد ، مردم يمامه بعد از عثمان در جنگهايى كه پيش آمده بود اعتزال جسته و گرد امير خود قاسم بن وبره را گرفته بودند . « 6 » بسر چون بر آنان گذشت تهديد كرد كه بنى حنيفه را گوشمالى سخت خواهد داد . امّا مجّاعة بن مراره پسر يكى رؤساى نامدار پيشين گفت : من با تو به نزد معاويه مىآيم تا درباره قومم با او مصالحه كنم . البتّه اين بعد از شهادت على عليه السّلام بود و بنى حنيفه آماده بودند كه با خليفه اموى بيعت كنند . امّا بسر مىخواست آنان را براى\r\n\r\n\r\n","description":"","footnote":"\r\n( 1 ) همان ، ص 621 - 632 .\r\n( 2 ) همان ، ص 633 [ * نيز رك : ابن ابى الحديد ، شرح ، ج 2 ، ص 17 
  ]\r\n( 3 ) همان ، ص 624 ، 6363 ، 638 ، 640 [ * نيز رك : ابن ابى الحديد ، شرح ، ج 2 ، ص 16 
  ]\r\n( 4 ) ابن ابى الحديد ، شرح ، ج 2 ، ص 16 .\r\n( 5 ) بيوان ( ويراستار ) ، نقائض ، ص 717 ؛ اغانى ، ج 4 ، ص 132 .\r\n( 6 ) نام قاسم بن وبره در جاى ديگرى نيامده است .\r\n","page_name":" 420 ","page_number":436},
  {"content":"\r\n\r\nآن كه پيشتر بىطرف بودند مجازات كند و پسر مجّاعه را در بازگشت از صحراى سماوة با خود به شام برد . « 1 » او به معاويه توصيه كرد كه پسر مجّاعه را بكشد . معاويه در اين زمان سر آشتى داشت و بيعت او را پذيرفت و او را امير قبيله‌اش گردانيد . « 2 »\r\nتجاوزها و قتل و غارتهايى كه بسر در حمله به حجاز مرتكب شده بود مردم كوفه را سخت تكان داد و به على عليه السّلام در كوششهايش براى تجهيز لشكرى تازه نفس براى حمله به معاويه كمك كرد . مردم كوفه براى سستى و تنبلى خود در گذشته زبان به ملامت يكديگر گشودند و گروهى از اشراف كوفه به ديدار على عليه السّلام آمدند و گفتند يا امير المؤمنين از ميان ما مردى برگزين و همراه او لشكريانى به سوى اين مرد روانه دار .\r\nعلى عليه السّلام گفت مردى را به پيكار او مىفرستم تا يكى از آن دو ديگرى را بكشد يا از شهر براند ولى در آن زمان كه شما را به جنگ شام و مردم شام فرمان مىدهم و به آن فرا مىخوانم بايد بكوشيد و پايدارى ورزيد . سعيد بن قيس همدانى ، زياد بن خصفه و وعلة بن محدوج « 3 » ذهلى بپاخاستند و حمايت بىقيد و شرط خود را از امير المؤمنين اعلام كردند . سويد بن حارث تيمى از تيم الرباب گفت : اى امير المؤمنين به رؤساى شيعه خود امر كن كه هر يك ياران خود را جمع كنند و آنان را به شركت در جنگ به همراهى تو ترغيب كنند و قرآن بر آنان بخوانند و از عواقب سوء نافرمانى و خيانت برحذرشان دارند . حجر بن عدى كندى فورا توانست چهار هزار نفر را بسيج كند ، زياد بن خصفه بكرى دو هزار نفر و معقل بن قيس رياحى نيز دو هزار نفر و عبد الله وهب سبئى « 4 » نيز حدود هزار نفر گردآورى كردند . و چون على عليه السّلام مردى را خواست كه فرماندهى سخت\r\n\r\n\r\n","description":"","footnote":"\r\n( 1 ) ثقفى ، الغارات ، ص 643 .\r\n( 2 ) همان ، ص 643 ؛ ابن ابى الحديد ، شرح ، ج 2 ، ص 16 - 17 . نام پسر مجّاعه بن مراره ذكر نشده است . ممكن است او همان سراج بن مجّاعه بن مرارة بن سلمى يمامى حنفى راوى حديث و از اصحاب پيامبر باشد ( ابن حجر ، اصابه ، ج 3 ، ص 67 ) اين روايت كه بسر در راه بازگشت پيش از رفتن به يمامه از مكه گذشت ( الغارات ، ص 638 ) ظاهرا اشتباه است . بعد از بازگشت بسر از مكه و عزيمت او به يمن قثم بن عباس بىدرنگ اداره شهر را دوباره به دست گرفت . ( همان ، 620 - 621 ) .\r\n( 3 ) در متن الغارات ، ص 637 و علة بن مخدوع آمده است . براى توضيح بيشتر دربارهء او رك : يادداشت شماره 4 ويراستار در همان صفحه .\r\n( 4 ) بلاذرى ، ( انساب ، ج 2 ، ص 478 ) آن را سمنى نوشته است . ممكن است اين مرد همان عبد الله سبا باشد كه بعدا متهم شد كه بنيان‌گذار شيعيان غالى بوده است .\r\n","page_name":" 421 ","page_number":437},
  {"content":"\r\n\r\nو مورد اعتماد باشد و بتواند مردمى را كه در سواد پراكنده شده‌اند گرد آورد و آنان را براى جنگ در كوفه گرد هم جمع كند سعيد بن قيس ، معقل بن قيس رياحى را نام برد .\r\nعلى عليه السّلام او را فراخواند و براى گردآورى لشكر به اطراف فرستاد . هنگامى كه معقل به دسكره رسيد ، خبر حمله كردها به شهر زور را شنيد . او به جنگ و تعقيب آنان در كوههاى جبال پرداخت ؛ و چون كار گردآورى سپاه را به پايان رساند و به مداين رسيد ، در راه كوفه بود كه خبر شهادت على عليه السّلام به او رسيد .\r\nزياد بن خصفه مهيا شد كه از سواحل رود فرات به شام حمله كند و آن‌گاه براى پيوستن به سپاه اصلى با شتاب بازگردد . آسيبهايى كه از او به مردم رسيد احتمالا بسيار اندك بود چون على عليه السّلام دستور داده بود كه به كسى ظلم نكند و با كسانى كه با او سر جنگ ندارند نجنگد و متعرض اعراب باديه نشود . معاويه عبد الرحمن بن خالد بن وليد را به مقابله با او فرستاد ، امّا زياد حمله او را دفع كرد . و او بازگشت . هنگامى كه او در هيت منتظر قدوم على عليه السّلام بود از خبر شهادت آن حضرت آگاه شد . « 1 »\r\nعلى عليه السّلام ضمن مهيا كردن لشكرى براى حمله به شام به قيس بن سعد بن عباده ، عامل خود در آذربايجان نامه‌اى نوشته بود كه عبيد الله بن شبيل احمسى را به جاى خود بگذارد و خود با سرعت به كوفه بيايد . او نوشت اكنون گروه بسيارى در آنجا گرد آمده‌اند كه به جنگ با محلين ( شكنندگان حرمت حرام ) برخيزند . على عليه السّلام تنها بخاطر بازگشت قيس جنگ را به تأخير انداخته و تاريخ آغاز حمله را او آخر زمستان سال 40 در نظر گرفته بود . « 2 »\r\nدر روز جمعه 17 « * » رمضان سال 40 هنگامى كه على عليه السّلام براى اداى نماز صبح وارد مسجد كوفه شد ، با قاتل خود روبرو شد كه اين اشعار را بر زبان داشت : « اى على ! حكومت از آن خداست ، نه از تو » و با شمشيرى زهرآلود ضربتى بر سر آن حضرت زد .\r\nقاتل عبد الرحمن بن عمرو بن ملجم مرادى ، از خوارج مصر بود كه از سوى پدر حميرى\r\n\r\n\r\n","description":"","footnote":"\r\n( 1 ) همان ، ص 478 - 479 ؛ ثقفى ، الغارات ، ص 637 - 638 .\r\n( 2 ) بلاذرى ، انساب ، ج 2 ، ص 480 .\r\n* روايات سنيان چنين است . لكن در اكثر اخبار شيعه اهل بيت عليهم السلام آمده است كه ضربت خوردن حضرت امير المؤمنين على عليه السّلام در شب نوزدهم ماه رمضان بود . رك : بلاذرى ، انساب ، ج 2 ، ص 490 ، يادداشت 1 .\r\n","page_name":" 422 ","page_number":438},
  {"content":"\r\n\r\nبود و از جانب خويشاوندان مادرى خود مرادى شمرده مىشد و از هم‌پيمانان بنو جبله كندى بود . او به قصد كشتن على عليه السّلام و براى انتقام گرفتن از خون رهبران خوارج كه در نهروان به قتل رسيده بودند به كوفه آمده بود و در كوفه دو شريك جنايت از خوارج ، به نام شبيب بن بجره اشجعى و وردان بن مجالد تيمى پيدا كرد . شمشير شبيب خطا كرد و بر در چوبى يا بر طاق مسجد فرود آمد . او فرار كرد ، امّا در نزديكى دروازه‌هاى كنده به دست مردى حضرمى به نام عويمر گرفتار آمد . مرد حضرمى شمشير او را گرفت و او را بر زمين زده بود كه گروهى از تعقيب‌كنندگان رسيدند و فرياد مىزدند كه مرد شمشير به دست را بگيريد . او از ترس جان شمشير را به سويى افكند و فرار كرد . شبيب نيز در ميان جمعيت گم شد . وردان به خانه گريخت و در آنجا به دست عبد الله نجبه بن عبيد تيمى خويشاوند خود كه از شركت او در قتل على عليه السّلام آگاه شده بود به قتل رسيد . ابن ملجم بنا بر آنچه گفته‌اند به دست مغيرة بن نوفل بن حرث بن عبد المطلب هاشمى دستگير شد . او قطيفه‌اى بر روى ابن ملجم انداخت و او را بر زمين زد . او را به نزد على عليه السّلام بردند و على فرمود اگر از اين ضربت مردم او را به قصاص قتل من بكشيد و اگر زنده ماندم خود مىدانم كه با او چگونه رفتار كنم . دو روز بعد ، در شب يكشنبه 19 « * » رمضان على عليه السّلام از دنيا رفت . پيكر او را پسرانش حسن ، حسين و محمد بن حنفيه ، و پسر برادرش عبد الله بن جعفر غسل دادند و با همكارى عبيد الله بن عباس او را به خاك سپردند . ابن ملجم بنا به وصيت حضرت على عليه السّلام به قتل رسيد . « 1 »\r\nعلى عليه السّلام در زمانى به شهادت رسيد كه ستاره اقبال او بعد از بحران درازمدت صفين ، حكميت نافرجام و فتنه‌هاى خوارج نهروان در حال طلوع بود . حال و هواى كوفه به سود او برگشته بود ، زيرا رفتار پليد معاويه در جنگ ، مخصوصا حمله‌هاى بسر به حجاز ماهيّت واقعى حكومت اموى را آشكار كرده بود . مردم كوفه و بصره اكنون آماده بودند كه اگر براى سربلندى على عليه السّلام نمىجنگند ، حد اقل براى استقلال خود بجنگند . از نتايجى كه جنگ سوم با شاميان ممكن بود به بار آورد نمىتوان بسادگى گذشت . شاميان بعد از\r\n\r\n\r\n","description":"","footnote":"\r\n* بنا بر روايات شيعه شهادت آن حضرت در ثلث دوم شب 21 ماه رمضان بود . رك : مفيد ، ارشاد ( ترجمه و شرح رسولى محلاتى ، تهران ، بى تا ، ) ص 8 و ديگر كتابهاى حديث و اخبار اهل بيت عليهم السّلام .\r\n( 1 ) بلاذرى ، انساب ، ج 2 ، ص 486 - 496 ؛ طبرى ، ج 1 ، ص 3456 - 3457 .\r\n","page_name":" 423 ","page_number":439},
  {"content":"\r\n\r\nواقعه صفين اعتماد بيشترى كسب كرده بودند و از جانب مصر خاطرشان آسوده بود . با وجود اين تا اين زمان تجربه نشان داده بود كه هرگاه شاميان و عراقيان در نبردى سخت با هم روبرو شده بودند شاميان اولين كسانى بودند كه پا به فرار مىنهادند . اين عراقيان بودند كه چون پلنگى تيرخورده با برترى سياسى و عزمى راسخ با از سر گرفتن جنگ مىتوانستند اين بار كاملا به پيروزى نظامى دست يابند .\r\nالبته ، شيوه حكومت على عليه السّلام در زمان حيات خود او چندان مطلوب مردم كوفه نبود .\r\nپيروان وفادارى كه در سالهاى آخر حكومت او پرورش يافته و معتقد بودند كه على عليه السّلام بهترين مسلمان بعد از رسول خدا صلّى اللّه عليه و آله و تنها كسى است كه شايستگى حكومت بر مردم را دارد اقليت اندكى را تشكيل مىدادند . مردم شهر نسبت به او شديدا اختلاف نظر داشتند . آنچه سبب اتحاد آنان شده بود بىاعتمادى و مخالفت آنان با معاويه و طرفداران شامى او بود .\r\nفريبكارى ، سوء رفتار و سركوبگريهاى امويان اقليت طرفدار على عليه السّلام را بتدريج تبديل به اكثريت كرد . در خاطره نسلهاى بعد على عليه السّلام به صورت امير المؤمنينى آرمانى جلوه‌گر شد . در مقابل ادعاى فريبكارانه امويان براى حكومت مشروع اسلامى و جانشينى خدا در زمين و با توجه به حكومت غدّار ، مستبد و تفرقه‌افكن اموى و مجازاتهاى انتقام‌جويانه آن ، مردم صداقت و اخلاص و انعطاف‌ناپذيرى على نسبت به حكومت اسلامى ، ثبات قدم او ، تساوى رفتار او نسبت به تمام پيروانش و گذشت و جوانمردى او نسبت به دشمنان شكست‌خورده‌اش را مىستودند . آنان اكنون آماده بودند كه سختيهاى حكومت او ، و شدت عدالت او را در قضاوت كه سبب جدا شدن يارانش از او شده بود فراموش كنند و بزرگان خود را براى خوددارى از حمايت بىقيد و شرط على عليه السّلام سرزنش كنند . تندروترين يارانش به ستايش او پرداختند و او را در هاله‌اى از معصوميت و صفات فوق طبيعى قرار دادند . چنين نظرياتى در انديشه خود او راه نداشت زيرا او هر چند ، با توجيهاتى ، ادعا كرده بود كه بيش از هر كس از دعوت و سنّت پيامبر صلّى اللّه عليه و آله آگاه است و بعد از رسول خدا صلّى اللّه عليه و آله وفادارترين كسان نسبت به اسلام است امّا از خطاهاى انسانى خود كاملا آگاه بود و آن را مىپذيرفت و در جبران آن مىكوشيد و سرانجام همين صفات بود كه هم سبب سقوط حكومت او شد و هم او را به والاترين\r\n\r\n","description":"","footnote":"","page_name":" 424 ","page_number":440},
  {"content":"\r\n\r\nمقام قدس در اسلام رساند . « دعابه » « * » يا شوخ‌طبعى او ، به گفته عمر بن خطاب ، خوددارى او از پرداختن به بازى جديد خيانت سياسى ، ترفندهاى غير اخلاقى و فرصت طلبى رندانه كه در آن زمان در دولت اسلامى ريشه دوانده بود او را از موفقيت در زندگى محروم كرد ، امّا در نظر ستايشگرانش به صورت اسوه‌اى از انسان كامل ، سرمشقى از اسلام ناب و نمونه‌اى از فتوت عربى قبل از اسلام جلوه‌گر شد .\r\n\r\n\r\n","description":"","footnote":"\r\n* رك : همين كتاب ، ص 105 .\r\n","page_name":" 425 ","page_number":441},
  {"content":"\r\n . \r\n","description":"","footnote":"","page_name":" 426 ","page_number":442},
  {"content":"\r\n\r\n\r\nخاتمه بازگشت نظم به جامعه و تشكيل سلطنت خودكامه\r\nشهادت على عليه السّلام در زمانى اتفاق افتاد كه او لشكرى تازه براى شام تجهيز كرده بود و در نتيجه شهادت جريان اين جنگ داخلى مسكوت ماند . حسن عليه السّلام سبط پيامبر صلّى اللّه عليه و آله بىهيچ گفت و گويى به جانشينى على عليه السّلام انتخاب شد . حضرت على عليه السّلام ، شايد بنا به سنّت پيامبر صلّى اللّه عليه و آله مايل نبود در زمان حياتش جانشينى براى خود انتخاب كند . امّا در مواردى بسيار عقيدهء راسخ خود را گفته بود كه فقط اهل بيت پيامبر صلّى اللّه عليه و آله شايستگى حكومت بر امّت را دارند ؛ و وصيت خود به حسين عليه السّلام « 1 » حاكى از نظر صريح او براى اين انتخاب بود .\r\nلكنتى كه در زبان حسن عليه السّلام بود « 2 » از شايستگى او نمىكاست . در واقع او خطيبى بليغ بود .\r\nحسن عليه السّلام بعد از شهادت پدرش در خطبه‌اى در رثاى او در مسجد كوفه او را چنين وصف مىكند :\r\n« براستى در اين شب مردى از دنيا رفت كه پيشينيان در كردار بر او پيشى نجستند ، و آيندگان نيز در كردار به او نرسند ، او بود كه به همراه رسول خدا صلّى اللّه عليه و آله جهاد و با جان خويش از آن حضرت دفاع كرد . و او همان كسى بود كه رسول خدا صلّى اللّه عليه و آله او را با پرچم\r\n\r\n\r\n","description":"","footnote":"\r\n( 1 ) بلاذرى ، انساب ، ج 2 ، ص 497 ، 504 .\r\n( 2 ) ابو الفرج اصفهانى ، مقاتل الطالبيين ، به اهتمام احمد صقر ، قاهره ، 1949 ، ص 49 - 50 . وچيا واله يرى به اشتباه چنين پنداشته است كه او اين لكنت را از يكى از عموهايش به ارث برده بود ( « الحسن بن على » ، دائرة المعارف اسلام ، طبع دوم ) . در صورتى كه منظور از عمّ او حضرت موسى است .\r\n","page_name":" 427 ","page_number":443},
  {"content":"\r\n\r\nخويش به جنگ مىفرستاد . و جبرئيل و ميكائيل او را در ميان مىگرفتند ، جبرئيل از طرف راست و ميكائيل از طرف چپ ، و از جنگ بازنمىگشت تا خداوند پيروزى را نصيب او مىكرد . او در شبى از دنيا رفت كه در آن شب عيسى بن مريم را به آسمان بردند و يوشع بن نون وصى موسى در همان شب از دنيا رفت ، و درهم و دينارى جز هفتصد درهم به جاى نگذارد كه بهره‌اش بود از بيت المال و مىخواست با آن براى خانوادهء خود خادمى بخرد . »\r\nپس گريه گلوى او را گرفت و مردم با او گريستند . او به سخن خود ادامه داد :\r\n« اى مردم هر كه مرا مىشناسد كه مىشناسد و هر كه نمىشناسد منم حسن فرزند محمد صلّى اللّه عليه و آله . منم فرزند بشير و منم فرزند نذير . منم فرزند آن كس كه به اذن خداى تعالى مردم را به سوى او دعوت مىكرد ، منم فرزند مشعل نورانى و تابناك هدايت و راهنمايى ؛ من از خاندانى هستم كه پروردگار متعال پليدى را از ايشان دور كرده و پاك و پاكيزه‌شان فرموده ، و همان خاندانى كه مودّت و دوستى ايشان را خداوند در كتابش بر مردم واجب كرده است در آنجا كه فرمايد : « و هر كه كار نيكى كند به نيكويىاش مىافزاييم ( شورى / 23 ) ؛ و كار نيك مودّت و دوستى ما خاندان پيامبر است . »\r\nآن‌گاه عبيد الله بن عباس ، حاكم صنعا كه به كوفه گريخته بود بپاخاست و مردم را به بيعت كردن با او دعوت كرد . مردم نيز سخن ابن عباس را پذيرفتند و گفتند : براستى كه چقدر حسن بن على عليه السّلام نزد ما محبوب است و بىشك او سزاوار خلافت است . « 1 »\r\nدر اين اظهار وفادارى به امير المؤمنين كه اكنون شهيد شده بود و ستايش از جهاد او در راه اسلام از اختلاف نظرى كه زمانى بين او و پدرش وجود داشت سخنى نيامده بود .\r\nامام حسن كه طبيعتا صلح‌جو و آشتىطلب بود هر چند در عادلانه بودن اعمال على عليه السّلام شبهه‌اى به دل راه نمىداد ، بعضى از پيگيريهاى نظامى پدر برايش ناگوار بود و گاهى با صراحت بر او خرده مىگرفت . « * »\r\n\r\n\r\n","description":"","footnote":"\r\n( 1 ) ابو الفرج ، مقاتل ، ص 51 - 52 ؛ بلاذرى ، انساب ، ج 3 ، ص 28 . راويان مدنى معمولا قيس بن سعد بن عباده را اولين كسى مىدانند كه جانشينى پدر را به امام حسن عليه السّلام پيشنهاد و با او به خلافت بيعت كرد . ( ر ك : طبرى ، ج 2 ، ص 1 ؛ بلاذرى ، انساب ، ج 3 ، ص 28 : صالح بن كيسان . ) روايت كوفيان كه اين افتخار را از آن عبيد الله بن عباس مىدانند اعتبار بيشترى دارد .\r\n* نويسنده كتاب مأخذ اين خرده‌گيرى و اختلاف نظر بين پدر و پسر را ذكر نكرده است . از طرفى حضرت على عليه السّلام امام معصوم ، عادل و مفترض الطاعه بود و امام حسن عليه السّلام كه هيچ شكى در عصمت و عدالت پدر\r\n","page_name":" 428 ","page_number":444},
  {"content":"\r\n\r\nاو احساس همدردى بىبديلى نسبت به شوهر خاله خود « * » عثمان داشت ، حتى وضع اشرافى او و نفرتش از خونريزى را مىستود و تصورش اين بود كه پدرش مىبايست براى نجات عثمان كوشش بيشترى مىكرد . ايستادگى شجاعانه على عليه السّلام و مخالفت با سنتهاى مذهبى گذشته و با اكثريّت قريش او را به وحشت انداخته بود و از على عليه السّلام درخواست كرد كه از اختلاف و رويارويى دست بردارد . « * * » ادامه و توسعه جنگهاى خونين داخلى بعد از پيروزى خيره‌كننده پدرش در بصره او را سخت نگران كرده بود . معاويه از نظر او آدمى نابكار بود . امّا آيا چنين امرى مىتوانست خونريزى عظيم در بين مسلمانان را توجيه كند به طورى كه دوست و دشمن از آن در امان نماندند و نفرت شديدى در افراد قبايلى به وجود آورد كه زمانى در برادرى قبيله‌اى متحد يكديگر بودند ؟\r\nمقام والاى رهبرى كه تبار او به عنوان سبط پيامبر صلّى اللّه عليه و آله برايش به ارمغان آورده بود جاذبه‌اى براى او نداشت . او خود آرزو مىكرد كه مىتوانست به صحراى خلوتى برود ، كه چنين موضعى را قبلا به پدرش هم پيشنهاد كرده بود . امّا او مىدانست كه اگر شيعيان پدر را در برابر اميال كينه‌توزانه معاويه واگذارد هرگز بخشيده نخواهد شد . معاويه‌اى كه اكنون با حمله‌هاى كاملا وحشيانه بسر بن ابى ارطاة چهره واقعى خود را نشان داده بود .\r\nاگر او مىخواست هماهنگى و صلح را به جامعه‌اى برگرداند كه جدش بنيانگذار آن بوده است بايستى به صلحى شرافتمندانه همراه با عفو عمومى دست مىيافت .\r\nبيعت با امام حسن عليه السّلام علاوه بر پيروى از كتاب خدا و سنّت پيامبر وى مشروط بود به جنگيدن با هر كه با حسن عليه السّلام بجنگند و صلح با هر كه با او صلح كند . اين مسلمان همان جمله‌اى بود كه على عليه السّلام از پيروانش بيعت مىگرفت و خوارج آن را نپذيرفتند . در هر\r\n\r\n\r\n","description":"","footnote":"\r\nنداشت چگونه مىتوانست با او اختلاف نظر داشته باشد .\r\n* اروى بنت كريز ، مادر عثمان ، دختر ام حكيم دختر عبد المطلب بن هاشم بن عبد مناف بود ( طبقات ، ج 8 ، ص 166 ) از طرفى عثمان داماد پيامبر و شوهر خاله حضرت حسن بن على عليه السّلام بود .\r\n* * نويسنده كه مآخذ مختلف از جمله كتاب الجمل ، ( مفيد ) وقعة صفين ، ( منقرى ) ، الغارات ( ثقفى ) و ديگر كتابهاى تاريخى را كه در كتابنامه از آنها نام برده است در اختيار داشته بهتر مىداند كه على عليه السّلام در موضعى نبود كه دست از جنگ بردارد و مردم را در جنگ غارتگران رها كند . از همه مهمتر اينكه بىهيچ مأخذى اين نظريه خود را از زبان امام حسن عليه السّلام نقل مىكند . م\r\n","page_name":" 429 ","page_number":445},
  {"content":"\r\n\r\nصورت از آغاز اين بدگمانى در بين كوفيان پيدا شد كه حسن عليه السّلام قصد ندارد جنگ با شاميان را كه پدرش درصدد انجام آن بود به پايان رساند . « 1 » با توجه به سابقه مخالفت او با جنگ چنين سوء ظنى نامعقول نبود . پيشگامى عبيد الله بن عباس حاكم صنعا ، كه به هنگام حمله بسر بن ابى ارطاة از مقابل او گريخته بود و على عليه السّلام او را بر اين كار سرزنش كرد ، در بيعت با حسن عليه السّلام به اين ترديدها قوت بخشيد . « 2 »\r\nپنجاه روز و يا به روايتى دو ماه كامل از شهادت على عليه السّلام گذشت و حسن عليه السّلام نه كسى را به سوى معاويه فرستاد و نه سخنى از حركت به سوى شام به ميان آورد . در نتيجه لشكرى كه پدرش تجهيز كرده بود ناآرام شد . در اين هنگام نامه‌اى از عبد الله بن عباس رسيد كه نوشته بود :\r\nاى پسر رسول خدا مسلمانان امر ولايت را بعد از پدرت به تو سپردند . و سرتافتن تو را از جنگ با معاويه و كوتاهى تو را از درخواست حقّت ناخوش مىدارند . پس آماده كارزار شو و با دشمنت بجنگ و با ياورانت به نرمى رفتار كن . كارگزاران خود را از خاندانهاى اصيل و شريف انتخاب كن كه با اين كار دل آنان را از آن خود مىسازد و در به دست آوردن دل مخالفان پيرو پيشوايان عدل باش ، و بين مردم همدلى برقرار كن و بدان كه جنگ نيرنگ است . و تا زمانى كه در جنگ هستى و حقّى را كه از آن مسلمانى است باطل نكرده‌اى براى تو گشايشى است . بدان كه مردم از پدرت روى گرداندند و به معاويه روى آوردند چون او همه را در تقسيم فىء يكسان مىشمرد و عطايا را به همه به يك اندازه مىداد . پس اين بر آنان گران آمد ، و بدان كه ما با كسانى مىجنگيم كه با خدا و رسول خدا مىجنگيدند تا خدا امر خود را بر آنان آشكار كرد . آنان اظهار اسلام كردند و قرآن مىخواندند ولى آيه‌هاى قرآن را به مسخره مىگرفتند و با كاهلى به نماز برمىخاستند و با كراهت به اداى فرايض مىپرداختند . و چون ديدند در اين دين عزّت از آن نيكان و عالمان صالح است خود را به ظاهر به سيماى صالحان درآوردند تا مؤمنان چنين پندارند كه آنان از نيكانند ، ولى آنان از آيات خدا روىگردان بودند . اكنون تو اى ابا محمد [ حسن 
  ] گرفتار چنين مردمى و فرزندان و همسانان چنين مردمى هستى و خدا عمر آنان را طولانى نكرده جز آنكه بر گمراهى آنان بيفزايد . پس با آنان به جنگ برخيز و با خوارى ( دنيّه ) با آنان سازش مكن . پدرت على عليه السّلام داورى در حق خود را نپذيرفت ، جز آنكه او را وادار به آن كردند و آن را پذيرفت چون آگاه بود كه اگر اين گروه به عدالت داورى كنند او\r\n\r\n\r\n","description":"","footnote":"\r\n( 1 ) بلاذرى ، انساب ، ج 3 ، ص 29 . طبرى ، ج 2 ، ص 1 .\r\n( 2 ) ثقفى ، الغارات ، ص 619 - 620 .\r\n","page_name":" 430 ","page_number":446},
  {"content":"\r\n\r\nبه حكومت شايسته‌تر است و چون از روى هواى نفس داورى كردند به جاى خود بازگشت و آماده جنگ بود تا اجلش فرا رسيد و به سوى پروردگارش بازگشت . پس توجه كن اى ابا محمد [ حسن 
  ] - آمرزش خدا بر تو باد - كه از حقّى كه تو بيش از همه شايسته آنى دست برندارى حتى اگر مرگ تو فرا رسد » . « 1 »\r\nابن اعثم مىافزايد چون نامه عبد الله بن عباس به حسن بن على عليه السّلام رسيد شاد شد و دانست كه ابن عباس با او بيعت مىكند و آنچه او را به آن امر كرده وظيفه‌اى است كه خدا بر او واجب كرده است . حسن عليه السّلام چنين نظرى نداشت . هر چند او تا حدى از اين نشانه حمايت اخلاقى پسر عمويش كه مسلما با او بيعت هم كرده بود خوش‌حال شد امّا سخن او درباره جنگ حسن عليه السّلام را قانع نكرد . اگر او خود نمىخواست براى به دست گرفتن حكومتى كه حق او بود خون ديگران ريخته شود ، پس چرا خود جانش را فداى اين كار كند ؟ او بايد درصدد سازش با معاويه برآيد . اكنون حسن نامه‌اى خطاب به معاويه نوشت :\r\nاز بندهء خدا حسن امير مؤمنان به معاويه بن ابى سفيان ، اما بعد ، همانا خداى تعالى محمد صلّى اللّه عليه و آله را رحمتى براى عالميان قرار داد و بر مؤمنان منتى نهاد و او را به سوى همگى مردم فرستاد « تا مؤمنان را بيم دهد و سخن حق بر كافران ثابت شود . » او نيز رسالتهاى خدا را ابلاغ فرمود و به امر پروردگار قيام كرد تا زمانى كه خداوند جانش را برگرفت در حالى كه او هيچ كوتاهى و سستى در انجام مأموريت الهى نكرده بود . تا اين كه خدا حق را بوسيله او آشكار كرد و شرك و بت‌پرستى را از ميان برد و مؤمنان را بوسيله او يارى فرمود و عرب را به سبب آن حضرت عزيز كرد و بويژه قريش را شرافتى مخصوص بخشيد كه فرمود « قرآن سبب بلندآوازه گشتن تو و قوم تو است . »\r\nو چون او صلّى اللّه عليه و آله از دنيا رفت عرب درباره جانشينى او اختلاف كردند . قريش گفتند : ما فاميل و خانواده ( اسرة ) و دوستان اوييم و ديگران را جايز نيست كه دربارهء سلطنت و زمامدارى و حقى كه محمد صلّى اللّه عليه و آله در ميان مردم داشت با ما به نزاع و ستيزه برخيزند ، عربان كه اين سخن را از قريش شنيدند ديدند كه سخن قريش صحيح است ، و در مقابل سايرين كه با آنان به نزاع برخاسته‌اند حق به جانب آنهاست . از اين رو سخن آنان را پذيرفتند و تسليم ايشان شدند . و ما نيز همان سخن قريش را گفتيم كه قريش به عربان گفته بودند ، اما قريش چنان كه عربان با ايشان از روى انصاف رفتار كرده بودند خود با ما\r\n\r\n\r\n","description":"","footnote":"\r\n( 1 ) ابن اعثم ، فتوح ، ج 4 ، ص 149 - 150 ؛ ابن ابى الحديد ، شرح ، ج 16 ، ص 23 - 24 ؛ بلاذرى ، انساب ، ج 3 ، ص 29 ، 51 .\r\n","page_name":" 431 ","page_number":447},
  {"content":"\r\n\r\nچنين نكردند . . . و چون ما خاندان ( اهل بيت ) محمد صلّى اللّه عليه و آله و نزديكانش با آنان احتجاج كرديم و از ايشان خواستيم انصاف دهند ، ما را از خود راندند و به طور دسته جمعى براى سركوبى و ظلم به ما اقدام كردند و دشمنى خود را با ما اظهار نمودند . . .\r\n. . . ما براستى در شگفتيم از كسانى كه در ربودن حق ما و خلافت پيامبر ما صلّى اللّه عليه و آله به ما يورش بردند هر چند در اسلام داراى سابقه و فضيلت نيز مىباشند . و ما بخاطر دين ، كه مبادا منافقان و احزاب نزاع ما را دست‌آويزى براى رخنه در دين و اجراى نيتهاى پليد خود قرار دهند ، دم فرو بستيم . ولى امروز اى معاويه جاى شگفت است كه تو به كارى دست زده‌اى كه شايستگى آن را ندارى ، زيرا نه به فضيلتى در دين معروفى و نه به كار نيكى در اسلام شهرت دارى . تو فرزند دسته‌اى از احزاب و پسر دشمن‌ترين قريش نسبت به پيامبر صلّى اللّه عليه و آله مىباشى ، ولى بدان كه خداوند تو را نااميد خواهد كرد و به زودى پروردگار خويش را ديدار خواهى كرد و آن‌گاه خواهى دانست كه عاقبت و فرجام نيكوى آن سراى از آن كيست .\r\nهمانا على عليه السّلام - كه در روزى كه جان او گرفته شد و در روزى كه خدا به قبول اسلام بر او منّت نهاد و در روزى كه ديگر بار زنده برانگيخته شود رحمت خدا بر او باد - چون در گذشت مسلمانان امر خلافت او را به من واگذار كردند و من از خداوند مىخواهم كه در اين دنياى ناپايدار چيزى كه موجب كاهش نعمتهايش در آخرت مىشود به ما ندهد ؛ و اين كه من اقدام به نوشتن نامه‌اى براى تو كردم چيزى جز اين نبود كه ميان خود و خداى سبحان دربارهء تو عذرى داشته باشم و بدان كه اگر دست از مخالفت بردارى بهره و نصيب بزرگى خواهى داشت و مصلحت مسلمانان نيز مراعات شده است . از اين رو به تو پيشنهاد مىكنم كه بيش از اين در باقى ماندن بر باطل خويش اصرار نورزى و مانند ساير مردم كه با من بيعت كرده‌اند تو نيز بيعت كنى زيرا تو خود مىدانى كه من در پيشگاه خدا و هر توبه‌كننده پرهيزكار و هر دل توبه‌كارى به امر خلافت شايسته‌تر از تو هستم ؛ از خدا بترس و ستمكارى مكن و خون مسلمانان را بدين وسيله حفظ كن چون به خدا سوگند براى تو در روز ملاقات پروردگارت سودى بيش از اين خونها كه ريخته‌اى نخواهد داشت . پس راه مسلمت پيش گير سر تسليم فرود آر ، و درباره خلافت با كسى كه شايستگى آن را دارد و از تو سزاوارتر است ستيزه مجوى تا بدين وسيله خدا آتش جنگ و اختلاف را فرو نشاند و تيرگى برداشته و وحدت كلمه پيدا شود و ميانه مردمان اصلاح و سازش پديد آيد ، و اگر در خودسرى و گمراهى پافشارى دارى و سر سازش ندارى ناچار با مسلمانان و لشكر بسيار عليه تو قيام خواهم كرد و با تو پيكار خواهم\r\n\r\n","description":"","footnote":"","page_name":" 432 ","page_number":448},
  {"content":"\r\n\r\nنمود تا خدا ميان ما حكم فرمايد و او بهترين داوران است . « 1 »\r\nحسن عليه السّلام اين نامه را بوسيله دو تن از يارانش : جندب بن عبد الله ازدى و حارث بن سويد تيمى ، از تيم الرباب ، براى معاويه فرستاد . « 2 »\r\nمعاويه از خوى آرام حسن عليه السّلام آگاه بود و جاسوسانش به او خبر داده بودند كه او قصد جنگيدن ندارد . چون معاويه نيز جنگى همه‌جانبه با مردم كوفه و مدينه را خوش نداشت منطقى نبود كه سبط پيامبر صلّى اللّه عليه و آله را تهديد كند و يا او را به زور وادار به كارى كند . ترفند هميشگى او براى مطالبه خون عثمان از كشندگانش كه در مقابله با على عليه السّلام به كار مىبرد و حد اقل در مبارزان شامىاش بسيار موفقيت‌آميز بود اكنون ممكن بود خطرناك باشد چون احتمالا مردم شام مىدانستند كه حسن عليه السّلام از جمله مدافعان خانه عثمان در مدينه بود . راه مناسب اين بود كه از راه چاپلوسى وارد شود و با وعده‌هاى دروغ او را بفريبد .\r\nمعاويه جواب سلام حسن عليه السّلام را داد و در جواب نامه‌اش نوشت : « از بنده خدا امير مؤمنان به حسن بن على عليه السّلام . » او ستايش حسن عليه السّلام از پيامبر را كاملا تأييد كرد و به اختلاف امّت پس از رحلت رسول خدا صلّى اللّه عليه و آله اشاره كرد ، امّا متذكر شد كه حسن عليه السّلام أبو بكر صديق و عمر فاروق و ابو عبيده امين و زبير حوارى رسول خدا صلّى اللّه عليه و آله و گروهى از نيكان از مهاجر و انصار را صريحا متهم ساخته است . « و من از چون تويى اين اتهامات را خوش نداشتم ، زيرا مردى هستى كه در نزد ما و همهء مردم به نيكى معروفى و هرگز متهم و گناهكار و بدسرشت شمرده نشده‌اى و من دوست داشتم كه سخنان و گفتارت محكم و نيكو باشد . »\r\nمعاويه آنگاه به حسن عليه السّلام يادآورى كرد كه امّت چون بعد از رحلت رسول خدا صلّى اللّه عليه و آله اختلاف كردند ، فضيلت و برترى شما را از ياد نبرده و سابقه شما را در اسلام ، و قرابت شما با رسول خدا و مقامتان را در مذهب اسلام فراموش نكرده بودند ، ولى امّت چنين مصلحت ديدند كه از ميان قريش كسى را كه از همه به خدا داناتر و از او ترسنده‌تر و بر كار تواناتر بود برگزينند و أبو بكر را برگزيدند و هيچ كوتاهى نكردند ، و اگر كس ديگرى غير از أبو بكر را مىشناختند كه بتواند به مانند او بر اين امر قيام كند و از حريم اسلام\r\n\r\n\r\n","description":"","footnote":"\r\n( 1 ) ابو الفرج ، مقاتل ، ص 55 - 57 ؛ ابن ابى الحديد ، شرح ، ج 16 ، ص 24 - 25 .\r\n( 2 ) ابن ابى الحديد ، شرح ، ج 16 ، ص 25 ؛ ابن اعثم ، فتوح ، ج 4 ، ص 152 .\r\n","page_name":" 433 ","page_number":449},
  {"content":"\r\n\r\nدفاع كند ، كار حكومت را به أبو بكر نمىسپردند . امروز هم ميان من و تو حال بر همان منوال است و اگر من خود بدانم كه تو در كار اين امّت تواناتر و محتاطتر و داراى سياست بهترى هستى و در قبال دشمن مدبر و براى جمع غنايم تواناترى خودم حكومت را پس از پدرت به تو تسليم مىكردم . ولى من خود مىدانم كه بيش از تو حكومت كرده و تجربه‌ام در كار مردم بيش از تو و سياستمدارتر و سالمندتر از تو مىباشم ، از اين رو تو سزاوارترى كه دعوت مرا دربارهء آنچه مرا بدان خوانده‌اى بپذيرى ، پس بيا و در تحت اطاعت من درآى و من در عوض خلافت را بعد از خود به تو وامىگذارم و از اين گذشته هر چه اموال كه در بيت المال عراق است به هر مقدار كه باشد به تو وامىگذارم و نيز خراج هر يك از استانهاى عراق را كه مىخواهى از آن تو باشد كه در مخارج و هزينه زندگى خود صرف كنى و آن را حسابدار و كفيل مورد اعتماد شما براى شما جمع‌آورى كند . و نيز كارها جز به فرمان شما انجام نشود و هر كارى كه اطاعت خدا در آن منظور شود طبق دلخواه شما انجام پذيرد و خدا ما و شما را در اطاعت خويش كمك فرمايد .\r\nچون نامه معاويه به حسن عليه السّلام رسيد ، جندب بن عبد الله گفت : « اين مرد آماده كارزار با تو است . پس بهتر است كه پيش از آن كه او به جنگ تو آيد تو به سوى او كوچ كنى تا در زمين و ديار او با او پيكار كنى و اگر چنين پندارى كه او از تو اطاعت كند به خدا چنين نيست ، جز آن‌كه به وضعى بدتر از جنگ صفين گرفتار گردى . » حسن عليه السّلام فرمود چنان خواهم كرد ؛ امّا سخن جندب را نشنيده گرفت و از آن پس با او سخنى نگفت . « 1 »\r\nحسن عليه السّلام در واقع پاسخ نامه معاويه را نداد . او مىدانست كه اين وعده‌هاى مبالغه‌آميز رياكارانه است و در هر صورت او علاقه‌اى به هيچ يك از آنها نداشت .\r\nحسن عليه السّلام كه از بزدلى امويان آگاه بود شايد تصور مىكرد كه اگر او معاويه را ناديده بگيرد امويان نيز او را تنها خواهند گذاشت . معاويه نامه تهديدآميزترى نوشت . « بترس از اين كه مرگ تو به دست مردمانى پست و فرومايه باشد ، و مأيوس باش از اين كه بتوانى بر ما خرده بگيرى و اگر از آنچه در سر دارى بازگردى و با من بيعت كنى من بدانچه وعده\r\n\r\n\r\n","description":"","footnote":"\r\n( 1 ) ابو الفرج ، مقاتل ، ص 57 - 59 ؛ بلاذرى ، انساب ، ج 3 ، ص 31 - 32 . در روايتى ديگر از نامه معاويه كه ابن ابى الحديد آن را به نقل از مداينى آورده است ( شرح ، ج 16 ، ص 25 ) شامل حمله شديد به على عليه السّلام و متهم ساختن او به قتل عثمان و غصب خلافت بدون شورا مىباشد .\r\n","page_name":" 434 ","page_number":450},
  {"content":"\r\n\r\nكردم از مال و مقام وفا خواهم كرد . . . و خلافت پس از من از آن تو خواهد بود ، زيرا تو از هر كسى ديگر به اين كار سزاوارترى . » حسن عليه السّلام پاسخى سست به او داد : « نامه‌ات رسيد و در آن گفته بودى آنچه را گفته بودى . چون از ستمكارى ( بغى ) بر تو بيمناك بودم آن را بدون پاسخ گذاردم و از آن به خدا پناه مىبرم . بيا و از حق پيروى كن ، زيرا تو مىدانى من سزاوار به اين كارم ؛ و اگر سخنى به دروغ گويم گناه آن بر من است . » « 1 »\r\nمعاويه اكنون متقاعد شد كه مىتواند بدون جنگ عراق را قبضه كند . پس نامه‌اى به فرمانداران و عمالش نوشت تا آنان را بسيج كند . او سپاس و شكر خدا را گزارد كه آنان را از دشمنشان و از قاتل خليفه‌شان كفايت كرد و خدا به لطف و حسن تدبير خود مردى از بندگان خود را براى على بن ابى طالب عليه السّلام برانگيخت تا او را غافلگير كند و بكشد . و ياران او را متفرق و پراكنده سازد و نامه‌هايى از بزرگان و رؤساى آنها به او رسيده است كه از او درخواست امان براى خود و قبيله خود كرده‌اند . « بنابراين به محض رسيدن اين نامه خود با لشكرتان و آنچه آماده كارزار كرده‌ايد به سوى من بشتابيد كه به حمد الله انتقام خون خويش را گرفتيد و به آرزوى خود رسيديد و خدا ستم‌پيشگان و ستيزه‌جويان را هلاك كرد . » « 2 »\r\nاين بار لازم نبود از معاويه درخواست شود تا در جنگ شركت كند . هنگامى كه عمرو عاص ديد معاويه ناگهان تصميم گرفته كه خود در پيكار شركت كند با تمسخر او را نگريست و گفت « به خدا معاويه مىداند كه على شيرمرد درگذشت و مرگ ناگهان گريبانش را گرفت . » « * » معاويه ضحاك بن قيس فهرى را به نيابت خود در دمشق\r\n\r\n\r\n","description":"","footnote":"\r\n( 1 ) ابو الفرج ، مقاتل ، ص 59 - 60 .\r\n( 2 ) همان ، ص 60 . به نقل بلاذرى ، ( انساب ، ج 3 ، ص 30 ) معاويه پس از شنيدن خبر شهادت على عليه السّلام و پيش از رسيدن نخستين نامه حسن عليه السّلام سپاهش را در شام گرد آورده بود و اين اظهار نظر غرورآميز را در سخنرانىاش بيان كرد . علاوه بر اين او گفت كه بعد از على عليه السّلام پسرش كه جوان و بىتجربه و بىاطلاع از فنون جنگ است بر كوفه حكومت مىكند .\r\n* بلاذرى ، انساب ، ج 3 ، ص 37 : « أن الليث عليا و غالته سغوب » نويسنده كتاب [ پروفسور مادلونگ 
  ] ابتدا « سغوب » ، را به « سقوب » اصلاح كرده و جمله را چنين ترجمه كرده است « خيانت ناقه‌ها او را كشت » . بعدا ضمن نامه‌اى به تاريخ 18 / 1 / 1999 ( 28 / 10 / 1377 ) خطاب به آقاى قاسمى نوشته است : در نسخه‌اى مراكشى از كتاب انساب به جاى « سغوب » « شغوب » ضبط شده است به معنى « مرگ » لذا اين جمله به شكلى كه در بالا آمده است ترجمه شد - م .\r\n","page_name":" 435 ","page_number":451},
  {"content":"\r\n\r\nتعيين كرد « 1 » و با تمام لشكريانش كه بالغ بر 60000 نفر بودند عازم عراق شد و « 2 » در جسر منبج از فرات گذشت . در اين زمان بود كه حسن عليه السّلام در صدد مقابله برآمد ، و حجر بن عدى را مأمور كرد كه عاملان او را آماده جنگ كند و خود با لحنى سرد به مردم كوفه خطاب كرد و گفت : همانا خدا جهاد و پيكار را بر بندگان مقرر فرمود و آن را وظيفه‌اى ناخوش ( كره ) ناميد . و ادامه داد به من خبر رسيده كه چون معاويه از تصميم ما آگاه شد و دانست كه ما به سوى او حركت خواهيم كرد اكنون به پيكار با ما برخاسته است . اينك شما به سوى لشكرگاه خويش در نخيله حركت كنيد تا ما در اين باره بينديشيم .\r\nدر آغاز او هيچ جوابى نشنيد . بعضى از بزرگان قبيله‌ها كه جيره‌خوار معاويه بودند ظاهرا علاقه‌اى به جنگ از خود نشان ندادند . عدى بن حاتم بپاخاست و آنان را سرزنش كرد و پرسيد چرا به امامتان و پسر دختر پيامبرتان پاسخ نمىدهيد ؟ آنگاه رو به حسن عليه السّلام كرد و او را از اطاعت آنان مطمئن ساخت و خود بىدرنگ به سوى لشكرگاه روان شد . پس از او قيس بن سعد ، معقل بن قيس و زياد بن خصفه تيمى كه همه از ياران پدرش بودند برخاستند و مردم را سرزنش كردند و آنان را به جنگ برانگيختند و مانند عدى بن حاتم آمادگى خود را براى جنگ اعلام كردند . حسن عليه السّلام آنان را تحسين كرد و بعدا در نخيله كه مردم زيادى در آنجا جمع شده بودند به آنان پيوست . او مغيرة بن نوفل بن حارث بن عبد المطلب را به نيابت خود در كوفه گذاشت و به او دستور داد كه مردم را به جنگ برانگيزد و هر كه را از لشكر عقب مانده است براى پيوستن به لشكر بفرستد .\r\nحسن عليه السّلام سه شب در دير عبد الرحمن توقف كرد تا مردم بيشترى از راه برسند . او عبيد الله بن عباس را فرا خواند و او را به فرماندهى سپاه مقدّم كه مركب از دوازده هزار نفر بود انتخاب كرد و به او دستور داد كه به موازات شطّ فرات تا مسكن پيش برود . در آنجا او بايد جلو معاويه را مىگرفت تا حسن عليه السّلام با سپاه اصلى برسد . عبيد الله دستور داشت كه او آغازگر پيكار نباشد . اگر دشمن حمله را آغاز كرد او نيز حمله كند و با قيس بن سعد و سعيد بن قيس مشورت كند و اگر او در جنگ كشته شد به ترتيب قيس بن سعد\r\n\r\n\r\n","description":"","footnote":"\r\n( 1 ) همان ، ص 36 .\r\n( 2 ) ابن اعثم ، فتوح ، ج 4 ، ص 153 .\r\n","page_name":" 436 ","page_number":452},
  {"content":"\r\n\r\nو سعيد بن قيس فرمانده جنگ باشند . عبيد الله از راه شينوار و شاهى به سمت غربى شط فرات حركت كرد تا به فلّوجه و مسكن رسيد . « 1 »\r\nانتخاب عبيد الله بن عباس براى فرماندهى و تقدم وى بر جنگجويانى چون قيس بن سعد و سعيد بن قيس حاكى از آن بود كه حسن عليه السّلام تمايلى به درگير شدن و جنگيدن نداشت . او هنوز هم اميدوار بود به صلح با معاويه دست يابد . او مىدانست كه عبيد الله كاملا احساس او را درك مىكند و همانند زمانى كه فرماندار يمن بوده از هيچ اقدامى براى جلوگيرى از جنگ كوتاهى نخواهد كرد . حسن عليه السّلام حتى از عبد الله بن عباس ، كه او را تشويق مىكرد كه جنگ با معاويه را با قدرت ادامه دهد درخواست نكرد كه با بصريان به اردوى او بپيوندد . « 2 »\r\nدر اين هنگام حسن عليه السّلام از راه حمام عمر و دير كعب از سمت شمال به سوى ساباط در نزديكى مداين حركت كرد . در آنجا بامدادان مردم را گرد آورد و پس از خواندن نماز بامداد فرمود سپاس خداى را هر اندازه كه سپاسگزارى او را سپاس گويد . و گفت كه كينه‌اى از هيچ مسلمانى به دل ندارد و يا ارادهء سويى و يا نيرنگى درباره كسى ندارد و آنچه در اتحاد كلمه است و ايشان از آن نفرت دارند برايشان بهتر است از چيزى كه آنان را به پراكندگى بكشاند هر چند ايشان آن را دوست داشته باشند . او ايشان را مطمئن ساخت كه او بيش از خود آنان به خير و صلاح آنان مىانديشد و از ايشان خواست كه با دستور او مخالفت نكنند و رأى او را به خودش بازنگردانند . « 3 »\r\nسپاهيانش به يكديگر نگاه كردند و شايد بدرستى ، نتيجه گرفتند كه او در صدد صلح با معاويه است و مىخواهد حكومت را تسليم او كند . آنان گفتند به خدا اين مرد كافر شده است . « 4 » آنگاه شورش بپاشد آنان سراپرده او را تاراج كردند و حتى سجاده زير\r\n\r\n\r\n","description":"","footnote":"\r\n( 1 ) ابو الفرج ، مقاتل ، ص 62 - 63 ؛ بلاذرى ، انساب ، ج 3 ، ص 32 - 33 .\r\n( 2 ) ولهاوزن ( سلطنت عرب ، ص 66 - 70 ) عبد الله بن عباس ، نه عبيد الله ، را كه محرم اسرار حسن عليه السّلام بود اولين كسى مىداند كه صلح حسن عليه السّلام با معاويه را فاش كرد و اين نظر او اشتباه است .\r\n( 3 ) ابن ابى الحديد ( شرح ، ج 16 ، ص 26 ) به نقل از مداينى روايت كرده است كه حسن عليه السّلام سخنى را از پدرش نقل كرد كه گفته بود « حكومت معاويه را ناخوش نداريد » البته اين روايت باور كردنى نيست .\r\n( 4 ) شعبى و عوانه از راويان كوفى عثمانى ، نقل كرده‌اند كه هنگامى آشوب بپاشد كه به دروغ شايع كردند كه قيس بن سعد كشته شده است ( ذهبى ، سير اعلام النبلاء ، به اهتمام شعيب الارناووط و حسين اسد ، بيروت 1981 - 1988 ، ج 3 ، ص 263 - 264 ، 269 ) . اين قصه بوضوح افسانه‌اى ضد شيعى است . در اين روايت طرفداران\r\n","page_name":" 437 ","page_number":453},
  {"content":"\r\n\r\nپايش را ربودند . آن‌گاه عبد الرحمن بن عبد الله بن جعّال ازدى به امام حمله كرد و رداى او را از دوشش كشيد و او را بدون ردا و در حالى كه شمشير از كمرش آويزان بود رها كرد . حسن عليه السّلام اسب خود را طلبيد و بر آن سوار شد و گروهى از نزديكان و شيعيانش دور او را گرفته و مردمى را ، كه او را سرزنش مىكردند و براى سخنانى كه گفته بود نسبت ضعف به او مىدادند و سعى داشتند به او نزديك شوند ، از او دور مىكردند . او از يارانش خواست كه قبيله‌هاى ربيعه و همدان از وفادارترين حاميان پدرش را فرا خوانند .\r\nآنان دور او را گرفتند و مردم را از او دور مىكردند . با وجود اين عده‌اى خود را وارد جمعيت كردند و چون از مظلم ساباط مىگذشت جراح بن سنان مردى از قبيلهء نصر بن قعين از اسد بن خزيمه « * » كه متمايل به خوارج بود دهانه اسب امام را گرفت و فرياد زد :\r\n« خدا بزرگترين است ، اى حسن تو نيز مانند پدرت مشرك شده‌اى . » سپس با كلنگى كه در دست داشت چنان ضربه‌اى بر ران امام زد كه آن را شكافت و به استخوان رسيد .\r\nحسن عليه السّلام كه گريبان او را گرفته بود با شمشير ضربه‌اى به او زد و هر دو به زمين افتادند .\r\nعبد الله بن اخطل « * * » بر روى جراح پريد و كلنگ را از دستش درآورد و با آن شكمش را دريد . ظبيان بن عمارة تميمى بر روى او پريد و بينىاش را بريد . آنگاه ديگر مردم به او پيوستند و با آجر به سر و صورتش زدند تا بمرد . حسن عليه السّلام را بر تختى نشاندند و به مداين بردند و در خانه سعد بن مسعود ثقفى حاكم آنجا به معالجه او پرداختند . « 1 »\r\n\r\n\r\n","description":"","footnote":"\r\nكوفى علويان را مردمانى ناپايدار و بىانضباط نشان داده است كه با شنيدن خبرهاى نامطلوب خشم خود را بر سر امامشان خالى مىكنند و دليل آوردند كه او مىخواهد آنان را تسليم معاويه كند .\r\n* بلاذرى ( انساب ، ج 3 ، ص 35 ) مردى از بنى اسد بن خزيمه ، از بنى نضر بن تعين بن الحرث بن ثعلبه بن دودان بن اسد .\r\n* * ابن ابى الحديد ( شرح ، ج 16 ، ص 26 ) به نقل از مداينى نام اين مرد را عبيد الله طايى ذكر كرده است .\r\nابن ابى الحديد ( شرح ، ج 16 ، ص 41 ) به نقل از جندب اين نام را عبد الله بن اخطل و ابو الفرج اصفهانى ( مقاتل الطالبيين ، به اهتمام كاظم المظفر ، قم ، 1385 ق . ص 41 ) عبد الله بن خطل و بلاذرى ( انساب ، ج 3 ، ص 35 ) آن را عبدل [ بن 
  ] لاهز بن الحصل ( يا عبد لام بن الحصيل ) نوشته‌اند .\r\nمدائنى اين نام را عبيد الله طائى ذكر كرده است ( رك : ابن ابى الحديد ، شرح ج 16 ، ص 26 ) نويسنده كتاب اين نام را عبد الله بن حصل نوشته است كه همان عبد الله اخطل صحيح است . م .\r\n( 1 ) ابو الفرج ، مقاتل ، ص 63 - 64 . بلاذرى انساب ، ج 3 ، ص 34 - 36 . بلاذرى و طبرى ، ( ج 2 ، ص 2 ) داستانى نقل مىكنند كه مختار بن ابى عبيد ، برادرزاده جوان سعد بن مسعود عامل مداين ، به سعد پيشنهاد كرد كه حسن را به بند كند و با تسليم او به معاويه براى خودش از معاويه امان بگيرد . سعد به او جواب داد لعنت خدا بر تو\r\n","page_name":" 438 ","page_number":454},
  {"content":"\r\n\r\nمعاويه پس از عبور از جسر منبج از رقّه و سپس از نصيبين گذشت و از هر جا كه عبور مىكرد به مردم وعده آرامش و ايمنى مىداد . بعد از موصل گذشت و به اخنونيّه ( حربه ) « 1 » نزديك مسكن وارد شد . چون عبيد الله بن عباس با لشكر پيشقراول به آنجا رسيد معاويه عبد الرحمن بن سمرة بن حبيب بن عبد شمس را نزد كوفيان فرستاد تا به آنها بگويد كه حسن عليه السّلام نامه‌اى براى او فرستاده و از او درخواست صلح كرده و به او گفته است كه خود او براى اين منظور خواهد آمد و به سپاهش دستور داده كه دست از جنگ بردارند . معاويه نيز از لشكرش خواست از حمله خوددارى كنند تا گفتگوهاى او و حسن عليه السّلام به انجام رسد . ادعاى او احتمالا بىاساس بود امّا به خوبى مىدانست كه خواهد توانست با تهديد حسن عليه السّلام را وادار به تسليم كند . كوفيان سخن فرستاده معاويه را نپذيرفتند و او را دشنام دادند . پس معاويه عبد الرحمن بن سمرة را فرستاد تا در خلوت با عبيد الله صحبت كند . و او سوگند ياد كرد كه حسن عليه السّلام درخواست صلح از معاويه كرده است . معاويه پيشنهاد كرده بود در صورتى كه عبيد الله به او بپيوندد مبلغ 1000000 درهم به او بپردازد نيمى به صورت نقد و نيم ديگر در كوفه . عبيد الله ، كه مىدانست حسن عليه السّلام براى حفظ خون مسلمانان بىعلاقه به صلح نيست ، پيشنهاد معاويه را پذيرفت و شبانه به اردوى او گريخت . معاويه مقدم او را گرامى داشت و به وعده خود وفا كرد . « 2 »\r\nعبيد الله بن عباس كه به نزد معاويه رفته بود روزى بسر بن ابى ارطاة را در حضور او ديد . از معاويه پرسيد : « تو اين مرد بىرحم را فرمان دادى كه دو پسر مرا بكشد ؟ » معاويه پاسخ داد « به خدا سوگند من چنين فرمانى ندادم و از اين كار نفرت داشتم . » كه البتّه اين زياد به حقيقت نزديك نبود . اگر چه معاويه احتمالا دستور قتل اين دو پسر را نداده بود .\r\nامّا چون به او فرمان داده بود كه بنى هاشم را در هر جا كه ديدى بكش ، بسر مىتوانست مرتكب اين كار شود . باوركردنى نبود كه او بتواند بدون چنين دستور صريحى فرزندان عبد مناف ، خويشاوندان اميرش ، را به قتل برساند . معاويه براى كارى كه اكنون ادعا مىكرد از آن نفرت دارد بسر را مجازات يا حتّى سرزنشى نكرده بلكه با انتخاب او به\r\n\r\n\r\n","description":"","footnote":"\r\nباد چگونه پسر دختر رسول خدا را بگيرم و به بند كنم ، چه بد مردى هستى . البته اين تهمتى است عليه مختار .\r\n( 1 ) رك : ياقوت ، معجم البلدان ، ج 1 ، ص 167 .\r\n( 2 ) بلاذرى انساب ، ج 3 ، ص 37 - 38 ؛ ابو الفرج ، مقاتل ، ص 64 - 65 .\r\n","page_name":" 439 ","page_number":455},
  {"content":"\r\n\r\nفرماندهى لشكريان پيشقراول به او پاداش هم داده بود . بسر كه از اين گفتار رياكارانه معاويه عليه خودش به خشم آمده بود شمشيرش را بر زمين انداخت و گفت : « اين را بگير ، تو به من فرمان دادى كه مردم را با آن فرو كوبم و من فقط از امير خود اطاعت كردم تا به اين مقام رسيده‌اى . تو اكنون به اين شخص چنين مىگويى در حالى كه تا همين ديروز كه او دشمن تو بود آن را به من گفتى و من ياور و پشتيبان تو در مقابل او بودم . معاويه به او گفت شمشيرت را برگير تو آدم احمقى هستى كه شمشيرت را در برابر مردى از بنى هاشم كه دو پسرش را كشته‌اى مىافكنى » . اين يك چرب‌زبانى تو خالى بود ؛ زيرا معاويه به خوبى مىدانست عبيد الله بن عباس كسى نبود كه انتقام خون پسرانش را بگيرد . بسر كه شرمنده شده بود شمشيرش را برداشت . عبيد الله گفت : به خدا سوگند بسر پست‌تر و فرومايه‌تر از آن است كه من به انتقام خون يكى از پسرانم او را بكشم . به خدا سوگند من انتقام خون آن دو را جز در كشتن يزيد و عبد الله دو پسر معاويه نمىبينم . معاويه فقط خنديد و گفت « يزيد و عبد الله چه گناهى كرده‌اند ؟ به خدا سوگند من نه فرمان اين كار را دادم ، نه آن را مىدانستم و نه سوداى چنين كارى داشتم . » « 1 »\r\nكوفيان صبح روز بعد بيهوده منتظر شدند كه عبيد الله بيرون آيد و با آنان نماز صبح بخواند . پس قيس بن سعد به امامت نماز ايستاد و در خطبه‌اش او را بتندى سرزنش كرد و گفت پدرش و برادرش هيچ كار سودمندى براى اسلام نكردند . پدرش عباس در جنگ بدر به پيكار با برادرزاده‌اش پيامبر صلّى اللّه عليه و آله برخاست و ابو اليسر كعب بن عمرو انصارى او را به اسارت گرفت . برادرش عبد الله را امير المؤمنين على عليه السّلام به حكومت كوفه منصوب كرد و او مال خدا و مال مسلمانان را سرقت كرد و با آن كنيزكانى براى خويش خريد و آن را بر خود مباح دانست . خود همين مرد كسى است كه در مقام حاكم يمن از مقابل بسر بن ابى ارطاة گريخت و دو پسر خود را به جاى گذاشت تا كشته شدند . و امروز همچنين كرد . مردم فرياد زدند : « سپاس خداى را كه او را از ميان ما بيرون برد . تو خود ما را به جنگ با دشمن ببر . » قيس امير آنها شد . « 2 »\r\n\r\n\r\n","description":"","footnote":"\r\n( 1 ) بلاذرى انساب ، ج 3 ، ص 459 - 460 به نقل از هشام كلبى اين حكايت به شكلهاى مختلف در بسيارى از منابع آمده است . رك : ثقفى الغارات ، ص 661 - 663 ؛ اغانى ، ج 15 ، ص 47 .\r\n( 2 ) ابو الفرج ، مقاتل ، ص 65 .\r\n","page_name":" 440 ","page_number":456},
  {"content":"\r\n\r\nمعاويه تصور مىكرد كه فرار عبيد الله روحيه دشمن را درهم شكسته است ، بسر را در مقدمهء لشكرى فرستاد تا آنان را تشويق به تسليم كند . قيس با آنان به نبرد پرداخت و ايشان را وادار به عقب‌نشينى كرد . روز بعد بسر با نيروهاى بيشترى حمله كرد و بازهم شكست خورد . معاويه نامه‌اى به قيس نوشت و به او پيشنهاد رشوه كرد و او را به سوى خود فرا خواند . امّا قيس پاسخ داد هرگز به ديدار او نخواهد رفت مگر آن‌كه بين آنها شمشير حاكم باشد . معاويه در نامه بعدى نوشت اى يهودى پسر يهودى كه خود را براى چيزى به كشتن مىدهى كه هرگز از آن تو نبوده است . اگر طرفداران تو پيروز شوند تو بر كنار مىشوى و ديگرى به جاى تو منصوب خواهد شد . و اگر دشمنان تو پيروز شوند تو مجازات شده و كشته خواهى شد . همانا پدرت بر غير از كمان خود زه نهاد و تيرش به خطا رفت پس مردم او را واگذاشتند تا مرگش فرا رسيد و در غربت و آوارگى در حوران بمرد . قيس در پاسخ نامه نوشت اى آن كه بتى ( وثن ) هستى پسر يك بت مكّى جز اين نبود كه بناچارى و كراهت اسلام را پذيرفتى و با ميل و رغبت آن را رها كردى . از قديم ايمان نداشتى و نفاق تو تازگى ندارد . پدر من به كمان خود زه نهاد و به نشان خويش تير افكند ولى كسى براى او شر برانگيخت كه تو به گرد او نخواهى رسيد ( لا يشق غباره ) « 1 » و به پايه و مقام او دست نخواهى يافت و كارى ناپسند بود و مردم از آن پروا داشتند . تو مرا يهودى پسر يهودى خواندى ، امّا تو و مردمت بهتر مىدانند كه من و پدرم از انصار دينى بوديم كه تو از آن بيرون رفتى و دشمنان مذهبى بوديم كه تو آن را پسنديدى . معاويه از دادن پاسخ چشم پوشيد . عمرو عاص پيشنهاد كرد كه او جواب قيس را بنويسد . امّا معاويه اعتراف كرد كه قيس ممكن است در نامه بعدى جوابى بدتر از اين بدهد . « 2 » چون خبر شورش عليه حسن عليه السّلام و مجروح شدن او به معاويه رسيد هر دو طرف تا رسيدن خبرهاى تازه‌ترى دست از جنگ كشيدند .\r\nمعاويه عبد الله بن عامر بن كريز و عبد الرحمن بن سمره را براى برقرارى صلح به نزد حسن عليه السّلام فرستاد . ابن عامر حسن عليه السّلام را از ريختن خون امّت محمد صلّى اللّه عليه و آله بر حذر داشت . او\r\n\r\n\r\n","description":"","footnote":"\r\n( 1 ) منظور از « لا يشق غبار » يا « به گرد كسى نرسيدن » رقابت و برترىجويى كسى است بر ديگرى . قيس مقام پايين معاويه كه لاف برترى بر عمر را داشت به او يادآورى مىكند .\r\n( 2 ) بلاذرى انساب ، ج 3 ، ص 39 - 40 ؛ ابو الفرج ، مقاتل ، ص 65 - 66 . بنا به نقل ابو الفرج معاويه مىخواست جواب نامه قيس را بنويسد ولى عمرو عاص او را از اين كار بازداشت .\r\n","page_name":" 441 ","page_number":457},
  {"content":"\r\n\r\nگفت معاويه مردى خودسر است بنابراين از تو خواهش دارم دست از خودسرى بردارى تا امّت بين شما دو نفر هلاك نشوند ؛ معاويه تو را جانشين بعد از خود خواهد كرد و هر چه بخواهى به تو خواهد داد . عبد الرحمن بن سمره نيز به همين گونه با او سخن گفت .\r\nمسأله جلوگيرى از ريختن خون مسلمانان احتمالا حسّ همدردى حسن عليه السّلام را بر انگيخت . او پيشنهاد را در اصل پذيرفت و عمرو بن سلمه همدانى ارحبى و برادر زن خود محمد بن اشعث كندى را همراه با نمايندگان معاويه براى مذاكره نزد او فرستاد .\r\nمعاويه در نامه‌اى متواضعانه به حسن عليه السّلام چنين نوشت : « به حسن بن على عليه السّلام از معاوية بن ابى سفيان . » او بيان كرد كه با حسن عليه السّلام صلح مىكند با اين شرايط كه حكومت بعد از او با حسن عليه السّلام باشد و او به خدا و پيامبر او محمد صلّى اللّه عليه و آله سوگند ياد كرد كه هيچ كس را نيازارد و آنان را به گذشته‌شان مؤاخذه نكند . او سالى 1000000 درهم از بيت المال به حسن عليه السّلام بپردازد و خراج فسا و دارابجرد از آن حسن باشد و او مأموران خود را براى جمع‌آورى خراج بفرستد و با خراج اين دو ناحيه هرطور كه ميل او باشد رفتار كند . اين نامه را چهار فرستاده در تاريخ ربيع الآخر سال 41 گواهى كردند .\r\nچون حسن عليه السّلام نامه را خواند فرمود « او مىخواهد مرا بر « امرى » تطميع كند كه اگر هواى آن را مىداشتم تسليم او نمىشدم . » پس حسن عليه السّلام عبد الله بن حارث بن نوفل بن حارث بن عبد المطلب را ، كه مادر او هند دختر ابو سفيان بود ، به نزد معاويه فرستاد و به او گفت « به سوى دايىات برو بگو اگر ايمنى مردم را تأمين كنى با تو بيعت مىكنم . »\r\nمعاويه نامه‌اى سفيد كه زير آن را مهر زده بود براى حسن عليه السّلام فرستاد و گفت هر چه كه ميل خود اوست در آن بنويسد . حسن عليه السّلام در آن نامه نوشت كه او با معاويه صلح مىكند و حكومت بر مسلمانان را به او واگذار مىكند با اين شرايط كه او به كتاب خدا ، سنّت پيامبر او و رفتار خلفاى صالحين عمل كند . او تصريح كرد كه معاويه نبايد جانشين بعد از خود را تعيين كند و بايد اين امر را به شورى واگذارد . و مردم بر جان و مال و فرزندان خود ايمن باشند . و معاويه در نهان و آشكار در صدد بدخواهى حسن بن على برنيايد و ياران او را نيازارد . نامه را عبد الله بن حارث و عمرو بن سلمه گواهى كردند و آن را براى معاويه فرستادند كه محتواى نامه را تأييد و موافقت خود را با آن اعلام كند . « 1 »\r\n\r\n\r\n","description":"","footnote":"\r\n( 1 ) بلاذرى انساب ، ج 3 ، ص 40 - 41 . ابن اعثم شرح مفصلترى از اين نامه نقل كرده است ( فتوح ، ج 4 ، ص 159 - 160 ) .\r\n","page_name":" 442 ","page_number":458},
  {"content":"\r\n\r\nپس معاويه با لشكرش از مسكن وارد كوفه شد و بين نخيله و دار الرزق ( انبار توشه ) فرود آمد . حسن عليه السّلام و قيس بن سعد نيز با سپاهيانشان به نخيله بازگشتند ، پيش از ترك مداين حسن عليه السّلام در ضمن خطبه‌اى اين آيهء قرآن را براى آنان قرائت فرمود : « چه بسا چيزها كه شما را از آن خوش نمىآيد در حالى كه خدا خير كثيرى در آن نهاده باشد . »\r\n( نساء 19 ) . چون معاويه را در كوفه ملاقات كرد او و عمرو بن سلمه همدانى در جمع مردم با معاويه بيعت كردند . معاويه گفت اى حسن « برخيز و عذر بخواه » در آغاز حسن عليه السّلام از سخن گفتن معذرت خواست ، امّا معاويه بر اين كار اصرار ورزيد . حسن عليه السّلام به ياد مردم آورد كه او و برادرش حسين عليه السّلام تنها نوادگان رسول خدا صلّى اللّه عليه و آله هستند ؛ معاويه در حقّى كه متعلق به حسن عليه السّلام بود با او به جنگ برخاست و او براى خير امّت و جلوگيرى از ريختن خون مسلمانان آن را به معاويه واگذارد . « شما با من بيعت كرديد كه با هر كه صلح كنم شما نيز صلح كنيد و من صلاح در اين ديدم كه با او صلح كنم و با او بيعت كنم . چون چيزى را كه از خونريزى جلوگيرى مىكند بهتر از امرى ديدم كه سبب خونريزى مىشود . من در آنچه كردم مصلحت شما را مىخواستم تا حجتى باشد براى كسى كه در آرزوى حكومت است . » « 1 »\r\nمعاويه ضمن ايراد خطبه‌اى در نخيله خطاب به كوفيان هدف خود از حكومت بر آنان را بيان كرد . او به آنان گفت پس از انديشه بسيار چنين دانسته است كه مردمان جز با سه شرط اصلاح نمىشوند . جنگيدن با دشمن در سرزمين خودش ، زيرا اگر آنان با او نجنگند او به جنگ با آنان مىآيد ؛ عطايا و توشه‌ها را بايد در وقت خودش تقسيم كرد ، اعزام لشكر به سرزمينهاى نزديك در ظرف شش ماه و به سرزمينهاى دور در يك سال بايد انجام شود . بعد به آنان گفت شرطهايى را پذيرفته و قولهايى به آنان داده و آرزوهايشان برآورده است تا آتش فتنه و آشوب را خاموش كند و مردم را نرم كرده\r\n\r\n\r\n","description":"","footnote":"\r\n( 1 ) بلاذرى انساب ، ج 3 ، ص 42 - 43 . بلاذرى روايت ديگرى از سخنان حسن عليه السّلام نقل مىكند ( همان ، ص 43 - 44 ) بسيارى از همراهان حسن عليه السّلام او را بخاطر تسليم شدن به معاويه سرزنش كردند . سفيان بن ابى ليلى همدانى او را « مذلّ المؤمنين » خطاب كرد و حجر بن عدى به او گفت « تو مؤمنان را روسياه كردى » . او هميشه در دفاع از خود مىگفت كه براى جلوگيرى از خونريزى اين كار را كرده است . ( ابو الفرج ، مقاتل ، 67 - 68 ؛ بلاذرى ، انساب ، ج 3 ، ص 44 - 46 ) .\r\n","page_name":" 443 ","page_number":459},
  {"content":"\r\n\r\nآرامش آنها را فراهم آورده بود . بنا بر روايات تندترى او در دنباله كلامش گفت كه وعده‌هايى را كه به حسن عليه السّلام و هر شرطى را كه با هر كسى كرده است از نظر او مردود است و او آن را زير پا مىگذارد . « 1 » آنگاه با صداى بلند فرياد زد « هر كس نيايد و بيعت نكند از حمايت خدا به دور است . من به خونخواهى از عثمان برخاسته‌ام ، خدا كشندگان عثمان را بكشد و به رغم كينه‌اى كه بعضى از مردم در دل دارند خونخواهى را به كسانى مىسپارم كه اين امر مربوط به آنهاست . ما سه روز مهلت مىدهيم . كسانى كه در طى اين سه روز بيعت نكنند از حمايت و عفو ما برخوردار نخواهند بود » مردم از هر سو به بيعت با او شتافتند . « 2 »\r\nهر ناظر زيركى بدون شك پى مىبرد كه در اين بازى سياسى معاويه هرگز قصد نداشت وعده‌هاى مبالغه‌آميزى را كه براى هدف شريف خاتمه جنگ داده است ايفا كند . احساس تازه‌اى از صداقت و درستكارى در او بروز نكرده بود كه اعتراف كند همه تعهداتش را زير پا مىگذارد بلكه حضور انبوه لشكر شام كه وفادارى كوركورانه آنان به تب و تاب انتقام خونخواهى خليفه مظلوم دامنه زده بود او را وادار كرد بيش از هر موقعيت ديگرى ماهيت خود را ، هر چند بسيار محتاطانه آشكار كند . امّا چون بازهم به اين شاميان نياز داشت او نمىتوانست اعتراف كند كه سوگندهاى او براى خونخواهى نيز تنها يك حيله جنگى بوده و لازم بود كه با اين بازى فريبكارانه كار را شروع كند .\r\nبنا بر نقل ابن اعثم با اين سخن معاويه فرياد اعتراض و شيون مردم بلند شد و معاويه كه مىترسيد آشوبى برپا شود از گفته خود پشيمان شد . « 3 » اين روايت را منابع موثقتر تأييد نكرده‌اند و شايد ساختگى باشد . اندكى پس از آن معاويه در مسجد كوفه از خشونت خود سخن گفت تا خويشاوند خود وليد بن عقبه كه او را در آن مجلس مورد سرزنش قرار داده بود خوشنود سازد ؛ با وجود اين هنگامى كه معاويه هنوز در بيرون كوفه بسر\r\n\r\n\r\n","description":"","footnote":"\r\n( 1 ) ابو الفرج ، مقاتل ، ص 69 ؛ ابن اعثم ، فتوح ، ج 4 ، ص 164 ؛ بلاذرى انساب ، ج 3 ، ص 44 ، 48 . بنا بر نقل ابو الفرج ابو اسحاق سبيعى محدث كوفى كه روايت مىكند خود او اين سخن معاويه را شنيده است مىافزايد به خدا سوگند او مردى پيمان‌شكن بود ( و كان و الله غدّارا ) . ابو اسحاق كه مدعى است اين سخن را شنيده احتمالا در آن زمان هشت‌ساله بوده است . چون او در سال 33 متولد شد ( ابن حجر ، تهذيب ، ج 8 ، ص 63 ) .\r\n( 2 ) بلاذرى انساب ، ج 3 ، ص 46 - 47 .\r\n( 3 ) ابن اعثم ، فتوح ، ج 4 ، ص 164 .\r\n","page_name":" 444 ","page_number":460},
  {"content":"\r\n\r\nمىبرد با شورش گروهى از خوارج به رهبرى فروة بن نوفل اشجعى روبرو شد . فروة كه از حمله به على عليه السّلام و حسن عليه السّلام خوددارى كرده بود با پانصد نفر از خوارج در شهرزور بسر مىبرد . اكنون ترديدى نداشت كه جنگ با معاويه جايز است و با همراهانش وارد كوفه شد . معاويه عده‌اى از سواران شامى را به جنگ آنان فرستاد كه از شورشيان شكست خوردند . حسن عليه السّلام پيش از اين همراه برادرش حسين عليه السّلام و پسر عمويش عبد الله بن جعفر روانه مدينه شده بودند و معاويه تا قنطرة الحيرة به همراه آنان رفت .\r\nمعاويه كه هميشه مشتاق اين بود كه ديگران براى او بجنگند به امام حسن عليه السّلام پيام فرستاد و تقاضا كرد كه بازگردد و به جنگ خوارج برود . حسن عليه السّلام كه به قادسيه رسيده بود در پاسخ اين تقاضاى او فرمود : « سبحان الله ! من جنگ با تو را كه براى من حلال است ، براى صلاح حال امّت و الفت ميان ايشان رها كردم ، اينك چنين مىپندارى كه حاضرم با تو و براى خاطر تو با كسى جنگ كنم . » « 1 »\r\nدر اين زمان خليفه اهل كوفه را تهديد كرد و گفت : به خدا پيش من امان نداريد تا شر خودتان را از پيش برداريد . آنگاه براى مردم كوفه سخنرانى كرد و گفت : اى مردم كوفه ! آيا مىپنداريد من براى نماز و زكات و حج با شما جنگ كردم ، نه كه خود مىدانستم شما نماز مىگزاريد و زكات مىپردازيد و به حج مىرويد ، بلكه براى آن با شما جنگ كردم كه بر شما و گردنهاى شما فرمانروايى كنم و خداوند اين را به من ارزانى داشت . « 2 » خوارج نيز به مردم كوفه گفتند : « بگذاريد تا با او بجنگيم ، اگر او را از ميان برداشتيم . دشمن شما را دفع كرده‌ايم و اگر ما را از ميان برداشت ، شما از ما آسوده‌ايد . » كوفيان كه نفرتى شديد از خوارج داشتند با آنان جنگيدند . خوارج گفتند : « خدا برادران ما را كه در نهروان كشته شدند بيامرزد . اى مردم كوفه ، آنها شما را بهتر مىشناختند . » مردم اشجع ، فروة بن نوفل ، يار خويش را بر كنار كردند و عبد الله بن ابى الحوساء را كه يكى از مردم طى بود سالار خويش كردند و بجنگيدند و كشته شدند . « 3 »\r\nبصريان وقتى از تسليم امام حسن عليه السّلام و رفتار معاويه در كوفه آگاه شدند ، شورش\r\n\r\n\r\n","description":"","footnote":"\r\n( 1 ) بلاذرى انساب ، ج 3 ، ص 46 ؛ ابن ابى الحديد ، شرح ، ج 16 ، ص 14 - 15 ( المدائني ) .\r\n( 2 ) ابن ابى الحديد ، شرح ، ج 16 ، ص 15 ، ابو الفرج ، مقاتل ، ص 70 .\r\n( 3 ) طبرى ، ج 2 ، ص 9 - 10 .\r\n","page_name":" 445 ","page_number":461},
  {"content":"\r\n\r\nكردند و خلافت معاويه را نپذيرفتند . در اين جريان نامى از عبد الله بن عباس نيامده است . احتمالا او بلافاصله بعد از تسليم حسن عليه السّلام از آنجا رفته بود . در اين زمان حمران بن ابان از بنى نمر بن قاسط از طايفه ربيعه مولا و تبعيد شده عثمان در بصره بپاخاست و آنجا را بگرفت و بر شهر تسلّط يافت . معاويه در آغاز مىخواست مردى از بنى قين كه ادعاى خونخواهى از مردم بصره را داشت به آنجا بفرستد تا بصريان را وادار به تسليم كند . « 1 » عبيد الله يا عبد الله بن عباس « 2 » به او توصيه كرد كه چنين نكند و او بسر بن ابى ارطاة را براى اين كار فرستاد . بسر در رجب سال 41 وارد بصره شد و ظاهرا بدون هيچ مشكلى شورش حمران را سركوب كرد . او پسران زياد بن أبيه را كه در آن هنگام از سوى على عليه السّلام با كردان ياغى در فارس مىجنگيد تهديد به قتل كرد و با اين كار شهرت خود به قاتل كودكان را عملا ثابت كرد . امّا اين نمايش شايد يك نوع صحنه‌سازى بود زيرا معاويه يقين داشت كه خواهد توانست زياد ، برادر نامشروع خود را هر چند به قيمتى گزاف بخرد . چون ابو بكره برادر بطنى زياد براى نجات جان برادرزاده‌هايش واسطه شد بسر گفت كه او فقط از معاويه فرمان مىبرد امّا به او مهلت داد كه از آنها نزد معاويه شفاعت كند . معاويه بلافاصله دستور آزدى پسران زياد را داد . پس از جر و بحثهايى طولانى با زياد بر سر سوء استفاده از اموال مسلمانان كه در دوران ولايتداريش اندوخته بود به او اجازه داد كه همه آنها را ببلعد و با الحاق رسمى زياد به پدرش ، ابو سفيان ، اين رشوه را به حد كمال رساند . زياد اكنون آماده بود همدستان سابق خود را كه چون او رشوه‌خوار نبودند به دم تيغ معاويه بسپارد .\r\nسال 41 هجرى به عام الجماعة ، سال جماعت ، معروف شد . در اين سال فتنه و جنگ بين مسلمانان به پايان رسيد و اتحاد مسلمانان زير فرمان يك خليفه دوباره تحقق يافت .\r\n\r\n\r\n","description":"","footnote":"\r\n( 1 ) نقل شده كه در ابتداى حكومت حسن عليه السّلام معاويه مردى از بنى حمير را به كوفه و مردى از بنى قين را براى جاسوسى به بصره فرستاد . هر دو مرد دستگير و كشته شدند . و شايد معاويه به اين دليل مىخواست مردى از بنى قين را بفرستد . نقل شده كه حسن عليه السّلام و ابن عباس هر دو براى فرستادن جاسوسان به معاويه اعتراض كردند اما او اين اتهام آنان را نپذيرفت . ( ابو الفرج ، مقاتل ، ص 52 - 54 ) .\r\n( 2 ) در بيشتر منابع نام عبيد الله بن عباس آمده است . در نسخهء طبرى ، ( ج 2 ، 11 ) به رغم نسخه‌هاى خطى در ساير موارد ، ويراستار عبد الله را صحيح دانسته است . در حال حاضر احتمال اغتشاش بين عبد الله و عبيد الله وجود دارد . اگر بلافاصله بعد از تسليم حسن عليه السّلام عبد الله بصره را ترك گفته باشد حضور او نزد معاويه بعيد نيست ، زيرا توصيه او درباره بصره منطقىتر از توصيه عبيد الله به نظر مىرسد .\r\n","page_name":" 446 ","page_number":462},
  {"content":"\r\n\r\nالبتّه اين احياى آن جامعه قديم نبود . اخوت مطلق اسلامى ، احترام به حرمت خون مسلمان كه پيامبر صلّى اللّه عليه و آله آن را وضع كرده بود به حال اول بازنگشت . شقاق و نفاقى را كه جنگ پديد آورده بود التيام نيافت بلكه عميقتر و شديدتر شد . حكومت امويان ، كه به گفته ولهاوزن ، مشروعيت خود را با ادعاى خونخواهى خليفه عثمان پىريزى كرده بود با جنگ مسلمان با مسلمان ، برانگيختن بدبينى ، بىاعتمادى ، نفرت و درگيريهاى هميشگى ادامه يافت و اين حكومت از راه تحريك ، سركوب و فشار همچنان پايدار ماند ، تا زمان حكومت عمر بن عبد العزيز پارسا كه در زمانى كوتاه سعى شد بين گروههاى مختلف آشتى گسترده‌اى برقرار و از تحريك ، سركوبى و ظلم احتراز شود .\r\nاساس خلافت نيز دگرگون شد . اهل سنّت اين تغيير عميق را دريافتند و اين پيشگويى را به پيامبر صلّى اللّه عليه و آله نسبت دادند كه خلافت نبوى پس از او سى سال خواهد بود . و بعد از آن « ملك لدود » ( سلطنتى ستيزه‌جو ) خواهد آمد . از آن به بعد اصول سقيفه ، يعنى شايستگى و خدمت در راه اسلام ، ملاك انتخاب براى جانشينى پيامبر نبود . بلكه شمشير و چكمه سربازان ، پشتوانه طبيعى استبداد ، هويت خليفه خدا در زمين را تعيين مىكرد .\r\nمفهوم واقعى عنوان « خليفه خدا » - كه بيشتر در حاشيه اسلام بود نه در متن آن - و عثمان آن را براى خود برگزيده بود و سرانجام هم آن را كنار گذاشت اكنون كاملا مورد قبول معاويه و جانشينانش بود .\r\nخليفه همتا و جانشين امپراتور روم شرقى شد . او تمام املاك خالصه‌اى را كه سربازان با جنگ گرفته بودند خود تصرف كرد . او حاكم بود و مسلمانان رعيت او بودند و بر مرگ و زندگى آنان حكومت مطلق داشت . او خود را برتر از شرع و قصاص مىدانست و هر كه را تهديدى بالقوه براى قدرت خود مىديد براحتى مىكشت .\r\nبا ديد تاريخى وسيعترى در اين زمان دولت بر اسلام حكومت مىكرد . درست مانند سه سده پيشتر كه استبداد روم شرقى مسيحيت را از آن خود ساخت و روح صلح طلبى دينى را در آن خفه كرد و آن را به صورت ابزارى براى سلطه و سركوب درآورد . دولت اسلامى همين بلا را بر سر اسلام آورد . روح برادرى و جامعه اسلامى را در آن خفه كرد و آن را به صورت ابزارى براى سلطه و سركوب اجتماعى استثمار و وحشت نظامى به كار برد . امپراتور روم براى آن‌كه رعايايش او را به طور كامل پرستش كنند در دوران\r\n\r\n","description":"","footnote":"","page_name":" 447 ","page_number":463},
  {"content":"\r\n\r\nبت‌پرستى خود را به مقام خدايى رساند و از دوران كنستانتين رئيس كليساى مسيحى شد ، جانشين يا خليفه مسيح در زمين ، مسيحى كه از ناجى و برادر انسان به فرمانروايى مطلق و قاضى مخوفى تبديل شده بود . خليفه اموى همتا و جانشين امپراتور روم در همه چيز به جز نام شد . جانشين خدا در زمين ، خدايى كه در اين زمان قبل از هر چيز فرمان مىداد مردم مطيع محض و بىچون و چراى قضا و قدر او باشند .\r\nعربان آنچه سخت از آن نفرت داشتند و تا مدتى مديد بشدّت در مقابل آن ايستادگى كرده بودند نصيبشان شد . آنان آزادى و نظام قبيله‌اى خود را از دست داده و رعاياى نوعى نظام سلطنتى سنتى شده بودند كه زاييده اسلام بود . چنان كه پيشتر گفته شد نخستين گام را أبو بكر برداشته بود كه تكليف دينى پرداخت زكات را به صورت مالياتى تقويم شده و اجبارى درآورد . گام نهايى را معاويه برداشت كه با مجازات مرگ وظيفه اطاعت از امير مؤمنان را اجبارى كرد . در صورتى كه در زمان خليفه‌هاى پيشين سرپيچى از بيعت مجازات تبعيد يا زندانى شدن را داشت . آنان اكنون حكومتى چون قيصر و كسرى داشتند كه على عليه السّلام ايشان را از آن برحذر داشته بود . كسانى كه هنوز آزادى و برادرى و احترام به جان مسلمانان در زمان محمد صلّى اللّه عليه و آله و خليفه‌هاى نخستين را به ياد داشتند احتمالا از خود مىپرسيدند كه دولت اموى چه وجه اشتراكى با پيام محمد صلّى اللّه عليه و آله دارد . مردم با ديدن قيافه نفرت و شياد مردى كه ادعاى جانشينى خليفه خدا در زمين را داشت به خوبى به اين گفته منسوب به پيامبر پى مىبردند كه گفته بود : « هرگاه معاويه را بر منبر من ديديد او را بكشيد . »\r\nلازم است مرورى داشته باشيم بر اعمال و سرنوشت چند تن از بزرگان صدر اسلام كه در دوران حكومت امويان مىزيستند . حسن عليه السّلام سبط محمد صلّى اللّه عليه و آله به مدينه بازگشت تا هميشه در آنجا بماند و سعى كرد از درگيرى سياسى به نفع يا ضرر معاويه خوددارى كند . به رغم كناره‌گيرىاش از كارهاى سياسى ، هنوز هم بنى هاشم و شيعيان على عليه السّلام او را سرور خاندان نبوّت مىشناختند و اميدوار بودند كه سرانجام جانشين خليفه اموى شود و آرزوهاى آنان را برآورده كند . بلاذرى در روايتى بدون ذكر سند ( قالوا ) نقل كرده كه حسن عليه السّلام بر اساس قراردادى كه معاويه با او بسته بود ، عاملان خود را به فسا و دارابجرد فرستاد . اما ، معاويه به عبد الله بن عامر كه در اين زمان حاكم بصره بود ، دستور\r\n\r\n","description":"","footnote":"","page_name":" 448 ","page_number":464},
  {"content":"\r\n\r\nداد كه مردم بصره را عليه حسن عليه السّلام تحريك كند تا بگويند آنچه معاويه به حسن عليه السّلام اختصاص داده از عطاياى ما كاهش مىيابد و اين اموال متعلق به ماست چگونه مىتوان در راه ديگرى خرج كرد . مردم عاملان حسن عليه السّلام بر هر دو شهر را بيرون راندند و معاويه به اين مختصر كرد كه سالانه 1000000 يا 2000000 درهم از خراج اصفهان و جاهاى ديگر به حسن عليه السّلام بپردازد . « 1 » كه البتّه همه اينها ساختگى است . معاويه در پيشنهاد صلح به حسن عليه السّلام خراج فسا و دارابجرد را قيد كرده بود تا تصميم حسن عليه السّلام و بصريان را نسبت به ادامه قانونى كه عمر وضع كرده و على عليه السّلام بشدّت آن را تأييد مىكرد بيازمايد . عمر فىء سرزمينهاى فتح شده را متعلق به فاتحان آن سرزمين مىدانست . و انگيزه پنهانى او از اين پيشنهاد اين بود كه بر حق انحصارى حكومت بر خراج تأكيد كند و آن را حقى محدود به شهرهاى نظامى سازد كه مقررى خود را ، به ميزانى كه حكومت تعيين مىكند ، دريافت كنند . حسن عليه السّلام كاملا از اين نيّت او آگاه بود و در قرارداد صلحى كه خود پيشنهاد كرده بود اين تعارف معاويه را نپذيرفت و هيچ مالى براى خود نخواست . و اين نظر كه او عاملانى را از مدينه به ايران فرستاده باشد آن هم پس از آن‌كه بىپرده بيان كرده بود كه در جنگ معاويه با خوارج با او همراهى نمىكند كاملا ناپذيرفتنى است .\r\nباور كردنى نيست كه معاويه ساليانه مبلغ 1000000 يا 2000000 درهم براى حسن عليه السّلام بفرستد در صورتى كه هيچ قراردادى با او نداشت و حسن عليه السّلام پيشنهاد او را نپذيرفته بود . اگر سبط پيامبر صلّى اللّه عليه و آله با او همكارى مىكرد و با حمايت صريح خود از وليعهدش مشروعيت حكومت او را تأييد مىكرد احتمال داشت معاويه مستمرى شاهانه‌اى به او بپردازد . امّا چون از تصميم حسن عليه السّلام به گوشه‌گيرى در مدينه آگاه شد و سخنان هميشگى او كه براى جلوگيرى از ريختن خون مسلمانان كناره‌گيرى كرده نه براى آن كه معاويه را براى خلافت برتر مىدانست ، ديگر علاقه‌اى به چاپلوسى از حسن عليه السّلام نداشت . دستگاههاى تبليغاتى معاويه در شام با بيان تلويحى اين قضيه كه حسن عليه السّلام براى سرنگونى حكومت توطئه مىكند حمله تبليغاتى عليه او را آغاز كردند . اين بيان در گفتار عبد الرحمن بن جبير بن نفير حضرمى از مردم حمص و از شيعيان آل ابو سفيان منعكس\r\n\r\n\r\n","description":"","footnote":"\r\n( 1 ) بلاذرى انساب ، ج 3 ، ص 47 .\r\n","page_name":" 449 ","page_number":465},
  {"content":"\r\n\r\nاست ، « 1 » كه مىگويد پدرم حسن عليه السّلام را سرزنش كرد و گفت : « مردم مىگويند تو قصد خلافت دارى » حسن عليه السّلام فرمود : جمجمه‌هاى عرب در دست من بود ، آنان حاضر بودند با هر كه صلح كنم صلح كنند و با هر كه بجنگم بجنگند و من براى خوشنودى خدا آن را رها كردم . آيا اكنون با كمك مردم حجاز مىخواهم به آن دست يابم ؟ » . « 2 »\r\nمعاويه كه مىدانست سبط پيامبر صلّى اللّه عليه و آله از مشروعيت نظام اموى پشتيبانى اخلاقى نخواهد كرد ، براى محكم كردن رشته‌هاى خويشاوندى با خاندان محمد صلّى اللّه عليه و آله سعى كرد با نوه او امامه ، بيوه على بن ابى طالب عليه السّلام ، ازدواج كند . امامه دختر ابى العاص بن ربيع بن عبد العزى بن عبد شمس و مادرش زينب دختر بزرگ رسول خدا صلّى اللّه عليه و آله بود . « 3 » على عليه السّلام بعد از رحلت فاطمه عليها السّلام با او ازدواج كرد و از او صاحب فرزندى به نام محمد الاوسط شد .\r\nپس از شهادت على عليه السّلام پسر عموى امامه ، عبد الرحمن بن محرز بن حارثة بن ربيع او را با خود به مدينه برد . معاويه به مروان بن حكم فرماندار مدينه دستور داد كه امامه را براى او خواستگارى كند . امّا براى امامه بسيار نفرت‌انگيز بود كه با اميرى ازدواج كند كه شوهر شهيد و پدر فرزندش را علنا دشنام مىدهد . او حق تصميم‌گيرى در مورد اين ازدواج را به مغيرة بن نوفل بن حارث بن عبد المطلب از خاندان بنى هاشم كه مدتى كوتاه از طرف حسن عليه السّلام حاكم كوفه بود واگذار كرد . مغيره كه مطمئن شده بود امامه دست او را براى انتخاب همسر كاملا باز گذارده است خود با او ازدواج كرد و مبلغ 400 درهم مهر او قرار داد . مروان اين خبر را به معاويه داد و او به مروان دستور داد او را به خود واگذارد و چون او بهتر از هر كس ديگرى مىتواند براى خود شوهرى انتخاب كند . امّا خليفه رفتار مغيره را حاكى از بدانديشى او دانست و بعدا او را به وادى الصفرا در نزديكى مدينه تبعيد كرد . مغيره و نوه پيامبر هر دو در تبعيد درگذشتند و پسرى به نام يحيى از خود باقى گذاشتند . « 4 »\r\nتنها هاشميى كه از عطاياى معاويه نصيبى داشت عبد الله بن جعفر بن ابى طالب بود كه بعد از شهادت على عليه السّلام و كناره‌گيرى حسن عليه السّلام تمام هدفهاى سياسى را رها كرده بود .\r\n\r\n\r\n","description":"","footnote":"\r\n( 1 ) مادلونگ ، « پيشگوييهاى مكاشفه‌اى » ص 145 - 147 ، 178 .\r\n( 2 ) بلاذرى انساب ، ج 3 ، ص 49 ؛ و به روايتى ديگر أتياس ( بزان ) حجاز .\r\n( 3 ) ابو العاص بن ربيع پسر خاله زينب بود و از او صاحب فرزندى به نام على شد كه در كودكى درگذشت .\r\n( 4 ) بلاذرى انساب ، ج 1 ، ص 400 .\r\n","page_name":" 450 ","page_number":466},
  {"content":"\r\n\r\nعبد الله معمولا به ديدن معاويه مىرفت و او سالانه مبلغ 1000000 درهم به عبد الله بن جعفر مىپرداخت . او اين مبلغ را در ضيافت و دادن صله به شاعران و خوانندگان و مغنّيان مدينه صرف مىكرد . « 1 » انگيزه معاويه براى پرداخت داوطلبانه چنين مبلغ گزافى به يكى از بنى هاشم كه هيچ تعهدى نسبت به او نداشت ، به صورت ناشيانه‌ترى شبيه انگيزه عمر بود كه عباس و پسرش عبد الله را تكريم و ستايش مىكرد در حالى كه رفتار او با على عليه السّلام كه سرور مورد قبول هاشميان بود درست همانند رفتار با ساير اصحاب كبار رسول خدا صلّى اللّه عليه و آله بود . عبد الله بن جعفر كه نه پيروانى سياسى داشت و نه مانند ابن عباس مجالس درس دينى ضد حكومت ، تهديدى براى نظام اموى به شمار نمىرفت . بلكه او تصويرى بود از خويشاوندى پيامبر صلّى اللّه عليه و آله كه معاويه درصدد بود براى مردم ترسيم كند . در نهايت او مىخواست به مردم بفهماند كه آنان مردمى بىبندوبار ، خوش‌گذران و زن‌باره هستند و شايستگى امر جدى حكومت را ندارند ، بلكه اين امر نيازمند تدبير و كاردانى اين خاندان با شكوه است .\r\nبنابراين تبليغات امويان از اين روايت نادرست زهرى از گفتگوى بين حسن عليه السّلام و معاويه روشن مىشود كه طبرى آن را نقل كرده و آن را بر روايت كوفيان ترجيح داده است . زهرى مىگويد حسن عليه السّلام مىخواست آنچه مىتواند از معاويه براى خود بگيرد و آنگاه شرايط معاويه را بپذيرد . « 2 » بنابر روايت زهرى اول حسن عليه السّلام به معاويه نامه نوشت و شرايطى معين كرد كه در صورتى كه معاويه آن را تعهد كند حسن عليه السّلام مطيع مىشود . اين نامه وقتى به دست معاويه رسيد كه او پيش از آن نامه‌اى سپيد براى حسن عليه السّلام فرستاده بود كه زير آن را مهر زده و نوشته بود : « در اين نامه كه زير آن را مهر زده‌ام هر چه مىخواهى بنويس كه انجام شود . » حسن عليه السّلام چند برابر چيزهايى كه قبلا خواسته بود از او تقاضا كرد . معاويه نامه اولى حسن عليه السّلام را نزد خود نگاه داشته بود . وقتى اين دو با هم ملاقات كردند در مورد اينكه كدام يك از دو نامه معتبر است با هم بحث كردند و سرانجام معاويه كه طرف ديگر اين منازعه بود به هيچ يك از تعهدات خود عمل نكرد . « 3 »\r\n\r\n\r\n","description":"","footnote":"\r\n( 1 ) مادلونگ ، « هاشميات » ص 18 - 22 .\r\n( 2 ) طبرى ، ج 2 ، ص 3 .\r\n( 3 ) همان ، ص 5 - 6 . زهرى همچنين در تبليغ براى امويان نقل مىكند كه قيس بن سعد ، نه حسن بن على عليه السّلام ، از معاويه براى خود و براى شيعيان على عليه السّلام امان خواست اما براى خود مالى نخواست و معاويه آنچه را\r\n","page_name":" 451 ","page_number":467},
  {"content":"\r\n\r\nداستان زهرى افتراى وقيحانه‌اى است به سبط پيامبر صلّى اللّه عليه و آله ، در حالى كه او معاويه و هواداران اموى او ، يا روباهان مكّار ، را داهيه وصف مىكند . در هر صورت او با وجود تأييد هر دو موافقتنامه تأكيد مىكند كه معاويه هيچ يك از تعهدات خود را انجام نداد .\r\nروايات مغرضانه‌اى نيز از حسن عليه السّلام چهره‌اى شهوت‌ران ساخت كه تمام ثروت و عمر خود را صرف ازدواج و طلاق زنانى بىشمار و تشكيل حرم‌سرايى وسيع كرد .\r\nروايات افسانه‌اى و خصمانه‌اى كه اين انگاره را تأييد مىكند هيچ يك اعتبار چندانى ندارد . تعداد زنان او كه روايات معتبر آن را تأييد مىكند از تعداد زنان عثمان اموى كمتر بود . « 1 » حسن عليه السّلام وارث اموال على عليه السّلام بود كه شامل صدقات و اموال پيامبر صلّى اللّه عليه و آله در مدينه نيز مىشد و عمر آنها را به عباس و على عليه السّلام بازگردانده بود . « 2 » در نتيجه او مردى كاملا ثروتمند بود ، هر چند ثروت او با اموال چند صحابى بزرگ مانند طلحه و زبير ، كه اكنون اين ثروت در دست وارثانشان بود ، و با اموال اميران اموى برابرى نمىكرد . علاوه بر اين او از ديوان عطاياى عمر بيشترين مقررى را كه در خور شأن بزرگ قريش بود دريافت مىكرد و مىتوانست بدون كمك مالى معاويه زندگى شكوهمندى داشته باشد . علاقه او به زنان نيز بيشتر از همرديفان خود و كمتر از اغلب مردم عادى نبود .\r\nبنابراين در توجيه ماهيت مسموم كردن حسن عليه السّلام « 3 » كه در هنگام شهادت سبط پيامبر صلّى اللّه عليه و آله در سال 49 معاويه با خوش‌حالى از آن ياد مىكند و لامنس با شوخ‌طبعى بيان\r\n\r\n\r\n","description":"","footnote":"\r\nقيس خواسته بود تعهد كرد . ( همان ، ص 8 ) .\r\n( 1 ) در مورد زنان و فرزندان حسن عليه السّلام رك : پيوست 4 . وچيا واله يرى ذيل مقاله « الحسن » عليه السّلام در دائرة المعارف اسلام ( طبع دوم ) اين افسانه را يك حقيقت دانسته و مىنويسد « او بعد از رفتن به مدينه مانند گذشته با زنان بسيارى ازدواج كرد و به علت اين ازدواج و طلاقهاى مكرر لقب مطلاق گرفت . او 60 يا 70 زن و 300 يا 400 متعه گرفت . اما ظاهرا كسى از اين زندگى همراه با شهوترانى نكوهشى نكرده است . » اين ارقام كاملا پوچ و بىمعنى است . هالم مىنويسد : « حسن به مدينه بازگشت و تا زمان رحلتش از ثروت زيادى بهره‌مند بود . تنها مورد بارزى كه منابع و مأخذ متعدد از آن خبر مىدهند تعدد زوجات و كثرت اولاد اوست . » ( اسلام تشيع : مذهب و انقلاب ، ص 20 ) . طبق روايات معتبر حسن عليه السّلام داراى 7 يا 8 پسر و 6 دختر بود . اين رقم طبق معمول خانواده‌هاى اشراف قريش قبل و بعد از اسلام رقمى عادى بود و بيش از فرزندان عثمان و يا مروان نبود .\r\n( 2 ) بزرگترين پسر حسن عليه السّلام زيد بن حسن متولى صدقات رسول خدا صلّى اللّه عليه و آله و فرزند ديگر او حسن بن حسن متولى صدقات على عليه السّلام بود ( مفيد ، ارشاد ، ص 176 ، 178 ؛ زبيرى ، نسب ، ص 46 ) .\r\n( 3 ) معاويه ، ص 147 - 154 .\r\n","page_name":" 452 ","page_number":468},
  {"content":"\r\n\r\nمىكند كه « طولانى شدن روزهاى زندگانى حسن عليه السّلام دستگاه مالى معاويه را به زحمت انداخته بود » سخنى كاملا بيهوده است . « 1 » شادى معاويه از شهادت حسن عليه السّلام بواسطه شكستن سدى بود كه بر سر راه ولايت‌عهدى يزيد قرار داشت و معاويه مشتاقانه مىكوشيد اين مانع را از سر راه بردارد . درست است كه حسن عليه السّلام خطرى بالفعل براى معاويه نبود و سوداى پس گرفتن خلافت را در سر نداشت « 2 » امّا بسيارى از ناراضيان كه از خودكامگى تفرقه‌انگيز امويان در رنج و عذاب بودند هنوز از ياد نبرده بودند كه معاويه جانشينى حسن عليه السّلام را بعد از خود به رسميت شناخته و حسن عليه السّلام امر جانشينى را مشروط به رأى شورا دانسته است . اين اوضاع و شرايط صحت رواياتى را تأييد مىكند كه حسن عليه السّلام به تحريك معاويه و به دست همسرش جعده دختر اشعث بن قيس « 3 » مسموم شد . اين روايات آن‌گونه كه گفته‌اند فقط مورد قبول شيعه نيست بلكه مورخان سنّى مانند واقدى ، مداينى ، عمر بن شبّه ، بلاذرى و هيثم بن عدى نيز آن را تأييد مىكنند . « 4 » از أبو بكر\r\n\r\n\r\n","description":"","footnote":"\r\n( 1 ) همان ، ص 153 . لامنس براى آنكه صورت ظاهرفريبى به گفته خود بدهد . مبلغى را كه حسن عليه السّلام در قراردادش با معاويه پيشنهاد كرد و از او گرفت 5000000 درهم به اضافه بخشى از خراج ايران ذكر كرده است . مآخذى كه او از آن نقل كرده است دينورى است كه او ذكرى از مبلغ 5000000 درهم نمىكند و فقط خراج اهواز را نام مىبرد . بنا به نقل لامنس ، معاويه به تمام وعده‌هايش وفا كرد . دينورى به رغم طرفدارى شديدش از امويان و كينه او نسبت به شيعيان على عليه السّلام چيزى در اين مورد نمىگويد . روايتى را كه لامنس به آن اشاره مىكند ( 149 يادداشت 3 ) در وصف معاويه است كه بيهوده از عمرو عاص مىخواهد چون گدايان حجازى و زايران عراقى بر او جمع شده‌اند و پيش او چيزى بيش از پرداخت حقوق و مستمرى سپاهيان نيست او را با خراج مصر يارى كند .\r\n( 2 ) بر عكس از روايت دينورى طرفدار امويان چنين به نظر مىرسد كه چون حجر بن عدى در مدينه حسن عليه السّلام را به بازگشت به جنگ فرا مىخواند او را از صلح خود با معاويه اندوهگين مىبيند . ( دينورى ، اخبار الطوال ، به اهتمام گويركاس ، ليدن ، 1888 - 1912 ، ج 1 ، ص 233 - 234 ) . [ از روايت دينورى چنين اندوهى براى صلح با معاويه استنباط نمىشود . رك : دينورى ، اخبار الطوال ، ترجمه دكتر محمود مهدوى دامغانى . نشر نى ، تهران ، 1364 ، ص 267 - م . 
  ]\r\n( 3 ) بنا به روايت هيثم بن عدى ، دختر سهل بن عمرو همسر حسن عليه السّلام بود كه در مقابل دريافت 100000 درهم از معاويه شوهر خود حسن عليه السّلام را مسموم كرد . ( بلاذرى ، انساب ، ج 3 ، ص 59 ) واقدى ، بنا بر نقل ذهبى ( سير ، ج 3 ، ص 274 ) روايت كرده كه بنا بر خبر يكى از راويانش يكى از خدمتكاران حسن به تحريك معاويه شربتى آلوده به سم را به حسن عليه السّلام خورانيد .\r\n( 4 ) عوانه از راويان طرفدار امويان نقل مىكند به اين مضمون كه درست قبل از شهادت حسن عليه السّلام معاويه به مروان دستور مىدهد كه چون اين واقعه اتفاق افتد بلافاصله او را از آن آگاه سازد و مروان چنين مىكند .\r\nمعاويه با نقل اين خبر براى ابن عباس او را غافلگير مىكند . ظاهرا نظر راوى اين است كه معاويه در\r\n","page_name":" 453 ","page_number":469},
  {"content":"\r\n\r\nبن حفص بن عمر ، از نوادگان سعد بن ابى وقاص و از عروة بن زبير از راويان معروف مدنى سنى ، روايت شده كه حسن عليه السّلام و سعد بن ابى وقاص ده سال پس از خلافت معاويه به فاصله چند روز از دنيا رفتند و مردم معتقد بودند هر دو را معاويه مسموم كرده بود . « 1 » طبرى اين روايات را نقل نكرده است ، البتّه نه به اين علت كه روايات نامعتبرى بودند . بلكه از آن رو كه ، به عقيده لامنس ، آن را براى ايمان عوام خطرناك مىدانست . « 2 » به همين علت او از نقل روايات مربوط به بازشناسى زياد بن أبيه به عنوان برادر نامشروع معاويه خوددارى كرده است . « 3 »\r\nهنگام دفن حسن عليه السّلام نزديك بود نزاعى بين هاشميان و امويان برپا شود . بنا بر نقل عروة بن زبير ، حسن عليه السّلام قبل از درگذشتن به خانواده خود وصيت كرده بود كه او را در كنار جدش محمد صلّى اللّه عليه و آله دفن كنند ؛ و اگر بيم فتنه‌اى بود او را در كنار مادرش به خاك بسپارند . چون خواستند او را در كنار محمد صلّى اللّه عليه و آله دفن كنند ، مروان مانع اين كار شد و گفت : « آيا عثمان در حشّ كوكب ( دورترين نقطه بقيع ) دفن شود و حسن عليه السّلام در اينجا به خاك سپرده شود . » « 4 » هاشميان و امويان جمع شدند ، هر گروهى با ياران خود و دست به\r\n\r\n\r\n","description":"","footnote":"\r\nشهادت حسن عليه السّلام دست داشته است . ( ابن ابى اصيبعه ، عيون الانباء فى طبقات الاطباء ( به اهتمام مولر ، قاهره ، 1299 ، ج 1 ) ص 118 - 119 . لامنس اين روايت را موافق خبرى مىداند كه بيمارى مهلك حسن عليه السّلام دو ماه طول كشيد . ( معاويه ، ص 152 - 153 ) . امّا اين روايت مغاير نظر عوانه است كه معاويه مىخواست با اين خبر ابن عباس را غافلگير كند . ابن عباس از نخستين كسانى بود كه از بيمارى مهلك حسن عليه السّلام كه منجر به مرگ او شد آگاه بود .\r\n( 1 ) بلاذرى ، انساب ، ج 3 ، ص 404 ؛ ابو الفرج ، مقاتل ، ص 73 . أبو بكر بن حفص همان عبد الله بن حفص بن عمر بن سعد بن ابى وقاص است ( ابن حجر ، تهذيب ، ج 5 ، ص 188 - 189 ) بنابراين او نوهء عمر بن سعد [ لعنة الله عليه 
  ] امير لشكريان كوفه بود كه حسين بن على عليه السّلام و همراهان او را در كربلا به شهادت رساند .\r\n( 2 ) لامنس ، معاويه ، ص 149 .\r\n( 3 ) رك : ولهاوزن ، سلطنت عرب ، ص 76 . معاويه با پذيرفتن زياد به برادرى نامشروع خود مرتكب گناه بزرگى شد . و از نظر علماى دين يكى از شرم‌آورترين اعمال معاويه همين مسأله الحاق بود .\r\n( 4 ) مروانيان از اينكه عثمان با خليفه‌هاى پيشين خود در كنار پيامبر صلّى اللّه عليه و آله به خاك سپرده نشده بود شديدا ناراحت بودند . از عمر بن عبد العزيز نقل شده كه وليد [ بن عبد الملك 
  ] در زمان خلافت خود از مسجد مدينه بازديد كرد . در كنار مرقد حضرت محمد صلّى اللّه عليه و آله پرسيد كه آيا قبر أبو بكر و عمر در كنار پيامبر صلّى اللّه عليه و آله است و سپس پرسيد كه امير المؤمنين عثمان در كجا دفن شده است ؟ حاكم مدينه كه گمان كرد او قصد دارد جسد أبو بكر و عمر را از آنجا خارج كند ، گفت عثمان به قتل رسيده و در زمان آشوب به خاك سپرده شده است و خليفه آرامش پيدا كرد . ( ابن شبه ، تاريخ مدينه ، ص 113 - 114 ) .\r\n","page_name":" 454 ","page_number":470},
  {"content":"\r\n\r\nشمشير بردند . ابو هريره كه در اين زمان جانب خاندان پيامبر صلّى اللّه عليه و آله را گرفته بود از مروان پرسيد : « آيا تو مانع دفن حسن عليه السّلام در اين مكان مىشوى و حال آن‌كه من از رسول خدا صلّى اللّه عليه و آله شنيدم كه درباره او و برادرش حسين عليه السّلام مىفرمود : اين دو سرور جوانان ( سيدا شباب ) اهل بهشتند ؟ » مروان گفت دست از ما بدار . اگر اين حديث را غير از تو و ابو سعيد خدرى كسى حفظ نمىكرد از بين مىرفت . تو در روز فتح خيبر اسلام آوردى . ابو هريره گفت « درست است كه من در روز خيبر اسلام آوردم امّا از آن زمان هميشه ملازم رسول خدا صلّى اللّه عليه و آله بودم و مىدانم چه كسى محبوب رسول خدا صلّى اللّه عليه و آله و چه كسى منفور او بود و مىدانم چه كسى را دعا و چه كسى را لعنت كرد . » چون عايشه مردان و سلاحها را ديد ترسيد فتنه‌اى برپا شود و گفت : « اين خانه مال من است . « * » و اجازه نمىدهم كسى در اينجا دفن شود . » محمد بن حنفيه به برادرش حسين عليه السّلام گفت « اگر او وصيت كرده بود كه در اينجا دفن شود ما او را در اينجا دفن مىكرديم حتى اگر براى اين كار جان مىباختيم .\r\nامّا او وصيت خود را مشروط به اين كرده كه اگر بيم فتنه‌اى نباشد و چه فتنه‌اى بزرگتر از آنچه مىبينى ؟ » پس حسن عليه السّلام را در گورستان بقيع به خاك سپردند . « 1 »\r\nمروان در اين هنگام به صف تشييع‌كنندگان جنازه حسن عليه السّلام پيوست . امام حسين عليه السّلام به او گفت تو بودى كه خون به دل او كردى و اكنون جنازه‌اش را به دوش مىكشى . مروان\r\n\r\n\r\n","description":"","footnote":"\r\n* مطابق روايتى از عايشه وقتى فاطمه عليها السّلام و عباس ميراث پيامبر را طلب كردند أبو بكر گفت از رسول خدا شنيده است كه « ما ارث نمىگذاريم و هر چه از ما بماند صدقه است . » اگر عايشه در نقل اين روايت راست مىگفت او سهمى در خانه نداشت و همه آن صدقه و متعلق به فقرا بود و اگر دروغ مىگفت خانه متعلق به فاطمه عليها السّلام و فرزندان فاطمه بود و سهم او از آن خانه بيش از 72 / 1 نبود ( يعنى تسع 9 / 1 از ثمن 8 / 1 ) كه بيش از اين مقدار را هم قبلا پدرش أبو بكر و رفيق او عمر به خود اختصاص داده بودند و گذشت بنى هاشم فقط بخاطر جلوگيرى از آشوب بود . رك : ( بلاذرى ، انساب ، ج 3 ذيل ص 61 - 62 ) .\r\n( 1 ) بلاذرى ، انساب ، ج 3 ، ص 60 - 62 ؛ ابن ابى الحديد ، شرح ، ج 16 ، 13 - 14 . چون على عليه السّلام فاطمه عليها السّلام را مخفيانه در شب دفن كرده بود در مورد محل دفن او اختلاف بود . بنا بر بعضى روايات او در خانه‌اش به خاك سپرده شد كه پيوسته به مسجد بود و بعدا جزو مسجد النبى شد ( ابن شبه ، تاريخ مدينه ، ص 106 - 108 ) . طبق روايتى ديگر حسن عليه السّلام وصيت كرده بود كه او را كنار رسول خدا صلّى اللّه عليه و آله به خاك سپارند . مروان معاويه را از اين وصيت آگاه كرد و او دستور داد كه بشدّت جلو اين كار را بگيرد همان‌گونه كه از دفن عثمان در كنار پيامبر صلّى اللّه عليه و آله جلوگيرى كردند . چون اين خبر به حسن عليه السّلام رسيد فرمود من در زندگى خودم از جنگ و خونريزى دورى مىكردم . آيا مىخواهيد در كنار جنازه من اين كار را بكنيد ؟ ( بلاذرى ، انساب ، ج 3 ، ص 62 ) .\r\nروايتى ديگر حاكى از اين است كه عايشه امويان را تحريك كرد كه از دفن حسن عليه السّلام در كنار قبر پيامبر صلّى اللّه عليه و آله جلوگيرى كنند . ( ابو الفرج ، مقاتل ، ص 75 ) .\r\n","page_name":" 455 ","page_number":471},
  {"content":"\r\n\r\nگفت « من با كسى چنان مىكردم كه حلم و بردبارىاش با كوهها برابرى داشت . » « 1 » سپس سعيد بن عاص حاكم اموى بر او نماز خواند . « * »\r\nشادى معاويه از شهادت حسن عليه السّلام كمى آشفته شد ، چون نمىدانست اكنون چه كسى سرور بنى هاشم خواهد بود . اين انديشه كه ابن عباس سياست‌پيشه و موقع‌شناس ممكن است جانشين حسن عليه السّلام سازش‌پذير و صلح‌طلب شود او را آزار مىداد . بنا به روايتى هنگام حج ابن عباس را در مكه ملاقات كرد و گفت « عجيب است كه حسن عليه السّلام عسل طائفى را همراه با آب در شب « * * » نوشيد و از آن درگذشت » . ابن عباس جواب داد « اگر حسن عليه السّلام درگذشت ، اجل تو به تأخير نخواهد افتاد . » معاويه گفت « و تو اكنون سرور مردم خود هستى . » ابن عباس فهميد كه او دست به انجام تصميم خطرناكى زده است و خليفه را مطمئن ساخت « تا زمانى كه ابو عبد الله الحسين عليه السّلام زنده است من سرور نيستم . » « 2 » بنا به روايتى ديگر چون معاويه ابن عباس را در مكه ملاقات كرد شهادت حسن عليه السّلام را به او تسليت گفت و افزود « ابن عباس ! خدا غم و اندوه را از تو دور بدارد ؛ لا يسوءك الله سوءا » . ابن عباس گفت « اى امير مؤمنان تا خداوند تو را زنده مىدارد غمى براى من نمىرساند ؟ معاويه دستور داد 1000000 درهم به ابن عباس بدهند . « 3 » پسر عموى پيامبر صلّى اللّه عليه و آله آموخته بود كه چگونه با « مرد اين دنيا » كنار بيايد و به درس تفسير خود از قرآن ادامه دهد .\r\nقيس بن سعد بن عباده در حضور حسن عليه السّلام با معاويه بيعت كرد . او رو به امام\r\n\r\n\r\n","description":"","footnote":"\r\n( 1 ) بلاذرى ، انساب ، ج 3 ، ص 66 - 67 ؛ ابو الفرج ، مقاتل ، ص 75 - 76 .\r\n* مترجم فارسى مقاتل مىگويد : « اين حديثى است كه نظيرش در ساير احاديث شيعه ديده نشده و با معتقدات شيعه نيز كه بر جنازه امام جز امام پس از او كسى نماز نمىخواند موافقت ندارد و تقيّه‌اى هم در كار نبود كه آن را حمل بر تقيه كنيم . و الله اعلم . » ( مقاتل الطالبيين ترجمه سيد هاشم رسولى محلاتى ، تهران ، بى تا ، ص 72 - 73 ) .\r\n* * نويسنده انگليسى كتاب بدون توجّه به يادداشت ذيل اين روايت « ما روحه » را « ما رومه » خوانده و آن را آبى چسبنده \"  retaweulg  \" ترجمه كرده است ولى ويراستار كتاب انساب الاشراف در يادداشتى در ذيل اين جمله چنين گفته است . كذا فى النسخه ، و لعله حذف منه الهمزة و الاصل : « بماء روحة » أى عشيه و مساء و كذا فى التالى . و احتمال التصحيف قوى جدا . رك : بلاذرى ، انساب ، ج 3 ، ص 63 ابن ابى الحديد ( شرح ، ج 16 ، ص 11 ) « شرب علّة بماء رومه » نوشته و در پاورقى توضيح داده « بماء برومه » .\r\n( 2 ) بلاذرى ، انساب ، ج 3 ، ص 62 - 63 .\r\n( 3 ) همان ، 63 - 64 ؛ ابن ابى الحديد ، شرح ، ج 16 ، ص 11 .\r\n","page_name":" 456 ","page_number":472},
  {"content":"\r\n\r\nحسن عليه السّلام كرد و پرسيد كه آيا از بيعت او آزاد است و حسن عليه السّلام فرمود آرى . پس براى قيس ، كه مردى بلند قامت بود ، در جلو تخت معاويه تختى گذاردند . خليفه از او پرسيد قيس آيا بيعت مىكنى ؟ او گفت آرى ولى دست خود را روى زانوى خويش گذارد و به طرف معاويه دراز نكرد . خليفه از روى تختش خم شد و دست بر دست قيس ، كه آن را بلند نكرده بود ، گذاشت . « 1 » قيس به مدينه برگشت و در آنجا گوشه‌نشينى اختيار كرد و در اواخر دوره حكومت معاويه در سال 59 يا 60 درگذشت . « 2 » معاويه در « يهودى پسر يهودى » كه در زمان على عليه السّلام با بصيرت و خردمندى بر مصر حكومت كرده بود ظاهرا فايده‌اى نمىديد . زياد كه مىتوانست به آسانى خريده شود تا بىرحمانه رعايا را مهار كند و از نفاق آنان بهره‌گيرى كند ، همان‌گونه كه پيشتر هم براى على اين كار را كرده بود ، براى او مناسبتر مىنمود . امّا قيس توانست از سرنوشتى كه محمد بن مسلمه « * » همشهرى فسادناپذير او ، گرفتار آن شد و به دست قاتلى شامى به قتل رسيد بگريزد .\r\nمعاويه كه اكنون حاكم مطلق جهان اسلامى شده بود در دوران حكومت خود بىدرنگ به هر كارى از قبيل رشوه ، نيرنگ ، زورگويى ، ايجاد رعب و وحشت و كشتار دست مىزد تا بر پول و قدرت پنجه افكند و جانشينى پسر ناپسنديده‌اش را استحكام بخشد .\r\nحكومت او كه از مشروعيت اسلامى بىبهره بود ، ادعاى خونخواهى از خليفه مظلوم عثمان را دست‌آويز قرار داد تا بر آن مهر مشروعيت بزند . دشنام دادن به على عليه السّلام در خطبه‌هاى نماز جمعه به صورت عرفى ضرورى درآمد و تا 60 سال بعد كه عمر بن عبد العزيز خليفه پارساى اموى اين رسم را برانداخت همچنان ادامه داشت . در مراسم حج خلفا سنّت مىدانستند كه در روز عرفه به على عليه السّلام ناسزا بگويند . بعد از خلافت عمر\r\n\r\n\r\n","description":"","footnote":"\r\n( 1 ) بلاذرى ، انساب ، ج 3 ، ص 50 ؛ ابو الفرج ، مقاتل ، ص 72 .\r\n( 2 ) ابن سعد ، طبقات ، ج 6 ، ص 34 - 35 ، صفدى ، وافى ، ج 24 ، ص 284 .\r\n* محمد بن مسلمه از بزرگان انصار و شركت‌كنندگان در بدر و احد و جنگهاى ديگر غير از تبوك بود . چون پس از قتل عثمان مردم مدينه با على عليه السّلام بيعت كردند آنگاه كه على آهنگ عراق كرد عموم مردم براى رفتن به عراق با على عليه السّلام همراه بودند جز سه نفر : سعد بن ابى وقاص ، عبد الله بن عمر بن خطاب و محمد بن مسلمه انصارى . پس از اين واقعه محمد بن مسلمه در مدينه و سپس در ربذه مسكن گزيد و در صفر سال 46 در خانه خود در مدينه به دست مردى شامى به قتل رسيد . رك : دينورى ، اخبار الطوال ترجمه محمود مهدوى دامغانى ص 158 ؛ ابن حجر عسقلانى ، الاصابه ( 4 جلدى ) چاپ افست بيروت دار صادر ، ج 3 ص 3804 .\r\n","page_name":" 457 ","page_number":473},
  {"content":"\r\n\r\nابن عبد العزيز ، هنگامى كه هشام خليفه در روز عرفه بر منبر نشست ، عبد الله بن وليد نوه عثمان به او گفت « اى امير المؤمنين ، امروز روزى است كه خلفا آن را براى ناسزاگويى به ابو تراب ( على عليه السّلام ) مناسب مىدانستند . » هشام گفت كه او براى ناسزاگويى يا دشنام كسى به اينجا نيامده است . « 1 » مروان معمار حكومت سلطنتى اموى به اهميّت ناسزاگويى به عنوان ابزارى براى حكومت به خوبى واقف بود . او به على بن الحسين عليه السّلام نوهء على عليه السّلام به طور خصوصى گفته بود : « هيچ كس نسبت به سرور ما ( عثمان ) ميانه‌روتر از سرور شما ( على ) نبود . » على بن الحسين عليه السّلام از او پرسيد : « پس چرا در منبرها به او ناسزا مىگوييد ؟ » او در جواب گفت « حكومت جز به آن پايدار نمىماند ، لا يستقيم الامر الّا بذلك . » « 2 »\r\nناسزا گفتن علنى به على عليه السّلام بويژه در كوفه به سود معاويه بود . او اميدوار بود با اين كار مخالفان پنهان حكومت اموى را به صحنه آورد و بسادگى آنان را سركوب كند .\r\nهنگامى كه معاويه در جمادى سال 51 مغيرة بن شعبه را حاكم كوفه كرد و به او دستور داد « از ناسزا گفتن و مذمت على عليه السّلام و نيز از رحمت فرستادن بر عثمان و آمرزش خواستن براى او خوددارى مكن . ياران على عليه السّلام را عيب گوى و دور كن و سخنشان مشنو ، پيروان عثمان را ستايش گوى و تقرب ده و سخنشان را بشنو . » « 3 » مغيره اين دستور را بدقّت اجرا كرد هر چند او ، مردى فرصت‌طلب بود و توطئه‌هاى سياسى را بر رويارويى ترجيح مىداد ، امّا به سياست اعمال خشونت معاويه نظر خوشى نداشت . حجر بن عدى كه چون سخن‌گويى براى شيعيان على عليه السّلام بود هرگاه مىشنيد كه حاكم به على عليه السّلام ناسزا مىگويد و از عثمان ستايش مىكند بپامىخواست و اين آيه قرآن را تلاوت مىكرد « به عدالت فرمانروا باشيد و براى خدا شهادت دهيد » ( نساء / 135 ) . مغيره او را از خشم حاكم برحذر مىداشت امّا سپس او را به حال خود مىگذاشت .\r\nمطرف پسر مغيره نقل مىكند كه چگونه پدرش بيهوده سعى كرده بود معاويه را تشويق كند كه سياست خود را تغيير دهد . او در حالى كه با معاويه خلوت كرده بود به او\r\n\r\n\r\n","description":"","footnote":"\r\n( 1 ) بلاذرى ، انساب ، ج 3 ، ص 116 .\r\n( 2 ) همان ، ج 2 ، ص 184 - 185 ؛ ابن عساكر ، على ، ج 3 ، ص 98 - 99 ؛ ابن ابى الحديد ، شرح ، ج 13 ، ص 220 .\r\n( 3 ) طبرى ، ج 2 ، ص 112 .\r\n","page_name":" 458 ","page_number":474},
  {"content":"\r\n\r\nگفت : اى امير المؤمنين ! از تو عمرى گذشته است و اينك كه پير شده‌اى چه خوب است دادگرى كنى و كار خير انجام دهى و مناسب است به برادران خودت از بنى هاشم توجه كنى و با ديده محبّت بنگرى و پيوند خويشاوندى ايشان را رعايت كنى كه به خدا سوگند امروز قدرتى در دست ايشان نيست كه از آن بيم داشته باشى وآنگهى اين كارى است كه نام نيك و ثوابش براى تو باقى مىماند . معاويه پاسخ گفت هيهات ! چه نام نيكى را اميد داشته باشم كه باقى بماند ! آن مرد تيمى [ ابو بكر 
  ] به پادشاهى رسيد و با دادگرى چنان كه بايد حكومت كرد و همين كه نابود شد نام نيك او هم نابود شد . فقط گاهى كسى مىگويد : ابو بكرى هم بود . سپس آن مرد خاندان عدى [ عمر 
  ] پادشاه شد ، سخت كوشش كرد و ده سال دامن همت بر كمر زد و همين كه نابود شد نام نيك او نابود شد .\r\nمگر اينكه گاهى كسى بگويد : عمرى هم بود . و حال آن كه در مورد اين پسر ابى كبشه [ اسمى كه مشركان قريش روى محمد صلّى اللّه عليه و آله گذاشته بودند 
  ] « 1 » هر روز پنج بار بانگ زده مىشود : « اشهد ان محمدا رسول الله » بنابراين پس از اين ديگر چه كارى باقى و كدام كار نيك جاودانه مىماند ؟ نه به خدا سوگند ، نيست مگر مدفون شدن . مغيره كه هميشه پيش پسرش از عقل و درايت معاويه اظهار شيفتگى مىكرد اكنون اعتراف كرد كه او كافرترين و پليدترين مردم است . « 2 »\r\nمغيره تا آخر دوران حكومتش در سال 50 از ناسزاگويى به على عليه السّلام و استغفار براى عثمان خوددارى نكرد ولى اعتراضهاى حجر بن عدى را كه هر روز گستاخانه‌تر مىشد ناديده مىگرفت . قومش به او گفتند چرا عليه اين مرد آشوبگر اقدامى نمىكنى و قدرت خود را بازنمىگردانى . او را آگاه نمىسازى كه اگر معاويه خبردار شود نسبت به تو خشمگين خواهد شد . مغيره گفت اميرى كه بعد از او بيايد حجر را خواهد كشت . حجر\r\n\r\n\r\n","description":"","footnote":"\r\n( 1 ) ابو كبشه كه اين اسم از آن گرفته شده نام و جز بن غالب خزاعى پدر قيله جد مادرى آمنه بنت وهب بن عبد مناف زهرى مادر حضرت رسول خدا صلّى اللّه عليه و آله بود و از نام ستاره شعرى كه اين قوم آن را مىپرستيدند مشتق شده بود . ( زبيرى ، نسب ، ص 261 - 262 ) .\r\n( 2 ) ابن ابى الحديد ، شرح ، ج 5 ، ص 129 - 130 به نقل از موفقيات زبير بن به كار . اين داستان به اين صورت احتمالا ساختگى است . [ * البته نويسنده دليلى براى ساختگى بودن اين داستان نياورده است جز آنكه مىگويد : 
  ] از نظر ابن ابى الحديد زبير بن بكّار هرگز متهم به دشمنى با معاويه نيست و آن چنان كه از احوال او و انحراف و كناره‌گيرى او از فضايل على عليه السّلام معلوم مىشود هيچ‌گونه نسبتى هم با عقايد شيعه ندارد .\r\n","page_name":" 459 ","page_number":475},
  {"content":"\r\n\r\nاو را چون من پندارد و با او چنين كند . مغيره نمىخواست با ريختن خون بهترين مردم شهرش براى حفظ قدرت معاويه در اين دنيا آخرت خود را بر باد دهد . « 1 »\r\nپس از مرگ مغيره زياد جانشين او شد ، برادر نامشروعى كه معاويه او را به خود بسته بود ، و او پيش از آن مدتى حاكم بصره بود . او همان‌گونه كه معاويه مىخواست مردى بود مصمّم براى بازگرداندن نظم و قانون و آمادهء كشتن براى رسيدن به مقصود . او پيشتر خون چند تن از خوارج بصره را ريخته بود . امّا اين خونريزيها قابل توجيه بود چون آنان علنا به جنگ با امّت اسلامى برخاسته بودند و تهديدى بودند براى زندگى مردم صلح‌طلب .\r\nشيعيان كوفى على عليه السّلام كه اكنون او با آنان سر و كار داشت ، اگر چه بشدت از خليفه خدا در زمين عيب‌جويى مىكردند ، امّا نه شورشى مسلحانه برپا كرده بودند و نه براى زندگى كسى خطرناك شمرده مىشدند . اكنون لازم بود زياد براى خونريزيهاى سركوبگرانه خود توجيهى بيابد . اين بهانه با پرتاب سنگريزه‌هايى به جانشين او در مسجد به دست آمد . با شتاب از بصره بيامد و در خطبه‌اى حجر را به مجازاتى عبرت‌آموز تهديد كرد .\r\nسپس به سالار نگهبانان خود دستور داد حجر را نزد او بياورد . حجر كه يارانش او را در بر گرفته بودند پاسخ داد كه به نزد امير نمىآيد . پس از آن زياد چند نفر را همراه سالار نگهبانان فرستاد ولى آنها هم همان جواب را شنيدند . امير سران قبايل را پيش خواند و آنان را تهديد كرد كه جسمهايتان با من است و دلهايتان با حجر . آنان وى را مطمئن ساختند كه نسبت به او و امير مؤمنان وفادار و مخالف حجرند ؛ او آنان را مأمور كرد كه قبايل خود را مطيع سازند . سپس به سالار نگهبانان و همراهان او فرمان داد ستونهاى بازار را بكنند و به شورشيان حمله برند تا حجر را تسليم كنند . حاميان حجر بدون سلاح بودند ، و به جز ابو العمّرطه ، هيچ كس كشته نشد . هر چند با ستونى بر سر عمرو بن حمق زدند و او از پاى افتاد . ابو العمرطه كه خود ضربت خورده بود ، شمشير كشيد و به سر يزيد بن طريف زد كه به رو درافتاد . « 2 »\r\nحجر بن عدى گريخت و براى مدتى پنهان شد و از محله‌اى به محله‌اى پناه مىبرد .\r\nپس از آن‌كه از زياد امان گرفت كه او را براى داورى نزد معاويه بفرستد او خود را تسليم\r\n\r\n\r\n","description":"","footnote":"\r\n( 1 ) طبرى ، ج 2 ، ص 113 - 114 .\r\n( 2 ) همان ، ص 114 - 120 .\r\n","page_name":" 460 ","page_number":476},
  {"content":"\r\n\r\nكرد . وقتى او پيش امير آمد زياد گفت پس از آن‌كه خدا ترا به دست ما گرفتار كرد اميد عفو نداشته باش . او حجر را زندانى كرد و سوگند خورد كه اگر او را امان نداده بود بىدرنگ او را مىكشت . « 1 » آنگاه ابو برده پسر ابو موسى اشعرى را وادار كرد كه نامه تهمت‌آميزى بنويسد و شهادت دهد : « حجر بن عدى از اطاعت به در رفته و از جماعت جدايى گرفته و خليفه را لعن گفته و به جنگ و فتنه خوانده ، جماعت‌ها به نزد خويش فراهم آورده و آنها را به شكستن بيعت و خلع امير مؤمنان ، معاويه ، دعوت كرده و آشكارا منكر خداى عز و جل شده است و كفر بالله عز و جل كفرة صلعاء » . شورشى بىضرر كه امير به طور مصنوعى آن را برانگيخته بود به صورت آشوبى مسلحانه و دعوت به جنگ داخلى و لعن خليفه و ارتداد از اسلام معرفى شد تنها خطايى كه علاوه بر قتل و زنا در شرع اسلام كيفر آن مرگ بود .\r\nامضاى چهار شاهد انتصابى از سران چهار ناحيه به نظر امير كافى نبود . او اشراف و سران قبايل را فراخواند كه وظيفه خود را انجام دهند و هفتاد كس شهادت دادند .\r\nشهادت سرى بن وقاص حارثى را نوشتند كه حضور نداشت و در ناحيه خراج خود بود .\r\nشريح بن هانى حارثى كه شهادت نداده بود و شنيده بود شهادت او را نوشته‌اند شهادت را تكذيب و جعل شهادت را ملامت كرد . از شريح قاضى پسر حارث كه شهادت او براى امير بسيار اهميّت داشت درباره حجر پرسيدند و او جواب داد كه حجر روزه‌دار و شب‌زنده‌دار است . امّا زياد نام شريح را جزء شاهدان نوشت . « 2 » شريح قاضى نامه‌اى به معاويه نوشت و گفت « زياد شهادت مرا بر ضد حجر بن عدى براى تو نوشته . شهادت من درباره حجر اين است كه وى نماز مىكند و زكات مىدهد و پيوسته حج و عمره مىكند و امر به معروف و نهى از منكر مىكند و خون و مالش حرام است . » خليفه به دو فرستاده زياد ، كه\r\n\r\n\r\n","description":"","footnote":"\r\n( 1 ) همان ، ص 126 - 127 . به نقل عوانه : زياد گفت : « به خدا سخت علاقه دارم كه شاهرگ گردنش را ببرّم . »\r\n( 2 ) ولهاوزن مىكوشد زياد را اميرى خشن امّا شايسته معرفى كند كه فقط آنچه را « مناسب جنگ بود » انجام مىداد . ( گروههاى مخالف سياسى - مذهبى در صدر اسلام ، 25 ، 60 ) پس از ذكر خلاصه اين روايت ، مىگويد ( 59 ) كه بعضى از شاهدان پس از آنكه در ابتدا با شوق شهادت داده بودند شهادت خود را انكار كردند . در پاورقى بدون آنكه نامى از زياد ببرد اعتراف مىكند كه نام شاهدان يا حد اقل تعدادى از آنان را خودشان ننوشته بودند . اين سوء تفسيرى آشكار از منبع او ، ابو مخنف ، است كه زياد را جاعلى خبيث و بىاعتقاد به اصول اخلاقى مىداند .\r\n","page_name":" 461 ","page_number":477},
  {"content":"\r\n\r\nادعانامه امير را در نامه‌اى سر به مهر پيروزمندانه به او رسانده بودند ، گفت : « به نظر من ، اين يكى خودش را از شهادت شما بيرون برده است . » « 1 » سپس پى كار خود رفت .\r\nحجر از زندان به معاويه نوشت كه او و يارانش بر بيعت خود با او باقىاند و فقط دشمنانش عليه او شهادت داده‌اند . خليفه - كه جعلى بودن نامه زياد بر او ثابت شده بود ، گفت « زياد به نزد ما از حجر راستگوتر است . » سرانجام او شش نفر از چهارده متهم را به شفاعت خويشاوندان شامىشان آزاد كرد . امّا تقاضاى مالك بن هبيره سكونى كندى را براى شفاعت حجر نپذيرفت . به اين هشت نفر ديگر پيشنهاد كرد كه اگر از على عليه السّلام بيزارى جويند و او را لعن كنند آزاد مىشوند . آنان ابا كردند و شش تن از آنان به قتل رسيدند . دو نفر ديگر از جلادان خواستند كه آنان را به نزد امير مؤمنان ببرند و قول دادند آنچه خليفه بخواهد درباره على خواهند گفت . چون به نزد معاويه رسيدند كريم بن عفيف خثعمى گفت : « اى معاويه . خدا را ، خدا را كه از اين خانه گذران به خانه آخرت باقى مىروى و ترا از كشتن ما مىپرسند كه به چه سبب خون ما را ريخته‌اى ؟ » معاويه گفت درباره على عليه السّلام چه مىگويى ؟ گفت « همان مىگويم كه تو مىگويى . من از دين على كه پرستش و بندگى خدا بود بيزارم . » و ساكت شد . معاويه نمىخواست به عهد خود وفا كند امّا شمر بن عبد الله از مردم بنى قحافه ( از خثعم ) از او خواست كه خويشاوندش را به او ببخشد . معاويه او را بخشيد امّا اصرار كرد كه يك ماه در زندان باشد و هر دو روز يك بار فرستاده‌اى نزد او مىفرستاد كه به او بگويد « دريغ است كه كسى چون تو ميان مردم عراق باشد » . امّا شمر بن عبد الله براى آزادى او پافشارى كرد و معاويه زندانى را آزاد كرد به شرط آن‌كه تا سلطهء او باقى است به كوفه نرود . كريم زندگى در موصل را برگزيد و هميشه مىگفت اگر معاويه بميرد به شهرم برمىگردم ، امّا يك ماه پيش از معاويه درگذشت .\r\nچون مجرم باقىمانده ديگر ، عبد الرحمن بن حسّان عنزى را پيش امير مؤمنان بردند معاويه از او پرسيد « اى برادر ربيعى درباره على عليه السّلام چه مىگويى ؟ » او در جواب گفت « مرا بگذار و از من مپرس كه برايت بهتر است . » معاويه گفت « به خدا نمىگذارمت تا مرا از وى خبر دهى . » گفت « شهادت مىدهم كه او از كسانى بود كه خدا را بسيار ياد مىكنند\r\n\r\n\r\n","description":"","footnote":"\r\n( 1 ) طبرى ، ج 2 ، ص 137 .\r\n","page_name":" 462 ","page_number":478},
  {"content":"\r\n\r\nو امر به حق مىكنند و برپاىدارنده عدلند و خشم خود را فرو مىخورند و از خطاى مردم درمىگذرند . » « * » معاويه از نظر او درباره عثمان پرسيد و او در جواب گفت : « او نخستين كسى بود كه در ستم گشود و درهاى حق را بلرزانيد . » معاويه گفت : « خودت را به كشتن دادى . » عبد الرمان گفت « بلكه تو را به كشتن دادم ، زيرا هيچ ربيعى در اين درّه نيست . »\r\nمنظورش اين بود كه هيچ ربيعى در بين شاميان نبود كه از او شفاعت كند يا انتقام خونش را بگيرد . معاويه او را پيش زياد فرستاد و به او نوشت « اين عنزى از همه كسانى كه فرستاده بودى بدتر بود . . . او را به بدترين وضعى بكش . » زياد او را به قس الناظف فرستاد كه در آنجا زنده به گورش كردند . « 1 »\r\nاين قتل نفسى آشكار بود كه آن را فقط در پوشش اتهام مضحك خروج از دين اسلام توجيه كردند . ابو بكر پيشتر سنّت جنگهاى ارتداد را نهاده بود ، امّا به جنگى قانونى عليه قبيله‌هايى مىپرداخت كه خلافت او را انكار و از پرداخت زكات به او خوددارى مىكردند ؛ و كسانى كه خلافت او را تأييد مىكردند ، هر چند رفتارى انتقادآميز نسبت به او داشتند ، از كشتنشان خوددارى مىكرد . بر اساس قوانين موجود شورشيان و آشوبگرانى كه مرتكب قتل نفس نشده بودند زندانى يا تبعيد مىشدند . خانه‌هايشان خراب مىشد امّا به قتل نمىرسيدند . وقتى معاويه با رايزنان شامى خود درباره متهمان مشورت كرد ، يزيد بن اسد بجلى گفت « آنها را در دهكده‌هاى شام پراكنده كن كه گردنفرازان آنجا كارشان را بسازند . » « 2 » در هر صورت يكى از ابزارهاى بسيار مهمّ حكومت معاويه اين اصل بود كه حاكم بايستى رعايايش را به صلاح ديد خودش بكشد\r\n\r\n\r\n","description":"","footnote":"\r\n* اين صفاتى كه او براى امير المؤمنين على عليه السّلام برشمرده است به ترتيب اشاره‌اى است به آيه‌هاى  « لِمَنْ كانَ يَرْجُوا اللَّهَ وَ الْيَوْمَ الْآخِرَ وَ ذَكَرَ اللَّهَ كَثِيراً  ( احزاب 21 ) » و «  الْآمِرُونَ بِالْمَعْرُوفِ وَ النَّاهُونَ عَنِ الْمُنْكَرِ .  ( توبه 112 ) » و «  أُولُوا الْعِلْمِ قائِماً بِالْقِسْطِ .  ( آل عمران ، 18 ) » و «  وَ الْكاظِمِينَ الْغَيْظَ وَ الْعافِينَ عَنِ النَّاسِ  ( آل عمران ، 134 ) » . و معاويه دقيقا منظور او را از اين سخنان درك مىكرد .\r\n( 1 ) طبرى ، ج 2 ، ص 141 - 143 . ولهاوزن بخش آخر روايت ابى مخنف را به اجمال به اين گونه نقل مىكند :\r\nمعاويه شش نفر از متهمان را به شفاعت ياران دربارى خود آزاد كرد . اما شفاعت مالك بن هبيره را براى حجر نپذيرفت . او حتى به حجر و ديگر زندانيان پيشنهاد كرد از على عليه السّلام بيزارى جويند تا آنان را عفو كند .\r\nدو تن از آنان اين كار را كردند و جان سالم بدر بردند . هر چند بعدا از اين بيزارى جستن خود منصرف شدند . شش تن ديگر به قتل رسيدند . بر اين مبنا نظر ولهاوزن اين است كه معاويه با متهمان با ملايمت رفتار كرد . ( گروههاى مخالف سياسى ، ص 58 - 59 ) .\r\n( 2 ) طبرى ، ج 2 ، ص 137 .\r\n","page_name":" 463 ","page_number":479},
  {"content":"\r\n\r\nيا ببخشد ، بدون آن‌كه تابع قانون قصاص باشد . او سالها در انتظار چنين فرصتى بود تا اين اصل را برقرار سازد . بدين نحو بيدادگرى و آراى مملكتدارى روميان جايگزين قوانين اسلام و رسوم قبيله‌اى عرب شد .\r\nهمان‌گونه كه پيش‌بينى مىشد اين مىتوانست ضربه‌اى عظيم باشد . معاويه اين بار هم مصلحت ديد كه مقصر دانستن زيردستان و رعايايش را به عهده فرمانداران خود بگذارد . حتى عايشه كه بعد از ناكامى فضيحت‌بارش در ماجراجوييهاى پيشين خود از كارهاى سياسى كناره‌گيرى كرده بود با وجود كينه‌اى كه از على عليه السّلام و ياران او به دل داشت سكوت در اين كار را جايز ندانست . روايت شده كه او عبد الرحمن بن حارث بن هشام از اشراف بنى مخزوم را پيش معاويه فرستاد تا از حجر و يارانش شفاعت كند امّا او وقتى رسيد كه حجر و يارانش به شهادت رسيده بودند . عبد الرحمن به معاويه گفت « چگونه بردبارى ابو سفيان از يادت رفته بود ؟ » معاويه گفت : « كسى همانند تو از بردباران قوم پيش من نبود ، ابن سميّه ( زياد بن أبيه ) به من تحميل كرد و من تحمّل كردم . » به روايتى ديگر وقتى معاويه به حج مىرفت از عايشه ديدن كرد . عايشه پرسيد : « معاويه ، نترسيدى كسى را مخفى كرده باشم كه ترا بكشد ؟ » معاويه گفت : « وارد خانهء امنى شده‌ام . » عايشه گفت : « در مورد كشتن حجر و يارانش از خدا نترسيدى ؟ » معاويه گفت :\r\n« من نبودم كه آنها را كشتم ، كسانى آنها را كشتند كه بر ضدشان شهادت دادند . » « 1 » نقل شده كه حسن بصرى « * » طرفدار عثمان كشتن حجر را يكى از چهار جنايت فجيع ( موبقه ) معاويه مىدانست . « 2 »\r\nكشته‌شدگان به دست معاويه محدود به مخالفان نظام استبدادى او نبودند . او عبد الرحمن بن خالد بن وليد يكى از سرداران جنگى خود را نيز از روى حسادت مسموم كرد . عبد الرحمن همراه پدرش ، كه فاتح اصلى شام شناخته مىشد ، در جنگ شركت كرده بود . چون نفوذ بنى هاشم در حمص رو به افزايش بود معاويه او را كه يك قريشى\r\n\r\n\r\n","description":"","footnote":"\r\n( 1 ) همان ، ص 145 .\r\n* مترجم فارسى تاريخ طبرى ، ( مرحوم ابو القاسم پاينده ) گوينده اين سخن را حسن عليه السّلام دانسته و نويسنده كتاب گوينده را حسن بصرى نوشته است و اين به صواب نزديكتر است چون حسن بن على عليه السّلام پيش از اين تاريخ ( در 28 صفر سال 50 ) به شهادت رسيده بود .\r\n( 2 ) همان ، ص 147 .\r\n","page_name":" 464 ","page_number":480},
  {"content":"\r\n\r\nبود براى مقابله با قدرت بنى هاشم به امارت آنجا منصوب كرد . او سپهسالار شاميان در غزوه‌هايى تابستانى « * » به سرزمين روم بود . همچنين در جنگهايى كه معاويه عليه على عليه السّلام در صفين و در جاهاى ديگر برپا كرده بود او نقش برجسته‌اى داشت . برترى نظامى و محبوبيت او در بين سربازان در شمال شام سبب نگرانى معاويه بود ، امّا معاويه ناگهان و به طور غير منتظره‌اى او را از فرماندهى لشكر بر كنار كرد . اين بحث و مشاجره‌اى برانگيخت كه عبد الرحمن يك مخزومى مغرور ضمن مشاجره گفت اگر ما در مكه بوديم معاويه جرأت نمىكرد اين گونه با فريب و نيرنگ با ما رفتار كند . « 1 »\r\nهنگامى كه معاويه راه را براى انتخاب فرزندش يزيد به جانشينى خود هموار مىكرد ، خطاب به سرداران شامى گفت كه عمرى بر امير مؤمنان گذشته است و آرزو دارد جانشينى برايشان انتخاب كند . چون از ايشان پرسيد چه كسى را شايسته اين كار مىدانند آنان عبد الرحمن بن خالد را پيشنهاد كردند . « 2 » خليفه ساكت ماند و سرنوشت عبد الرحمن تعيين شد . پس از بازگشت از جنگ تابستانى به آناطولى در سال 46 يكى از غلامانش شربتى سمى به او خوراند كه ابن اثال نصرانى طبيب معاويه به دستور خليفه آن را تهيه كرده بود و معاويه اين چنين از شر رقيبى بالقوه راحت شد . « 3 » چندى بعد معاويه به شاعر دربارش كعب بن جعيل كه عبد الرحمن را در مديحه‌هاى بسيارى ستوده بود گفت « شاعران اهل وفا نيستند . عبد الرحمن دوست تو بود امّا چون درگذشت ياد او از خاطرت رفت . » كعب اين سخن را نپذيرفت و چند بيت شعرى را كه پس از مرگ عبد الرحمن براى او سروده بود براى معاويه خواند . در اين شعرها او سيف الاسلام ،\r\n\r\n\r\n","description":"","footnote":"\r\n* طبرى در ذيل وقايع سال 45 نوشته است « و فى هذه السنة كان مشتى عبد الرحمن بن خالد بن الوليد بارض الروم . » در اين سال عبد الرحمن بن خالد بن وليد در زمستان به غزاى سرزمين روم رفت . و نويسنده كتاب « غزاهاى تابستان » نوشته است .\r\n( 1 ) بلاذرى ، انساب ، ج 1 ، بخش 4 ، ص 104 .\r\n( 2 ) لامنس فرياد سؤال معاويه را به اشتباه بحث در بين يارانش تفسير كرده و آن را نشانه‌اى از نظام انتخاباتى مىداند كه عربهاى شامى در زمان معاويه از علايق مشترك خود بحث مىكردند . ( معاويه ، ص 6 - 7 ) .\r\n( 3 ) مرگ ناگهانى عبد الرحمن بن خالد ، مانند مسموم كردن مالك اشتر ، ضرب المثلى را به خاطرها آورد . به نقل ابو عبيد القاسم السلام ، معاويه به يكى از كنيزانش اظهار كرد « كسى را كه دشمن دارى امانش مده » . ( اقعص عنك من تكره ) . ابن ابى اصيبعه ، عيون ، ج 1 ، ص 118 ) . اين ضرب المثل در كتاب الامثال ، ابو عبيد ( به اهتمام عبد المجيد عابدين و احسان عباس ، خارطوم ، 1958 ) نيامده است .\r\n","page_name":" 465 ","page_number":481},
  {"content":"\r\n\r\nپدر عبد الرحمن ، را به عنوان فاتح دمشق بعلبك و حمص و به عنوان كسى كه حكومت معاويه را بر آن سرزمينها تثبيت كرده ستوده بود . « 1 » معاويه احتمالا از دست‌آوردهاى او احساس رضايت مىكرد .\r\nخالد بن مهاجر بن خالد پسر برادر عبد الرحمن در مكه ، محل سكونتش ، از قتل او آگاه شد . مهاجر ، پدر خالد ، در جنگ صفين در لشكر على عليه السّلام عليه معاويه و برادر خود عبد الرحمن مىجنگيد . بنابراين قتل عبد الرحمن غمى جانگداز براى خالد نبود . امّا پس از چندى عروة بن زبير او را تحريك كرد كه انتقام خون عمويش را از طبيب نصرانى بگيرد . او غلامش نافع را ، كه مردى خشن بود ، با خود به دمشق برد . آن دو كمين كردند و چون ابن اثال از قصر معاويه خارج شد به او حمله كرده و او را كشتند . خليفه فورا دريافت كه خالد در اين كار دست دارد . چون خالد را دستگير و به نزد خليفه بردند . او خالد را متهم به قتل طبيبش كرد . او گفت « من مأمور را كشتم و آمر را باقى گذاشتم . »\r\nمعاويه گفت ، « لعنت خدا بر تو باد ، به خدا اگر او حتى يك بار اقرار به ايمان كرده بود ، ترا مىكشتم . » چون ابن اثال نصرانى بود و قانون قصاص شامل او نمىشد . معاويه بعدا دستور داد به نافع صد ضربه تازيانه بزنند و خالد را فقط زندانى كرد و 12000 درهم ديه او را بر عهده بنى مخزوم گذاشت . « 2 » آنان اين قتل شرم‌آور پسر سيف الاسلام را با پشتيبانى قاطع خود از عبد الله زبير كه در مخالفت با خلافت پسر معاويه بپاخاسته بود جبران كردند . « 3 »\r\n\r\n\r\n","description":"","footnote":"\r\n( 1 ) زبيرى ، نسب ، ص 325 .\r\n( 2 ) اغانى ، ج 15 ، ص 13 ، طبق اين روايت نصف اين مبلغ را به بيت المال پرداخت و نصف ديگر را خود به جيب زد . اين سنت اموى ديه قتل ذمّيان تا زمان عمر بن عبد العزيز برقرار بود و او اين روش گرفتن ديه قتل به نفع خليفه را لغو كرد .\r\n( 3 ) لامنس دست داشتن معاويه يا ابن اثال را در قتل عبد الرحمن رد مىكند ( معاويه ، ص 3 - 14 ) . براى دفاع از ميزان شكيبايى معاويه نسبت به رعاياى نصرانى خود او سعى مىكند اين ابن اثال طبيب را همان اسقف حمص بداند كه به نقل تئوفانز او را در زمان معاويه زنده سوزاندند . او روايت طبرى را كه معاويه ابن اثال را خراجگير حمص مىداند مىپذيرد ، هر چند بعضى از موارد آن را رد مىكند . به عقيده لامنس قاتل مخزومى ابن اثال مىخواست از احساسات ضد نصرانى توده‌هاى مسلمان بهره‌بردارى كند و آنان را از خود راضى ساخته و براى معاويهء شكيبا مشكلاتى فراهم كند . لامنس اعتراف مىكند كه معاويه كاملا حق داشت از محبوبيت عبد الرحمن نگران باشد زيرا او مىتوانست حوادثى برانگيزد كه براى آينده خاندان اموى خطر آفرين باشد . با وجود اين او اين دو روايت درباره مسئوليت معاويه در قتل عبد الرحمن را رد مىكند چون\r\n","page_name":" 466 ","page_number":482},
  {"content":"\r\n\r\nهنگامى كه معاويه ظاهرا با موفقيّت طرح حكومت آينده سفيانيان را مىريخت خود در اين سير رياكارانه يك حلقه ضعيف بر جاى بود . زيرا از زمانى كه او اساس مشروعيّت حكومت سفيانيان را بر اساس حقوق خليفه مظلوم بنياد نهاده بود اين حقيقت انكارناپذير وجود داشت كه كسانى شايسته‌تر از اين خويشاوند نه چندان نزديك عثمان كه هميشه او را در سرزمينهاى دور نگاه داشته بودند وجود داشتند . سفيانيان وليد بن عقبه برادر مادرى عثمان را ، كه پافشارى بىاندازه او براى خونخواهى مىتوانست در همان مراحل اوليه نيرنگ آنان را آشكار كند ، براحتى رام و راضى كردند . مروان بن حكم بن ابى العاص ، پسر عموى عثمان و معمار سلطنت امويان ، بحث ديگرى بود . معاويه بيهوده مىكوشيد بلندپروازيهاى او را با انتصابش به حكومت مدينه مهار كند . مروان هرگز اين تصميم خود را براى بازگرداندن ميراث اصلى خلافت از سفيانيان به ابو العاصيان از كسى مخفى نمىداشت . البتّه منظور او خود او بود كه پسر عمويش عثمان را قربانى كرده بود كه در غير اين صورت بايد خود او قربانى مىشد . معاويه شكّى نداشت كه قانون سياست اقتضا مىكرد براى مصلحت حكومت سفيانيان بايد خود را از شر مروان خلاص كند . با وجود اين او در رفتار با اين خويشاوند ، كه نبوغ شيطانى و خباثت حساب‌شدهء مطلق او معجونى از جذابيت ، تحسين و ترس برايش به ارمغان آورده بود ، كاملا درمانده شده بود .\r\nمروان در ابتدا سعى كرد عمرو بن عثمان را براى جستن خلافت تحريك كند ، زمانى كه عمرو بيمار شد مروان پيوسته به ديدار او مىرفت و مىماند تا ديداركنندگان ديگر از آنجا مىرفتند . رمله همسر عمرو بدگمان شد و از درون سوراخى كه قبلا در ديوار كنده بود به گفتگوى آن دو گوش فرا داد . رمله شنيد كه مروان مىگويد : « اين قوم [ يعنى بنى حرب بن اميه 
  ] خلافت را تنها به نام پدر تو به چنگ آورده‌اند . چه چيزى تو را از قيام و در خواست حق خودت بازمىدارد ؟ البتّه تعداد افراد ما از آنان بيشتر است . » سپس او مردان خاندان ابو العاصى را برشمرد و هر يك را با فرزندان خاندان حرب مقايسه كرد .\r\n\r\n\r\n","description":"","footnote":"\r\nتناقض گويى در آن وجود دارد . هر چند طبرى به اشتباه خالد پسر عبد الرحمن را انتقام‌گيرندهء خون پدر مىداند اما از اصالت روايت درباره خالد بن مهاجر نمىكاهد . زبيرى ( نسب ، ص 327 ) نقش خالد بن مهاجر را تأييد مىكند . آمدن خالد از مكه به شام براى كشتن ابن اثال براى خشنود ساختن مسلمانان ضد نصرانى حمص امرى است كه باور آن مشكل است .\r\n","page_name":" 467 ","page_number":483},
  {"content":"\r\n\r\nفرزندان ابو العاصى چند نفر بيش از فرزندان حرب بودند . رمله از فرصت رفتن شوهرش به سفر حج استفاده كرد و براى ديدار پدر به شام رفت و او را مطلع ساخت . او گفت :\r\n« مروان افزونى مردان بنو العاصى را بر بنو حرب برشمرد حتى دو پسر من خالد و عثمان از عمرو را از بنو العاصى دانست . كاش آنان مرده بودند . » معاويه نامه‌اى به مروان نوشت و شعرى را در آن نقل كرد و افزود : من براى مروان شهادت مىدهم كه از رسول خدا صلّى اللّه عليه و آله شنيده‌ام كه فرمود : « هرگاه فرزندان حكم به سى نفر برسد ، آنان به نوبت اموال خدا را به خود اختصاص خواهند داد ، از دين خدا براى خدعه بهره خواهند جست و پرستندگان خدا را به بردگى خود خواهند گرفت . » مروان با شادمانى پاسخ داد « اى معاويه بدان كه در حقيقت من پدر ده نفر ، برادر ده نفر ، و عموى ده نفرم . » « 1 »\r\nدختران خاندان ابو العاصى چندان اهميتى براى مروان نداشتند . او به پيشنهاد معاويه بسادگى خود را از شر دختر برادرش يحيى بن حكم ابن ابى العاصى راحت كرد . او دختر برادرش را به خانه خود دعوت كرد و چاهى برايش كنده و روى آن را با حصير پوشانده بود . دختر در راه خود به چاه افتاد و همان گور او شد . اين دختر و زنى ديگر به نام ام سعيد اسلميّه عمرى را به بدنامى با خواننده‌اى هرزه به نام دلّال گذرانده بودند كه اين دو را از بىشرمترين زنان مىدانستند . از همه زشت‌تر آن‌كه هر دو بر اسب سوار مىشدند و با هم مسابقه مىدادند به طورى كه ساق پايشان نمايان مىشد . « 2 » وقتى كه پاى عفت عمومى در ميان بود قاتل طلحه مىخواست او را مسلمانى منزه بدانند .\r\nمروان نتوانست عمرو را براى ادعاى خلافت اموى خود تحريك كند . گفتگوهاى او با سعيد بن عثمان برادر ناتنى عمرو نتيجه بهترى داشت . هنگامى كه معاويه در سال 65 بيعت با پسرش يزيد را بر مردم تحميل كرد مروان ، سعيد بن عاص و عبد الله بن عامر از امويان مدينه با بىميلى اطاعت كردند ولى نارضايتى خود را از آن ابراز داشتند . « 3 » انصار مدينه نيز علاقه‌اى به ولايت‌عهدى يزيد نداشتند ، زيرا اخطل شاعر را تشويق كرده بود\r\n\r\n\r\n","description":"","footnote":"\r\n( 1 ) زبيرى ، نسب ، ص 109 - 110 ، بلاذرى ، انساب ، ج 1 ، بخش 4 ، ص 46 ، 58 اين حديث را ابن حنبل ( مسند ، ج 3 ، ص 80 ) به نقل از ابو سعيد خدرى نقل كرده است . ابن حنبل به عنوان يك سنى شايسته نام حكم را نبرده و بجاى آن ابى فلانى ( بجاى ابى العاصى ) آورده است .\r\n( 2 ) اغانى ، ج 4 ، ص 64 .\r\n( 3 ) همان ، ج 18 ، ص 71 .\r\n","page_name":" 468 ","page_number":484},
  {"content":"\r\n\r\nكه آنان را هجو گويد . اندك زمانى پس از آن ارجوزه‌اى در هجو يزيد ورد زبان جوانان ، بردگان و زنان مدينه شد « سوگند به خدا يزيد به آن نخواهد رسيد ، پيش از آن‌كه تيغه شمشير سرش را برگيرد . امير بعد از او سعيد است » . مروان ، ولايتدار معاويه ، ظاهرا علاقه‌اى نداشت كه از پخش اين اشعار جلوگيرى كند . زمانى كه سعيد بن عثمان براى درخواست مقامى به دمشق رفت معاويه درباره آنان از او سؤال كرد . « 1 » سعيد با سربلندى به معاويه جواب داد : « چرا آن را نپذيريم البتّه پدر من بهتر از پدر يزيد است و مادر من برتر از مادر اوست . و من خود از يزيد بهترم . ما تو را پرورديم و ترا از ياد نبرديم . ما رشته‌هاى خويشاوندى با تو را گرامى داشتيم و آن را نبريدم . تا سلطنت ما در دست تو قرار گرفت و تو ما را كلا از آن محروم كردى . معاويه كه دريافته بود اين به علت تحريك مروان است گفت : « تو درباره پدرت كه گفتى بهتر از من است و مادرت كه بهتر از مادر اوست راست گفتى ، زيرا مادر تو قرشى است . « 2 » و مادر او زنى كلبى است . و زنى قريشى بهتر از زنى كلبى است . امّا درباره گفتار خودت كه بهتر از يزيدى به خدا سوگند چه خوش است كه عرصهء غوطه پر از مردانى همانند تو باشد براى يارى يزيد . » پس سعيد را نزد عبيد الله بن زياد « 3 » به بصره فرستاد و به او دستور داد كه اين رقيب گزافه‌گوى پسرش يزيد را به فرماندهى لشكرى در خراسان برگزيند . معاويه اميدوار بود كه سعيد در آن ديار كشته شود . و چون سعيد سمرقند را گشود و كشته نشد معاويه از ترس آن‌كه مبادا سعيد ادعاى خلافت كند او را از آنجا برداشت . سعيد بن عثمان با پنجاه نوجوان از پسران اميران سغد كه به دو گروگان داده بودند به مدينه برگشت . او با آنان بدرفتارى كرد و لباسهاى گرانبهاى آنان را درآورد و بر غلامان خود پوشاند و به آنان لباس پشمينه داد كه بپوشند و ايشان را به كارهاى سخت گماشت . آنان همدست شدند و او را در باغ محصورى كه در آن كار مىكردند با بيل كشتند و سپس خودشان را كشتند . مروان وقتى به\r\n\r\n\r\n","description":"","footnote":"\r\n( 1 ) به نقل طبرى ( به روايت مداينى ) سعيد از معاويه خواست كه او را ولايتدار خراسان كند ( طبرى ، ج 12 ، ص 177 ) . به روايت بلاذرى ظاهرا سعيد انتظار ولايتدارى عراق را داشت .\r\n( 2 ) مادر سعيد فاطمه بنت الوليد مخزومى بود و از اين نظر سعيد مىتوانست بر برادر بزرگترش عمرو كه مادرش از وى بود ادعاى برترى كند .\r\n( 3 ) در روايت بلاذرى ( انساب ، ج 5 ، ص 118 ) نام زياد به غلط آمده است . او سه سال قبل از اين واقعه مرده بود .\r\n","page_name":" 469 ","page_number":485},
  {"content":"\r\n\r\nآنجا رسيد كه برادرزاده‌اش را كشته بودند ، زيرا آنان در ورودى باغ را بسته بودند . « 1 »\r\nاكنون از خاندان ابو العاصى يك نفر مانده بود كه خليفه چندان دغدغه خاطرى از او نداشت .\r\nوقتى معاويه مروان را از ولايتدارى مدينه بر كنار كرد و سعيد بن عاص را ، احتمالا در سال 49 ، به جاى او برگزيد مروان تصميم گرفت به خويشاوند سلطه‌جوى خود درسى بياموزد . او بدون دعوت رهسپار دمشق شد . برادرش ، عبد الرحمن بن حكم كه در دمشق بود او را اندرز داد كه صبر كند تا او اوضاع و احوال را بسنجد . اگر معاويه او را با ناخرسندى بر كنار كرده است ، او به تنهايى با خليفه ديدار كند و اگر با رضايت بوده همراه او به ديدار خليفه خواهد رفت . عبد الرحمن نخست با ورود خودپسندانه خود و سپس با اشاره‌اى ناخودآگاه به بيتى از شعر نجاشى « * » شاعر علوى كه معاويه را به خاطر فرار عجولانه‌اش در صفين هجو كرده بود سبب رنجش خليفه شد . معاويه با اشاره به ماجرايى كه عبد الرحمن شبانه از ديوار منزل برادرش بالا رفته بود كه به نزد امّ ابان دختر عثمان و همسر مروان برود جواب او را داد . عبد الرحمن كه شرمنده شده بود با بردبارى پرسيد : چه چيزى سبب شده كه امير مؤمنان برادرزادهء خود را از كار بر كنار كند ؟ آيا خطايى از او سر زده كه مستوجب خشم شده است ؛ يا اين كار از نظر شما لازم بود يا اين نقشه‌اى بود كه شما آن را براى مصلحتى اجرا كرديد ؟ معاويه تأييد كرد كه همين نظر اخير درست است . عبد الرحمن اظهار كرد كه عيبى در اين كار نيست و از پيش معاويه رفت .\r\nوقتى او برادر خود را از اين گفتگو آگاه كرد مروان سخت خشمگين شد و او را به خاطر ضعف و جبونىاش سرزنش كرد . « آيا تو كنايه به مردى مىزنى كه او را خشمگين مىكند و وقتى انتقام مىگيرد تو خود را از او كنار مىكشى ؟ » آنگاه خلعت پوشيده و بر اسب خود سوار شد و شمشير بر كمر بست . - او مىدانست كه چگونه خويشاوند جنگ گريز خود را تحت تأثير قرار دهد - و بر معاويه وارد شد . وقتى خليفه او را ديد و آثار خشم را از چهره او خواند با ظاهرى مهربان خطاب به او گفت : « ابو عبد الملك ، خوش آمدى\r\n\r\n\r\n","description":"","footnote":"\r\n( 1 ) بلاذرى ( انساب ، ج 5 ، 117 ، 119 ) ؛ طبرى ، ج 2 ، ص 179 .\r\n* اغانى ، ج 12 ، ص 73 .\r\n","page_name":" 470 ","page_number":486},
  {"content":"\r\n\r\nتو درست در زمانى به ديدار ما آمدى كه ما در آرزوى ديدار تو بوديم » مروان گفت : « نه به خدا سوگند : من به اين دليل به ديدن تو نيامده‌ام . من هر وقت بديدن تو آمده‌ام تو را بىاعتناء و سرد يافته‌ام . به خدا سوگند تو با ما به عدالت رفتار نمىكنى و پاداش ما را بدرستى نمىدهى . سابقه خاندان ابو العاصى در ميان عبد شمس از همه بيشتر است .\r\n( مروان دانست كه موقعيت اقتضا مىكند كه به جاى نام بردن از پدرش حكم كه پيامبر صلّى اللّه عليه و آله او را از مدينه تبعيد كرده بود نام پدربزرگش را بياورد . ) افتخار ازدواج با خاندان نبوت « 1 » از آن ايشان بود . آنان پيوند خويشاوندى را با شما بنو حرب نگاه داشتند و به شما شرف و افتخار بخشيدند ، به شما مقامى بزرگ بخشيدند و شما را از مقام خود بر كنار نكردند و ديگرى را برتر از شما ندانستند . اكنون كه در سلطنتى كه به شما واگذار شده پابرجا شده‌ايد ، به جز برترى دادن به ديگران ، و بدرفتارى با ما و بريدن شررآميز رشته‌هاى خويشاوندى با ما چيزى از خود نشان نداده‌ايد . امّا منتظر باش پسران حكم و پسران پسرانش اكنون به بيست و چند نفر رسيده‌اند و به زودى به چهل نفر خواهند رسيد .\r\nدر آن زمان مردى خواهد آمد كه بداند جايگاه او نسبت به ايشان كجاست ، زيرا آنان منتظر خواهند شد تا نيك و بد را به جاى خود بازگردانند . »\r\nمعاويه كه هنوز كاملا نرم نشده بود شروع به سخن كرد و گفت : « من به سه دليل تو را بر كنار كردم ، كه هر يك از آنها بركنارى تو را اجتناب‌ناپذير مىكرد . نخست آن‌كه در زمانى كه بين تو و عبد الله بن عامر خصومتى بود ، و هنوز هم باقى است ، به تو قدرت دادم و تو نتوانستى رضايت او را به دست آورى . « 2 » دوّم نفرت تو از كار زياد بن أبيه و سوم\r\n\r\n\r\n","description":"","footnote":"\r\n( 1 ) عثمان بن عفان بن ابو العاص داماد پيامبر صلّى اللّه عليه و آله بود .\r\n( 2 ) در نسخه بلاذرى اين حكايت به اين صورت آمده است : « تو وقتى پيش من آمدى كه عبد الله بن عامر در چنگ من بود و او يك ميليون درهمى را كه مديون من بود در اختيار داشت و تو او را از چنگ من ربودى » ( انساب ، 1 / 4 ، ص 65 ) . معاويه ظاهرا قصد داشت پس از آنكه عبد الله بن عامر را از حكومت بصره بر كنار كرده بود اموال او را بگيرد . به نقل طبرى ( ج 2 ، ص 69 ) خليفه از او خواست كه ملك عرفه و خانه مكه‌اش به او بخشد . معاويه همچنين مىخواست بين خويشاوندان اموى خود نفاق بيفكند و او بيهوده از مروان خواست كه بر ابن عامر سخت بگيرد . سياست ناشيانه معاويه « تفرقه بينداز و حكومت كن » ، در بين خويشاوندانش ظاهرا سبب اتحاد آنان عليه او شد . او بعدا سعى كرد بين سعيد بن عاص و مروان كه به علت خوددارى سعيد از همراهى با مروان در جنگ او عليه على عليه السّلام كه سبب تيرگى روابط آنها شده بود ايجاد اختلاف كند . معاويه در زمانى كه سعيد بن عاص ولايتدار مدينه بود به او دستور داد كه خانه مروان را ويران كند . و به روايت واقدى همه اموال مروان از جمله فدك را بگيرد و خالصه ( صافيه ) كند . حتى موقعى كه\r\n","page_name":" 471 ","page_number":487},
  {"content":"\r\n\r\nآن‌كه دخترم رمله از تو عليه شوهرش عمرو كمك خواست و تو او را يارى نكردى » .\r\nمروان پاسخ داد : « امّا دربارهء ابن عامر ، من در مورد حق قضاوتم درباره او از كسى كمك نمىخواهم . به علاوه وقتى گامها با هم مساوى است ، هر كسى جاى پاى خود را مىداند . « 1 » امّا درباره نفرت من از ابن زياد . ساير امويان از اين كار نفرت داشتند ، امّا چه بسا چيزها كه شما را از آن خوش نمىآيد در حالى كه خدا خير كثيرى در آن نهاده است ( نساء / 19 ) . و در مورد شكايت رمله از عمرو به خدا سوگند بيش از يك سال و اندى است كه دختر عثمان در كنار من است و من بند جامهء او را نگشوده‌ام . » اشاره او به اين بود كه دختر امير مؤمنان فقط براى كسب ارضاى جنسى از شوهرش از او كمك خواسته بود .\r\nمعاويه از خشم برافروخت و گفت « اى بچه مارمولك [ يا بن الوزغ 
  ] هنوز كار تو به اينجا نرسيده است . مروان با خونسردى پاسخ داد « اكنون چنين است . امّا به خدا سوگند كه من پدر ده نفر ، برادر ده نفر و عموى ده نفر هستم و نزديك است كه پسران ما به عدد لازم ( يعنى 40 ) برسند . وقتى به آن حد رسيدند تو جايگاه خود را در ارتباط با من خواهى دانست . « معاويه كه اكنون نرمتر شده بود شعرى را نقل كرد با اين مضمون كه مروان پرندهء ضعيفى است با جوجه‌هاى بسيار و او شاهينى است با فرزندانى كمتر . « 2 » چون مروان سخن خود را تمام كرد معاويه چون موم در دست او نرم شد و تعهد كرد كه « او را راضى كند و به امارت بازگرداند . مروان از جاى برخاست و گفت : « ابدا به خدا و به جان تو سوگند من هرگز به آنجا باز نخواهم گشت . » و از آنجا بيرون رفت . « 3 »\r\n\r\n\r\n","description":"","footnote":"\r\nمعاويه دوباره دستور اين كار را داد ، سعيد از اجراى فرمان او خوددارى كرد . پس از آنكه معاويه مروان را به ولايتدارى مدينه گماشت به او دستور داد خانهء سعيد را خراب كند . مروان آماده اجراى دستور بود كه سعيد نامه‌هاى پيشين معاويه را به او نشان داد . مروان از خراب كردن خانه سعيد خوددارى كرد و اعتراف نمود كه سعيد بيشتر از او رعايت او را مىكرده است . به نقل واقدى سعيد نامهء موذيانه‌اى به معاويه نوشت و او را براى برانگيختن كينه‌توزى در بين خويشاوندان سرزنش كرد ( طبرى ، ج 2 ، ص 165 ، بلاذرى ، انساب ، ج 1 ، بخش 4 ، ص 23 ) .\r\n( 1 ) بلاذرى سخن مروان را اين گونه نقل كرده است « اما در مورد ابن عامر خويشاوندى او نسبت به من و تو يكسان است . و من حقى بيش از تو بر او ندارم . اگر وام خود از او را نبخشى ( كارى شايسته است ) و گرنه من ضمانت مىكنم كه او در هر چه دارد مديون تو است . » انساب ، ج 1 ، بخش 4 ، ص 65 ) .\r\n( 2 ) اغانى ، ج 12 ، ص 73 .\r\n( 3 ) اغانى ، ج 12 ، ص 72 - 73 . اين حكايت به نقل از هيثم بن عدى از صالح بن حسان ( النضرى ؟ ) نقل شده\r\n","page_name":" 472 ","page_number":488},
  {"content":"\r\n\r\nعبد الرحمن بن سيحان بن ارطاة محاربى هم‌پيمان بنو حرب و ساكن مدينه ، شاعرى با استعداد و خوش‌ذوق بود كه قصه‌ها و داستانهاى عجيب عربان و رزمها و شعرهاى ايشان را همه به تمام مىدانست . مديحه‌هاى او در وصف بزرگان بنى اميه سبب شد كه او پشتوانه‌اى ارزشمند براى حكومت باشد . نقطه ضعف او همان خطاى معمول شاعران يعنى شراب‌خوارگى بود كه او به حد افراط و در جمع خاندان حاكم مخصوصا امويان به شرب آن مىپرداخت . سعيد بن عاص هنگامى كه ولايتدار مدينه بود از او درباره شعرى پرسيد كه در آن خود را وصف مىكرد كه از شدت مستى چون خواب‌آلودگان است ، ابن سيحان شرب خمر و وصف شراب را انكار كرد و شعرى را نقل كرد كه گفته بود از هم‌پيمانان بنى حرب است كه او را به قله‌هاى شرف و افتخار رسانده بودند . و چون با غرور و تكبر از آن مجلس برخاست عمرو بن سعيد به پدرش گفت « اگر فرمان دهى اين سگ را دويست ضربه شلاق بزنم كه اين براى او بهتر است . » سعيد او را از اين كار بازداشت و گفت « پسرم چگونه او را بزنم كه او هم‌پيمان حرب بن اميه و معاويه خليفه شام است . و او اين كار را ناخوش دارد . هنگامى كه معاويه در سفر حج سعيد را در منى ديد به او گفت « اى سعيد احمقى به تو گفت كه به هم‌پيمان من دويست ضربه شلاق بزنى ، به خدا سوگند اگر تو يك ضربه به او مىزدى من دو ضربه به تو مىزدم . » سعيد گفت براى چه ؟\r\nآيا تو خود هم‌پيمانت عمرو بن جبله را شلاق نزدى ؟ » معاويه گفت : « او گوشت من است كه من آن را مىخورم و نمىگذارم خورده شود . » « 1 »\r\nمروان بعدا فرصتى پيدا كرد كه به اين لاف‌زن ناخواسته و بىنگهبان معاويه درسى بدهد و او را براى گناه بزرگى كه كرده بود مجازات كند . اين مدتها پس از آن معاويه بود كه مروان را در ذيحجه سال 58 از ولايتدارى مدينه بر كنار كرده « 2 » و وليد بن عتبة بن ابى سفيان را امير آنجا كرده بود . امير جديد كه شيفته شراب در خلوت خود بود مصاحبت\r\n\r\n\r\n","description":"","footnote":"\r\nاست ( ابن حجر ، تهذيب ، ج 4 ، ص 384 - 385 ) روايتى كوتاهتر و ساده‌تر را بلاذرى ( انساب ، ج 1 ، بخش 4 ، ص 65 - 66 ) به نقل مداينى از حرب بن خالد بن يزيد نوه معاويه روايت كرده است . در اين روايت نقل شده كه هنگامى كه دختر معاويه گفت كاش پسرانم « در دريا بودند » به او دستور مىدهد كه رفتار او مانند يك مرد باشد . اين قصه آزردگى سفيانيان را از بر كنار شدن از تخت سلطنت به وسيله مروانيان نشان مىدهد .\r\n( 1 ) اغانى ، ج 2 ، ص 87 - 88 ؛ بلاذرى ، انساب ، ج 1 ، بخش 4 ، ص 97 - 98 و 113 - 114 .\r\n( 2 ) طبرى ، ج 2 ، ص 181 .\r\n","page_name":" 473 ","page_number":489},
  {"content":"\r\n\r\nعبد الرحمن بن سيحان را مغتنم مىشمرد و هميشه از او مىخواست كه در مجلس ميگسارىاش حاضر شود . ابو الزناد از راويان معتبر مدينه « 1 » اين خبر را نقل كرده است كه ابن سيحان پيشتر مروان را ناسزا گفته و او را رنجانده بود هر چند بعدا او را ثنا گفته و از او صله گرفته بود . او انتظار نداشت كه اين مرد خائن بخواهد درصدد آزار او برآيد ؛ امّا هدف مروان صيد طعمه بزرگترى بود نه ابن سيحان بىآزار . شبى در مسجد در كمين او نشست و چون ابن سيحان سحرگاه مست و سرخوش از قصر حاكم كه وصل به مسجد بود بيرون آمد و از مقصوره مسجد گذشت مروان و يارانش از كمين بيرون آمدند و او را گرفتند . محمد بن عمرو و عبد الله بن حنظله دو تن از قاريان قرآن و شاهدانى عادل كه شب را در ذكر و دعا در مسجد به صبح مىرساندند در آنجا حاضر بودند و از اين قربانى ، كه هرگز چنين گمانى نداشت خواستند سورهء حمد را براى آنان بخواند ولى او از فرط مستى از خواندن آن عاجز ماند . آنگاه او را به رئيس نگهبانان « 2 » سپردند . او ابن سيحان را زندانى كرد . چون امير از خواب برخاست از اين خبر ، كه چون صاعقه در شهر پيچيده بود آگاه شد . او مىدانست كه هدف مروان از اين كار رسوايى او بوده و اگر ابن سيحان را در جايى ديگر مست مىديد اين چنين نمىكرد . وليد دانست كه هيچ راهى براى تبرئه خود از نظر مردم مدينه جز جارى كردن حدّ بر ابن سيحان ندارد . رئيس نگهبانان فرمان امير را براى شلاق زدن او اجرا كرد و سپس از زندان آزاد شد .\r\nابن سيحان كه از ديدن روى مردم شرمنده بود مدتى خانه‌نشين شد . عبد الرحمن بن حارث بن هشام مخزومى كه همدم سابق او بود با پسرانش به ديدار او رفت . جامه‌اى زيبا برايش برد و به او گفت كه با هم به مسجد بروند و خود به گونه‌اى با مردم برخورد كند كه گويا هيچ اتفاقى نيفتاده است . پس از آن به ديدار معاويه برود كه او به ابن سيحان جايزه خواهد داد و دستور خواهد داد كه اين حد شرعى را باطل بشمارند . او همراه بزرگان مخزومى به مسجد رفت و دو ركعت نماز گزارد و بر ستونى تكيه كرد ، بعضى گفتند « او را حدّ نزدند . » و عده‌اى اصرار داشتند كه « ما شلاق خوردن او را ديديم » يا « ديديم كه او\r\n\r\n\r\n","description":"","footnote":"\r\n( 1 ) ابو الزناد عبد الله بن ذكوان ( ف 130 ) از مواليان يكى از دختران شيبة بن عبد شمس يا از خاندان عثمان بود .\r\nنقل شده كه پدرش برادر ابو لؤلؤ قاتل عمر بوده است ( ابن حجر ، تهذيب ، ج 5 ، ص 203 - 204 ) .\r\n( 2 ) صاحب شرطته ، اغانى ( ج 2 ، ص 82 ) . شايد منظور رئيس نگهبانان دورهء قبل يعنى دوره مروان باشد .\r\n","page_name":" 474 ","page_number":490},
  {"content":"\r\n\r\nرا با شلاق مىزدند . » او چند ماهى در مدينه ماند سپس به دمشق به نزد خليفه رفت .\r\nنخست به ديدن يزيد وليعهد معاويه رفت و با هم به شراب‌خوارى نشستند . يزيد درباره او با پدرش صحبت كرد . خليفه او را نزد خود طلبيد و او قصه خود و آنچه را از دست مروان كشيده بود براى خليفه بازگفت . معاويه گفت : « خدا وليد را زشت روى گرداند و او چه احمق است . آيا از اينكه تو را براى شرابى كه خود هم خورده بود حد زد شرمنده نيست ؟ » امّا در مورد مروان ، من تصور نمىكردم كه با وجود حسن نظر و دوستى تو نسبت به او با تو اين گونه رفتار كند . او مىخواست از منزلت وليد در نزد من بكاهد امّا توفيق نيافت . بلكه منزلت خود را در حد محتسب شهر پايين آورد و ما براى او چنين نمىخواستيم . پس به نويسنده‌اش گفت نامه‌اى به وليد بنويسد و او را براى حد زدن ابن سيحان براى شرب خمر سرزنش كند ، چون مردم مدينه بهتر مىدانند كه او خود شرابى را كه بر او حرام شده بود به ابن سيحان نوشانيده است . و به او دستور داد كه حد زدن ابن سيحان را باطل اعلام كند و او را در مسجد بگرداند و به مردم بگويد كه رئيس نگهبانان به او ستم كرده است و امير مؤمنان اين حد را باطل مىداند . آيا ابن سيحان نبود كه اين اشعار را سرود . آنگاه مديحه‌اى را كه در وصف عبد شمس سروده به تفصيل براى مروان نقل كرد . به مروان دستور داد كه 400 گوسفند و 30 شتر شيرده كه در سيّاله پرورش يافته‌اند به او عطا كند . معاويه خود 500 دينار و يزيد 200 دينار به شاعر مظلوم دادند .\r\nمروان دستور معاويه را به تمام اجرا كرد . امّا هنگامى كه شاعر را براى شراب‌خوارى در بزم خود دعوت كرد او جواب داد « به خدا سوگند هرگز دوباره با تو شراب نمىخورم . »\r\nمعاويه نامه‌اى نيز به مروان نوشت و او را براى رفتارش با ابن سيحان كه به خاطر كينه‌هاى درونىاش انجام داده بود سرزنش كرد . « 1 »\r\nمروان احتمالا حتى زحمت جواب نوشتن را هم به خود نداد . ابو الزناد در روايت خود اشاره مىكند كه مروان مىخواست امير مدينه و برادرزاده خليفه را بيازارد كه معاويه با سرزنش برادرزاده‌اش آن را خنثى كرد . در حقيقت قصد مروان اين بود كه خود\r\n\r\n\r\n","description":"","footnote":"\r\n( 1 ) اغانى ، ج 2 ، ص 82 - 83 . بلاذرى ، انساب ، ج 1 ، بخش 4 ، ص 135 - 136 . در روايت ديگرى كه نقل شده خود مروان در پيش روى مردم او را هشتاد تازيانه زد و معاويه او را وادار كرد كه حد را باطل كند ( اغانى ، ج 2 ، ص 81 - 84 ) روايتى دست دوم و نامعتبر است .\r\n","page_name":" 475 ","page_number":491},
  {"content":"\r\n\r\nخليفه و حكومت سفيانيان را به مسخره بگيرد . و دقيقا او به آنچه مىخواست رسيد . او نه تنها معاويه را وادار كرد كه از گزافه‌گوييهاى خود كه فقط اوست كه حق دست‌يازى به شاعر هم‌پيمانش را دارد دست بردارد بلكه به مردم مدينه نشان داد كه معاويه حامى افراد خانواده و هم‌پيمان شراب‌خوار خويش است در حالى كه حرمت آن را شارع اسلام بيان كرده است . بطلان حدّ ابن سيحان آبروى مروان را به خطر نينداخت بلكه آبروى نظام فاسدى را برد كه رئيس مطيع نگهبانان را متهم مىكرد كه پا از حدّ خود فراتر نهاده و شهادت خدشه‌ناپذير دو قارى قرآن مورد احترام مردم را كنار گذاشته بود .\r\nيزيد جانشين معاويه به زودى حاصل اين كشته را درو كرد . او هرگز نتوانست اين لكّهء ننگ مىگسارى را از چهره حكومت خود در مدينه بزدايد . شورش علنى مردم مدينه كه چندان در تأييد عبد الله بن زبير نبود بلكه بيشتر در مخالفت با يزيد بود سبب بروز دومين جنگ داخلى شد . مروان فريبكارانه ابن زبير را تشويق مىكرد كه عليه خاندان اموى ادعاى خلافت كند . او مىدانست دست به چه نيرنگى زده است . هدف او از اين كار برانداختن نظام سفيانى در شام بود . او اطمينان داشت كه بعدا خواهد توانست از عهده ابن زبير در مكه برآيد . لذا او در ظاهر از مخالفان خليفه حمايت مىكرد تا شاميان حاضر شدند سفيانيان را از قدرت بر كنار كنند . نقشه‌اى را كه سالها قبل هنگام كشتن طلحه كشيده بود اكنون عملى مىشد . او در اين تبليغ خود را اولين انتقام‌گيرنده خون خليفه مظلوم معرفى مىكرد و شاميان دريافتند كه مرد كار را پيدا كرده‌اند . لازم نبود او براى مردم آشكار كند كه طرح دقيق نقشه‌هاى او همانند گذشته ، زمانى كه پسر عموى بزرگوارش را به سود خلافت اموى طعمه گرگها كرده بود ، در جهت خلافت خودش اجرا مىشد . اين در حقيقت سياستى بسيار حساب شده بود كه تنها خبرگان تيزبين هنر سياست قادر به شناخت آن بودند و شاميان ، كه سپاهيانى ناآگاه بودند ، آن را بدرستى درك نمىكردند .\r\nبراى ناظرى كه از دور شاهد ماجرا است دستيابى مروان به تخت سلطنت واقعا يك معجزه بود . ولهاوزن از قول نويسندهء گمنام كتابى لاتينى نقل مىكند « 1 » « مروان بدون هيچ\r\n\r\n\r\n","description":"","footnote":"\r\n( 1 ) سلطنت عرب ، 114 . مونزن ( ويراستار ) كرونيكامينورا ، ص 346 . ولهاوزن ماهيت معجزه گونه اين واقعه را تأييد مىكند : « مروان بدون هيچ كوششى و حتى بدون آنكه خود بخواهد با خروج از مدينه به تخت سلطنت دمشق\r\n","page_name":" 476 ","page_number":492},
  {"content":"\r\n\r\nكوششى و حتى بدون آن‌كه خود او بخواهد با خروج از مدينه به تخت سلطنت دمشق راه يافت » . « * » براى محرمان راز هيچ مطلب شگفت‌آورى نبود . مگر مروان به همه كسانى كه غم اين كار داشتند از جمله خود معاويه نگفته بود « وقتى پسران ابو العاصى به چهل برسد » چه خواهد شد . و اكنون زمان اين كار رسيده بود . حسن رفتار او با خاندان سرنگون شده ابو سفيان همچون حسن گفتارش بود ، هر چند آنگونه كه او وانمود مىكرد آنان احترامى به خويشاوندان ابو العاصى خود نمىگذاشتند . هنگامى كه بر سر گور آخرين خليفه سفيانى كه تازه به خاك سپرده شده بود ايستاد از همراهان شامى خود پرسيد : « آيا مىدانيد شما چه كسى را به خاك سپرديد ؟ » آنان جواب دادند : « بلى ، معاويه ابن يزيد را » او گفت « نه ، بلكه شما ابو ليلى را به خاك سپرديد . » ابو ليلى كنيهء خليفه درگذشته و نيز نام مستعارى براى آدمى ترسو و ضعيف النفس بود . آنان اين سخن او را پسنديدند و شاعرى از بنو فزاره گفت : فريب نخوريد زيرا در « اين امر » بحث شده حكومت بعد از ابو ليلى متعلق به كسى است كه غالب شود ( لمن غلب ) . « 1 »\r\nچون مروان از خلافت اطمينان يافت با ام خالد ، فاخته ، بيوه يزيد بن معاويه و مادر معاويه ، خالد ، عبد الله اكبر و ابو سفيان پسران يزيد ، ازدواج كرد و بنا به گفته ولهاوزن بيشتر اين كار براى دسترسى به ميراث او بود نه براى ايجاد اتحاد . « 2 » مروان در كارى كه معاويه در آن ناكام مانده بود موفق شد . نائله همسر خودخواه عثمان به جاى قبول درخواست ازدواج با معاويه دو دندان پيشين خود را شكست . چند ماهى بيشتر نكشيد كه مروان موافقت خود براى جانشينى پسرخوانده‌اش خالد و عمرو بن سعيد بن عاص الاشدق را ناديده گرفت تا پسران خود عبد الملك و عبد العزيز را به جانشينى خود\r\n\r\n\r\n","description":"","footnote":"\r\nراه يافت » . قضاوتى كاملا حيرت‌آورست از مورخى نامدار .\r\n* نام لاتينى اين كتاب  Coutinuatio Bvzartia Argbicg A . DCCXLI  است و مطالب نقل شده نيز به زبان لاتينى است كه مترجم به اين زبان آشنايى نداشت لذا مطالب فوق از يادداشت ذيل همان صفحه ترجمه شد .\r\n( 1 ) بلاذرى ، انساب ، ج 1 ، بخش 4 ، ص 356 .\r\n( 2 ) سلطنت عرب ، ص 114 . لامنس عقيده ولهاوزن را رد مىكند و معتقد است مروان مىخواست قبل از هر چيز پيوند خود را با خاندان بزرگتر اموى مستحكم كند . ( ظهور مروانيان ) مجله دانشكده مطالعات شرقى ، ج 12 ، ص 43 - 47 ( در ص 67 ) . رقابتهاى مروان در دوران حياتش حاكى از آن است كه او سفيانيان را شاخه بزرگتر خاندان اموى نمىدانست بلكه عقيده داشت آنان حقوق اوليه خاندان ابو العاصى را غصب كرده‌اند .\r\n","page_name":" 477 ","page_number":493},
  {"content":"\r\n\r\nانتخاب كند .\r\nمروان برنامه منظمى ريخته بود كه خالد فرزندخوانده خود را در حضور مردم خوار كند . رسم او اين بود كه او را بر تخت در پهلوى خود بنشاند . تا اينكه روزى خالد كه از ميان دو صف مىآمد تا بر جاى خود قرار گيرد ، در اين موقع مروان گفت : « به خدا تا آنجا كه مىدانم اين يك احمق است ، بيا اى پسر زنى كه . . . نش‌تر است ( يا بن الرطبة الاست ) » و با اين فحش ركيك « 1 » كه سخن عوام بود و مقام مادر خالد و ملكه دربار را در حد يك روسپى پايين مىآورد مىخواست او را تحقير كند و از چشم مردم شام بيندازد . خالد كه كودكى صغير و ترسو بود از پيش او برخاست و خشمگين به خانه مادر رفت . او مادرش را سرزنش كرد و گفت : « تو با ازدواج با اين مرد مرا خوار و سرافكنده كردى » و آنچه اتفاق افتاده بود به او گفت .\r\nاين بار شاه شطرنج راه دورى رفته بود . قانون بازى به شاهان اجازه مىدهد ملكه را قربانى كنند و او را چون گوشت قصابى قطعه‌قطعه كنند تا خود جان سالم بدر برند . مگر يزيد ، شوهر شاهانه پيشين ام خالد ، ام مسكين دختر عمر بن عاصم بن عمر بن خطاب را همتاى او و ملكه دوم قرار نداده بود تا او را بيازارد و چون غرور او را جريحه‌دار ديد با بيان شعرى آن را قدر الهى دانست ؟ « 2 » اما خالد قانون بازى شاهان و راه و رسم خشن آن را آموخته بود . كدام كتاب قانون به شاهى اجازه مىداد كه با زشت‌ترين سخن مردم كوچه و بازار به بانوى خود ناسزا گويد تا وزير ، اسب ، رخ ، فيل و پياده خود را خرسند سازد ؟ آيا اين شطرنج باز با اين جنگ‌افزار خطرناكى كه در اختيار ملكه گذاشته بود تا او را براى ناسپاسىاش نابود كند هيچ انديشيده بود ؟ چه مىشد كه او نيز يك بار اين قانون را مىشكست و به جاى خدمت و تسليم شدن به هوسهاى اين مرد عليه او برمىخاست ؟\r\nپس نفرين بر اين شاه شطرنج و اين ياوه‌گويهاى بىحاصل او . فاخته به اندازه كافى از اين قبيله كشيده بود .\r\nمادر خالد گفت : « نداند كه به من گفته‌اى ؛ چون هميشه به نزد او برو تا من خود علاج اين واقعه را بينديشم . » مروان از اين واقعه انديشه كرد و از ام خالد پرسيد : « خالد دربارهء\r\n\r\n\r\n","description":"","footnote":"\r\n( 1 ) لامنس ، ظهور مروانيان ، ص 91 .\r\n( 2 ) زبيرى ، نسب ، ص 155 ؛ اغانى ، ج 16 ، ص 88 .\r\n","page_name":" 478 ","page_number":494},
  {"content":"\r\n\r\nمن چيزى با تو نگفت ؟ » او گفت : « خالد دربارهء تو چيزى بگويد ! حرمت تو به نزد خالد بيشتر از آن است كه درباره‌ات چيزى بگويد . » مروان آسوده خاطر شد و يقين كرد كه اين بانو راست مىگويد . و اين دومين اشتباه بزرگ او بود . اين تحقيركننده كهنه‌كار زنان تصور نمىكرد كه آنان به حيله‌هاى جنگى روى آورند مگر براى مصلحت معشوق خود .\r\nمگر او نمىدانست كه اين بانو از عبد شمس است و از نژاد اميه نيست « 1 » واى بر زنبور نر اموى از ماده شير عبد شمس .\r\nاكنون مروان سومين گام اشتباه خود را برمىداشت . روزى هنگام خواب نيم‌روز به حجره ملكه پناه برد و خود نمىدانست كه در كنام شير خفته است . چون به خواب خوش فرو رفت درها بسته شد و ماده شير از كمين برجست و چنگال بر طعمه خود افكند . او بالشى انباشته از پر بر صورت او نهاد و خود روى آن نشست و آن قسمت از بدنش را كه مروان آن را تر و آلوده خوانده بود بر دهان و بينى مروان گذاشت . كنيزكان كه تنوعى در كارهاى خسته‌كننده روزانه مىديدند با شادى و خرسندى به او پيوستند . امير مؤمنان فرصتى نيافت تا بينديشد كه آيا رقيب مكّى و پهلوان او عبد الله بن زبير مىتواند جسم سنگين ملكه‌اى خشمگين و دوازده كنيز خوش‌قامت و نيك‌پرورده دربار را پيش از خفه شدن از روى او بردارد . « 2 » بازى تمام شده بود و بانو او را شاه مات كرده بود . شاه مرده بود .\r\nسرانجام پند بىحاصلى را كه به پسر عموى پارسايش عثمان داده بود خود ميوه آن را چيد . او گفته بود : « پايدارى بر گناهى كه مىتوانى براى آن از خدا بخشش بخواهى بهتر است از توبه‌اى كه از ترس به آن تن در دهى » خدايان رومى - يونانى او كه بر موفقيت شگفت‌انگيزش حسادت مىكردند پيش از آن‌كه او را به جهان پست سايه‌ها برانند از دادن فرصت توبه به او دريغ ورزيدند .\r\nاين قصه پايانى مروان هر چند با سلسله روايتهاى معتبر « 3 » نقل شده و مورد قبول همگان قرار گرفته كه حتى طبرى هم نتوانسته است از نقل آن خوددارى كند در عين حال\r\n\r\n\r\n","description":"","footnote":"\r\n( 1 ) فاخته دختر ابو هاشم بن عتبة بن ربيعة بن عبد شمس بود ( زبيرى ، نسب ، ص 155 ) .\r\n( 2 ) ابن سعد ، طبقات ، ج 7 ، ص 29 - 30 ؛ طبرى ، ج 2 ، ص 576 - 577 ؛ اغانى ، ج 16 ، ص 90 ، بلاذرى ، انساب ، ج 5 ، ص 145 - 159 .\r\n( 3 ) روايت ابن سعد كه اين گفتار بيشتر بر اساس آن است به اسناد از موسى بن اسماعيل از جويريه بن اسماء از نافع نقل شده است .\r\n","page_name":" 479 ","page_number":495},
  {"content":"\r\n\r\nمورد پسند نويسندگان غربى معاصر قرار نگرفته است . ولهاوزن مورخى شوخ‌طبع آن را در يك جمله خلاصه كرده و مىگويد « به گفته واقدى « 1 » ، و ناقل الكفر ليس بكافر ، راوى كفر كافر نيست . » بيشتر مورخان بزرگ يا در صحت آن ترديد كرده يا آن را ناديده گرفته‌اند . « 2 » لامنس پيش كسوت تاريخ‌نگارى جديد اموى اعتراف مىكند « من هم چون نلدكه دربارهء نقش فاجعه‌آميزى كه راويان به اين زن نسبت داده‌اند ترديد دارم . » « 3 » او مىافزايد : « من تصور نمىكنم عبد الملك كه با اشدق با چنان قساوتى برخورد كرد عاملان و همدستان قتل پدرش را آن‌گونه آسوده بگذارد . » « 4 » آنگاه لامنس بر اساس روايت مسعودى بستر بيمارى طاعون را براى او برمىگزيند . « 5 » انتخابى عالى ؛ هيچ مسأله ناخوشايندى براى به زانو درآمدن اين شاه بزرگ و اين قهرمان جنگى در مقابل داس مرگ وجود ندارد . به خوبى مىتوان توجيه كرد كه چگونه اين حادثه مرگ ناخواسته شاهانه به توصيه جانشينان خردمند و مشاوران كاردان او در جايى روايت نشد . چگونه مىتوان انتظار تصور چنين پيشگويى را حتى از بزرگان اخلاق داشت ، او به چنگال طاعون گرفتار شده بود .\r\nروتر با بررسى مجدد مطالب به اين حقايق با ديد مثبت‌ترى مىنگريست . او معتقد بود داستان اين جنايت را در دوره‌هاى بعد بافته‌اند . حتى مسعودى كه از جهاتى ديگر علاقه‌اى خاص به بيان چنين حوادثى داشت احساس كرد كه بناچار بايد حقيقت را\r\n\r\n\r\n","description":"","footnote":"\r\n( 1 ) سلطنت عرب و سقوط آن ، ص 114 .\r\n( 2 ) فقط زلهايم ( دو جنگ داخلى در اسلام ، ويسبادن 1970 ، ص 104 ) معتقد است كه اگر اين روايت درست باشد احتمالا مروان جان خود را به علت خيانت به سفانيان از دست داده است .\r\n( 3 ) جلوس مروانيان ، ص 91 . لامنس ، با اكراه ، اين نظر نلدكه را در پاورقى نقل مىكند كه اين قصه افسانه‌اى است ساخته سفيانيان . تصورى مقبول . سفيانيان حق داشتند بر مروان خشم بگيرند . به عقيده لامنس اين قصه اتحاد بين مروان و « شاخه بزرگ اموى » را بر هم زد . لامنس مىافزايد كه رقيبان اموى در انتخاب اين افسانه شتاب ورزيدند . بسيارى از اين افسانه‌ها مسلما وجود داشت هر چند منظور لامنس از اين رقيبان ، احتمالا شيعيان مغرض است .\r\n( 4 ) همان ، ص 91 . اشدق عمرو بن سعيد پسر عموى عبد الملك بن مروان بود . پس از آنكه اشدق ادعا كرد كه در هنگام به خلافت رسيدن مروان بنا بر موافقتى كه بين او و مروان به عمل آمده بود خلافت حق اوست ، عبد الملك او را به دست خود سر بريد .\r\n( 5 ) همان ، 96 . مسعودى با اعتماد به راويان خود علت مرگ مروان را طاعون ، مرگ طبيعى ، خفه شدن به دست فاخته ، يا خوردن شير مسموم به دستور او مىداند ( مروج ، ج 3 ، ص 288 - 289 ) .\r\n","page_name":" 480 ","page_number":496},
  {"content":"\r\n\r\nمحترم بشمارد و يادآورى كرد كه تعدادى از منابع موجود معتقدند كه مروان به مرگ طبيعى يا به علت طاعون درگذشته بود . به يقين مرگ بر اثر طاعون احتمال بيشترى داشت زيرا در بهار آن سال اين مصيبت دامنگير مردم شام شده بود . روتر معتقد است كه اگر داستان قتل حقيقت مىداشت مسلما « اين زن قاتل » نمىتوانست از چنگ عبد الملك بگريزد . « 1 »\r\nمدافع قصه بالش هنگام روبرو شدن با چنين دلايل قاطع و مورد قبول همه مورخان بزرگ ، شايد به فكر تسليم بيفتد . چرا مسعودى متمايل به شيعه نبايد حتى براى يك بار در صحت روايت طبرى مؤمن به تسنن ترديد روا دارد ؟ امّا هر كسى با بررسى مجدد اين واقعه ممكن است از خود بپرسد چه انگيزه‌اى در وراى اين اتفاق نظر چشمگير مورخان موشكاف غربى وجود دارد كه چون مىخواهند اين معمار سلطنت اموى را سياستمدار و كهنه سربازى بزرگ بنمايانند ، اين داستان را رد كرده يا آن را به فراموشى سپرده‌اند . آيا نمىتوان تصور كرد كه اين واقعه زشت كه جانشين او عبد الملك را به ستوه آورده بود و مسعودى آن را با رنگ و لعابى ديگر به تصوير كشيده بود ، نمىتوانست شايسته اين سياستمدار نمونه و اين كهنه سرباز و داهيه اموى باشد ، حتى مسموم شدن به دست زنش كه از سوء رفتار او با پسرش به خشم آمده بود ممكن بود خوشايندتر باشد . خواننده از اينكه بار ديگر او را به صحنهء بستر مرگ كشانده‌ايم ما را خواهد بخشيد .\r\nملكه ، كه پيروزى را به دست آورده بود ، بپاخاست و گريبان پيراهن خود را دريد و به كنيزان خود نيز دستور داد كه يقه چاك كنند . سپس آن چنان كه رسم آن زمان بود صداى شيون زنان در سراسر قصر پيچيد « امير مؤمنان بناگاه درگذشته بود » . « 2 » منابع سعى نكرده‌اند به انديشه‌هاى درونى عبد الملك فرزند خليفه مقتول كه اين هياهو را شنيد يا از آن آگاه شد راه يابند و تصوّر آن را به ناظرى كه افكار او را بخواند واگذاشته‌اند . بدون شك اولين جرقّه‌اى كه در ذهن او درخشيد اين بود كه او خليفه خدا در زمين شده است .\r\nسرنوشت انسانها اكنون به تصميم‌گيرى خردمندانه او بستگى داشت . او از شيوه زنان چه تصورى داشت ؛ شايد لحظاتى چند نگذشته بود كه او فهميد چه اتفاقى افتاده است .\r\n\r\n\r\n","description":"","footnote":"\r\n( 1 ) روتر ، امويان و دو جنگ داخلى ( 61 - 73 ) ، ص 162 - 163 .\r\n( 2 ) ابن سعد طبقات ، ج 5 ، ص 30 .\r\n","page_name":" 481 ","page_number":497},
  {"content":"\r\n\r\nپدرش يك لحظه پيش سالم و سرحال بود ، و در آن دوران سخت كسى از حمله قلبى چيزى نشنيده بود . او بايد چه مىكرد ؟ آيا شمشير برگيرد و با آن خشم شديد و عشق فرزندى به پدر انتقام خون او را بگيرد و سر نامادرى خيانتكار را از تن جدا كند ؟ علمى كه عبد الملك از پدر آموخته بود به آن اندازه بود كه بداند يك مرد شريف ، چه رسد به يك پادشاه ، نبايد دست خود را مانند يك سرباز معمولى به خون زنان آلوده كند . به خاطرش رسيد كه پدرش مىبايست دامى مىنهاد تا شر اين دختر عموى بدرفتار را بكند . البتّه او مىتوانست خادمان خود را وادار كند كه گناهكار را به سزاى اعمال خود برسانند . روشهايى كه شاهان براى كشتن ، شكنجه و شيوه‌هاى مختلف مجازات بر مىگزينند حد و حصرى ندارد . امّا بعدا چه خواهد شد ؟ آيا اين مجازات آنچه را بايد براى هميشه پشت ديوارهاى حجره ملكه پنهان بماند بر سر زبانها نمىانداخت ؟\r\nعبد الملك از آنچه بر سياستمدار معمولى و يا هر مرد ديوانى آن را به خوبى مىداند آگاه بود كه براى باوراندن اين امر بزرگ به مردم ظواهر بيش از حقايق به دل مىنشيند . او از اين فكر كه اگر مردم حقيقت را بدانند چه خواهد شد بر خود لرزيد . او شعر جاودانه شاعرى خراسانى « 1 » را در وصف آخرين روزهاى حكومت اموى را به ياد آورد كه گفته بود : جسد يزيد در قصر عيش و نوشش ، در حوّارين ، بر زمين افتاده بود و در كنار بالش او جامى و مشكى شراب ديده مىشد كه از بينى آن خون مىريخت و زنى گريان بر اين مست به خواب مرگ رفته با صنجى در دست افتان و خيزان بود . « * » و اثر زيانبار آن را كه اگر ولايتداران او از فرمانش سرپيچى كنند . « 2 »\r\nاگر بخاطر اعمال قاطع پدرش نبود خاندان اموى مسلما فروپاشيده بود . شاعران هجاگوى فرصتى مىيافتند كه پايان شرم‌آور انتقام بزرگ بنيانگذار مظلوم را در زير بالشى كه جسم سنگين ملكه‌اى خشمگين و كنيزكانش بر روى آن قرار داشت به تصوير بكشند . دشمنان ، مخالفان او در مكّه ، بصريان و كوفيان پيروز مىشدند و شاميان تضعيف . حتى وفادارترين آنان ممكن بود موقعيّت را مغتنم شمرده به ابن زبير روى\r\n\r\n\r\n","description":"","footnote":"\r\n( 1 ) ابن عرّاده .\r\n* رك : طبرى ، چاپ دار الفكر بيروت ، ج 6 ، ص 480 كه آن را در حوادث سال 64 نقل كرده است . م\r\n( 2 ) ولهاوزن ، سلطنت عرب ، ص 105 . [ أ بنى اميه إن آخر ملككم جسد بحوّارين ثم مقيم . طرفت منيته و عند وساده كوب و زق راعف مرثوم ، و مرنّة تبكى على نشوانه بالصّنج تقعد تارة و تقوم ( طبرى ، ج 6 ، ص 480 ) م 
  ] .\r\n","page_name":" 482 ","page_number":498},
  {"content":"\r\n\r\nآورند همان‌گونه كه بسيارى از ايشان بعد از مرگ يزيد چنين كردند . نه اكنون موقع پرده‌پوشى بود . او بايستى همان نقشى را بازى مىكرد كه قاتل حيله‌گر به او گفته و وانمود كرده بود كه اطمينان دارد خليفه به مرگى ناگهانى درگذشته است . عبد الملك مىدانست كه او قادر نخواهد بود جلو شايعات را بگيرد . سخن آخر آن‌كه زنان پرحرفند . امّا بيشتر مردم و راويان اخبار ، شايد در پنهان سخن آنان را بشنوند ، امّا اراجيف ايشان را جدّى نخواهند گرفت . مردم دوست دارند درباره شاهان حقيقت را بگويند ، حد اقل تا حدى كه آبروى او را نريزند .\r\nبتدريج براى امير مؤمنان آشكار شد كه اين ماده شير با خشمى نسنجيده اين كار را نكرده بلكه با حسابى سنجيده دست به اين كار زده بود . حماقت او به آن اندازه نبود كه براى رهايى از دست شوهر نابكارش جان خود را به خطر اندازد . در حقيقت اكنون ملكه بيش از هر قاتلى كه عبد الملك براى كشتن پدرش اجير مىكرد از انتقامجويى شاه در امان بود . عبد الملك فهميد كه « اين زن » كه روايات « نقش مصيبت بار » را به او نسبت مىدادند زنى معمولى نبود . عبد الملك دوباره به آن انديشيد . اين ماده شير تازه آغاز شده بود .\r\nعبد الملك حساسيت چندانى نسبت به وابستگىهاى نژادى نداشت و اين را كمتر از پدر به ارث برده بود . او ناگهان احساس آرامش و حتى قدرشناسى كرد . البتّه تا حدى كه شاهان اجازه قدرشناسى دارند . تا زمانى كه مروان ، اين توطئه‌گر رياكار ، زنده بود عبد الملك اميدى به دست‌يابى به تخت سلطنت نداشت . « 1 » آيا پدرش نمىتوانست هر « 2 »\r\n\r\n\r\n","description":"","footnote":"\r\n( 1 ) به علّت كوچكى جثه‌اش او را حبّه لقب داده بودند ( بلاذرى ، انساب ، ج 5 ، ص 159 ) .\r\n( 2 ) ولهاوزن در پاورقى ( سلطنت عرب ، ص 144 ) اشتباه مولر را ، كه مىگويد فاخته زنى خودخواه و بدوى بود ، تصحيح مىكند و او را زنى قريشى مىداند . او در اينكه مىگويد فاخته تنها براى رفتار ناپسند مروان نسبت به پسرش از او انتقام گرفت اين زن را دست كم مىگيرد . لامنس نيز فكر مىكرد كه فاخته بخاطر پسرش بر مروان خشم گرفته بود و تحقير مروان نسبت به ملكه را ناديده گرفت ( ظهور مروانيان ، ص 90 - 91 ) . او بدون شك مىدانست كه عمل او خلافت را به خالد صغير برنمىگرداند و پسر زودرنج او شايسته خلافت نيست .\r\nنفرت او از مروان ، سلطنت اموى و سرگرميهاى آن مسلما بيش از اينها بود .\r\n","page_name":" 483 ","page_number":499},
  {"content":"\r\n\r\nزمان كه بخواهد يكى ديگر از « ده پسرش » « 1 » را به جاى او وليعهد كند ؟ عبد الملك اكنون دانست كه اگر به گناهكار در اين قتل آسيبى نرساند شايد براى سلطنت مفيدتر از آن باشد تا اينكه از حق خود براى كشتن او استفاده كند . اكنون زمان جشن گرفتن اين جلوس بود . شاه مرده . زنده باد شاه ! مورخان موشكاف همه را افسانه خواهند پنداشت و به درستى چنين است . تاريخ حتى اگر از علوم دقيقه باشد ، نه بازى با احتمالات و معقولات ، بازهم خلأهايى در آن هست كه با تخيل پر مىشود تا رنگ و رونقى به آن ببخشد . گذشتگان صفحات تاريخ را با هزاران داستان آراسته‌اند كه ما را توان كنار زدن پرده و درك واقعيات نيست . اين تصور باطل ممكن است به ذهن مورخ كنجكاو راه يابد كه اين روايات ساده و ملال‌آور در رسانه‌هاى خبرى يا در سوابق تاريخى ، احتمالا بيش از قصه‌هاى فرعى حقيقى ساده و دست نخورده مىباشد . حكايتى سودمند ، اگر رنگ و لعاب ادبى آن برداشته شود ، همانند يك روايت ساده به خوبى بيان مىكند كه چه اتفاقى مىتوانست يا احتمال داشت رخ دهد . طاعون يا ماده شير ، شما مىتوانيد احتمالات اين واقعه را بسنجيد و شايد يكى از دو طرف بر ديگرى فايق آيد ولى آيا قادر خواهيد بود آن را براى كسانى جز آنان كه خود معتقدند ثابت كنيد ؟ در هر صورت بستگى به سليقه دارد . شايد حقيقت شاهانه را بپسنديد در اين صورت مىتوانيد داستانهايى درباره قهرمانان بزرگ ، سياستمدارانى به روش روميان سربازان يا داهيه‌هايى انعطاف‌ناپذير بخوانيد و قصه طاعون را باور كنيد و شايد هم بعد از بحث بسيار خود را راضى كنيد كه حقيقت را يافته‌ايد . اگر حقيقت شاعرانه شما را راضى نمىكند و اعتراف مىكنيد كه گاهى ممكن است حقيقتى بالاتر از حقيقت شاهانه وجود داشته باشد و نمىخواهيد كه هميشه به سنجش چيزهاى پيش‌بينى نشده بپردازيد . داستان ماده شير را انتخاب كنيد و تمام بحثها را با اين جمله مشكوك امّا مطمئن خاتمه دهيد « اگر حقيقت ندارد امّا ماهرانه بافته شده است » .\r\n\r\n\r\n","description":"","footnote":"\r\n( 1 ) مروان ، به نقل زبيرى ، در حقيقت و نه به طور استعارى ، ده پسر و ده دختر داشت ( نسب ، ص 160 - 161 ) .\r\n","page_name":" 484 ","page_number":500},
  {"content":"\r\n\r\n\r\nپيوستها\r\n\r\n1 - كفن و دفن رسول خدا صلّى اللّه عليه و آله\r\nدر روايات اهل سنت در مورد تدفين رسول خدا صلّى اللّه عليه و آله تأكيد شده است كه مراسم خاك سپارى در روز سه شنبه ، روز بعد از رحلت حضرت محمد صلّى اللّه عليه و آله ، و پس از آنكه همه با أبو بكر بيعت كرده بودند انجام شد . ترتيب تاريخى انجام مراسم در سيرهء ابن اسحاق نقل شده است . ابن اسحاق به روايت از ابو هريره نقل مىكند كه پس از انتشار خبر رحلت حضرت محمد صلّى اللّه عليه و آله در بعد از نماز صبح روز دوشنبه عمر ، خطاب به مسلمانانى كه بر در مسجد گرد آمده بودند ، گفت : « برخى از منافقان گمان كرده‌اند كه رسول خدا صلّى اللّه عليه و آله مرده است ولى به خدا سوگند نمرده و به نزد پروردگار خويش رفته است و بازخواهدگشت .\r\nو بايد دست و پاى هر كس را كه خيال كرده رسول خدا صلّى اللّه عليه و آله مرده است قطع كرد . » پس از آن أبو بكر آمد و به حجره عايشه رفت و پس از نگاه كردن به پيكر رسول خدا صلّى اللّه عليه و آله سخن عمر را رد و مرگ پيامبر صلّى اللّه عليه و آله را تأييد كرد . ابن اسحاق پس از ذكر اين واقعه به نقل داستان سقيفه بنى ساعده مىپردازد . مهاجران كه به گرد أبو بكر جمع شده بودند ، آگاه شدند كه انصار در سقيفه گرد آمده‌اند تا براى خود خليفه‌اى انتخاب كنند . مهاجران به جمع آنان وارد شدند و در صحنه‌اى پر از آشوب و غوغا أبو بكر را برگزيدند .\r\nابن اسحاق به روايت از انس بن مالك نقل مىكند كه بيعت عمومى روز بعد در مسجد انجام شد . عمر پيش از أبو بكر سخن گفت و از اشتباه خود در روز قبل كه مرگ\r\n\r\n","description":"","footnote":"","page_name":" 485 ","page_number":501},
  {"content":"\r\n\r\nپيامبر صلّى اللّه عليه و آله را انكار كرده بود معذرت خواست . سپس أبو بكر را معرفى كرد و از مردم خواست كه با او بيعت كنند . بعد از اين بيعت عمومى ، أبو بكر نطق افتتاحيهء كوتاهى ايراد كرد . پس از ذكر اين واقعه است كه ابن اسحاق به مسأله رحلت حضرت محمد صلّى اللّه عليه و آله مىپردازد و مىگويد : « چون بيعت با أبو بكر به پايان رسيد ، يعنى روز سه شنبه مردم براى غسل و كفن و دفن جنازهء رسول خدا صلّى اللّه عليه و آله رفتند . » « 1 » طبرى و نويسندگان بعد از او مانند ابن كثير « 2 » وقايع را به همان ترتيبى كه ابن اسحاق روايت كرده بود نقل كردند . ابن كثير بىچون و چرا نقل مىكند كه در بقيه روز دوشنبه ( پس از رحلت پيامبر ) و در بخشى از روز سه‌شنبه اصحاب مشغول بيعت با ابو بكر بودند ، پس از پايان كار بيعت بود كه مردم آماده كفن و دفن رسول خدا صلّى اللّه عليه و آله شدند و در هر مشكلى كه داشتند از دستور أبو بكر صديق پيروى مىكردند . « 3 »\r\nهدف از اصرار براى ثبت وقايع با اين ترتيب چيزى نيست جز آنكه كسى تصور نكند انتخاب أبو بكر در زمانى انجام شد كه خويشاوندان پيامبر صلّى اللّه عليه و آله سرگرم كفن و دفن او بودند و به مردم بگويند أبو بكر نظارت كامل بر اين مراسم داشت . زهرى نماينده مكتب مدنى روايات اهل سنت نقل مىكند : « أبو بكر و اصحاب رسول خدا صلّى اللّه عليه و آله آن را به عباس ، على ، فضل بن عباس و ديگران از خاندان پيامبر واگذار كردند ( خلّابين ) ، و اينان بودند كه او را كفن پوشاندند ( اجنّوه ) . « 4 » اين مسأله بدون ترديد جزء اعتقادات اهل سنت درآمده بود و ابن اسحاق قاطعانه از موضع معمول مردم مدينه حمايت مىكرد .\r\nابن اسحاق سپس روايت ابن عباس را درباره غسل پيكر پيامبر صلّى اللّه عليه و آله همراه با روايتى مخالف با آن از عايشه « 5 » و روايت كوتاهى از على بن الحسين زين العابدين عليه السّلام نقل مىكند\r\n\r\n\r\n","description":"","footnote":"\r\n( 1 ) ابن هشام ، سيره ، ص 1018 .\r\n( 2 ) ابن كثير ، بدايه ، ج 5 ، ص 244 به بعد .\r\n( 3 ) همان ، ص 260 .\r\n( 4 ) بلاذرى ، انساب ، ج 1 ، ص 570 .\r\n( 5 ) رك : همين كتاب ، ص 45 - 46 . عبد الله بن حارث بن نوفل ( ببّه ) هاشمى مراسم غسل پيكر پيامبر صلّى اللّه عليه و آله را چنين نقل كرده است : چون پيامبر صلّى اللّه عليه و آله جان سپرد على برخاست و در را بست . عباس همراه بنى عبد المطّلب آمد و بر در ايستاد و شنيد كه على عليه السّلام مىگويد « پدر و مادرم بفدايت كه در زندگى و مرگ پاكيزه‌اى » و بوى خوشى برخاست كه شبيه آن هرگز به مشام نرسيده بود . پس عباس به على عليه السّلام گفت :\r\nگريستن چون زنان نوحه‌گر را واگذار و به كار رفيقتان بپردازيد [ دع خنينا كخنين المرأة و اقبلوا على\r\n","page_name":" 486 ","page_number":502},
  {"content":"\r\n\r\nكه پيامبر صلّى اللّه عليه و آله را در سه جامه كفن كردند . او با نقل روايتى از حسين بن عبد الله ( بن عبيد الله بن عباس ) به نقل از عكرمه از ابن عباس به سخن دربارهء كندن قبر براى رسول خدا صلّى اللّه عليه و آله مىپردازد . دو گوركن در مدينه بودند : ابو عبيده بن جرّاح مهاجر كه به رسم مكّيان گور مىكند و ابو طلحه زيد بن سهل انصارى كه به رسم مردم مدينه گور مىكند و لحد مىساخت . عباس دو كس را فرستاد ، يكى را به طلب ابو عبيده و ديگرى را به طلب ابو طلحه و گفت خدايا براى پيامبرت اختيار كن . آن‌كه به طلب ابو طلحه رفته بود او را بياورد و او به رسم اهل مدينه قبرى كند و لحدى براى آن قرار داد .\r\nابن اسحاق به سخن خود ادامه مىدهد و بازهم تأكيد مىكند كه همه اينها در روز سه شنبه بود : « چون از غسل پيامبر فراغت يافتند ، و اين به روز سه شنبه بود ، او را روى تختش ( على سريره ) در خانه‌اش نهادند . » مسلمانان دربارهء محل دفن او اختلاف كردند .\r\nيكى گفت : « او را در مسجدش دفن كنيم » و ديگرى گفت : « او را با اصحابش ( در گورستان بقيع ) دفن كنيم . » ابو بكر اين مسأله را حل و فصل كرد و گفت از رسول خدا صلّى اللّه عليه و آله شنيدم كه مىگفت : هر پيامبرى كه درگذشت او را همانجا كه جان داد دفن كردند . » از اين رو بستر پيامبر صلّى اللّه عليه و آله را برداشتند و گور وى را در زير آن كندند . آنگاه مردم دسته دسته بيامدند و بر پيامبر صلّى اللّه عليه و آله نماز كردند . و در اين نماز كس پيشنمازى نكرد . و در نيمه شب چهارشنبه پيامبر خدا صلّى اللّه عليه و آله را به خاك سپردند . « 1 »\r\nاو اين بخش روايت ابن عباس را دربارهء كندن گور به وضوح دنبال نمىكند . محل قبر بايد قبل از آنكه كسى را به دنبال گوركن بفرستند تعيين شده باشد . مسلما ابن عباس چيزى دربارهء اين تصميم نگفته بود ؛ بنابراين ابن اسحاق اين خبر را از روايات ديگرى به دست آورده است بدون آنكه اسناد آن را ذكر كند . حذف اسناد بىدرنگ سبب شد كه اين شاخ و برگهاى روايت ابن اسحاق را منسوب به ابن عباس بدانند . بلاذرى و ابن ماجه\r\n\r\n\r\n","description":"","footnote":"\r\nصاحبكم 
  ] . على عليه السّلام گفت فضل را به داخل خانه بفرستيد . انصار گفتند « تمنا داريم حق ما را نسبت به رسول خدا صلّى اللّه عليه و آله رعايت كنى . » و اوس بن خولى انصارى كه كوزه‌اى در دست داشت اجازه يافت كه وارد شود . على عليه السّلام بدن پيامبر را مىشست و دستش را به زير پيراهن برده بود و فضل پيراهن را بر روى بدن پيامبر گرفته بود و انصارى آب بر دست على عليه السّلام مىريخت ؛ ( ابن سعد ، طبقات ، ج 2 / 2 ، ص 62 - 63 ) .\r\n( 1 ) ابن هشام ، سيره ، ص 1019 - 1020 ؛ طبرى ، ج 1 ، ص 1832 .\r\n","page_name":" 487 ","page_number":503},
  {"content":"\r\n\r\nروايت ابن اسحاق را از داستان دو گوركن تا پايان نقل مىكنند كه اسناد آن به ابن عباس برمىگردد . « 1 »\r\nابن حنبل حساب‌شده‌تر عمل كرده است . او روايت ابن اسحاق دربارهء شست و شوى پيكر پيامبر صلّى اللّه عليه و آله را همراه با اسناد آن به ابن عباس ، اما بدون طول و تفصيلهاى ابن اسحاق ، نقل مىكند . « 2 » ابراهيم بن اسماعيل بن ابى حبيبه شرح ابن اسحاق را نقل مىكند و مدعى است كه آن را از داوود بن حصين از عكرمه از ابن عباس شنيده است . « 3 »\r\nداستان اختلاف درباره محل دفن و تصميم‌گيرى أبو بكر از عده زيادى از جمله از عايشه « 4 » نقل شده است ، به طورى كه ابن اسحاق ظاهرا ذكر اين اسنادها را لازم نمىداند .\r\nبر خلاف روايت ابن عباس ، بيشتر اين روايات نيز مسلمانان يا أبو بكر ، نه ابن عباس ، را كسانى مىدانند كه بعد از اختلاف درباره محل دفن تصميم گرفتند به دنبال گوركنان بفرستند .\r\nابن اسحاق پس از آن مراسم دفن را بيان مىكند . او از عايشه نقل مىكند كه گفت :\r\n« دفن رسول خدا صلّى اللّه عليه و آله را ندانستيم تا وقتى در دل شب چهارشنبه صداى بيلها را شنيديم . » « 5 » بخش ديگر ، كه بدون ذكر اسناد نقل شده ، به طورى كه از شباهت آن با روايت مربوط به غسل پيامبر صلّى اللّه عليه و آله معلوم مىشود بازهم بر اساس نقل ابن عباس است . « 6 »\r\nعلى عليه السّلام ، فضل بن عباس ، قثم بن عباس و شقران پاى در گور نهادند . اوس بن خولى دوباره به على عليه السّلام التماس كرد كه به او اجازه دهد وارد قبر شود و على عليه السّلام به او هم اين\r\n\r\n\r\n","description":"","footnote":"\r\n( 1 ) بلاذرى ، انساب ، ج 1 ، ص 573 - 574 ؛ ابن ماجه ، سنن ، ( به اهتمام محمد فؤاد عبد الباقى قاهره 1395 ) ، جنائز ، باب 65 ؛ به نقل ابن كثير ، بدايه ، ج 5 ، ص 266 - 267 .\r\n( 2 ) ابن كثير ، بدايه ، ج 5 ، ص 260 - 261 . اما ابن كثير شرح و تفصيل ابن اسحاق را نسبتا آزادانه و پس از داستان دو گوركن كه اسناد آن به ابن عباس مىرسد نقل مىكند ( همان ، ص 265 ) .\r\n( 3 ) ابن سعد ، طبقات ، ج 2 ، بخش 2 ، ص 71 . در مورد ابراهيم بن اسماعيل ( ف 165 ) رك : ابن حجر ، تهذيب ، ج 1 ، ص 104 - 105 . احتمال دارد كه داوود بن حصين ( اموى ، ف 135 ، ابن حجر ، تهذيب ، ج 3 ، ص 181 - 182 ) ادعاى نادرستى كرده باشد . هر دو راوى در نقل روايات از عكرمه از ابن عباس غير موثق توصيف شده‌اند .\r\n( 4 ) ابن سعد ، طبقات ، ج 2 ، بخش 2 ، ص 71 . بلاذرى ، انساب ، ج 1 ، ص 573 - 574 . ابن كثير ، بدايه ، ج 5 ، ص 266 - 268 .\r\n( 5 ) طبرى ، ج 1 ، ص 1832 - 1833 .\r\n( 6 ) طبرى ، ج 1 ، ص 1832 - 1833 .\r\n","page_name":" 488 ","page_number":504},
  {"content":"\r\n\r\nاجازه را داد . شقران قطيفه رسول خدا صلّى اللّه عليه و آله را در قبر نهاد كه با او دفن شود . « 1 »\r\nروايات ديگرى درباره اين موضوع از ابن عباس نقل شده است كه ابن اسحاق آنها را ناديده گرفته و تفاوت محسوسى با ترتيب ثبت وقايع و ارتباط ضمنى آن با روايات كامل خودش دارد . بنا بر نقل ابن عباس پدرش عباس بود كه ابتدا با عمر ، كه گفته بود محمد صلّى اللّه عليه و آله نمرده و روح او مانند موسى موقتا به آسمان رفته است ، مخالفت كرد . عباس مردم را تشويق كرد كه به كار دفن پيامبر صلّى اللّه عليه و آله بپردازند ، زيرا بدن پيامبر صلّى اللّه عليه و آله مانند جسد ساير مردم به زودى تغيير رنگ و بو خواهد داد . « اگر چنان كه شما مىگوييد ( محمد صلّى اللّه عليه و آله در واقع نمرده باشد ) براى خدا آسان است كه قبر او را بگشايد و او را بيرون آورد » . « 2 »\r\nبر خلاف ترتيب ثبت وقايع از نظر پيروان مكتب مدينه ، ابن عباس نقل كرده كه پيكر بىجان محمد صلّى اللّه عليه و آله پيش از دفن ، از زوال ظهر ( حين زاغت الشمس ) دوشنبه تا زوال ظهر سه شنبه براى انجام مراسم احترام در بسترش بود . مردم در كنار بسترش كه پهلوى گورش بود بر او نماز مىكردند و چون خواستند او را به خاك بسپارند بستر را از پايين كج كردند و پيكر رسول خدا را از روى آن به داخل قبر گذاشتند . عباس ، فضل ، قثم ، على عليه السّلام و شقران وارد قبر شدند . « 3 » بنابراين غسل پيكر پيامبر صلّى اللّه عليه و آله و كندن گور در روز دوشنبه بود كه أبو بكر و عمر سرگرم كار سقيفه بنى ساعده بودند .\r\nشكى نيست كه ترتيب وقايعى را كه ابن عباس نقل كرده اصولا صحيح است . صرف نظر از اينكه عباس بود يا أبو بكر يا هر دوى اينها كه اقدام عمر را براى انكار رحلت رسول خدا صلّى اللّه عليه و آله خنثى كردند . دليلى براى به تأخير انداختن دفن پيامبر وجود نداشت .\r\nتصدى كار كفن و دفن بوسيله خويشاوندان امرى مرسوم بود و نيازى به اجازه أبو بكر و اصحاب نداشت . براى دفن رسول خدا صلّى اللّه عليه و آله در خانه خودش خويشاوندان او تصميم گرفتند ، نه أبو بكر . دليل روشن آن هم ناامنى اوضاع مدينه بود و اشتياق براى زير نظر\r\n\r\n\r\n","description":"","footnote":"\r\n( 1 ) اين روايت را ابن ماجه به نقل از ابن اسحاق كه اسناد آن به ابن عباس مىرسد روايت كرده است ( سنن ، جنائز ، باب ، 65 ) .\r\n( 2 ) عبد الرزاق ، مصنف ، ج 5 ، ص 433 - 435 ؛ ابن سعد ، طبقات ، ج 2 ، بخش 2 ، ص 53 - 54 ؛ بلاذرى ، انساب ، ج 1 ، ص 567 . اين روايت ظاهرا روايت مشهورى را كه حاكى از آن است كه دخالت أبو بكر بود كه عمر را ساكت كرد نقض نمىكند . اين روايت را ابن عباس هم تأييد مىكند ( عبد الرزاق ، مصنف ، ج 5 ، 436 - 437 ) .\r\n( 3 ) ابن سعد ، طبقات ، ج 2 ، بخش 2 ، ص 70 .\r\n","page_name":" 489 ","page_number":505},
  {"content":"\r\n\r\nداشتن مراسم كفن و دفن . اگر كارها به دستور ابو بكر بود بدون شك او مايل بود كه پيامبر صلّى اللّه عليه و آله در بقيع ، همراه با خويشاوندان و اصحاب شهيدش دفن شود و او چون پيامبر كه پيشتر امامت جماعت نماز ميّت را بر عهده مىگرفت امام جماعت نماز ميت باشد .\r\nحديثى كه از ابو بكر در توجيه محل دفن پيامبر نقل شده مبنى بر آن‌كه پيامبر در جايى كه جان سپرده دفن مىشود جعلى است ؛ و ممكن است از اقدامات اوليه‌اى باشد كه عايشه به آن تحقّق بخشيد تا ابو بكر را مجرى دستورات پيامبر درباره امور پس از مرگش معرفى كند . پس از بيعت عمومى در روز سه شنبه ابو بكر از رويارويى با خويشاوندان پيامبر كه از بيعت با او سرباززدند احتراز مىكرد و نمىخواست نظم كار ايشان را بر هم زند . اجماع بر اين است كه هيچ كس در نماز ميت پيشنمازى نكرد . « 1 » جاى ترديد است كه آيا ابو بكر و عمر موفق شدند براى آخرين اداى احترام نسبت به پيامبر شركت كنند يا خير . فقط روايتى متأخر و كاملا ساختگى ورود آنان همراه انصار و خطاب چند كلمه بر پيكر محمد صلّى اللّه عليه و آله را نقل مىكند . « 2 »\r\nنام بردن از اوس بن خولى و دو گوركن جنبه كاملا بحث‌انگيزى را پيش مىآورد .\r\nهنگامى كه خويشاوندان نزديك محمد صلّى اللّه عليه و آله سرگرم كار كفن و دفن رسول خدا صلّى اللّه عليه و آله بودند مهاجران مكّى شانه خالى كردند و سخت سرگرم توطئه‌چينهاى سياسى خود شدند .\r\nفقط انصار ابراز علاقه كردند و اوس بن خولى اجازه يافت به خويشاوندان بپيوندند .\r\nهنگامى كه عباس كسى را به طلب گوركنان فرستاد ابو عبيده گوركن مهاجر مكّى را نتوانستند بيابند ، شايد بدين سبب كه او با ابو بكر و عمر سرگرم دسيسه براى كسب قدرت بود . ابو طلحه انصارى حاضر بود و از اين رو پيامبر صلّى اللّه عليه و آله به رسم اهل مدينه به خاك سپرده شد . از دعاى عباس كه گفته بود « خدايا براى پيامبرت اختيار كن » چنين استنباط\r\n\r\n\r\n","description":"","footnote":"\r\n( 1 ) كايتانى ( تاريخ اسلام ، ج 2 ، بخش 1 ، ص 519 - 520 ، 529 - 533 ) اختلاف در مراسم تدفين و انگيزه خويشاوندان حضرت محمد صلّى اللّه عليه و آله را بدرستى بررسى كرده بود ، امّا بعدا ، تحت تأثير لامنس ، اين نظر خود را عوض كرد و گفت دفن در همان محل درگذشت و بدون برگزارى نماز ميّت تأييدى است بر عادات « بربريت » آن دوران كه مسلمانان بعدا بر اثر نفوذ مسيحيان اين عادت [ بربرى 
  ] را ترك كردند ( همان ، ج 3 ، ص 980 - 91 ) عقيدهء لامنس نامعقول است . در مورد مراسم دفن در صدر اسلام رك : گروتر ، « آداب تدفين اعراب در صدر اسلام » در مجلهء اسلام ، دوره 31 ( 1954 ) ، ص 147 - 173 ؛ 32 ( 1955 ) ، ص 79 - 104 ، 168 - 194 .\r\n( 2 ) ابن سعد ، طبقات ، ج 2 ، بخش 2 ، ص 69 ؛ بلاذرى ، انساب ، ج 1 ، ص 574 - 575 .\r\n","page_name":" 490 ","page_number":506},
  {"content":"\r\n\r\nسپرده شد . از دعاى عباس كه گفته بود « خدايا براى پيامبرت اختيار كن » چنين استنباط مىشد كه او مىخواست به ياد انصار بياورد كه محمد صلّى اللّه عليه و آله از طريق جدّه‌اش ، سلمى بنت عمرو بن زيد ( مادر عبد المطّلب ) ، از انصار شمرده مىشود .\r\n\r\n2 - ميراث حضرت محمد صلّى اللّه عليه و آله\r\nحديثى كه ابو بكر ، با عبارت‌پردازى كلىاش ، به پيامبر نسبت داده كه پيامبران از خود ارث نمىگذارند صريحا با متن و روح قرآن مغايرت دارد . « 1 » عباس بن عبد الله بن معبد هاشمى از احفاد عباس بن عبد المطلب درباره ديدار فاطمه و عباس با ابو بكر به روايت از جعفر ( ناشناخته ) نقل كرده كه : « فاطمه عليها السّلام نزد ابو بكر آمد و ميراث پدر را از او خواست و عباس بن عبد المطلب براى طلب ميراث آمد و على عليه السّلام با آنان بود . » ابو بكر گفت :\r\n« پيامبر خدا گفت ما ارث نمىگذاريم ، آنچه از ما مىماند صدقه است . معاشى را كه پيامبر تأمين مىكرد اكنون بر عهده من است . » على عليه السّلام اعتراض كرد و اين آيه را خواند « و سليمان وارث داوود شد » ( نمل / 16 ) . و زكريا ( در دعايش از خداوند فرزندى خواست ) « كه ميراثبر من و ميراثبر خاندان يعقوب باشد ( مريم / 6 ) » . ابو بكر گفت چنين است و به خدا سوگند شما همان چيزى را مىدانيد كه من مىدانم . على عليه السّلام گفت « اين كتاب خداست كه سخن مىگويد » و سخن را كوتاه كردند و رفتند . « 2 »\r\nراهى براى گريز از اين مغايرت پيدا شد و اين بود كه توجيه كنند كه پيامبر با گفتن « ما » منظورش پيامبران به طور كلى نبود بلكه فقط خودش بود . از اين رو اين حديث از قول زهرى با تفسير به اين صورت نقل شده است : « منظور از اين خود رسول خدا صلّى اللّه عليه و آله است ( يريد بذلك رسول الله نفسه ) . » « 3 » امّا در روايتى ديگر از اين حديث نقل شده كه پيامبر صلّى اللّه عليه و آله فرمود : « ما پيامبران ( معاشر الانبياء ) » لذا توجيه‌گران سنى مورد سؤال قرار\r\n\r\n\r\n","description":"","footnote":"\r\n( 1 ) هربك ، « ميراث محمد صلّى اللّه عليه و آله و علويان » ، در اسناد شرقى ، 18 ( 1980 ) ، 143 - 149 در ص 146 .\r\n( 2 ) ابن سعد ، طبقات ، ج 2 ، بخش 2 ، ص 86 .\r\n( 3 ) همان ، ص 85 . زهرى از جمله راويان اين حديث از عمر بن خطاب ، عثمان بن عفان ، على بن ابى طالب ، زبير بن عوام ، سعد بن ابى وقاص و عباس بن عبد المطلب نام مىبرد و اين به وضوح بر اساس روايتى است كه عمر از بزرگان صحابه از جمله على عليه السّلام و عباس پرسيد كه آيا از اين حديث پيامبر صلّى اللّه عليه و آله اطلاع دارند و همه جواب موافق دادند ( رك : همين كتاب ، ص 92 .\r\n","page_name":" 491 ","page_number":507},
  {"content":"\r\n\r\nابن كثير محدث و مورخ سنى از مشاجره رافضيان ( شيعيان ) در باب اين حديث سخت خشمگين است و مىگويد يكى از اينان از روى نادانى مىكوشد اين خبر ابى بكر را با دو آيه از قرآن درباره سليمان و زكريا رد كند . آيه در مورد ميراث بردن سليمان از داوود اشاره به ملك و نبوت دارد نه به ارث بردن مال . بنا بر نقل اكثر مفسران داوود يكصد فرزند داشت و اگر اين آيه اشاره به مال بود آن را منحصر به سليمان نمىكرد . و زكريا نيز از خدا پسرى خواست كه نبوت و رهبريت روحانى بر بنى اسرائيل را از او به ارث ببرد و منظور او اين نبود كه ميراثبر مال او باشد ؛ زيرا او نجارى فقير بود كه از دسترنج خود نان مىخورد . « 1 »\r\nراه ديگرى براى توجيه مصادره اموال پيامبر صلّى اللّه عليه و آله در مدينه ، خيبر و فدك ، اين بود كه ادعا شود آنها اموال شخصى او نيستند بلكه متعلق به جامعه اسلامى است كه پيامبر بسته به صلاح ديد خود در زمان حياتش از آن استفاده مىكرده است . اين مفهوم در حديثى ديگر به روايت ابو بكر نقل شده كه مىگويد « از پيامبر خدا صلّى اللّه عليه و آله شنيدم كه گفت : اين [ زمين 
  ] فقط طعمه‌اى است كه خدا به من داد تا از آن بخورم و چون جان سپردم متعلق به مسلمانان خواهد بود ( ان الله تبارك و تعالى يطعم النبىّ الطعمة ما كان حيّا ، فاذا قبضه الله رفعت ) . « 2 »\r\nبنا بر نقل عايشه خليفه عمر بين اموال خصوصى حضرت محمد صلّى اللّه عليه و آله و اموال عمومى كه فقط براى استفاده خود او تعيين شده بود تفاوت قايل شد . او املاك محمد صلّى اللّه عليه و آله را در مدينه به على عليه السّلام و عباس واگذار كرد ، و على عليه السّلام حق خود را از عباس گرفت . ( غلبه عليها ) . عمر املاك خيبر و فدك را در اختيار گرفت و اصرار داشت كه آنها براى نيازها و موارد ضرورى پيامبر صلّى اللّه عليه و آله برقرار شده بود و اكنون در اختيار ولى امر مسلمانان است ( أمرهما إلى من ولىّ الأمر ) . « 3 » اموال غير منقول محمد صلّى اللّه عليه و آله را در مدينه معمولا شامل\r\n\r\n\r\n","description":"","footnote":"\r\n( 1 ) ابن كثير ، بدايه ، ص 290 .\r\n( 2 ) ابن سعد ، طبقات ، ج 2 ، بخش 2 ، ص 86 ؛ ابن شبه ، تاريخ مدينه ، ص 210 - 211 ، كه از فاطمه عليها السّلام نقل شده كه ابو بكر امتناع خود را از دادن فدك را با اين حديث توجيه كرد . فاطمه عليها السّلام پاسخ داد : « تو و رسول خدا بهتر مىدانيد . بعد از اين دوباره از تو چيزى نخواهم خواست . »\r\n( 3 ) ابن حنبل ، مسند ، ج 1 ، ص 6 - 7 ؛ ابن شبه ، تاريخ مدينه ، ص 207 .\r\n","page_name":" 492 ","page_number":508},
  {"content":"\r\n\r\nهفت باغ مىدانند كه مخيريق يهودى « * » از بنى نضير يا بنى قينقاع ، كه در غزوه احد شهيد شد ، طبق وصيتى به محمد صلّى اللّه عليه و آله بخشيده بود . « 1 » واقدى مدعى است كه رسول خدا صلّى اللّه عليه و آله اين اموال را در سال هفتم هجرى وقف كرده بود . « 2 » ابو بكر پيشتر بخشى از سهم خود از زمينهاى بنى نضير را به دخترش عايشه بخشيده بود ، از اين رو براى عمر دشوار بود پافشارى كند كه اين املاك جزء اموال عمومى مسلمانان باشد . « 3 » از دو ملك ديگر متعلق به حضرت محمد صلّى اللّه عليه و آله از اموال بنى قريظه واقع در عالية المدينه نام برده‌اند . « 4 » از روايت عايشه چنين استنباط مىشود كه مصادره اموال حضرت محمد صلّى اللّه عليه و آله بوسيله ابو بكر بر پايه اين ادعا نبود كه آنها واقعا از اموال عمومى است .\r\nكايتانى مسأله ميراث محمد صلّى اللّه عليه و آله را اين گونه مطرح مىكند : ابو بكر در تصميم خود مبنى بر آن‌كه تمام املاك محمد صلّى اللّه عليه و آله بايد جزء اموال عمومى باشد و درآمد حاصل از آن به تمام صرف امور مسلمانان شود وصيتى را كه محمد صلّى اللّه عليه و آله چندين بار در طول حياتش اظهار كرده بود تعبير و تفسير كرد . « 5 » پيامبر صلّى اللّه عليه و آله در اواخر عمرش درآمد فدك را به طور كاملا دلخواه مصرف مىكرد . هنگامى كه فاطمه عليها السّلام - به تشويق شوهرش على عليه السّلام - و بيوه‌هاى پيامبر ميراث خود از فدك را طلب كردند ابو بكر صديق در پاسخ ادعاى آنان روى درهم كشيد و سخنى از حضرت محمد صلّى اللّه عليه و آله نقل كرد كه هرگونه حقى از درآمد فدك براى دخترش را رد مىكرد و آن را وقف مصالح عمومى مسلمانان مىدانست . « 6 » از نظر\r\n\r\n\r\n","description":"","footnote":"\r\n* مخيريق از علما و بزرگان يهود كه به دين اسلام درآمد و در جنگ احد شهيد شد و قبل از شهادت وصيت كرد كه اگر به قتل برسد اموال او متعلق به حضرت محمد صلّى اللّه عليه و آله است تا هرگونه كه خدا بخواهد صرف كند . ( ابن شبه ، تاريخ مدينه ، ص 173 - 175 ) .\r\n( 1 ) بلاذرى ، فتوح ، ص 18 ؛ ابن شبّه ، تاريخ مدينه ، ص 173 - 176 ؛ و نسينگ ، محمد صلّى اللّه عليه و آله و يهوديان ، مدينه ، ترجمهء بن فريبورگ ، ص 26 - 27 ؛ تاريخ اسلام ، ج 2 ، بخش 1 ، ص 688 . بنا بر روايتى ديگر املاك پيامبر صلّى اللّه عليه و آله در مدينه از زمينهاى بنى نضير بود و زمينى را كه از مخيريق باقى مانده بود بعد از جنگ احد بين مسلمانان تقسيم شد ( ابن شبه ، تاريخ مدينه ، ص 175 ) .\r\n( 2 ) ابن شبه ، تاريخ مدينه ، ص 175 .\r\n( 3 ) رك : همين كتاب ، ص 78 .\r\n( 4 ) ابن شبه ، تاريخ مدينه ، ص 186 .\r\n( 5 ) تاريخ اسلام ، ج 2 ، بخش 1 ، ص 521 .\r\n( 6 ) همان ، ج 2 ، بخش 1 ، ص 686 .\r\n","page_name":" 493 ","page_number":509},
  {"content":"\r\n\r\nكايتانى پيامبر صلّى اللّه عليه و آله در مدينه صاحب هيچ ملكى جز منزل خود نبود . « 1 » بر اين اساس كايتانى معتقد است كه در مدينه دوران محمد صلّى اللّه عليه و آله در مالكيت زمين گرايشهاى اشتراكى حكمفرما بود . « 2 » اما قرآن ( حشر / 6 ) بروشنى بيان مىكند كه فيئى را كه خداوند از بنى نضير به پيامبر صلّى اللّه عليه و آله داد خالصه او بود كه هرگونه كه مىخواست در آن تصرف مىكرد نه مال جامعه اسلامى .\r\nردّ بر جاى ماندن هرگونه ميراث از پيامبر صلّى اللّه عليه و آله از طرف ابو بكر در مدتى اندك منشأ روايات بسيارى شد كه پيامبر صلّى اللّه عليه و آله از دنيا رفت و هيچ مالى از خود باقى نگذاشت . از عايشه نقل شده كه چون پيامبر خدا صلّى اللّه عليه و آله رخت از جهان هستى بر بست هيچ درهم و دينار يا غلام و كنيز و يا گوسفند و شترى از خود بجاى نگذاشت . از ابن عباس نيز روايت شده كه حضرت محمد صلّى اللّه عليه و آله براى سى صاع جو زره خود را نزد يهودىاى گرو گذاشته بود . صلّى اللّه عليه و آله « 3 » بدون شك همه مخصوصا بيوه‌هايش هر چه را توانستند به آسانى به خود اختصاص دادند .\r\n\r\n3 - همسران و فرزندان عثمان بن عفان « * »\r\nنقل شده كه عثمان به پسرش عمرو گفت : « در دوره جاهليت و پيش از ازدواج با رقيّه سخت دلباخته زنان بودم ( كنت مستهترا بالنساء ) » « 4 » مع ذلك او احتمالا با ام حكيم اسماء دختر ابو جهل مخزومى و دشمن سرسخت پيامبر صلّى اللّه عليه و آله ازدواج كرده و از او صاحب پسرى به نام مغيره شده بود . با وجود آنكه غير از بلاذرى « 5 » فرد ديگرى اسماء را از همسران\r\n\r\n\r\n","description":"","footnote":"\r\n( 1 ) همان ، ج 2 ، بخش 1 ، ص 688 . درك اين مسأله مشكل است كه از كجا به اين نظر قاطع رسيده بود .\r\n( 2 ) همان ، ج 5 ، ص 526 .\r\n( 3 ) ابن سعد ، طبقات ، ج 2 / 2 ص 87 ؛ تاريخ اسلام ، ج 2 / 1 ، ص 521 .\r\n* علاوه بر منابعى كه كايتانى نقل كرده است ( تاريخ اسلام ، ج 8 ، ص 298 - 307 ) ر . ك : بلاذرى . انساب ، ج 15 ص 11 - 13 و زبيرى ، نسب ، ص 104 - 12 . 1\r\n( 4 ) ابن عساكر ، عثمان ، ص 20 .\r\n( 5 ) بلاذرى ، انساب ، ج 5 ، ص 105 . مصعب زبيرى اسماء را از جمله زنان عثمان و مغيره را از جمله پسران او نام نمىبرد و در ترجمه اسماء بنت ابو جهل تنها ازدواج او با وليد بن عبد شمس مخزومى را ذكر كرده است ( نسب ، ص 312 ) .\r\n","page_name":" 494 ","page_number":510},
  {"content":"\r\n\r\nعثمان ندانسته است ، اما پاره‌اى از منابع مغيره را از پسران عثمان برشمرده‌اند . « 1 » مغيره را شايد به اسم پدربزرگ او ابو جهل يعنى مغيرة عبد الله رئيس پيشين بنى مخزوم ، نامگذارى كرده بودند . اسماء از عثمان جدا شد و اين احتمالا پس از گرويدن عثمان به اسلام بود . شايد به علت اعمال فشار از طرف پدر اسماء و شايد هم از طرف پيامبر صلّى اللّه عليه و آله بود كه او از همسرش جدا شد . اسماء پس از آن با وليد بن عبد شمس بن مغيره پسر عموى پدرش ازدواج كرد . مغيره پسر عثمان ظاهرا در آن زمان كودكى خردسال بود و در دامن مادر و خويشاوندان مادرى خود پرورش يافت . همان‌گونه كه گفته شده « 2 » ممكن است اين مغيره همان مغيرة بن عثمانى باشد كه سدّى او را از جمله مشركان مكه مىداند كه در سال دوم هجرى به مسلمانان حمله كرد و به سلامت از جنگ گريخت . « 3 » چون اطلاع بيشترى از او در دست نيست احتمال دارد او قبل از فتح مكه در حالت شرك مرده باشد .\r\nاين پندار كه عثمان در سنين جوانى بود كه با اسماء ازدواج كرد با اين حقيقت روشن مىشود كه او در زمان عمر بن خطاب ام عبد الله فاطمه دختر اسماء « * » از وليد بن عبد شمس را به تزويج خود درآورد . وليد بن عبد شمس در سال 12 هجرى در ركاب خالد بن وليد در عقربا ( در جنگ يمامه ) كشته شد . « 4 »\r\nبنا بر نقل خود عثمان قبل از آنكه از نبوت پيامبر صلّى اللّه عليه و آله چيزى شنيده باشد ، او شيفته زيبايى رقيه شده بود و به علت حسادت نسبت به عتبة بن ابى لهب كه پيامبر دختر خود را\r\n\r\n\r\n","description":"","footnote":"\r\n( 1 ) ابن قتيبه ، معارف ، ص 198 ، مسعودى ، مروج ، ج 3 ، ص 75 ، بند 1577 .\r\n( 2 ) پلات در مروج الذهب ، مسعودى ، ج 7 ، نمايه ذيل مغيره بن عثمان .\r\n( 3 ) طبرى ، ج 1 ، ص 1277 و طبرى ، جامع البيان ، ج 2 ، ص 196 . ابن اسحاق در روايت خود از مغيرة بن عثمان نام نبرده است .\r\n* احتمالا عثمان با اسماء دختر ابو جهل ازدواج نكرده و در صورت ازدواج پيش از آنكه با او همبستر شود از او جدا شده بود و از او صاحب فرزندى به نام مغيره نبود . و اگر چنين ازدواجى و تولد چنين فرزند مشتركى حقيقت داشت بنا به امر خداوند ( نساء / 13 ) كه مىفرمايد : « و دختران زنانتان كه در كنار شما هستند هرگاه با آنان همبستر شده‌ايد بر شما حرام شده‌اند ولى اگر همبستر نشده‌ايد . گناهى مرتكب نشده‌ايد . » نمىتوانست بعد از نزول اين آيه و در زمان عمر بن خطاب با دختر زن خود ، ام عبد الله فاطمه ، ازدواج كند . مغيره بن عثمان هم احتمالا فرزند عثمان ديگرى غير از عثمان بن عفان بن ابو العاص بوده و يا از همسر ديگرى غير از اسماء دختر ابو جهل و مادر ام عبد الله متولد شده بود . علاوه بر اين هيچ يك از كتابهاى انساب و يا كتابهاى تاريخ از فرزندى به نام مغيره براى عثمان نام نبرده‌اند .\r\n( 4 ) زبيرى ، نسب ، ص 330 .\r\n","page_name":" 495 ","page_number":511},
  {"content":"\r\n\r\nبه او تزويج كرده بود عثمان در صدد گفتگو با محمد صلّى اللّه عليه و آله برآمد . « 1 » او به دين اسلام گرويد و بلافاصله پس از آنكه عتبة به دستور پدرش رقيه را طلاق داد عثمان با او ازدواج كرد .\r\nرقيه در مهاجرت عثمان به حبشه و به مدينه همراه او بود . در غزوه بدر در سال دوم هجرت كه رقيه مريض بود پيامبر صلّى اللّه عليه و آله به عثمان اجازه داد كه در طول جنگ در خانه بماند . رقيه قبل از بازگشت حضرت محمد صلّى اللّه عليه و آله از بدر جان سپرد . پس از سقط فرزندى ، احتمالا در حبشه ، او براى عثمان پسرى به نام عبد الله ، مشهور به عبد الله اكبر آورد . بنا به نقل بيشتر روايات او در شش سالگى در جمادى الاول سال چهارم هجرى پس از آنكه خروسى به چشم او نوك زد درگذشت . « 2 »\r\nعثمان پس از بازگشت از حبشه به مكه با رمله ، دختر شيبة بن ربيعة بن عبد شمس ازدواج كرد . پدرش شيبة بن ربيعه از سران مشركان قريش بود و همراه برادرش عتبه در جنگ بدر به قتل رسيد . عثمان سرافراز بود كه موفق شده با رضايت پدرش با او ازدواج كند ، و مهريه‌اش را 30000 يا 40000 درهم قرار داد . « 3 » او همراه عثمان به مدينه هجرت كرد و از جمله زنان مهاجر شمرده مىشود . هنگامى كه عتبه در بدر كشته شد ، هند دختر عتبه و همسر ابو سفيان رمله را براى خيانت به قومش هجو كرد . بيشتر منابع اين خبر را ناديده مىگيرند كه عثمان همزمان با رقيه زنى ديگر گرفته باشد . « 4 » روايت شده كه چون على عليه السّلام ، پس از فتح مكه ، تصميم به ازدواج با جويريه دختر ابو جهل گرفت پيامبر صلّى اللّه عليه و آله از اين كار نفرت داشت و فرمود « دوست ندارم كه دختر دوست خدا و دختر دشمن خدا در يك جا جمع شوند . » « * » . در زمان ازدواج عثمان با رمله احتمالا محمد صلّى اللّه عليه و آله در موقعيتى نبود كه اگر اعتراضى دارد اظهار كند .\r\n\r\n\r\n","description":"","footnote":"\r\n( 1 ) ابن عساكر ، عثمان ، ص 20 .\r\n( 2 ) ابن سعد ، طبقات ، ج 3 ، بخش 1 ؛ طبرى ، ج 1 ، ص 1453 ، تاريخ اسلام ، ج 1 ، ص 588 . ابن سعد ( طبقات ، ج 8 ، ص 24 ) نقل مىكند كه عبد الله در سن يك يا دو سالگى و پيش از رقيه درگذشت .\r\n( 3 ) بلاذرى ، انساب ، ج 5 ، ص 13 .\r\n( 4 ) ابن اثير ( اسد الغابه ، ج 5 ، ص 457 ) نقل كرده كه ابن عبد البر به صراحت بيان مىكند كه رمله همراه شوهرش عثمان بن عفان به مدينه هجرت كرد . اما در نسخه‌اى از استيعاب ابن عبد البر ( ج 2 ، ص 730 ) نام عثمان بن مظعون ذكر شده است . در اين مورد ر . ك : به بحث ابن حجر در اصابه ( ج 8 ، ص 86 ) كه احتمال مىدهد شوهر اين زن عثمان بن ابى العاص ثقفى باشد .\r\n* « انى لاكره ان تجمع بين بنت ولىّ اللّه و بين بنت عدو اللّه » ، زبيرى ، نسب ، ص 312 .\r\n","page_name":" 496 ","page_number":512},
  {"content":"\r\n\r\nعثمان سه دختر از رمله داشت : ام ابان ، ام عمرو و عايشه . تصور مىشود آنان در زمان حيات پيامبر صلّى اللّه عليه و آله به دنيا آمدند و عثمان در سالهاى نخستين خلافت خود هر سه را به شوهر داد . او ام ابان را به مروان بن حكم ، « 1 » ام عمرو را به سعيد بن عاص « 2 » ، و عايشه را به حارث بن حكم داد . عايشه بعدا با عبد الله بن زبير ازدواج كرد و از او طلاق گرفت . « 3 » وقتى عثمان به قتل رسيد رمله هنوز زنده و در عقد او بود .\r\nاندك زمانى پس از درگذشت رقيّه عمر بن خطاب پيشنهاد كرد كه عثمان با دخترش حفصه كه بتازگى بيوه شده بود ازدواج كند . عثمان قول داد كه در اين باره بينديشد و پس از چند روزى به اين بهانه كه آمادگى براى ازدواج ندارد خواهش عمر را رد كرد . اكنون حضرت محمد صلّى اللّه عليه و آله براى حل اين مشكل پيشنهاد كرد كه خود با حفصه ازدواج كند و دخترش ام كلثوم را به عقد عثمان درآورد . « 4 » عثمان در ربيع الاول سال سوم هجرى پنج ماه بعد از جنگ بدر با او ازدواج كرد . ام كلثوم پيشتر به عقد عتيبه بن ابى لهب درآمده بود ، اما پيش از عروسى ، ابى لهب پسرش را وادار كرد كه زن خود را طلاق گويد . ام كلثوم پيش از آنكه فرزندى به دنيا آورد در شعبان سال نهم هجرى درگذشت . « 5 »\r\nعثمان در مدينه احتمالا در زمان حيات حضرت محمد صلّى اللّه عليه و آله با فاخته دختر غزوان ازدواج كرد . برادرش عتبة بن غزوان بن جابر مازنى از طايفه قيس بن عيلان و هم‌پيمان بنى نوفل بود كه در آغاز در مكه اسلام آورده و به حبشه و به مدينه هجرت كرده بود .\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 106 ؛ ابن حبيب ، المحبّر ( به اهتمام لتختن اشتادر ، حيدرآباد ، 1942 ) ص 59 ، عبد الرحمن برادر مروان در شعرى نسبت به امّ ابان اظهار عشق مىكند ( زبيرى ، نسب ، ص 161 ) . احتمالا پس از بازگشت مروان از افريقيه ( كه همراه لشكرى به سردارى عبد الله بن سعد [ ابى سرح 
  ] رفته بود ) عثمان دخترش را به عقد او درآورد و يك پنجم غنيمت افريقيه را كه 50000 درهم بود به او بخشيد ( يعقوبى ، تاريخ ، ج 2 ، ص 191 ؛ تاريخ اسلام ، ج 7 ، ص 193 ) .\r\n( 2 ) زبيرى نسب ، ص 112 ؛ بلاذرى ، انساب ، ج 5 ، ص 106 ؛ ابن حبيب ، المحبّر ، ص 55 .\r\n( 3 ) بلاذرى ، انساب ، ج 5 ، ص 106 ؛ زبيرى ، نسب ، ص 112 در متن كتاب آمده است « و تزوجت . . . عثمان بن الحارث ، فولدت له . كه نادرست است و بايد چنين نوشته مىشد « تزوجت . . . الحارث بن حكم فولدت له عثمان بن حارث » رك : زبيرى ، نسب ، ص 170 ، ابن حبيب ، المحبّر ، ص 55 .\r\n( 4 ) ابن سعد ، طبقات ، ج 8 ، ص 56 - 58 . رواياتى كه نقل كرده‌اند عثمان از حفصه خواستگارى كرد و عمر نپذيرفت ( ابن عساكر ، عثمان ، ص 31 - 32 ) مسلما اشتباه است .\r\n( 5 ) ابن سعد ، طبقات ، ج 8 ، ص 25 .\r\n","page_name":" 497 ","page_number":513},
  {"content":"\r\n\r\nبعدا در زمان عمر بنيان‌گذار و حاكم بصره شد . « 1 » نام فاخته را جزء زنان مهاجر نياورده‌اند و احتمالا مدتى بعد از برادرش به مدينه آمده بود . عثمان شايد بخاطر حمايت از فاخته با او ازدواج كرد . او براى عثمان پسرى آورد به نام عبد الله كه عبد الله اصغر ناميده شد . « 2 » او احتمالا پس از مرگ عبد الله پسر رقيه به دنيا آمد از اين رو اين نام را به او دادند . او نيز در جوانى و پيش از به خلافت رسيدن عثمان درگذشت . فاخته تا آخر حيات عثمان همسر او بود و پس از او به ازدواج ابو هريره درآمد . « 3 »\r\nعثمان پس از فتح مكه در سال 8 هجرى با دختر خالد بن اسيد بن ابى العيص بن اميه ، يكى از عموزادگان درجه دوم خود ، ازدواج كرد و 40000 درهم مهريه او قرار داد . « 4 »\r\nخالد بن اسيد در سال فتح مكه به دين اسلام درآمد و در سال 12 هجرى در جنگ عقربا كشته شد . هدف عثمان از اين ازدواج ظاهرا آن بود كه پيوندهاى خانوادگى را با امويان سرشناس مستحكم كند . مطلب بيشترى درباره دختر خالد بن اسيد نمىدانيم و احتمالا او بدون فرزند از دنيا رفت .\r\nجندب بن عمرو بن حممه دوسى ازدى به مدينه هجرت كرد . هنگام پيوستن به لشكرى كه عازم فتح شام بود دخترش ام عمرو « * » را به خليفه عمر سپرد و سفارش كرد كه اگر براى او اتفاقى افتاد عمر او را به كسى كه همتاى او باشد تزويج كند . عمر هميشه او را « دخترم » مىخواند و او عمر را « پدرم » خطاب مىكرد . هنگامى كه جندب شهيد شد خليفه خواست كه كسى با اين زيباروى خوش‌اندام ( الجميلة الجسيمة ) ازدواج كند . « 5 »\r\nعثمان با ام عمرو دختر جندب ازدواج كرد و بعدها مىگفت كه هر صفت نيكى از زنان را\r\n\r\n\r\n","description":"","footnote":"\r\n( 1 ) همان ، ج 3 ، بخش 1 ، ص 69 و ج 7 ، بخش 1 ، ص 1 - 3 .\r\n( 2 ) ابن قتيبه عبد الله اكبر را پسر فاخته و عبد الله اصغر را پسر رقيه مىداند ( تاريخ اسلام ، ج 8 ، ص 301 ) كه البته اشتباه است .\r\n( * ) مسعودى ( مروج الذهب ، بيروت ، 1385 ، 4 جلد ، ج 2 ، ص 331 - 332 ) عبد الله اكبر و عبد الله اصغر ، هر دو را فرزندان رقيه مىداند و دوران زندگانى عبد الله اصغر را 76 سال ذكر كرده است كه پس از آنكه خروسى به چشم او نوك زد درگذشت . و اين نيز اشتباه است .\r\n( * ) ابو الفرج ( اغانى ، ج 1 ، ص 152 ) نام اين دختر را « ام ابان » نوشته است .\r\n( 3 ) بلاذرى ، انساب ، ج 5 ، ص 100 .\r\n( 4 ) همان ، ج 5 ، ص 13 .\r\n( 5 ) بلاذرى چنين گفته است ( همان ) . ابو الفرج « الجميلة الحسيبه ، نيكروى والاگهر » نقل كرده است . ( اغانى ، ج 1 ، ص 153 ) .\r\n","page_name":" 498 ","page_number":514},
  {"content":"\r\n\r\nكه او مىپسنديد در او مىديد . « 1 » او براى عثمان چهار پسر آورد ، عمرو ، ابان ، خالد ، و عمر و دخترى به نام مريم ( الكبرى ) . عمرو و ابان و عمر بعد از عثمان زنده ماندند و هر يك فرزندانى از خود بجاى گذاشتند . خالد در ماجرايى در زمان خلافت پدرش درگذشت ولى فرزندانى از او ماندند . « 2 » عثمان مريم را به عقد عبد الرحمن بن حارث بن هشام مخزومى پسر برادر ابو جهل درآورد . بنا بر نقل زبيرى او بعدا با عبد الملك بن مروان ازدواج كرد . « 3 » ام عمرو دختر جندب ظاهرا پيش از عثمان درگذشت .\r\nاحتمالا در زمان خلافت عمر بود كه عثمان با ام عبد الله فاطمه دختر وليد بن عبد شمس بن مغيره مخزومى با مهريه‌اى به مبلغ 30000 درهم ازدواج كرد . « 4 » به طورى كه پيشتر گفته شد فاطمه دختر اسماء « * » بنت ابو جهل همسر دوران جاهليت عثمان بود .\r\nاسماء بعد از جدايى از عثمان به ازدواج با وليد درآمد . وليد پيش از فتح مكه اسلام اختيار كرد . و در جنگ عقرباء كشته شد . عثمان از فاطمه دختر وليد دو پسر داشت به نام وليد و سعيد و دخترى به نام ام سعيد كه مصعب زبيرى او را ام عثمان ناميده است . « 5 » وليد و سعيد پس از مرگ عثمان زنده ماندند و هر يك فرزندانى داشتند . عثمان در زمان خلافتش ام سعيد ، يا ام عثمان ، را با عبد الله بن خالد بن اسيد اموى ، برادر همسر سابقش ، تزويج كرد ؛ و قرض او را پرداخت . « 6 » معلوم نيست در زمان اين ازدواج خواهر\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 13 ؛ براى توضيح بيشتر رك : اغانى ، ص 153 - 154 .\r\n( 2 ) بلاذرى ، انساب ، ج 5 ، ص 116 - 117 ؛ زبيرى ، نسب ، ص 119 . بنا به نقل زبيرى خليفه عثمان بود كه در آغاز پيشنهاد كرد به بنى مخزوم دختر بدهد .\r\n( 3 ) زبيرى ، نسب ، ص 111 - 112 ، 308 ؛ ابن حبيب ، المحبّر ، ص 55 . بلاذرى نقل كرده كه مريم كبرى بعد از مرگ خواهرش ام عمرو [ دختر عثمان از رمله 
  ] با سعيد بن عاص ازدواج كرد . و پس از مرگ او به عقد عبد الرحمن بن حارث درآمد و پيش از او درگذشت . ( انساب ج 5 ، ص 106 ) . اما سعيد بن عاص تا سال 57 يا 59 زنده بود و معلوم نيست كه آيا عبد الرحمن پس از او زنده مانده باشد . بنا به نقل مصعب زبيرى ( نسب ، ص 180 ) و ابن سعد ( طبقات ، ج 5 ، ص 20 ) سعيد بن عاص با مريم صغرى دختر عثمان از نائله بعد از مرگ خواهرش امّ عمرو ازدواج كرد و اين احتمال به قبول نزديك‌تر است .\r\n( 4 ) بلاذرى ، انساب ، ج 5 ، ص 13 . اينكه عثمان با فاطمه بعد از امّ عمرو ازدواج كرد از اين حقيقت استنباط مىشود كه پسران او در زمان مرگ عثمان از عمرو ، بزرگترين پسر بازمانده از عثمان ، كوچكتر بودند .\r\n* به طورى كه پيشتر گفته شد اسماء دختر ابو جهل همسر عثمان نبوده و اگر چنين بود او با ام عبد الله فاطمه ، دختر زن خود ، ازدواج نمىكرد ر . ك : همين كتاب ، ص 495 يادداشت و توضيح مترجم .\r\n( 5 ) نسب ، ص 154 ، 112 .\r\n( 6 ) همان ، ص 112 .\r\n","page_name":" 499 ","page_number":515},
  {"content":"\r\n\r\nعبد الله زنده بود يا خير . فاطمه دختر وليد قبل از مرگ عثمان درگذشته يا از او جدا شده بود .\r\nعثمان پس از مرگ خليفه عمر از دخترش فاطمه بنت عمر خواستگارى كرد و مهريه استثنايى 100000 درهم را براى او در نظر گرفت ، شايد به اين منظور كه تحقيرى را كه قبلا بر عمر روا داشته و از ازدواج با حفصه سرباززده بود جبران كند . اما عبد الله بن عمر ، برادر تنى حفصه ، بر حق تقدم پسر عموى فاطمه پافشارى كرد و او را به ازدواج با عبد الرحمن بن زيد بن خطّاب درآورد . « 1 » احتمالا علاقه عثمان به اين دختر عمر از آن سبب بود كه مادرش ام حكيم بن حارث بن هشام از مخزوميان بود و عثمان دخترش مريم را به عبد الرحمن بن حارث برادر ام حكيم تزويج كرد . فاطمه دختر عمر در اين زمان احتمالا بيش از 9 سال نداشت ، زيرا مادرش پس از درگذشت خالد بن سعيد بن العاص ، شوهر پيشين خود در جنگ مرج الصفّر با عمر ازدواج كرده بود . « 2 » به نظر مىرسد كه فاطمه دختر وليد بتازگى درگذشته بود و عثمان مشتاق بود كه بار ديگر پيوندهاى خويشاوندى خود را با خاندان ابو جهل تجديد كند .\r\nعثمان در سال 28 هجرى ، هفت سال پيش از مرگش ، با نائله دختر فرافصة بن احوص ، رئيس نصرانى كلبيان ازدواج كرد . « 3 » سعيد بن عاص با خواهر او ، هند دختر فرافصه ازدواج كرده بود . چون عثمان از اين خبر آگاه شد به سعيد نوشت كه اگر هند خواهرى دارد او را براى عثمان خواستگارى كند . سعيد كس به نزد پدرش فرستاد و او از ضبّ برادر هند كه مسلمان شده بود خواست كه همراه او باشد تا او ( نائله ) را به نزد عثمان ببرد . عثمان 10000 درهم مهريه او كرد و كيسان ابو سالم و زنش رمّانه ، كنيزى از كرمان را به رسم هديه به او بخشيد . « 4 » نائله حد اقل براى عثمان چهار دختر زاييد : مريم\r\n\r\n\r\n","description":"","footnote":"\r\n( 1 ) بلاذرى ، نسب ، ج 5 ، ص 13 .\r\n( 2 ) - زبيرى ، نسب ، ص 303 و 319 - 350 .\r\n( 3 ) طبرى ، ج 1 ، ص 2827 ؛ تاريخ اسلام ، ج 7 ، ص 231 - 232 .\r\n( 4 ) بلاذرى ، انساب ، ج 5 ، ص 11 - 12 ؛ اغانى ، ج 15 ، ص 70 - 71 ؛ تاريخ اسلام ، ج 7 ، ص 303 - 304 سعيد بن عاص احتمالا در آن زمان عامل خراج قبيله كلب بود . منبعى را كه كايتانى ( تاريخ اسلام ، ج 7 ، ص 232 ) از آن نقل كرده است وليد بن عقبه را كسى مىداند كه زمينه ازدواج نائله را با عثمان فراهم كرد و عثمان او را عامل صدقات بنى كلب كرد . در هر صورت وليد بن عقبه در آن زمان امير كوفه بود . اغانى ، ج 15 ، ص 70 - 71 به اشتباه سعيد بن عاص را امير كوفه در آن زمان مىداند .\r\n","page_name":" 500 ","page_number":516},
  {"content":"\r\n\r\n( الصغرى ) ، ام خالد ، اروى ، ام ابان ( الصغرى ) و شايد هم پنجمين دختر به نام ام البنين .\r\nواقدى « 1 » مادر ام البنين را نائله ذكر كرده است و ابن سعد ، « 2 » مادرش را ام ولد مىداند . خبر واحد هشام بن كلبى كه عثمان را صاحب فرزندى به نام عنبسه از نائله « 3 » مىداند شايد خبرى ناموثق باشد . مريم صغرى با عمرو بن وليد بن عقبة بن ابى معيط اموى ازدواج كرد . او را زنى بدخو ( سيّئة الخلق ) و كسى كه شوهرش را به خشم مىآورد وصف كرده‌اند . « 4 » اگر روايت مصعب زبيرى و ابن سعد كه گفته‌اند او بعد از مرگ خواهرش ام عمرو « 5 » با سعيد بن عاص ازدواج كرد صحيح باشد ، عمرو بن وليد كه پس از سعيد بن عاص درگذشت بايد اين زن را طلاق گفته باشد . ام خالد پس از مرگ خواهرش امّ سعيد ( ام عثمان ) با عبد الله بن خالد بن اسيد ازدواج كرد . « 6 » اروى به ازدواج خالد بن وليد بن عقبه بن ابى معيط ، « 7 » برادر عمرو بن وليد ، درآمد . ام ابان ( الصغرى ) ازدواج نكرد . « 8 » و ام البنين ، به نقل واقدى « 9 » و ابن سعد « 10 » با عبد الله بن يزيد بن ابى سفيان سفيانى ازدواج كرد .\r\nاما به روايت بلاذرى ، « 11 » و ابن حزم ، « 12 » يزيد بن ابى سفيان صاحب فرزندى نبود . به نقل ابن حبيب ، ام البنين با ابو سفيان بن عبد الله بن خالد بن اسيد ازدواج كرد . « 13 » از فرزندى به نام ابو سفيان پسر عبد الله بن خالد بن اسيد در جايى ديگر نامى نيامده است . نظر مصعب زبيرى كه معتقد است ام البنين ازدواج نكرده شايد اشتباه باشد . « 14 » نائله بخاطر پايدارى\r\n\r\n\r\n","description":"","footnote":"\r\n( 1 ) طبرى ، ج 1 ، ص 3056 - 3057 .\r\n( 2 ) طبقات ، ج 3 ، بخش 1 ، ص 37 و نيز در ابن شبه تاريخ مدينه ، ص 953 .\r\n( 3 ) طبرى ، ج 1 ، ص 3056 .\r\n( 4 ) بلاذرى ، انساب ، ج 5 ، ص 12 ، 106 .\r\n( 5 ) رك : همين كتاب ص 499 ، يادداشت 3 .\r\n( 6 ) زبيرى ، نسب ، ص 112 ، ابن حبيب ، المحبّر ، ص 55 .\r\n( 7 ) زبيرى ، نسب ، ص 112 ؛ ابن حبيب ، المحبّر ، ص 55 .\r\n( 8 ) زبيرى ، نسب ، ص 112 .\r\n( 9 ) طبرى ، ج 1 ، ص 3036 - 3037 .\r\n( 10 ) طبقات ، ج 3 ، بخش 1 ، ص 37 .\r\n( 11 ) انساب ، ج 4 ، بخش 1 ، ص 6 .\r\n( 12 ) ابن حزم ، جمهره ، ص 111 .\r\n( 13 ) ابن حبيب ، المحبّر ، ص 55 .\r\n( 14 ) نسب ، ص 112 .\r\n","page_name":" 501 ","page_number":517},
  {"content":"\r\n\r\nشجاعانه‌اش براى دفاع از شوهرش عليه كشندگان او و براى نامه‌اى كه در ترغيب معاويه به خونخواهى از عثمان نوشت مشهور شد . او پيشنهاد ازدواج با معاويه را نپذيرفت و براى پايان دادن به سماجت او در اين كار دو دندان پيشين خود را شكست . « 1 »\r\nمسلما عثمان در زمان خلافتش با ام البنين مليكه دختر عيينة بن حصن بن حذيفه بن بدر الفزارى نيز ازدواج كرد . پدرش رئيس قبيله فزاره ، عربى بدوى ، خشن و ناآرام و نوهء حذيفه بن بدر ، رئيس و قهرمان معروف جنگهاى قبيله‌اى داحس بود . عيينه در آغاز سخت عليه مسلمانان مىجنگيد سپس همزمان با فتح مكه به اردوى مسلمانان پيوست و در دل مشرك باقى ماند . هنگامى كه نمايندگان فزاره براى اعلام رسمى قبول اسلام در سال 9 هجرى به حضور محمد صلّى اللّه عليه و آله رسيدند عيينه غيبتى چشمگير داشت . « 2 » پس از رحلت رسول خدا صلّى اللّه عليه و آله به اردوى ردّه پيوست و از طلحه ( طليحه ) پيامبر دروغين قويا پشتيبانى كرد . او در جنگ اسير شده نزد ابو بكر آورده شد ، اما ابو بكر او را بخشيد . او كه سخت به شرافت خانوادگى خود مىباليد ظاهرا به علت جاه‌طلبى مايل بود دخترش ام ابان را به ازدواج رئيس امت اسلامى درآورد . بنا بر روايتى او ابتدا به محمد صلّى اللّه عليه و آله پيشنهاد كرد دخترش را به همسرى بپذيرد كه سبب ناراحتى عايشه شد . « 3 » ظاهرا پس از آن سعى كرد دخترش را به ازدواج با عمر درآورد . هنگامى كه او يك بار دامادش عثمان را گستاخانه سرزنش كرد ، عثمان گفت : « اگر دامادت عمر بود تو چنين جسارتى نداشتى » . « 4 »\r\nعثمان ، در هر صورت ، با ام البنين ازدواج كرد و 500 دينار مهر او قرار داد « 5 » و با منش بدوىگرى او و با پدر او خو كرد . عيينه شبى در ماه رمضان براى ديدن دخترش به خانه خليفه رفت . عثمان او را به خوردن افطارى دعوت كرد ، اما عيينه به بهانه روزه داشتن از خوردن افطارى معذرت خواست . عثمان با كمال تعجب از او پرسيد چگونه مىشود در\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 12 - 13 . رك : همين كتاب ، ص 477 .\r\n( 2 ) تاريخ اسلام ، ج 2 ، بخش 1 ، ص 291 .\r\n( 3 ) ابن حجر ، اصابه ، ج 5 ، ص 55 .\r\n( 4 ) همان ، ص 56 .\r\n( 5 ) بلاذرى ، انساب ، ج 5 ، ص 13 . ترتيب پرداخت مهريه‌هاى عثمان به همسرانش كه در آنجا ثبت شده است ظاهرا به ترتيب زمانى است . ازدواج عثمان با ام البنين بعد از خواستگارى عثمان از فاطمه دختر عمرو پس از درگذشت عمر بوده است . اين تأكيدى است بر اين نظر كه اين ازدواج در زمان خلافت عثمان انجام شد .\r\nعيينه و عثمان پيش از دوران خلافت عثمان علاقه‌اى به اين ازدواج نداشتند .\r\n","page_name":" 502 ","page_number":518},
  {"content":"\r\n\r\nشب روزه گرفت و او در جواب گفت كه از نظر او شب و روز با هم تفاوتى ندارند . و من فكر مىكنم روزه گرفتن در شب برايم آسانتر است . خليفه لبخند زد . « 1 » بنابر داستان ديگرى به نقل مداينى ، « 2 » به دنبال مشاجره‌اى سالم ( بن مسافع ) بن دارة از بنى عبد الله بن غطفان به دست زميل بن ابير مازنى فزارى مجروح شد . سالم را به نزد عثمان در مدينه بردند . عثمان به طبيب خود دستور داد كه زخم او را معالجه كند . و چون طبيب پيشنهاد كرد كه مجروح بجاى جراحى با دارو معالجه شود دختر عيينه ، به علت همبستگى صادقانه‌اى كه به قبيله فزاره داشت ، با دسيسه و نيرنگ طبيب را بفريفت تا داروى او را به سم آلوده كند و سالم اين گونه به قتل رسيد .\r\nام البنين براى عثمان پسرى به نام عبد الملك آورد كه در كودكى درگذشت . « 3 » هشام بن كلبى از پسر ديگرى به نام عتبه از او براى عثمان نام برده است . « 4 » بنا بر نقل بعضى منابع عثمان در زمان محاصره كاخش او را از خود دور كرد . مداينى با نقل اين خبر يادآور شده است كه او همان تندخويى ( جفاء ) پدرش عيينه را داشت . هنگامى كه عيينه اين گفتار پيامبر صلّى اللّه عليه و آله را شنيد كه فرموده بود ، قبيله‌هاى مزينة ، جهينة ، اسلم ، و غفار شريفتر ( خير ) از تميم ، اسد ، عامر و غطفان ( كه فزاره از اين قبيله بود ) اند او در اعتراض به اين سخن گفته بود : « براى من بهتر است كه با اين قبايل در دوزخ باشم تا با آنان در فردوس برين بسر برم . » و چون اين سخن به ام البنين رسيد او گفت « به خدا سوگند پدرم سخنى به گزاف نگفته است ( ما ابعد ابى ) . » « 5 » ام البنين را مخصوصا از جمله كسانى نام برده‌اند كه سعى داشتند خليفه مقتول پنهانى به خاك سپرده شود . مصعب زبيرى او و نائله را دو همسر عثمان نام مىبرد كه از او ارث بردند . « 6 » فقط ابن سعد چنان كه گفته شد از كنيزى بىنام\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 106 ؛ ابن شبه ، تاريخ مدينه ، ص 1056 - 1057 .\r\n( 2 ) بلاذرى ، انساب ، ج 5 ، ص 15 . شرح مفصلتر اين خصومت را ابن شبه نقل كرده است ، تاريخ مدينه ، ص 1057 - 1063 .\r\n( 3 ) مسعودى اين را نقل كرده است ( مروج ، ج 3 ، بند 1577 ) و طبرى ( ج 1 ، ص 3576 ) به آن اشاره كرده است .\r\nشايد گفته مصعب زبيرى كه نقل كرده او در مردى ( رجلا ) و بدون فرزند درگذشت اشتباه باشد ( نسب ، 104 ) .\r\n( 4 ) طبرى ، ج 1 ، ص 3056 .\r\n( 5 ) بلاذرى ، انساب ، ج 5 ، ص 100 .\r\n( 6 ) نسب ، ص 112 .\r\n","page_name":" 503 ","page_number":519},
  {"content":"\r\n\r\nو نشان كه مادر ام البنين دختر عثمان بود نيز نام برده است .\r\nنحوهء ازدواجهاى عثمان و دخترانش ، مخصوصا در دوران كهولت او ، حكايت از اشتياق شديد او به پيوند رشته‌هاى الفت با خاندانهاى اشراف قديم مكه دارد . علاوه بر قبيله خودش عبد شمس ، او در صدد جلب نظر قبيله مخزوم ، بخصوص خاندان ابو جهل بود . او ظاهرا مايل بود كه رشته الفتى را كه در آغاز اسلام با طلاق گفتن دختر ابو جهل گسيخته بود دوباره پيوند زند . رابطه او با مخزوم در هنگام انتخاب در شورا ثمربخش بود و مخزوميان بشدت از نامزدى او به ضرر على عليه السّلام جانبدارى كردند . « 1 »\r\nخويشاوندى عثمان ، از طريق مادربزرگش ، با بنى هاشم اهميّت زيادى براى او نداشت . ازدواج با دو دختر پيامبر سبب سربلندى و مايه مباهات او بود ، امّا پس از مرگ آن دو كوشش نكرد دوباره پيوند خويشاوندى با خاندان محمد صلّى اللّه عليه و آله برقرار كند ، او با اشرافيت نوين اسلامى كه عمر آن را بر پايه سابقه و فضيلت نهاده بود احساس همبستگى نمىكرد . با هيچ يك از رهبران برجسته و بزرگ اسلام مانند ابو بكر ، عمر و پنج عضو شورا يا يكى از انصار پيوند زناشويى برقرار نكرد . خواستگارى او از فاطمه دختر عمر ، به طورى كه گفته شد بيشتر بخاطر اشرافيّت مخزومى مادرى او بود . خوددارى عبد الله بن عمر كه مردى متقى و پارسا بود از قبول اين خواستگارى شايد به علت آگاهى او از اين انگيزه عثمان بوده است . عثمان در زمان خلافتش با دختران دو تن از سران قبايل ازدواج كرد كه يكى مسيحى و ديگرى از مسلمانان صورى بود كه از آداب و رسوم و ايمان اسلامى بهره اندكى داشت .\r\nبا وجود خويشاوندى نزديكى كه عثمان با امويان داشت در خور توجه است كه او وابستگى سببى با معاويه برقرار نكرد . با ابو سفيان و فرزندان بسيار او رابطه نزديكى همچون ديگر شاخه‌هاى قبيله نداشت ، حتى اگر روايات ابهام‌آميز ازدواج دختر او ام البنين را با عبد الله بن يزيد بن ابو سفيان معتبر بدانيم . اما معاويه بعدا در زمان خلافتش دختر خود رمله را با عمرو آخرين پسر بازمانده از عثمان و جانشين احتمالى او تزويج كرد . « 2 »\r\n\r\n\r\n","description":"","footnote":"\r\n( 1 ) رك : همين كتاب ، ص 103 .\r\n( 2 ) زبيرى ، نسب ، ص 106 .\r\n","page_name":" 504 ","page_number":520},
  {"content":"\r\n\r\nاطلاعات مربوط به ازدواجهاى عثمان با مسأله سن او نيز بىارتباط نيست . اگر او هفت سال پيش از مرگش با نائله ازدواج كرده و حد اقل چهار دختر از او داشت ، احتمال نمىرود كه سن او آن‌گونه كه بسيارى از منابع ذكر كرده‌اند به هشتاد و دو سالگى رسيده باشد ، در حالى كه بعضى سن او را 86 ، 88 ، 90 يا 95 سال نيز دانسته‌اند . احتمالا او به طورى كه ابو معشر گفته است 75 سال عمر داشته است . سيف بن عمر سن 63 سال را خود براى عثمان اختيار كرده است كه با سن خلفاى پيشين كه همگى به طور معجزه‌آسايى به اندازه محمد صلّى اللّه عليه و آله عمر كردند برابر باشد . « 1 »\r\n\r\n4 - همسران و فرزندان حسن بن على عليه السّلام\r\nاحتمالا حسن بن على عليه السّلام نخستين بار با سلمى يا زينب دختر امرؤ القيس بن عدى بن اوس بن جابر بن كعب بن عليم ، رئيس مشهور قبيله كلب ، ازدواج كرد . امرؤ القيس مردى مسيحى بود كه از شام به مدينه آمد تا نزد خليفه عمر به دين اسلام درآيد . عمر رفتار او را بسيار پسنديد و بلافاصله او را به اميرى مسلمانان قبيله قضاعه ( كه كلب از آن قبيله بود ) منصوب كرد . هنگام بازگشتن ، على همراه دو پسرش حسن و حسين عليهما السّلام به ديدار او شتافتند و درخواست وصلت با خاندان او كردند . امرؤ القيس به اين كار رضايت داد و دخترانش محياة ، سلمى و رباب را به ترتيب به ازدواج اين سه عضو از خاندان پيامبر صلّى اللّه عليه و آله درآورد . « 2 »\r\nاين واقعه احتمالا در زمانى بود كه مسلمانان در اوايل خلافت عمر فلسطين را فتح كرده بودند . حسن عليه السّلام در سال 3 و حسين عليه السّلام در سال 4 هجرى متولد شدند و جوانتر از آن بودند كه اين ازدواج بلافاصله انجام پذيرد . چيز ديگرى درباره سلمى گفته نشده است . محياة را از زنان على عليه السّلام دانسته‌اند كه براى او فرزندى آورد كه در كودكى بمرد . « 3 »\r\nرباب براى حسين عليه السّلام سكينه را آورد كه بسيار محبوب پدر بود و رباب بعد از شهادت\r\n\r\n\r\n","description":"","footnote":"\r\n( 1 ) براى اطلاع از سنّ عثمان به نقل از منابع مختلف رك : تاريخ اسلام ، ج 8 ، ص 258 - 260 .\r\n( 2 ) ابن حجر ، اصابه ، ج 1 ، ص 116 - 117 ؛ اغانى ، ج 14 ، ص 164 ؛ بلاذرى ، انساب ، ج 2 ، ص 194 - 195 كه بجاى سلمى ، زينب گفته است .\r\n( 3 ) تاريخ اسلام ، ج 10 ، ص 380 .\r\n","page_name":" 505 ","page_number":521},
  {"content":"\r\n\r\nحسين عليه السّلام در كربلا يك سال تمام بر سر قبر او گريست و پس از او با كسى ازدواج نكرد .\r\nاز سكينه دختر امام حسين عليه السّلام نقل شده كه روزى عمويش حسن عليه السّلام امام حسين را بخاطر مادرش رباب سرزنش كرد و حسين عليه السّلام در شعرى عشق عميق خود به رباب و دخترش را بيان كرد . « 1 » « * » در سالهاى آخر حكومت على عليه السّلام امرؤ القيس و خويشانش را خويشاوندان سببى ( اصهار ) حسين عليه السّلام مىناميدند . « 2 » شايد حسن عليه السّلام با سلمى ازدواج نكرده و يا پيش از اين تاريخ او را طلاق گفته بود .\r\nحسن عليه السّلام احتمالا پس از ورود على عليه السّلام به كوفه با جعده دختر اشعث بن قيس كندى ازدواج كرد . على عليه السّلام در اين زمان ظاهرا علاقه‌مند بود با ائتلاف قبايل نيرومند يمنى در كوفه همبستگى داشته باشد . او به سعيد بن قيس همدانى پيشنهاد كرد كه دخترش ام عمران را به عقد حسن عليه السّلام درآورد . سعيد با اشعث مشورت كرد . سعيد گفت دخترت را به پسرم محمد كه پسر عمويش مىباشد تزويج كن . سعيد بن قيس چنين كرد . اشعث حسن عليه السّلام را به صرف غذا در منزل خود دعوت كرد . زمانى كه حسن عليه السّلام آب خواست اشعث به دخترش جعده دستور داد براى حسن عليه السّلام آب بياورد . و چون او را آب داد گفت دخترى از تو پذيرايى كرد كه پيش از اين از هيچ مردى پذيرايى نكرده بود ، و او دختر من بود . حسن عليه السّلام اين را به پدر گفت و او به فرزندش توصيه كرد كه با اين دختر ازدواج كند .\r\nبنا به روايتى ديگر على عليه السّلام ابتدا از اشعث خواست از دختر سعيد بن قيس براى حسن عليه السّلام خواستگارى كند . اما اشعث دختر سعيد را براى پسر خود خواستگارى كرد و چون على عليه السّلام اشعث را به خيانت متهم كرد اشعث گفت : براى او زنى مىگيرم كه از دختر سعيد كمتر نباشد و دختر خود جعده را به عقد حسن عليه السّلام درآورد . « 3 » جعده معمولا متهم است كه به تحريك معاويه حسن عليه السّلام را مسموم كرد . هر چند حسن عليه السّلام از جعده فرزندى نداشت اما او را طلاق نگفت . اين زن بعد از رحلت حسن عليه السّلام با يعقوب از پسران طلحه ازدواج كرد و براى او فرزندانى آورد . « 4 »\r\n\r\n\r\n","description":"","footnote":"\r\n( 1 ) اغانى ، ج 14 ، ص 163 .\r\n* لعمرك اننى لاحب دارا تكون بها سكينه و الرباب / حبهما و ابذل جلّ مالى و ليس لعاتب عندي عتاب . همان .\r\n( 2 ) - ثقفى ، الغارات ، ص 926 .\r\n( 3 ) بلاذرى ، انساب ، ج 3 ، ص 14 - 15 .\r\n( 4 ) ابو الفرج ، مقاتل ، ص 73 ؛ بلاذرى ، انساب ، ج 3 ، ص 17 . بلاذرى نقل مىكند كه اين زن بعدا با عباس و\r\n","page_name":" 506 ","page_number":522},
  {"content":"\r\n\r\nاحتمالا پس از ورود به كوفه و پيش از واقعه صفين حسن عليه السّلام با ام بشير ( و بنا بر رواياتى ديگر ام بشر ) دختر ابى مسعود عقبة بن عمرو بن ثعلبه خزرجى انصارى ، يكى از مسلمانان صدر اسلام كه قبل از هجرت در عقبه با محمد صلّى اللّه عليه و آله بيعت كرده بودند ، ازدواج كرد . ابو مسعود سالها بود كه در كوفه سكونت داشت و از جمله كسانى بود كه با شورشيان كوفى عليه عثمان مخالفت مىكرد . على عليه السّلام ظاهرا براى اينكه رأى او را به جانب خود بگرداند درصدد برآمد دخترش را براى حسن عليه السّلام خواستگارى كند . سپس در زمان غيبت خود از كوفه ، كه در صفين مىجنگيد ، او را به امارت كوفه منصوب كرد .\r\nامّا ابو مسعود بىطرف ماند و سد راه فعاليتهاى جنگى على عليه السّلام شد . به طورى كه نقل شده على عليه السّلام پس از بازگشت به كوفه او را سرزنش كرد و ابو سعيد با حالتى خشمگين به بهانه سفر حج از او جدا شد .\r\nام بشير براى حسن عليه السّلام بزرگترين پسر او « 1 » يعنى زيد را به دنيا آورد و دخترى به نام ام الحسين را . « 2 » بنا به نقل مفيد حسن دختر ديگرى به نام ام الحسن « 3 » داشت كه صحيح به نظر نمىرسد . ام الحسين بعدا با عبد الله بن زبير ازدواج كرد و از او صاحب فرزندانى شد . ام بشير پس از رحلت حسن عليه السّلام با عبد الرحمن بن عبد الله بن ابى ربيعه مخزومى و پس از او با سعيد بن زيد بن عمرو بن نفيل ازدواج كرد و از اولى پسرى و از دومى دخترى به دنيا آورد . « 4 » ترتيب اين ازدواجها قطعى نيست .\r\nحسن عليه السّلام پس از كناره‌گيرى از خلافت و بازگشت به مدينه با خوله دختر منظور بن زبّان فزارى ازدواج كرد . او قبلا زن محمد فرزند پارساى طلحه بود كه در جنگ جمل به قتل رسيده و از او دو پسر و يك دختر بجاى مانده بودند . گفته شده كه عبد الله بن زبير كه با خواهر او تماضر ازدواج كرده بود او را به عقد حسن درآورد يا خود خوله به حسن عليه السّلام اختيار داد كه با وى ازدواج كند . اين خبر به پدرش منظور رسيد و گفت او كسى نيست كه او را از ازدواج دخترش بىخبر گذارند . او به مدينه آمده پرچم سياهى در مسجد رسول\r\n\r\n\r\n","description":"","footnote":"\r\nعبد الله بن عباس ازدواج كرد كه اين از نظر تطابق تاريخى پذيرفته نيست .\r\n( 1 ) البته نمىتوان اين را ناديده گرفت كه يكى از پسران حسن عليه السّلام كه از ام ولد بود پيش از زيد به دنيا آمده بود .\r\n( 2 ) در بعضى منابع نام او را ام الحسن يا ام الخير يا رمله ذكر كرده‌اند .\r\n( 3 ) مفيد ، ارشاد ، ص 176 .\r\n( 4 ) زبيرى ، نسب ، 47 - 50 .\r\n","page_name":" 507 ","page_number":523},
  {"content":"\r\n\r\nخدا صلّى اللّه عليه و آله برافراشت . همگى قيسيان ( فزاره از قبايل عربهاى شمالى بودند كه ادعا داشتند از نسل قيس غيلان مىباشند ) حاضر در مدينه به طرفدارى از او گرد آمدند . از او پرسيدند « كجا مىروى ؟ او با حسن بن على عليه السّلام ازدواج كرده است كه كسى همانند او نيست » . اما او اين كار انجام شده را نپذيرفت . حسن عليه السّلام خوله را به او واگذارد و او خوله را تا قبا برد . خوله پدرش را سرزنش كرد و اين حديث را براى او نقل كرد كه « حسن بن على عليه السّلام سرور جوانان بهشت خواهد بود . » او به دخترش گفت « همين جا بمان ، اگر كسى خواستار تو باشد در اينجا به ما خواهد پيوست . » حسن و حسين عليهما السّلام و عبد الله بن جعفر و عبد الله بن عباس به نزد ايشان آمدند و حسن عليه السّلام با رضايت پدر خوله با او ازدواج كرد و او را با خود برد . « 1 »\r\nحسن عليه السّلام از خوله فرزندى به نام حسن داشت . و معلوم نيست كه هنگام رحلت حسن عليه السّلام خوله هنوز همسر او بود يا قبلا او را طلاق گفته بود . او پس از حسن عليه السّلام با شخص ديگرى ازدواج نكرد و روبند از صورت برگرفت . « 2 »\r\nحسن عليه السّلام در مدينه با حفصه دختر عبد الرحمن بن ابى بكر ازدواج كرد . منذر بن زبير بن عوّام دلباخته او بود و تهمتهايى بر اين زن زد كه سبب شد حسن عليه السّلام او را طلاق گويد .\r\nكلمه « مطلاق » كه در اين روايت حسن عليه السّلام را به آن وصف كرده است ظاهرا به معنى :\r\n« آماده براى طلاق بر پايه گفته‌هاى بىاساس » به كار رفته است . پس از آن عاصم پسر عمر بن خطاب با او ازدواج كرد منذر اين بار هم حفصه را متهم كرد ، و پسر عمر نيز او را طلاق گفت . آنگاه منذر از او خواستگارى كرد اما حفصه از ازدواج با منذر خوددارى كرد و گفت « او آبروى مرا بر باد داده است . » منذر چندين بار و با پيشنهادهاى بهترى از او خواستگارى كرد . مردم به او گفتند به ازدواج با منذر رضايت دهد ، زيرا مردم خواهند دانست كه اتهام حفصه از طرف منذر نادرست بوده است . او به اين كار رضايت داد و مردم دانستند كه انگيزه منذر براى متهم ساختن حفصه چه بوده است . در اين زمان حسن عليه السّلام به عاصم پيشنهاد كرد كه به ديدار حفصه بروند . آنان از منذر اجازه خواستند كه حفصه را ببينند . منذر پس از مشورت با برادرش عبد الله بن زبير به آن دو اجازه داد كه\r\n\r\n\r\n","description":"","footnote":"\r\n( 1 ) اغانى ، ج 11 ، ص 56 - 57 .\r\n( 2 ) همان ، ص 57 .\r\n","page_name":" 508 ","page_number":524},
  {"content":"\r\n\r\nدر حضور خود اين ديدار انجام شود . حفصه توجهش به عاصم بيش از حسن عليه السّلام بود و با او بىپرده صحبت مىكرد . حسن به منذر گفت دست همسرش را بگيرد و دو شوهر پيشين او خانه را ترك كردند . در روايتى آمده است كه حسن عليه السّلام او را دوست داشت و تنها بخاطر تهمتى كه منذر به او زده بود او را طلاق گفت . بنا به نقل عبد الله بن محمد بن عبد الرحمن بن ابى بكر ( مشهور به ابن ابى عتيق ) ، برادرزاده حفصه ، حسن عليه السّلام بعدا چندين بار از او خواست كه همراه او به عقيق ، منزل حفصه ، برود و حسن ساعتها با حفصه گفتگو مىكرد . « 1 »\r\nحسن عليه السّلام در مدينه با ام اسحاق دختر طلحه نيز ازدواج كرد . او زنى بسيار خوش‌رو اما بسى بدخو بود . نقل شده كه او از حسن عليه السّلام باردار شد و از او فرزندى آورد امّا آن را به شوهرش نگفت . « 2 » معاويه در دمشق از اسحاق بن طلحه برادر اين زن خواسته بود كه او را به عقد يزيد درآورد . اسحاق به معاويه گفت كه عازم مدينه است و اگر معاويه فرستاده‌اى به سوى او در مدينه بفرستد او اين ازدواج را صورت خواهد داد . پس از عزيمت اسحاق برادرش عيسى بن طلحه به ديدار معاويه رفت . خليفه از وعده‌اى كه اسحاق به او داده بود سخن گفت و عيسى پيشنهاد كرد بلافاصله پيمان زناشويى با ام اسحاق بسته شود . و او بدون مشورت با خواهرش امّ اسحاق را به عقد يزيد درآورد . در همان زمان اسحاق وارد مدينه شد و خواهرش را با حسن عليه السّلام تزويج كرد . دقيقا معلوم نشد كه كدام يك از اين دو ازدواج زودتر انجام گرفته بود و معاويه به فرزندش يزيد توصيه كرد از اين ازدواج صرف نظر كند . حسن عليه السّلام در اين زمان از همسر خود بهره گرفته و از او صاحب فرزندى به نام طلحه شده بود كه او بدون هيچ فرزندى از دنيا رفت . « 3 » يزيد حتى پس از دست يافتن به خلافت هم نتوانست كينه اين خيانت اسحاق بن طلحه را از دل بيرون كند و به سردارش مسلم بن عقبه كه او را براى سركوب مردم مدينه فرستاده بود دستور داد كه اگر به او دست يابد او را بكشد . اما اسحاق فرار كرد و مسلم فقط\r\n\r\n\r\n","description":"","footnote":"\r\n( 1 ) بلاذرى ، انساب ، ج 3 ، ص 22 - 23 . در مورد ابن ابى عتيق نيز رك : به مقاله پلات در دائرة المعارف اسلام ( طبع دوم ) .\r\n( 2 ) اغانى ، ج 18 ؛ ص 203 .\r\n( 3 ) بنا به نقل مفيد ( ارشاد ، ص 176 ) ام اسحاق مادر حسين ( حسن ) الاثرم و فاطمه فرزندان حسن عليه السّلام نيز بود .\r\nاما به روايت زبيرى و بلاذرى مادر اين دو فرزند ام ولد بود .\r\n","page_name":" 509 ","page_number":525},
  {"content":"\r\n\r\nتوانست خانه او را ويران كند . « 1 » به رغم خوى بدى كه به ام اسحاق نسبت داده‌اند حسن عليه السّلام در هنگام رحلتش از او اظهار رضايت كرد و به برادرش حسين عليه السّلام توصيه كرد با او ازدواج كند . او براى حسين عليه السّلام دخترى به نام فاطمه آورد . « 2 » ظاهرا ام اسحاق پس از آن با عبد الله بن محمد بن عبد الرحمن بن ابو بكر ( ابن ابى عتيق ) ازدواج كرد و براى او نيز دخترى به نام آمنه آورد . « 3 »\r\nحسن عليه السّلام در مدينه نيز با هند دختر سهيل بن عمرو عامر قرشى ازدواج كرد . او پيشتر زن عبد الرحمن بن عتّاب بن اسيد اموى بود كه در جنگ جمل كشته شده بود . و پس از او همسر عبد الله بن عامر بن كريز شد . هنگامى كه عبد الله بن عامر او را طلاق گفت معاويه به ابو هريره در مدينه نوشت كه او را براى پسرش يزيد خواستگارى كند . ابو هريره كه به خواستگارى هند مىرفت در راه با حسن عليه السّلام برخورد كرد و حسن از او پرسيد به كجا مىرود . ابو هريره گفت به خواستگارى هند براى يزيد بن معاويه مىرود . حسن عليه السّلام فرمود كه از او ( حسن ) هم در نزد هند نام ببرد . ابو هريره چنين كرد و هند با ابو هريره در مورد انتخاب همسر مشورت كرد . ابو هريره حسن عليه السّلام را براى او پسنديد . چندى بعد عبد الله بن عامر به مدينه آمد و به حسن عليه السّلام گفت كه او امانتى به هند همسر سابقش سپرده بود كه اكنون در دست اوست . حسن عليه السّلام اجازه داد عبد الله با حضور حسن عليه السّلام با هند ديدارى داشته باشد . هنگامى كه عبد الله عامر چشمش به اين زن افتاد كه در جلوش نشسته ، آثار محبتى كه از او در دل داشت بر چهره‌اش نمايان شد .\r\nحسن عليه السّلام فرمود : آيا مايلى كه بخاطر تو دست از او بكشم ؟ تصور مىكنم تو محلّلى « 4 » بهتر از من پيدا نخواهى كرد . ابن عامر اصرار ورزيد و امانت خود را خواست . زن دو سبد پر از جواهر برايش آورد . او از هر كدام مشتى برداشت و بقيه را به زن بخشيد . بعدا درباره هر يك از سه شوهرش چنين گفت : « 5 » سرور همه آنان حسن و بخشنده‌ترين آنها\r\n\r\n\r\n","description":"","footnote":"\r\n( 1 ) زبيرى ، نسب ، ص 282 - 283 .\r\n( 2 ) اغانى ، ج 18 ، ص 203 .\r\n( 3 ) زبيرى ، نسب ، 5 ؛ ابن سعد ، طبقات ، ج 3 ، بخش 1 ، ص 152 .\r\n( 4 ) كسى كه با زنى سه طلاقه ازدواج دائم كند و سپس او را طلاق دهد تا شوهر قبلى بتواند دوباره او را به عقد خود درآورد .\r\n( 5 ) بلاذرى ، انساب ، ج 3 ، ص 20 - 21 .\r\n","page_name":" 510 ","page_number":526},
  {"content":"\r\n\r\nابن عامر و عزيزترين آنها نزد من عبد الرحمن بن عتاب بود .\r\nاعتبار بخش اول اين داستان شايد مورد تأييد نباشد . چون مداينى اين خبر را بدون اسناد و به صورت « نقل شده است » ( بلغنى ) آورده و ظاهرا آن را از روى داستان شكست كوششهاى معاويه براى تزويج پسرش يزيد با ام اسحاق دختر طلحه ساخته است . امّا احتمالا اصل داستان معتبر است . حسن عليه السّلام هيچ فرزندى از هند نداشت . هيثم بن عدى هند را به قتل حسن عليه السّلام متهم كرده است و از اين روايت چنين استنباط مىشود كه اين زن در هنگام شهادت حسن عليه السّلام هنوز همسر او بود .\r\nفرزندان ديگر حسن عليه السّلام احتمالا همگى از ام ولد بودند . بعضى منابع گفته‌اند كه مادر عمرو بن حسن زنى از قبيله ثقيف يا امّ ولد بود . « 1 » عمرو را مردى پارسا وصف كرده‌اند و او دو پسر و يك دختر داشت . اگر مادرش زنى آزاده و از قبيله ثقيف مىبود نام و نسب او احتمالا در كتابها ثبت مىشد . پسران ديگر حسن عليه السّلام بنا به نقل زبيرى قاسم و ابو بكر بودند كه آنان پيش از آنكه صاحب فرزندى شوند در ركاب عموى بزرگوارشان در كربلا به شهادت رسيدند . عبد الرحمن بدون فرزند از دنيا رفت و حسين اثرم فقط از طريق دخترانش صاحب فرزندانى بود . بلاذرى از پسر ديگرى به نام عبد الله نام مىبرد . « 2 » اما بنا به نقل ابن عنبه عبد الله همان ابو بكر بود . « 3 » مفيد فقط عبد الله را نام مىبرد و زبير فقط ابو بكر را . امّا ابو مخنف در ذكر نام شهداى كربلا نام عبد الله را جداى از نام ابو بكر مىآورد . ابو مخنف از سه تن از پسران حسن عليه السّلام نام مىبرد كه همراه حسين عليه السّلام در كربلا شهيد شدند و نام قاتلان آنان را نيز مىآورد . « 4 » منابع جديد ، علاوه بر اين پسران ، از اسماعيل ، حمزه و يعقوب نام برده‌اند كه هيچ كدام داراى فرزندى نبودند . « 5 »\r\nحسن عليه السّلام از كنيزان مختلف دخترانى داشت به نامهاى امّ عبد الله كه با پسر عمويش على بن الحسين ( زين العابدين ) عليه السّلام ازدواج كرد و براى او فرزندانى آورد كه امام محمد باقر عليه السّلام امام پنجم شيعيان از جمله آنان بود ؛ فاطمه و رقيه كه خبرى از ازدواج آنان نقل\r\n\r\n\r\n","description":"","footnote":"\r\n( 1 ) بلاذرى ، انساب ، ج 3 ، ص 73 . زبيرى و مفيد هر دو معتقدند كه مادر عمرو ام ولد بود .\r\n( 2 ) همان .\r\n( 3 ) ابن عنبه ، عمدة الطالب ، ص 68 .\r\n( 4 ) طبرى ، ج 2 ، ص 387 .\r\n( 5 ) ابن عنبه ، عمدة الطالب ، ص 68 .\r\n","page_name":" 511 ","page_number":527},
  {"content":"\r\n\r\nنشده است و ام سلمه كه با عمرو بن منذر بن زبير بن عوام ازدواج كرد ، ولى صاحب فرزندى نشد . « 1 »\r\nدر روايتهاى مربوط به ازدواجهاى حسن عليه السّلام وى مردى صاحب وقار و داراى روحيه‌اى آشتىجويانه توصيف شده ، با حلمى بسيار كه شايسته سيدى واقعى است .\r\nآمادگى او براى طلاق گفتن نشانهء ميل شديد و غير عادى او براى كام‌جويى از زنان نيست .\r\nاو نوه ابو بكر را كه هنوز دل در گرو عشق او دارد به علت اتهام ناروايى كه منذر بن زبير بر او بسته است با كمال ادب و احترام طلاق مىدهد ؛ و چون منذر با ازدواج با اين زن نادرستى اتهامش را آشكار مىكند حسن عليه السّلام به ديدن اين زوج مىرود و رقيبش را ، كه بخاطر عشقش چنين دروغى را بر اين زن بسته است ، مىبخشد . او با ديدارهاى خود از اين زن كه به همراهى پسر برادرش انجام مىشود محبت دائمى خود را به او اظهار مىكند . او كه عشق پرشور و شوق برادرش حسين عليه السّلام به رباب ، دخترى بدوى ، را شايسته سبط پيامبر نمىداند با ادب و نزاكت او را سرزنش مىكند . حسن عليه السّلام خشم شديد منظور بن زبّان رئيس قبيله فزاره را كه از ناديده گرفتن او به هنگام ازدواج با دخترش برافروخته است تحمل مىكند ، هر چند دخترى كه قبلا ازدواج كرده است ، پدر ديگر ولايتى بر او ندارد و اجازه او براى ازدواج لازم نيست . حسن عليه السّلام او را به پدر بر مىگرداند و با رفتن به همراه بزرگان خاندان نبوت به ديدن اين شيخ مغرور بدوى شدّت علاقه خود به اين زن و احترام به پدرش را نشان مىدهد . حسن عليه السّلام چون آثار تجديد عشق در چهره شوهر سابق دختر سهيل مشاهده مىكند آمادگى خود را براى طلاق اين زن اعلام مىدارد .\r\nبه رغم اين روايتهاى نسبتا صحيح گروهى از راويان ديگر چهرهء كاملا متفاوتى از سبط پيامبر ارائه مىدهند . بيشترين بخشهاى اين و صفها و روايتها مبهم است ، و نام راويان يا جزئيات عينى و واقعى حذف شده است . آنان شهرت حسن عليه السّلام به « مطلاق » را به غلط تعبير كرده و با سوء نيّتى افتراآميز او را به صورتى چشمگير معتاد به طلاق معرفى كرده‌اند . بيشتر اين روايات از مداينى نقل شده است .\r\n\r\n\r\n","description":"","footnote":"\r\n( 1 ) بنا به نقل عمرى ، نسب‌شناس شيعه ، ام سلمه با عمر پسر امام زين العابدين ازدواج كرد و رقيه به عقد منذر بن زبير درآمد ( همان ، ص 68 يادداشت 2 ) .\r\n","page_name":" 512 ","page_number":528},
  {"content":"\r\n\r\nمداينى چنين روايت كرده است : گفته‌اند [ بلغنا 
  ] هرگاه حسن عليه السّلام مىخواست يكى از زنان خود را طلاق دهد ، كنارش مىنشست و مىفرمود : آيا اگر چنين و چنان چيزى به تو بدهم خشنود مىشوى ، آن زن يا مىگفت هرگونه كه ميل تو است و يا مىگفت بلى ؛ و حسن عليه السّلام مىگفت آن براى تو فراهم است و چون از كنار او برمىخاست و مىرفت آنچه را نام برده بود ، همراه طلاق نامه‌اش براى او مىفرستاد . « 1 » مداينى به نقل از محمد بن سيرين بصرى روايت كرده است كه حسن عليه السّلام دختر مردى را خواستگارى كرد . آن مرد گفت با آنكه مىدانم تندخو « * » و بسيار طلاق‌دهنده‌اى ( غلق طلقة ) به تو دختر مىدهم كه از همه مردم والاگهرتر و از حيث پدر و جد و خاندان از همه شريف‌ترى . « 2 » بنابر روايتى ديگر حسن با زنى ازدواج كرد و سپس مبلغ 10000 درهم همراه طلاق‌نامه برايش فرستاد و او با نقل شعرى گفت : « متاعى ناچيز از دوستى جدا شده » « * * » حسن عليه السّلام فرمود :\r\n« اگر تاكنون به زنى رجوع كرده بودم به اين يكى رجوع مىكردم . » « 3 » روايت ديگرى از اين داستان به نقل سويد بن غفله اين زن يمنى را زنى خثعميه دانسته است . هنگامى كه على عليه السّلام به شهادت رسيد و مردم با حسن عليه السّلام بيعت كردند ، او ضمن تبريك به حسن عليه السّلام گفت : « خلافت بر تو گوارا باد » حسن عليه السّلام فرمود تو از شهادت على عليه السّلام اظهار شادمانى كردى ، و او را سه طلاقه كرد . « * * * » زن سوگند خورد كه چنين قصدى نداشته است ؛ و حسن عليه السّلام مبلغ 20000 درهم برايش فرستاد آنگاه زن به اين شعر : « متاعى ناچيز از دوستى جدا شده » تمثل جست . « 4 »\r\n\r\n\r\n","description":"","footnote":"\r\n( 1 ) بلاذرى ، انساب ، ج 3 ، ص 20 .\r\n* ابن ابى الحديد مىگويد « سخن آن مرد در مورد بسيار طلاق دادن امام حسن عليه السّلام درست است ولى در مورد تندخويى او درست نيست چون امام حسن عليه السّلام از همه مردم خوش‌خوىتر و گشاده دل‌تر بود » . ابن ابى الحديد ، شرح ، ج 16 ، ص 21 . ترجمه فارسى ، ج 7 ، ص 15 .\r\n( 2 ) همان ، ص 16 ؛ ابن ابى الحديد ، شرح ، ج 16 ، ص 21 .\r\n* * متاع قليل من حبيب مفارق .\r\n( 3 ) بلاذرى ، انساب ، ج 3 ، ص 3 ، ص 25 .\r\n* * * فقيهان شيعه سه طلاق در يك مجلس را روا نمىدانند و دستور شريعت چنين است كه مردى « اگر زنى را دو بار طلاق دهد و به او رجوع كند . يا دو بار طلاق دهد و بعد از هر طلاق عقدش كند ، بعد از طلاق سوم آن زن بر او حرام است » . « امام خمينى ، رساله توضيح المسائل ، مشهد 1367 ، مسأله 2527 ) . علاوه بر اين راوى اين خبر را ضعيف دانسته‌اند . رك : ذهبى ، سير ، ج 3 ، ص 262 ، يادداشت 1 .\r\n( 4 ) بلاذرى ، انساب ، ج 3 ، ص 262 .\r\n","page_name":" 513 ","page_number":529},
  {"content":"\r\n\r\nمداينى به نقل از عبد الله بن ابى بكر بن محمد بن عمرو « 1 » روايت كرده كه حسن عليه السّلام زنى از بنى شيبان را خواستگارى كرد . اما به او گفتند كه او بر عقيده خوارج است .\r\nحسن عليه السّلام فرمود دوست ندارم اخگرى از آتش سوزان جهنم را بر سينه خود بگذارم . « 2 » در اين روايت از ازدواج حسن عليه السّلام با اين زن چيزى گفته نشده است ، اما مداينى از جمله همسران حسن عليه السّلام از زنى از بنى شيبان از آل همّام بن مرّه نام مىبرد و همين داستان را بازگو مىكند ؛ آنگاه مىگويد حسن عليه السّلام او را طلاق داد . « 3 » ابن قتيبه در كتابش به نام الشعر و الشعراء نقل كرده است كه عمرو بن اهتم منقرى دخترى داشت به نام ام حبيب كه حسن عليه السّلام به تصور اينكه او چون برادرش زيباست با او ازدواج كرد و چون مشاهده كرد كه او دخترى زشت روست او را طلاق داد . « 4 » مداينى نيز اين داستان را مىدانسته و او دخترى از عمرو بن اهتم منقرى را از جمله زنان حسن عليه السّلام دانسته است . « 5 » ديار بكرى مورخى متأخّر اين روايت افسانه‌اى را از ابن سيرين نقل مىكند كه « حسن عليه السّلام با زنى ازدواج كرد و برايش صد كنيز فرستاد و به همراه هر يكى هزار درهم روانه كرد . » . « 6 »\r\nمحمد بن كلبى ظاهرا نخستين كسى بود كه اين شايعه را ساز كرد كه تعداد همسران حسن عليه السّلام بالغ بر نود تا بود . او از ابو صالح روايت كرده است كه حسن با نود زن ازدواج ( احصن ) كرد على عليه السّلام فرمود حسن آن اندازه ازدواج مىكند و طلاق مىدهد كه مىترسم قبايل را با ما دشمن سازد . « 7 » مضمون نگرانى على عليه السّلام در اين روايتى كه آن را به امام جعفر صادق امام ششم شيعيان به نقل از پدرش نسبت داده‌اند شرح و تفصيل بيشترى پيدا كرد .\r\nعلى عليه السّلام كه از ايجاد دشمنى قبايل نگران بود خطاب به مردم كوفه گفت : اى كوفيان به حسن عليه السّلام زن ندهيد زيرا او مطلاق ( بسيار طلاق‌دهنده ) است . مردى از قبيله همدان گفت : « به خدا سوگند ما مىگذاريم او ازدواج كند و هر كه را مىپسندد نزد خود نگاه دارد\r\n\r\n\r\n","description":"","footnote":"\r\n( 1 ) در مورد او رك : ابن حجر ، تهذيب ، ج 5 ، ص 164 - 165 .\r\n( 2 ) بلاذرى ، انساب ، ج 3 ، ص 3 ، ص 14 .\r\n( 3 ) ابن ابى الحديد ، شرح ، ج 16 ، ص 21 .\r\n( 4 ) ابن قتيبه ، الشعر و الشعراء به اهتمام دوخويه ( ليدن ، 1904 ) ، ص 402 .\r\n( 5 ) ابن ابى الحديد ، شرح ، ج 16 ، ص 21 .\r\n( 6 ) ديار بكرى ، تاريخ الخميس ، ( قاهره ، 1302 ) ج 2 ، ص 324 .\r\n( 7 ) بلاذرى ، انساب ، ج 3 ، ص 3 ، ص 25 .\r\n","page_name":" 514 ","page_number":530},
  {"content":"\r\n\r\nو هر كه را ناخوش دارد طلاق دهد . « 1 » رقم نود زن را مداينى ساخته است . او تمام زنان حسن عليه السّلام را كه قبلا گفته شد برمىشمارد ؛ از جمله موارد مشكوك دختر عمرو بن اهتم ، زنى از ثقيف ، مادر عمرو ، و زنى از بنى شيبان و سپس نتيجه‌گيرى مىكند كه او هفتاد زن داشت . كلمه هفتاد ( سبعين ) كه در متن آمده شايد تحريفى باشد از كلمه نود ( تسعين ) .\r\nاشتباهى كه معمولا در خواندن خط عربى پيش مىآيد . « 2 » شايسته است بپذيريم كه مداينى نتوانست حتى نام يك زن بيش از همان يازده زنى را كه اسم برده است بياورد و آن تعدادى را هم كه نام برده است ازدواج پنج تن از آنان با حسن عليه السّلام نامعلوم يا كاملا مشكوك است و ديار بكرى از قول او نقل كرده است كه حسن عليه السّلام تنها در زمان حيات پدرش با نود زن ازدواج كرده بود . « 3 »\r\nنادرستى تمامى اين قصه‌ها و روايتها نياز به بحث مفصلى ندارد . قابل ذكر است كه سه ازدواج مشخص حسن عليه السّلام در زمان حيات پدرش بود كه به دستور على عليه السّلام بزرگ خاندان انجام گرفت و اين امرى مرسوم بود . على عليه السّلام به منظور برقرار كردن همبستگيهاى سياسى با سران قبايل تصميم به اين ازدواجها مىگرفت . على عليه السّلام اگر حسن عليه السّلام را مسئول اختلال در ازدواج با سلمى كلبى مىدانست حق داشت بر اين كار او خرده بگيرد . اينكه او كوفيان را از ازدواج با حسن عليه السّلام بر حذر داشته امرى باور نكردنى است . حسن عليه السّلام در زمان حيات پدرش در موقعيّتى نبود كه خود براى انتخاب همسرش تصميم بگيرد ، همچنانكه على عليه السّلام نزد در زمان حيات پيامبر صلّى اللّه عليه و آله قادر به انتخاب همسر نبود . چون آرمانهاى سياسى حسن عليه السّلام با پدرش يكسان نبود احتمالا او اين ازدواجهاى سنتى را با نگرشى متفاوت از ديد پدر مىنگريست .\r\n\r\n\r\n","description":"","footnote":"\r\n( 1 ) ذهبى ، سير ، ج 3 ، ص 262 ، 267 .\r\n( 2 ) ابن ابى الحديد ، شرح ، ج 16 ، ص 21 - 22 . تنها زنى كه نام او در فهرست مداينى آمده و در جايى ديگر نامى از او نيست دختر علقمه بن زراره ( امرأة من بنات علقمه بن زراره ) است . علقمه بن زراره از سران دارم تميم بود كه سالها پيش از ظهور اسلام در جنگى قبيله‌اى به قتل رسيد و حسن نمىتوانسته [ از نظر زمانى 
  ] با دختر او ازدواج كند . شايد منظور دخترى از نوه‌هاى او بوده است . كه اين داستان را مربوط به ازدواج او با حسن عليه السّلام دانسته است .\r\n( 3 ) ديار بكرى ، تاريخ الخميس ، ج 2 ، ص 234 . ذهبى ( سير ، ج 3 ، ص 267 ) نيز اظهار نظر شخصى مداينى را كه گفته بود حسن عليه السّلام نود زن گرفته بود نقل مىكند .\r\n","page_name":" 515 ","page_number":531},
  {"content":"\r\n\r\n\r\n5 - زمينهاى خالصه عراق در زمان عمر\r\nتمام شواهدى كه كايتانى براى اثبات ادعايش به آن استناد مىكند كه عمر زمينهاى فىء در عراق « 1 » را به مردم مىبخشيد كلا نادرست است . مثالى را كه در مورد رفيل يا ابن رفيل « 2 » ، دهقانى صاحب زمين ، آورده است كه با فاتحان مسلمان همكارى مىكرد ارتباطى به زمينهاى خالصه بلاصاحب ندارد . رفيل در دوران جنگهاى اسلامى در زمين خود مانده بود . هنگامى كه او بعدا اسلام آورد عمر به او اجازه داد كه زمينش را براى خود نگاه دارد امّا خراج را مرتبا بپردازد . اين پرداخت خراج تغييرى در وضع زمين او نمىداد ، زيرا همه كسانى كه در زمان جنگهاى اسلامى در زمين خود مانده بودند مالكان بالفعل زمين شناخته شدند كه بايد خراج زمين را مىپرداختند .\r\nمورد سعيد بن زيد شوهر خواهر عمر موضوعى كاملا مشكوك است . « 3 » گفته‌اند كه به فرمان عمر زمينى به سعد بن ابى وقاص واگذار شد كه بعدا معلوم شد اين زمين متعلق به ( ابن ) رفيل است . چون رفيل از اين كار شكايت كرد ، عمر سعيد را مسئول فسخ اين واگذارى كرد . اگر اين روايت صحيح باشد اين واقعه در دوره فتوحات اسلامى اتفاق افتاده است ، پيش از آنكه عمر فرمان ثبت عمومى زمينهاى زراعتى را صادر كند .\r\nموضوع زمينى كه عمر به اقطاع على عليه السّلام درآورد « 4 » مربوط به زمينى در ينبع در عربستان بود . ظاهرا آن زمينى موات و بدون صاحب بود . چنين زمينهاى مواتى را قبلا حضرت محمد صلّى اللّه عليه و آله به مردم بخشيده بود . عروة بن زبير نقل كرده است كه ابو بكر چنين زمينى را در جرف در سه ميلى شمال مدينه به پدرش ( زبير ) بخشيده بود . « 5 » عمر نيز مالك چنين زمينى در آنجا بود « 6 » كه احتمالا حضرت محمد صلّى اللّه عليه و آله يا ابو بكر آن را به او\r\n\r\n\r\n","description":"","footnote":"\r\n( 1 ) تاريخ اسلام ، ج 5 ، ص 404 .\r\n( 2 ) يحيى ، خراج ، ص 42 .\r\n( 3 ) همان .\r\n( 4 ) همان ، 57 .\r\n( 5 ) همان ؛ بلاذرى ، فتوح ، ص 13 ، 21 . ابو يوسف البته نقل مىكند زمين متعلق به بنى نضير بود و حضرت محمد صلّى اللّه عليه و آله آن را به زبير بخشيد . ابو يوسف ، كتاب الخراج ، ( قاهره ، 1352 ) ص 61 .\r\n( 6 ) ياقوت ، بلدان ، ج 2 ، ص 7 .\r\n","page_name":" 516 ","page_number":532},
  {"content":"\r\n\r\nبخشيده بودند . زمين خثيم القارى « 1 » نيز مربوط به زمينى است در عربستان در نزديكى ( ذو ) المروة . بر خلاف نظر كايتانى ، عمر از اهداى زمين مورد درخواست خثيم خوددارى كرد .\r\nزمينى كه عمر در كنار دجله به ابو عبد الله نافع بخشيد تا اسبهايش را در آن بچراند ملكى بلااستفاده بود . عمر سعى مىكرد زمينهاى غير مزروعى كه در حد پرداخت ماليات ( ارض الجزيه ) نبودند و يا از آب زمينهاى كشاورزى آبيارى نمىشدند به مردم ببخشد . « 2 »\r\nروايتى را كه يحيى بن آدم از موسى بن طلحه نقل كرده كه عمر به پنج نفر از اصحاب رسول خدا صلّى اللّه عليه و آله زمين بخشيد از لحاظ سند ناقص است . « 3 » در روايات مشابه و معتبر به نقل از بلاذرى « 4 » ، ابو عبيد « 5 » و ابن شبّه « 6 » نقل شده است كه عثمان بود كه چنين زمينى واگذار كرد . موسى بن طلحه در چندين روايت با قاطعيت اظهار مىكند كه نخستين كسى كه در سواد اقطاعاتى به مردم بخشيد عثمان بود . موسى بن طلحه را كه همعصر عثمان و پسر يكى از ريزه خواران خوان نعمت او بود بايد شاهدى اصلى بر اين مسأله دانست .\r\nنويسندگان و فقيهان حامى منافع حكومت عموما اين نظر را مىپذيرفتند كه صوافى بايد با صلاحديد خليفه آزادانه مورد استفاده قرار گيرد . سيف بن عمر « * » به استناد روايت مفصّلى كه آن را به عامر شعبى ( ف 103 ) ، شاهد موثق ديگرى ، نسبت مىدهد نقل مىكند كه عمر اقطاعهايى را در سواد به مردم بخشيد . « 7 » اما در همين مورد شعبى بنا بر رواياتى معتبر نقل مىكند كه محمد صلّى اللّه عليه و آله ، ابو بكر و عمر از زمينهايى مزروعى اقطاعى به كسى ندادند ، بلكه عثمان اولين كسى بود كه چنين زمينهايى را به مردم بخشيد يا آنها را فروخت . « 8 » نمونه‌هايى كه سيف از قول شعبى به عنوان مثال ذكر كرده بدون شك\r\n\r\n\r\n","description":"","footnote":"\r\n( 1 ) ابن سعد ، طبقات ، ج 5 ، ص 343 .\r\n( 2 ) يحيى ، خراج ، ص 11 ، 57 - 58 .\r\n( 3 ) همان ، ص 57 .\r\n( 4 ) فتوح ، ص 273 .\r\n( 5 ) ابو عبيد قاسم بن سلّام . كتاب الاموال ، به اهتمام محمد هرّاس ( قاهره 1968 ) ص 393 .\r\n( 6 ) ابن شبه . تاريخ مدينه ، ص 1020 - 1021 .\r\n* در مورد سيف بن عمر رك : همين كتاب ص 14 و يادداشت مترجم در ذيل همان صفحه .\r\n( 7 ) طبرى ، ج 1 ، ص 2376 .\r\n( 8 ) يحيى ، خراج ، ص 58 . ابن شبه ، تاريخ مدينه ، ص 1019 .\r\n","page_name":" 517 ","page_number":533},
  {"content":"\r\n\r\nساختگى است . همان‌گونه كه موسى بن طلحه و نيز شعبى نقل كرده‌اند زمين طلحه را عثمان به او بخشيده بود . « 1 » جرير بن عبد الله ، رئيس طايفه بجلى نيز زمينى در كنار فرات از عثمان گرفت هنگامى كه عمر زمينى را كه ابتدا به صورت اشتراكى به بجيله واگذار شده بود پس گرفت به طورى كه نقل شده 80 دينار مزد آن را به جرير داد . « 2 » داستان سيف كه نقل كرده عمر به عثمان بن حنيف دستور داد زمينى به جرير براى گذران زندگىاش ببخشد ، دروغى است كه هيچ منبع ديگرى آن را تأييد نكرده است . در اين شرايط ساير كسانى كه سيف از آنان نام برده است مانند ربيع عمرو اسدى ، ابو مفزّر تميمى و ابو موسى اشعرى نمىتوانند راويانى قابل اعتماد باشند .\r\nابو يوسف قاضى القضات هارون الرشيد تصريح مىكند كه در عراق زمينهايى كه متعلق به شاهان ايران ( كسرى ) و مرزبانان و مهتران عجم ( مرازبه ) و خانواده‌هاى آنان است همه ( مناسب ) اقطاع مىباشد ؛ « 3 » و امام عادل بايد اقطاعها را به هر كس كه مىخواهد واگذار كند و هيچ زمينى را بلاصاحب و غير مزروعى نگذارد . « 4 » تنها موردى كه ابو يوسف نقل كرده كه عمر زمينى را به كسى بخشيد مربوط به سرزمينهاى عربستان است . « 5 » و در مورد عراق از زمينهايى نام مىبرد كه عثمان آنها را بخشيده بود . « 6 » ابو عبيد قاسم بن سلّام نيز روايت نكرده است كه عمر زمينى مزروعى را در عراق به كسى بخشيده باشد . او زمينهايى را كه عثمان به مردم بخشيد چنين توجيه مىكند كه از زمينهاى بلاصاحبى بود كه عمر آنها را خالصه ( صوافى ) قرار داده بود ( اصفاها ) . « 7 »\r\nابو يوسف و ابو عبيد هر دو براى تأييد نظر خود روايتى از عبد الملك بن ابى حرّة حنفى كوفى به نقل از پدرش ذكر مىكنند كه در آن آمده است : عمر زمين شاهان ايران ( ارض كسرى ) و زمينهايى را كه مالكان آن گريخته بودند و چند گونه زمين ديگر را\r\n\r\n\r\n","description":"","footnote":"\r\n( 1 ) بلاذرى ، فتوح ، ص 273 .\r\n( 2 ) يحيى ، خراج ، ص 29 ، 30 .\r\n( 3 ) ابو يوسف ، خراج ، ص 57 .\r\n( 4 ) همان ، ص 58 ، 61 .\r\n( 5 ) همان ، ص 61 - 62 .\r\n( 6 ) همان ، ص 62 .\r\n( 7 ) ابو عبيد ، اموال ، ص 399 - 400 .\r\n","page_name":" 518 ","page_number":534},
  {"content":"\r\n\r\nخالصه ( اصفا ) قرار داد . و در زمان جنگ دير جماجم در سال 82 مردم اسناد ( ديوان ) آنها را سوزاندند . « 1 » اين روايت مسلما در دوران بعد از عمر تدوين شد و اعتبار اسنادى مربوط به زمان عمر را ندارد . « 2 » در اصل عمر سواد را كاملا مميزى و ميزان خراج را تعيين كرد و زمينها را به حكومت و مدافعان كوفه سپرد . خالصه كردن زمينها و ثبت صوافى در زمان خلافت عمر انجام گرفت .\r\n\r\n6 - توضيحى در باب منابع مربوط به بحران دورهء خلافت عثمان\r\nمعتبرترين تاريخ خلافت عثمان را واقدى گردآورى كرده است . منابعى را كه او از آنها نقل كرده اكثرا شواهد عينى يا روايات دست اولى است كه تمام گرايشهاى سياسى نسبت به اين وقايع را در بر دارد . از جمله اين شاهدان ، عمر بن على بن ابى طالب علوى و پسرانش محمد و على هستند و نيز عبد الله بن عباس طرفدار علويان . گروهى نيز هستند\r\n\r\n\r\n","description":"","footnote":"\r\n( 1 ) ابو يوسف ، خراج ، ص 57 : ابو عبيد ، اموال ، ص 399 ( در روايت ابو يوسف به نقل از عبد الله بن وليد بن ابى حرّة و در روايت ابو عبيد به نقل از نعيم بن حماد از عبد الله بن مبارك از عبد الله بن وليد از عبد الملك بن ابى حرّه از پدرش آمده است ) ؛ بلاذرى ، فتوح ، ص 272 - 273 . بخشى از اين روايت را دنت ترجمه كرده و آن را روايتى معتبر دانسته است . دنت جزيه در اسلام ، ص 26 .\r\n( 2 ) ابو حرّه حنفى را بلاذرى ( فتوح ، ص 272 ) در روايتى داناترين مردم به اين سواد معرفى كرده است .\r\nعبد الملك بن ابو حرّه را در جايى ديگر تنها يكى از راويان حديث شيعه در اواخر دوران حكومت على عليه السّلام مىشناسند كه ابو مخنف از او روايت مىكند ( طبرى ، ج 1 ، ص 3270 ، 3361 ، 3363 ، 3383 ؛ سزگين ( ابو مخنف ، ص 192 ) . منبع اصلى او براى نقل اين روايات كه آن را بدون اسناد بازگو مىكند شايد اطلاعاتى باشد كه از پدرش كسب كرده است و او را رسول على عليه السّلام به سوى بنى ناجيه دانسته‌اند [ * ابو حرّه كه طبرى نام او را ابو جرّه نقل كرده است رسول على عليه السّلام بود به سوى مصقله بن هبيرة شيبانى بود نه بنى ناجيه رك :\r\nطبرى ، ج 1 ، ص 3440 ، ثقفى ، الغارات ، ص 364 و رسول على عليه السّلام به سوى بنى ناجيه معقل بن قيس رياحى بود . همان . م 
  ] بنابراين ابو حرّه اگر بعد از جنگ دير جماجم زنده بوده بايد در زمان على عليه السّلام بسيار جوان بوده باشد اين روايت را بدون ترديد عبد الملك تدوين كرده بود نه پدرش .\r\nراوى روايت عبد الملك درباره سواد عبد الله وليد بن عبد الله بن معقل مزنى كوفى بود ( ابن حجر ، تهذيب ، ج 6 ، ص 69 ) كه او اين روايت را به طرقى مختلف اما با عبارتى يكسان : « اصفا عمر » نقل كرد . ظاهرا او علاقه خاصى داشت كه سياستهاى خلفاى بعدى مخصوصا در مورد صوافى را به عمر نسبت دهد . ابو يوسف روايتى شبيه به اين از عبد الله بن وليد مزنى نقل كرده كه گفته است او آن را از مردى از بنى اسد نقل كرده است كه داناترين مردم به سواد بود . ( خراج ، ص 57 ) ابو يوسف خود علاقه‌مند بود كه كار عباسيان را مشروع جلوه دهد از اين رو روايتى از قول مشايخ اهل مدينه نقل مىكند كه در ديوان عمر ديده‌اند كه او اموال سلطنتى جزء اموال خالصه قرار داده بود .\r\n","page_name":" 519 ","page_number":535},
  {"content":"\r\n\r\nكه در اصل عثمانى بودند ولى بعدا از اشتباه درآمدند ، مانند مسور بن مخرمه از قبيله زهرهء قريش و مولاى او ابو عون ، « 1 » و عبد الرحمن بن اسود بن عبد يغوث و خاندان سعد ابن ابى وقاص . « 2 » قبيله مخزوم كه بعدا از اشتباه درآمدند نيز از اين دسته‌اند . « 3 » روايات زبير به طرفدارى از عثمان و مخالفت با آل مروان - را ابو حبيبه مولاى زبير و موسى بن عقبه مولاى آل زبير نقل كرده‌اند . از طرف انصار رواياتى از عامر بن حزم از خاندان مشهور مدنى بنى نجار روايت شده است . او سرانجام از مخالفان عثمان شد . شاهدى بسيار مهم و كاملا مورد اعتماد محمد بن مسلمه است از قبيله بنى عمرو بن عوف اوسى ، كه يكى از حاميان عثمان تا اندك زمانى پيش از قتل او بود و پس از اين واقعه بىطرف ماند و دست بيعت نه به على داد و نه در جنگها از او حمايت كرد . شاهد عثمانى ديگرى عثمان بن محمد بن اخنسى « 4 » نوه مغيرة بن اخنس ثقفى بود كه در دفاع از كاخ عثمان به قتل رسيد .\r\nطرفداران مروانيان عبارت بودند از : ابو حفصه ، غلام آزاده شده مروان ، كه ادعا داشت او آغازگر جنگ داخلى بوده است و موسى بن طلحه كه به پيروى از پدرش ، كه ابتدا رهبر فعال شورشهاى عليه عثمان بود و پس از قتل او به رهبرى براى انتقام از قتل عثمان تغيير چهره داد ، او نيز در عقيده حامى امويان شد . « 5 » از عثمانيان و طرفداران امويان ، ديگرى يوسف بن عبد الله بن سلام اسرائيلى بود . « 6 » توصيف كايتانى از واقدى كه او را متمايل به منابع طرفدار علويان دانسته است هيچ پايه و اساسى ندارد . « 7 » مايه تأسف است كه طبرى\r\n\r\n\r\n","description":"","footnote":"\r\n( 1 ) ابو عون مولاى مسور ظاهرا همان ابو عون پدر شرحبيل بن ابى عون است هر چند نمىتوان دليلى قطعى براى آن ارائه داد . نام شرحبيل بن ابى عون در كتابهاى انساب نيامده است . با وجود اين هنگامى كه واقدى از پدر او نقل مىكند از او نيز خبر مهمى به نقل از يزيد بن ابى حبيب مصرى از ابو الخير [ * مرثد بن عبد الله اليزنى 
  ] روايت مىكند . ( طبرى ، ج 1 ، ص 2999 ) و چنين مىنمايد كه او نيز مورخ بوده است .\r\n( 2 ) فرزندان سعد بن ابى وقاص ، اسماعيل بن محمد بن سعد ( همان ، ص 2979 ) و عامر [ كذا 
  ] بن سعد ( همان ، ص 2981 ) بودند .\r\n( 3 ) عبد الله بن عياش بن ابى ربيعه ( همان ، ص 3000 ) و نوه‌اش عبد الرحمن بن عبد العزيز ( همان ، ص 3021 ) .\r\n( 4 ) همان ، ص 3022 .\r\n( 5 ) در مورد موسى بن طلحه و موضع اموى او رك : پيوست 7 .\r\n( 6 ) طبرى ، ج 1 ، ص 3023 . در منابع شاميان از عبد الله بن سلام به عنوان ستايشگر عثمان و نوحه‌گر بر مرگ او ياد كرده‌اند .\r\n( 7 ) تاريخ اسلام ، ج 8 ، ص 147 ، 150 و سرتاسر كتاب .\r\n","page_name":" 520 ","page_number":536},
  {"content":"\r\n\r\nاز نقل بخش زيادى از تاريخ واقدى بعلّت زشتى و بدنمايى آن خوددارى كرده است . « 1 »\r\nبعضى از مطالبى را كه طبرى واگذاشته است مىتوان در انساب الاشراف بازيافت . اما حجم منقولات بلاذرى به علت روش او ، خلاصه كردن اصل روايت « 2 » و يا حذف اسنادها ، بسيار اندك است .\r\nمنبع ديگر طبرى روايات سيف بن عمر مورخ كوفى متأخر است كه معجونى است از طرفدارى عثمان و ضديت با شيعه و ذكر حوادثى بدون استناد به منبعى معتبر . اسنادها عمدتا ساختگى است ، محتوا و جهت‌گيرى روايات او را ولهاوزن به اجمال بررسى كرده است . « 3 » كوششهاى اخير براى اعاده حيثيت سيف بن عمر در اصل نظريه ولهاوزن تغيير چندانى نداده است . « 4 » اما سيف اشعارى از معاصران خود از جمله وليد بن عقبه و ديگران را نقل كرده است كه داراى اهميت خاصى است . « 5 »\r\nيكى از راويانى كه طبرى روايات تاريخى ديگرى بكرات از او نقل كرده است جعفر بن عبد الله محمدى است كه بايد او را همان ابو عبد الله جعفر بن عبد الله رأس المذرى بن جعفر الثانى بن عبد الله بن جعفر بن محمد بن على بن ابى طالب از فرزندان محمد بن حنفيه دانست . « 6 » او راويى امامى مذهب و كاملا مورد اعتماد محدثان بود .\r\nظاهرا طبرى هنگامى كه در كوفه بود احاديثى از او شنيده بود . سلسله راويان او عمرو بن حماد بن طلحه و على بن حسين بن عيسى و پدرش - حسين بن عيسى - مىباشند . « 7 » از اين راويان عمرو بن حمّاد قنّاد ( ف 222 ) راويى كوفى و شيعى ( رافضى ) است كه رواياتش\r\n\r\n\r\n","description":"","footnote":"\r\n( 1 ) طبرى ، ج 1 ، ص 2965 ، 2980 .\r\n( 2 ) براى مثال رك : به روايت منقول از عبد الرحمن بن اسود كه دو و نيم صفحه از تاريخ طبرى ، ( ج 1 ، ص 2977 - 2979 ) را اشغال كرده ولى بلاذرى ( انساب ، ج 5 ، ص 65 ) آن را در پنج سطر خلاصه كرده است .\r\n( 3 ) خلاصه‌ها ، ج 6 ، ص 120 - 121 ، 124 - 125 ، 133 - 135 بخشهاى مربوط به روايات سيف بن عمر را كه طبرى نقل نكرده است ابن عساكر در عثمان و ابن بكر در تمهيد آورده‌اند .\r\n( 4 ) رك : مخصوصا به نوث ، « چگونگى اولين مجموعهء بزرگ اخبار درباره خلافت در صدر اسلام » در مجله اسلام دوره 17 ( 1971 ) ، ص 168 - 188 ؛ نوث ، نخستين احاديث عربى تاريخى ، ص 4 - 14 . لاندو - تاسرون « سيف بن عمر در تحقيقات سده‌هاى ميانه و امروز » در مجله اسلام ، دوره 67 ( 1990 ) ص 1 - 26 .\r\n( 5 ) رك : ابن عساكر ، عثمان ، ص 306 - 309 ، 544 - 555 . احتمالا مقدار زيادى از اشعار داراى اصالت است .\r\n( 6 ) نجاشى ، رجال ، ص 120 ؛ ابن عنبه ، عمدة الطالب فى انساب آل ابى طالب به اهتمام محمد حسن آل طالقانى ، ( نجف 1380 ) ص 254 .\r\n( 7 ) در اسناد طبرى ( ج 1 ، ص 2985 ) جعفر بن عبد الله از عمرو از محمد بن اسحاق سلسله روايت ناقص است .\r\n","page_name":" 521 ","page_number":537},
  {"content":"\r\n\r\nمورد وثوق است . « 1 » و حسين بن عيسى شايد همان حسين بن عيسى بن مسلم كوفى باشد كه علماى حديث سنى او را منكر الحديث معرفى كرده‌اند . « 2 » اين منبع مسلما شيعى كوفى است . عيسى گاهى خود مطلبى را بيان مىكند ، اما در بيشتر موارد از منابع ديگر روايت مىكند . راوى او در دو جا محمد بن اسحاق است كه طبرى در موردى ديگر از طريق اسناد متفاوتى از او نقل كرده است . « 3 » اين نقل قولها نشانه آن است كه منابع محمد بن اسحاق و درك او از وقايع در مقايسه با واقدى بسيار كم ( ضعيف‌تر ) بوده است . قابل ذكر است كه عبد الرحمن بن يسار عموى ابن اسحاق پىگير نامه‌اى بود كه شورشيان مصرى از عثمان مىخواستند كه آن را بنويسد . « 4 » امّا شرح اين روايت سبب جلب اعتماد به او نمىشود . روايتى كه او از ابن اسحاق با اسناد از يحيى بن عبّاد ( بن عبد الله بن زبير ) از پدرش عبد الله بن زبير نقل كرده روايتى كاملا آشفته و نادرست است . « 5 » عبد الله بن زبير كه مردى جوان و كاملا در بطن حوادث بود و خود دانشى استوار از وقايع داشت مسلما لازم نبود روايتى را از پدرش نقل كند . احتمالا نوه او يحيى بن عباد آن را از اطلاعات پراكنده‌اى كه به دست آورده بود به پدرش نسبت مىداد . روايت سومى را كه ابن اسحاق به روايت از ابو بكر ( بن عبد الرحمن ) به حارث بن هاشم مخزومى نقل كرده است شايد داراى اعتبار بيشترى باشد . « 6 » روايات جعفر ابن عبد الله محمدى كلا اعتبار كمترى دارد .\r\nمكتب روايتى مورخان شامى و مصرى ، كه از نظر كايتانى اهميت بيشترى دارد ، چندان اطلاعات صحيحى در بر ندارد . روايت شاميان ، در زمان عمر بن عبد العزيز ، از ابو حبيش سهم ازدى آخرين شاهد عينى اين واقعه « 7 » روايت شده كه بافته‌هايى به سود امويان است . از گرايش اموى اين روايت يكى اين است كه طلحه و زبير را در زمان پيش از قتل عثمان يكى از حاميان او معرفى مىكند . بر عكس نامه عثمان به مردم شام كه مكتب\r\n\r\n\r\n","description":"","footnote":"\r\n( 1 ) ابن حجر ، تهذيب ، ج 8 ، ص 22 - 23 .\r\n( 2 ) همان ، ج 2 ، ص 364 .\r\n( 3 ) طبرى ، ج 1 ، ص 3003 .\r\n( 4 ) همان ، ص 2983 - 2984 .\r\n( 5 ) همان ، ص 2984 ، 2989 .\r\n( 6 ) همان ، ص 3003 - 3004 .\r\n( 7 ) ابن عساكر ، عثمان ، ص 422 - 425 ؛ تاريخ اسلام ، ج 8 ، ص 227 - 230 .\r\n","page_name":" 522 ","page_number":538},
  {"content":"\r\n\r\nروايتى شام آن را ضبط كرده داراى ارزش و اعتبار خاصى است و كايتانى به اشتباه قضاوت كرده كه آن را مورخى در دوره‌هاى بعد از خود ساخته است . « 1 »\r\nروايت مفصلى كه عبد الله بن لهيعه به اسناد از يزيد بن حبيب « 2 » نقل كرده است بىاطلاعى از وقايع تاريخى به خوبى در آن آشكار است . او نقل مىكند كه وليد بن عقبه در زمان شورش حاكم مدينه بود . توصيف او از قتل عثمان تا حدودى بر اساس روايت ابو حبيش ازدى شامى است . بهتر است بپذيريم كه تمام اين روايت ساخته ابن لهيعه است نه روايتى به نقل يزيد بن ابى حبيب . و همان‌گونه كه در روايتى به نقل شرحبيل بن ابى عون « 3 » مشهود است او اطلاعات تاريخى عميقى از اين واقعه داشت .\r\nانساب الاشراف بلاذرى و تاريخ مدينه ابن شبّه شامل مطالبى از منابع قديم است كه طبرى آنها را ناديده گرفته است . ابن شبّه روايات بسيارى مربوط به عثمان نقل كرده كه در ساير منابع ديده نمىشود و بلاذرى ، بر عكس از روايات مربوط به خطاهاى عثمان چشم‌پوشى كرده است . « 4 » روايتهايى كه بلاذرى از ابو مخنف كوفى طرفدار علويان به همراه رواياتى از عوانه « 5 » نقل كرده در مورد وقايع كوفه بسيار با اهميت است . در مورد وقايع مدينه گاهى ابو مخنف همان رواياتى كه در دسترس واقدى بوده نقل كرده است از اين رو بلاذرى روايات اين دو را درهم آميخته است . اما حذف مكرر اسنادهايى كه از طرف بلاذرى انجام گرفته است سنجش دقيق ارتباط آنها را مشكل مىسازد . روايت اصلى ابو مخنف از رفتار شورشيان مصرى « 6 » حكايت از ابهام و نادرستى اطلاعاتش درباره حوادث مدينه دارد . از اين رو او از اين موضوع آگاه نبود كه شورشيان در اولين حمله خود وارد مدينه نشدند بلكه در ذو خشب توقف كردند . نامه‌اى را كه ابو مخنف نقل كرده كه عثمان به شورشيان نوشت و قول داد كه نارضايى آنان را جبران كند « 7 » ساختگى\r\n\r\n\r\n","description":"","footnote":"\r\n( 1 ) تاريخ اسلام ، ج 8 ، ص 240 - 241 . رك : همين كتاب ، ص 131 ، يادداشت 1 .\r\n( 2 ) ابن عساكر ، عثمان ، ص 425 - 432 ؛ تاريخ اسلام ، ج 8 ، ص 227 - 230 .\r\n( 3 ) رك : همين كتاب ، ص 520 ، يادداشت 1 .\r\n( 4 ) توصيف پترسن ( على عليه السّلام و معاويه ، ص 92 يادداشت 45 و ص 151 ) از ابن شبه به عنوان طرفدار علويان و متمايل به شيعه بعد از چاپ كتاب او به نام تاريخ مدينه عارى از اعتبار است .\r\n( 5 ) بلاذرى ، انساب ، ج 5 ، ص 36 .\r\n( 6 ) همان ، ص 62 - 66 .\r\n( 7 ) همان ، ص 64 .\r\n","page_name":" 523 ","page_number":539},
  {"content":"\r\n\r\nاست .\r\nروايتهاى مكتب راويان بصرى كه از ابو نضره عبدى ، حسن بصرى و محمد بن سيرين نقل شده است از نظر گرايش ، عثمانى و ضد كوفى است ، اما ضد علوى نيست و بيشتر شرح احوال است . اطلاعات دست اول بندرت در دسترس بوده است . روايات شديدا عثمانى و ساختگى رواياتى است كه ابو نضره از ابو سعيد مولاى ابو اسيد « 1 » نقل كرده است . داستانهايى كه حسن بصرى درباره ملاقات ادعايى عثمان با مالك اشتر و حضور وثاب در قتل عثمان « 2 » از وثّاب مولاى عثمان نقل كرده است احتمالا روايتى نامعتبر است .\r\nبلاذرى روايتى مفصل دربارهء اين بحران و قتل عثمان از مورخ بصرى وهب بن جرير بن حازم نقل كرده است كه او نيز اسناد خود را به زهرى مدنى مىرساند . « 3 » بيشتر اطلاعات احتمالا از زهير گرفته شده ولى متن روايت همان است كه جرير يا پدرش نقل كرده‌اند .\r\nاشتباههاى عمده‌اى در اين روايت ديده مىشود مانند اينكه شورشيان مصرى در آغاز سال 35 وارد ذو خشب شدند و زبير و طلحه در زمان آخرين محاصره متفقا هدايت اين وضع را به عهده داشتند . « 4 »\r\nبلاذرى و ابن شبّه هر دو روايت مفصلى با اسناد به سعيد بن مسيّب « 5 » مدنى با سابقه و صاحب نظر نقل كرده‌اند . راوى اين خبر يكى از فرزندزادگان خليفه ابو بكر است به نام اسماعيل بن يحيى تيمى كه به جعل حديث شهرت دارد . « 6 » اسماعيل بن يحيى روايت خود را به اسناد از محمد بن ابى ذئب - از زهرى - از سعيد بن مسيّب نقل كرده است . و اين احتمالا بعد از مرگ ابن ابى ذئب در سال 158 بوده است . اسماعيل اين داستان را\r\n\r\n\r\n","description":"","footnote":"\r\n( 1 ) ابو اسيد همان مالك بن ربيعه ساعدى مدنى است كه در جنگ بدر حضور داشت ( ابن حجر ، تهذيب ، ج 10 ، ص 15 - 16 ؛ ابن حجر اصابه ، ج 6 ، ص 13 - 14 ) . ابن منكدر او را از حاميان عثمان در مقابل قصرش نام مىبرد .\r\n( 2 ) طبرى ، ج 1 ، ص 2989 - 2991 ، بلاذرى ، انساب ، ج 5 ، ص 92 - 93 ؛ ابن سعد ، طبقات ، ج 3 ، بخش 1 ، ص 50 .\r\n( 3 ) بلاذرى ، انساب ، ج 5 ، ص 88 - 92 .\r\n( 4 ) رك : همين كتاب ، ص 147 .\r\n( 5 ) بلاذرى ، انساب ، ج 5 ، ص 25 - 26 ، 67 - 71 ، ابن شبّه ، تاريخ مدينه ، 1157 - 1161 ، 1302 - 1306 .\r\n( 6 ) ذهبى ، ميزان الاعتدال ( قاهره 1325 ) ، ج 1 ، ص 117 - 118 ؛ ابن حجر عسقلانى ، لسان الميزان ، ( حيدرآباد 1329 - 1331 ) ج 1 ، ص 441 - 442 . نام و نسب كامل او اسماعيل بن يحيى بن عبيد الله بن طلحه بن عبد الله بن عبد الرحمن بن ابى بكر است . طلحه بن عبد الله جدّ پدرى او در صحرايى واقع در حاذة الاتم در سمت راست راه مدينه به مكه زندگى مىكرد . ( زبيرى ، نسب ، ص 279 ) .\r\n","page_name":" 524 ","page_number":540},
  {"content":"\r\n\r\nبراى مردى از اهل دمشق به نام محمد بن عيسى ( بن قاسم ) بن سميع الاموى ( ف 204 يا 206 ) نقل كرد و او آن را با حذف نام راوى آن كه شايد به علت سوء شهرت او بود ، براى ديگران روايت كرد . بلاذرى ، ابن شبّه و ابن عساكر « 1 » كه اين روايت را به طور كامل نقل كرده‌اند ، در اسناد خود نام اسماعيل بن يحيى را حذف كرده‌اند . اين روايت مفصل كه حاوى اطلاعات وسيعى بود در ديگر كتابها از جمله در كتاب عقد الفريد « 2 » ابن عبد ربه نقل شده است . اما كاملا روشن است كه راوى اين حديث اسماعيل بن يحيى است كه ابن سميع نام او را حذف كرده بود . « 3 » تدوين اين روايت به وسيله يكى از فرزندزادگان ابو بكر نقش مهم محمد بن ابو بكر در اين روايت را بيان مىكند . او نقل كرده است كه عثمان به درخواست شورشيان مصر محمد بن ابو بكر را به جاى عبد الله بن سعد به حكومت مصر برگزيد . در نامه ادعايى عثمان به عبد الله بن سعد كه شورشيان مصرى آن را به دست آوردند عثمان به حاكم مصر دستور داده بود كه انتصاب محمد بن ابو بكر را ناديده بگيرد و او را پنهانى به قتل برساند . اين داستان مسلما بدان سبب جعل شد كه نفرت محمد بن ابو بكر از عثمان را توجيه كند . علاوه بر اين ابى بكر را از كسانى شمرده است كه به مصريان دستور داد كه به عثمان حمله كنند و او را بكشند . همه اينها و بسيارى از روايات ديگر جعلياتى است كه در مقابل روايات معتبر صدر اسلام ساخته شده است .\r\n\r\n7 - موسى بن طلحه و امويان\r\nخونخواهى از مروان براى قتل طلحه در وحله اول حق پسرش موسى بن طلحه بود ، چون بزرگترين پسرش محمد بن طلحه در جنگ جمل كشته شده بود . موسى بن طلحه يكى از راويان حديث ، كه به چنان مقامى از پارسايى رسيده بود كه بعضى او را مهدى موعود مىدانستند ، آدمى نبود كه تكليفى را كه ريشه در جاهليت داشت انجام دهد مخصوصا عليه خاندانى خطرناك چون بنى اميه . او خوش‌حال بود كه در مقابل بيعت با\r\n\r\n\r\n","description":"","footnote":"\r\n( 1 ) ابن عساكر ، عثمان ، ص 421 - 422 .\r\n( 2 ) رك : بلاذرى ، انساب ، ج 5 ، يادداشتهاى ذيل صفحه 25 و 67 . كايتانى اين روايت را به نقل از ابن عساكر در تاريخ اسلام ، ج 8 ، ص 245 - 247 آورده است .\r\n( 3 ) ابن حجر ، تهذيب ، ج 9 ، ص 390 - 391 .\r\n","page_name":" 525 ","page_number":541},
  {"content":"\r\n\r\nعلى عليه السّلام به ميراث پدرى خود رسيده است و تا زمانى كه على عليه السّلام در قيد حيات بود او به جانب معاويه نرفت . هنگامى كه بعدا به ديدار امويان رفت ، معاويه مؤدبانه از او پرسيد كه آيا مايل است با خبر خوشى او را شادمان كند . و سپس اين روايت را از پيامبر صلّى اللّه عليه و آله براى او نقل كرد كه فرموده بود : « طلحه از جمله كسانى است كه به آنچه با خدا عهد بستند صادقانه وفا كردند . » « 1 » اين سخن او اشاره‌اى است به آيه 23 سورهء احزاب ، در وصف مؤمنانى كه در جنگ احد شهيد شدند و طلحه در اين جنگ شجاعت زيادى از خود نشان داد . موسى كه از اين گفتار بسيار خرسند شده بود با نقل داستانى كه در آن معاويه را خيرخواه صحابه پيشين ، از جمله پدرش طلحه معرفى مىكرد جواب او را به موقع داد و گفت معاويه در حضور عثمان وظيفه اصحاب را درباره طرفدارى از عثمان به آنان يادآورى كرده و گفته است على عليه السّلام ، تنها معترض به گفتار او ، را بايد به جاى خود نشاند . « 2 » موسى و برادرانش اسحاق و اسماعيل اولين قريشيانى بودند كه اتهام نامه‌اى عليه حجر بن عدى امضاء كردند و شهادت دادند كه او از دين خدا خارج شده و عليه معاويه شورش كرده است . « 3 »\r\nموسى از قاتل پدرش كه در مدينه بود نفرت نداشت . در موردى اين شيطان مجسّم يعنى مروان ، طلحه را در حضور موسى و عبد الله زبير ستود در صورتى كه از زبير به نيكى نام نبرد . ابن زبير بر او خرده گرفت و گفت ابو محمد ( طلحه ) البته شايسته تحسين است ، اما او كسى را مىشناسد كه هيچ‌گاه به نيكى از او يادى نشده است . مروان پرسيد او كيست و ابن زبير جواب داد آن پدر تو است . مروان به او حمله كرده با مشت به جان يكديگر افتادند تا اينكه موسى آن دو را از هم جدا كرد . ابن زبير او را سرزنش كرد و گفت بگذار تا چشم اين پسر نفرين‌شدهء رسول خدا را از حدقه درآورم . « 4 » اگر دخالت موسى نبود او در اين كار موفق مىشد زيرا ، بر عكس مروان ، او كشتىگيرى نيرومند بود .\r\nبعدا هنگام رويارويى با ابن زبير كه عليه خلافت بپاخاسته بود مروان مصلحت را در\r\n\r\n\r\n","description":"","footnote":"\r\n( 1 ) ابن سعد ، طبقات ، ج 3 ، بخش 1 ، ص 155 - 156 .\r\n( 2 ) طبرى ، ج 1 ، ص 2948 ؛ ابن شبه ، تاريخ مدينه ، ص 1090 - 1091 . ابن شبه در اين روايت نام موسى بن طلحه را حذف كرده است ولى روايات ديگرى در اين مورد از او نقل كرده است .\r\n( 3 ) طبرى ، ج 2 ، ص 132 .\r\n( 4 ) بلاذرى ، انساب ، ج 5 ، ص 203 - 204 .\r\n","page_name":" 526 ","page_number":542},
  {"content":"\r\n\r\nاين ديد به شاميان اعلام كند كه او بود كه طلحه را به قتل رساند ، چون مىخواست به آنان بقبولاند كه مروان بود كه انتقام خون عثمان را گرفت نه معاويه . « 1 » اين خبر احتمالا موجب تعجب شاميان شد ، زيرا تا آن وقت به آنان گفته بودند كه طلحه مردى شايسته تحسين و از مدافعان عثمان در برابر مخالفانش بوده « 2 » و با على عليه السّلام جنگيده بود . در هر صورت آنان مروان را صاحب اعتبار و شايسته‌تر از ابن زبير دانستند كه ادعايى جز اين نداشت كه انتقام‌گيرنده واقعى خليفه مظلوم است . « 3 »\r\nاين بحثى كه در فتنه دوم پيش آمد تأثير زيادى بر موسى نگذاشت . خالد بن سمير ، ستاينده بصرى عبد الله بن عمر نقل كرده است كه موسى از جمله كوفيانى بود كه در نزاعى كه بين مسلمانان پيش آمد به بصره گريخت تا از مختار كذّاب به دور باشد . ابن سمير و ديگر بصريان اغلب به حلقه بحث او مىرفتند و تصور بسيارى از مردم اين بود كه او مهدى است ؛ چون موضوع فتنه مورد بحث قرار مىگرفت ، موسى ترس خود را از بروز جنگ داخلى بين مسلمانان ابراز مىكرد . سرانجام او از خداوند درخواست كرد كه عبد الله بن عمر را رحمت كند زيرا او ، از نظر موسى بن طلحه ، همچنان بر عهدى كه رسول خدا صلّى اللّه عليه و آله با او بسته استوار بود . او ادامه داد به خدا سوگند قريشيان نتوانستند او را وارد اولين فتنه خود كنند . و گمان ابن سمير اين بود كه او بر پدر خود ، طلحه ، عيب مىگيرد كه در آن جنگ شركت كرد و خود را به كشتن داد . « 4 »\r\nعبد الملك پسر مروان با عايشه دختر موسى ازدواج كرد و از او صاحب پسرى به نام بكّار شد . « 5 » بشر بن مروان هنگامى كه از جانب برادرش عبد الملك حاكم كوفه بود موسى را ميانجى خوبى براى گفتگو با فرقه‌هاى مختلف مذهبى ديد . بشر خود عادت به شرب خمر داشت و مصاحبت با مغنيان را بر هر كارى ترجيح مىداد . او پولى براى موسى فرستاد كه آن را بين قاريان قرآن تقسيم كند و زبان آنان را از خود بازدارد اما همه قاريان\r\n\r\n\r\n","description":"","footnote":"\r\n( 1 ) رك : مخصوصا همان ، ص 134 - 135 .\r\n( 2 ) رك : همين كتاب ، ص 260 .\r\n( 3 ) بلاذرى ، انساب ، ج 5 ، ص 128 .\r\n( 4 ) ابن سعد ، طبقات ، ج 5 ، ص 120 - 121 ؛ ابن منظور ، مختصر ، ج 15 ، ص 290 .\r\n( 5 ) ابن سعد ، طبقات ، ج 5 ، ص 120 ؛ زبيرى ، نسب ، ص 286 .\r\n","page_name":" 527 ","page_number":543},
  {"content":"\r\n\r\nاين رشوه را نپذيرفتند . « 1 » وليد خليفه اموى ، ديگر پسر گستاخ عبد الملك به موسى ، كه در آن زمان به سن كهولت رسيده بود ، رو در روى او گفت : اگر پدرم به من نگفته بود كه مروان طلحه را كشته است هر وقت تو را مىبينم احساس مىكنم مايلم تو را بكشم . و هيچ خبرى از عكس العمل موسى در مقابل اين گفتار نقل نشده است . « 2 »\r\n\r\n\r\n","description":"","footnote":"\r\n( 1 ) بلاذرى ، انساب ، ج 5 ، ص 170 .\r\n( 2 ) ابن منظور ، مختصر ، ج 15 ، ص 289 . نقل شده كه عبد الملك به عبد الرحمن بن ابى ليلى گفته بود : « اگر نبود كه پدرم در روز مرج راهط به من گفته بود كه او طلحه را كشته بود يك نفر از بنى تيم را در روى زمين زنده نمىگذاشتم بلكه همه را مىكشتم . » ابن شبه ، تاريخ مدينه ، ص 1170 .\r\n","page_name":" 528 ","page_number":544},
  {"content":"\r\n . \r\n","description":"","footnote":"","page_name":" 529 ","page_number":545},
  {"content":"\r\n . \r\n","description":"","footnote":"","page_name":" 530 ","page_number":546},
  {"content":"\r\n . \r\n","description":"","footnote":"","page_name":" 531 ","page_number":547},
  {"content":"\r\n . \r\n","description":"","footnote":"","page_name":" 532 ","page_number":548},
  {"content":"\r\n . \r\n","description":"","footnote":"","page_name":" 533 ","page_number":549},
  {"content":"\r\n . \r\n","description":"","footnote":"","page_name":" 534 ","page_number":550},
  {"content":"\r\n . \r\n","description":"","footnote":"","page_name":" 535 ","page_number":551},
  {"content":"\r\n . \r\n","description":"","footnote":"","page_name":" 536 ","page_number":552},
  {"content":"\r\n . \r\n","description":"","footnote":"","page_name":" 537 ","page_number":553},
  {"content":"\r\n . \r\n","description":"","footnote":"","page_name":" 538 ","page_number":554},
  {"content":"\r\n . \r\n","description":"","footnote":"","page_name":" 539 ","page_number":555},
  {"content":"\r\n . \r\n","description":"","footnote":"","page_name":" 540 ","page_number":556},
  {"content":"\r\n . \r\n","description":"","footnote":"","page_name":" 541 ","page_number":557},
  {"content":"\r\n . \r\n","description":"","footnote":"","page_name":" 542 ","page_number":558},
  {"content":"\r\n . \r\n","description":"","footnote":"","page_name":" 543 ","page_number":559},
  {"content":"\r\n . \r\n","description":"","footnote":"","page_name":" 544 ","page_number":560},
  {"content":"\r\n . \r\n","description":"","footnote":"","page_name":" 545 ","page_number":561},
  {"content":"\r\n . \r\n","description":"","footnote":"","page_name":" 546 ","page_number":562},
  {"content":"\r\n . \r\n","description":"","footnote":"","page_name":" 547 ","page_number":563},
  {"content":"\r\n . \r\n","description":"","footnote":"","page_name":" 548 ","page_number":564},
  {"content":"\r\n . \r\n","description":"","footnote":"","page_name":" 549 ","page_number":565},
  {"content":"\r\n . \r\n","description":"","footnote":"","page_name":" 550 ","page_number":566},
  {"content":"\r\n . \r\n","description":"","footnote":"","page_name":" 551 ","page_number":567},
  {"content":"\r\n . \r\n","description":"","footnote":"","page_name":" 552 ","page_number":568},
  {"content":"\r\n . \r\n","description":"","footnote":"","page_name":" 553 ","page_number":569},
  {"content":"\r\n . \r\n","description":"","footnote":"","page_name":" 554 ","page_number":570},
  {"content":"\r\n . \r\n","description":"","footnote":"","page_name":" 555 ","page_number":571},
  {"content":"\r\n . \r\n","description":"","footnote":"","page_name":" 556 ","page_number":572},
  {"content":"\r\n . \r\n","description":"","footnote":"","page_name":" 557 ","page_number":573},
  {"content":"\r\n . \r\n","description":"","footnote":"","page_name":" 558 ","page_number":574},
  {"content":"\r\n . \r\n","description":"","footnote":"","page_name":" 559 ","page_number":575},
  {"content":"\r\n . \r\n","description":"","footnote":"","page_name":" 560 ","page_number":576},
  {"content":"\r\n . \r\n","description":"","footnote":"","page_name":" 561 ","page_number":577},
  {"content":"\r\n . \r\n","description":"","footnote":"","page_name":" 562 ","page_number":578},
  {"content":"\r\n . \r\n","description":"","footnote":"","page_name":" 563 ","page_number":579},
  {"content":"\r\n . \r\n","description":"","footnote":"","page_name":" 564 ","page_number":580},
  {"content":"\r\n . \r\n","description":"","footnote":"","page_name":" 565 ","page_number":581},
  {"content":"\r\n . \r\n","description":"","footnote":"","page_name":" 566 ","page_number":582},
  {"content":"\r\n . \r\n","description":"","footnote":"","page_name":" 567 ","page_number":583},
  {"content":"\r\n . \r\n","description":"","footnote":"","page_name":" 568 ","page_number":584},
  {"content":"\r\n . \r\n","description":"","footnote":"","page_name":" 569 ","page_number":585},
  {"content":"\r\n . \r\n","description":"","footnote":"","page_name":" 570 ","page_number":586},
  {"content":"\r\n . \r\n","description":"","footnote":"","page_name":" 571 ","page_number":587},
  {"content":"\r\n . \r\n","description":"","footnote":"","page_name":" 572 ","page_number":588},
  {"content":"\r\n . \r\n","description":"","footnote":"","page_name":" 573 ","page_number":589},
  {"content":"\r\n . \r\n\r\n","description":"","footnote":"","page_name":" 574 ","page_number":590}
  ]