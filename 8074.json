[
  {"content":"\r\n\r\nتاريخ و فرهنگ ايران\r\nدر\r\nدوران انتقال از عصر ساسانى به عصر اسلامى\r\nجلد اول\r\nنوشته :\r\nدكتر محمد محمدى ملايرى\r\nاستاد در دانشگاههاى : تهران و دولتى لبنان و امريكائى بيروت\r\nبين سالهاى 1316 تا 1357 ه‍ . ش .\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمحمدى ، محمد ، 1290 -\r\nتاريخ و فرهنگ ايران در دوران انتقال از عصر ساسانى به عصر اسلامى / نوشته محمد محمدى ملايرى . - تهران : توس ، 13 -\r\n5 ج . - ( انتشارات توس ؛ 528 ، 454 ، 544 )\r\nISBN - 150000 ريال : ( ج . 1 ) ISBN 964 - 315 - 453 - x\r\nفهرستنويسى بر اساس اطلاعات فيپا .\r\nفهرستنويسى بر اساس اطلاعات جلد دوم ، 1375 .\r\nص . ع . به انگليسى : M . Mohammadi Malayeri .\r\nIranian History , Clvllization and outture . . .\r\nكتابنامه .\r\nمندرجات : ج . 1 . - - ج . 2 . بخش اول و دوم . دل ايرانشهر .\r\nج . 1 ( چاپ دوم : 1378 ) ISBN 964 - 315 - 527 - 7\r\nج . 2 : ISBN 964 - 315 - 543 - 9\r\n1 . ايران - - تمدن - - پيش از اسلام . الف . عنوان .\r\n2 ت 3 م / 142 DSR\r\n01 / 955\r\nكتابخانه ملى ايران 2120 - 76 م\r\nتاريخ و فرهنگ ايران\r\nدر دوران انتقال از عصر ساسانى به عصر اسلامى\r\nدكتر محمد محمدى ملايرى\r\nچاپ دوم ، 1379\r\nشمارگان ، 5500 نسخه\r\nحروف چينى كامپيوترى توس ( زير نظر على باقر زاده )\r\nانتشارات توس . تهران . خيابان دانشگاه ، شماره 1 . تلفن : 6461007\r\nدورنگار : 6498740 . پست الكترونيك : E - mail : tus @ safineh . net\r\nشابك 453 - 315 - 964\r\nISBN 964 - 315 - 453\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد اول\r\n\r\nفهرست مطالب\r\nعنوان صفحه\r\nمقدّمه - داستان اين كتاب 5\r\nگفتار يكم - در جستجوى پاسخى خردپذير 37\r\nگفتار دوم - دربارهء گرايش اسلامى ايرانيان 89\r\nگفتار سوم - سيرى اجمالى در دوران انتقال 125\r\nگفتار چهارم - ايرانيان در عربستان 153\r\nگفتار پنجم - حيره و انبار و پادگانهاى ديگر ايران در حاشيهء صحرا و مرز روم 179\r\nگفتار ششم - جايگاه حيره و انبار در مطالعات مشترك فارسى - عربى در عصر جاهلى 203\r\nگفتار هفتم - آشفتگيهاى درونى دولت ساسانى در دوران اخير آن - در پرتو چند نوشتهء تاريخى از آن دوران 233\r\nگفتار هشتم - نگاهى به محاكمهء خسروپرويز از خلال دو نامهء بازمانده از آن رويداد 271\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nگفتار نهم - كشته شدن خسروپرويز و گسيخته شدن شيرازهء دولت ساسانى 295\r\nگفتار دهم - نخستين آشنائى ايرانيان با اسلام و آغاز شگفتيها 315\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nداستان اين كتاب\r\nاين كتاب كه اينك جلد اوّل آن بدين‌صورت انتشار مىيابد ، بخشى است از يادداشت‌هايى كه طىّ مدّتى بيش از چهل سال تدريس متناوب در دانشگاه‌هاى تهران و دولتى لبنان و امريكايى بيروت « 1 » و بيش از نيم قرن مطالعهء تقريبا پىگير در مسايل مشترك دو زبان فارسى و عربى و در تاريخ و فرهنگ به هم پيوستهء ايران و اسلام « 2 » فراهم آمده و همهء آن‌ها هم - چه آن‌ها كه تاكنون انتشار يافته « 3 » و چه\r\n\r\n\r\n","description":"","footnote":"\r\n( 1 ) - آغاز آن 1316 ه ش . در دانشگاه امريكايى بيروت و پايان آن 1358 در دانشگاه تهران بوده است .\r\n( 2 ) - نخستين نوشته‌اى كه از من در مباحث مشترك فارسى - عربى انتشار يافت ، فصلى بود از رساله‌اى با عنوان « مقدّمة لدرس الثّقافة الايرانيّة و اثرها فى الادب العربى » كه موضوع آن تأثير داستان‌هاى پيش از اسلام ايران در تدوين قصه و داستان‌هاى عربى بود ، و آن را روزنامهء ادبى معروف آن زمان در بيروت به نام « المكشوف » ، ( سال ششم ، شمارهء 263 ، 19 اوت 1940 ميلادى ) با عنوان « القصّة العربيّة و مصادرها فى الأدب السّاسانى » منتشر ساخت . اكنون كه اين مقدمه را مىنويسم تابستان 1371 مطابق 1992 ميلادى ، 52 سال پس از آن تاريخ است .\r\n( 3 ) - فهرستى از آنچه از اين يادداشت‌ها به صورت‌هاى مختلف تا سال 1356 ه ش .\r\nانتشار يافته در مقدّمهء چاپ دوم كتاب « فرهنگ ايرانى پيش از اسلام و آثار آن در تمدن اسلامى و ادبيات عربى » ( انتشارات توس ، به شمارهء 1990 / 1609 ، تهران ، 1356 ه ش . ) از صفحهء يازده تا شانزده آمده است .\r\n","page_name":" 5 ","page_number":5},
  {"content":"\r\n\r\nآن‌ها كه هنوز انتشار نيافته و در نظر است در اين مجموعه چاپ و منتشر شود - مربوط به دورانى از تاريخ و فرهنگ ايران است كه در پيوندگاه دو دوران ساسانى و اسلامى جاى دارد ، و آن را گاه دوران فترت و گاه دوران انقطاع و گاه به نام‌هايى از اين دست مىخوانند ، نام‌هايى كه همگى دلالت بر ناشناخته بودن آن دارند ؛ و همين دوران است كه در اين كتاب دوران انتقال از عصر ساسانى به عصر اسلامى خوانده شده است و اين كتاب با تاريخ و فرهنگ آن سروكار دارد .\r\nمراد از انتقال در اين‌جا انتقال قدرت سياسى و نظامى دولت ساسانى به دولت خلفا نيست كه در مدتى كوتاه صورت گرفته ، بلكه انتقال تمدن و فرهنگ ملّت ايران است از عصرى با ويژگىهاى خاص خود به عصر ديگرى كه در آن در اثر برخورد با عوامل ديگر ، و در مسير تحوّل تدريجى و تاريخى خود ، ويژگىهاى ديگرى هم يافته و به مقتضاى اوضاع و احوالى كه بر آن گذشته به شكلى ديگر يا به زبانى ديگر هم درآمده ، و به‌همين‌سبب بسيارى از بخش‌هاى مهم و اساسى آن را پرده‌هاى ابهام ناشى از تعريب پوشانده ، و بخش‌هاى ديگرى از آن هم در تاريكىهاى تاريخ باقى مانده است كه همهء آن‌ها براى شناخته شدن در انتظار پژوهشگران دانشمند و دل‌آگاهى هستند تا به پايمردى آنان پرده‌هاى ابهام كنار روند و از تاريكىهاى تاريخ به صحنهء بحث و تحقيق درآيند و از آنجا به روشنايىهاى تاريخ گام نهند .\r\nمعمولا وقتى در تاريخ ايران از دورهء پيش از اسلام و دوران اسلامى آن ياد مىشود گويى از دوران‌هايى سخن مىرود از هم گسسته و بىپيوند كه ديوارى آن دو را از هم جدا ساخته ، آنچه در آن سوى ديوار بوده نابود و منقرض گشته و آنچه در اين سوى ديوار است نوظهور و نويافته است . اين پندارى است نادرست و با واقعيات تاريخى ناسازگار . اين از نوشته‌هايى برمىآيد كه تنها به يك سوى از تاريخ چشم گشوده و بر سوى ديگر آن چشم بسته‌اند ، زوال قدرت ساسانيان را نبايد با زوال ملّت ايران ، به عنوان ملّتى كهن و قائم به فرهنگ و تمدّن\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nخويش ، اشتباه كرد . بافت اجتماعى و فرهنگى مردم ايران بر پايه‌هايى استوار بوده كه از دوران خود آن مردم و ويژگىهاى طبيعى و موقع جغرافيايى سرزمينى كه در آن مىزيسته‌اند و از تاريخ كهن ايشان مايه مىگرفته ، و ريشه‌هاى پيوند همهء ساكنان پراكندهء اين سرزمين گسترده هم همواره در خصايل ملى و ويژگىهاى فرهنگى و تاريخى آن‌ها نهفته بوده است . بىگفت‌وگو است كه در دوره‌هايى كه اين مردم از درون خود و برخاسته از فرهنگ خويش مردانى آگاه و توانا يافته و دولت‌هايى جامع و فراگير پىافكنده‌اند ، خصايل ملى و فرهنگى ايشان هم جلوه و جلايى روشن‌تر و گسترشى بيشتر داشته ، ولى چنان نبوده است كه در غيبت چنان دولت‌ها و چنان دولتمردانى فرهنگ و تمدّن ايشان هم از پويش و تحرّك بازمانده يا سير تاريخى آن متوقّف شده باشد .\r\nتاريخ كهن اين سرزمين از دوره‌هاى نامساعدى كه پيش از اين دوران مورد گفت‌وگو بر اين مرزوبوم گذشته يادگارهاى برجسته‌اى از كارايى نيروهاى درونى جامعهء ايرانى در خود نهفته دارد . در اين دوران هم كه در اين كتاب مورد گفت‌وگو است ، جامعهء ايرانى همان جامعهء كهنسالى بود كه همهء آن نيروها را در خود ذخيره داشت ، و اگر قدرت سياسى خود را از دست داده بود نيروهاى درونى و جاذبه‌هاى فرهنگ و تمدّن آن پابرجا بود . تمدّن و فرهنگى كه جامعهء اسلامى هم كه ايرانيان خود يكى از اركان مهم آن شده بودند بدان نياز فراوان داشت ، و براى راه بردن دولت نوپاى خود نه از دست‌آوردهاى دولت‌هاى گذشتهء اين سرزمين بىنياز مىتوانست بود و نه از تجارب مردم كارآزمودهء آن چشم‌پوشى مىتوانست كرد .\r\nهنگامى كه اعراب مسلمان بر مدائن ، پايتخت دولت ساسانى دست يافتند و بر همهء عراق كه در آن هنگام استان مركزى ايران بود و دل ايرانشهر خوانده مىشد « 1 » مسلّط شدند و ديوان خراج و مجموعهء نظام مالى ايران را در اختيار\r\n\r\n\r\n","description":"","footnote":"\r\n( 1 ) - ابن خردادبه ، المسالك و الممالك ، ص 5 ، قدامة بن جعفر ، نبذ من كتاب الخراج المسالك ، ص 234 .\r\n","page_name":" 7 ","page_number":7},
  {"content":"\r\n\r\nگرفتند خود را با سازمانى منظّم و تا حدّى پيچيده روبه‌رو يافتند كه تصرّف در آن را نه در حدّ توانايى خويش ديدند و نه به مصلحت خود يافتند . بدين‌سبب نه تنها در آن نظام تغييرى ندادند بلكه به حكم ضرورت برخى از روش‌هاى خود را هم كه تا آن هنگام بدان عمل مىكردند و اكنون با اين نظام نمىخواند در آن‌جا تغيير دادند ، و يكى از آن‌ها تقسيم اراضى مفتوحه بود بين فاتحان ، كه چون در اين‌جا با مشكلات فراوان روبه‌رو مىشد ، عمر دستور داد از تقسيم آنجا صرف‌نظر شود و زمين‌ها هم‌چنان در اختيار صاحبان آن‌ها باقى ماند و از آن‌ها خراج ساليانه بستانند . و براى خراج آن‌جا هم عمر همان نهادهايى را پذيرفت كه خسرو انوشيروان نهاده بود « 1 » . از نخستين كارهاى سعد فاتح قادسيه هم اين را نوشته‌اند كه وى دهقانان منطقه - يعنى همان‌ها را كه در نظام ديوانى ايران جمع خراج را از قلمرو خود برعهده مىداشتند - گردآورد و آن‌ها را نسبت به خراج ابواب جمعى خودشان متعهد ساخت « 2 » ، يعنى به آن‌ها گفت هم‌چنان به كار خود ادامه دهند و از آن پس به‌جاى نظام قديم خود را در برابر نظام جديد متعهد شناسند ، و بدين‌سان نظام مالى و ديوانى ايران ، بىآن‌كه در اساس آن خللى وارد آيد ، به دولت نوپاى اسلام انتقال يافت .\r\nاثر آنى و فورى كه از اين اقدام در نظر بوده اين بود كه با حفظ وضع موجود از آشفتگى امر خراج و كاهش عايدات كه ركن اصلى و استخوان‌بندى هر دولت است جلوگيرى شود و چنين هم شد ، چه عمر در همان سال نخست كه سواد را به تصرف درآورد ، مبلغ خراجى كه از آن‌جا وصول نمود با آنچه پيش از آن به وسيلهء پادشاهان ايران وصول مىشد چندان تفاوتى نداشت « 3 » . او هم‌چنين در سايهء همين تشكيلات منظّم ديوانى توانست تمام اين منطقه را كه از لحاظ مالى و خراجى از زمان انوشيروان به اين سوى مساحت يا به اصطلاح امروزى مميّزى\r\n\r\n\r\n","description":"","footnote":"\r\n( 1 ) - طبرى 1 / 2371\r\n( 2 ) - ياقوت ، معجم البلدان ، ج 4 ، ص 333 ، ذيل كلمهء كوفه در روايتى از ابو عبيدة معمر بن المثنى\r\n( 3 ) - ابن خردادبه ، المسالك و الممالك ، ص 14\r\n","page_name":" 8 ","page_number":8},
  {"content":"\r\n\r\nنشده بود ، از نو مساحت كند و به نسبت تغييراتى كه در آن‌ها حاصل شده بود در خراج آن‌ها تجديدنظر نمايد . « 1 »\r\nگذشته از اين اثر آنى و فورى ، يك اثر پايدار و اساسى هم بر اين اقدام مترتب گرديد و آن اين بود كه نظام ديوانى ايران را كه از نظام‌هاى پيش‌رفته و معروف آن روزگار و نتيجهء قرن‌ها علم و تجربهء وزيران فرزانه و آگاه و دبيران كارآزموده بود ، به صورت پشتوانه‌اى استوار و الگويى نمونه براى دولت نوپاى خلفا - كه در گذشتهء عربى خود چنان الگويى نداشتند - درآورد ؛ آن‌چنان‌كه پس از آن تاريخ هم به همان نسبت كه دولت خلفا توسعه مىيافت و بر نيازهاى آن افزوده مىشد ، بهره‌گيرى از آن پشتوانه هم بيشتر و گسترده‌تر مىگرديد . و با پيشرفت آگاهى خلفا به آيين كشوردارى و رازورمز فرمانروايى نظر اعجاب آنان هم به آيين كشوردارى ايرانيان ، كه آن را نظامى فراگير و شامل همهء بايسته‌ها مىشمردند ، فزونى مىيافت . از دورهء خلفاى عباسى بگذريم كه در دوران شكوفايى دولت آنان وزيران ايرانى ادارهء آن را برعهده داشتند ، و برخى از همان خلفا پيروى از آن آيين را وجههء همت خود داشتند و عدول از آن را جايز نمىشمردند « 2 » ، اين نظر ستايش‌آميز را حتّى در امويان هم كه دل‌خوشى از ايرانيان نداشتند مىتوان ديد . وقتى خالد بن عبد اللّه قسرى كه از سوى هشام بن عبد الملك خليفهء اموى كارگزار او در عراق بود از خليفه اجازه مىخواست تا پلى بر روى دجله - در جايى كه مناسب تشخيص داده بودند - بسازد ، هشام به او نوشت اگر اين كار شدنى بود ايرانىها كرده بودند . و چون خالد اصرار ورزيد هشام به اين شرط با او موافقت كرد كه اگر اين كار درست از آب درنيامد زيان آن را خود برعهده گيرد . خالد هم با هزينه‌اى سنگين آن را ساخت و چون ديرى نپاييد كه طغيان آب آن را ويران ساخت ، هشام هم به عنوان جريمه تمام هزينهء\r\n\r\n\r\n","description":"","footnote":"\r\n( 1 ) - بلاذرى ، فتوح البلدان ، ص 330\r\n( 2 ) - نمونهء آن را در تغيير موسم نوروز در خلافت المتوكل و المعتضد ، و ايجاد نوروز معتضدى كه ابوريحان به تفصيل آورده مىتوان ديد . الآثار الباقيه ، ص 31 و 32\r\n","page_name":" 9 ","page_number":9},
  {"content":"\r\n\r\nآن را از او گرفت . « 1 »\r\nو اما آثارى كه اين اقدام بر تاريخ و فرهنگ ايران و استمرار آن در اين دوران برجاى نهاد بسيار ژرف و گونه‌گون بود ؛ نخستين اثر آن اين بود كه با ابقاى طبقهء دهقانان بر همان وظايفى كه پيش از آن داشتند يكى از رشته‌هاى استوار پيوند تاريخ و فرهنگ ايرانيان از گزند آشفتگىهاى زمان بر كنار ماند و هم‌چنان در درون جامعهء ايرانى سرزنده و بانشاط به رسالت تاريخى خود ادامه داد . دهقانان از طبقات ممتاز ايران بودند . در نظام طبقاتى ايران ، اينان از طبقهء آزادان به‌شمار مىرفتند كه پس از طبقهء بزرگان قرار مىگرفتند و آن‌ها هم پس از واسپوهران بودند كه بالاترين طبقات اجتماعى ايران به حساب مىآمدند . به نظر كريستن سن سه عنوان اهل البيوتات و العظماء و الاشراف كه در نوشته‌هاى عربى دربارهء اين طبقات به‌كار رفته ترجمهء همين نام‌ها به ترتيب از بالا به پايين است . و دهقانان جزء همين طبقهء سوم يعنى اشراف بودند « 2 » . در اين‌جا اين توضيح هم لازم است كه در كتاب‌هاى عربى اين عنوان‌ها هميشه با اين دقّت در جاى خود به‌كار نرفته‌اند .\r\nدهقانان با آن‌كه در سلسلهء مراتب اجتماعى در مرتبه‌اى پايين‌تر از دو طبقهء ديگر بودند ، ولى از نظر نفوذ اجتماعى و پذيرشى كه در بين مردم و نقشى كه در عمران و آبادى كشور داشتند اثرى ژرف‌تر و پايدارتر از طبقات ديگر در جامعهء ايرانى و در تاريخ ايران از خود گذاشته‌اند . و به‌همين‌سبب در دوران اسلامى هم كه طبقات ديگر به تدريج از ميان رفتند ، اينان هم‌چنان باقى ماندند ، و در اين دوران هم مانند دوران سابق دولت‌ها و جامعهء اسلامى را از دانش و تجربهء خود بهره‌ها رساندند ، و نخستين دولت‌هاى نيمه مستقل يا مستقل اسلامى ايران را هم آن‌ها پىافكندند ، زيرا اين طبقه از يك‌سو به زمين وابسته بودند و غالبا در ده و روستا مىزيستند و با كشاورزى و كشاورزان سروكار داشتند ، و از سوى ديگر\r\n\r\n\r\n","description":"","footnote":"\r\n( 1 ) - بلاذرى ، فتوح البلدان ، ص 356\r\n( 2 ) - كريستن سن ، ايران در زمان ساسانيان ، متن فرانسه ، ص 105 .\r\n","page_name":" 10 ","page_number":10},
  {"content":"\r\n\r\nركنى از اركان نظام ديوانى كشور بودند و در آيين كشوردارى ايران جايى شايسته داشتند ، و چون از فرهنگ و دانشى برتر از مردم عادى برخوردار بودند و به عقل و تدبير شناخته مىشدند ، در هردو دوره ، هم كارگشاى مردم بوده‌اند و هم مشاور فرمان‌روايان و حاكمان « 1 » .\r\nدر دوران اسلامى دهقانان هم مانند ديگر مردم ايران به‌تدريج به اسلام گرويدند . نخستين گروه يا افرادى كه در تاريخ نامى از اسلام آنان آمده چند تن از دهقانان استان‌هاى غربى سواد ( - عراق ) بوده‌اند كه در سال 16 هجرى پس از جنگ جلولا مسلمان شدند . در سال 20 هجرى هم كه خليفه عمر ديوان عطا تأسيس كرد و براى مسلمانان مستمرى ساليانه برقرار ساخت ، نام چند تن از دهقانان ايرانى هم ضمن آن‌ها كه در ديوان عطا ثبت شده‌اند آمده است « 2 » . ولى از جريان امور ديوانى و ديگر رويدادهاى اين دوران برنمىآيد كه اين امر در وظايف ديوانى يا در وضع اجتماعى يا در روش و رفتار آنان - چنان كه عرف و عادتشان اقتضا داشته - تغييرى ايجاد كرده باشد . از ويژگىهاى اجتماعى اين طبقه نوع لباس و كلاه و كمر و نوع مركوب و ديگر خصوصياتى بوده كه در اين دوران هم آن‌ها را با همين خصوصيات مىتوان ديد .\r\nدر فرمان امام على بن ابى طالب ( ع ) در دوران خلافت خود به كارگزار استان‌ها\r\n\r\n\r\n","description":"","footnote":"\r\n( 1 ) - جهشيارى نوشته وقتى عبيد اللّه المحارق ( اين نام در مروج الذهب عبيد بن ابى المحارق است ) از سوى حجاج به كارگزارى فلّوجه‌ها منصوب شد و به آن‌جا وارد گرديد ، نخستين چيزى كه پرسيد اين بود كه آيا در آن‌جا دهقانى هست كه بتوان از راى او در كارها مدد گرفت . او را به جميل بصبهرى دهقان آن‌جا رهنمون شدند .\r\nجهشيارى مقدارى از راهنمايىهاى جميل را به عبيد نيز نقل كرده است ( الوزراء و الكتاب ، ص 40 ) . در تاريخ سيستان هم در وصف عبد العزيز بن عبد اللّه ، كه از سوى عامل عبد اللّه بن زبير بر عراق والى سيستان شده بود ، آمده كه او مردى عالم بود و اهل علم را دوست داشتى . پس روزى رستم بن مهر هربزد المجوسى پيش او اندر شد و بنشست و متكلم سيستان او بوده بود ، گفت دهاقين را سخنان حكمت باشد ، ما را از آن چيزى بگوى . . . و سپس سخنانى در پند و اندرز از او نقل شده . تاريخ سيستان به تصحيح ملك الشعراء بهار ، تهران 1314 شمسى ص 106 .\r\n( 2 ) - بلاذرى ، فتوح ، ص 332 .\r\n","page_name":" 11 ","page_number":11},
  {"content":"\r\n\r\nو تسوهاى آبشخور فرات در سواد ( - عراق ) ، مراتب خراج‌گزاران آن‌جا از لحاظ مبلغى كه به عنوان جزيه مىبايستى ساليانه مىپرداخته‌اند و به نسبت طبقات آن‌ها فرق مىكرده ، چنين مشخّص شده : « طبقهء نخست دهقانانى كه مركوب آنان اسب پارسى و مهر آنان زرّين است . طبقهء دوم بازرگانان و طبقهء سوم كارگران و سايرين . « 1 » در حادثهء قتل سعيد پسر خليفه عثمان به دست چند تن از بزرگ‌زادگان سغد هم سخن از جامهء خاص و كمربند آن‌ها است « 2 » . و در ولايت اشرس هم در خراسان در سال يك صد و ده هجرى كه مردم سغد و بخارا مسلمان شده بودند و از دادن جزيه سرباز مىزدند و اين امر باعث كاهش خراج شده بود و دهقانان كه عهده‌دار جمع خراج بودند از سوى اشرس و عمّال او مورد اهانت و بىحرمتى قرار گرفته بودند ، باز از پوشش خاص آن دهقانان و كمربند آنان سخن مىرود .\r\n\r\n\r\n","description":"","footnote":"\r\n( 1 ) - اصل روايت چنين است : « امرنى ( - يعنى امام على بن ابى طالب ع ) ان اضع على الدهاقين الذين يركبون البراذين و يتختمون بالذهب على الرجل ثمانية و اربعين درهما ، و على اوسطهم من التجار على رأس كل رجل اربعة و عشرون درهما فى السنة ، و ان اضع على الاكرة و سائر من بقى منهم على الرجل اثنى عشر درهما » ( بلاذرى ، فتوح البلدان ، ص 332 ) ( البراذين من الخيل ما كان من غير نتاج العرب ، لسان العرب ) . ( برذون نوعى از اسب است كه او را پارسى گويند . شرح قاموس )\r\n( 2 ) - فشردهء اين داستان چنين بود كه در سال 56 هجرى كه سعيد پسر عثمان در خلافت معاويه و از سوى او ولايت خراسان را داشت ، به سغد و سمرقند حمله كرد و پس از چند روز جنگ با دريافت هفتصد هزار درهم و گرفتن چند تن از بزرگ‌زادگان آن‌ها به عنوان گروگان با شرايطى با آن‌ها صلح كرد . ولى به آن شرايط عمل نكرد ، و چون معاويه او را از ولايت خراسان برداشت و او به مدينه بازگشت ، به‌جاى اين‌كه گروگان‌ها را بازپس فرستد يا كار آن‌ها را در همان‌جا به جانشينان خود واگذارد ، آن‌ها را هم جزو خدم و حشم خود به مدينه برد و چندى هم در آن‌جا آن‌ها را با همان لباس‌هاى خودشان به نشانهء شأن و شوكت خويش با خود به اين طرف و آن طرف مىبرد . وى پس از چندى لباس‌هاى آن‌ها را از تن آنان به‌در آورد و به تن خاصّان خود كرد و آن‌ها را با لباس‌هاى خشن . هم‌چون بردگان به كار زمين واداشت . آن‌ها هم از آن‌جا كه هنوز آزاده و بزرگ‌منش بودند و خوى بردگان نگرفته بودند ، و مرگ را بر آن زندگى ترجيح مىدادند ، روزى چند تن از آن‌ها دست از جان شسته ، در سراى بر سعيد بستند و نخست او را كشتند و سپس خود را نابود ساختند . ( بلاذرى ، فتوح البلدان ، ص 509 - انساب الاشراف ج 5 ، ص 119 - طبرى 2 / 179 )\r\n","page_name":" 12 ","page_number":12},
  {"content":"\r\n\r\nطبرى در بيان اين‌كه اشرس و عاملات او با شدت و حدّتى بىمانند به گرفتن جزيه از مسلمانان مىپرداختند ، گويد : آن‌ها به بزرگان عجم اهانت بسيار روا داشتند .\r\nجامهء دهقانان را بر تن آنان پاره كردند و كمربندهاى آنان را به گردنشان بستند ، و مردم ناتوان و دست‌تنگ را به دادن جزيه ناچار ساختند ، و بدين‌سان بود كه سغد و بخارا سر به نافرمانى برداشتند و از تركان كمك خواستند . . . « 1 » . وصفى هم كه در تاريخ قم از مجلس يزدانفاذار ، دهقان قم در اواخر قرن نخست و اوايل قرن دوم هجرى در ايام نوروز و آئين‌هاى آن و هم‌چنين ذكرى كه از چوگان بازىهاى او با ميهمانانش آمده « 2 » نمودارى از همين استمرار عرف و عادت ديرين در راه و روش زندگى آنان تواند بود .\r\nبقاى ديوان خراج در دولت خلفا به همان صورت كه بود باعث گرديد كه بسيارى از مظاهر فرهنگ و تمدن ايرانى هم كه بدان وابسته بودند هم‌چنان دست‌نخورده به دستگاه خلافت راه يابند و در همان‌جا هم به سير تاريخى خود ادامه دهند . يكى از آن‌ها كه بايد آن را اساسىترين نمايندهء فرهنگ ايران در همهء دوره‌ها خواند زبان فارسى بود كه هم‌چنان ، در ديوان‌هايى كه پيش از آن در قلمرو دولت ساسانى بودند و اكنون در قلمرو دولت خلفا قرار گرفته بودند ، به‌كار مىرفت . و همهء كسانى هم كه پيش از اين دوران اداره امور ديوان‌ها را در دست داشتند و اكنون هم به كار خود ادامه مىدادند ، از اصناف مختلف دبيران ايرانى بودند و زبان آن‌ها هم فارسى بود . و كاربرد زبان فارسى تا دههء هشتاد هجرى كه ديوان عراق از فارسى به عربى برگردانده شد ، هم‌چنان در آن ديوان ادامه داشت « 3 » . و در ديوان‌هاى ديگر تا مدّت‌ها پس از آن تاريخ .\r\n\r\n\r\n","description":"","footnote":"\r\n( 1 ) - تفصيل اين وقايع را در طبرى ، 2 / 1508 به بعد خواهيد يافت . علت اين‌كه در اين روايات در ذكر لباس اين طبقه به كمربند آنان غالبا تصريح مىشود آن است كه كلاه و كمر از ويژگىهاى اين طبقات بوده و مراتب و درجات آنان به نسبت آراستگى آن‌ها به زر و گوهر مشخص مىشده است . در شاهنامه هم غالبا كلاه و كمر با هم آمده است .\r\n( 2 ) - تاريخ قم ، در ذكر روابط يزدانفاذار و فرزندان سعد .\r\n( 3 ) - بلاذرى ، فتوح البلدان ، ص 474\r\n","page_name":" 13 ","page_number":13},
  {"content":"\r\n\r\nاز ديگر امور وابسته به نظام ديوانى و دستگاه مالى ايران كه هم‌چنان تا مدت‌ها در دوران اسلامى هم ادامه يافت ، پول رايج و سكه‌هاى ساسانى بود كه در همهء مناطقى كه در دوران سابق رواج داشت در اين دوران هم در گردش بود .\r\nهرچند پيش از خلافت عبد الملك بن مروان در شام و ولايت حجّاج بن يوسف در عراق در جاهاى مختلف براساس همان سكه‌هاى ساسانى ، سكه‌هاى ديگرى ضرب مىشد ، ولى در اين دوران بود كه با آماده ساختن وسايل و ابزار لازم ضرب سكه‌هاى عربى اسلامى صورت عمل به خود گرفت « 1 » و اين مقارن بود با همان دورانى كه ديوان‌هاى رومى و فارسى هم در شام و عراق به زبان عربى برگردانده مىشدند . از اين تاريخ به بعد هرچند ضرب سكه‌هاى قديم تجديد نمىشد ، ولى آن‌ها هم يك‌باره از گردش خارج نشدند .\r\nديگر گاه‌شمارى ايرانى بود كه هم‌چنان دست‌نخورده به عصر اسلامى انتقال يافت ، ازآن‌رو كه ملاك عمل در ديوان خراج همان گاه‌شمارى بود و جايگزينى هم نداشت . زيرا گاه‌شمارى عربى قمرى بود و در ديوان خراج كه مهم‌ترين منابع مالى آن ماليات‌هاى كشاورزى ، و گردش كار در آن براساس سال شمسى بود ، كاربردى نداشت . به‌همين‌سبب گاه‌شمارى ايرانى در جهان اسلام به عنوان سال خراجى شناخته شد و گذشته از خراج در زمينه‌هاى ديگر نيز ، مانند نجوم و رياضيات و ديگر امورى كه با سال قمرى ارتباطى نمىيافت ، كاربردى گسترده‌تر يافت و تا دوران جديد كه با آشنايى با جهان غرب تاريخ شمسى بيشتر كشورهاى اسلامى سال ميلادى مسيحى گرديد ، اساس سال شمسى رسمى در همهء كشورهاى اسلامى همان گاه‌شمارى ايرانى بود .\r\nبا اين گاه‌شمارى بسيارى از سنت‌هاى ايرانى هم كه با آن ارتباط مىيافت در جهان اسلام راه يافت و مهم‌تر از همه عيد نوروز بود كه از قديم در ايران آغاز سال مالى شناخته مىشد و در دولت خلفا هم موسم افتتاح سال خراجى بود . و با آن‌كه در اين دوران به سبب اهمال در اجراى كبيسه - بدان‌گونه كه در ايران\r\n\r\n\r\n","description":"","footnote":"\r\n( 1 ) - بلاذرى ، فتوح ، ص 571 به بعد در « امر النقود »\r\n","page_name":" 14 ","page_number":14},
  {"content":"\r\n\r\nساسانى معمول بود - عيد نوروز از محل خود به تدريج تغيير يافته و در غير موسم طبيعى خود قرار گرفته بود ، باز هم‌چنان به عنوان افتتاح سال خراجى به‌كار مىرفت ، تا زمان متوكل خليفهء عباسى كه چون تفاوت آن با سال مالى بسيار شده بود ، به شرحى كه بيرونى نقل كرده ، با مشورت موبدان و ديگر محاسبان و منجمان و مورخان دوباره به موسم اصلى خود بازگردانده شد . و چون اين امر در زمان معتضد به‌انجام رسيد به تاريخ معتضدى معروف گرديد « 1 » . و با اين گاه‌شمارى ، بسيارى از مراسم ايرانى هم كه با آن ارتباط داشت ، هم‌چون مهرگان و سده و بهمنجنه و مانند اين‌ها به دوران اسلامى راه يافت .\r\nاز جمله امورى كه از دوران ساسانى به دوران اسلامى انتقال يافت و در دولت خلفا تا چندين قرن هم‌چنان دست‌نخورده باقى ماند ، تقسيمات كشورى مناطقى بود كه نهادهاى مالياتى آن‌جاها بر پايهء همان تقسيمات وضع شده بود .\r\nتقسيم سرزمين عراق به دوازده استان و شصت طسوج كه صورت تفصيلى آن‌ها در كتاب المسالك و الممالك ابن خردادبه و كتاب الخراج قدامة بن جعفر آمده « 2 » و در مآخذ ديگر تاريخى و جغرافيايى هم مانند كتب مسعودى و ياقوت و ديگران از آن‌ها ذكرى رفته ، تقسيمات ديوانى اين سرزمين در دوران ساسانى بوده كه تا اين تاريخ يعنى قرن سوم و چهارم هجرى زمان تأليف اين كتابها در ديوان خراج سواد ( - عراق ) هم‌چون پايه و اساس به‌كار مىرفته ، و اگر تغييرى هم در آن‌ها روى مىداده ، آن هم بر پايهء همان تقسيمات صورت مىگرفته است .\r\nو چون در بخشى ديگرى از همين كتاب دراين‌باره به تفصيل سخن خواهد رفت در اين‌جا به همين اندازه اكتفا مىشود .\r\nبا مطالعه در آنچه گذشت و به‌خصوص در مسايلى كه مستقيما به تسلّط\r\n\r\n\r\n","description":"","footnote":"\r\n( 1 ) - ابوريحان بيرونى ، الآثار الباقيه ، ص 31 و 32 - شرح اين داستان را در كتاب فرهنگ ايرانى پيش از اسلام و آثار آن در تمدن اسلامى و ادبيات عربى ، چاپ 2 ص 114 به بعد نيز خواهيد يافت .\r\n( 2 ) - اين صورت‌ها در اين‌جاها است . ابن خردادبه ، المسالك و الممالك ، ص 8 - 14 ، قدامه ، « نبذ من كتاب الخراج » ، المسالك و الممالك ، ص 235 - 239 .\r\n","page_name":" 15 ","page_number":15},
  {"content":"\r\n\r\nاعراب بر اين سرزمين و سقوط دولت ساسانى باز مىگشت به‌سختى مىتوان به مواردى برخورد كه بر خلاف مسير طبيعى تاريخ جريان يافته باشد ، چه رسد به امورى خارق‌العاده كه چنان دورانى را در اين كشور به‌وجود آورده باشد كه بتوان آن را دوران انقطاع فرهنگى و دوران جهل و بىخبرى و نام‌هايى از اين قبيل ناميد . ولى با همهء اين احوال باز بر خلاف واقعيت‌هاى تاريخى كه به برخى از آن‌ها اشاره شد تاريخ ايران و تاريخ ادب و فرهنگ ايران در اين دوران چنان در پرده‌هاى ابهام و تاريكىهاى تاريخ باقى مانده كه جز دوران انقطاع و بىخبرى نامى مناسب‌تر براى آن نيافته‌اند .\r\nچرا ؟\r\nپاسخ اين چرا و چراهاى ديگرى را كه پژوهندگان تاريخ اين دوران بدان‌ها برمىخورند بايد در عوامل متعددى جست‌وجو كرد كه مهم‌ترين و مؤثرترين آن‌ها عامل تعريب است . تعريب يعنى عربى گردانيدن چيزى كه در اصل عربى نبوده است ، به گونه‌اى كه از هر لحاظ به زىّ عربى درآيد و اصل و تبار آن به كلّى فراموش گردد .\r\nتعريب در كتب لغت عربى در مورد كلماتى كه از زبان‌هاى ديگر در عربى به كار رفته معروف است . ولى در اين‌جا مراد از تعريب آن نيست . بلكه گونه‌هاى ديگرى از تعريب مدّنظر است كه از راه‌هاى ديگر تاريخ و فرهنگ اين دوران را تحت تأثير قرار داده‌اند .\r\nيكى از اين‌گونه‌ها ، تعريب اشخاص است . بدين‌ترتيب كه به‌جاى نام اصلى آن‌ها نامى عربى بر آن‌ها نهند و با ناديده گرفتن اصل و تبار آن‌ها با نسب ولاء آن‌ها را به فرد يا قبيله‌اى عربى منسوب سازند و آن را به‌جاى اصل و تبار واقعى آن‌ها به‌كار برند . باديه‌نشينان چون به افراد يا قبايل ديگرى غلبه مىيافتند ، هم اموال آن‌ها را به غنيمت مىبردند و هم افراد آن‌ها را به اسارت مىگرفتند . كسانى كه بدين‌گونه يا به گونه‌هاى ديگرى به اسارت مىافتادند و به بردگى كشيده مىشدند ، حتى هنگامى هم كه آزادى خود را به هر نحوى كه باشد به دست مىآوردند ، باز از وابستگى فرد يا قبيله رها نمىشدند . بلكه هم‌چنان با نسب ولاء\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nبه آن‌ها وابسته مىماندند و اين وابستگى هم‌چنان به اولاد آن‌ها هم سرايت مىكرد . اين افراد را مولى مىخواندند « 1 » . اين پديدهء جاهلى كه در صحرا و در ميان قبايل عربى كاربردى بسيار محدود داشت ، در فتوحات عربى اسلامى در ايران كاربردى آن‌چنان گسترده يافت ، كه بر تمام تاريخ اين دوران اثرى حقيقت‌پوش و ابهام‌زا گذاشت . حقيقت‌پوش ازآن‌رو كه اين موالى كه با ارث بردن نسب ولاء شمار آن‌ها در قرن‌هاى نخستين اسلامى روزافزون بود ، آن‌چنان كه در كتاب‌ها از آن‌ها ياد مىشده افراد هويت‌باختهء ناشناسى بوده‌اند كه تنها نشانى قابل ذكر آن‌ها در اين عالم وجود وابستگى آن‌ها به فلان فرد يا قبيلهء عربى بوده ، و آن اثر نامساعد و ابهام‌زايى كه اين امر بر سرتاسر تاريخ اين دوران نهاده ، اين است كه بيشتر تاريخ‌سازان واقعى فرهنگ و تمدن اسلامى در اين دوران كه مهم‌ترين دوره‌هاى آن است و مىبايستى بهتر و روشن‌تر از هر دوران ديگرى شناخته شوند ، از همين موالى يعنى افراد هويت‌باخته‌اى هستند كه خود آن‌ها ناشناس مانده يا هويتى مجعول يافته‌اند . كه اين خود بر ابهام تاريخ اين دوران افزوده است . شايد براى اين‌كه اين ابهام روشن‌تر بيان شود توجه به اين مثال كه به عنوان نمونه ذكر مىشود بيهوده نباشد ؛ هرچند كه خود فصلى از تاريخ و فرهنگ اين دوران است .\r\nدر همين قرن نخستين اسلامى در بصره ، كه نخستين مهاجرنشين اعراب مسلمان بود و در كنار ابلّه بندر معروف ساسانى قد مىافراشت ، در مسجد نوبنياد آن‌جا شخصى از همين موالى به وعظ و ارشاد مىپرداخت كه سخنان وى از لحاظ بينش مذهبى و تفكّر دينى و پايه‌هاى كلامى و نهادهاى اعتقادى و ارشادى\r\n\r\n\r\n","description":"","footnote":"\r\n( 1 ) - مولى در عربى در دو معنى متضاد به‌كار رفته ، هم بزرگ و سرور و حامى ، و هم وابسته و خادم و تحت الحمايه . ولى از وقتى كه مولى به معنى دوم آن گسترش بىسابقه يافت ، اين كلمه و به‌ويژه جمع آن موالى در مؤلفات عربى جز در همين معنى دوم به كار نرفت . و به‌همين‌سبب موالى در عرف اعراب طبقه‌اى بودند در مرتبه‌اى پايين‌تر از عرب ، و نه برخوردار از همهء حقوقى كه ايشان از آن برخوردار بودند . در زبان فارسى مولى هم‌چنان در معنى اول به‌كار مىرود .\r\n","page_name":" 17 ","page_number":17},
  {"content":"\r\n\r\nاسلامى هيچ سنخيتى با دريافت بسيار ابتدايى و نامنسجم همان قبايل عربى كه وى از موالى آن‌ها به‌شمار مىرفت ، وجود نداشت . او را بدين نام‌ونشان مىشناختند : حسن بن ابى الحسن مولى بنى سلمه يا بنى النجار ؛ و آنچه دربارهء او نوشته‌اند اين بود كه پدر و مادرش در جنگ ميشان اسير شده به بردگى افتاده و سهم مردى از قبيلهء بنى النجار شده‌اند و او هنگامى كه زنى از قبيلهء بنى سلمه را به حبالهء نكاح درآورده ، اين دو برده را در كابين آن زن كرده و سپس اين زن آن‌ها را آزاد كرده . بنابراين آن‌ها از موالى آن زن شده‌اند كه به اولاد و اعقاب آن‌ها و از آن‌جمله همين حسن هم سرايت كرده « 1 » .\r\nدر محدودهء ولاء عربى اين شخص نمىتوان راهى براى شناسايى او و سرچشمه‌هاى افكار و عقايدش يافت ، چون هرآنچه همچون مقدمات اوليهء اين شناسايى لازم است ، از قبيل اصل و نسب و نژاد و زبان و مانند اين‌ها ، همه از ميان رفته و اين ولاء جاى همه را گرفته است . حال اگر با اجازهء آن زن بنى سلمه‌اى بتوان اين رداى افتخار را از دوش او برگرفت و او را از ردهء موالى خارج ساخت و او را در زمينهء اصلى تاريخ اين منطقه در اين دوران كه اسلام و ايران است قرار داد و سعى كرد با بازماندهء اطلاعاتى كه در گوشه‌وكنار برخى از مأخذ عربى اسلامى دربارهء او و قوم و نژاد و اصل و تبارش مىتوان يافت به شناسائى او پرداخت ، سرگذشت او چنين رقم خواهد خورد :\r\nدر نخستين حملهء اعراب مسلمان به بخش‌هاى جنوبى ايران در عراق كه در زمان عمر و به سركردگى عتبة بن عزوان شروع شد و با مغيرة بن شعبه و ديگران ادامه يافت ، در جنگهاى ابلّه و بخشهاى ميشان و دشت ميشان كه بخش‌هايى از استان شاد بهمن بودند « 2 » مردى به نام فرّخ با زنش به اسارت درآمدند كه اعراب او را به\r\n\r\n\r\n","description":"","footnote":"\r\n( 1 ) - دربارهء ولاء حسن و پدر و مادرش روايات ديگرى هم آمده ، ولى آنچه در اين‌جا ذكر شد روايتى است كه بلاذرى از قول خود حسن نقل كرده است ، فتوح البلدان ، ص 423 .\r\n( 2 ) - ابن خردادبه ، المسالك و الممالك ، ص 7 ، قدامة بن جعفر ، نبذ من كتاب الخراج ، المسالك و الممالك ، ص 235 .\r\n","page_name":" 18 ","page_number":18},
  {"content":"\r\n\r\nاسم عربى يسار « 1 » و زنش را خيره ناميدند . از اين‌كه از ميان همهء اسيرانى كه در آن جنگ‌ها به دست مهاجمان افتاده‌اند نام اين زن و شوهر در اخبار ذكر شده ، چنين برمىآيد كه اين فرّخ از بزرگان آن ناحيه و مردى سرشناس و شايد از دهقانان يا دبيران آن منطقه بوده است . فرّخ و زنش كه اكنون يسار و خيره ناميده مىشدند . به مدينه انتقال يافتند ، و پس از اين‌كه آزادى خود را بازيافتند ، در ردهء موالى در آمدند كه به اولادشان نيز منتقل گرديد . اين زن و شوهر در مدينه به اسلام گراييدند و در سال 21 هجرى خداوند فرزندى به آن‌ها عطا فرمود كه نامش را حسن گذاشتند « 2 » .\r\nحسن در سال 37 هجرى كه به سنّ رشد رسيده بود به زادگاه پدرى خود ، يعنى بخش ابلّه و ميشان در استان شادبهمن كه آن را فرات بصره هم مىناميدند و اكنون شهر اسلامى بصره در آن‌جا قد مىافراشت ، بازگشت . و چون بسيارى از ايّام عمر خود را در بصره و در تدريس و وعظ و ارشاد در مسجد نوبنياد آن‌جا گذراند به حسن بصرى معروف گشت . مهم‌ترين علّتى را كه مىتوان براى بازگشت او به سرزمين اجدادى خود تصور كرد آشنايى با زاد و بوم نياكان و زندگى با مردم هم‌زبان خويش است ، شايد به قصد ارشاد و شناساندن اسلام به ايشان ، بدان‌گونه كه خود آن را مىشناخته است . هم‌زبان ازآن‌رو كه زبان مادرى حسن فارسى بود . اين را جايى ننوشته‌اند . اين را به حكم عقل و به حكم واقعيات تاريخ مىدانيم . زيرا او هرچند در مكّه به دنيا آمده ، ولى در خاندانى فارسى زبان‌زاده شده و به سنّ رشد رسيده بود . اين مسلّم است كه وقتى زن و شوهرى هم‌زبان ، هم‌چون پدر و مادر حسن با هم در محيطى بيگانه و ناهم‌زبان افتند ، هرچند در ارتباط با مردمان بومى آن‌جا ناچار باشند به زبان خود آن‌ها شكسته بسته رفع نياز كنند ، ولى با خودشان در داخل خانه تنها با زبان خودشان سخن مىگويند و جز اين نه معقول است و نه ممكن . هم‌چنان كه نه معقول است و نه ممكن كه فرزندى هم كه در چنين خاندانى زاده شود و به سنّ رشد رسد در\r\n\r\n\r\n","description":"","footnote":"\r\n( 1 ) - بلاذرى ، فتوح البلدان ، ص 422 - 423 .\r\n( 2 ) - طبرى 1 / 2646\r\n","page_name":" 19 ","page_number":19},
  {"content":"\r\n\r\nآن‌جا جز به زبان مادرى سخن گويد ، هرچند در بيرون از خانه با هم‌سالان عرب خود به عربى حرف مىزده و عربى هم آموخته است .\r\nاز نخستين مشاغلى كه براى حسن در دوران جوانى در بصره نوشته‌اند اين است كه وى در دورانى كه زياد در خلافت معاويه فرمان‌روايى عراق را داشته كه شامل همهء ايران و خراسان هم مىشده و او ربيع بن زياد را به امارت خراسان منصوب ساخته ، ربيع حسن بصرى را به عنوان كاتب يا دبير خود انتخاب كرده و با خود به خراسان برده است « 1 » . شايد دور از واقع نباشد اگر علّت اين انتخاب را دو زبانى بودن حسن بدانيم . چون امر دبيرى يا كتابت در خراسان آن سرزمين گستردهء فارسى زبان با كاتبى عرب زبان كه زبان مردم محل را نمىدانسته راست نمىآمده ، و اين را امرايى كه به آن‌جا مىرفته‌اند به‌خوبى مىدانسته‌اند . زيرا دبير يا كاتب امير در آن‌جا مىبايستى هم وسيلهء ارتباط او با مردم محل باشد و هم مترجمى براى امير .\r\nهنگامى هم كه حسن به‌طور دايم در زادگاه پدرى خويش مستقر گرديد و در مسجد نوبنياد بصره به درس و بحث و وعظ و ارشاد پرداخت ، نفوذ كلام او در مردم بومى و گرايش ايشان به او روزافزون گرديد ؛ بدان حد كه حسن با پشت‌گرمى آنان در بصره داراى آن‌چنان قدرتى گرديده بود كه در سخنان خود از امراى جابر آن زمان هم‌چون حجّاج بن يوسف آشكارا انتقاد مىكرد و حجّاج هم به سبب پشتيبانى گستردهء مردم محل از او از آسيب رساندن به او خوددارى مىكرد « 2 » . حجّاج اين را به زبان نمىآورده ، ولى مروان بن المهلب كه از سوى برادرش زياد كه دعوى خلافت داشته و در بصره به دعوت مردم به جهاد با\r\n\r\n\r\n","description":"","footnote":"\r\n( 1 ) - يعقوبى ، البلدان ، ص 297 - الفهرست ، چاپ تجدد 202 ، بلاذرى . دبيرى حسن را براى ربيع بن زياد در سفر اول ربيع به آن ناحيه كه از سوى عبد اللّه بن عامر امير بصره در خلافت عثمان براى فتح سيستان اعزام شده بود نوشته است . فتوح البلدان ، ص 485 ، و اين اشتباه است چون در آن تاريخ ( 30 هجرى ) حسن هنوز در مدينه كودكى هشت نه ساله بوده است .\r\n( 2 ) - طبرى ، 4 / 91 - 2490 ، شرحى از گفت‌وگوى حجاج را با حسن و پرخاش‌هاى حجاج را به او و سخنان حسن را كه براى حجاج ناخوشايند مىبوده نقل كرده است .\r\n","page_name":" 20 ","page_number":20},
  {"content":"\r\n\r\nخليفه و جمع سپاه مىپرداخت اين را به زبان آورد و آن هنگامى بود كه حسن در سخنانش آن جنگ‌ها و خونريزىها را ناروا شمرد و مردم را از آن برحذر داشت . و اين امر مروان را آن‌چنان برآشفت كه روزى در خطبه‌اى بىآن‌كه از حسن نامى ببرد ، از پيرمردى گمراه و رياكار سخن گفت كه مردم را از جنگ و جهاد بازمىدارد . آن‌گاه آن پيرمرد گمراه را بدين‌گونه تهديد كرد كه يا از بردن نام ما در خطبه‌هايش بازايستد و از تحريك كردن ولگردان ابلّه و مردم فرات بصره ، كه از جنس ما نيستند ، عليه ما بپرهيزد ، يا ما را در برابر خود درشت و خشن هم‌چون سوهانى آهن‌سا خواهد يافت « 1 » . فرات بصره نام ديگرى براى ميشان و دشت ميشان بود .\r\nاين‌كه حسن بر مردم هم‌زادوبوم خود - كه به قول مروان از جنس اعراب هم نبوده‌اند - چنان تأثيرى گذارده كه آن‌ها همه به پشتيبانى او برمىخاسته‌اند ، و همين پشتيبانى آنان حكّام جابر را از حريم او دور نگه مىداشته ، جز به‌وسيلهء ارتباط دايم و همدلى و همدردى او با آن‌ها و وعظ و ارشادهايش در مسجد بصره ميسّر نمىتوانست بود . و اين هم نامعقول است كه تصوّر شود همهء آن مردم فارسى زبان با كسى ارتباط دايم داشته‌اند كه سخن او را نمىفهميده‌اند ، يا اين‌كه پاى منبر كسى مىنشسته‌اند كه جز عربى سخن نمىگفته است . تنها راه معقولى كه در اين‌مورد به نظر مىرسد و واقعيات تاريخى هم آن را تأييد مىكند همان است كه جاخط نظير آن را از شخصى به نام موسى اسوارى نقل كرده كه او هم از ايرانيان مسلمانى بوده كه در همين دوران ، مجلس درس و تفسير قرآن داشته .\r\nجاخط او را از اعاجيب دنيا شمرده و گويد فصاحت او در فارسى هم‌سنگ فصاحت او در عربى بود . و در مجلس او عرب‌ها در دست راست و ايرانيان در سمت چپ او مىنشستند . و او نخست آيه‌اى از كلام اللّه را براى عربها به عربى تفسير مىكرد و آنگاه روى به ايرانيان مىنمود و همان آيه را براى آن‌ها به فارسى تفسير مىكرد ، چنان با مهارت كه نمىشد فهميد او در كدام يك از اين دو\r\n\r\n\r\n","description":"","footnote":"\r\n( 1 ) - طبرى 2 / 1401 .\r\n","page_name":" 21 ","page_number":21},
  {"content":"\r\n\r\nزبان گوياتر است « 1 » و اگر مجالس درس و وعظ حسن هم از نوع مجالس تفسير موسى اسوارى ، يعنى دو زبانى شمرده شود گمان نمىرود امرى خلاف حقيقت باشد ، بلكه درست منطبق با واقعيات تاريخى آن زمان است .\r\nاين‌كه تصور شود كه چون بصره در دوران اسلامى به‌وسيلهء مهاجران عرب براى سكونت انتخاب شده ، بنابراين شهرى عربى صرف بوده خلاف واقع است .\r\nاعرابى كه در اين زمان از داخلهء عربستان به آن‌جا مىكوبيده‌اند ، غالبا قبايلى بوده‌اند كه در آن‌جا اقامتى موقّت مىداشتند ، تا وقتى كه به مناطقى ديگر از ايران كوچانده شوند يا براى جنگ و جهاد اعزام گردند ، و درهرحال و حتّى در هنگامى هم كه در آن‌جا اقامت دايم مىيافتند از آن‌جا كه آنان را با زندگى شهرى آشنايى نبود و با آن چيزهايى هم كه از لوازم چنان زندگى مىبود بيگانه بودند ، بنابراين در بصره هم مانند جاهاى ديگرى از ايران كه اعراب بدان‌جاها كوچيده بودند تا مدّت‌ها اساس زندگى شهرى بر ايرانيان استوار بود . به‌خصوص كه بصره پس از آن‌كه در همسايگى ابلّه به عنوان شهرى اسلامى قد برافراشت و مركز همان استانى گرديد كه پيش از آن ابلّه مركز آن بود ، بسيارى از پيشه‌وران و صنعتگران و صاحبان حرفه‌هاى مختلف و كسانى كه قوام بازار و بازرگانى و دادوستد بر آن‌ها بود از ساير مناطق همين استان يا جاهاى ديگر به آن‌جا روى آوردند و در آن‌جا به كسب‌وكار پرداختند .\r\nاز اين‌ها گذشته ، جاهايى كه شهر بصره در آن‌جاها گسترش مىيافت ، نه از اراضى متروك و موات ، بلكه جاهايى بودند كه روستاييان ايرانى در آن‌جاها به كشت و زرع مىپرداختند . در نامهء عمر به مغيرة بن شعبه والى بصره در مورد زمينى كه به نافع بن حارث به اقطاع داده بود آمده ، كه او با اجازهء من در آن زمين زراعت كرده است . بنابراين زمين را به او واگذار مگر اين‌كه آن زمين از زمين‌هاى اعاجم باشد كه بر آن‌ها جزيه بسته شده يا از زمين‌هايى باشد كه از آب\r\n\r\n\r\n","description":"","footnote":"\r\n( 1 ) - البيان و التبيين ، سندوبى ، ج 1 ، چاپ دوم ، ص 284 .\r\n","page_name":" 22 ","page_number":22},
  {"content":"\r\n\r\nچنان زمين‌هايى مشروب مىگردد « 1 » .\r\nدربارهء ناحيهء بصره اين را هم بايد گفت كه آن‌جا گذشته از مردم محلّى در همين دوران اسلامى محل سكونت گروه‌هاى ديگرى از ايرانيان گرديد كه از نقاط ديگر ايران يا به دلخواه خود و يا در اثر جنگ و جدال‌ها به اين‌جا منتقل شده و در اين‌جا زيسته‌اند . مانند اسواران كه در ردهء اول سپاهيان ساسانى قرار داشتند و در جنگ‌هاى خوزستان با شرايطى به مسلمانان پيوستند و بصره را براى اقامت خويش برگزيدند ، و در آن‌جا در بخشى از اراضى كه به آن‌ها اختصاص يافته بود مستقر گرديدند ، و نهرى هم از فرات براى آن‌ها بريده شد كه به نهر الأساوره معروف گرديد « 2 » ، و نشانى آن‌ها را هم در سال 64 هجرى در همين بصره در جنگ با طرفداران عبيد اللّه بن زياد و در قتل مسعود نمايندهء عبيد اللّه مىيابيم « 3 » . و هم‌چنين در جنگ‌هاى ابن اشعث با حجّاج كه اين اسواران هم به جنگ با حجّاج برخاسته بودند و حجّاج پس از پيروزى به آن‌ها زيان فراوان رسانيد ، خانه‌هاى بسيارى از آنها را ويران كرد و برخى از آن‌ها را هم به‌جاى ديگر كوچانيد « 4 » . و از همين قبيل بوده‌اند رده‌هاى ديگرى از سپاهيان ساسانى كه در عربى آن‌ها را زطّ و سيابجه خوانده‌اند و به گفتهء بلاذرى آن‌ها هم در همان جنگ‌ها با همان شرايط اسواران به مسلمانان پيوستند و در بصره اقامت گزيدند « 5 » ، و در جنگ جمل هم نام آن‌ها را در ميان سپاهيان امام على بن ابى طالب ( ع ) مىيابيم . به‌جز اين‌ها نشانى ايرانىهاى ديگرى را هم در همين دوران در بصره مىتوان يافت كه از بزرگان و سرشناسان آنجا بوده‌اند « 6 » .\r\nاز همين دورانى كه حسن در مسجد بصره به درس و وعظ مىپرداخت و عبيد اللّه بن زياد امير بصره هم در دار الامارهء آن‌جا به حكومت نشسته بود ، خبرى در كتاب‌هاى تاريخ و ادب عربى آمده كه جنبهء ايرانى و فارسى بصره را در آن\r\n\r\n\r\n","description":"","footnote":"\r\n( 1 ) - بلاذرى ، فتوح البلدان ، ص 431 .\r\n( 2 ) - فتوح 459 و 460 .\r\n( 3 ) - بلاذرى ، انساب الاشراف ، ج 4 ، قسم 2 ، ص 108 .\r\n( 4 ) - بلاذرى ، فتوح ، ص 460 .\r\n( 5 ) - بلاذرى ، فتوح ، ص 461 .\r\n( 6 ) - بلاذرى ، فتوح ، ص 450 .\r\n","page_name":" 23 ","page_number":23},
  {"content":"\r\n\r\nروزگار به‌خوبى نشان مىدهد . خلاصهء خبر اين است كه چون عبيد اللّه بن زياد امير عراق از يزيد بن مفرّغ به سبب اشعارى كه در هجو خاندان زياد مىگفته ، كينه‌اى سخت در دل داشته و پيوسته در طلب او بوده ، وقتى كه در بصره بر او دست يافته و او را به زندان افكنده از آن‌جا كه اجازهء كشتنش را از خليفه نداشته براى اين‌كه او را هرچه رسواتر سازد و عقدهء دل بگشايد دستور داده تا روزى او را مسكرى فراوان با مسهلى قوى بخورانند و او را هم زنجير با خوكى و گربه‌اى آلوده به پليديهايش در شهر بگردانند . بچّه‌هاى شهر كه منظرى زشت و نامأنوس مىديدند به دنبال او راه افتاده و مىگفتند اين چيست ؟ اين چيست ؟ و او مىگفت : آب است و نبيذ است / عصارات زبيب است / سميّه رو سپيذ است « 1 » .\r\nاكنون با شناخت جوّ حاكم بر بصره و آشنايى با چهرهء ايرانى و فارسى آن و شناخت اصل و تبار حسن و زمينه‌هاى فرهنگى حاكم بر آن منطقه بهتر مىتوان به ريشه‌هاى تاريخى مسايلى كه در حلقه‌هاى درس و وعظ حسن و شاگردانش مطرح مىشده پى برد . اين منطقه ميشان كه فرات بصره هم خوانده مىشد و زادگاه پدرى حسن بود در تاريخ ايران و عقايد مذهبى آن سابقه‌اى بس طولانى داشت . هنگامى كه اردشير بابكان در پى از ميان بردن پادشاهان محلى ايران و ايجاد دولتى واحد سلطنت اين‌جا را از ميان برداشت ، در آن‌جا خاندانى ايرانى حكومت مىكردند كه حكومت آن‌ها در آن‌جا سابقه‌اى 350 ساله داشت . و همين سلطنت ايرانى باعث شده بود كه در زمان سلوكىها هم حساب سال و ماه\r\n\r\n\r\n","description":"","footnote":"\r\n( 1 ) - ابو الفرج اصفهانى ، اغانى ، ج 17 ، ص 115 ، و هم‌چنين انساب الاشراف ، بلاذرى ج 4 ، ص 178 و خزانة الادب ، چاپ مصر ، 1347 ، ج 2 ، ص 516 ، و در تاريخ سيستان ، چاپ بهار ، ص 96 همين خبر با كمى اختلاف آمده و از آن‌جا كه اين اشعار با مبحث نخستين شعر فارسى در دوران اسلامى هم‌بستگى دارد ، مورد تحقيق برخى از محققان معاصر هم قرار گرفته است . دربارهء فارسى دانستن يزيد بن مفرّغ شاعر عرب بايد به شرح حال او و آمد و رفتى كه در مناطق جنوبى ايران داشت و دوستى او با خاندان يكى از دهقانان ايرانى در خوزستان و هم‌چنين اقطاعى كه در كرمان داشته است ، مراجعه كرد . شرح مفصل او در اغانى ، ج 17 ، از ص 107 تا 149 آمده است .\r\n","page_name":" 24 ","page_number":24},
  {"content":"\r\n\r\nايرانى كه مهم‌ترين ركن فرهنگى و مذهبى ايران بود هم‌چنان در آنجا پايدار ماند . و شايد از طريق همين ميشانىها اين حساب سال و ماه ايرانى به ماندائىها كه آن‌ها را مغتسله هم ناميده‌اند راه يافته باشد ، چه سال و ماه ماندائىها هم بدون يك روز فرق همان حساب ايرانى بوده است « 1 » .\r\nاز رويدادهايى كه باعث شده بود نام ميشان در تاريخ بماند اقامت مانى در اين منطقه بود . وى كه از پدر و مادرى ايرانى و پارتى زاده شده بود . در محيط ماندائيان و در همين ميشان به دوران رسيد . او قبلا در تيسفون مىزيست و پس از اين‌كه به روايت مانويان هاتفى او را ندا درداد كه از شراب و گوشت و معاشرت با زنان بپرهيزد به همين ناحيهء ميشان آمد و تا وقتى كه در زمان اردشير بابكان براى تبليغ دين خود به هندوستان رفت در آن‌جا ماند .\r\nبا اين سابقهء تاريخى و دينى اين منطقه طبيعى بوده است كه وقتى كسى چون حسن از علماى همان منطقه در مسجد بصره به درس و وعظ و بيان مبانى اسلام مىپرداخته ، كسانى از پيروان مذاهب ديگر ، يا آشنا به مسايلى كه كم و بيش در اديان ديگر هم مطرح بوده ، همان مسايل يا نظاير آن‌ها را ، يا براى اين‌كه عالمان مسلمان را در تنگنا بگذارند يا براى اين‌كه برخورد اسلام را با آن مسائل بدانند ، آن‌ها را در مجلس حسن مطرح سازند ، هم‌چنان‌كه طبيعى بوده كه حسن هم به عنوان يك عالم و انديشمند اسلامى و در همان‌حال آگاه به مسايل دينى و فلسفى و كلامى كه در زادگاهش و در اديان ديگر مطرح بوده به آن مسايل جواب گويد ، آن هم جوابى مبتنى بر مبانى عقلى و منطقى كه براى آن‌ها پذيرفتنى باشد . و بدين‌ترتيب نخستين پايه‌هاى علم كلام اسلامى در همين مجالس درس و وعظ حسن و شاگردانش نهاده شود ؛ و مباحث عقلى و فلسفى در اسلام نيز از همين مجالس آغاز گردد ، و به‌سختى مىتوان باور كرد كه كسانى از مردم همين منطقه كه چنين مسايلى را مطرح مىكرده‌اند چه از پيروان مذاهب ديگر يا مسلمانان همين منطقه ، اين مسايل را به زبان عربى مطرح مىساخته و پاسخ را هم به عربى دريافت مىداشته‌اند . چون زبان عربى در اين هنگام در بصره\r\n\r\n\r\n","description":"","footnote":"\r\n( 1 ) - تقىزاده ، مانى و دين او ، ص 32 تا 33 .\r\n","page_name":" 25 ","page_number":25},
  {"content":"\r\n\r\nكم‌وبيش در همان قبايل عربى محصور بود و آن‌ها هم با چنين مسايلى سروكار نداشتند ، و همهء كسانى هم كه از انديشمندان و علماى اسلامى كه در همين زمينه و در همين مجالس نامشان برده مىشود ، مانند ابن سيرين و و اصل بن عطأ و عمرو بن عبيد و نظام و ديگران هيچ‌كدام عرب نبوده‌اند . غالب آن‌ها يا از ايرانيان همين منطقه يا از مناطق ديگر ايران بوده‌اند كه در نتيجهء جنگ‌ها و غزوات ، خود يا پدرانشان به اين‌جا منتقل شده بودند .\r\nدربارهء حسن بصرى و جنبه‌هاى مختلف علمى و فكرى و عرفانى او مطالب بسيار گفته و نوشته شده ، ولى به يك جنبه از كارهاى او كه شايد از مهم‌ترين جنبه‌هاى آن باشد تاكنون توجّهى درخور نشده و آن تبليغ اسلام از راه شناساندن اصول و مبانى كلامى و عقايد و احكام آن است كه تا آن زمان بدان صورت در ايران بىسابقه بود . و اهميت اين كار در اين بود كه حسن در عصرى به چنين كارى دست مىزد و اين راه را پيش پاى كسانى كه گمان مىكردند در راه نشر اسلام گام برمىدارند مىگذاشت كه هنوز سپاهيان خليفه و سرداران او در خراسان و ماوراء النّهر اسلام را دستاويزى براى تسلّط بر اموال و انفس مىشناختند . و حجّاج بن يوسف امير عراق هم كه دار الامارهء او در همسايگى مسجدى بود كه حسن در آنجا به وعظ و ارشاد مىپرداخت با مسلمان شدن اهل ذمّه كه موجب كاهش درآمد او مىگرديد روى خوش نشان نمىداد و آن‌ها را درهرحال به دادن جزيه و خراج مجبور مىساخت . راه و روشى كه به ديگر عمّال عرب در جاهاى ديگر نيز سرايت نمود « 1 » . و هيچ بعيد نيست كه يكى از علل ناخوشنودى حجّاج از حسن نيز در همين امر نهفته باشد .\r\nاز آنچه دربارهء حسن بصرى گذشت ، هرچند بر خلاف انتظار ولى به حكم ضرورت ، كمى به تفصيل گراييد اين را مىتوان به‌خوبى دريافت كه اگر پرده‌هاى ابهام ناشى از تعريب از هر گوشه‌اى از تاريخ اين دوران به كنارى رود و دانشمندان بزرگ اسلامى اين دوران كه در هر رشته از معارف اسلامى و عربى از\r\n\r\n\r\n","description":"","footnote":"\r\n( 1 ) - براى پىآمد آن در افريقا نگاه كنيد به طبرى ، 2 / 9 - 1268 و ابن اثير ، الكامل ، ج 4 ، ص 182 . و در خراسان در خلافت عمر بن عبد الغزيز ، طبرى ، ج 2 / 1352 .\r\n","page_name":" 26 ","page_number":26},
  {"content":"\r\n\r\nپيشوايان شمرده مىشوند ولى به همان‌گونه كه دربارهء حسن گذشت هوّيت باخته و ناشناس مانده يا باهوّيت مجعول شناخته شده‌اند ، در بستر واقعى تاريخ اين دوران در اين منطقه كه ايران و اسلام است قرار گيرند و در پرتو اسلام ايرانيان بررسى شوند ، اين دوران از تاريخ و فرهنگ ايران را نه‌تنها دوران انقطاع فرهنگى و بىخبرى نمىتوان خواند بلكه تنها نامى كه شايستهء آن تواند بود دوران پويائى و تحرّك و شكوفايى فرهنگى است .\r\nديگر گونه‌هاى تعريب كه پرده‌هاى ديگرى از ابهام بر تاريخ و فرهنگ اين دوران افكنده تعريب تاريخ است . مراد از تعريب تاريخ اين نيست كه كتاب‌هائى كه در قرن‌هاى نخستين اسلامى دربارهء تاريخ آن دوران تأليف شده همه به زبان عربى است . اين هم نيست كه آن كتاب‌ها كه غالبا در سرزمين و به‌وسيلهء مؤلفان ايرانى و در دورانى تأليف شده‌اند كه ايرانيان خود از اعضاى برجسته و فعّال جامعهء اسلامى به‌شمار مىرفته‌اند ، و اين كتاب‌ها هم كه به مسامحه تاريخ اسلامى خوانده مىشوند ، مىبايستى شامل مطالب بيشترى دربارهء آنان و سرزمينشان باشند ، ولى چنين نيستند ، بلكه مطالب اصلى آن‌ها چيزهايى است كه به قبايل مهاجر عرب و سران سرداران ايشان و جنگ و جدال بين آنان يا قهر و غلبهء آنان بر ديگران ارتباط مىيابد .\r\nبلكه مراد از تعريب تاريخ اين است كه روال كلى حاكم بر اين تاريخ‌ها چنان است كه قرائت آن‌ها اين توهّم را در خواننده پديد مىآورد كه در آن دوران‌ها در اين سرزمين پهناور نه مردم ديگرى كه در جنب كوچ‌نشين‌هاى عرب وجودى قابل ذكر داشته باشند وجود مىداشته‌اند ، و نه رويداد ديگرى جز همان‌ها كه پاى آن قبايل يا سرانشان در ميان بوده قابل ذكر مىبوده ، و نه زبان ديگرى جز زبان عربى در آن گسترهء جغرافيايى كاربردى داشته است . خلاصه آن‌كه در اين تاريخ‌ها همه‌چيز در همه‌جا و همه‌وقت در همان قبايل و سران عرب و تحرّكات آن‌ها خلاصه مىشده و عناصر و رويدادهاى ديگر آن‌چنان در سايهء اينان قرار گرفته‌اند كه گويى اصلا قابل توجّه نبوده‌اند .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاين امر تا حدّى ناشى از آن است كه كتب تاريخ عربى مبتنى بر روايات شفاهى و نقل گفته‌هايى است كه در قالب روايات از كسانى كه معمولا راوى شناخته شده‌اند نقل مىشود ، به‌همين‌سبب تنها منعكس‌كنندهء آن مقدارى از رويدادها و دربردارندهء نام آن عدّه از افراد يا گروه‌هايى هستند كه در دائرهء ديد همان راويان و كانون اهتمام آن‌ها يا حوزهء فهم و درك آن‌ها قرار مىگرفته‌اند . و از آن‌جا كه اين روايات غالبا در اصل به يك راوى عرب مىپيوسته‌اند ، ازاين‌رو در اين كتاب‌ها به‌ندرت مىتوان به مطالبى خارج از ديد همان راويان عرب كه دائرهء ديد و كانون اهتمامشان از همان اعراب مهاجر و مجاهداتشان فراتر نمىرفته است دست يافت ، و از اين‌جا است كه در آن‌ها دربارهء رويدادهاى مهم ديگرى كه در اين دوران در اين سرزمين و در جهان اسلام رويداده كمتر مىتوان اطلاعى به‌دست آورد ، مگر گاهى از طريق برخى از اخبارى كه به فردى از اعراب ارتباط مىيافته و در آن‌ها اشاره‌اى هم به آن رويداد شده باشد ، مانند نقل دستگاه مالى دولت ساسانى به دولت خلفا با همهء تشكيلات و كاركنان آن از دبيران و ديگران با همان زبان فارسى كه مدتى نزديك به هفتاد سال هم‌چنان در دستگاه وابسته به خلافت در عراق ادامه داشت . و آن رويداد بسيار مهمّى در تاريخ ايران و اسلام بود كه اگر به همان‌گونه كه روى داده بود در اين تاريخ‌ها منعكس مىگرديد بسيارى از ابهام‌هايى را كه بر تاريخ اين دوران سايه افكنده از ميان مىبرد . ولى از تمام اين رويداد بزرگ تنها خبر كوچكى از آن در چند جملهء كوتاه در روايتى كه به حجّاج بن يوسف ارتباط مىيابد ، دائر بر اين‌كه در زمان وى ديوان عراق از فارسى به عربى برگردانده شد « 1 » ، در تاريخ‌ها منعكس شده كه اگر نبود همين چند جملهء كوتاه كه خود راهنما و وسيله‌اى براى تحقيق بيشتر در اين امر تواند بود ، هم آن رويداد و هم امور ديگرى كه براى تاريخ ايران در اين دوران كمال اهميت را دارد بيش از اين‌كه هست در ابهام باقى مىماند .\r\nخبرى هم كه دربارهء تجديد مساحت زمين‌هاى كشاورزى عراق در زمان عمر در تاريخ‌ها آمده در ناديده گرفتن عوامل اصلى يعنى عوامل محلى و ايرانى\r\n\r\n\r\n","description":"","footnote":"\r\n( 1 ) - بلاذرى ، فتوح البلدان ، ص 330 - 331 .\r\n","page_name":" 28 ","page_number":28},
  {"content":"\r\n\r\nآن از اين هم ابهام‌آميزتر است . خبر اين است كه عمر پس از فتح عراق ، امر نماز و سپاه كوفه را به عمّار بن ياسر و امر قضا را به عبد اللّه بن مسعود و امر مساحت اراضى مزروعى آن‌جا را به عثمان بن حنيف واگذارد ، و در روايتى ديگر هم آمده كه عمر عثمان بن حنيف را مأمور مساحت زير دجله يعنى قسمت غربى آن نمود و مساحت آن سوى دجله را به حديفة بن اليمان واگذارد و آن دو تمام عراق را از شرق تا غرب و از شمال تا جنوب مساحت كردند « 1 » .\r\nاين عملى كه به‌عنوان تجديد مساحت ذكر شده درواقع بازنگرى مجدّد در همان مساحتى بوده است كه نخست قباد پدر انوشيروان بدان آغاز كرد و چون روزگار او به اتمام آن وفا نكرد در زمان انوشيروان به‌انجام رسيد و به نام او هم خوانده شد . البتّه اين تجديد مساحت به اندازهء آن عمل نخستين وقت‌گير نبوده چون در اين زمان نتايج همان مساحت نخستين كه ملاك عمل ديوان خراج مىبوده در ديوان وجود داشته و در تجديد مساحت به‌عنوان پايهء محاسبات به كار گرفته مىشده ، ولى چنان ساده و آسان هم نبوده كه بدون استعانت از همان دستگاه‌هاى مجهّز ديوان و نيروى ماهر موجود در آن از قبيل مهندسان و زمين‌پيمايان و دبيران ديوان و محاسبان و آماركاران و كارشناسان امور كشاورزى و حزّاران و غيره شدنى باشد . و تنها به‌وسيلهء دو مرد عربى كه به كلّى با اين‌گونه امور بيگانه بوده‌اند صورت پذيرد . خاصّه كه از زمان انوشيروان به اين‌سو كه مدتى بيش از پنجاه سال مىگذشت در اراضى مزروعى آن‌جا و نوع زراعتشان تغييرات بسيارى روى داده بود كه مىبايستى بازشناسى شود و با دفاتر موجود كه مبتنى بر همان مساحت قديم مىبوده تطبيق گردد . سير امور نشان مىدهد كه همهء اين كارها صورت پذيرفته ، آن‌چنان‌كه خليفه توانسته در مدّتى كوتاه‌تر آن را به‌انجام رساند و افزون بر آنچه طبق نهاده‌هاى انوشيروان از خراج عراق وصول مىشده كه همهء آن‌ها خراج زمين‌هاى آباد و مزروع بوده ، بر زمين‌هاى ناآباد هم كه دسترسى به آب مىداشته‌اند خراجى وضع كند و بر خراج هر جريب گندم و جو هم يك يا دو قفيز گندم براى ارازق سپاهيان بيفزايد « 2 » .\r\n\r\n\r\n","description":"","footnote":"\r\n( 1 ) - بلاذرى ، فتوح البلدان ، ص 368 .\r\n( 2 ) - طبرى 1 / 962\r\n","page_name":" 29 ","page_number":29},
  {"content":"\r\n\r\nولى تمامى اين تشكيلات وسيع و خيل عظيم مسّاحان و مهندسان و كارشناسان كشاورزى و مانند اينها كه در مدّتى نه نسبتا كوتاه تمام آن روستاها و اراضى زراعتى آنها را بازديد كرده‌اند از محيط ديد آن راويان عرب خارج مانده . « 1 » و تنها همان دو مرد عرب عثمان بن حنيف و حذيفة بن اليمان در محيط ديد آنها باقى مانده است . بلى گوسفندى هم كه نيمى از آن كارمزد روزانهء آن دو تن بوده و نيم ديگرش به عمار بن ياسر عامل خليفه در كوفه تعلق مىگرفته ، نيز در محيط ديد آنها قرار داشته و حتّى اين هم كه كله و پاچه و اعضاء داخلى آن گوسفند كه آنها را سواقط مىگفته‌اند به سهم عمّار عامل خليفه افزوده مىشده نيز از ديد آنها خارج نمانده است « 2 » .\r\nاين روش نقل اخبار از طريق روايات كه حاكم بر تاريخهاى عربى اسلامى گرديد اثر بسيار نامساعد ديگرى هم بر فرهنگ ايران گذارد كه آن را بيشتر در ابهام فرو برد . محمّد بن جرير طبرى را با تاريخ مفصّل و پرآوازه‌اش و دّقت و امانتى كه در نقل روايات مختلف به‌كار برده است ، در جهان اسلام پدر تاريخ خوانده‌اند . او با اين‌كه آنچه دربارهء تاريخ ايران پيش از اسلام نوشته مطالبى بوده است كه در كتابهاى تاريخى و نوشته‌هائى ايرانى قبل از اسلام نوشته بوده « 3 » ، كتابها و نوشته‌هائى كه در روزگار طبرى ، غالبا هم اصل فارسى و هم ترجمه‌هاى عربى آنها وجود داشته ، و در دسترس خود طبرى هم بوده ، و طبرى مىتوانسته همهء آن‌چه را از تاريخ پيش از اسلام ايران در كتاب خود آورده همه را از همان كتابها و نوشته‌هاى ايرانى و يا به استناد آنها نقل كند ولى چنين نكرده ، بلكه به\r\n\r\n\r\n","description":"","footnote":"\r\n( 1 ) - براى اين‌كه از اهميت كار مساحت و دقت اهتمامى كه در آن رعايت مىشده آگاهى ولو به اجمال حاصل آيد به آنچه صاحب تاريخ قم از كتابى قديم‌تر كه در اين صناعت تأليف شده بوده ، نقل كرده است مراجعه شود . تاريخ قم ، تصحيح سيد جلال الدّين طهرانى ، چاپخانه مجلس 1313 ه ش . ص 107\r\n( 2 ) - بلاذرى ، فتوح البلدان ، ص 330\r\n( 3 ) - نلد كه در مقدمه‌اى كه بر ترجمهء آلمانى بخشى از تاريخ طبرى كه به دورهء ساسانيان بازمىگردد نوشته است ، اين مطلب را به‌خوبى شرح داده . وى اين بخش از تاريخ طبرى را در سال 1879 ميلادى به آلمانى ترجمه كرده است .\r\n","page_name":" 30 ","page_number":30},
  {"content":"\r\n\r\nپيروى از همان سنّت حاكم همهء آنها را از قول راويانى همچون هشام بن محمّد يا وهب بن منبّه يا شعبى و مانند اين‌ها نقل كرده است و حتّى در تمام آن كتاب مفصّل اسمى هم از يك كتاب يا نوشتهء ايرانى كه مورد استفاده يا مراجعهء او بوده اگرچه ترجمهء عربى آن باشد ، ديده نمىشود . طبرى با اين‌كه در جاهائى از كتاب خود مطالبى هم از علماى فرس آورده كه مقصود وى علماى قبل از اسلام ايران بوده‌اند ولى در كتاب او نام هيچ‌يك از آن علما را نمىتوان يافت .\r\nاين روش باعث گرديد كه كتابها و نوشته‌هاى پيش از اسلام ايران از مسير اصلى تاريخ اين دوران بر كنار ماند و مطالب آنها بىآن‌كه نامى از خود آنها برده شود كم‌وبيش و گاه با اختصار و تحريف در مؤلّفات عربى ديگر گنجانده شود و خود آنها به‌تدريج فراموش شوند و از ميان بروند . و چنين بود كه نوشته‌هاى ايرانى به هرصورت و در هر زمينه كه بود به خورد زبان عربى رفت و از خود آنها جز برخى نامها و آثار پراكندهء آنها در مؤلّفات قرنها نخستين نشانى باقى نماند .\r\nآن‌چنانكه با مرور زمان كم‌كم وجود چنان كتابها و نوشته‌هائى مورد ترديد افرادى كه با چنان مؤلّفاتى سروكارى نداشتند قرار گرفت « 1 » .\r\n\r\n\r\n","description":"","footnote":"\r\n( 1 ) - در اين زمينه اين داستان ، هم گفتنى است و هم درخور تأمّل ؛ در ايّامى كه در دانشگاه لبنان دربارهء كتابهائى كه ابن مقفّع ، به نوشتهء ابن نديم در الفهرست ، از فارسى به عربى ترجمه كرد مطالعه و تحقيقى مىكردم كه دامنهء آن در سالهاى بعد به صورت دو كتاب و رساله درآمد كه در دانشگاه لبنان يكى در موضوع « ترجمه و نقل از فارسى » ، و ديگرى در موضوع « مترجمان آثار فارسى به عربى در قرنهاى نخستين اسلامى » منتشر گرديد و شرح آنها در گفتار نخستين همين كتاب آمده ، روزى كه به سابقهء آشنائى به عيادت يكى از فضلاى ايرانى كه در بيمارستانهاى بيروت بسترى بود رفتم ، برحسب اتّفاق چند برگ از يادداشتهاى خود را در اين زمينه در دست داشتم و چون آن فاضل از محتواى آنها پرسيد و در پاسخ شنيد كه دربارهء كتابهاى فارسى است كه در دوران اسلامى به عربى ترجمه شده ، واكنش او چنان شگفت‌زده و ناباورانه بود كه گوئى امرى بسيار منكر شنيده است . اين رويداد ازآن‌رو درخور تأمّل است كه وى فردى ناآگاه نبود . در زىّ فقيهان بود و در فقه و قوانين مدنى منبعث از آن از اهل علم و اطلاع به‌شمار مىرفت و به‌همين‌سبب در دستگاه دولتى آن روز سمتى شبه قضائى داشت .\r\nدر زبان عربى هم كم مايه نبود و استفاده از مآخذ قديم عربى را هم به‌خوبى -\r\n","page_name":" 31 ","page_number":31},
  {"content":"\r\n\r\nديگر از عوامل ابهام‌زائى كه تاريخ و فرهنگ اين دوران را دربرگرفته و تحقيق در آن را تا حدّى دشوار ساخته درهم‌آميختگى مسائل ايران با عرب و اسلام است به‌گونه‌اى كه نمىتوان آنها را در محدودهء همان مسائل به هم تنيده مورد بحث و بررسى قرار داد و به نتيجه‌اى صحيح رسيد . ايرانيان و عربها دو ملّت قديم اين منطقه و دو همسايه‌اى بوده و هستند كه در طىّ تاريخ كهن خود تا امروز روابط آنها شكلهاى مختلف يافته كه بايد در پرتو علل و عوامل حاكم بر آن روابط مورد بررسى قرار گيرد . اسلام هم كه در برهه‌اى از تاريخ آن دو ملّت هردو را فراگرفته از مقولهء ديگرى است خارج از محدودهء ملّتها و ملّيّتها كه جز با معيارهاى خاص خود قابل مطالعه و بررسى نيست . و به‌هم پيوستن مسايل آنها با يكديگر و درهم آميختن علل و عوامل آنها ، هم بر ابهام تاريخ اين دوران مىافزايد ، و هم چهرهء اسلام را كدر مىنمايد .\r\nشايد بهترين مثالى را كه بتوان براى چنين درهم‌آميختگى ابهام‌زا ذكر كرد ، موضوع حملهء اعراب به ايران و درهم آميختن آن با موضوع اسلام ايرانيان و توجيه يكى با علل و عوامل ديگرى است به‌گونه‌اى كه غالبا اين دو رويداد متفاوت به‌صورت يك واقعه و يا به صورت دو رويداد ملازم يكديگر ذكر مىشوند . هرچند حملهء اعراب به ايران مقدّمه و وسيله‌اى بود براى آشنائى سريع‌تر ساكنان اين مرزوبوم با اسلام ، ولى اين امر حادثه‌اى بود معلول يك رشته علّتها ، و گرايش اسلامى ايرانيان حادثهء ديگرى بود معلول علّتهاى ديگر ، و در ميان اين دو حادثه هم وحدت زمانى به آن اندازه نبوده است كه بتوان آن دو را يك واقعه پنداشت و هردو را در پرتو علل و عوامل واحدى توجيه و تفسير\r\n\r\n\r\n","description":"","footnote":"\r\n- مىتوانست ، ولى با همهء اين اوصاف باز در آنچه دربارهء كتابهاى فارسى قديم در برخى از همان مآخذ آمده بكلّى بيگانه مىنمود . و اين را جز بدين‌گونه نمىتوان توجيه كرد كه چون اين امر و بسيارى از امور ديگر مربوط به تاريخ و فرهنگ قديم ايران در دائرهء اهتمام كسانى كه مانند وى معلوماتشان از محدودهء علوم و معارف مشخصّى فراتر نمىرود قرار نمىگرفته ، بنابراين از دائرهء معلومات ايشان هم خارج مىمانده و بدين‌سبب براى آنها در حكم معدوم درمىآمده .\r\n","page_name":" 32 ","page_number":32},
  {"content":"\r\n\r\nنمود . چيزى كه جز ابهام و تيرگى نه‌تنها در تاريخ ايران بلكه در تاريخ اسلام هم به بار نياورده . و بدين‌سبب است كه در اين كتاب سعى شده است تا آنجا كه ميسّر بوده مسائل درهم‌آميخته و به‌هم‌تنيده از يك‌ديگر تفكيك گردند و هريك جداگانه و در پرتو علل و عوامل خودش مورد بحث و بررسى قرار گيرد .\r\nموضوعى كه اكنون عنوان اين كتاب شده از وقتى كه در ذهن من انديشه‌اى گنگ و نارس ، به‌صورت سؤالى نه‌چندان روشن در مسأله‌اى محدود مربوط به زبان و ادب فارسى ، بيش نبوده « 1 » تا امروز كه عنوانى اين‌چنين گسترده يافته مراحل مختلفى را پيموده و صورتهاى گوناگونى به خود ديده است . اين مرحله‌ها با مسائل مطرح شده در هريك و كارهاى انجام شده در آنها در دو گفتار نخستين اين كتاب ، گاه به اجمال و گاه با كمى تفصيل ، بيان شده است . شرح اين مراحل از آنجا كه خواه ناخواه به حديث نفس مىانجاميد براى من چندان دلپذير نبود ، زيرا هيچگاه از خود سخن گفتن را خوش نداشته و همواره از آن پرهيز كرده‌ام . ولى در اين كتاب به حكم ضرورت مىبايستى به آن تن درمىدادم ، زيرا مطالبى كه در اين كتاب ، چه در اين بخش و چه در بخشهاى ديگر آن عرضه مىشود ، نتيجهء تحقيقاتى است كه دربارهء دورانى از تاريخ ايران به‌عمل آمده كه هنوز تاريخ و فرهنگ آن شناخته نشده و بايد به‌وسيلهء همين‌گونه تحقيقات شناخته شود و وسيلهء تدوين انتقادى و جامع آن فراهم گردد . و براى اين منظور مىبايستى هم محقّقان و اهل نظر و هم ديگر علاقه‌مندان به تاريخ و فرهنگ اين دوران از مقدار پيشرفت تحقيقات در اين زمينه از آغاز آن تا امروز آگاه گردند و راههاى تاكنون رفته را از آنچه هنوز نارفته باقى مانده است بازشناسند و با مسايلى كه تاريخ اين دوران را فراگرفته است اجمالا آشنا شوند .\r\nبراى آگاهى از پيشرفت اين تحقيقات تا آنجا كه نتايج آنها به فارسى انتشار يافته بود شرح و تفصيلى لازم نمىنمود ؛ چون اين نوشته‌ها كم‌وبيش در دسترس خوانندگان اين كتاب هستند يا توانند بود . ولى در آنچه به زبان عربى و در\r\n\r\n\r\n","description":"","footnote":"\r\n( 1 ) - در آغاز گفتار نخست از اين سؤال و پىآمدهاى آن سخن رفته است .\r\n","page_name":" 33 ","page_number":33},
  {"content":"\r\n\r\nدانشگاههاى خارج انتشار يافته و به فارسى ترجمه نشده‌اند وضع چنين نبود ؛ چون آنها درحال حاضر بيرون از دسترس خوانندگان اين ديارند . و از آنجا كه موضوع آنها معرّفى آثار ناشناخته‌اى از زبان و فرهنگ ايرانى در ادبيات عربى است ، ضرورت داشت كه در ذكر مراحلى كه بر اين بحث و بررسيها گذشته ، و بيشتر در گفتار نخست اين كتاب بدانها پرداخته شده ، اگرچه به اجمال هم مىبود كه كلياتى از مطالب اصلى و مندرجات آنها براى آگاهى خوانندگان اين كتاب در اين‌جا بيان مىشد . بنابراين براى حصول اين منظور از برخى مقالات و سخنرانيهاى استادان صاحب‌نظر در زبان و فرهنگ عربى كه در هنگام انتشار هر يك از آن بررسيها ، در معرفى مطالب و نقد و بررسى آنها نوشته يا ايراد كرده‌اند و در نشريات معتبر آن ديار به چاپ رسيده مدد گرفته شد ، تا در ضمن معرّفى مطالب آن نوشته‌ها ، نظر اهل علم و اطّلاع آن ديار هم دربارهء آن مطالب كه آنها هم در ادبيات عربى از مباحث كم‌سابقه و راههاى كم‌رهرو بوده‌اند نيز معلوم گردد . و در هيچ‌يك از اين مراحل از حديث نفس گريزى نبوده است .\r\nاين‌كه به ادامهء تحقيق در اين دوران اين اندازه اهتمام هست بدين‌سبب است كه بسيارى از انحرافهائى كه در تاريخ و فرهنگ ايران روى داده و تحريفهائى كه در آن به‌عمل آمده به اين دوران بازمىگردد ، و بيشتر ترديدها و حدس و گمانها و ابهامهائى هم كه زبان و فرهنگ ايران پيش از اسلام را دربرگرفته از اين دوران سرچشمه مىگيرد . و رفع اين ابهامها و اصلاح تحريفها و انحرافها و شناخت صحيح بسيارى از مسايل ناشناخته يا بدشناخته‌ى اين دوران هم جز از راه تحقيق و تتبّع و كاوش و جست‌وجو و بحث و بررسى در همين دوران صورت‌پذير نيست . و اين‌ها امورى است كه از خلال آنها مىتوان به اهميت اين دوران و اهميت بحث و تحقيق در آن پىبرد . ولى با تمام اهميتى كه آن را بوده و هست باز آن به‌گونه‌اى سخن مىرود كه كم‌وبيش اين باور را در ذهن مىپروراند كه گوئى تندباد حوادثى كه در اين دوران بر اين مرزوبوم وزيده حتّى آن مقدار از علائم و آثارى را هم كه بتوان از روى آنها دربارهء اين دوران\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nبه معلوماتى بيش از همين اطلاعات ناقص و نادرست كنونى دست يافت باقى نگذاشته است . نام‌هايى هم كه بدين دوران داده شده مانند دوران انقطاع يا دوران فترت يا دوران بىخبرى و مانند اينها كه ذكرشان گذشت ، از يك سو نمودارى است از همين باور ، از سوى ديگر مجوزى است براى پژوهندگان علاقه‌مند ولى كم‌حوصله‌اى كه اين دوران را از دائرهء بحث و تحقيق خارج پنداشته‌اند تا هم خود را از افتادن در راههاى نارفته و ناهموار و از لغزشگاههاى فراوان آنها در امان دارند ، و هم با تكيه بر همين باور به همين اطلاعات ناقص و نادرست قانع و دل‌خوش گردند . ولى به همان نسبت كه دامنهء مطالعات در اين دوران پيش‌تر مىرود اين حقيقت هم آشكارتر مىگردد كه اين باورى است نادرست و نااستوار ، زيرا آنچه تصّور شده كه در اثر تندباد حوادث نابود گرديده و از ميان رفته است ، نه بدان‌صورت كه تصوّر شده نابود گرديده و نه بدان‌گونه كه نموده مىشود از ميان رفته است . بلكه در اثر علل و عوامل مختلف كه به برخى از آنها اجمالا اشاره شد ناشناس مانده و پرده‌هاى ابهام آن را پوشانده است . بىگفت‌وگو است كه شناخت صحيح و دور از ابهام اين دوران هم مانند همه ناشناخته‌هاى تاريخ در گرو پژوهشهائى است مبتنى بر اصول علمى با بهره‌گيرى از وسائلى كه امروز در جهان دانش در اختيار محقّقان است . آن هم در انتظار پژوهندگانى است دانش‌دوست و حقيقت‌جو و پرشكيب و توان ، و نسبت به تاريخ و فرهنگ خود و مردم و سرزمين خويش علاقه‌مند ، تا با همّت ايشان مسير تاريخ و فرهنگ ايران در اين دوران كه از خس‌وخاشاك زمان و نادانيهاى مزمن و تعصّبهاى گوناگون پوشيده و پنهان مانده است پاك و صافى گردد . و در نتيجهء آن علاوه بر تاريخ ايران ، تاريخ اسلام هم در اين سرزمين صاف‌تر و روشن‌تر جلوه كند .\r\nتهران ، مرداد ماه سال 1371\r\n\r\n","description":"","footnote":"","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\n\r\nگفتار يكم در جست‌وجوى پاسخى خردپذير\r\nنظرى به گسيختگى تاريخ ادبى ايران * دوره‌هاى تاريخى ادبيّات ايران * ادبيّات ساسانى * دوران انتقال * دوره‌هاى تاريخى ادبيّات عربى * پرسشهاى تازه دربارهء زبان و فرهنگ عربى * سير ادب و فرهنگ ايرانى در دوران اسلامى * مطالعاتى دراين‌باره در دانشگاه امريكائى بيروت * زبان فارسى و مطالعات مشترك فارسى - عربى * زبان فارسى در مجموعهء تمدّن و فرهنگ ايرانى * ادامهء مطالعات در دانشگاه تهران * درس عربى در قلمرو مطالعات مشترك فارسى - عربى * در كرسى زبان و ادبيات فارسى دانشگاه لبنان * دربارهء كتاب « الادب الفارسى فى اهمّ ادواره و اشهر اعلامه » * فصلنامهء الدّراسات الادبيّة * سخنى دربارهء كتاب الرّوافد الفارسيّة فى الأدب العربى * مترجمان آثار فارسى به عربى در قرنهاى نخستين اسلامى * جايگاه زبان و ادب فارسى در تحقيقات عربى .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nنظرى به گسيختگى تاريخ ادبى ايران\r\nبريدگى كه در تاريخ ادبى ايران نسبت به تاريخ سياسى اين سرزمين به چشم مىخورد از خيلى پيش ، يعنى از همان ايّامى كه در مدرسه با دو درس از دروس آن ، يكى تاريخ ايران و ديگرى تاريخ ادبيّات ايران آشنا شدم ، نخستين چيزى بود كه به صورت سؤالى در ذهن من گذشت : چرا تاريخ ادبيّات ايران از بعد از اسلام و با آغاز تدوين شعر فارسى در قرنهاى سوّم و چهارم هجرى شروع مىشود ، ولى تاريخ ايران از زمانهاى خيلى كهن ، كهن‌تر از اسلام و حتّى پيش از تاريخ مسيح و قبل از تاريخ اسكندر ؟\r\nاين سؤال كه در آغاز در ذهن من به كلّى مبهم و نامشخّص بود به همان نسبت كه با موضوع اين دو درس آشنائى بيشترى مىيافتم روشن‌تر و مشخّص‌تر مىشد ، تا جائى كه رفته‌رفته مهمترين موضوعى گرديد كه فكر مرا به خود مشغول داشت ، و در تمام دورانى هم كه با كتاب و مطالعه سروكار داشته‌ام پيوسته در سرلوحهء پرسشهائى قرار داشته كه در صدد يافتن پاسخى براى آنها بوده‌ام .\r\nابتدا گمان نمىكردم كه يافتن پاسخ اين سؤال دشوار باشد . اميدوار بودم كه با پرس‌وجوى بيشتر و دست‌يافتن به منابع مفصّل‌تر و گوياتر مطلوب خود را بيابم ، ولى با مرور زمان معلوم شد كه چنين نيست . از پرس‌وجو نتيجه‌اى قانع‌كننده به دست نيامد و در كتابهاى مفصّل و گوياتر هم به پاسخى روشن و خردپذير دست نيافتم .\r\nمفصّل‌ترين كتابى كه در تاريخ ادبى ايران و نظم و نثر فارسى با روش نو - غير از روشى كه پيش از آن در تذكره‌ها معمول بود - نوشته شده بود كتاب تاريخ ادبى ايران تأليف استاد فقيد ادوارد براون بود . وى نخستين كسى بود از محقّقان كه ادبيّات ايران را از آغاز تا عصر اخير آن با روش علمى و انتقادى امروز مورد بررسى قرار داده و با اين كار خود راه تازه‌اى براى شناخت ادب و فرهنگ اين مرزوبوم گشوده بود .\r\nاز حق نبايد گذشت كه آن استاد در مقدّمهء كتاب خود كوشش بسيار به‌كار برده بود تا دربارهء تاريخ و فرهنگ پيش از اسلام ايران نيز اطّلاعاتى در اختيار خوانندگان كتاب خود بگذارد و به خوبى هم توفيق يافته بود كه در اين زمينه ، هم\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nخلاصه‌اى از تحقيقات محقّقان ديگر را تا روزگار خود ، و هم دست‌آورد پژوهشهاى خويش را ، با روشى دل‌پسند مدوّن سازد ، و اطّلاعات پراكنده و نامنظّم را به صورتى پيوسته و منظّم عرضه بدارد ، و مسائلى را در تاريخ ادبيّات ايران مطرح كند كه پيش از او بدان‌صورت مطرح نبوده است ، ولى با همهء اينها باز مطالب آن كتاب در آنچه مىبايستى براى يافتن پاسخى به آنچه من در پى آن بودم سودمند افتد نارسا مىنمود ، و اين نارسائى نه به‌سبب قصور آن استاد در تحقيق و تنظيم معلومات موجود ، بلكه بدين‌سبب بود كه هنوز در بسيارى از زمينه‌هاى تاريخى و علمى دورانى كه مىبايستى پاسخ اين سؤال را در آنها يافت ، پژوهشهاى كافى صورت نگرفته و خطوط اصلى تاريخ و فرهنگ آن ترسيم نشده بود .\r\n\r\nدوره‌هاى تاريخى ادبيّات ايران\r\nدر كتاب ادوارد براون تاريخ ادبى ايران به سه دورهء مشخّص تقسيم شده است : نخست دورهء هخامنشى از 550 پيش از ميلاد مسيح تا 330 پيش از ميلاد ، دوّم دورهء ساسانى از 226 ميلادى تا 652 ميلادى ، و سوّم دورهء اسلامى از تقريبا 900 ميلادى تا به امروز « 1 » . چنان كه از اين تقسيم برمىآيد رشتهء پيوستهء تاريخ ادبى ايران را ، در تاريخ طولانى آن دو دورهء فترت به‌صورت دو شكاف بزرگ از هم مىگسلد ، نخست يك دورهء پانصد و پنجاه ساله ميان حملهء اسكندر و آغاز دورهء ساسانى ، و دوّم يك دورهء تقريبى دويست و پنجاه ساله ميان پايان دورهء ساسانى و آغاز تدوين شعر فارسى اسلامى .\r\nگسستگى تاريخ ادبى و فرهنگى ايران در دوران بين هخامنشيان و ساسانيان ، در آنچه مربوط به كسب آگاهى صحيح دربارهء آن باشد ، پذيرفتنى بود ، زيرا هم دولت اشكانى كه مىبايستى وارث تمدّن و فرهنگ هخامنشى باشد منقرض شده و هم دولت ساسانى كه پس از آن روى كار آمده و وارث تمدّن و فرهنگ دوران اشكانى و هخامنشى بوده از ميان رفته است . ولى گسستگى اين تاريخ پس\r\n\r\n\r\n","description":"","footnote":"\r\n( 1 ) - ادوارد براون ، تاريخ ادبى ايران ، جلد اوّل ، ترجمهء فارسى : على پاشا صالح ، ص 12 - 14 .\r\n","page_name":" 39 ","page_number":39},
  {"content":"\r\n\r\nاز دورهء ساسانى مورد تأمّل بود ، زيرا دوران اسلامى كه وارث فرهنگ و تمدّن ساسانى بوده خود منقرض نشده و همچنان ادامه دارد . و اگر در بريدگى نخست يعنى بين دوران هخامنشى تا ساسانى اميد زيادى به يافتن آگاهيهاى قابل اعتماد نيست ، و مىتوان آن را دورهء انقطاع ناميد ولى در بريدگى بين دو دورهء ساسانى و ادبيّات اسلامى ايران اين اميد هست كه بتوان با جست‌وجو و پژوهش در تاريخ و فرهنگ و تمدّن اسلامى رشته‌هاى پيوند اين دو دوره را بازيافت و اين بريدگى را از ميان برداشت .\r\n\r\nادبيّات ساسانى\r\nاين يك مطلب بود كه در موضوع تقسيم دوره‌هاى تاريخ ادبى ايران مورد تأمّل بود ، و مطلب ديگر اين بود كه معرّف ادبيّات ساسانى ، چنان‌كه آن استاد نوشته ، فقط كتيبه‌هائى باشد كه روى ابنيهء تاريخى ديده مىشود ، يا مدالها و احجار كريمه و مسكوكات و آثار مكتوب ديگرى كه امروزه در مجموعهء متون پهلوى تدوين شده است « 1 » .\r\nاين مطلب از اين‌رو درخور تأمّل مىنمود كه آنچه از آثار مكتوب دوران ساسانى يا منسوب به دوران در كتيبه‌ها يا مهرها و حتّى در متون پهلوى باقى مانده با آنكه براى به‌دست آوردن آگاهى دربارهء فرهنگ دوران ساسانى بسيار گران‌قدر و بااهمّيّت‌اند ولى نمىتوان آنها را تنها آثارى شمرد كه معرّف ادبيّات ساسانى باشند و به آنها بسنده كرد . اينها فقط قسمتى محدود از فرهنگ آن عصر را مىنمايانند ، به‌خصوص كه آثار پهلوى موجود هم بيشتر نمايندهء فرهنگ مذهبى آن روزگار است كه معمولا نمودارى از عقائد و باورهاى عامّه و تا حدّى هم عاميانه است ، نه نمايندهء همهء دانش و بينش آن عصر . نشانه‌هاى ديگرى كه در دست است و هم‌چنين برخى از پديده‌هاى فكرى كه از آن دوران در تاريخها و مآخذ دوران اسلامى منعكس است همگى از ادب و فرهنگى جاافتاده‌تر و انديشه‌اى پربارتر از آنچه از اين متون پهلوى برمىآيد حكايت دارند . بنابراين\r\n\r\n\r\n","description":"","footnote":"\r\n( 1 ) - تاريخ ادبى ايران ، ترجمهء على پاشا صالح ، ج 1 ، ص 12 - 14 .\r\n","page_name":" 40 ","page_number":40},
  {"content":"\r\n\r\nبايد هم آن نشانه‌ها و هم آن مآخذ را نيز از جملهء دلايل و اماراتى شمرد كه پژوهنده را به چند و چون ادب و فرهنگ ايران ساسانى رهنمون توانند بود « 1 » .\r\n\r\nدوران انتقال\r\nبا اين مقدّمات ميان دو دورهء ساسانى و اسلامى در آنچه به زبان و فرهنگ ايران بازمىگرديد دورانى به نام دوران انقطاع ، بدان‌گونه كه ميان دو دورهء هخامنشى و ساسانى وجود مىداشت ، باقى نمىماند . و آنچه باقى مىماند دورانى بود كه در آن فرهنگ ايران در گذار از عصر ساسانى به عصر اسلامى تحوّلى متناسب با جامعهء اسلامى ايران يافته ، هم به زىّ عربى درآمده و در فرهنگ و ادب عربى اثر گذارده ، و هم در زىّ فارسى خود در درون جامعهء ايرانى به سير تاريخى خود ادامه داده تا بار ديگر در زمانى مناسب در جهان علم و ادب به شكل فارسى اسلامى رخ نمايد . و هم در مظهر تدبير و سياست كه از قرنها پيش از اسلام در ادارهء دولتهاى ايران به‌كار مىرفته در اين دوران در راه بردن حكومت خلفا به‌كار رفته « 2 » با اين تفاوت كه در اين دوران آنچه شده و اتّفاق افتاده آن‌چنان دچار دگرگونى و ابهام گرديده كه رفع آنها به‌آسانى و بدون تحقيق و تتّبع ژرف ميسّر نيست . و همين امر هم باعث بوده كه از اين دوران ناشناخته به\r\n\r\n\r\n","description":"","footnote":"\r\n( 1 ) - اين اجمال را در مقاله‌اى از نويسندهء اين كتاب كه به مناسبت تشكيل كنگرهء ايران‌شناسان در تهران با عنوان « از منابع تحقيق دربارهء ادبيّات ساسانى » در مجلّهء الدّارسات الادبيّه ، نشريهء كرسى زبان و ادبيّات فارسى دانشگاه لبنان منتشر گرديد ( سال 8 ، شماره‌هاى 3 و 4 ) و هم‌چنين در نشريهء ايران‌شناسى ، تهران ، بهمن‌ماه 1346 ، ص 24 به بعد خواهيد يافت .\r\n( 2 ) - مقدمهء ابن خلدون ، ص 174 چاپ سوّم ، 1900 ميلادى ، دربارهء انتقال تمدّن از دولتهاى گذشته به جانشينانشان : « . . . و بدين‌گونه تمدّن از دولتهاى گذشته به جانشينانشان منتقل مىگردد ، چنان كه تمدّن ايرانيان به اعراب بنى اميّه و بنى عباس منتقل گرديد ، و تمدّن بنى اميّه در اندلس به پادشاهان مغرب چه موحّدين و چه پادشاهانى كه در اين عهد حكومت مىكنند ، و تمدّن بنى عبّاس به ديلميان و سپس به تركها و سلجوقيان و از آنها به تركهاى مماليك در مصر و سپس به مغولها در عراقين منتقل شد .\r\n","page_name":" 41 ","page_number":41},
  {"content":"\r\n\r\nدوران انقطاع تعبير شود . بنابراين اگر بتوان پرده‌هاى ابهامى را كه از اين دگرگونيها و عوامل ديگر به‌وجود آمده به كنارى زد ، مىتوان اميدوار بود كه آن انقطاع هم به پيوستگى بدل گردد و به‌همين‌دليل است كه در اين كتاب اين دوران به جاى دوران انقطاع دوران انتقال از عصر ساسانى به عصر اسلامى ناميده شده است .\r\nو از آنجا كه در اين دوران فرهنگ و تمدّن ايران نه در قلمرو زبان فارسى محصور مانده و نه در محدودهء سرزمين ايران ، بلكه در زبان عربى و فرهنگ در حال گسترش آن ، و همچنين در تمام قلمرو اسلام هم كم‌وبيش جلوه‌هائى داشته ، از اين‌رو چنين مىنمود كه با بحث و بررسى صحيح در اين دوران تقريبا ناشناخته ، و با واپس زدن پرده‌هاى ابهامى كه بر آن سايه افكنده ، شايد بتوان ، هم راهى را كه زبان فارسى از عصر ساسانى تا تدوين شعر فارسى اسلامى در درون جامعهء ايرانى پيموده است تا حدّى روشن ساخت ، و هم سير تاريخى فرهنگ و تمدّن ايرانى را در آميزش با فرهنگ و تمدّن عربى اسلامى مشخّص نمود . و هم اثرى را كه فرهنگ ايران و علماى مسلمان ايرانى در پايه‌گذارى و غناى فرهنگ اسلامى در قرنهاى نخستين داشته‌اند شناخت و شناساند . و چون به‌دست آوردن هرگونه آگاهى از اين دوران مىبايستى گذشته از آثار ايرانى از خلال آثار عربى اسلامى ، به‌ويژه آثار مكتوبى كه در قرنهاى نخستين اسلامى به اين زبان از راه ترجمه يا تأليف به‌وجود آمده است ، نيز صورت گيرد . از اين‌رو سروكار من هم در اين بحث و جست‌وجو مانند هر كس ديگرى كه بخواهد در اين زمينه بحث و جست‌وجوئى كند ، با همين آثار اسلامى و ادب عربى ، كه از منابع اصلى و مآخذ مهم و معتبر تاريخ و ادب و فرهنگ اين دوران ، چه ايرانى و چه عربى به‌شمار مىروند ، افتاد .\r\n\r\nدوره‌هاى تاريخى ادبيّات عربى\r\nادبيّات زبان عربى را از آغاز تا به امروز برحسب مراحلى كه پيموده و دوره‌هائى كه به خود ديده به چند دوره تقسيم كرده‌اند : نخست دورهء جاهلى كه دورهء پيش از اسلام آن است . دوّم دورهء صدر اسلام كه از لحاظ ويژگيهاى ادبى دورهء اموى را هم دربر مىگيرد . سوّم دورهء\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nعبّاسى كه آن خود به چند دوره تقسيم مىشود . چهارم دورهء عثمانى و پنجم دورهء معاصر . و آنچه در اين‌جا مورد سخن است دورهء عبّاسى است .\r\nدر اين دوره در زبان و ادب عربى ، هم از لحاظ صورت و هم از لحاظ معنى ، تحوّلى گسترده و فراگير روى داده كه سيماى آن را دگرگون ساخته است . در اين دوره تأليف و ترجمه به زبان عربى سروصورتى گرفته ، و علاوه بر علوم شرعى و معارف وابستهء به آن كه از قرآن سرچشمه مىگرفته در ساير علوم و معارف عصر نيز از تاريخ و جغرافيا و ادب و اخلاق و علوم لغت گرفته ، تا طب و نجوم و رياضيات و فلسفه و ساير فنونى كه تا آن زمان تأليف كتاب در آنها در زبان عربى بىسابقه بوده ، بتدريج كتابهائى به‌وجود آمده ، و طولى نكشيده كه زبان عربى كه پيش از اسلام از لحاظ كلمات و اصطلاحات فنّى و محتواى علمى و ادبى كم‌مايه و ناتوان مىنموده پيشرفتى عظيم كرده ، و رفته‌رفته بخش بزرگى از علوم و معارف شناخته شدهء آن زمان را دربر گرفته و زبان علم و فرهنگ و تمدّن عصر خود گرديده است .\r\n\r\nپرسشهاى تازه دربارهء زبان و فرهنگ عربى\r\nبا آشنايى با زبان و ادب عربى و شناخت دوره‌هاى مختلف آن و ويژگيهاى هر دوره ، بتدريج پرسشهاى ديگرى هم به ذهن مىآمد كه مىبايستى براى آنها هم پاسخهائى يافت . مثلا چرا اين دگرگونى عظيم در زبان و فرهنگ عربى با آنكه بىترديد از پىآمدهاى ظهور اسلام و گسترش آن و آشنائى اعراب با فرهنگهاى ديگر بوده ، ولى نه در مهد اسلام و مركز جزيرة العرب يعنى مكّه و مدينه ، و نه در پايتخت خلافت عربى اموى يعنى در شام ، بلكه در جائى صورت پذيرفته كه خارج از سرزمين عرب بوده ؛ يعنى در سرزمين عراق كه هرچند در اين زمان ديگر مركز كشورى به نام ايرانشهر و پايتخت دولتى به نام ايران نبوده ولى هنوز آثار آن دوران در آن از ميان نرفته و هنوز يكى از مراكز مهمّ فرهنگ و تمدّن ايران بشمار مىرفته ، و هنوز در ديوانهاى مالياتى و كتابهاى جغرافيائى به رسم\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nسابق آن را دل ايرانشهر مىخوانده‌اند « 1 » ، و كسانى هم كه در حيات علمى آنجا بيشترين اثر را داشتند همان ايرانيانى بودند كه اكنون خود يكى از اعضاى مهمّ جامعهء اسلامى بشمار مىرفتند و در راهبرى سياسى و فرهنگى دولت اسلام سهمى بسزا داشتند .\r\nيا چرا بااى كه جلوه‌گاه نهضت علمى و فرهنگى عصر عبّاسى زبان عربى بود ، ولى خود عربها سهم زيادى در آن نداشتند و چهره‌هاى شاخص آن در همهء رشته‌هاى علمى و ادبى و هنرى دبيران و محقّقان و علماى ايرانى بودند . و پرسشهاى ديگر از اين قبيل كه اين‌جا مجال ذكر همهء آنها نيست .\r\nاين دو دسته سؤال ، يعنى آنچه دربارهء دورانى از ادبيّات ايران كه آن را دوران انقطاع خوانده‌اند مطرح مىبود ، و با آنچه دربارهء نهضت علمى و ادبى زبان عربى در اين دوران مطرح مىگرديد ، در آغاز جدا و مستقل از يكديگر به نظر مىرسيدند . ولى بتدريج و با پيشرفت بحث و جست‌وجو در اين زمينه‌ها ، و سنجش و مقايسهء آن دوره‌ها با يك‌ديگر اين مطلب هم تا حدّى روشن مىگرديد كه اين دو دسته سؤال نه‌تنها جدا از يك‌ديگر نيستند ، بلكه آن‌چنان به‌هم پيوسته‌اند كه براى تحقيق در آنها ناچار بايد هر دو را در يك زمينهء تحقيقى قرار داد و پاسخ همه را در اين دوران ناشناخته يعنى دوران انتقال جست‌وجو كرد .\r\nزيرا در آنچه به تحوّل زبان و ادبيّات عربى در دوران عبّاسى و گسترش و شكوفائى آن بازمىگشت اين امر هم روشن بود كه آن تحوّل يك دگرگونى درونى ناشى از سير طبيعى زبان عربى نبوده ، بلكه از برخورد آن زبان با فرهنگهاى ديگر و اقتباس از آن فرهنگها كه خود مراحلى از پيشرفت را پيموده بوده‌اند نتيجه شده . و چون اين اقتباس هم به‌ويژه در زمينه‌هاى ادبى و نظام ديوانى و آيين كشوردارى عموما از فرهنگ ايران و در سرزمين ايران صورت\r\n\r\n\r\n","description":"","footnote":"\r\n( 1 ) - نك : ابن خردادبه ، المسالك و الممالك ، ص 5 ؛ قدامة بن جعفر : نبذ من كتاب الخراج ؛ المسالك و الممالك ، ص 234 ؛ ابن رسته : الاعلاق النفيسه ، ص 104 - 105 ؛ مسعودى : التنبيه و الاشراف ، ص 36 ؛ ياقوت : معجم البلدان ، 1 / 417 .\r\n","page_name":" 44 ","page_number":44},
  {"content":"\r\n\r\nگرفته و واسطهء آن هم غالبا خود ايرانيان بوده‌اند ، بنابراين طبيعى بوده است كه تا وقتى خلافت اسلامى از دست حاكمان اموى كه سخت درگير تعصّبهاى قومى و جاهلى بوده‌اند خارج نشده ، و مركز خلافت از شام به سرزمين ايران انتقال نيافته ، و تا حدّى شكل اسلامى به خود نگرفته ، و ادارهء امور خلافت به دست كسانى از ايرانيان نيفتاده كه هم اسلام را با ديدى بازتر و جهانىتر مىنگريسته‌اند و هم با فرهنگ و تمدّن گذشتهء اين سرزمين آشنائى بيشترى داشته‌اند ، و به قدر و قيمت آن فرهنگ براى راه بردن دولت و جامعهء جديد واقف بوده‌اند ، اين تحوّل جامهء عمل نپوشيده است .\r\nو چون اين پديدهء تاريخى در پرتو مقايسه و سنجش دوره‌هاى تاريخى ادبيّات فارسى و عربى بررسى مىشد ، اين نتيجه به‌دست مىآمد كه دوران انقطاع در ادبيّات فارسى كم‌وبيش مقارن است با دوران پيشرفت و شكوفائى در ادبيّات عربى . و چون اين سنجش در زمينهء كلّى تاريخ و فرهنگ اسلامى آن دوران كه ايرانيها و عربها همه در آن شريك بوده‌اند قرار مىگرفت اين دو دورهء متفاوت در ادبيّات فارسى و عربى منطبق با دورانى از تاريخ فرهنگ و تمدّن اسلامى مىشد كه در آن در اثر گرايش اسلامى ايرانيان ، دانشمندان و اهل فكر و قلم اين سرزمين با تمام وجود به دين نويافتهء اسلام و زبان عربى آن روى آورده و رفته‌رفته توش و توان و هوش و خرد خود را از آيين كهن خويش برگرفته و در خدمت اين آيين نو گذارده‌اند .\r\nو گرچه اين امر را در ظواهر تاريخهاى اين دوران كه همهء رويدادهاى تاريخى را در شكل عربى آن مىنمايانند نمىتوان به وضوح يافت ، ولى اين را مىتوان به وضوح دريافت كه در همهء رشته‌هاى علوم و معارف عصر كه در اين دوران به زبان عربى ترجمه يا در آن كتابهائى تأليف شده از علوم لغوى و ادبى گرفته تا معارف شرعى و اسلامى و ديگر دانشها ، همچون رياضى و نجوم و موسيقى و فنون دبيرى و نويسندگى و حتّى شعر و شاعرى - در زمينه‌هاى تجدّد و نوآورى آن - غالبا دانشمندانى در صف اوّل بنيادگذاران و مبتدعان و مبتكران اين علوم و فنون قرار گرفته‌اند كه در اصطلاح اعراب آنها را موالى خوانده‌اند ،\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nيعنى مسلمانان غيرعرب ، و اگر پژوهنده‌اى وقت و حوصلهء آن را بيابد كه در اصل و نسب اين موالى دانشمند غور و بررسى كند آنها را به استثناى معدودى ، ايرانى و ايرانىتبار خواهد يافت با مفهومى كه كليهء ايران در آن زمان داشته با قلمرو گستردهء جغرافيائى و فرهنگى آن .\r\n\r\nسير ادب و فرهنگ ايرانى در دوران اسلامى\r\nبا ادامهء اين بحث اين موضوع هم كم‌كم آشكار مىشد كه ادب و فرهنگ ايران از آغاز گسترش اسلام در اين سرزمين در دو شاخهء جداگانه ولى نزديك به هم به سير تاريخى خود ادامه داده است :\r\nيكى در شاخهء زبان فارسى كه همچنان در قلمرو فرهنگى خود و در ميان مردم فارسىزبان استمرار داشته ، هرچند در قرنهاى نخستين اسلامى ظهورى در صفحات تاريخ نيافته ، و آثار استمرار آن را بايد از خلال پديده‌هاى تاريخى ديگر به‌دست آورد . و ديگر در شاخهء زبان عربى كه هم آثار تمدّن و فرهنگ پيش از اسلام ايران را دربر گرفته ، و هم مهمترين جلوه‌گاه انديشه و هنر دانشمندان ايرانى در جهان اسلام بوده . بنابراين بررسى در تاريخ و فرهنگ ايران در اين دوران انتقال در صورتى جامع و فراگير مىتوانست بود كه هر دو شاخهء عربى و فارسى آن را دربر گيرد و هر يك را در جلوه‌هاى خاصّ خودش باز نمايد .\r\n\r\nمطالعاتى دراين‌باره در دانشگاه آمريكائى بيروت\r\nعزيمت من به دانشگاه امريكايى بيروت براى تدريس زبان و ادبيّات فارسى در آن دانشگاه و ادامهء مطالعات در زبان و ادب عربى ، كه پيش از آن هم در دانشگاه تهران بدان پرداخته بودم ، فرصت مناسب ديگرى براى ادامهء مطالعات مشترك فارسى - عربى در اختيار من گذارد . اين مرحلهء تازه‌اى بود در آن مطالعات كه در پيشرفت جست‌وجوهاى خود من و يافتن راههاى تازه‌اى براى پىگيرى آنها\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nاثرى فراوان داشت .\r\nدر آن روزگار مطالعات تطبيقى را بين فارسى و عربى در ادبيّات هيچ‌يك از اين دو زبان نام و عنوانى نبود . ولى در تحقيقات برخى از استادان معاصر عرب دربارهء ادبيّات قديم عربى اجمالا مطالبى دربارهء اثر زبان و فرهنگ فارسى بر آن به چشم مىخورد كه اگر بنا مىبود در آنها تحقيق بيشترى به‌عمل آيد و از اجمال به تفصيل گرايد ، ناچار از محدودهء زبان عربى فراتر مىرفت و ناچار مىبايستى آن مطالب را در زمينهء مسائل مشترك عربى - فارسى يا ادبيّات تطبيقى اين دو زبان مورد مطالعه قرار دهند . ولى چون چنين بنائى نبود ، همهء مطالب در همان محدودهء زبان عربى باقى مىماند ، و به‌همين‌سبب هم مباحث مربوط به ادبيّات قديم عربى و علل و عوامل تحوّل آن خالى از ابهام نمىنمود . و علّت آن هم اين بود كه در ادبيّات قديم عربى يادگارهاى بسيار از دوره‌هائى مىشد يافت كه در آن دوره‌ها اين دو زبان و فرهنگ در سير و سلوك علمى هم‌عنان بوده‌اند .\r\nيادگارهائى كه محقّقان زبان و ادبيّات عربى در تحقيقات لغوى و ادبى خود به آنها برمىخوردند و ناچار مىبايستى براى آنها توجيهى بيابند ، مانند آنچه دربارهء معرّبات از فارسى با آن روبرو مىشدند ، يا آنچه دربارهء نثر فنّى و ديوانى عربى و اثرپذيرى آن از نثر ديوانى فارسى در مآخذ قديم عربى مىيافتند . و براى اين‌كه نتيجهء تحقيقاتشان در اين زمينه‌ها روشن‌تر شود ، ناچار مىبايستى علل اينها را در مطالعات مشترك فارسى - عربى به‌دست مىآوردند كه چنين مطالعاتى در كار نبود .\r\nدر توضيح اين اجمال بايد به اين نكته توجّه داشت كه زبان عربى در زمينه‌هاى مختلف علمى و ادبى و هنرى و اجتماعى در تاريخ قديم خود از زبانهاى ديگر واژه‌هاى بسيار به عاريت گرفته ، ولى هيچ‌يك از آن زبانها در اين مهم چه از لحاظ كثرت و چه تنوّع واژه‌هائى كه به عربى داده است به پاى زبان فارسى نمىرسد ، و اين امر آن‌چنان از قديم معروف و مشهود بوده كه گذشته از كتابهاى لغت عربى كه به فراوانى از معرّبات فارسى در آنها ياد شده كتابها و رساله‌هاى خاصّى هم در اين‌گونه معرّبات تأليف شده و در اين زمينه مآخذ معتبرى به‌وجود آمده كه هر كس بخواهد در زبان عربى از حدّ يك دانشجوى\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمبتدى تجاوز كند ناچار بايد از آنها اگرچه به اجمال هم باشد مطّلع گردد . و چون بخواهد در آن به تحقيق بپردازد و از علّتهائى كه باعث راه يافتن آن واژه‌ها به زبان عربى شده و عواملى كه آن را ايجاب كرده ، و همچنين از تحوّل لفظى و معنوى آن واژه‌ها در انتقال از فارسى به عربى در دوره‌هاى مختلف تاريخى آگاه گردد ، ناچار بايد اينها را در زمينهء مطالعات مشترك فارسى - عربى مورد تحقيق قرار دهد ، زيرا اگر به زبان عربى محدود ماند به نتايجى محدود خواهد رسيد .\r\n* * * و به‌همين‌گونه است مسألهء تحوّل نثر عربى در دوران اسلامى و ظهور نثر فنّى ديوانى به‌وسيلهء نويسندگان فارسىزبان عربىنويس همچون عبد الحميد دبير مروان آخرين خليفهء اموى و ابن مقفّع نويسنده و مترجم نوشته‌هاى فارسى هم‌روزگار او ، و ديگر دبيران ايرانىتبار عربىنويس در قرنهاى نخستين اسلامى .\r\nاين تحوّل و ريشه‌هاى فارسى آن مدّتى استادان سرشناس معاصر ادب عربى را ، در دورانى كه نقد و بررسى در ادبيّات قديم عربى براساس معيارهاى علمى جديد باب مىشد ، به خود مشغول داشت و در اين زمينه به بحث و بررسىهائى هم واداشت « 1 » .\r\nاين بحث و بررسىها يكى به سبب بلاغت چشم‌گيرى بود كه در آثار اين نويسندگان ايرانىتبار مىيافتند ، كه آثارشان از قديم تاكنون سرمشق نويسندگان عربى بوده ، و همهء ناقدان و مورّخان ادب هم آنها را از بلغاى طراز اوّل عرب شمرده‌اند و نوشته‌هاشان را به بلاغت و براعت ستوده‌اند ، و ديگر به سبب مطالبى بود كه از برخى از همان مورّخان و ناقدان قديم در مآخذ ادبى نقل شده دائر بر اين‌كه بلاغت اين نويسندگان فارسىدان عربىنويس و آنچه سرمشق نويسندگان عربى گرديد از شيوه‌هاى نگارش ديوانى در زبان فارسى و قواعد بلاغت در آن\r\n\r\n\r\n","description":"","footnote":"\r\n( 1 ) - نمونه‌هاى اين نقد و بررسيها را مىتوان در شرح‌حال اين دو نويسنده يا در تعريف نثر فنّى عربى در كتابهائى هم‌چون « رسائل البلغا » تأليف محمّد كرد على از علماى سوريه ، و « تطوّر الاساليب النشريّه » ، تأليف انيس المقدسى از استادان لبنانى ، و « من حديث الشعر و النثر » ، تأليف دكتر طه حسين ، و « النثر الفنى فى القران الرّابع » ، تأليف دكتر زكى مبارك از استادان مصرى ، يافت .\r\n","page_name":" 48 ","page_number":48},
  {"content":"\r\n\r\nزبان گرفته شده است « 1 » . ولى از آنجا كه اين نقد و بررسيها تنها در محدودهء زبان عربى صورت مىگرفت لاجرم همواره ناقص و نارسا مىنمود .\r\nهمانند اين‌گونه مسائل در ادبيّات عربى كم نيست ، مسائلى كه كم‌وبيش با زبان و ادب فارسى ارتباط مىيابد . و نمىتوان انتظار داشت كه بررسى آنها تنها در محدودهء زبان عربى به نتيجهء مطلوب برسد . در زبان فارسى هم اين‌گونه مسائل كه تنها در محدودهء زبان فارسى قابل بررسى نيست فراوان است .\r\n\r\nزبان فارسى و مطالعات مشترك عربى - فارسى\r\nبراى اين‌كه بتوان تا حدّى به اهمّيت اين‌گونه مطالعات مشترك در بررسى مسائل هريك از اين دو زبان پى برد شايد بىمورد نباشد كه همين موضوع يعنى وضع زبان فارسى را در قرنهاى نخستين اسلامى در تاريخ ادبيّات عربى و تاريخ زبان فارسى و مسائلى را كه در هريك از آن دو در اين زمينه مورد بحث است به‌عنوان مثال ذكر كرد .\r\nآنچه دراين‌مورد در تاريخ ادبيّات عربى مطرح است ، مانند معرّبات از فارسى ، و اثر بلاغت فارسى در عربى بيشتر مربوط به دوره‌هاى پيش از اسلام و صدر اسلام تا اوايل قرن دوّم اسلامى مىشود ، چه غالب واژه‌هاى فارسى كه در عربى به‌كار رفته ، يا از پيش از اسلام است ، كه در كتابهاى لغت عربى و به‌خصوص در المعرّب جواليقى با عبارت « و قد تكلّمت به العرب قديما » يعنى عرب از قديم آن را به‌كار برده ، مشخّص شده يا در همان قرنهاى نخستين اسلامى به عربى راه يافته است . و اثر بلاغت فارسى در عربى هم از زمان ابن مقفّع و عبد الحميد اگر قديم‌تر نباشد جديدتر نيست و از قرن دوّم هجرى تجاوز نمىكند .\r\nحال اگر پژوهنده‌اى آنچه را كه دراين‌باره در ادبيّات عربى مطرح است با آنچه در تاريخ زبان و ادب فارسى مورد بحث است بسنجند تفاوت آنها را بسيار\r\n\r\n\r\n","description":"","footnote":"\r\n( 1 ) مانند آنچه از كتاب « الصناعتين » تأليف ابو هلال عسكرى از مؤلّفان قرن چهارم هجرى در اين زمينه نقل مىشد .\r\n","page_name":" 49 ","page_number":49},
  {"content":"\r\n\r\nزياد خواهد يافت . در تاريخ زبان فارسى اينها كه ذكر شد همه به زمانى باز مىگردد كه در مباحث زبان‌شناسى ايرانى هنوز دوران زبان فارسى يعنى زبان توانا و نيرومندى كه اثرى همچون شاهنامه را به فرهنگ جهانى ارزانى داشته آغاز نشده ، و هنوز در كوى زبان‌شناسان سخن از فارسى باستان و ميانه و جديد و زبانهاى پهلوى پارتى و ساسانى ، و زبان گفتار و زبان نوشتار و موضوعهائى ازاين قبيل است كه خود مطالبى است پرارج و گرانبها و ثمرهء تحقيقات بسيارى از محقّقان والامقام . ولى تا حدّى جدا از جنبه‌هاى كاربردى اين زبان و جدا از آنچه در ادبيّات قديم عربى و در مآخذ قديم عربى اسلامى دربارهء زبان فارسى آمده ، آن‌چنان جدا كه نمىتوان انگاشت كه آنچه در اينجا مىگذرد با آنچه مثلا در مبحث نثر فنّى عربى يا در مبحث تعريب مطرح است هردو دربارهء يك زبان و يك فرهنگ و يك دوران است .\r\nدر مبحث نثر فنّى عربى و هم‌چنين در مبحث تعريب ، زبان فارسى زبانى نموده مىشود سرزنده و استوار و توانا با فرهنگى نيرومند كه نويسندگان و مترجمانش زبان عربى را از بلاغت و توانائى زبان خود بهره‌ها رسانده‌اند ، و آن را در زمينه‌هائى از دانش و معرفت كه در آن سابقه نداشته مانند نثر ديوانى و نظائر آن با هنرمندى به كار گرفته و آن را در اين رشته‌ها غنى و پرمايه ساخته‌اند .\r\nولى در مبحث زبان‌شناسى ايرانى ، زبان همين دورهء ايران زبان يا زبانهائى تصوّر مىشود سرخورده و نااستوار كه يا هم‌چون پهلوى قابليّت زندگى را از دست داده رو به مرگ و فراموشى است ، يا همچون فارسى نوزبانى است نوپا و ناتوان كه هنوز تكامل نيافته و از حدّ زبان گفتار فراتر نرفته ، و بايد باز هم يكى دو قرن بر آن بگذرد تا زبان علم و ادب گردد . و دراين‌ميان معلوم نيست آن زبانى كه در همين دوران يعنى در اوان ظهور اسلام و قبل و بعد آن ، آن آثار را در زبان عربى برجاى گذاشته و در مآخذ عربى اسلامى قديم از بلاغت آن سخن رفته و آثار بسيار از آن در قرنهاى نخستين اسلامى در رشته‌هاى مختلف به عربى ترجمه شده و برخى از آن ترجمه‌ها را امروز هم جزء آثار خوب و زندهء زبان عربى مىتوان يافت كدام زبان بوده است .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nنظير اين مسائل در تاريخ و فرهنگ اين دوران كه در آن تمدّن و فرهنگ ايران به اسلام انتقال يافته و با زبان و ادب عربى در هم آميخته و فرهنگ و ادب نوى به‌وجود آورده كم نيست . مسائلى كه در معيارهاى كنونى هيچ‌يك از اين دو زبان نمىگنجد ، و فراتر از محدودهء آنها در گرو بحث و بررسيهائى مشترك و جامع و شامل است كه با بهره‌گيرى از همهء وسائلى كه پيشرفت علم و تحقيق در اختيار محقّقان نهاده است پرده‌هاى ابهام را كنارى زند و ناشناخته‌ها را بشناساند .\r\nو اين هم راهى است كه از درون تيرگيهاى تاريخ و لغزشگاههاى فراوان بايد بگذرد و چندان هموار و زودگذر هم نيست .\r\n\r\nزبان فارسى در مجموعهء تمدّن و فرهنگ ايرانى\r\nاز آنچه گذشت اين هم روشن شد كه سرگذشت زبان و ادب فارسى را در دوران انتقال نمىتوان جدا از مجموعهء تمدّن و فرهنگ ايرانى كه در اين دوران به جهان اسلام منتقل شده و به زىّ عربى درآمده است مورد بحث و بررسى قرار داد ، بلكه بايد آن را از خلال همين مجموعه بررسى كرد . به‌همين‌سبب جست‌وجوى خود را در اين زمينه با جست‌وجوى آثارى كه از همين مجموعه در مآخذ عربى اسلامى مىشد يافت آغاز كردم و نتيجهء آن رساله‌اى شد شامل كلّيّاتى دربارهء فرهنگ پيش از اسلام ايران و راههاى نفوذ آن در زبان و ادب عربى با عنوان مقدّمة لدرس الثّقافة الأيرانيّة و اثرها فى الأدب العربىّ ( پيش‌گفتارى دربارهء بررسى فرهنگ ايرانى و اثر آن در ادبيّات عربى ) . و سپس به موضوع ديگرى از همين مجموعه پرداختم كه نزديك‌تر به موضوع زبان و ادبيّات بود و آن نظام ديوانى دولت ساسانى و چگونگى راه يافتن آن بود به دولت خلفا و اثرى كه اين امر در زبان و ادبيّات عربى داشته است . و نتيجهء جست‌وجوهايى كه در اين زمينه به‌عمل آمد و يادداشتهائى كه فراهم گرديد رساله‌اى ديگر شد با عنوان النّظم الأدرايّة السّاسانيّة فى دولة الخلفاء و ما ظهر لها من اثر فى الأدب العربىّ .\r\nسلسله‌جنبان اين جست‌وجوها همان بحث و جدلهائى بود كه در همان دوران\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nبين استادان و محقّقان ادب عربى درباره نثر فنّى عربى جريان داشت . و پيش از اين بدان اشاره شد . و ربط اين رساله‌ها با آن بحث و جدلها در اين بود كه آنچه در اصطلاح محقّقان معاصر عرب نثر فنّى خوانده مىشود همان نثر ديوانىاى است كه آن را دبيران ديوان خلافت كه سرشناسان ايشان عموما فارسىزبان عربىنويس بوده‌اند در زبان عربى بوجود آورده‌اند . و اين هم از طريق نظام ديوانى ايران كه نخستين تشكيلات دولت ساسانى بوده كه پس از سقوط آن دولت به حكم ضرورت در دولت خلفا باقى مانده يا بوجود آمده است به زبان عربى راه يافته .\r\nدر اينجا اين توضيح بايد اضافه شود كه از ديوانهاى ساسانى آنها كه به حكم ضرورت در دولت خلفا همچنان باقى ماندند ديوانهاى خراج بودند كه با زبان فارسى و دبيران فارسىزبان خود به دولت جديد منتقل شدند ، و در دههء هشتاد هجرى بود كه حجّاج بن يوسف نخستين بار ديوان عراق را به عربى برگرداند و ديوانهاى جاهاى ديگر تا مدّتها پس از اين نيز همچنان به زبان فارسى بود « 1 » و ديوانى كه در دولت خلفا دوباره بوجود آمد ديوان رسائل يا ديوان انشاء بود كه آن هم گرده‌اى از دبيرخانهء دربار ساسانى بود كه به‌وسيلهء دبيران و وزيران ايرانى ولى با زبان عربى بنياد يافت و خود آنان متصدّيان و گردانندگان آن بودند .\r\nوزيران و دبيرانى كه در آن هنگام خود از راهبران خلافت اسلامى بشمار مىرفته‌اند و آنچه از آثار دولت ساسانى را براى ادارهء بهتر امور خلافت مفيد مىيافته‌اند به آن منتقل مىساخته‌اند و نثر ديوانى و فنّى هم بدين‌سان و به‌وسيلهء همين دبيران در زبان عربى راه يافت و باليد و شاخه گسترد .\r\nو آنچه در اين رساله‌ها و به‌خصوص در رسالهء اخير مورد اهتمام بود اين بود كه نشان داده شود كه راه تحقيق در نثر فنّى عربى و چندوچون و كيفيّت آغاز و گسترش آن تنها از درون زبان عربى و محدودهء محلّى آن نمىگذرد ، بلكه\r\n\r\n\r\n","description":"","footnote":"\r\n( 1 ) - آگاهى بيشتر را در اين زمينه در مقاله‌اى از نگارنده در « مقالات و بررسيها » نشريهء دانشكدهء الهيّات و معارف اسلامى ، دانشگاه تهران ، دفتر سوم و چهارم سال اوّل با عنوان « نقل ديوان عراق از فارسى به عربى ، روايتى دربارهء آن و توضيحى دربارهء آن روايت » خواهيد يافت .\r\n","page_name":" 52 ","page_number":52},
  {"content":"\r\n\r\nهمچنين از همين راهى مىگذرد كه از همانجا آغاز شده و آن را هم بايد با كمك مطالعات مشترك كه شامل تاريخ زبان فارسى در آن دوران هم بشود پيمود « 1 » .\r\nبه‌جز اين دو رساله يادداشتهاى ديگرى هم در همين زمينه‌هاى مشترك به مناسبتهاى مختلف فراهم آمده بود كه برخى از آنها به‌صورت مقالاتى تنظيم يافت و در بيروت چاپ و منتشر گرديد « 2 » و برخى ديگر همچنان تنظيم نايافته باقى ماند كه شايد در همين كتاب فرصت چاپ آنها هم بدست آيد .\r\n\r\nادامهء مطالعات در دانشگاه تهران\r\nكارى را كه در دانشگاه تهران ، به حكم سابقه و علاقهء شخصى به ادامهء مطالعات در زمينه‌هاى مشترك فارسى و عربى ، عهده‌دار شدم تدريس زبان و ادبيّات عربى بود و نخستين مطلبى هم كه در اين مرحله مىبايستى بدان توّجه مىشد و در تنظيم برنامه‌هاى دانشگاهى آن درس به حساب مىآمد وضع خاصّ زبان و ادبيّات عربى نسبت به تاريخ و فرهنگ ايران مىبود . مراد از اين وضع خاص پيوستگيهاى تاريخى زبان و فرهنگ فارسى با زبان و فرهنگ عربى است ، چيزى كه آگاهى از آن علاوه بر آموختن زبان عربى براى دانشجويان و محقّقان تاريخ و ادبيّات ايران در برخى از دوره‌هاى تاريخى آن ضرورى است .\r\nيكى از مسايلى كه در اين مرحله مطرح مىشد شناخت وضع زبان عربى در گذشته و حال و فرقى است كه از لحاظ ارتباط آن با زبان و ادب فارسى بين اين دو دوره وجود دارد . اين فرق در اين امر خلاصه مىشود كه در زمان حاضر زبان\r\n\r\n\r\n","description":"","footnote":"\r\n( 1 ) - دربارهء اين دو رساله در مقدّمهء چاپ دوم فرهنگ ايرانى ، انتشارات دانشگاه تهران ، شمارهء 1609 ، ص پنج ، توضيحى آمده است ؛ مراجعه شود .\r\n( 2 ) - ازآن‌جمله آنچه نسخه‌اى از آنها نزد من موجود است يكى مقاله‌اى است دربارهء نوروز كه در روزنامهء عربى الحديث چاپ بيروت به تاريخ 21 مارس 1940 انتشار يافت و ديگر مقاله‌اى است دربارهء « قصّه و داستان در ادبيّات عربى و منابع فارسى آن‌ها » كه در نشريّهء ادبى « المكشوف » ، شمارهء 263 ، 19 اوت 1940 در بيروت به چاپ رسيد .\r\n","page_name":" 53 ","page_number":53},
  {"content":"\r\n\r\nعربى معاصر زبانى است ملّى و قومى متعلّق به مردمى كه به اين زبان مىگويند و مىنويسند و احساس و انديشهء خود را با آن بيان مىكنند ، و زيستگاه آنان هم رقعهء گسترده‌اى از آسياى غربى و افريقاى شمالى در كشورهائى است كه به نام كشورهاى عربى خوانده مىشوند . و در اين زمان رابطهء آن زبان با زبان فارسى كم‌وبيش همانند رابطهء زبان فارسى با زبانهاى خارجى است . ولى در دورانى كه در اين كتاب مورد گفت‌وگو است يعنى در دوران انتقال از عصر ساسانى به عصر اسلامى وضع آن‌چنين نبوده است .\r\nدر آن دوران سرزمين عرب به همهء اين سرزمينها اطلاق نمىشده و قوم عرب هم همهء اين مردم را دربر نمىگرفته و زبان عربى هم در حدّ علم و كتابت كه در اين مطالعات مطرح است منحصر به قوم عرب نبوده است . در آن دوران سرزمين عرب تنها به سرزمينى گفته مىشده كه آن را در فارسى عربستان و در عربى جزيرة العرب مىخوانند و حدّ و مرزهاى آن هم در كتابهاى جغرافيائى قديم مشخّص است . و عرب هم تنها به ساكنان آن سرزمين و قبايل وابسته به آنجا گفته مىشد . مردمى كه امروز خارج از اين سرزمين از اعراب بشمار مىروند غالبا مردمى هستند كه سرزمين آنها در دوران فتوحات عربى اسلامى از سوى اعراب و مسلمانان گشوده شده ، خود آنها به اسلام گرويده و زبانشان هم بتدريج به عربى يا لهجه‌هائى از آن تبديل يافته است .\r\nاين سرزمينهاى عربى شده عموما در غرب عربستان و در شمال آن واقع بوده و غالبا از مستملكات روم يا از اقوام محلّى افريقا به تصرّف اعراب درآمده بوده ، و تنها جائى كه در شرق عربستان از قلمرو ايران شهر قديم جزء سرزمينهاى عربىزبان شده سرزمين عراق بوده است كه با آنكه قرنها با نام سورستان و دل ايرانشهر پايتخت دولت ايران بوده ، ولى چون در مجاورت صحرا قرار داشته و از نخستين سالهاى يورش اعراب به شرق ، دو هجرتگاه مهمّ بصره و كوفه هم در آنجا به‌عنوان دو پايگاه براى قبائل اعراب كه به داخل ايران مىكوچيدند برپا شده بود ، و در دوران عبّاسى هم بيش از پانصد سال پايتخت آن دولت بود ، رفته‌رفته زبان آنجا و به‌خصوص در قسمتهاى غربى و جنوبى آن به عربى گرائيد\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nو بتدريج همان قسمتها جزء سرزمينهاى عربىزبان به‌شمار رفت . ولى زبان عربى به سوى شرق از اين فراتر نرفت .\r\n* * * البتّه اين بدان معنى نيست كه سير زبان عربى رو به شرق در همينجا متوقّف مانده ، بلكه زبان عربى هم همراه مهاجران عرب در تمام قلمرو ايران گسترش يافت ، ولى بيش از چند نسل طول نكشيد كه هم خود آنها در ملت ايران تحليل رفتند و هم زبانشان فارسى شد . و آنچه در ايران پايه گرفت زبان عربى اسلامى بود كه با گرايش اسلامى ايرانيان در اين سرزمين پايگاهى گسترده يافت . زيرا ايرانيان در جامعهء اسلامى در صف عالمان دين و محقّقان اصول و قواعد زبان عربى ، و همچنين در زمرهء اداره‌كنندگان ديوان خلافت و امور وابسته به آن درآمدند و زبان عربى را هم كه زبان رسمى دين و دولت بود در كنار زبان خود آموختند و تا مدّتها همچون زبان تأليف و كتابت در رشته‌هاى مختلف علمى و دينى و ديوانى به‌كار گرفتند . ولى با همهء اين احوال زبان عربى در ايران از حدّ زبان كتابت ، آن هم تنها براى اهل علم و قلم فراتر نرفت و هيچ‌گاه زبان محاوره و تكلّم نگرديد ، حتّى براى آنهائى هم كه به عربى مىنوشتند ولى به خانواده‌هاى فارسىزبان مىپيوستند و در اين سرزمين مىزيستند .\r\nبه‌همين‌سبب كه علماى ايران زبان عربى را در نوشته‌ها و كتابهاى خود به‌كار گرفتند عمدهء مراكز علمى اسلامى هم ، در دورانى كه آن را دوران شكوفائى علم و انديشه در جهان اسلام شمرده‌اند ، در سرزمين ايران پاگرفتند و بارور شدند . و از همين مراكز بود كه اين زبان علمى اسلامى به جاهاى ديگر از اسلام هم راه يافت و در دوره‌هاى بعد در آن‌جاها هم مراكزى همانند اين‌جا به‌وجود آمد .\r\n\r\nدرس عربى در قلمرو مطالعات مشترك فارسى - عربى\r\nبحث و بررسى دربارهء اين دوران از تاريخ زبان و فرهنگ عربى ازآن‌رو در قلمرو مطالعات مشترك فارسى - عربى قرار مىگيرد نه در محدودهء خاصّ ادبيّات عربى و معيارهاى شناخته شدهء آن‌كه ادبيّات عربى در اين دوران در واقع ادبيّات مشترك\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nايرانى - عربى است ، زيرا اگر از سوئى زبان آن عربى و نمودار دورانى از تاريخ تحوّل آن زبان است ، از سوى ديگر غالب محتواى آن ، گذشته از اين‌كه نمودار ذوق و انديشه و دانش ايرانيانى است كه در دوران اسلامى زبان عربى را همچون زبان علم و تأليف برگزيده‌اند ، دربردارندهء آثارى از ادب و فرهنگ قديم ايران نيز هست كه به‌وسيلهء همان نويسندگان و مؤلّفان به زبان عربى برگردانده شده و امروز چه‌بسا برخى از آنها تنها آثار بازماندهء از آن ادب و فرهنگ باشند .\r\nبا توّجه به اين مسائل بود كه در تنظيم برنامهء دانشگاهى تدريس زبان و ادبيّات عربى براى دانشجويان ايرانى ، دو تغيير در سنّت قديم تدريس آن ضرورى مىنمود :\r\nيكى تدريس زبان و ادبيّات معاصر عربى بود ، بدانگونه كه وسيله‌اى براى آشنائى با زبان امروز و ادبيّات تحوّل‌يافتهء آن باشد و دانشجويان ايرانى بتوانند از خلال آن گذشته از آشنائى با همهء مظاهر زندگى امروز ، از گرايشهاى مختلف فكرى و عاطفى و سياسى و اجتماعى و هرآنچه به شناخت جهان معاصر عرب كمك مىكند نيز آشنا شوند . و اين چيزى بود كه در سنّت قديم تدريس عربى در ايران جائى نداشت ، ولى به حكم ضرورت مىبايستى در آن جائى مىيافت ، و به همين‌سبب آنچه در اين زمينه و براى اين منظور تدريس آن لازم مىنمود در دو مجموعه - يكى در نثر معاصر عربى و ديگر در شعر معاصر عربى - تنظيم گرديد و در دو جلد به نام « درس اللّغة و الأدب » در سلسلهء انتشارات دانشگاه تهران به چاپ رسيد و در اختيار دانشجويان قرار گرفت « 1 » و براى اينكه آن تغيير روش به سنّت‌شكنى و بدعت تعبير نشود در مقدّمه‌اى كه در آغاز جلد اوّل و شرحى كه\r\n\r\n\r\n","description":"","footnote":"\r\n( 1 ) - از اين دو كتاب ، چاپهائى كه تاكنون به‌وسيلهء دانشگاه تهران به‌عمل آمده و در بعضى از آنها اضافات و تغييراتى حاصل شده ، اينها هستند : جلد اوّل ، چاپ اوّل ، شمارهء 52 ، انتشارات دانشگاه ، 1328 ه . ش ؛ چاپ دوم ، شمارهء 295 ، انتشارات دانشگاه ؛ چاپ سوم با اضافات و تغييرات ، به شمارهء 1 / 295 ، تهران ، 1349 ه . ش ، جلد دوم ، چاپ اوّل به شمارهء 132 انتشارات دانشگاه تهران ، 1330 ه ش ، چاپ دوم به شمارهء 524 بيروت ، 1338 ه . ش ، چاپ سوم . . . چاپ چهارم ، تهران 1353 .\r\nگفته مىشود اين كتابها چندين‌بار هم به‌وسيلهء ناشران مختلف تجديد چاپ يا تكثير شده‌اند ، كه از صحّت و سقم آنها اطلاعى در دست نيست .\r\n","page_name":" 56 ","page_number":56},
  {"content":"\r\n\r\nدر پايان آن به عربى و فارسى افزوده شد علّت آن كار و ضرورت آن تا حدّى كه درخور آن مقدّمه و مؤخّره بود بيان گرديد .\r\nو ديگر تدريس ادبيّات قديم عربى بود به‌گونه‌اى كه هرآنچه دربارهء مطالعات مشترك عربى - فارسى گفته شد در آن رعايت گردد ، و از خلال آن دانشمندان و نويسندگان و شاعران ايرانىتبار هم ، كه اثرى از نثر و نظم در زبان عربى بوجود آورده و با آثار خود به پيشرفت و گسترش و غناى آن كمك كرده‌اند ، بدرستى و با هوّيت اصلى خودشان معرّفى گردند ، تا هم ادبيّات زبان عربى در چهره‌هاى مختلف آن شناخته شود ، و هم راه براى شناخت شاخهء عربى ادب و فرهنگ ايران ، كه پيش از اين اجمالا بدان اشاره‌اى رفت ، تا حدّى هموار گردد . بنابراين در كتابى كه به‌همين منظور براى تدريس تاريخ ادبيّات عربى در دانشگاه تهران به‌نام « دروس فى آداب اللّغة العربيّة و تاريخها » فراهم گرديد ، همين روش برگزيده شد ، و در جلد اوّل آن كه در ادبيّات قديم عربى تا پايان عصر اموى بود و در سلسلهء انتشارات دانشگاه تهران منتشر گرديد « 1 » ، بخشى از آن با عنوان « بدء ظهور عناصر ايرانيّة فى الأدب العربى » يعنى آغاز ظهور عناصر ايرانى در ادبيّات عربى « 2 » به شاعران نويسندگان ايرانىتبار عربىگوى و عربىنويس اختصاص يافت ، و در نظر بود كه همين رويّه در جلدهاى بعدى كه شامل دوره‌هاى بعد مىبايستى مىشد ، و شاعران و عالمان و نويسندگان ايرانىتبار بيشترى را دربر مىگرفت همچنان ادامه يابد . ولى به علّت بازگشت من به لبنان براى تصدّى وظيفهء ديگرى در همين زمينه‌ها در دانشگاه دولتى آنجا اين كار ناتمام ماند .\r\n\r\nدر كرسى زبان و ادبيّات فارسى دانشگاه لبنان\r\nكارى كه مىبايستى در آن دانشگاه بر عهده گيرم راه انداختن كرسى زبان و ادبيّات فارسى در آنجا بود كه به تازگى مراسم بنيادگذارى آن صورت گرفته بود ، ولى هنوز مقدّمات گشايش علمى آن فراهم نيامده و كار آن شروع نشده بود .\r\n\r\n\r\n","description":"","footnote":"\r\n( 1 ) - انتشارات دانشگاه تهران ، شمارهء 340 ، تهران ، به تاريخ 1335 ه . ش .\r\n( 2 ) - دروس فى آداب اللغة العربية و تاريخها ، چاپ اوّل ، ص 143 - 200 .\r\n","page_name":" 57 ","page_number":57},
  {"content":"\r\n\r\nدر اين مرحله كه كمى بيش از ده سال به طول انجاميد توفيق بيشترى در زمينهء مطالعات مشترك فارسى - عربى نصيب گرديد و دامنهء آن گسترش بيشترى يافت . در طى مراحلى كه بر اين بحث و بررسيها گذشته بود ، هم راه و روش ادامهء اين كار تا حدّى معلوم شده و دشواريهاى آن كم‌وبيش شناخته شده بود ، و هم در اثر نوشته‌هائى كه تا آن تاريخ در همين زمينه‌ها به صورت كتاب يا رساله و مقاله به عربى يا فارسى چاپ و منتشر شده بود شمار بيشترى از علاقه‌مندان به تاريخ و فرهنگ اين دو زبان به چنين بحثها دل بسته بودند ، و گهگاه كسانى از اهل تحقيق هم در هردو زبان به اين‌گونه مسايل مىپرداختند . بدين‌سبب از آغاز كار آن كرسى در كنار بخش آموزشى آن‌كه به تدريس زبان و ادبيّات فارسى اختصاص داشت ، بخشى هم به مطالعات مشترك فارسى - عربى كه قلمرو آن زبان و ادبيّات قديم عربى و فارسى بود اختصاص يافت .\r\nدر آنجا هم در تدريس زبان فارسى از همان روشى پيروى گرديد كه در دانشگاه تهران در تدريس زبان و ادبيّات معاصر عربى به كار گرفته شده بود ؛ بدين معنى كه دروس آن به صورتى تنظيم گرديد كه دانشجويان در خلال آن بتوانند به همهء آن چيزهايى كه براى شناختن وضع امروز زبان فارسى و آشنائى با همهء مظاهر زندگى امروز و گرايشهاى مختلف فكرى و عاطفى و ادبى منعكس در آن لازم است و نيز با هرآنچه به شناخت فرهنگ معاصر ايران كمك مىكند آشنا شوند . در اين زمينه علاوه بر تنظيم سلسله دروسى كه در آن دانشگاه و در ديگر دانشگاههاى آن منطقه مانند دانشگاههاى امريكائى بيروت و دانشگاه عربى بيروت و دانشگاه دمشق تدريس مىشد ، چند كتاب و رساله هم براى آشنائى عمومى با ادبيّات فارسى در چهره‌هاى مختلف آن به عربى تأليف و تدوين گرديد كه برخى در مجلّهء آن كرسى كه ذكرش خواهد آمد به چاپ رسيد ، و دو كتاب هم جداگانه چاپ و منتشر گرديد .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nدربارهء كتاب : الأدب الفارسى فى اهمّ ادواره و اشهر اعلامه\r\nيكى از آن دو كتاب به نام « الأدب الفارسى فى اهمّ ادواره و اشهر اعلامه » « 1 » بود شامل اطّلاعاتى دربارهء مهمترين دوره‌هاى ادبى و نامورترين بزرگان ادب فارسى بود كه در آن علاوه بر كلّيّاتى دربارهء زبانها و لهجه‌هاى ايرانى ، و ادبيّات فارسى و پيوستگيهاى آن با زبان عربى و فرهنگ اسلامى در ايران ، مطالبى هم از استادان معاصر ادبيّات فارسى دربارهء ظهور شعر فارسى و تحوّل آن در دوران اسلامى ، و انواع شعر فارسى ، و شرح‌حال و آثار چند تن از شاعران نامى فارسى ، مانند فردوسى ، و مولوى و خيّام و حافظ و سعدى و بررسيهائى هم دربارهء شعر حماسى و داستانى و غنائى و عرفانى ، گنجانده شده بود .\r\nچون اين كتاب به فارسى ترجمه نشده و در دسترس خوانندگان فارسىزبان نيست براى اطّلاع اجمالى خوانندگان كتاب حاضر از مطالب و مباحث آن يكى از مقالات متعدّدى كه پس از انتشار آن از سوى محقّقان و صاحب‌نظران در نقد و بررسى آن كتاب در مطبوعات عربى انتشار يافته در اين‌جا نقل مىشود . اين مقاله‌اى است از استاد جعفر خليلى از محقّقان و صاحب‌نظران بنام جهان اسلام مقيم عراق صاحب مؤلّفات متعدّد در ادب و تاريخ و از آن‌جمله كتاب بسيار جدّى و گران‌قدر « موسوعة العتبات المقدسة » اين نقد و بررسى نخست در روزنامهء البلد چاپ بغداد ( 28 / 7 / 1967 ) انتشار يافت و سپس ترجمهء فارسى آن در بخش فارسى راديو بغداد پخش گرديد و يك‌بار هم ترجمهء فارسى آن در فصلنامهء الدراسات الادبية در بيروت منتشر گرديد . علّت انتخاب اين مقاله از بين مقالات ديگرى كه در نقد و بررسى اين كتاب منتشر گرديده بود ، يكى جامع بودن اين مقاله است كه تلخيصى عالمانه از مباحث آن و معرّف شايسته‌اى براى آن كتاب است ، و ديگر آن‌كه استاد جعفر خليلى از علماى دو زبانه و در عربى و فارسى هردو صاحب نظر است . اين ترجمه از فصلنامهء الدراسات الادبية عينا نقل مىشود « 2 » :\r\n\r\n\r\n","description":"","footnote":"\r\n( 1 ) - چاپ دوم اين كتاب در سال 1374 توسط انتشارات توس در تهران تجديد گرديد .\r\n( 2 ) - الدراسات الادبية ، سال هشتم ، ص 326 تا 332 .\r\n","page_name":" 59 ","page_number":59},
  {"content":"\r\n\r\n\r\n( 1 ) [ اين كتاب نخستين كتابى است در نوع خود كه . . . 
  ]\r\n« اين كتاب نخستين كتابى است در نوع خود كه از لحاظ گردآورى اصول ادب و دقّت در بحث و تحقيق و براعت در بيان مطالب تاكنون دربارهء ادبيّات فارسى تأليف شده است .\r\nاز هنگامى كه بين ايرانيان و اعراب پيش از اسلام روابطى به‌وجود آمد ادبيّات عربى و ادبيّات فارسى هم بتدريج با هم ارتباط يافتند و اين ارتباط با ظهور و گسترش اسلام رفته‌رفته بحدّى پيشرفت كرد كه مىتوان آن‌دو را دو شاخه از يك درخت يا لااقل دو اصل نزديك به‌هم دانست كه در آنها صفات مشترك و مشابه بسيار است ، و اين ازآن‌جهت است كه هريك به اندازه‌اى از انديشه‌ها و ويژگيها و قالبهاى ادبى ديگرى بهره گرفته است كه هر كس بخواهد هريك از اين دو را با گونه‌هاى مختلف و متنوّع آنها بطور علمى و صحيح بداند و مراحل تحوّلات آن را از راه تتبّعات تاريخى دنبال كند ناچار است تاريخ ادبيّات زبان ديگر را نيز بداند و از تحوّلات هردو و اثرى كه هريك در عصرهاى مختلف در ديگرى بجاى گذارده و همچنين از خصائص ادبى هردو زبان در دوره‌هاى مختلف تاريخى به‌خوبى آگاه باشد . و اين نخستين فريضهء ادبى پژوهندگان ادب و تاريخ است كه تاريخ هريك از آن‌دو زبان و موارد آميزش و برخورد آنها و مزايائى را كه هريك از آن‌دو از آن برخوردارند به نيكى بدانند .\r\nبا اينكه تاريخ ادبيّات فارسى و عربى پر از صور و نمونه‌هاى مختلف پديده‌ها و انديشه‌هاى گوناگونى است كه بسبب اختلاف عوامل در آنها حاصل شده ، و با اينكه كسانى كه به تأليف تاريخ هريك از اين دو ادب پرداخته‌اند بسيارند ، و چه بسا كه برخى از آنها هم در اين زمينه راه اطناب پيموده‌اند ، معذلك كسانى كه به لب و لباب هريك از اين دو ادب توّجه داشته و كتابى علمى و جامع در اين فن تأليف كرده باشند كه احتياج ادب دوستان را از لحاظ آشنائى با خصائص ادبى و پيشوايانى كه در ادبيّات\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nجهانى مقامى رفيع يافته‌اند برآورد ، بسيار كم بوده‌اند . و كمتر از آنها كسانى بوده‌اند كه چنين تأليفى را با دقّت علمى و حسن‌سليقه و جودت تأليف و تدوين درهم آميخته باشند . و به‌اين‌جهت موجب بسى خوشوقتى است كه اخيرا كتابى در اين موضوع در بيروت به اسم « الأدب الفارسى فى اهمّ ادواره و اشهر اعلامه » تأليف آقاى دكتر محمّد محمّدى استاد ادبيّات عرب در دانشگاه تهران و رئيس كرسى زبان و ادبيّات فارسى در دانشگاه لبنان انتشار يافته است .\r\nآقاى دكتر محمّدى يكى از علما و محقّقانى مىباشند كه با تحقيقات و تأليفات و محاضرات خود و همچنين با كوششهاى علمى در نشر مجلّهء « الدراسات الادبية » كه زير نظر ايشان در دانشگاه لبنان انتشار مىيابد خدمات بزرگى به هردو ادب فارسى و عربى انجام داده‌اند .\r\n\r\n( 2 ) [ اين كتاب مشتمل بر فصولى از تاريخ ادبيّات ايران است كه . . . 
  ]\r\nاين كتاب مشتمل بر فصولى از تاريخ ادبيّات ايران است كه براى ادب دوستان و پژوهندگان مباحث ادبى كار تحقيق و آشنائى كامل با اين ادبيّات را آسان مىكند و محقّقان را از مراجعه به تاريخ ادبيّات بىنياز مىسازد .\r\nدر اين كتاب نخست از دوره‌هاى اوّليهء ادبيّات فارسى گفت‌وگو به ميان آمده ، و سپس تحوّلات آن در دوره‌هاى مختلف قبل از اسلام و عواملى كه بر آن اثر گذاشته و ازآن‌جمله عوامل دينى و به‌خصوص دين زردشتى در دوره‌هاى سه‌گانه آن مورد گفت‌وگو قرار گرفته ، و اثر همهء آنها در زندگى عمومى مردم و معتقدات و افكار و روش زندگى آنها نموده شده ، اثرى كه ادبيّات فارسى قديم آنها را چه در اشعار بسيار قليلى كه از دوران كهن آن باقى مانده و چه در آثار منثورى كه با وجود نابود شدن قسمت عمدهء آن باز مقدار زيادى تا دوران اسلام برجاى بوده و به عربى هم ترجمه گرديده در خود منعكس ساخته است .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nپس‌ازاين در كتاب اين مطلب مورد تحقيق قرار گرفته كه چگونه ادبيّات فارسى و عربى هردو با انتشار اسلام و گسترش آن دستخوش تحوّل گرديدند و رنگ و رونقى ديگر يافتند و به طبيعت جديدى در آمدند . در اين دوران حلقه‌هاى ارتباط ايرانيان و اعراب تنگتر گرديد و براى مترجمان فرصت و امكان آن فراهم آمد تا آنچه را كه توانستند از ادبيّات فارسى به زبان عربى ترجمه نمايند و تعاليم و فلسفه اسلامى و هدفها و انديشه‌هاى عربى را هم به زبان فارسى درآورند . در اين مبحث نام عدّهء بسيارى از مترجمان بيش از آنچه در فهرست ابن نديم ذكر شده آمده است كه آثار ادبى فارسى را از زبان فارسى پهلوى به عربى نقل كرده‌اند .\r\n\r\n( 3 ) [ تحقيقات مؤلّف دربارهء ارتباط جنبشهاى ادبى با . . . 
  ]\r\nتحقيقات مؤلّف دربارهء ارتباط جنبشهاى ادبى با جنبشهاى سياسى بديع است . در اين تحقيقات عواملى كه تحت تأثير آنها ادبيّات فارسى در هر دوره از دوره‌هاى تاريخى خود به رنگى خاص جلوه‌گر شده و همچنين تفاوت بين دوره‌هاى پيش از اسلام و پس‌ازآن و دوران صفوى به خوبى روشن گرديده و به‌خصوص اثر خراسان در نزديكى ادبيّات فارسى و عربى ، تا آن حدّ كه بسيارى از علما و ادباى ايران زبان عربى را مورد توجّه و اهتمام خويش قرار دادند و ادبيّات عرب را بديدهء تجليل و احترام نگريستند و مؤلفات خود را به زبان عربى تأليف كردند ، واضح گشته و به‌خوبى ديده مىشود كه نسبت خدمات آن دانشمندان به زبان عربى همچون نسبت ريشه به تنهء درخت است . و در اين فصل است كه برخورد دو ادب فارسى و عربى و پيوستگى آنها به صورت بسيار دل‌انگيزى بر مبناى تحقيقات و حقايق علمى بيان شده است .\r\n\r\n( 4 ) [ در اين كتاب مباحث ديگرى هم دربارهء تاريخ فرهنگ و . . . 
  ]\r\nدر اين كتاب مباحث ديگرى هم دربارهء تاريخ فرهنگ و ادب ايران\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاز جنبه‌هاى ديگر آن ديده مىشود كه شامل اطّلاعاتى دربارهء زبانها و خطوط ايرانى است . زبانهاى ايرانى از نخستين دوره‌ها مورد بحث قرار گرفته‌اند ، چگونه شروع شده و چگونه تحوّل يافته و چگونه به شاخه‌هاى متعدّد تقسيم شده‌اند . از نخستين دوره‌هاى ارتباط آنها با زبانهاى هند و اروپائى كه مادر همهء زبانهاى اروپائى است تا دورانى كه در شكل اخير خود به‌صورت زبان درى درآمده همه بطور وضوح بيان گرديده ، و خطوط ايرانى نيز از آغاز آشنائى ايرانيان با خط ميخى تا دوره‌هاى بعد توضيح داده شده است .\r\n\r\n( 5 ) [ شعر فارسى در دوره‌هاى قبل از اسلام در . . . 
  ]\r\nشعر فارسى در دوره‌هاى قبل از اسلام در فصلهاى جداگانه‌اى تعريف و تحقيق شده است . در اين فصلها از خصائص و مزاياى اين شعر در دوره‌هاى مختلف و اثرى كه از محيط و نوع افكار و انديشه‌هاى هر دوره در آن ظاهر شده سخن رفته است و تأثيرى هم كه سياست و حكومت و رويداده‌هاى تاريخى در آن داشته ناديده گرفته نشده ، و براى هريك از انواع گوناگون شعر يعنى مدح و غزل و تصوّف و عرفان و تاريخ و شعر قصصى و اجتماعى فصلى خاص پرداخته شده است . و براى اينكه اهميّت اين بحث چنان كه درخور آن است نشان داده شود هريك از انواع شعر فارسى در ضمن تشريح و توصيف يكى از بزرگانى كه در آن نوع شعر شاخص شناخته شده است معرّفى گرديده ؛ مثلا شعر حماسى فارسى در ضمن معرّفى فردوسى بزرگترين شاعر حماسه‌سراى ايران ، و شعر قصصى در ضمن معرّفى نظامى و شعر فلسفى از خلال بحث در خيّام و رباعيّات و طرز انديشه و فلسفهء وى ، و شعر عرفانى در ضمن بحثى از مولانا جلال الدّين رومى مورد گفت‌وگو و تحقيق قرار گرفته ، همچنانكه در ضمن بحث از سعدى شيرازى شاعر نامدار اشعار اجتماعى و اندرز و موعظه بحث شيوائى هم دربارهء اين نوع شعر در ادبيّات فارسى آمده ، و در\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nضمن گفت‌وگو از پيشواى غزل‌سرايان ايران يعنى حافظ شيرازى مزاياى ادبيات فارسى در اين رشته به تمام معنى نموده شده است .\r\nمؤلّف اين شخصيتهاى ادبى را ازآن‌جهت برگزيده كه هركدام از آنها نمايندهء واقعى و بىرقيب آن نوع شعرى است كه در آن شهرت يافته‌اند ، و بسبب شاهكارهاى شعرى و ادبى همانها است كه ادبيّات زبان فارسى در بين ادبيّات جهانى قدر و منزلتى شايسته يافته ، و به اين جهت است كه مؤلف هريك از اين شخصيتها را به صورتى خيلى روشن و صريح بىآنكه غبارى از شك و ابهام آنها را احاطه كند در ضمن شرح‌حال و وضع اجتماعى و معنوى عصرشان به خواننده معرّفى مىكند .\r\n\r\n( 6 ) [ از خصوصيّات اين كتاب جليل و نفيس يكى اين است كه . . . 
  ]\r\nاز خصوصيّات اين كتاب جليل و نفيس يكى اين است كه مؤلّف در مباحث مختلفى كه درآن‌مورد بحث قرار داده تحقيقاتى هم از برخى از استادان كه در آن رشته تخصّصى دارند نقل نموده كه بعضى از آنها بوسيلهء اديب فاضل آقاى احمد لواسانى كه در دانشگاه لبنان فارسى تدريس مىكنند به عربى ترجمه شده و در مجلّهء « الدراسات الادبية » منتشر شده بود . ازجمله كسانى كه از آنها در اين كتاب تحقيقاتى انتشار يافته استاد بديع الزّمان فروزانفر رئيس دانشكدهء الهيّات دانشگاه تهران و استاد على دشتى اديب و سياسى معروف و دكتر ذبيح اللّه صفا رئيس دانشكدهء ادبيّات در دانشگاه تهران و دكتر على اكبر فيّاض رئيس دانشكدهء ادبيات در دانشگاه خراسان و آقاى دكتر صورتگر استاد دانشگاه تهران را بايد نام برد .\r\n\r\n( 7 ) [ ما اين كتاب را در تاريخ ادبيات فارسى . . . 
  ]\r\nما اين كتاب را در تاريخ ادبيات فارسى از لحاظ گردآورى اصول ادب و طبيعت آن و همچنين دقّت در بحث و مهارت در عرضه كردن مطالب ، اوّلين كتاب در نوع خود مىدانيم كه ادباى عرب و ايران هردو يكسان\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبدان نيازمندند . كتاب به زبان عربى تأليف شده و با آنكه نويسندگى در اين قبيل موضوعها كارى بس دشوار است معذلك كتاب در نهايت بلاغت و جزالت و دور از هرگونه تعقيد و پيچيدگى است و اين چيزى است كه موجب ستايش فراوان و مزيد اعجاب است » .\r\nجعفر خليلى\r\nديگر كتابى بود به شعر فارسى و عربى به‌نام « نفحات من خمائل الأدب الفارسى » ، شامل برگزيده‌هائى پراكنده از اشعار قديم و جديد فارسى ، از آنها كه يا همچون ضرب المثل ورد زبانهايند يا به سبب دارا بودن مضامينى نو و بديع دلپذير و مطبوع و همه پسندند و آنها را استاد جعفر خليلى كه گذشته از علم و تحقيق ، شاعرى خوش‌ذوق و خوش‌قريحه است و با ادب فارسى انس و الفتى سرشار دارد ، به ذوق خود از خوانده‌ها و شنيده‌هاى خود برگزيده و در مجموعه‌اى به شعر عربى روان ترجمه كرده بود . در اين مجموعه كه در سلسلهء انتشارات كرسى زبان و ادبيّات فارسى دانشگاه لبنان چاپ و منتشر گرديد « 1 » ، هم اصل فارسى اشعار آمده بود و هم ترجمهء آنها به شعر عربى و هم نقشهائى قلمى الهام‌يافته از مضمون هريك از آن اشعار ، و بدين‌ترتيب مجموعه‌اى بديع و دلپذير از كار درآمده بود كه در توجيه دانشجويان كلاسهاى فارسى در فهم اشعار فارسى اثرى بسيار داشت ، و اين بدان‌سبب است كه فهم شعر فارسى و درك ويژگيهاى آن براى دانشجويان خارجى به مراتب دشوارتر از فهم نثر فارسى است . و بدين‌جهت آنان را نسبت به شعر فارسى كمتر رغبتى هست ، ولى چون در اين مجموعه اشعارى كه از فارسى انتخاب شده بود عموما ساده و روان و خوش‌مضمون و كوتاه بود و با اشعارى به همين صفات به عربى برگردانده شده و هريك با نقشى متناسب و گويا همراه بود بدين‌سبب دانشجويان را بدان رغبتى تمام بود . زيرا از آن ، گذشته از مزاياى ديگر آن ، براى درك بهتر معانى اشعار فارسى نيز بهره‌مند بودند .\r\n\r\n\r\n","description":"","footnote":"\r\n( 1 ) - نفحات من خمائل الأدب الفارسى ، منشورات ، قسم اللغة الفارسية و آدابها فى الجامعة اللبنانية ، بيروت 1966 م . و چاپ دوم ، ايران ، انتشارات توس ، 1374 .\r\n","page_name":" 65 ","page_number":65},
  {"content":"\r\n\r\n\r\nفصل‌نامهء « الدراسات الادبية »\r\nدر بخش مطالعات مشترك فارسى - عربى كه به زبان و ادبيّات قديم بازمىگشت چون به نظر مىرسيد كه پيشرفت مطالعات در اين زمينه و آشنائى صاحب‌نظران با اين گونه مسائل به آن حد رسيده كه اين موضوع به عنوان موضوعى مستقل براى مطالعه و تحقيق مطرح شود ، و جاى شايستهء خود را در فرهنگ هردو زبان بازيابد ، و وسيلهء مستقلى هم براى نشر مباحث خاص به خود در اختيار داشته باشد ، به‌همين‌سبب از نخستين گامهائى كه در آن كرسى براى استحكام مبانى تحقيق در اين زمينه برداشته شد تأسيس مجلّه‌اى تحقيقى و دانشگاهى به « نام الدراسات الادبية » بود . و براى آنكه آن مجلّه وسيله‌اى مشترك براى نشر آراء صاحب‌نظران هردو زبان باشد ، چنين نهاده شد كه مقالات آن برحسب اقتضا و تناسب به يكى از دو زبان فارسى يا عربى و در مواردى هم به هردو زبان انتشار يابد .\r\nاين كار را گذاشته از اين هدف ضرورت ديگرى هم ايجاب مىكرد و آن اين بود كه هر نظريهء علمى يا هر حرف ناگفته‌اى تا وقتى در نشريات معتبرى كه مورد مراجعهء اهل علم و اطّلاع باشد منتشر نگردد و در معرض ديد و مطالعهء صاحب‌نظران قرار نگيرد و به محك نقد و بررسى ناقدان نكته‌سنج نرسد ، نه ارزش و اعتبار آن چنان كه بايد شناخته مىشود و نه زمينه‌اى براى رشد و پيشرفت آن خواهد يافت . و از آنجا كه در بررسيهاى مشترك فارسى - عربى كه هنوز مراحل اوّليّهء خود را مىپيمود نه حرف ناگفته كم بود و نه نظريه‌هاى تازه ، از اين‌رو ضرورت چنين نشريه‌اى براى نقد و بررسى آنها به خوبى احساس مىشد . و آن‌چه ضرورت آن را بيشتر مىنمود اين بود كه تا آن تاريخ چنان نشريه‌اى با چنان هدفى مشخّص و محدود بوجود نيامده بود ، و مباحثى هم از آن نوع كه در آن نشريه به چاپ مىرسيد در نشريه‌هاى ديگر ادبى و تحقيقى ، چه فارسى و چه عربى ، كمتر به چشم مىخورد .\r\nبراى آن مجلّه هدفى محدود و مشخّص تعيين شده بود ، و براى اينكه همچنان در محدودهء هدف خود باقى بماند آن هدف پيوسته بر روى جلد و زير نام آن\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبدين‌گونه به عربى و فارسى تكرار مىشد :\r\nمجلّة فصليّة فى الثقافتين العربية و الفارسية و تفاعلهما ( مجلّه‌اى فصلى در دو فرهنگ ايرانى و عربى و تأثير آنها در يك‌ديگر ) و در طى نه سالى كه بىوقفه انتشار يافت هم‌چنان به اين هدف پاىبند ماند .\r\nانتشار آن مجلّه باعث گرديد تا بتدريج بر علاقه‌مندان به آن مباحث افزوده شود ، و استادان و محققان بيشترى از دانشگاهها و مراكز علمى مختلف به بحث و بررسى در زمينه‌هاى مشترك و نشر آنها در آن مجله راغب شوند ، و سال‌به‌سال استقبال بيشترى از آن به عمل آيد و قلمرو مباحث آن گسترده‌تر گردد ، آن‌چنانكه دورهء نه سالهء آن كه جمعا در بيش از 3500 صفحه انتشار يافت هم نمودارى از پيشرفت كمّى و كيفى آن مباحث و هم مجموعهء نسبتا جامعى از مطالعات مشترك فارسى - عربى گرديد . و آنچه به اجمال دربارهء آن مىتوان گفت اين است كه آن مجلّه تحقيقات مربوط به پيوستگيهاى فرهنگى فارسى و عربى و از خلال آنها تحقيقات مربوط به تاريخ و فرهنگ ايران را در همان دوران پيوستگى چندين گام به جلو برد و بسيارى از مسائل ناشناخته يا فراموش‌شدهء تاريخ آن دوران را از محاق جهل و فراموشى به دائرهء بحث و بررسى كشاند .\r\nبراى اينكه نمونه‌اى از داوريهاى صاحب‌نظران دربارهء اين مجلّه و هدفهاى آن در دست باشد مقدّمهء استاد فؤاد افرام بستانى رئيس دانشگاه لبنان ، كه خود از علماى بنام جهان عرب است ، بر شمارهء مخصوص اين مجلّه كه در معرّفى مذاهب روحى و فلسفى قديم شرق و شامل چندين تحقيق ارزندهء علمى بود ، در آن قسمت كه به اين مجلّه و ارزيابى خدمات علمى آن بازمىگردد در اين‌جا نقل مىشود . وى پس از وصفى اجمالى از محتواى آن شماره چنين مىنويسد :\r\n« براى دانشگاه لبنان موجب بسى خرسندى است كه كرسى زبان و ادبيّات فارسى در اين دانشگاه با چنين كوشش و دقّت و به‌وسيلهء انتشارات و تحقيقات خود و به‌خصوص اين مجلّه « الدراسات الادبية » كه\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبهترين نمايندهء اين كوشش ستودهء انسانى است ، سهم بزرگى در ايجاد همكارى فرهنگى و نزديك ساختن گروههاى مختلف علما و دانشمندان بر عهده گرفته است . و اين شمارهء مخصوص كه مشتمل بر زبدهء افكار دانشمندان شرق از كناره‌هاى درياى سفيد مديترانه از جانب باخترى تا كشور چين در جانب خاورى است ، نمونه‌اى از اين فعّاليّتهاى علمى و فرهنگى جهانى است كه آرزومنديم همچنان رويا و بارور باشد و پيوسته با گذشت زمان پايه‌هاى آن استوارتر و گسترش آن بيشتر گردد .\r\nدر اينجا نمىتوانم كوششهاى رئيس كرسى فارسى دوست دانشمند خود آقاى دكتر محمّدى را كه پيش از آشنائى با شخصيّت ارجمند ايشان با آثار و مؤلّفات عربى ايشان آشنا شدم ناگفته بگذارم . زيرا دوست دانشمند ما در زبان عربى هم مانند فارسى داراى تأليفات مىباشند ، و به ياد دارم كه وقتى با لذّت و شوق فراوان دو جلد از مؤلّفات عربى ايشان را بنام « درس اللغة و الأدب » كه مشتمل بر نخبهء آثار ادبى عربى از ابتداى دورهء نهضت و چندين بحث و تحقيق و تعليقات ادبى بود مطالعه مىكردم ، از ژرف‌بينى و وسعت دامنهء تحقيق و دقّت‌نظرى كه در آنها ديده مىشد و نمودارى از علم و اطّلاع وسيع مؤلّف در ادبيّات عربى بود از اعجاب و تحسين خوددارى نتوانستم كرد . در آن تحقيقات ، شاعران و نويسندگان لبنانى سهمى بسزا داشتند .\r\nو اكنون بسيار خوشوقتم كه فرصتى بدست آورده‌ام كه از ايشان از چند بابت سپاس‌گذارى كنم : نخست از اين بابت كه نمايندهء دانشگاه تهران برادر بزرگتر ما هستند كه فضل تقدّم در ايجاد اين روابط فرهنگى را بدست آورده‌اند ، و البتّه فضيلت تقدّم هميشه بزرگترها را سزاست . و همچنين است همكاريهاى علمى ايشان در زمينهء زبان و ادبيّات ، همين همكارى كه هر روز ثمره و نتيجهء تازه‌اى از آن مىبينيم . و از نتايج آن اينكه امروز ديگر اين مسأله براى ما روشن شده است كه تا وقتى دانشمندان عرب ، زبان فارسى را ، هم از لحاظ قواعد و دستور ، و هم از\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nنظر ادبى به خوبى فرانگيرند نه محقّق و اديب عرب مىتواند ادبيّات عربى و بخصوص ادبيّات دورهء عبّاسى را چنان كه بايد بفهمد ، و نه شناسائى تمدّن عربى و اسلامى براى دانشمند عربى ميسّر مىگردد .\r\nيك سپاس‌گزارى ديگر هم از ايشان بسبب كنفرانسهائى كه به عنوان استاد در اينجا ايراد مىكنند بر ذمّه دارم . اين از بركت وجود ايشان است كه امروز زبان فارسى در بين ما انتشارى بسزا يافته و اكنون بيشتر دانشجويان ما شيفتهء اين زبان و از علاقه‌مندان ادبيّات انسانى و ريشه‌دار آن شده‌اند .\r\nهمچنانكه وظيفهء خود مىدانم كه از كوششهاى ثمربخش ايشان در زمينهء ديگرى نيز سپاس‌گزارى كنم ، و آن نزديك ساختن اين دو زبان و دو فرهنگ است به يكديگر از راه سنجش و مقايسهء علمى با تعمّق در بحث و تحقيق ، و دقّت در استدلال و انتاج ، و روانى در انشاء و بيان ، و گسترش افق ديد و تأمّل ، كه همهء اينها صفات يك عالم حقيقى است « 1 » . »\r\n\r\nسخنى دربارهء كتاب الروافد الفارسية فى الأدب العربى\r\nدر كنار اين مجلّه كه دربردارندهء مقالاتى در همهء قلمرو گستردهء مطالعات مشترك فارسى - عربى بود ، خود من هم به جست‌وجوهاى خود در زمينه‌هاى خاصّى از آن قلمرو ادامه مىدادم كه مهمترين آنها تحقيق دربارهء آثارى از ادبيّات ساسانى بود كه يا به صورت ترجمه و يا به صورتهاى ديگر در همان قرنهاى نخستين اسلامى به زبان عربى انتقال يافته و امروز نشانه‌هائى از آنها را در مآخذ قديم عربى مىتوان يافت .\r\nانتخاب اين موضوع در تناسب با موضوع كلّىترى بود كه در قلمرو تحقيقات\r\n\r\n\r\n","description":"","footnote":"\r\n( 1 ) - متن عربى اين مقدّمه را با عنوان « هذه المجموعة من الدراسات الدينية و الفلسفية » در ص 115 و 116 و ترجمهء فارسى آن را در ص 193 و 194 ، سال چهارم ، مجلّهء « الدراسات الادبية » ، بيروت ، 1962 م . مطابق 1341 ه ش . خواهيد يافت .\r\n","page_name":" 69 ","page_number":69},
  {"content":"\r\n\r\nعربى با عنوان عام « الروافد الفارسيّة فى الأدب العربىّ » ( يعنى : سرچشمه‌هاى فارسى ادبيّات عربى ) مطرح بود ، موضوعى كه هم مورد سؤال بسيارى از دانشجويان دوره‌هاى تخصّصى رشته‌هاى تاريخ و ادبيّات عربى بود و هم تحقيق در آن‌مورد انتظار استادان اين رشته و اولياى آن دانشگاه بود . مراد از الروافد . . .\r\nبخشى از ادبيّات و فرهنگ ايرانى بود كه در قرنهاى نخستين اسلامى به گونه‌هاى مختلف از زبان فارسى به زبان عربى درآمده و جزء ادبيّات آن زبان شده ، و در تحوّل آن اثر داشته ، و امروز اطّلاع از آن را براى متخصّصان و محقّقان تاريخ و ادب عربى به منظور درك صحيح تحوّلات تاريخى آن ضرورى مىشمرند .\r\nچون مستقيم‌ترين راهى كه آثار ايرانى از آن به زبان عربى راه يافته راه ترجمه است ، ازاين‌رو براى آغاز اين بررسيها همين راه برگزيده شد . نخست بنابراين بود كه در اين موضوع كتابى جامع و مختصر در حدّ كتابى درسى و دانشگاهى فراهم گردد ، شامل كتابها و رساله‌ها و نوشته‌هائى كه در مآخذ تاريخى و ادبى قديم نامى از آنها به عنوان « آثار فارسى ترجمه شده به عربى » برده شده است ، با افزودن توضيحاتى مختصر دربارهء هريك از آنها در حدّ كليّات و تا آن مقدار كه در شناسائى اجمالى آنها مفيد باشد . ولى به زودى معلوم شد كه آن نامها و نشانه‌ها و آثارى كه در مآخذ آمده بيش از آن دچار ابهامها و تيرگيهاى ناشى از تعريب و تحريف و اختصار شده كه بتوان آنها را با يك بررسى اجمالى شناخت و شناساند .\r\nناچار از اين نظر عدول شد و بنابرآن نهاده شد كه دربارهء هريك از اين گونه آثار كه در مآخذ مختلف تاريخى و ادبى نام و نشانى از آنها مىتوان يافت جداگانه بحث و جست‌وجوئى شود ، و تا جائى كه ميسّر باشد و دلائل و امارات موجود يارى دهند اطّلاعاتى جامع فراهم آيد . و نتيجهء بحث و بررسيها بتدريج چاپ و منتشر گردد تا هروقت اطّلاعات كافى در اين زمينه بدست آمد به تأليف كتابى جامع اقدام شود .\r\nدر اجراى اين تصميم نخست از فهرستى كه ابن نديم از كتابهائى كه ابن مقفّع از فارسى به عربى ترجمه كرده و در شرح او آورده است دو كتاب برگزيده شد :\r\nيكى « كتاب التاج فى سيرة انوشيروان » و ديگر « كتاب الآيين » .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nبا شروع بحث و بررسى دربارهء اين دو كتاب معلوم شد كه اين رشته سرى دراز دارد و در همين دو كتاب خلاصه نمىشود ، با پىگيرى اين موضوع بتدريج بر يافته‌هاى ناشناخته بسى افزوده شد ، و از مجموع مطالعات و بررسيهائى كه دربارهء اين دو كتاب به‌عمل آمد و برخى از آنها به صورت مقاله در « الدراسات الادبية » انتشار يافت كتابى فراهم آمد كه به نام « كتب التاج و الآيين » ( تاج‌نامه‌ها و آيين‌نامه‌ها ) ، به عنوان نخستين بخش از كتاب « الترجمة و النقل عن الفارسية فى القرون الاسلامية الاولى » و هم‌چنين نخستين جلد از سلسله عام « الروافد الفارسية فى الادب العربى » در دانشگاه لبنان به چاپ رسيد . در اين جلد چهار كتاب از نوع تاج‌نامه‌ها و شش كتاب يا رساله از نوع آيين‌نامه‌ها كه آثارى از آنها را مىشد در مآخذ قديم عربى يافت معرّفى گرديد .\r\nدربارهء اين كتاب و بررسى مطالب آن‌كه در زبان عربى بىسابقه بود ، در همان زمان انتشار ، چند مقاله از سوى صاحب‌نظران در مطبوعات عربى منتشر شد و چند گفتار هم در برخى از راديوهاى عربى و غربى ايراد گرديد كه از آن‌ميان دو گفتار از آنها براى چاپ و انتشار در مجلّهء « الدراسات الادبية » برگزيده شد ، و اصل عربى و ترجمهء فارسى آنها در آن مجلّه چاپ گرديد . آن دو گفتار يكى سخنرانى رئيس دانشگاه لبنان بود در راديو بيروت ، و ديگر سخنرانى آقاى دكتر احمد مكى رئيس دانشكدهء ادبيّات همان دانشگاه بود در بخش عربى راديو انگلستان ، و علّت انتخاب اين دو گفتار براى نشر در آن مجلّه اين بود كه اين كتاب از كتابهاى مورد مراجعهء دانشجويان دوره‌هاى تخصّصى آن دانشگاه بود و اين دو گفتار هم نمودارى از داورى اولياى آن دانشگاه دربارهء اين كتاب بود .\r\nو چون اين كتاب تاكنون به زبان فارسى ترجمه نشده و اين دو گفتار تا حدّى به شناخت مطالب آن كمك مىكنند ، ترجمهء هردو گفتار كه هريك از يك جنبه آن را مورد بررسى قرار داده‌اند در اين‌جا از همان مجلّه نقل مىشود « 1 » :\r\n\r\n\r\n","description":"","footnote":"\r\n( 1 ) - ترجمهء گفتار آقاى فؤاد افرام البستانى رئيس دانشگاه لبنان كه در ساعت 21 روز پنجشنبه 5 دسامبر 1964 در راديو بيروت ايراد شد ، به نقل از الدراسات الادبية ، سال ششم ص 133 .\r\n","page_name":" 71 ","page_number":71},
  {"content":"\r\n\r\n\r\nتاج‌نامه‌ها و آيين‌نامه‌هاى ساسانى در ادبيّات عربى\r\n« مدّتها بود كه خوانندگان مجلّهء « الدراسات الادبية » نشريهء كرسىزبان و ادبيّات فارسى دانشگاه لبنان آرزو مىكردند كه آقاى دكتر محمّدى كتابى مخصوص و جامع در زمينهء بحثها و تحقيقاتى كه در صفحات اين مجلّه منتشر مىسازند تأليف نمايند ، و راههاى همكارى بين دو ادب فارسى و عربى و اثر متقابل هريك از دو فرهنگ ايرانى و عرب را روشن سازند ، و امروز ايشان با تأليف اين كتاب گرانقدر قسمتى از آن آرزوى ديرين ما را برآورده‌اند ، و با پىجوئى از سرچشمه‌هاى ايرانى ادبيّات عرب به‌خوبى نشان داده‌اند كه چگونه آن جويبارهاى ايرانى در بوستان ادبيّات عرب و بويژه در عصر عبّاسى جريان يافته و در آن‌چه گلهاى عبيرآميز و ميوه‌هاى دل‌انگيزى به‌بار آورده است .\r\nمؤلّف در اين جلد اوّل دو گونه از اين سرچشمه‌ها را مورد بحث و تحقيق قرار داده ، يكى كتب و رسائلى كه مربوط به امور سلطنت بوده و فرمانهاى شاهى و همهء آن چيزهائى را كه دانستن آنها از لوازم ادب و فرهنگ شاهان به حساب مىآمده - و مجموع آنها با عنوان عام « تاج‌نامه » خوانده مىشده است - دربرداشته ، و ديگر آنچه دربارهء قواعد و رسوم و آداب و اصطلاحات مربوط به امور سياست و ادارهء اجتماع بوده كه با عنوان عام « آيين‌نامه » معروف گرديده است .\r\nكتاب تاج‌نامه چنان كه گمان مىرفته كتاب واحدى نبوده است كه در موضوع واحدى تأليف شده باشد . تاكنون كسانى كه در اين زمينه تحقيق كرده‌اند وقتى كه در فهرست آثار ابن مقفّع نام كتابى را كه وى از فارسى ترجمه كرده بوده بنام « كتاب تاج در سيرت انوشيروان » ديده‌اند ، و در كتاب « الفهرست » ابن النديم نيز در ضمن كتابهائى كه ايرانيان در شرح حال و سرگذشتهاى صحيح پادشاهان خود تأليف كرده‌اند به كتاب\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nديگرى بنام « كتاب تاج و آنچه پادشاهان ايران بدان فال زده‌اند » برخورده‌اند ، و در كتاب « عيون الاخبار » ابن قتيبه هم قطعاتى از كتابى بنام « كتاب تاج » يافته‌اند ، و كتاب ديگرى را هم در عربى بنام « كتاب تاج » در اخلاق پادشاهان شناخته‌اند كه به جاحظ نسبت داده شده ، و گمان برده‌اند كه همهء اين چهار عنوان نام يك كتاب و يا نسخه‌هاى متعدّد از يك كتاب بوده است . درصورتيكه حقيقت امر چنان كه آقاى دكتر محمّدى در اين كتاب در يك بحث مفصّل كه دلالت بر قدرت تحقيق و ژرف‌بينى ايشان دارد باز نموده‌اند ، اين است كه اين چهار عنوان هريك نام كتابى جداگانه و مستقل بوده كه هم از نظر هدف و هم از نظر روش و هم از نظر زمان تأليف با هم اختلاف داشته‌اند ، هرچند از نظر زمينهء كلّى و نوع مطالب همه از يك دسته محسوب مىگردند . بنابراين كتاب تاج نام كتاب مخصوصى نيست ، بلكه نام عمومى دسته‌اى از كتابها است كه براى پادشاهان ساسانى تأليف مىگرديده و مشتمل بر نوع خاصّى از علوم و معارف هم نبوده ، بلكه تمام مطالبى را شامل مىشده كه ارتباطى با امور سلطنت مىداشته يا بطريقى به پادشاهان و زندگى رسمى و خصوصى آنان مىپيوسته است . و نمونهء اين دسته از كتابها تا آنجا كه ما اطّلاع داريم و اثرى از آنها بدست ما رسيده همين چهار كتابى است كه همه يا قسمتى از آنها به عربى ترجمه شده بوده ، و در اين كتاب مورد تحقيق قرار گرفته و معرّفى شده است .\r\nآيين‌نامه نيز عنوان عامى بوده كه اختصاص به كتاب واحدى نداشته و بر دسته‌اى از كتابها و رساله‌ها اطلاق مىشده كه دربارهء قواعد و رسوم و قوانين فن يا علم يا حرفه‌اى تأليف مىيافته و شامل دستور العملها و امورى بوده است كه در آن علم يا فن عايت آنها يا اجتناب از آنها را ضرورى مىشمرده‌اند ، يا سنتهائى كه عمل بدانها را لازم مىدانسته‌اند و از اين دسته از كتابها نيز قسمتى بما رسيده است . از ميان ما كيست كه اين عبارت موجز و جامع اديب عرب ابو عثمان جاحظ را نخوانده باشد كه در\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nضمن صحبت از سرچشمه‌هاى خارجى فرهنگ عرب گويد : « كتب هند به عربى نقل گرديد و حكمت يونان نيز ترجمه شد و آيين و ادب ايرانيان نيز به اين زبان برگردانده شد ، برخى از آنها بر حسنشان افزود و از بعض ديگر چيزى نكاست ، و ليكن اگر حكمت عرب ( شعر ) را به زبانى ديگر برگردانند اعجاز آن كه وزن باشد از ميان خواهد رفت ، با اينكه اگر هم آن را به زبانى ديگر برگردانند در معانى آن چيزى كه ايرانيان در كتابهاى خود كه شامل امور زندگى يا ثمرهء هوش و تدبير آنهاست بيان نكرده باشند نخواهند يافت . آن كتابها از ملّتى به ملّتى و از دوره‌اى به دوره‌اى و از زبانى به زبانى ديگر نقل شد تا سرانجام بما رسيد ، و ما آخرين وارث آنها بوديم . » و كيست از ما آثار نيك چنين تأثير متقابل را درك نكرده باشد ؟ ولى تنها چيزى كه ما كم داشتيم بحث و تحقيق دربارهء عناصر اصلى اين تأثير متقابل و جست‌وجوى آثار آن بود ، و اين همان كارى است كه مؤلّف اين كتاب حاضر بدان دست زده است .\r\nاينها مسائلى است كه در اين كتاب مورد بحث و تحقيق مؤلّف آن قرار گرفته است ، قطعات و اقتباساتى كه از اين دو نوع سرچشمه‌هاى ايرانى در قديم‌ترين مآخذ عربى مانند آثار ابن قتيبه و جاحظ و طبرى و مسعودى و ثعالبى و يعقوبى و دينورى و ساير مصادر اساسى عربى بر آنها دست يافته و با كمال دقّت معرّفى نموده ، و اثرى را كه اين اصول ريشه‌دار چه در زمينهء حكمت و اخلاق و چه در زمينهء تربيت و زمينه‌هاى ديگر در ادبيّات عربى برجاى گذارده‌اند ، و پايهء بسيارى از آداب سلوك و تربيت اخلاقى در اخلاق و اجتماع عربى از بالا تا پائين گرديده‌اند نشان داده است .\r\nشكّى نيست كه دست زدن به چنين تحقيقاتى مستلزم تبحّرى كامل در ادبيّات هردو زبان عربى و فارسى است تا محقّق بتواند علّت صحيح حوادث و تفسير مفاهيم آنها و همچنين موارد مشترك دو ادب را به خوبى دريابد ، و منابع اصلى و عوامل اساسى را كه باعث پيدايش چنين تحوّلى در زندگى اجتماعى يا فنون ادبى گرديده است روشن سازد . و چون\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nعناصر بيگانه‌اى كه در زبان و ادبيّات عربى راه يافته بطورى با آن آميخته و رنگ اصلى خود را از دست داده‌اند كه بازشناختن آنها كارى بس دشوار و گاهى نيز ناممكن است ، و از طرفى هم علمائى كه همچون دوست ما آقاى دكتر محمّدى از يك چنين تبحّرى در ادبيّات هر دو زبان برخوردار باشند نادرند ، ازاين‌جهت تاكنون تحقيقاتى از اين نوع كه بر اساس سنجش ادبى و تاريخى به اين شكل جديد كه در اين كتاب سرچشمه‌هاى ادبيّات عربى تحقيق شده بسيار نادر بوده است .\r\nبنابراين بر ادبيّات عربى فرض است كه از آقاى دكتر محمّدى براى اين خدمت بزرگ كه با آن باب تحقيق را براساس سنجش ادبى بر روى آن گشوده‌اند سپاسگزارى كند ، چنان كه دانشگاه لبنان را هم فريضه است كه از رئيس كرسى زبان و ادبيّات فارسى خود بمناسبت اين كوشش تازه كه بدنبال كوششهاى گذشتهء خود در راه شناساندن اين دو تمدّن كه هر يك مكمّل يكديگر و در پايه‌گذارى تمدّن عالى انسانى يار و مددكار يكديگر بوده‌اند ، به كار برده‌اند ، از ايشان سپاسگزارى كند و آرزو نمايد كه پيوسته ما را از ثمرهء يك چنين فكر بارور برخوردار سازند .\r\n\r\nكتابى كه باب تازه‌اى از تحقيق بر پايهء سنجش و تطبيق بر روى ادبيّات عربى مىگشايد « * »\r\n« شايد براى پژوهش‌كنندگان كتابى كه باب تازه‌اى از تحقيق بر پايه سنجش و تطبيق بر روى ادبيّات عربى مىگشايد ميسّر باشد كه كتب و رسائلى را كه همه يا بخشى از آنها از زبان ديگر ترجمه شده معيّن و مشخّص سازند ، ولى مشخّص ساختن اثرى كه از اين نقل و ترجمه در ادبيّات آن زبان حاصل گرديده ميسر و آسان نيست ، زيرا چنين عملى نه\r\n\r\n\r\n","description":"","footnote":"\r\n( * ) - ترجمهء گفتار آقاى دكتر احمد مكّى در برنامهء عربى راديو انگلستان در ساعت 19 و 45 دقيقه روز سه‌شنبه 15 دسامبر 1964 - به نقل از الدراسات الادبية و سال ششم ، ص 137\r\n","page_name":" 75 ","page_number":75},
  {"content":"\r\n\r\nتنها احتياج به وسعت دائرهء علم و اطّلاع پژوهش‌كننده دارد ، بلكه بالاتر از آن معرفت كاملى نسبت به هر دو زبان ، چه زبانى كه از آن ترجمه شده و چه زبانى كه آن آثار بدان نقل گرديده است ، و همچنين قدرت تشخيص خاصّى لازم دارد . »\r\nوقتى چنين كارى در دورهء ما كه بين زبانهاى مختلف روابط و آشنائى بيشترى حاصل شده و در پرتو استحكام روابط بين لغات دامنهء همكاريهاى فرهنگى و ادبى بين آنها در نتيجهء بوجود آمدن وسائل چاپ و راديو و جز آنها گسترش يافته است تا اين حدّ دشوار باشد ، معلوم است كه تحقيق دربارهء روابط نقل و ترجمه بين زبانها در اصول قديم و ميانه تا چه حد دشوار خواهد بود . اين مطلب را هنگامى خوب درك مىكنيم كه كتاب ترجمه و نقل از فارسى در سده‌هاى نخستين اسلام را كه آقاى دكتر محمّدى رئيس كرسى زبان و ادبيّات فارسى دانشگاه لبنان تأليف نموده‌اند و جزء انتشارات اين كرسى بچاپ رسيده است مطالعه كنيم و در مقدّمهء آن چنين بخوانيم :\r\n« تأليف اين كتاب آزمايشى است كه براى پژوهش در رشته‌هايى از ادب كه مشترك بين ادبيّات عربى و فارسى هردو است به عمل آمده ، يعنى رشتهء نقل و ترجمهء آثار ادبى از زبان فارسى به زبان عربى در سده‌هاى نخستين اسلامى بويژه در اوائل عصر عبّاسى . و مقصود از اين آثار ادبى آنگونه آثارى است كه با ادبيّات عربى بطورى آميخته شده كه جزئى از اجزاء آن گرديده و شناختن آنها آسان نيست . بنابراين پىجوئى و كاوش براى بازشناختن اين آثار نسبت به ادبيّات عربى تحقيق دربارهء سرچشمه‌هاى ايرانى است كه در ادبيّات عربى جريان يافته و با سرچشمه‌هاى ديگر اين نهر بزرگ را تشكيل داده‌اند . و نسبت به زبان فارسى جستجو از پاره‌اى از اصول ادبى آن در دوران پيش از اسلام است از خلال ادبيّات عرب ، و كشف بعضى از متونى است كه قسمت اعظم آن پس از اسلام از ميان رفته است . و ما اميدواريم كه اين گونه بحث و تحقيق\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nكه در ادبيّات هردو زبان تازه و بىسابقه است در باز كردن راههاى جديد بر روى دانشجويان و ادب‌دوستان هردو زبان ، و براى شناختن ميزان روابط ادبى بين آن دو در طول تاريخ مؤثر و مفيد باشد . »\r\nمسلّم است كه در دوران گذشته نظير يك چنين ارتباط و پيوستگى علمى و ادبى كه ميان دو زبان فارسى و عربى حاصل گرديده در بين زبانهاى ديگر بندرت اتّفاق افتاده ، ولى با وجود شدّت آن ارتباط و تعدّد عناصر و موضوعات و همكارى نزديك بين آن‌دو ، و باوجودآنكه نام بسيارى از مترجمان را در « فهرست » ابن النديم مىيابيم كه هريك كتابها و رساله‌هائى از فارسى به عربى ترجمه كرده و نام و عنوان بسيارى از كتابهائى هم كه ترجمه شده در همان « فهرست » ذكر شده ، معذالك جز عدّهء بسيار كمى از آن همه آثار نوشته به ما نرسيده است . و از اينجا اين سؤال پيش مىآيد كه پس آن همه ميراث علمى كه در مآخذ قديم به نقل آنها به عربى تصريح شده كجا رفته و به چه صورت درآمده‌اند . مؤلّف در اين‌باره چنين گويد :\r\nآنچه را كه ما از اين ميراث علمى از دست داده‌ايم به دو دسته مىتوان تقسيم كرد : يك دسته آنها كه در نتيجهء حوادث سياسى و پيش‌آمدهاى نامساعد از ميان رفته‌اند ، و دستهء ديگر آنها كه در بوتهء زبان عربى گداخته و طورى با آن آميخته و در قالب آن ريخته شده‌اند كه به دشوارى مىتوان آنها را بازشناخت ، زيرا قسمت اعظم اين دسته ، به اندازه‌اى خصوصيّات خود را از دست داده‌اند كه عربى خالص بشمار رفته و هيچگونه پيوند يا نشانه‌اى را از اصل و گذشتهء خود حفظ نكرده‌اند ، نظير بسيارى از كلمات فارسى كه از راه تعريب يا اشتقاق در قالب عربى ريخته شده و بازشناختن اصل آنها متعذر گرديده است . »\r\nمؤلّف آنگاه بذكر مراحلى مىپردازد كه اين آثار نوشتهء فارسى در راه آميختگى با ادبيّات عرب طى كرده‌اند تا اينكه سرانجام به خورد اين زبان رفته و در آن حل شده‌اند : گاهى قسمتى از اين آثار به صورت ترجمه‌هاى\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمستقل و جداگانه‌اى به عربى نقل گرديده‌اند مانند ترجمه‌هائى كه از ابن مقفّع در دست است ؛ گاهى قسمتى از كتابى بزرگ در يك تأليف عربى مورد استفاده يا اقتباس يا تلخيص قرار گرفته ، همچنانكه در استفادهء بعضى از مورّخان عرب از كتاب « خداينامه » كه در عربى بنام سير المولك و سير ملوك الفرس معروف شده ديده مىشود ؛ و گاهى رساله يا كتاب يا مجموعه‌اى از رساله‌هاى پهلوى را به اضافهء اقتباساتى از كتابهاى ديگر موضوع تأليفى جداگانه به زبان عربى قرار داده‌اند ، همچنانكه در كتاب « ادب العرب و الفرس » تأليف ابن مسكويه مىبينيم ، زيرا ابن مسكويه اين كتاب را در اصل براساس يك رسالهء پهلوى بنام « جاودان‌خرد » بنا نهاده ، آنگاه آثار ديگرى از رسائل پهلوى و غيرپهلوى بر آن افزوده و آن را بنام « ادب العرب و الفرس » ناميده است . و گاهى اين نقل و اقتباس به اين صورت بوده كه مؤلّف كتاب عربى عناصر فارسى و عربى ، هردو را در يك مورد بهم آميخته بدون اينكه بين آنها فرقى نهد ، يا اينكه آنها را جداگانه ذكر كند ، چنان كه ابن عبدربّه در كتاب « العقد الفريد » در فصلى از كتاب خود سخنان پندآميز بزرجمهر و اكثم بن صيفى را آورده ، بىآنكه گفته‌هاى آنها را از هم جدا سازد . و گاهى نقل اين كتب بدين‌صورت بوده كه مؤلّف كتاب عربى يكى از آن كتب فارسى را پايهء كتاب تازه‌اى قرار داده و مطالب ديگرى از همان نوع از اينجا و آنجا گرفته و بر آن افزوده و همه را به صورت يك تأليف واحد و مستقل عربى درآورده است ، همچنانكه نظير آن را در « كتاب التاج فى اخلاق الملوك » منسوب به جاحظ مىيابيم . و گاهى نقل مطالب فارسى به صورتى است كه درك و كشف آن دشوار مىگردد ، بدينگونه كه مطالب و موضوعاتى را از مآخذ فارسى بدون ذكر مصادر آنها نقل مىكنند و آن را به صورتى ديگر تغيير مىدهند ، نظير يك حكايت فارسى كه در كتاب « نصيحة الملوك و عقد العلى » ذكر شده و در تاريخ ابن عساكر با تغييراتى كه آن را از اصل دور ساخته و به صورتى ديگر درآورده نقل گرديده است .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nپس از اين مؤلّف به ذكر اسباب و عللى مىپردازد كه موجب آن گرديده تا بسيارى از آثار مكتوب پهلوى از ميان برود ؛ از اين علّتها يكى تغيير دين و ديگرى تغيير خط و سومى اين بوده است كه در طى دو قرن اوّل اسلامى تنها زبان عربى زبان تأليف و كتابت بوده نه زبان فارسى ، مضافا به اينكه عدّه‌اى هم از راه تعصّب بطور عمد و قصد در محو و نابود كردن آن آثار بعلّت آنكه آثار مجوس بوده مىكوشيده‌اند . در يك چنين اوضاع نابسامان و پيچيده‌اى مؤلّف راهى را كه براى بحث و تحقيق در اين موضوع برگزيده است چنين توصيف مىكند :\r\nبراى اينكه راه جست‌وجو و تحقيق روشن و موضوع مورد بحث هم محدود و مشخّص باشد و همچنين براى پرهيز از تداخل موضوعهاى مختلف ، هريك از انواع كتابهائى را كه ترجمه شده در يك فصل خاص مورد بحث قرار دادم ، و اين جلد اوّل را به كتابهاى تاج و آيين اختصاص دادم و سعى كردم كه آنچه را در طى مطالعات مستمر و طولانى خود در مآخذ قديم عربى ، كه عمرى بر آن صرف شده ، از آثار و بقايا و علائم و نشانه‌هاى اين كتابها بدست آورده‌ام عينا نقل كنم ، و هر كتابى را هم كه به بحث گذاشتم يا نمونه‌هائى از آن را نقل كردم مقدّمه‌اى شامل تحقيقى دربارهء آن كتاب بر آن افزودم تا خواننده را از آن كتاب و نوع مطالب آن اطّلاعى كافى و وافى حاصل آيد ؛ و اميدوارم كه فرصتى دست دهد تا اين مطالعات را در مجلّدات ديگر اين كتاب به همين طريق دنبال كنم ، باشد كه براى تحقيق در ادبيّات عصر عبّاسى از نظر سنجش ادبى مفيد باشد . »\r\nپس از اين مقدّمه مؤلّف بمعرّفى كتابهائى از نوع تاج‌نامه كه از ادبيّات ساسانى به عربى نقل شده مىپردازد ، در اين فصل كتاب « تاجنامهء انوشيروان » و تاجنامه‌اى را كه ابن قتيبه از آن در « عيون الأخبار » نقل كرده و تاج‌نامهء ديگرى را كه دربارهء فال پادشاهان بوده معرّفى نموده ، و آنچه از متونى كه از ترجمهء عربى آنها در مآخذ عربى يافت مىشده نقل كرده است ، ولى از كتاب تاج‌نامه‌اى كه مبناى تأليف كتاب عربى « التاج\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nفى اخلاق الملوك » بوده نمونه‌اى نقل نشده ، زيرا اين كتاب بطور جداگانه چاپ شده و احتياجى به نقل آنها نبوده است . مؤلّف دربارهء اين كتاب يعنى « كتاب التاج » منسوب به جاحظ گويد :\r\n« اهمّيّت اين كتاب براى تحقيقات عربى در اين است كه اين كتاب نخستين تأليف مستقلّى است كه در زبان عربى ، در موضوعى كه در اين زبان سابقه نداشته تأليف شده ، و با تأليف آن رشتهء تازه‌اى در ادبيّات اين زبان پديد آمده است كه بعدها توسعه يافته و شاخ و برگها بهرسو گسترده و در آن كتابهاى مهمّ ديگرى به‌وجود آمده است . منظور از اين رشته همان معارفى است كه پيرامون امور سلطنت و خلافت ، و آنچه مربوط به امر كشوردارى ، يا براى تعليم يا گسترش فرهنگ عمومى دبيران و وزيران و فرمانروايان تأليف شده و آن را در عربى بنام ادب الملوك يا الادب الملوكى يا نصيحة الملوك يا الآداب السلطانية و مانند اينها خوانده‌اند ، يعنى به نامهائى كه دلالت بر همين نوع جديد ادب مىكند كه چنان كه گفتيم در زبان عربى سابقه نداشت و هنگامى در اين زبان وارد گرديد كه خلافت اسلامى از پيشوائى دينى ساده به دولت سلطنتى و حكومت مطلقه تبديل گرديد ، و بر آيين و سنّتهاى قديمهء اين چنين حكومتها تكيه زد . »\r\nمؤلّف پس از آنكه اين كتاب را مورد بحث و موشكافى قرار مىدهد و آنچه را كه خاورشناسان دربارهء آن گفته‌اند ذكر مىكند به تعليقات خود چنين ادامه مىدهد : « كوتاه سخن آنكه ما از خلال همين « كتاب التاج فى اخلاق الملوك » كه به جاحظ نسبت داده شده به يكى ديگر از تاج‌نامه‌هاى ساسانى برمىخوريم كه اصل پهلوى آن ، پس از آنكه به عربى ترجمه گرديد و به صورت كتابى درآمد كه به محيط اسلامى و عربى نزديكتر و درنتيجه براى بقاء صلاحيت بيشترى داشت ، از ميان رفته است . »\r\nپس از تاج‌نامه‌هاى ساسانى كه به عربى ترجمه شده مؤلّف به آيين‌نامه‌هاى ساسانى كه در عربى بنام « كتاب الآيين » معروف شده مىپردازد . ( آيين لفظ فارسى است كه عربى آن قاعده و طريقه است . )\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاين دسته از كتابهاى فارسى هم كه به عربى ترجمه شدند اثر بسيارى در جامعهء عربى و اسلامى از خود گذاشتند ، و اين اثر نه‌تنها در زندگى علمى بلكه حتّى در روشهاى ادبى و فنون جنگى و ورزش و ديگر معارف و علوم عصر نيز نمايان است . مؤلّف اين دسته از كتابها را هم مانند تاج‌نامه‌ها يك‌به‌يك مورد مطالعه قرار داده ؛ قطعات يا رساله‌هاى جداگانه‌اى كه از اين نوع بدست آورده دربارهء آيين جنگ و قواعد آن و فن تيراندازى و چوگان‌بازى و فن پيشگوئى و احكام آن و تربيت نفس و نيك‌رفتارى و آيين مردمى در كردار و گفتار و موضوعهاى پراكندهء ديگر است . و همچنين كتاب گاهنامه را كه دربارهء تقسيم مراتب و ترتيب طبقات دولت ساسانى بوده همه را معرّفى نموده و كتاب خود را چنين پايان مىدهد : « اين اوراق مختصر بناچار براى پرتو افكندن به گوشه‌هاى تاريكى كه در موضوع روابط ادبيّات فارسى و عربى موجود است ، و همچنين براى روشن ساختن برخى از راههائى كه عناصر ادبيّات فارسى در انتقال به ادبيّات عرب پيموده خالى از فائده نخواهد بود . »\r\nكتاب « ترجمه و نقل از فارسى در سده‌هاى نخستين اسلامى » باب تازه‌اى از بحث و تحقيق به روش سنجش ادبى در رشته‌هاى مختلف بر روى ادبيّات ما مىگشايد ، و يكى از كتابهاى اصلى و اساسى است كه از طرف محقّقى دربارهء ادبيّات عربى در عصر عبّاسى تأليف گرديده است . »\r\nدكتر احمد مكّى\r\n\r\nمترجمان آثار فارسى به عربى در قرنهاى نخستين اسلامى\r\nيكى از موضوعهائى كه در زمينهء ترجمهء آثار فارسى به زبان عربى در قرنهاى نخستين اسلامى مطرح شد و تحقيق در آن ضرورى مىنمود شناخت مترجمانى بود كه آن آثار را از فارسى به عربى برگردانده بودند . تحقيق در اين موضوع ازآن‌رو ضرورى مىنمود كه اين مترجمان جز عدّهء بسيار معدودى از آنها ، مانند ابن مقفّع كه اجمالا شناخته شده بود و در كتابها از او نام برده مىشد ، ديگران\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nتقريبا ناشناخته مانده بودند و از برخى از آنها جز نامهائى كه آنها هم غالبا دچار تحريف شده‌اند اثرى در كتابهاى معروف همچون فهرست ابن نديم باقى نمانده بود . و از آنجا كه اين موضوع هم تكمله‌اى بود براى آنچه به نام « ترجمهء آثار فارسى . . . » منتشر شده بود ناچار مىبايستى در اين زمينه هم بحث و بررسيهائى مىشد و جست‌وجوهائى به عمل مىآمد و چنين هم شد و نتيجهء همهء آن بحث و بررسيها در منابع مختلف تاريخى در طىّ مدّتى كه چندان كوتاه هم نبود رساله‌اى شد كه در آن شمارى نزديك به چهل تن از كسانى كه غالبا به عنوان مترجم آثار فارسى ناشناس مانده بودند معرّفى شدند و از ترجمه‌هاى آنها هم كه غالبا جز نامهاى تحريف شده اثرى برجاى نمانده بود و بدين‌سبب در پردهء ابهام باقى مانده بودند تا جائى كه ميسّر گرديد رفع ابهام شد ، و از آنجا كه اين رساله هم براى تدريس در بخشهاى تخصّصى دانشگاه لبنان تهيّه شده بود ازاين‌رو به زبان عربى و با نام عربى « المترجمون و النقلة عن الفارسية فى القرون الاسلامية الاولى » در همان دانشگاه به چاپ رسيد « 1 » و سپس در چند نشريهء ديگر هم نقل گرديد « 2 » .\r\nو چون يكى از جاهايى كه اين رساله در آن نقل گرديده بود ، كتاب « الادب الفارسى فى اهمّ ادواره و اشهر اعلامه » بود كه ذكر آن گذشت ، و آن كتاب ، چنان كه در جاى خود ذكر شد ، مورد نقد و بررسى چند تن از محقّقان صاحب‌نظر جهان عرب قرار گرفته بود كه يكى از آنها استاد فؤاد افرام البستانى رئيس دانشگاه لبنان ، بود . در اين‌جا براى معرّفى اين رساله تنها آن بخش از نقد و بررسى آن استاد از آن كتاب كه مربوط به همين رساله مىشود نقل مىگردد ، زيرا براى معرّفى كتاب « الأدب الفارسىّ » از يكى از نقد و بررسيهائى كه از آن به وسيلهء استاد ديگرى به‌عمل آمده بود و علاوه بر متن عربى آن ترجمهء فارسى آن هم در نشريهء آن دانشگاه منتشر شده بود از ترجمهء فارسى آن در اين‌جا استفاده شد و به نقل بقيهء بررسيها نيازى نيفتاد . و چون رسالهء « المترجمون . . . » هم مانند\r\n\r\n\r\n","description":"","footnote":"\r\n( 1 ) - منشورات ، قسم الغلة الفارسية و آدابها فى الجامعة اللبنانية ، بيروت ، 1966 م .\r\n( 2 ) - ازآن‌جمله در مجلّهء : « الدراسات الادبية » ، ج 7 ، ص 193 - 243 ، بيروت 1966 م . و در كتاب « الادب الفارسى فى اهمّ ادواره و اشهر اعلامه » ، ص 105 - 155 .\r\n","page_name":" 82 ","page_number":82},
  {"content":"\r\n\r\nكتابهاى ديگرى كه تاكنون ذكرشان رفته هنوز به فارسى ترجمه نشده ازاين‌رو براى اين‌كه خوانندهء اين كتاب را آگاهى مختصرى از مطالب آن حاصل آيد از اين نقد و بررسى تنها به همين بخش از آن‌كه به اين رساله باز مىگشت اكتفا شد .\r\nو اين توضيح هم دربارهء آن اضافه شود كه چون در اين بخش از كتاب « الادب الفارسى . . . » گفتارى هم با عنوان « نقل الآداب الفارسية الى العربيّة فى القرون الاسلامية الاولى » آمده بود ، اين نقد و بررسى كه در زير مىآيد مربوط به هر دو گفتار است :\r\n« . . . فصل ديگرى از اين كتاب كه موضوع آن نقل و ترجمهء ادبيّات فارسى در قرنهاى نخستين اسلامى است از اهمّيّت خاصّى برخوردار است . زيرا اين موضوع از مهمترين رويدادها در تاريخ برخورد فرهنگها و تمدّنها است . و اين درخور توجّه است كه ارتباط بين دو جهان ايرانى و عربى در آن روزگار تنها در نقل و ترجمهء برخى از آثار فكرى از يك زبان به زبان ديگر خلاصه نمىشده بلكه پيوند استوارى بوده است بين اين دو ملّت ، هم در روشهاى انديشه و راههاى تعبير از آن ، و هم در شيوه‌هاى زندگى و نظامهاى درونى و بيرونى حاكم بر آن . و همين پيوند استوار و همه‌جانبه بوده كه باعث گرديده تا زبان فارسى ساسانى بزرگترين مؤثّر در تحوّل ادبيّات عربى در عصر عبّاسى گردد ، چه از لحاظ روش و چه از لحاظ اهداف و طرق تعبير ، و همين پيوند است كه زبان عربى را هم پس از تحصيل قدرت علمى و تنوّع و گسترش دامنهء آن قادر ساخت تا به نوبهء خود بزرگترين مؤثّر در تحوّل زبان فارسى گردد و در نتيجهء آن زبان فارسى ميانه به صورت زبان فارسى اسلامى تحوّل يابد و طبيعى بوده است كه در اين كتاب اين مبحث با مبحث ديگرى دربارهء مترجمان و ناقلان آثار فارسى ساسانى به زبان عربى در قرنهاى نخستين اسلامى ، تكميل گردد .\r\nاز حق نبايد گذشت كه دكتر محمّدى در اين بحث و بررسى از لحاظ جست‌وجو و پژوهش و كشف و شناسائى و احاطه بر اسماء ناقلان و\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nعنوانهاى كتابهاى ترجمه شده و موضوعهاى آنها دقّت را به نهايت رسانده ، و با اين كار خلأى را كه در تاريخ ادبيّات عربى از لحاظ شناخت سرچشمه‌هاى آن وجود داشت پر كرده و اهمال مورّخان ادبيّات ما را از اين لحاظ جبران كرده است .\r\nدر اين بحث و بررسى علاوه بر پانزده مترجمى كه صاحب الفهرست نام آنها را در فهرست مترجمان آثار فارسى به عربى ذكر كرده ، شمار بسيارى از مترجمان و آثار ترجمه شدهء آنها را هم از مآخذ ديگر استخراج كرده و بر آنها افزوده است ، و ازين شمارند زادان فرّخ بن پيرى دبير حجّاج ابن يوسف و صالح بن عبد الرّحمن سيستانى جانشين او در رياست ديوان حجّاج ، و عبد الحميد كاتب نخستين نويسندهء نام‌آور نامه‌هاى ديوانى در زبان عربى ، و فضل بن سهل وزير مأمون ، و خضر بن على همكار او در برخى از ترجمه‌هايش ، و سلم رئيس بيت الحكمة كه مأمون خليفهء عبّاسى بنياد نهاده بود . و عبد اللّه بن على ، و ابو العبّاس دميرى ، و اسحاق بن على بن سليمان ، و ابو ريحان بيرونى دانشمند مشهور .\r\nو همچنين اين محقّق بر آثار ترجمه شدهء از فارسى بر آنچه ابن نديم در الفهرست آورده شمار بسيارى در موضوعهاى مختلف با استفاده از منابع ديگر افزوده است « 1 » » .\r\n\r\nجايگاه زبان و ادب فارسى در تحقيقات عربى\r\nازجمله مسايلى كه در زمينهء مطالعات مشترك فارسى - عربى مطرح مىشد و رفته‌رفته مورد اهتمام و توجّه استادان و پژوهندگان مسائل عربى مىگرديد ، مسأله زبان و ادب فارسى و مقام آن در تحقيقات مربوط به زبان و ادب قديم عربى بود .\r\nتوضيح اجمالى اين‌كه درحال‌حاضر هروقت سخن از روابط فارسى و عربى به\r\n\r\n\r\n","description":"","footnote":"\r\n( 1 ) - اصل اين مقال را در معرّفى و نقد و بررسى كتاب « الادب الفارسى فى اهمّ ادواره و اشهر اعلامه » در مجلّهء « الدراسات الادبية » ، سال هشتم ، صفحهء 346 - 351 ، و متنى را كه شرح فوق از آن ترجمه شده ، در همان مآخذ ، ص 348 خواهيد يافت .\r\n","page_name":" 84 ","page_number":84},
  {"content":"\r\n\r\nميان مىآيد آنچه در وهلهء اوّل به ذهن مىرسد وجود كلمات عربى در زبان فارسى و لزوم آموختن زبان عربى براى درك صحيح زبان و ادبيّات فارسى است . ولى اين نكته كه ممكن است با روابط ديرينه‌اى كه بين اين دو زبان وجود داشته و اثر متقابلى كه آنها در يكديگر داشته‌اند آشنائى با زبان و ادبيّات فارسى هم براى درك بهتر ادبيّات تاريخى زبان عربى لازم باشد كمتر مورد توجّه قرار مىگيرد ، و به‌همين‌سبب هم هست كه درس زبان عربى در مدارس ايران براى تقويت زبان و ادب فارسى جاى شايسته‌اى دارد ، ولى درس فارسى در مدارس عربى چنين جائى را ندارد . اين تفاوت بدين‌سبب است كه اثر زبان عربى در فارسى در سطح عادى ، هم نمايان‌تر است و هم بيشتر ، ولى اثر فارسى در زبان عربى چنين نمودى ندارد . اما آنچه در اين‌جا مورد گفت‌وگو است ، ضرورت آگاهى متقابل است در سطح تخصّصى و در تحقيقات تاريخى و لغوى ، نه در سطح عادى ، و در آن سطح است كه بين آن دو ازاين‌لحاظ نبايد فرقى وجود داشته باشد . زيرا اين‌گونه تحقيقات لغوى و تاريخى در هريك از آن دو به تنهائى و بدون آشنائى به ديگرى ناقص و نارسا خواهد بود .\r\nاز هنگامى كه در كرسى زبان و ادبيّات فارسى دانشگاه لبنان چه در دروس و چه در انتشارات آن ، موضوع روابط ادبى و تاريخى اين دو زبان از هردو طرف مورد توجّه و تحقيق قرار گرفت ، و دربارهء تأثير ادب و فرهنگ ايران در ادبيّات و زبان عربى تحقيقات بيشترى به‌عمل آمد و نوشته‌هاى بيشترى در اين زمينه انتشار يافت ، اين موضوع هم كه پيشرفت تحقيقات در ادبيّات عربى و تحوّلات تاريخى آن به آشنائى با زبان و ادب فارسى وابسته است در بين استادان و صاحب‌نظران عرب به عنوان موضوعى درخور بحث و بررسى مطرح گرديد ، به‌خصوص كه در دانشگاه لبنان هم درس فارسى در برنامه‌هاى دوره‌هاى تخصّصى ادبيّات عربى و تاريخ تمدّن از دروس اصلى گرديده بود .\r\nو از آنجا كه در اين‌گونه مسائل همانگونه كه در گذشته هم ذكر شده آنچه داراى اهمّيّت اعتبار تواند بود اقناع اهل فكر و رأى و صاحب‌نظران به صحّت آن مسائل است ، ازاين‌رو بنا شد كه اين موضوع و موضوعهاى وابسته به آن در\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nنشستهائى از نويسندهء اين سطور و استادان و صاحب‌نظران زبان و ادب و تاريخ عربى مورد بحث و بررسى قرار گيرد ، و براى اين‌كه آن مذاكرات در همان جلسات محدود نماند از تلويزيون دولتى لبنان هم براى اطّلاع ديگر علاقه‌مندان پخش شود و چنين هم شد و دو جلسه از اين بحث و بررسيها كه به صورت پرسش و پاسخ بود از تلويزيون لبنان پخش شد ، يكى در تاريخ 28 دسامبر 1964 م . و ديگرى در تاريخ 24 مارس 1966 م .\r\nدر آن جلسات كه زير نظر يكى از استادان ادبيّات عرب در برنامهء خاصّى به نام مع اهل الفكر يعنى با انديشمندان پخش مىشد ، مسائل متعدّدى دربارهء زبان و ادب فارسى و روابط تاريخى آن با زبان و ادبيّات عربى ، و اثر متقابل آنها در يكديگر مطرح گرديد و متن عربى آن هم در مطبوعات و با ترجمهء فارسى آن در نشريه‌اى جداگانه چاپ و منتشر شد ، و خلاصهء ترجمهء فارسى آن هم در نشريهء همان كرسى به چاپ رسيد . و براى اينكه نمونه‌اى از اين بحث و بررسىها در دست باشد يكى از اين پرسش و پاسخها كه مستقيما مربوط به همين موضوع ، يعنى « ضرورت تعلّم زبان و ادب فارسى براى تحقيقات ادبى و تاريخى زبان عربى » است در اينجا عينا نقل مىشود .\r\n« س - شما چه در سخنرانيها و چه در نوشته‌هاى خود پيوسته بر اين نكته تكيه مىكنيد كه آموختن زبان و ادبيّات فارسى براى درك بهتر زبان و ادبيّات عرب لازم و براى تحقيق در فرهنگ و ادب اين زبان ضرورى است ، و به‌همين‌سبب در دانشگاه لبنان ، زبان و ادبيّات فارسى در رشتهء ادبيّات عرب جزء دروس اساسى و اجبارى شده است . چون اين مطلبى است تازه و احتياج به توضيح بيشترى دارد ، ممكن است بفرمائيد كه شما براى تأييد اين نظر خود چه دلائلى داريد ؟\r\nج - اين مطلب صحيح است كه من در نوشته‌ها و گفته‌هاى خود بر اين مطلب تكيه مىكنم ، ولى اين نظريه‌اى نيست كه من آن را بوجود آورده باشم ، بلكه مطلبى است كه تحقيقات و پژوهشهاى لغوى و تاريخى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nو ادبى آن را بر ما تحميل مىكنند ، و من يقين دارم كه هرقدر دامنهء تحقيقات تاريخى و علمى در اين دو زبان و به‌خصوص در زبان عربى گسترش يابد و پيوستگى تاريخى آن با زبان و ادب فارسى آشكارتر گردد اين مطلب مسلّم‌تر خواهد گرديد .\r\nدلائلى كه ما را به لزوم آموزش فارسى براى دانشجويان رشتهء ادبيّات در دانشگاههاى عربى وادار مىكند ، همان دلايلى است كه براى لزوم آموزش عربى براى دانشجويان رشتهء ادبيّات فارسى در دانشگاههاى ايران و ساير كشورهاى فارسى زبان مىتوان اقامه كرد ، و آن هم پيوستگى فرهنگى و تاريخى و آميزش لغوى اين دو زبان و آثار بسيارى است كه از هريك در ديگرى وجود دارد ، زيرا چنان كه گفتيم اين دو زبان از لحاظ فرهنگ و ادب به اندازه‌اى بهم پيوسته‌اند كه تفكيك آنها در زمينهء تحقيقاتى مشكل به نظر مىرسد ، و در همهء مؤسّسات علمى و خاورشناسى هم فارسى و عربى تقريبا يك زمينهء تحقيقاتى را تشكيل مىدهند . مثلا از نظر لغوى كسى كه بخواهد در رشتهء زبان و ادبيّات عربى تخصّص حاصل نمايد و اصول كلمات و تحوّلات آنها را تشخيص دهد همان احتياج را به دانستن زبان فارسى دارد كه داوطلب تخصّص در زبان و ادبيّات فارسى به آموختن زبان عربى دارد . صحيح است كه اثر زبان عربى در فارسى ، هم نمايان‌تر و هم بيشتر است ، ولى اين امر در اصل موضوع تغييرى نمىدهد ، زيرا اين ضرورتى را كه ما براى آموختن زبان فارسى جهت دانشجويان عربى زبان معتقديم ، همانطور كه ذكر كرديم ، در حدّ تخصّص است نه در سطح عادى « 1 » . . . »\r\nو در آنچه به اقناع اهل فكر و رأى بازمىگردد ، براى پرهيز از اطالهء كلام بهتر است به آنچه دراين‌مورد پيش از اين نقل شده مراجعه شود .\r\n\r\n\r\n","description":"","footnote":"\r\n( 1 ) - الدراسات الادبية ، سال هفتم ، ص 309 - 310 .\r\n","page_name":" 87 ","page_number":87},
  {"content":"\r\n\r\nاينها اجمالى بود از آنچه در اين مرحله و در آن دانشگاه در زمينهء تحقيقات مشترك فارسى - عربى صورت پذيرفت . كارهائى كه بدان‌صورت و در شكل عربى آن در آنجا دچار وقفه‌اى موقّتى و سپس دائمى گرديد ، و پس از بازگشت من به دانشگاه تهران در اين‌جا همچنان به صورتهاى ديگر و در شكل فارسى آن ادامه يافت .\r\nچنان كه در گفتار بعد خواهد آمد علّت وقفه در كارهاى آنجا نخست بازگشت من به دانشگاه تهران براى تصدّى وظيفهء ديگرى بود ، و سپس وضع اسفبارى بود كه براى كشور آفت‌زدهء لبنان پيش آمد و آن سرزمين را از ادامهء رسالت تاريخى خود كه از ديرباز محل برخورد سازندهء فرهنگهاى مختلف بوده است بازداشت . و جا دارد كه در اين‌جا اين اميد را در دل بپرورانيم كه وضع نابسامان آن سرزمين هرچه زودتر به همّت مردم فرزانه و هوشيار آن به سامان برسد و براى ادامهء رسالت تاريخى خود بيش از پيش آماده گردد .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nگفتار دوم دربارهء گرايش اسلامى ايرانيان\r\nمطالعات مشترك فارسى - عربى در پرتو گرايش اسلامى ايرانيان * پرسشهائى كه دراين‌باره مطرح مىشود * نگاهى به جاى خالى زبان فارسى و تاريخ اسلام در مدارس دينى ايران * زبان فارسى در علوم و معارف اسلامى * فتواى علماى ماوراء النهر دربارهء زبان فارسى و اسلام * فصلى ديگر از سرگذشت زبان فارسى * غزالى طوسى و نظر او دربارهء فارسىزبانان عربى ندان * تفاوت فتواى علماى ماوراء النهر ، نظير غزالى در كاربرد زبان فارسى در علوم اسلامى * زبان فارسى و مدارس دينى ايران * اثر زبان در پرورش خرد و انديشه * اثر اهمال گذشتگان در كمبودهاى كنونى زبان فارسى * مدارس دينى ايران و تاريخ اسلام * سخنى دربارهء تاريخ جامع اسلام * دورانى از تاريخ اسلام كه بايد در زمينهء تاريخ ايران بررسى شود * ابهام‌هائى كه تاريخ اسلام را فراگرفته است * نخستين كنگرهء دانشگاههاى اسلامى * تحقيق علمى در تاريخ و فرهنگ اسلام * آنچه مىبايستى بدان اهتمام شود .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nمطالعات مشترك فارسى - عربى در پرتو گرايش اسلامى ايرانيان\r\nبا پيشرفت مطالعات مشترك فارسى - عربى به شرحى كه در گفتار پيش گذشت ، كم‌كم مسايل ديگرى هم مطرح مىگرديد كه از محدودهء ادبيّات فراتر مىرفت و مىبايستى در افقى گسترده‌تر بررسى مىشد ، و يكى از آن مسايل گرايش اسلامى ايرانيان و علل و عوامل و آثار آن در تاريخ اسلام و تحوّلات سياسى و فرهنگى آن و همچنين اثر آن در زبان و ادبيّات عربى و فارسى بود ، كه خود با آن‌كه ركن مهمى از تاريخ و فرهنگ اين دوران است ، چنان كه درخور اهمّيّت آن بوده شناخته نشده است .\r\nگرايش اسلامى ايرانيان ازآن‌رو در مطالعات مشترك فارسى - عربى مطرح مىشد كه براى شوروشوقى كه دانشمندان ايرانى در اين دوران در تحقيق و تدوين مبانى زبان عربى و معارف اسلامى و تأليف به آن زبان در همهء رشته‌هاى علمى و ادبى از خود نشان داده‌اند ، و تلاش و كوششى كه فرزانگان و مبارزان ايشان در برانداختن حكومت قومى و قبيله‌اى اموى - كه آن را منطبق با اصول اسلامى نمىيافتند - به‌كار برده‌اند ، و همچنين براى دگرگونيهاى فرهنگى و ادبى كه در همين دوران در ايران و در زبان فارسى روى داده ، جز گرايش اسلامى ايرانيان علّت ديگرى نمىشد انگاشت .\r\n\r\nپرسشهائى كه در اين‌باره مطرح مىشود\r\nبا مطرح شدن اين موضوع پرسشهاى ديگرى هم مطرح مىشد كه بسبب اهمّيّت آنها در تاريخ ايران و اسلام نمىشد و نمىشود آنها را ناديده انگاشت ، ازقبيل اين‌كه : چرا با آن‌همه سوابق درخشانى كه اين سرزمين و اهل علم و انديشهء آن در گذشته‌هاى دور و نزديك ، و به‌خصوص در دوران شكوفائى علم و انديشه ، در تاريخ و فرهنگ اسلامى داشته‌اند ، تا آن حد كه هيچ علم و ادب و فن و هنرى را در فرهنگ آن عصر نمىتوان يافت كه دانشمندان ايرانى از پايه‌گذاران يا دست‌كم از افراد سرشناس آن علم و ادب و فن\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nو هنر نباشند ، ولى بااين‌حال امروز كه مىبايستى مردم اين سرزمين از آن گذشته‌هاى درخور ستايش خويش به‌خوبى آگاه باشند ، و با جلوه‌هاى انديشه و دانش گذشتگان خود از روى آثار خود آنان آشنا گردند تا بتوانند با معرفتى صحيح به فرهنگ ملّى خود ، هم جاى راستين خود را در جهان اسلام و فرهنگ اسلامى بشناسند ، و هم آن را به‌خوبى به ديگران بشناسانند . ولى نه آن آگاهى چنان است كه مىبايستى مىبود ، و نه آشنائى ايشان با آن فرهنگ گذشته درخور ملتى است كه خود از پايه‌گذاران آن فرهنگ بوده و از وارثان حقيقى آن به‌شمار مىرود .\r\nديگر اين‌كه چرا با آن‌همه آثار درخور توجّهى كه زبان فارسى در گسترش اسلام و غناى فرهنگى آن ، هم در قلمرو گستردهء خود ، و هم در سرزمينهاى برون‌مرزى خويش از شبه‌قارهء هند و پاكستان گرفته تا چين و خاور دور داشته ، و قرنها در آن سرزمينها زبان اسلام شمرده مىشده ، يعنى زبانى كه با آن احكام و معارف اسلامى را مىآموخته‌اند ، و امروز هم در بسيارى از آن مناطق هنوز به همين صفت شناخته مىشود ، و به سبب همين سابقهء تاريخى و فرهنگى و همچنين به سبب محتواى اسلامى غنى و پرمايهء خود ، درخور آن بوده است كه در همهء مدارس دينى جهان اسلام همپايهء زبان عربى ، و دست‌كم در مدارس برون‌مرزى ايران به عنوان زبان دوم اسلامى تدريس شود ، چه علت يا علتهائى باعث شده كه اين زبان نه‌تنها در مدارس اسلامى خارج از ايران جاى شايستهء خود را نيافته ، بلكه حتى در مدارس دينى و اسلامى ايران يعنى زادگاه خودش هم در زمينه‌هاى تعليماتى جائى نيابد ، و در زمينه‌هاى علمى و تحقيقى اسلامى بكلّى مهجور باشد و در موطن خويش بيگانه ماند .\r\n\r\nنگاهى به جاى خالى زبان فارسى و تاريخ اسلام در مدارس دينى ايران\r\nاين‌ها و مانند اين‌ها پرسشهائى بود كه معمولا در مطالعات اسلامى ايرانى و پىگيرى سير تاريخى و نشيب و فرازهاى آن به ذهن مىرسيد ، و چون اين وضع تا حدّ زيادى نتيجهء قصور و بىتوجهى مدارس اسلامى ايران شناخته شده كه بازتابى هم در مدارس اسلامى خارج داشته ، و اين هم خود اثر\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nقرنها دوران بىخبرى و انحطاط فكرى بوده است كه بر اين مرزوبوم گذشته و اين مدارس را با سنّتهاى بازدارنده‌اى درگير ساخته و نارسائيهاى فراوانى در كمّ و كيف تعليمات آنها به‌وجود آورده است ، و ازآنجا كه رفع اين نارسائيها و اصلاح آن سنّتهاى ناروا هم جز به‌وسيلهء مراكز علمى و پژوهشى و جز در پرتو بحث و تحقيقهاى منظم و اصولى ، كه پرده‌هاى اوهام و نادانيها و تعصّبها را به كنارى زند و سوابق فرهنگى ايرانيان را به خودشان و به ديگران بشناساند ، ميسّر نمىبود ازاين‌رو هنگامى كه بارديگر خود را در دانشكدهء الهيات دانشگاه تهران و اين‌بار با وظيفه‌اى سنگين‌تر براى ادارهء آن دانشكده روبه‌رو يافتم ، آن را فرصت ديگرى براى پىگيرى اين‌گونه مطالعات شمردم و سعى كردم تا آن دانشكده هم براى انجام چنين وظيفهء خطيرى كه به مقتضاى طبيعت اسلامى و ايرانى و دانشگاهى و سابقهء چندين و چند ساله و هيأت علمى شايسته و باتجربهء خود در اين زمينه برعهده مىداشت آماده‌تر گردد و گذشته از اين‌كه جائى براى آموزش همهء رشته‌هاى معارف اسلامى در سطح دانشگاهى باشد چنان‌كه بود مركزى هم براى تحقيقات علمى در همهء زمينه‌هائى گردد كه به اسلام ايرانيان و آثار بديع آن در تاريخ ايرانيان و اسلام ارتباط مىيابد . مركزى كه جاى آن خالى بود و ايجاد آن ضرورى مىنمود . تقويت مبانى علمى آن دانشكده در همهء رشته‌هاى پنجگانهء آن تا سطح تخصصى به همين نيت صورت گرفت . و ساختمان اختصاصى آن‌كه محل كنونى آن است با همين هدف پىريزى و بنا گرديد . و نشريهء فصلى آن به نام « مقالات و بررسيها » هم به عنوان وسيله‌اى براى نشر تحقيقات به زبان فارسى در همين زمينه و در محدودهء همين هدف كه مىبايستى در سرلوحهء وظايف علمى آن دانشكده قرار گيرد بنياد نهاده شد .\r\nبراى اين‌كه ابعاد وظايفى كه اين مركز و مراكز مشابه اسلامى و دانشگاهى در پيش‌برد تحقيقات در اين زمينه ، و شناساندن فرهنگ اسلامى ايران و جبران آنچه قصور مدارس اسلامى ايران شمرده شده است ، بر عهده دارند تا اندازه‌اى مشخص گردد ، در اين‌جا دربارهء دو موضوع از مهمترين موضوعهاى فرهنگ اسلامى ايران كه بسيارى از نابسامانيهاى موجود از بىتوجهى به آنها سرچشمه گرفته است ، يعنى زبان فارسى ، و تاريخ اسلام و ايران به اختصار توضيح داده مىشود .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nزبان فارسى در علوم و معارف اسلامى\r\nدر سخن از زبان فارسى و سرگذشت آن در قرنهاى نخستين اسلامى ، شايد بهتر باشد كه براى پرهيز از درهم آميختن مطالب كه خود موجب ابهام مىگردد ، آن را از جنبه‌هاى مختلف يا به عبارت ديگر در كاربردهاى مختلفش جداگانه بررسى كرد ، تا بتوان حق مطلب را تا حدّى ادا نمود . زيرا زبان فارسى در اين دوران انتقال ، كه همان قرنهاى نخستين اسلامى است ، كاربردهاى مختلفى داشته كه در هركدام هم سرگذشتى جداگانه داشته است . مانند كاربرد آن در زندگى عامهء مردم فارسىزبان و به عنوان زبان مشترك همهء اقوام و تيره‌هاى ايرانى با لهجه‌هاى مختلف محلّى آنها ، كه در تمام دوران اسلامى همچنان مسير طبيعى خود را پيموده و هنوز هم همچنان مىپيمايد . يا كاربرد آن در ديوان خراج و دستگاه مالى خلافت در سرزمينهائى كه در قلمرو دولت ساسانى بوده‌اند و از آن دولت به اين دستگاه انتقال يافته بود ، كه در اين دستگاه در بعضى جاها قدرى كمتر از يك قرن و در بعضى جاها خيلى بيشتر از يك قرن ادامه يافت و سپس جاى خود را به زبان عربى سپرد . يا كاربرد آن در شعر و ادب فارسى كه از قرن سوم به اين طرف نام و آثارى از آنها در كتابها آمده ، و مانند اينها ، و آنچه در اين‌جا مورد گفت‌وگو است كاربرد زبان فارسى در علوم و معارف اسلامى است كه خود سرگذشت و سرنوشت جداگانه‌اى داشته و همان است كه با مطالعه و تحقيق در آن بايد به پاسخ پرسشى كه كمى پيش از اين مطرح شده دست يافت .\r\n* * * اسلام با زبان عربى در ايران راه يافت ، و اين سرزمين تا مدتها در حيطهء اقتدار حكّام عرب بود كه به تعريب اسلام اهتمامى فراوان داشتند . بنابراين طبيعى بوده است كه هم كسانى از ايرانيان كه با علم و معرفت سروكار مىداشته‌اند براى شناخت صحيح اسلام و احكام آن به زبان عربى روى آورند ، و هم كسانى از ايشان كه در زمرهء ديوانيان درآمده يا خدمتى را در دستگاه دولتمردان جديد چشم مىداشته‌اند . و به‌همين‌سبب در اين قرنهاى نخستين تنها سخنى كه در آثار\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nمكتوب در ميان است از زبان عربى و تأليف و تدوين در آن است ، و از زبان فارسى هم تنها هنگامى سخن مىرفته كه يا نوشته‌اى از آثار پيش از اسلام آن به زبان عربى ترجمه شده باشد « 1 » يا شيوه‌اى از شيوه‌هاى بيانى و بلاغى آن در نوشته‌هاى عربى به‌كار رفته باشد « 2 » . و به‌ندرت نشان از كتاب يا نوشته‌اى به زبان فارسى مىتوان يافت كه در همين قرنهاى نخستين تأليف شده باشد « 3 » .\r\nتدوين علوم و معارف اسلامى به زبان عربى و ادامهء آن طى چند قرن كم‌كم اين رويه را به صورت سنتى درآورده بود كه گوئى عدول از آن ناروا مىنموده است . مسلما آن پديده‌اى كه آن را تعريب اسلام خوانده‌اند و از يادگارهاى دوران اموى بود ، يعنى القاء اين توهم در اذهان كه عرب و اسلام تفكيك ناپذيرند و اسلام را هم جز در زبان عربى نمىتوان فهميد در تثبيت زمينه‌هاى فكرى اين امر بىاثر نبوده است .\r\nاز اين توهّم نمونه‌هاى بسيارى مىتوان در تاريخ همين دوران يافت . مثلا در رويدادهاى سال 66 هجرى مىخوانيم ؛ هنگامى كه سپاهيان شام به سركردگى شخصى به‌نام ربيعة بن المحارق در سرزمين موصل با سپاهيان مختار بن ابى عبيد ثقفى به سركردگى يزيد بن انس به هم برخوردند ، و براى جنگ با هم به صف‌آرائى پرداختند ، سركردهء سپاه شام سپاهيان مختار را براى اين‌كه در چشم سپاهيان خود خوار و بىمقدار نمايد بدين‌گونه به لشكريان خود معرفى كرد : « اى مردم شام شما با بردگان فرارى و كسانى مىجنگيد كه از اسلام برگشته‌اند و عربى\r\n\r\n\r\n","description":"","footnote":"\r\n( 1 ) - مانند فهرستى كه ابن نديم در كتاب الفهرست از اين‌گونه كتابها آورده ، در صفحات 118 و 244 و 314 و جاهاى ديگر .\r\n( 2 ) - مانند آنچه ابو هلال عسكرى در الصناعتين ص 51 از اثر بلاغت فارسى در منشآت عبد الحميد نقل كرده : - الصناعتين ، ص 51 .\r\n( 3 ) - و ازآن‌جمله كتاب بهافريد فردينان كه به نقل ابو ريحان بيرونى آن را به فارسى تأليف كرده بود ( الآثار الباقية ، ص 210 ) و ابو ريحان آن را از فارسى به عربى برگردانده بود ( الآثار الباقية ، ص 211 ) و زمان تأليف آن سال 129 هجرى و به احتمال كمتر سال 130 هجرى بوده است چون بهافريد جنبش خود را در سال 129 هجرى آغاز كرد و در سال 130 هجرى كشته شد .\r\n","page_name":" 94 ","page_number":94},
  {"content":"\r\n\r\nهم حرف نمىزنند « 1 » . » اين بردگان فرارى از اسلام برگشته‌اى كه عربى هم حرف نمىزده‌اند ايرانيان مسلمان كوفه بوده‌اند كه ستون اصلى سپاه مختار را تشكيل مىداده‌اند ، فارسى حرف مىزده‌اند و عربى هم نمىدانسته‌اند و از اسلام هم برنگشته بودند . دينورى آنها را ، يعنى سپاه مختار را چنين معرفى كرده است : جلّهم من ابناء الفرس الذين كانوا بالكوفة و يسمّون الحمراء « 2 » . يعنى همهء آنها ، جز اندكى ، از فرزندان ايرانيان بودند كه در كوفه مىزيستند و به نام حمراء « 3 » خوانده مىشدند .\r\nو هنگامى هم كه باز سپاهى از مختار و اين‌بار به سركردگى ابراهيم اشتر براى مقابله با سپاه خليفهء شام كه عبيد اللّه بن زياد هم يكى از سران آن بود ، با بيست هزار مرد جنگى از همين ايرانيان مسلمان گسيل شده و در برابر سپاه خليفه اردو زده بود ، در شبى كه دو تن از سران قبايل شام براى سازش با ابراهيم نهانى از اردوى شام به اردوى او آمده بودند ، وقتى به او رسيدند گلايه‌مانند و سرزنش‌گونه به او گفتند : « آنچه در اردوگاه تو بر غم و اندوه ما افزود ، اين بود كه از وقتى به اردوى تو وارد شديم تا هنگامى كه به تو رسيديم يك كلمه هم عربى نشنيديم و تو با اين عجم‌ها چگونه به جنگ با بزرگان و دلاوران عرب كه در سپاه شام‌اند آمده‌اى . » و ابراهيم به آنها گفت : « اينها از فرزندان اسواران و مرزبانان ايران هستند و هيچ‌كس بهتر از اينها از پس سپاه شام برنخواهد آمد » .\r\nنتيجهء جنگ به همانگونه شد كه ابراهيم پيش‌بينى مىكرد . سپاه شام درهم شكست و عبيد اللّه بن زياد هم كه يكى از كسانى بود كه اين سپاه به خونخواهى حسين ( ع ) در تعقيب او بود در همين جنگ كشته شد « 4 » . ولى با همهء اين احوال عربى ندانستن آنها را كمبودى درخور سرزنش مىدانسته‌اند .\r\nالقاء اين توهّم يعنى يكى بودن عرب و اسلام ، به‌تدريج آن‌چنان در اذهان جاى گرفت كه گاه يكى به‌جاى ديگرى به‌كار مىرفت . به گفتهء طبرى در هنگامى كه اشرس كارگزار خراسان در خلافت هشام براى وصول جزيه و خراج از اهل\r\n\r\n\r\n","description":"","footnote":"\r\n( 1 ) - طبرى ، 2 / 647 .\r\n( 2 ) - دينورى ، الاخبار الطوال ، ص 295 .\r\n( 3 ) - دربارهء حمراء و جمع آن احامره نگاه كنيد به اغانى ابو الفرج اصفهانى ، ج 16 ، ص 146 .\r\n( 4 ) - الاخبار الطوال 295 .\r\n","page_name":" 95 ","page_number":95},
  {"content":"\r\n\r\nذمّه به دهقانان كه عامل وصول خراج بودند سخت گرفته بود دهقانان بخارا نزد او آمده و گفتند : « ما از كه جزيه و خراج بگيريم ، درحالىكه مردم همه‌شان عرب شده‌اند « 1 » ؟ » ، يعنى مسلمان شده‌اند .\r\nبه‌هرحال چه در اثر القاء اين توهّم و چه به سبب رسم و عادتى مزمن در محدود ساختن علوم و معارف اسلامى به زبان عربى مىرفت كه اين سنّت عربى الاصل كم‌كم به صورت سنتى اسلامى درآيد . با توجه به اين امر مىتوان فهميد كه چرا منصور بن نوح پادشاه سامانى ( 350 - 365 هجرى ) هنگامى كه خواست تفسير بزرگ طبرى را از تازى به پارسى برگرداند ، خود را ناچار ديد كه از علماى ماوراء النهر ، قلمرو فرمان‌روائى خود ، دربارهء جواز آن كار فتوى بخواهد . و چون فتواى علماى ماوراء النهر دراين‌باب نقطهء عطفى بود در تاريخ زبان فارسى و فرهنگ اسلامى كه مىبايستى از آن ياد شود و پيوسته در مدّنظر باشد . ازاين‌رو در اين‌جا توضيح بيشترى دربارهء آن خواهد آمد .\r\n\r\nفتواى علماى ماوراء النهر دربارهء زبان فارسى و اسلام\r\nكسانى كه منصور از آنان براى برگرداندن آن كتاب به فارسى نظر خواست ، علماى شهرهاى بزرگ آن سامان همچون بخارا و بلخ و باب الهند و سمرقند و سپيجاب و فرغانه و شهرهاى ديگر بودند . برخى از علمائى كه از اين شهرها به دستور وى در پايتخت او گرد آمده بودند و در مقدمهء اين ترجمه از آن‌ها ياد شده اين‌ها بودند : فقيه ابو بكر احمد بن حامد و خليل بن احمد سجستانى و در برخى نسخه‌ها ابو بكر محمّد بن الفضل الامام و ابو بكر محمّد بن اسمعيل الفقيه و ابو جعفر بن محمّد بن على و فقيه حسن بن على مندوس و خالد بن هانى متفقه « 2 » .\r\n\r\n\r\n","description":"","footnote":"\r\n( 1 ) - طبرى / 2 / 1508 . « فجاء دهاقين بخارا الى أشرس فقالوا ممّن نأخذ الخراج و قد صار الناس كلّهم عربا . »\r\n( 2 ) - ترجمهء تفسير طبرى به تصحيح و اهتمام حبيب يغمائى ، چاپ تهران ، 1339 ، ه ش .\r\nج 1 / مقدّمهء ص 5 و 6 .\r\n","page_name":" 96 ","page_number":96},
  {"content":"\r\n\r\nاين علما جملگى به ترجمهء آن تفسير به زبان فارسى فتوا دادند و به دستور منصور گروهى از علماى آن سامان به ترجمهء آن پرداختند و حاصل كار ايشان همين ترجمهء فارسى تفسير طبرى است كه همواره يكى از ذخاير گران‌قدر زبان فارسى به‌شمار رفته و مىرود . آنچه در داستان اين ترجمه درخور دقت و تأمل است دليلى است كه اين علما در توجيه فتواى خود آورده‌اند كه شايد با نقل قسمتى از آن بهتر بتوان به معنى و مفهوم آن فتوا پى برد . در مقدّمهء كتاب چنين آمده :\r\n« پس علماى ماوراء النهر را گرد كرد ( يعنى منصور ) و اين از ايشان فتوى كرد كه روا باشد ما اين كتاب را به زبان فارسى برگردانيم . گفتند روا باشد خواندن و نبشتن تفسير قرآن به پارسى مر آن‌كس را كه او تازى نداند ، از قول خداى عزّ و جلّ كه گفت : و ما ارسلنا من رسول الا بلسان قومه « 1 » . گفت من هيچ پيغامبرى را نفرستادم مگر به زبان قوم او و آن زبانى كايشان دانستند . و ديگر آن بود كاين زبان پارسى از قديم بازدانستند ، از روزگار آدم تا روزگار اسماعيل پيغامبر ( ع ) همهء پيغامبران و ملوكان زمين به پارسى سخن گفتندى و اول كس كه سخن گفت به زبان تازى اسمعيل پيغامبر بود ( ع ) و پيغامبر ما صلى اللّه عليه از عرب بيرون آمد و اين قرآن به زبان عرب بر او فرستادند و اين‌جا بدين ناحيت زبان پارسى است و ملوكان اين جانب ملوك عجمند « 2 » . »\r\nاز اين فتوا و استدلال جز اين برنمىآيد كه :\r\n1 - زبان فارسى در سرزمينهاى فارسىزبان براى بيان شريعت و احكام اسلامى و تفسير كلام خدا همان حكم را دارد كه زبان عربى در سرزمينهاى عربىزبان دارد .\r\n2 - زبان فارسى به سبب پيشينهء كهن آن در شرايع آسمانى ، آن مايه و منزلت را دارد كه حامل شريعت اسلامى و كتاب آسمانى آن هم باشد .\r\n3 - اگر قرآن به زبان عرب بر پيغمبر اسلام نازل شده بدان‌سبب بوده كه پيغمبر از ميان عرب برخاسته ، و اگر از ميان قوم ديگرى برمىخاست به زبان آن\r\n\r\n\r\n","description":"","footnote":"\r\n( 1 ) - سورهء ابراهيم ، آيهء 4 .\r\n( 2 ) - ترجمهء تفسير طبرى ، ج 1 ، مقدّمه ، ص 5 .\r\n","page_name":" 97 ","page_number":97},
  {"content":"\r\n\r\nقوم ديگر بر او نازل مىشد . يعنى اين‌كه وحى و رسالت در زبان خاصى محصور نمىماند . و آنجا كه زبان مردم فارسى است مىبايستى به زبان فارسى برگردانده شود .\r\nو آنچه در اين فتوا درخور تأمل مىنمايد معنائى است كه براى واژهء قوم در اين آيهء شريفه ذكر شده . در اين فتوى قوم پيغمبر منحصر به قبيله و قوم عرب او نيست ، بلكه همهء امّت پيغمبر قوم اويند و زبان قوم او زبان همهء پيروان او است .\r\n* * * اين فتوا از يك‌سو پايه بر اين اصل داشت كه اسلام دينى است انسانى و جهانى كه هيچ قوميت و زبانى آن را محدود نمىسازد . اصلى كه از آغاز ، گرايش اسلامى ايرانيان بر آن قرار گرفته بود ، و بر پايهء همان اصل هم با امويان و پيروان ايشان كه اسلام را جز اين مىخواستند درافتادند و آنها را از ميان برداشتند . و از سوى ديگر ريشه در فرهنگ كهن و استوار آن ناحيه داشت كه اسلام را جز در زبان فارسى نمىفهميده و نمىپذيرفته‌اند . به گفتهء نرشخى در تاريخ بخارا ، « مردم بخارا در اول اسلام ، در نماز قرآن به پارسى خواندندى و عربى نتوانستندى آموختن . » و هم به گفتهء او در نماز جماعت در هنگام ركوع و سجود مردى به جاى تكبير عربى به زبان خودشان بانگ كردى و آنها را بياگاهانيدى « 1 » . فتواى ابو حنيفه هم كه در تكبير نماز جايز است به‌جاى اللّه اكبر گفته شود « خداى بزرگ است » يا « خداى بزرگ » يا « به نام خداى » ريشه در همين فرهنگ دارد ، و به حكم همين فرهنگ هم بوده كه وقتى اشرس كارگزار هشام خليفهء اموى در خراسان كه ذكرش خواهد آمد در صدد برآمد كه اسلام را از راه دعوت و تبليغ در ماوراء النهر گسترش دهد ، ناچار شد براى اين كار كسانى را برگزيند كه زبان فارسى خوب بدانند و در آن مهارت داشته باشند « 2 » .\r\nو ناگفته نماند كه در اين دوران بدين‌سبب ، هم فرهنگ كهن ايران و هم گرايش اسلامى ايرانيان به صورت اصلى خود فرصت بروز و ظهور يافتند كه دولت ايرانى سامانى بر اين منطقه فرمان مىراند و از قدرت و شوكتى بهره‌مند\r\n\r\n\r\n","description":"","footnote":"\r\n( 1 ) - تاريخ بخارا ، چاپ 1351 - ص 67 .\r\n( 2 ) - طبرى 2 / 1515 .\r\n","page_name":" 98 ","page_number":98},
  {"content":"\r\n\r\nبود كه در پناه آن اهل علم و فكر از آزادى بيشترى در اظهارنظرهاى خود برخوردار بودند .\r\nفتواى علماى ماوراء النهر و عمل امير سامانى ازآن‌رو نقطهء عطفى در تاريخ زبان فارسى شمرده مىشود كه توهّم بىاساسى را كه در اذهان رسوخ يافته بود و در اثر القاءات مكرر مىرفت كه به صورت سنّتى پايه‌دار و اسلامى درآيد و قلمرو زبان فارسى را از آنچه كه بود تنگ‌تر سازد درهم شكست و راه زبان فارسى را در علوم قرآنى و انواع معارف اسلامى باز كرد ، و موانع را تا حدّى از جلو آن برداشت و همين روش خردمندانه بود كه باعث گرديد تا زبان فارسى ، گذشته از شعر و ادب كه در آن دوران رونقى به‌سزا يافته بود و رو به كمال داشت ، با بار اسلامى خود نيز هم‌چنان ببالد و اسلام را ، هم در قلمرو بسيار وسيع خود بگستراند و هم آن را با خود به سرزمينهاى دوردست چين و خاور دور ببرد ، و در آن‌جاها بشناساند ، كه خود فصلى بديع در تاريخ اسلام در قلمرو زبان فارسى است كه در جاى خود به تفصيلى كه درخور آن است دربارهء آن سخن خواهد رفت .\r\n\r\nفصلى ديگر از سرگذشت زبان فارسى\r\nاين يك فصل بود از سرگذشت زبان فارسى در مطالعات اسلامى ، ولى ديرى نپائيد كه رفته‌رفته فصل ديگرى در آن آغاز شد كه براى آن چندان مساعد نبود . زيرا به همان نسبت كه حكومت خاندانهاى ايرانى و به‌ويژه دولت سامانيان از اين مناطق سايه برمىچيد و به‌جاى آنها حكومت تركان سايه مىافكند ، زبان فارسى هم به‌تدريج قدر و اعتبار خود را در نزد آنان كه به حاكمان پيوسته بودند ، از دست مىداد . زيرا در اين دوران زبان فارسى حاميانى از آنگونه كه در دورهء سامانيان داشت نمىيافت ، و به‌همين‌سبب هنگامى كه در دولت غزنويان احمد بن حسن ميمندى وزير آن دولت ديوان دولت را كه در زمان سلف او ابو العباس اسفراينى به\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nفارسى نوشته مىشد ، به زبان عربى برگردانيد ، اين كار را نه‌تنها بر او عيبى نشمردند ، بلكه بعضى از ستايشگران وى آن را از فضل و كمال او دانستند .\r\nابو العباس فضل بن احمد اسفراينى از برآوردگان دولت سامانى بود . او در ابتداى كار ديوانى خويش از دبيران ابو الحسن فائق معروف به فائق الخاصه ( متوفى به سال 398 ) بود و سپس چندگاهى هم صاحب بريد مرو گرديد و در سال 384 سبكتكين پدر محمود غزنوى - كه در اين هنگام پدر و پسر هردو از سرداران دولت سامانى بودند - ابو العباس را از امير نوح سامانى خواست تا او را به وزارت محمود كه با لقب سيف الدوله از سوى پادشاه سامانى سپهسالار خراسان شده بود بگمارد . و ابو العباس از اين تاريخ يعنى سال 384 تا سال 401 وزارت محمود را داشت « 1 » و در اين سال\r\nاحمد بن حسن ميمندى به وزارت محمود منصوب گرديد و تا سال 416 همچنان در اين سمت باقى ماند و در همين دوران هم بود كه او ديوان دولت غزنوى را از فارسى به عربى برگردانيد .\r\nآنچه در اين رويداد درخور تأمل است شرحى است كه عتبى « 2 » ( متوفى در 427 ه . ق . ) دربارهء اين برگردان ديوان از فارسى به عربى نوشته است . به نوشتهء وى ، « ابو العباس وزير در صناعت كم‌بضاعت بود و در اين فن هيچ رنج نبرده بود . لاجرم مخاطبات در زمان او از عربى به فارسى تبديل شد ، و بدين‌جهت بازار فصاحت و بلاغت از رواج افتاد ، و نادان و دانا و كافى و عاجز برابر شدند . تا\r\n\r\n\r\n","description":"","footnote":"\r\n( 1 ) - فردوسى در مقدّمهء داستان جنگ كيخسرو و افراسياب ( در مدح محمود ) از اين ابو العباس نام برده و او را ستوده است . و از آن‌چنين برمىآيد كه اين وزير دانشمند محمود به سبب علاقه‌اى كه به زبان فارسى داشته ، فردوسى و شاهنامهء او را مورد حمايت خويش قرار داده بوده است .\r\n( 2 ) - ابو نصر محمد بن عبد الجبّار عتبى در رى زاده شده و مدتى در خراسان در ديوان رسائل ابو منصور سبكتكين دستيار ابو الفتح بستى بوده و مدتى را هم در ديوان رسائل محمود به همان شغل گذرانده است . او داراى رسائل و اشعار عربى است و شهرت وى بيشتر به سبب كتاب او تاريخ يمينى است كه آن را در احوال سلطان محمود و كشورگشائيها و كارهاى او در هند و خراسان ، به عربى نوشته و در سال 602 ه - ق . به وسيلهء ابو الشرف گلپايگانى به فارسى ترجمه شده .\r\n","page_name":" 100 ","page_number":100},
  {"content":"\r\n\r\nوزير جليل احمد بن حسن به وزارت رسيد و فضلا را بزرگ داشت و به نويسندگان ديوان فرمود تا از نثر پارسى اجتناب و تحاشى كنند ، مگر ضرورتى مقتضى باشد ، چنان كه مكتوب اليه عربى را فهم نكند « 1 » . »\r\nدولتشاه سمرقندى هم كه تغيير ديوان را از عربى به فارسى به عميد الملك كندرى وزير طغرل بيك و الب ارسلان سلجوقى نسبت داده « 2 » نيز اين‌كار را از كم‌بضاعتى عميد الملك شمرده و نوشته است : « او از كم‌بضاعتى خود فرمود تا آن قاعده را ( يعنى اين‌كه قانون و دفاتر و امثله و مناشير را از درگاه سلاطين به عربى بنويسند ) بر طرف ساختند و امثله را از دواوين سلاطين به فارسى نوشتند « 3 » . »\r\nاين ورطهء ديگرى بود كه زبان فارسى - و اين‌بار به‌وسيلهء دبيران فارسىزبان - در آن افتاد . ورطه ازآن‌رو كه تهمت كم‌بضاعتى و بىمايگى كه مدعيان فضل و دانش ، يعنى دبيران عربىنويس ، براى رونق بازار خويش فارسىنويسان را بدان متهم مىساختند ، تهمتى نبود كه تحمل آن براى كسانى كه خود را نه كم‌بضاعت و نه بىمايه مىدانستند آسان باشد ، به‌ويژه آن‌كه در ميان دولتمردان زمان خود هم حاميانى براى خويش نمىيافتند . ازاين‌رو رسم فارسىنويسى در ديوانهاى ايرانى جز براى مكاتبات داخلى و جاهائى كه زبان عربى در آنجاها راه نيافته بود تا مدتى منسوخ گرديد .\r\n* * * اين وضع زبان فارسى بود در كاربرد ديوانى آن . و اما در كاربرد آن در علوم\r\n\r\n\r\n","description":"","footnote":"\r\n( 1 ) - اين شرح را عتبى در كتاب تاريخ يمينى نوشته ( ص 356 - 361 ) و به سبب تأليف اين كتاب از سوى احمد بن حسن ميمندى - يعنى همان وزيرى كه او را به سبب تغيير ديوان از فارسى به عربى به فضل و كمال ستوده بود - پاداشى نيكو يافت .\r\n( 2 ) - محمد بن منصور كندرى نيشابورى ملقّب به عميد الملك ( 412 يا 415 - 456 ه - ق . ) اولين وزير در حكومت سلجوقيان ، و واسطهء بين طغرل بيك سلجوقى و القائم خليفهء عباسى بود . وى سرانجام در عهد الب‌ارسلان و به سعايت خواجه نظام الملك كشته شد . نوشته‌اند : « عميد الملك وزيرى دانشمند و مدبّر بود و در وفور عقل و كياست شهرت داشت . » ( ن . ك . به لغتنامهء دهخدا و مآخذ ذكر شده در آن . )\r\n( 3 ) - آگاهى بيشتر را دراين‌باره در تاريخ ادبيات دكتر صفا ، ج 1 ، ص 152 خواهيد يافت .\r\n","page_name":" 101 ","page_number":101},
  {"content":"\r\n\r\nو معارف اسلامى به‌خصوص در سطح علمى و تعليمى وضع آن بسى نامطلوب‌تر از اين گرديد . زيرا در اين‌جا اين زبان دچار سنّتهائى شد كه براى شكستن آنها نياز به علمائى هم‌سنگ علماى ماوراء النهر و دورانى چون دوران منصور سامانى بود . ولى نه دوران تركان سلجوقى چنان دورانى بود ، و نه علماى اين دوران همچون علماى ماوراء النهر مىانديشيدند .\r\n\r\nغزّالى طوسى و نظر او دربارهء فارسى زبانان عربىندان\r\nدر آخرين سالهاى سدهء پنجم هجرى كه غزّالى طوسى پس از چند كتاب كه به زبان عربى پرداخته بود ، كتاب كيمياى سعادت را به زبان فارسى تأليف كرد در مقدّمهء آن پس از شرح عنوانها و اصلهائى كه كتاب خود را بدانها تقسيم كرده بود چنين نوشت :\r\n« و ما اندرين كتاب جملهء اين چهار عنوان و چهل اصل شرح كنيم از بهر پارسىگويان و قلم نگاه داريم از عبارات بلند و منغلق و معانى باريك و دشوار تا فهم توان كرد . و اگر كسى را رغبت به تحقيقى و تدقيقى باشد وراى اين ، بايد كه آن از كتب تازى طلب كند چون احياء علوم الدين و كتاب جواهر القرآن و تصانيف ديگر كه در اين معنى به تازى كرده آمده است كه مقصود اين كتاب عوام خلق‌اند كه اين معنى به پارسى التماس كردند و سخن از فهم ايشان درنتوان گذاشت « 1 » » .\r\nاين نوشته نمودارى است از تحوّلى كه در فاصلهء يكصد و پنجاه سالهء ميان ترجمهء تفسير طبرى و تأليف كتاب كيمياى سعادت در نظر علماى اسلامى ايران نسبت به زبان فارسى و كاربرد آن در علوم و معارف اسلامى روى داده بوده است . در اين نوشته نه نشانى از آن ارج و بهائى مىتوان يافت كه علماى ماوراء النهر از لحاظ قدرت تعبير در بيان علوم قرآنى و معارف اسلامى به زبان فارسى مىدادند ، و نه نشانى از آن حق يكسانى هست كه آن علما در دريافت دقائق علوم اسلامى براى عموم مسلمانان بالسويه و هريك به زبان خود قائل بودند . در اين‌جا نشانيها رنگ ديگر دارد و تعليم معارف اسلامى هم به\r\n\r\n\r\n","description":"","footnote":"\r\n( 1 ) - كيمياى سعادت ، به كوشش حسين خديوجم ، تهران 1361 ج 1 ص 9 .\r\n","page_name":" 102 ","page_number":102},
  {"content":"\r\n\r\nفارسىزبانان حدّ و اندازه‌اى ديگر .\r\nدر اين نوشته خلق عوام منحصر به مردم بىسواد ، يعنى آنها كه نمىتوانسته‌اند بخوانند و بنويسند نيست . بلكه همهء فارسىزبانان باسوادى هم كه مىتوانسته‌اند كتاب فارسى كيمياى سعادت را بخوانند و بفهمند ولى نمىتوانسته‌اند « عبارات بلند و منغلق و معانى باريك و دشوار » را از كتب تازى طلب كنند نيز از جملهء خلق عوام به شمار مىروند . يعنى خلقى كه به گفتهء غزّالى نشايد معانى باريك و دشوار بر آنان عرضه شود و در مخاطبهء با ايشان هم نبايد سخن از فهم آنان بگذرد .\r\nامام محمّد غزّالى يكى از علماى بنام ايران اسلامى به‌شمار مىرود و كسانى كه اين كتاب فارسى او را با ديگر كتابهاى عربى او به‌خصوص احياء علوم الدين كه در همين زمينه‌ها است بسنجند درمىيابند كه نويسندهء اين كتاب فارسى كه توانائى خود را در بيان همهء مطالبى كه در آن عنوان كرده به‌خوبى نشان داده است ، به‌خوبى مىتوانسته است كه تمام مطالبى را هم كه در كتابهاى عربى خود آورده حتى همان معانى باريك و دشوار را هم به زبان فارسى همه‌فهم بيان كند ، و درآن‌صورت هيچ نيازى هم به عبارات بلند و منغلق نمىداشته . ولى چنان نكرده ، زيرا مقتضاى زمان او چنان نبوده است . در دورانى كه زبان فارسى از سوى اهل قلم يعنى دبيران ديوان به بىبضاعتى و كم‌مايگى موصوف مىشده و اهل علم هم آن را زبان خلق عوام مىشمرده‌اند ، ارضاء داعيهء علماى صاحب داعيه اقتضا داشته كه مطالب خود را ، كه مىخواسته‌اند آنها را برتر از مطالب عادى بنمايانند ، نه به زبان فارسى همه‌فهم ، بلكه به زبان عربى دور از فهم كه به‌همين‌سبب هم باهيمنه و پرهيبت مىنموده است بيان كنند و براى اين مقصود به عبارات بلند و منغلق هم نياز فراوان داشته‌اند .\r\nو همين اقتضاى زمان سبب شد تا كسانى كه مىخواستند به فضل و دانش شناخته شوند براى اين‌كه گردى از خلق عوام بر دامان آنها ننشيند ، دامن از زبانى كه به خلق عوام منسوب بود يعنى زبان فارسى برچينند و خود را عربىدان بنمايانند و اگر زبان عربى را هم به‌خوبى نمىدانستند با به‌كار بردن انبوه كلمات عربى در زبان فارسى خود بدان تظاهر كنند . و بدين‌سان بود كه زبان فارسى به\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nعنوان زبان تعليم جايى در مدارس دينى ايران نيافت و پيش از آنكه همچون گذشته دوران مساعدترى براى آن پيش آيد و ارج و اعتبار خود را درنظر صاحب‌نظران بازيابد نابسامانيهاى دوران مغول پيش آمد و در پى آن قرنها غفلت و بىخبرى بر اين مرزوبوم سايه افكند و اوضاع به همانگونه ادامه يافت كه بود .\r\n\r\nتفاوت فتواى علماى ماوراء النهر و نظر علمائى نظير غزّالى در كاربرد زبان فارسى در علوم اسلامى\r\nتفاوت فتواى علماى ماوراء النهر دربارهء زبان فارسى و كاربرد آن در علوم و معارف اسلامى كه يادگارى از دوران شكوفائى علم و انديشه در جهان اسلام بود ، با نظر علماى قرنهاى بعد كه جهان اسلام مىرفت تا آن دوران شكوفائى را پشت‌سر گذارد و به دوران تعصّب ناشى از جدال و احتجاجات مذهبى گام نهد ، دورانى كه نمونه‌هاى آن را در نوشته‌هاى غزّالى مىتوان يافت ، يك تفاوت ساده و سطحى نبود ، بلكه تفاوتى بود ژرف و خطير كه نه‌تنها در سرنوشت زبان فارسى بلكه در مجموعهء فرهنگ اسلامى ايران و همچنين در تفكّر دينى و بينش مذهبى مردم اين سرزمين اثرهاى نامطلوب گذاشت .\r\nبه نظر علماى ماوراء النهر ، چنان كه گذشت ، زبان فارسى در سرزمينهاى فارسى زبان براى بيان اصول و مبانى اسلامى و تحقيق و تدقيق در آن همان حكم را مىداشته كه به زبان عربى در سرزمينهاى عربى زبان داشته است ، و به استناد دلائلى كه ذكر كرده‌اند بيان همهء علوم و معارف اسلامى و حتى ترجمهء كلام خدا به زبان فارسى نه‌تنها روا بلكه يك تكليف بوده است . زيرا به نظر آنان همهء مسلمانان در اين حق كه همهء اصول و مبانى اسلام و همهء مباحث آن را به زبان خود بخوانند و بدانند و همهء مراحل تعليم و تعلّم آن را از نخستين مرحله تا آخرين مراحل علمى و تحقيقى آن در زبان خود در اختيار داشته باشند ، يكسانند و ازاين‌لحاظ فرقى بين زبان و غير عربى زبان نيست ، ولى به نظر علماى متأخر اين امر صورتى ديگر يافته و مسلمانان از لحاظ وقوف بر دقائق علوم\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاسلامى به دو طبقهء اهل علم و خلق عوام تقسيم مىشده‌اند . آنها كه مىتوانسته‌اند معانى باريك و دشوار را از عبارات بلند و منغلق كتب تازى طلب كنند ، اهل علم به‌شمار مىرفته‌اند و آنها كه چنين توانائى را نداشته‌اند در زمرهء خلق عوام بوده‌اند ، هرچند در رشته‌هاى ديگر از علوم و معارف بشرى در زبان خود مقام و منزلتى و الا يافته باشند .\r\nو آنچه درخور تأمل مىنمايد اين است كه اين طبقه‌بندى به گونه‌اى است كه گوئى هميشگى و جاودانى است . زيرا از اين سخن كه اهل علم را نمىبايسته است كه در مخاطبه با خلق عوام سخن از فهم آنان بگذرانند ، و معانى باريك و دشوار را بر آنان عرضه بدارند ، جز اين هم نمىتوان فهميد كه خلق عوام تا آنگاه كه خود نتوانند معانى باريك و دشوار را از كتب تازى طلب كنند همچنان خلق عوام باقى مىمانند . و اين درست عكس نظر علماى ماوراء النهر در عصر سامانى بود .\r\n\r\nزبان فارسى و مدارس دينى ايران\r\nمطلبى را كه نمىتوان بدون اشاره به آثار نامطلوب آن در فرهنگ اسلامى ايران ياد كرد ، اين است كه آنچه سرانجام بر مدارس دينى ايران به عنوان سنّتى پايدار حاكم گرديد همان ديد علماى متأخر و انديشه‌هاى دوران ركود و انحطاط علم بود ، نه ديد علماى ماوراء النهر و انديشه‌هاى دوران شكوفائى علم و انديشه در جهان اسلام .\r\nو به‌همين‌سبب هم زبان و ادب فارسى در اين مدارس همچنان مهجور ماند و علم هم به همان مطالبى محدود گرديد كه در آن مدارس به زبان عربى تدريس مىشد .\r\nاين آثار نه ازآن‌رو نامطلوب بود كه عالمان فارسىزبان كه در رشته‌اى از رشته‌هاى علوم و معارف ، چه دينى و چه غير دينى ، دستى توانا مىيافتند و در آن رشته حرفهاى تازه‌اى براى گفتن مىداشتند بدين نيّت كه نوشتهء آنان در قلمرو عربىزبانان هم خوانندگانى بيابد نوشتهء خود را به زبان عربى هم مىنوشتند . اين نه‌تنها نامطلوب نبود بلكه هم مطلوب و هم سنتى نيكو و پسنديده بود . زيرا همين امر باعث افزايش سرمايه‌هاى لغوى و بار علمى زبان عربى و گسترش فرهنگ آن\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nگرديد و اين خود خدمتى به اسلام بود .\r\nولى آنچه نه پسنديده بود و نه نيكو و نه خدمتى به اسلام ، اين بود كه در اين ميان فارسىزبانان فراموش شوند و چراغى كه به خانه روا بوده است از آن دريغ شود و زبان فارسى حتى در مدارس دينى زادگاه خود هم به عنوان زبان تعليم و تعلّم جائى نيابد و در علوم اسلامى به‌كار گرفته نشود . و اين امر بود كه از جنبه‌هاى مختلف آثار نامطلوب فراوانى در فرهنگ ايران به‌جاى گذاشت كه يكى از آنها در بينش مذهبى و تفكّر دينى ايرانيان بود . و آن هم از اين‌جا سرچشمه مىگرفت كه از يكى سو ثمرهء علم و انديشهء علماء و انديشمندان اين سرزمين در دوره‌هاى شكوفائى علم و انديشه در جهان اسلام كه مىبايستى از پايه‌هاى علمى تفكّر دينى و بينش مذهبى ايرانيان باشد به سبب همين ناهمزبانى دور از دسترس ايشان قرار گرفته ، و از سوى ديگر آنچه در دسترس ايشان بوده ، اگر تعدادى نه‌چندان زياد از كتابهاى خوب و پرمايه و خردافزا را كنار بگذاريم ، غالبا مطالبى بوده متناسب با فهم عوام و مؤيّد باورهاى عاميانهء ايشان . و نتيجهء همهء اينها اين شده كه بينش مذهبى عامهء مردم اين سرزمين ، يعنى كسانى كه مىبايستى همهء آگاهيهاى علمى خود را در اين زمينه از راه زبان خودشان به دست آورند ، حال و هواى خلق عوام گيرد و در آن ثابت و پابرجا ماند و به‌جاى آنكه مبتنى بر خرد و انديشه باشد و قدرت تشخيص آنان را بيفزايد و بدانگونه كه در منابع اساسى اسلامى مطرح است بر پايهء عقل و بصيرت آنان را از اوهام و خرافات بر كنار دارد به سوى عواطف سادهء عاميانه گرايد ، و نه‌تنها كمكى به پرورش خرد و انديشهء آنان نكند بلكه خود زمينهء مساعدى براى رشد باورهاى خرافه‌آميز و ضعف قدرت تشخيص آنان گردد ، كه آثار زيان‌بار آن را در سراسر تاريخ ايران به فراوانى مىتوان يافت .\r\n\r\nاثر زبان در پرورش خرد و انديشه\r\nبراى اين‌كه به نتايج زيان‌بار اين امر تا حدى پىببريم بهتر است به اثر مهمى كه براى زبان در پرورش انديشه و خرد انسان شناخته‌اند توجه كنيم .\r\nآنها كه گفته‌اند انسان با زبان مىانديشد سخن به\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nگزاف نگفته‌اند ، به‌همين‌دليل كسى كه دانشى را به زبان به‌جز زبان مادرى خود مىآموزد به همان زبان هم در آن مىانديشد ، و چون اين كار تكرار شود و به زمينه‌هاى ديگر هم گسترش يابد كم‌كم در اثر تداخل عوامل ناهمگون صفاى انديشه او را خللى رسد . مىگويند براى داشتن انديشه‌اى روشن و زاينده و پربار و مستقل بايد زبانى صريح و روشن و زاينده و پرمايه داشت . ملّتهائى كه در عرصهء دانش پيش‌تازند ، بىسبب نيست كه اين همه نسبت به زبان خود و زايندگى و پربارى و حفظ استقلال آن با تأسيس انجمنها و فرهنگستانهاى مختلف و مؤسّسات علمى و تحقيقى گوناگون در افزايش سرمايه‌هاى لغوى و قدرت علمى و دقت تعبير زبان خود مىكوشند . اين همه تلاش نه از راه تفنن لغوى يا ادبى ، بلكه براى حفظ خود و فرهنگ خويش در سايهء حفظ استقلال زبان و تقويت نيروى بارورى آن است ، تا زبان ايشان هم‌عنان با پيشرفت شتاب‌آلود علم و تكنولوژى همچنان به پيش رود و از آن وانماند ، كه واماندگى زبان واماندگى علمى را هم به دنبال دارد ، و آن هم هميشه و در همه‌جا با واماندگى خرد و انديشه همراه است .\r\nوقتى در اين‌جا سخن از زبان علمى مىرود نبايد چنان‌كه معمول است زبانى را تصور نمود پر از اصطلاحات پيچيده و الفاظ دور از ذهن و نامأنوس كه فقط به كار اهل علم و متظاهران به آن بخورد و آن را با مردمى كه بايد در صف عوام الناس قرار گيرند سروكارى نباشد . اين تصور ناشى از وضعى است كه در دوره‌هاى انحطاط فكرى بر اين مرزوبوم سايه افكنده و علم و معرفت را هم در خود گرفته بود . در آن دورانها بوده است كه ضعف فكرى و علمى در پشت پرده‌اى از الفاظ پرهيبت و اصطلاحات ناآشنا يا عبارت‌پردازيهاى درون‌تهى و خوش‌نما پوشانده مىشده و صنايع لفظى و معنوى كلام جاى علم و انديشه را مىگرفته ، و هنوز هم برخى از يادگارهاى آن دورانها را مىتوان در بعضى مجامع يافت .\r\nولى امروز چنين نيست . امروز اين را همه پذيرفته‌اند كه اگر در مردمى لفظ بر معنى چيره شود و سخن انديشه را پايمال كند ، اين نشانهء آن است كه در آن\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمردم علم و انديشه وامانده و ناتوان است . امروز مراد از زبان علمى زبانى است روشن و صريح و ساده و پرمايه و مأنوس كه هم دانش عصر را به‌آسانى درخور فراگيرد و هم آن را به‌آسانى به اهل زبان - همهء اهل زبان - منتقل سازد و آن را وسيلهء پيشرفت آنان گرداند . و اين‌چنين زبانى ازآن‌رو براى اهل زبان مأنوس و خودمانى است كه همهء اصطلاحات آن در هر نوع از معارف بشرى و همهء واژه‌هاى نوساخته و نوظهور آن از همان زبان خود آنها و كلمات مأنوس ايشان گرفته شده و با چنان مهارت و ظرافتى به‌كار رفته كه گوئى آن دانش نوظهور در اصل از همين زبان نشأت گرفته است .\r\n\r\nاثر اهمال گذشتگان در كمبودهاى كنونى زبان فارسى\r\nاز آنجا كه هر زبانى در اثر كاربرد آن در دانشهاى مختلف و در تحقيقات علمى پايه و مايه مىگيرد ، و استعدادهاى درونى آن مىشكفد ، و ويژگيهاى آن شناخته مىگردد . بىتوجهى به زبان فارسى و به‌كار نگرفتن آن در زمينه‌هاى علمى و تحقيقى باعث گرديد تا زبان فارسى كه در زمينه‌هاى ديگر با زبان عربى هم‌عنان مىرفت ، و حتى در برخى زمينه‌ها هم از آن پيشى مىگرفت ، در اين زمينه يعنى در تحقيقات علمى پيشرفتى نكند و از هم‌عنانى با زبان عربى بازماند ، تا بدان‌حد كه وقتى در دوران معاصر كسانى از استادان صاحب‌نظر به درس و بحث زبان فارسى پرداختند ، و در صدد جمع و تدوين اصول و مبانى علمى آن برآمدند ، اثر اهمال گذشتگان را در آن بسيار ، و نابسامانيهاى موجود در تنظيم اصول و قواعد آن را فراوان يافتند . و شايد بهتر باشد كه تفصيل اين اجمال در اين‌جا از زبان دو تن از همين استادان صاحب‌نظر شنيده شود :\r\nاستاد فقيد جلال الدين همائى كه در بسيارى از معارف اسلامى و زبان و ادب فارسى و عربى دستى توانا داشت ، در خطابه‌اى كه با عنوان « دستور زبان فارسى » در فرهنگستان ايران ايراد نمود ، دراين‌باره چنين گفت : « وقتى كه تمام دوره‌ها را از ظهور اسلام تا حال حاضر از مدنظر بگذرانيم مىبينيم كه دانشمندان ما از\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nقديم تاكنون متأسفانه بيشتر سعى و كوشش خود را در زبانهاى بيگانه صرف كرده ، سهل است كه پاره‌اى از كوته‌انديشگان اصلا زبان فارسى را خوار و بىمقدار شمرده‌اند . دانشمندان حاضر بيشتر در زبانهاى اروپائى كار مىكنند .\r\nعلماى قديم تمام همّ خود را در تدوين و تكميل زبان و ادبيّات عرب مبذول داشتند و به زبان فارسى چندان اعتنا نكردند . درصورتىكه اگر عشر آن همه زحمت و رنج را براى قواعد فارى متحمل شده بودند ، صرف و نحو و معانى و بيان و لغت فارسى نيز به حد كمال مىرسيد . . . بعضى مىگويند فارسىزبان علمى نيست . چرا نيست ؟ براى اين‌كه بدان توجه نداشته و در اين زمينه كار نكرده و تحمل رنج و زحمت را بر خود هموار نساخته و درواقع نخواسته‌ايم كه آن را زبان علمى سازيم . فرق است ميان نخواستن و نشدن . دراين‌باره سخن بسيار است « 1 » . »\r\nو استاد فقيد احمد بهمنيار كه وى نيز از استادان بنام و بافضيلت هردو زبان فارسى و عربى بود و به ادبيّات هردو زبان معرفتى شايسته داشت ، در خطابه‌اى كه در فرهنگستان ايران در موضوع « املاى فارسى » ايراد نمود ، در اين زمينه چنين بيان داشت : « دانشمندان ما تا حدود يك قرن پيش علوم ادبيه را منحصر به علوم لفظى عربى مىدانستند و فارسىدانى در نظرشان فضيلتى محسوب نمىشد ، و بدين‌سبب تمام همّت و سعى خود را در تدوين و تكميل و تعليم و تعلّم قواعد زبان عربى مصروف داشته و آن زبان را در صرف و نحو و قواعد اشتقاق و معانى و بيان و بديع و عروض و قافيه و رسم الخط و املا و تجويد و ديگر علوم لفظى بىنيازترين زبانها ساخته‌اند . در صرف و نحو عربى هزارها كتاب و رساله ، مبسوط و مختصر و متوسط به ترتيبات و اشكال مختلف تأليف كرده و در استقصاى قواعد و تعريف مصطلحات و شرح و بسط مطالب اين فن دقتها و موشكافيهاى عجيب نموده‌اند ، و اگر صد يك اين زحمات را براى زبان فارسى كشيده بودند فارسى هم از جهت صرف و نحو و ديگر علوم لفظى و ادبى زبانى ثروتمند بود . ليكن فارسى را متأسفانه درخور اين‌كه چنين رنجى برايش تحمل شود نمىدانستند ، و اگر شعر و شاعرى در ايران اهميت خاصى پيدا نكرده بود ،\r\n\r\n\r\n","description":"","footnote":"\r\n( 1 ) - لغتنامهء دهخدا ، مقدمه ، ص 116 ، به نقل از مجلهء فرهنگستان .\r\n","page_name":" 109 ","page_number":109},
  {"content":"\r\n\r\nاين چند رساله و كتاب هم كه در بديع و عروض و قافيهء فارسى در دست داريم به وجود نمىآمد « 1 » » .\r\n\r\nمدارس دينى ايران و تاريخ اسلام\r\nيكى ديگر از غفلتهاى گذشته در تعليمات دينى و اسلامى ايران كه آن را هم از قصور مدارس دينى و اسلامى ايران شمرده‌اند ، خالى بودن جاى تاريخ اسلام در آن مدارس بوده است كه آن هم آثار نامطلوبى بر فرهنگ اسلامى ايران داشته است .\r\nگوشه‌اى از اين آثار نامطلوب در يكى از پرسشهائى كه در آغاز اين گفتار مطرح شد نموده شده ، و از آنجا كه اين امر يكى از مسائل اساسى فرهنگ اسلامى ايران در عصر حاضر است و مىبايستى در سرلوحهء مسائلى قرار گيرد كه بايد بدان توجه شود ، و در اين‌جا توضيحاتى دربارهء آن خواهد آمد ، بهتر است پيش از آن توضيحات همان پرسشى كه در آغاز اين گفتار گذشت در اين‌جا تكرار شود . سؤال اين بود : چرا با آن‌همه سوابق درخشانى كه اين سرزمين و اهل علم و انديشهء آن در گذشته‌هاى دور و نزديك و به‌خصوص در دوران شكوفائى علم و انديشه ، در تاريخ و فرهنگ اسلامى داشته‌اند ، تا آن‌حد كه هيچ علم و ادب و فن و هنرى را در فرهنگ آن عصر نمىتوان يافت كه دانشمندان ايرانى از پايه‌گذاران يا دست‌كم از افراد سرشناس آن نباشند ، ولى بااين‌حال باز ، در اين روزگار كه مىبايستى مردم اين سرزمين از آن گذشته‌هاى درخور ستايش خويش به‌خوبى آگاه باشند ، و با جلوه‌هاى انديشه و دانش گذشتگان خود از روى آثار خود آنان آشنا گردند تا بتوانند با معرفتى صحيح به فرهنگ ملّى خود ، هم جاى راستين خود را در جهان اسلام و فرهنگ اسلامى به‌درستى بشناسند و هم آن را به ديگران بشناسانند ، نه آن آگاهى چنان است كه مىبايست مىبود ، و نه آشنائى ايشان با فرهنگ اسلامى خود درخور ملّتى است كه خود از پايه‌گذاران آن فرهنگ بوده و از وارثان حقيقى آن به‌شمار مىرود .\r\n\r\n\r\n","description":"","footnote":"\r\n( 1 ) - لغتنامهء دهخدا ، مقدمه ، ص 156 ، به نقل از مجلهء فرهنگستان .\r\n","page_name":" 110 ","page_number":110},
  {"content":"\r\n\r\n\r\nسخنى دربارهء تاريخ جامع اسلام\r\nمعمولا وقتى از تاريخ اسلام سخن مىرود سرگذشت اين دين در شبه‌جزيره عربستان در زمان حيات پيغمبر اكرم و سپس تاريخ اعراب مسلمان و مجادلات آنها قصد مىشود . ولى مراد در اين‌جا تنها اين معنى نيست . آنچه در اين‌جا از تاريخ اسلام قصد مىشود ، سرگذشت اين دين در همهء جاهائى است كه در آن‌جاها راه يافته و فراز و نشيبهائى است كه در طول تاريخ به خود ديده و شناخت ملّتهائى است كه به آن گرويده‌اند .\r\nاسلام پس از بيرون آمدن از عربستان به سرزمينهاى بسيارى رفته و مردم بىشمارى را با فرهنگها و زبانهاى مختلف دربرگرفته ، و در هر سرزمين و ميان هر ملّت ، سرگذشتى ، و با هر فرهنگ و زبانى ، برخوردى يا آميزشى داشته است .\r\nو آنچه امروز به‌نام فرهنگ اسلامى خوانده مىشود مجموعهء دانشها و تجارب فكرى و روحى و فرهنگ و تمدنى است كه بخشى از آن از گذشتگان به مسلمانان رسيده و بخش ديگرى در طىّ قرنهائى كه انديشه و علم در جهان اسلام زنده و زاينده بوده به‌وسيلهء آگاهان و دانشمندانى از ملّتهاى مختلف اسلامى ، با زمينه‌هاى فرهنگى مختلف و زبانهاى متفاوت ، به‌وجود آمده و بخش اعظم آن به زبان عربى كه زبان علمى مشترك همهء مسلمانان بوده است تدوين گرديده و امروز از مواريث مشترك همهء مسلمانان به‌شمار مىرود .\r\nملّتهائى كه در طول تاريخ در حوزهء اسلام درآمده‌اند و امروز جامعهء اسلامى را تشكيل مىدهند در يك زمان به اين دين درنيامده‌اند ، و همه هم در يك درجه از تمدن و فرهنگ نبوده‌اند . برخى از اين ملّتها خيلى زود به اين جامعه پيوسته و در تكوين فرهنگ آن شركت مؤثر داشته‌اند ، و برخى از آنها خيلى دير و در دورانى كه جامعه و فرهنگ اسلامى مراحلى از تكامل را پيموده بود آن را دريافته‌اند . برخى را تمدن و فرهنگى بوده است كه به آنها آن توانائى را مىداده تا هم بر ميراث فرهنگى جهان اسلام بيفزايند و هم در گسترش اسلام و فرهنگ اسلامى به جاهاى ديگر سهمى برعهده گيرند ، و برخى ديگر چنين نبوده‌اند .\r\nمراحلى هم كه اين فرهنگ در دوره‌هاى تاريخى خود گذرانده يك‌دست و\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nيك‌نواخت نبوده ، برخى از دوره‌هاى آن در بعضى جاها دوران شكوفايى و زايش و گسترش آن بوده ، و برخى ديگر دوران ركود و توقف و حتى سير قهقرائى آن . و هيچ‌يك از اين پديده‌ها هم بىسبب و عاملى پديد نيامده‌اند . نه فرهنگ اسلامى بىسبب و عاملى گسترش يافته ، و نه دگرگونيهائى كه در دوره‌هاى مختلف و در جاهاى مختلف در آن پديد آمده به خودىخود صورت پذيرفته است . اين برحسب اتفاق نبوده كه اين فرهنگ در دورانى پويا و شكوفا بوده ، و در دوره‌هائى دچار ضعف و انحطاط گشته ، بلكه همهء اينها را سببها و علتها بوده و در هر دوره‌اى هم مردمى در شكوفائى يا بىبرى آن مؤثر بوده‌اند كه بايد هم آن سببها و علتها و هم آن مردم به‌درستى شناخته شوند . و وقتى سخن از تاريخ اسلام مىرود مراد چنين تاريخ جامعى است كه همهء پديده‌ها و نشيب و فرازهاى آن را با علل و اسباب آنها باز نمايد و مردمى را كه در پيشرفت و گسترش فرهنگ آن مؤثر بوده‌اند به‌درستى و در هويت اصلى خودشان بشناساند . و اين تاريخى است كه مىبايستى در همهء مدارس اسلامى و در همه‌جا به عنوان تاريخ اسلام و سير تاريخى فرهنگ و تمدن آن تدريس شود و در آنها مراكزى هم براى مطالعات علمى و تحقيق و تتبّع در آن به‌وجود آيد .\r\n\r\nدورانى از تاريخ اسلام كه بايد در زمينهء تاريخ ايران بررسى شود\r\nو آنچه در اين ميان همچون وظيفه‌اى علمى و اسلامى بر عهدهء مدارس دينى ايران قرار مىگرفته ، و اگر براى مدارس اسلامى خارج از اين مرزوبوم در حكم واجب كفائى بوده براى مدارس ايران واجب عينى بوده است ، شناختن و شناساندن دوره‌اى از تاريخ اسلام و فرهنگ اسلامى است كه صحنهء غالب رويدادهاى مهم و اساسى آن ، چه سياسى و چه فرهنگى ، سرزمين ايران بوده و غالب فرزانگان و دانشمندانى هم كه در ثبات و استقرار دولت اسلام و پىريزى و گسترش فرهنگ آن كوشيده‌اند از همين سرزمين برخاسته‌اند . و اين دورانى است گسترده كه از همان قرن نخستين اسلام كه اين دين به اين سرزمين راه\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nيافته تا حملهء مغول را دربرمىگيرد . دورانى كه در آن ، سرزمين ايران كانون تمدن و فرهنگ اسلام بوده و دانشمندان و فرزانگان آن هم پرچمداران آن بوده‌اند .\r\nسرزمين ايران از آن‌روى كانون تمدن و فرهنگ اسلام خوانده شد كه جاهاى ديگرى كه در دوره‌هاى بعد از مراكز علمى و سياسى اسلام شدند و امروز هم برخى از آنها از مراكز مهم فرهنگ عربى اسلام به‌شمار مىروند در آن دوران هنوز اثر مهمى در تاريخ اسلام و به‌خصوص در تاريخ فرهنگى آن نداشتند . مصر و شام از وقتى مركز علوم عربى اسلامى شدند كه مراكز علمى ايران در اثر حملهء مغول از هم پاشيد و اهل علم و انديشه پراكنده شدند و برخى از آنها هم به مراكز ديگر اسلامى روى آوردند « 1 » . تدوين معارف اسلامى در همهء رشته‌هاى آن و پايه‌گذارى دانشهاى ديگر در زمينه‌هاى مختلف و همچنين استخراج و تدوين قواعد زبان عربى و بسط و گسترش كاربرد آن در همين دوران و در همين سرزمين صورت پذيرفت و هم در همين دوران و به كوشش مردمى از همين سرزمين بود كه خلافت اسلامى از بند تعصبات قومى و قبيله‌اى امويان رهائى يافت و چهره‌اى معتدل‌تر به خود گرفت .\r\nعلت همهء اين‌ها هم اين بود كه اسلام در سرزمين ايران با مردمى سروكار يافت كه از لحاظ سطح دانش و بينش با مردم قبل تفاوت بسيار داشتند . قبائل عرب كه نخستين مخاطبان اين پيام بودند غالبا مردمى صحرانشين يا در حكم صحرانشين بودند ، با زندگىاى ابتدائى و فرهنگى درخور همان زندگى . و شناخت آنها هم از اسلام خارج از محدودهء فكرى آنها نبود . ولى ايرانيان در آن دوران داراى يكى از تمدنهاى معتبر قديم و دانش و فرهنگى متناسب با آن بودند ، و در امر دين و جهان‌بينى دينى هم سابقه‌اى بس طولانى و اندوخته‌هاى فكرى فراوان داشتند . و به‌همين‌سبب وقتى فرزانگان ايشان را فرصتى براى شناخت اسلام دست داد ، و در پرتو مبانى اعتقادى و مباحث كلامى خويش با مبانى فكرى و اعتقادى آن آشنا شدند ، هم فصل تازه‌اى در تبليغ اين دين در ايران گشودند كه پايه‌هاى آن نه بر تحميل و تعبّد بلكه بيشتر بر تعليم و تعلّم و\r\n\r\n\r\n","description":"","footnote":"\r\n( 1 ) - ابن خلدون ، مقدمه ، ص 545 - جرجى زيدان ، تاريخ آداب اللغة العربية ، ج / 3 ص 112 .\r\n","page_name":" 113 ","page_number":113},
  {"content":"\r\n\r\nوعظ و ارشاد استوار گرديده بود ، و هم ميدان تازه‌اى براى فعاليتهاى فكرى و روحى خويش يافتند كه ثمرهء آن در همهء زمينه‌هاى علمى و فرهنگى اسلام و به بركت آن در همهء زمينه‌هاى لغوى و ادبى زبان عربى هم نمودار گرديد .\r\nهنوز قرن اوّل اسلامى به پايان نرسيده بود كه ايرانيان صاحب انديشه و به اسلام پيوسته در بصره كه از نخستين مراكز اسلامى در سرزمين ايران بود به درس و بحث مسائل فلسفى و كلامى در پرتو آيات قرآنى پرداختند و تفكر دينى را در اسلام پايه نهادند . حسن بصرى كه نام او در سرلوحهء پايه‌گذاران انديشه‌هاى عرفانى و مباحث كلامى در اسلام برده مىشود و همهء آراء و عقايد عرفانى و كلامى آن قرن از مجلس درس و وعظ او سرچشمه مىگيرد چنان‌كه پيش از اين هم گذشت در مدينه از پدر و مادرى ايرانى زاده شده بود كه در جنگ ابلّه به دست اعراب اسير شده و به مدينه انتقال يافته و در آنجا به اسلام گرويده بودند .\r\nپدر حسن نامش فيروز بود كه به يسار تبديل شد و مادرش را هم كه نام فارسيش ذكر نشده خيره ناميدند « 1 » . آنها در سال 14 هجرى به اسارت افتادند و حسن در سن 16 سالگى پس از فتنه‌اى در مدينه كه به قتل عثمان انجاميد و خود شاهد آن بود به زادگاه پدرى خود بازگشت و در بصره شهر نوپاى اسلامى كه در اين زمان در همسايگى ابلّه ، بندر معروف دوران ساسانى ، قد مىافراشت اقامت گزيد ، و به جز سالهايى از دوران جوانى خود كه سمت دبيرى ربيع بن زياد و انس بن مالك را داشته بقيهء عمر خود را كه قسمت اعظم عمر او بوده در بصره گذرانده و در مسجد نوبنياد آنجا به درس و وعظ و تحليل مباحث اسلامى مىپرداخت « 2 » .\r\nو باز در همين قرن اوّل اسلامى بود كه وقتى عبد الملك خليفهء اموى در\r\n\r\n\r\n","description":"","footnote":"\r\n( 1 ) - بلاذرى ، فتوح البلدان ، ص 423 .\r\n( 2 ) - بلاذرى دبيرى حسن را براى ربيع بن زياد در سيستان و خراسان در سفر اوّل ربيع به آن ديار كه در زمان ولايت ابن عامر در عراق بوده است نوشته و اين اشتباه است .\r\nچون در اين تاريخ هنوز حسن به بصره نيامده بود . چنين مىنمايد كه اين امر با سفر ديگر ربيع بن زياد به خراسان در سال 51 هجرى كه در اين سفر ولايت خراسان را داشته است اشتباه شده ( طبرى 2 / 6 - 155 ) . به گفتهء ابن نديم ، حسن سه سال دبيرى انس بن مالك را برعهده داشته ( الفهرست ، چاپ تجدد ، ص 202 ) .\r\n","page_name":" 114 ","page_number":114},
  {"content":"\r\n\r\nدمشق از ازهرى ، فقيه نامى آن زمان دربارهء فقيهان شهرهاى بزرگ اسلامى همچون مكّه و يمن و مصر و شام و جزيره و خراسان و بصره و كوفه پرسيد ، ازهرى به‌جز فقيه كوفه كه تنها فرد عرب بود بقيهء فقيهان شهرها را با اسم و رسم از موالى شمرده كه غالب آنها از ايرانيان بوده‌اند و علت برترى همهء آنها را هم ديانت و روايت ذكر كرده . در اين معنى به‌جز اين روايت كه آن را دميرى و ابن عبدربّه هردو نقل كرده‌اند ، روايات ديگرى هم آمده است . از آن‌جمله روايتى است در العقد الفريد شامل گفتگوئى ميان عيسى بن موسى و شخصى به نام ابن ابى ليلى كه به پرسشهاى او دربارهء فقيهان شهرهاى اسلامى پاسخ مىدهد . در اين گفتگو ابن ابى ليلى هجده تن از فقيهان مشهور را نام مىبرد كه تنها دو تن از آنها ، « فقيهان كوفه » عرب و شانزده تن ديگر از موالى بوده‌اند . حتى دربارهء اين دو تن فقيه كوفه هم ابن ابى ليلى گويد كه چون عيسى بن موسى از متعصبان عرب بود و از شنيدن نام موالى به عنوان فقيه آن شهرها به سختى برآشفته و صورتش برافروخته شده بود و من بر حال او بيمناك شدم ، فقيهان كوفه را ابراهيم نخعى و شعبى نام بردم و اگر بر حال او بيمناك نمىشدم دو تن فقيه كوفه را هم يكى حكم بن عتبه و ديگرى عمار بن ابى سليمان نام مىبردم كه آنها هم از موالى بودند .\r\nياقوت هم در معجم البلدان از زبان عبد الرحمن بن زيد ابن اسلم روايتى در همين معنى آورده است « 1 » .\r\nو نيز در همين قرن نخستين اسلام بود كه دبيران ايرانى عربىنويس به نقل و ترجمهء ديوانهاى ساسانى به زبان عربى پرداختند « 2 » و زبان عربى را كه تا آن هنگام در آن زمينه‌ها كاربردى نداشت در امور ديوانى به‌كار گرفتند و با ذوق و قريحهء خويش نارسائيهاى آن را در اين زمينه و زمينه‌هاى مشابه به‌تدريج بر طرف\r\n\r\n\r\n","description":"","footnote":"\r\n( 1 ) - دو روايت نقل شده از العقد الفريد و معجم البلدان را در فجر الاسلام چاپ 2 ص 182 و 183 خواهيد يافت .\r\n( 2 ) - توضيح بيشتر دراين‌باره در مقاله‌اى از نويسندهء همين گفتار با عنوان « نقل ديوان عراق از فارسى به عربى . . » در نشريهء « مقالات و بررسيها » دفتر سوم و چهارم ، تهران ، 1349 ه . ش . ص 1 تا 16 آمده است .\r\n","page_name":" 115 ","page_number":115},
  {"content":"\r\n\r\nساختند « 1 » و بدين‌ترتيب ديرى نگذشت كه ترسّل ديوانى و غيرديوانى در زبان عربى پيشرفتى به‌سزا كرد و در قرن بعد باز به همّت دبيرانى از همان طبقه يعنى ايرانيان عربىنويس همچون ابن مقفع و عبد الحميد و بسيارى ديگر از دبيران و نويسندگان ايرانى كه كتب ادبى عربى از نام آنها مشحون است زبان عربى در ترسّل و انشاء و تأليف و تدوين به پايگاهى بلند رسيد .\r\nاين در دوران اموى بود كه براى پيشرفت علم و معرفت چندان مساعد نبود و با آنكه ايرانيان هم در آن محيطى مناسب نمىيافته‌اند باز اثر گرايش اسلامى آنان آن اندازه بوده است كه در اين دوران هم تا حد اقتضاى محيط به گسترش فرهنگ اسلامى و كاربرد زبان عربى بپردازند و چون به دوران بعد يعنى دوران عباسى برسيم كه در آن ايرانيان و گرايش اسلامى ايشان فرصتهاى مناسب‌ترى براى رشد و ظهور يافتند اثر ايشان را در پيشرفت علم و ادب و فرهنگ و تمدن اين عصر به اندازه‌اى خواهيم يافت كه به زحمت مىتوان نمونه‌هائى از آن برشمرد . زيرا در اين عصر هيچ رشته‌اى از علم و ادب و فن و هنر را نمىتوان ذكر كرد كه ايرانيان از پايه‌گذاران يا دست‌كم از سرشناسان آن رشته نباشند .\r\nو اين هم در اين مورد گفتنى است كه آنچه در اين دوران در اين سرزمين در علوم و فرهنگ اسلامى و ادبيّات عربى به‌وجود آمد ، همچون الگو و سرمشقى براى نظائر آنها در جاهاى ديگر به‌كار رفت . زيرا آنچه در آن مناطق هم به‌وجود آمد بازتابى بود از آنچه در اين سرزمين پايه‌گذارى شده بود . نوشته‌اند هنگامى كه كتاب العقد الفريد تأليف ابن عبدربّه اندلسى ( 241 - 328 ه . ق . ) را به مشرق آوردند ، اهل ادب گمان بردند كه در آن ، اخبار مغرب و آثار ادباى آن سامان را خواهند يافت و چون آن را خواندند ، گفتند : اين كالاى خود ما است كه به ما بازگردانده شده « 2 » .\r\nكتاب العقد الفريد نخستين كتاب معتبرى بود كه در خارج از اين منطقه در\r\n\r\n\r\n","description":"","footnote":"\r\n( 1 ) - دراين‌باره نگاه كنيد به مشاجرهء بين مردان شاه و صالح ، در همان مقاله .\r\n( 2 ) - اين گفته را در برخى مآخذ به صاحب بن عباد ، وزير نام‌آور ديلميان نسبت داده‌اند كه چون آن را خواند بدين آيهء قرآن تمثل جست :  « هذِهِ بِضاعَتُنا رُدَّتْ إِلَيْنا »  .\r\n","page_name":" 116 ","page_number":116},
  {"content":"\r\n\r\nزبان عربى و معارف اسلامى تأليف شده بود . ابن عبدربّه مؤلّف آن از مردم قرطبه بود و همواره در قرطبه مىزيسته است . وى خود در مقدمهء كتابش نوشته كه مطالب كتاب خود را از نوشته‌هاى علماى مشرق گرفته و امتيازى كه براى كتاب خود شناخته نه در اصل مطالب و محتواى آن بلكه در حسن انتخاب مطالب و حسن اختصار آنها و در مقدمه‌اى دانسته كه بر بخشهاى مختلف آن كتاب كه هريك از آنها را هم به نام كتاب خوانده افزوده است .\r\nاز مؤلّفان شرقى ، آن‌كه بيش از همه كتابش مورد تقليد و اقتباس ابن عبدربّه قرار گرفته ابن قتيبهء دينورى است « 1 » كه كتاب عيون الاخبار او نه‌تنها از لحاظ شكل و محتوا سرمشق اصلى ، بلكه برخى از مطالب آن هم از مايه‌هاى اصلى العقد الفريد بوده است .\r\n\r\nابهامهائى كه تاريخ اسلام را فراگرفته\r\nاينها نمونه‌هائى است از مطالب بسيارى در تاريخ اسلام و فرهنگ اسلامى كه جز در زمينهء تاريخ ايران و در پرتو گرايش اسلامى ايرانيان قابل درك نيستند ، و به‌همين‌سبب بهترين و مناسب‌ترين جا براى درس و بحث و تحقيق در آنها مدارس دينى و اسلامى ايران بوده و هست ، و اين‌كه در اين‌جا فهرست‌وار به مطالبى اشاره شد كه مىبايستى هريك سرفصلى از تاريخ جامع اسلام و از موضوعهاى اصلى تدريس و تحقيقات علمى در مدارس اسلامى ايران مىبود و از پايه‌هاى استوار فرهنگ اسلامى مردم اين سرزمين مىگرديد ، بدين‌قصد است تا به سنگينى وظيفه‌اى كه نسل‌هاى معاصر و آينده ، براى جبران غفلتهاى گذشته و رفع ابهامهائى كه تاريخ اسلام را فراگرفته است ، برعهده دارند وقوف بيشترى حاصل آيد .\r\nاين نكته هم در اين‌جا گفتنى است كه وقتى در اين دوران كه تاريخ آن مورد\r\n\r\n\r\n","description":"","footnote":"\r\n( 1 ) - عبد اللّه بن مسلم ، معروف به ابن قتيبه اصلا از خاندانى ايرانى و مروزى بوده كه چون مدّتها قضاء دينور را برعهده داشته به دينورى معروف شده است . وى در قرن سوّم هجرى مىزيسته است ( 213 - 276 ) .\r\n","page_name":" 117 ","page_number":117},
  {"content":"\r\n\r\nگفتگو است سخن از تاريخ اسلام و تاريخ ايران مىرود در واقع سخن از دو تاريخ پيوسته به هم است ، چون در دورانى كه صحنهء غالب رويدادهاى مهم اسلام همين سرزمين ايران بوده و همهء رشته‌هاى علوم و فرهنگ آن هم در همين‌جا و به‌وسيلهء مردمى از همين ديار پايه و مايه گرفته است تاريخ اسلام و ايران هم قابل تفكيك نيستند . نه كسانى كه بخواهند تاريخ اسلام را جدا از تاريخ ايران و مردم آن بشناسند به نتيجه‌اى صحيح مىرسند ، و نه آنها كه تاريخ ايران و مردم آن را در دوران اسلامى بىتوجه به سير تحولات تاريخى اسلام در ايران و گرايشهاى اسلامى ايرانيان مورد بحث و بررسى قرار مىدهند .\r\nو به سبب همين پيوستگى است كه چون اين تاريخ در مدارس اسلامى ايران يعنى كانون اصلى خود جائى براى مطالعه و تحقيق نيافته تا باتوجه به جنبه‌هاى مختلف آن همهء چهره‌هاى آن چنان كه در واقع بوده است نمودار گردد ، و در مراكز ديگرى هم كه مورد مطالعه بوده به جنبه‌هاى ايرانى آن كمتر توجه شده و بيشتر جنبهء عربى آن ، آن هم به گونه‌اى مبالغه‌آميز ، مورد توجه قرار گرفته است ، ازاين‌رو اين تاريخ از جهات بسيارى در پردهء ابهام مانده ، و در تفسير رويدادهاى آن غالبا پندارها جاى واقعيات را تا حد تحريف گرفته است . و اين چيزى است كه آثار گمراه‌كنندهء آن را نه‌تنها در مردم ناآگاه بلكه در بسيارى از درس خواندگان و عالمان و مراكز علمى اين زمان هم كه تاريخ اسلام و فرهنگ آن را تنها از يك جنبهء آن مورد مطالعه قرار داده‌اند مىتوان ديد ، و اينك يك نمونه :\r\n\r\nنخستين كنگرهء اتحاديهء دانشگاههاى اسلامى\r\nدر نخستين كنگرهء اتحاديهء دانشگاهى اسلامى كه در سال 1348 هجرى شمسى در يكى از مدارس دينى قديمى شهر فاس در كشور مغرب كه امروز ، با تغييراتى در آن ، به نام دانشگاه قرويين خوانده مىشود ، برپا گرديده بود ، و در آن شانزده كشور اسلامى و بيش از بيست دانشگاه و دانشكده و مؤسسهء عالى اسلامى نماينده داشتند ، هدف از برپائى آن كنگره چنين اعلام شده بود :\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n« پيشوايان فكرى و انديشمندانى كه امور علمى و آموزشى جهان اسلام را در شرق و غرب عالم اداره مىكنند ، و پايه‌هاى فكر و انديشه متفكّران اسلامى را براى نسلهاى آينده بنا مىنهند ، در يك‌جا گردهم آيند و با تنظيم يك برنامهء صحيح علمى و آموزشى روش واحدى براى تعليمات اسلامى پىنهند كه هم منطبق با « اصول عاليهء قرآن و هم متضمّن علوم و فرهنگ عصر باشد « 1 » . »\r\nدر كميسيون علمى و فرهنگى آن كنگره كه ترسيم خطمشى اساسى براى وصول به آن هدف از وظايف آن مشخص شده بود ، به مقتضاى مسئوليتى كه به موجب رأى اعضاى آن كميسيون كه همه از استادان بنام و صاحب‌نظر دانشگاههاى اسلامى بودند « 2 » به‌عنوان رياست آن كميسيون و نظارت بر طرحهاى پيشنهادى برعهدهء اين جانب گذارده شده بود ، سعى شد تا در آن كميسيون طرحهائى در اين زمينه‌ها تهيه و تصويب گردد و به مجمع عمومى پيشنهاد شود كه عموما مبتنى بر گسترش مطالعات و تحقيقات اسلامى در همهء چهره‌هاى آن باشد و شامل همهء مؤسسات علمى و آموزشى اسلامى با زبانهاى مختلف آنها گردد . آن‌چنان‌كه همهء ملّتهاى اسلامى را با زبانها و فرهنگهايشان و همهء مذاهب شناخته شدهء اسلامى را با آثار فكرى و ذوقى آنها دربرگيرد ، و در تمام نهادهائى هم كه براى اين منظور پيش‌بينى شده بود ، مانند مركز تحقيقات و كتابخانه و نشريهء بين المللى اسلامى بر همين صفت اسلامى و فراگير آنها تأكيد شده بود .\r\nاين تأكيد ازآن‌رو ضرورى مىنمود كه معمولا هر وقت در اين‌گونه مجامع از اسلام و فرهنگ آن سخن مىرفته ، آن را در بخش خاصى از آن‌كه همان\r\n\r\n\r\n","description":"","footnote":"\r\n( 1 ) - شرح كارهاى اين كنگره را در نشريهء رسمى آن كنگره با عنوان :\r\n« المؤتمر التاسيسى لجمعيّة الجامعات الاسلاميّة » ، المنعقدة بفاس ( المغرب الاقصى ) ، چاپ رباط ، رجب سال 1389 ه ق . - 1969 ميلادى ، و گزارشى اجمالى دربارهء آن در دفتر يكم « مقالات و بررسىها » نشريهء دانشگاه تهران ، فروردين 1349 ه ش . خواهيد يافت .\r\n( 2 ) - نام و سمت آن استادان را در صفحهء 181 « مقالات و بررسيها » ، سال اوّل ، خواهيد يافت .\r\n","page_name":" 119 ","page_number":119},
  {"content":"\r\n\r\nاسلام سنّى و زبان و فرهنگ عربى باشد محصور مىساخته‌اند و به بخشهاى ديگرى از آن توجه نمىشده ، و بدين‌سان قسمت مهمى از تاريخ و فرهنگ اسلام كه شايد در برخى از رشته‌ها مهمترين قسمت آن هم بوده باشد يا در محاق فراموشى قرار مىگرفته و يا به صورتى تحريف‌آميز عرضه مىگرديده ، و بسيارى از دانشمندان بزرگ اسلامى هم كه با هويّتى نه از آن خود معرفى مىشدند ، در هويّت اصلى خود ناشناخته مىماندند . و غرض اصلى از تهيهء اين طرحها هم با تأكيد بر صفت فراگير اسلامى آنها اين بود كه تاريخ و فرهنگ اسلامى در همهء چهره‌ها و همهء زمينه‌هاى آن‌چنانكه درواقع بوده و هست شناخته گردد ، نه در يك محدودهء خاصى از آن .\r\nبحث و جدلى كه آن طرحها و پيشنهادهاى ضميمهء آنها در مجمع عمومى آن كنگره برانگيخت ، نشان داد كه هنوز آن سنّت ديرينه در ذهن برخى از همكاران و نمايندگان دانشگاههاى عربى همچنان زمينه‌اى ثابت و پايه‌اى استوار دارد ، و اين امر هرچند در ظاهر برخاسته از نوعى تعصّب به نظر مىرسيد ، ولى درواقع از اين امر سرچشمه مىگرفت كه هنوز تاريخ جامع و فراگير اسلام بدانگونه كه درواقع بوده حتى در مراكز علمى اسلامى هم‌چنانكه مقتضاى علم و تحقيق امروز است مورد بحث و تحقيق علمى قرار نگرفته و فرهنگ جامع اسلامى هم در همهء چهره‌هاى آن ، نه در آن مراكز و نه در مراكز پژوهشى ديگر ، جائى براى تحقيق علمى ، بدان‌گونه كه مقتضاى عصر حاضر است ، نيافته و هنوز هم دانشمندان و فرزانگان تاريخ‌ساز اسلام كه مىبايستى با هويت اصلى خودشان و با معرفى اصل و تبار و شهر و ديارشان به عنوان پيشگامان علم و فرهنگ در جهان اسلام شناخته شوند ، و خدمات آنان در گسترش فرهنگ و تمدن اسلامى چنان كه درخور آنان است نموده شود ، تا هم چهرهء جهانى و انسانى اين فرهنگ و تمدن به‌خوبى نمايان گردد و هم حق پايه‌گذاران آن تاحدى شناخته شود ولى بر خلاف همهء اينها باز آنها در تاريخ آن دوران به صورتهاى ديگرى معرفى مىشوند ، و باز ناديده گرفتن اصل و تبارشان يا به دست‌آويز نوشته‌هاى عربى\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nآنها يا به سبب نسب ولاءشان به قبيله‌اى از قبايل عربى يا به علتهاى ديگر همه از اعراب يا وابستگان آنها قلمداد مىشوند . و بدين‌سان در اين تاريخ و فرهنگ جاى شايسته‌اى براى مسلمانان ديگر باقى نمىماند . و با اين حساب آنها هم كه در دوران معاصر چه در نوشته‌ها و گفته‌هاى خود و چه در برنامهء مدارس و دانشگاههاى خود تاريخ اسلام را تاريخ عرب و فرهنگ و تمدن اسلامى را فرهنگ و تمدن عربى و خلافت اسلامى را هم امپراطورى عربى مىخوانند خود را دور از صواب نمىپندارند .\r\nو نبايد از نظر دور داشت كه چنين برداشتى از اسلام و عرب هرچند ريشه در پندار قديمى تعريب اسلام دارد . ولى در خلأيى پرورش‌يافته و باليده است كه از قصور و غفلت مدارس اسلامى ايران نسبت به تاريخ اسلام و فرهنگ اسلامى ايرانيان به‌وجود آمده است ، چه به شرحى كه در سير تاريخ اسلام و گسترش و شكوفائى فرهنگ آن در اين سرزمين و به پايمردى مردمى از همين ديار گذشت ، اين وظيفهء مدارس اسلامى و مراكز علمى همين ديار بوده و هست كه با درس و بحث و تحقيق علمى ، هم تاريخ صحيح آن دوران را باز نمايند ، و هم تاريخ‌سازان واقعى آن دوران را به‌درستى بشناسانند ، مگر نه اين است كه مدارس اسلامى اين ديار وارثان علماى سلف اين سرزمين هستند ، و مىبايستى حافظان آثار واقعى آنان نيز باشند ؟\r\n\r\nتحقيق علمى در تاريخ و فرهنگ اسلام\r\nوقتى سخن از تحقيق علمى مىرود به‌ويژه اگر تحقيق در تاريخ يا فرهنگى باشد ، خواه‌ناخواه ذهن متوجه اصول و نهادهائى مىشود كه محققان امروز آنها را از مقدمات و لوازم ضرورى تحقيق و از الفباى اين روش مىشمارند . به نظر اين محققان براى تحقيق در هر تاريخ و فرهنگى بايد نخست كسانى كه آن تاريخ را ساخته و آن فرهنگ را پرداخته‌اند به‌درستى شناخته شوند . يعنى قوم و ملّتى كه بدان مىپيوسته‌اند ، و زمانى كه در آن مىزيسته‌اند ، و مكانى كه در آن پرورش يافته و\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nاز ويژگيهاى اقليمى و جغرافيائى آن تأثير پذيرفته‌اند ، و زمينه‌هاى فرهنگى موروثى و اكتسابى و همچنين خصوصيات فردى كه از آن برخوردار بوده‌اند ، و جامعه‌اى كه بدان تعلّق داشته‌اند ، و جوّ سياسى و فكرى و روحى كه بر آن جامعه حكم‌فرما بوده است . همهء اينها و هرآنچه پژوهنده را در راه‌يابى به واقعيات يارى دهد و چراغى فرا راه او نهد ، بايد دانسته شود تا بتوان هم آن تاريخ و فرهنگ را به‌خوبى دريافت و هم علل و عواملى را كه باعث دگرگونيها و نشيب و فرازهاى آن در دوره‌هاى مختلف تاريخى شده است به‌درستى شناخت .\r\n\r\nآنچه مىبايستى بدان اهتمام شود\r\nچنين بود كه چون به شرحى كه در آغاز اين گفتار گذشت سعى شد تا دانشكدهء الهيّات دانشگاه تهران ، براى انجام وظائفى كه به حكم طبيعت دانشگاهى و اسلامى و ايرانى خود برعهده مىداشت آماده گردد .\r\nقهرا اهتمام و تأكيد بر دو امر اساسى قرار گرفت : يكى تقويت بنيهء تحقيقاتى آن دانشكده در همهء زمينه‌هاى مربوط به تاريخ و فرهنگ اسلامى و به‌ويژه فرهنگ اسلامى ايران ، و ديگر گسترش كاربرد زبان فارسى در همهء رشته‌هاى علوم اسلامى و رشته‌هاى ديگرى كه معمولا زبان فارسى در آنها كاربرد كمترى داشت و در همهء سطوح علمى و تحقيقاتى آنها . نشريهء « مقالات و بررسيها » كه به عنوان وسيله‌اى براى پيمودن اين راه بنياد نهاده شده بود و نخستين شمارهء آن در فروردين‌ماه 1349 ه . ش . انتشار يافت ، آغازى نويدبخش بود كه با حسن قبولى كه يافته بود و پيشرفتى كه در هر دو جهت داشت ، اين اميد را در دل مىپروراند كه راهى كه بدين‌گونه و با اين هدف به همت استادان و صاحب‌نظرانى كه آن نشريه را از دانش و بينش خود مدد مىرساندند آغاز شده بود در آينده نيز به همت استادان و محققان جوان همچنان در اين دانشكده و در ديگر مراكز علمى و اسلامى ادامه يابد و زبان فارسى با افزايش قدرت تعبير و بار علمى خود شايستهء خود جاى را هم در مدارس اسلامى ايران و هم در مراكز اسلامى جهان بازيابد .\r\nو شايد بىمورد نباشد كه اين گفتار را با آخرين نوشتهء خود در آن نشريه كه\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nسفارش‌گونه و يادآورى مجدّدى بود از وظيفه‌اى كه همهء ما در اهتمام به زبان فارسى و فرهنگ اسلامى ايران برعهده داريم ، به پايان برسانم .\r\n« . . . از نخستين گامهائى كه براى شناخت فرهنگ ايران در جلوه‌هاى مختلف آن و شناساندن آن به مردم اين سرزمين بايد برداشته شود يكى اين است كه همهء آثار باارزش علماى گذشتهء اين سرزمين و به‌خصوص آنها كه دربرگيرندهء فكر و انديشهء علماى سلف در دوران شكوفائى علم و معرفت در عالم اسلام است با روش علمى و انتقادى به زبان فارسى برگردانده شود ، و در تمام رشته‌هاى معارف اسلامى بدانسان كه درخور پيشرفتهاى علمى عصر حاضر و مقتضاى وسائل جديد تحقيق است پژوهشهاى تازه‌اى صورت گيرد و همهء اينها به زبان فارسى روان در اختيار همهء مردم ايران با اختلاف سطح دانش و بينش ايشان قرار گيرد ، و بدين‌سان هم ايرانيان از سابقهء فرهنگ و به‌خصوص فرهنگ اسلامى خود آگاه گردند و دانشمندان گذشتهء خود را از روى آثار خود ايشان بشناسند ، و هم زبان فارسى در رشته‌هاى علوم اسلامى به‌كار افتد و از اين راه غنى و پرمايه شود و با افزايش سرمايهء لغوى و قدرت تعبير آن براى دريافت همهء رشته‌هاى علوم و معارف عصر آماده گردد « 1 » . »\r\n\r\n\r\n","description":"","footnote":"\r\n( 1 ) - « مقالات و بررسيها » ، دفتر 25 - 26 ، ص 7 .\r\n","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n\r\nگفتار سوم سيرى اجمالى در دوران انتقال\r\nتعريفى كلّى از دوران انتقال * گسترش تدريجى اسلام در ايران در دوره‌هاى مختلف * در دوران پيغمبر ( ص ) * در قرن اول اسلامى * در قرن دوم هجرى * در قرن سوم هجرى * از قرن چهارم به بعد * استمرار فرهنگ ايرانى و آثار آن در دوران اسلامى * نكته‌اى درخور توجّه دربارهء دوران انتقال .\r\n\r\nتعريفى كلى از دوران انتقال\r\nپيش از اين به اجمال گذشت كه مراد از دوران انتقال در اين كتاب دورانى كه در آن قدرت سياسى و نظامى دولت ساسانى به دولت خلفاء انتقال يافته نيست ، بلكه مراد دورانى است كه در آن ملّت ايران از جامعه‌اى زردشتى با همهء ويژگيهاى فكرى و روحى آن به جامعه‌اى اسلامى با تمام خصوصيات عقيدتى آن تغيير يافته ، هم تلاشهاى فكرى و ذوقىاش از آن سو به اين سو گرائيده ، و هم ذخائر فرهنگ و تمدنش به اين‌سو انتقال يافته است .\r\nدوران نخست بسى كوتاه بود و حداكثر در فاصلهء ميان سقوط مدائن به دست\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nاعراب و مرگ يزدگرد آخرين پادشاه ساسانى كه كمى بيش از پانزده سال طول كشيد صورت گرفت ، ولى دوران دوم چنين نبود . انتقال فكرى و فرهنگى مردم ايران نتيجهء طبيعى يك تحوّل مستمر در درون جامعهء ايرانى بود كه در اثر آن باورها مسير ديگرى پيمود ، و معيارها به گونه‌اى ديگر درآمد ، و ارزشها تغيير شكل يافت ، و چنين تحوّلى چيزى نبود كه با يك شكست نظامى يا با انتقال حكومت از گروهى به گروه ديگر صورت پذيرد يا در مدّتى كوتاه جامهء عمل پوشد .\r\nشايد ميسّر نباشد كه براى اين دوران آغاز و انجام ثابت و مشخّصى تعيين نمود ، ولى اين را مىتوان گفت كه اين دوران از سالها پيش از سقوط دولت ساسانى ، يعنى از همان روزگار پيغمبر اسلام و از همان وقتى آغاز شده كه نخستين فرد ايرانى به اسلام گرويده و اصول و مبانى آن را پذيرفته و خود و دانش و بينش و ذخائر فكرى و فرهنگى خويش را در خدمت آن نهاده ، و تا وقتى ادامه يافته كه اين تحوّل درونى در طىّ نسلهاى پىدرپى همه يا اكثريت قاطع مردم اين سرزمين را با قلمرو گستردهء قديم آن فراگرفته و هوش و استعداد آنها را به خود معطوف داشته است .\r\nدر تاريخ ايران و اسلام و عرب كمتر دورانى را مهمتر از اين دوران و شايسته‌تر از آن براى تحقيق و بررسى - از لحاظ تحول فكرى و فرهنگى كه در آن روى داده و نتايجى كه از آن به‌دست آمده و اثرى كه در همهء دوره‌هاى تاريخى اين منطقه گذاشته است - مىتوان نشان داد ، ولى كمتر دورانى را هم مىتوان نشان داد كه با همهء اهميتى كه شناخت آن براى درك صحيح بسيارى از رويدادهاى تاريخى قرنهاى نخستين اسلامى دارد مانند اين دوران ناشناخته يا بدشناخته مانده باشد .\r\nآنچه را دربارهء رويدادهاى قرنهاى نخستين اسلامى نوشته شده چه در كتبى كه با عنوان فتوح تأليف شده و چه در كتابهاى تاريخ كه شرح وقايع اتّفاقيه ، از ديد مؤلفان آنها است - به زحمت و با مسامحهء بسيار مىتوان تاريخ اسلام ناميد .\r\nتاريخ اسلام شرح جنگ و ستيزها و قهر و غلبه‌ها و تصرّف سرزمينها و تصاحب\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nاموال و نفوس و كيفيت منازعهء قدرتمندان و دست‌به‌دست شدن قدرتها بدانگونه كه در اين كتابها آمده نيست . اينها امورى است كه در طول تاريخ بشر در هر عصر و زمان و بين همهء اقوام و ملل همواره با نامها و بهانه‌هاى مختلف اتفاق افتاده و همچنان اتفاق مىافتد .\r\nتاريخ اسلام به عنوان يك دين الهى عبارت است از چگونگى پيام معنوى اين دين و كيفيت پذيرش قلبى اصول و مبانى آن به‌وسيلهء مردمانى كه آن پيام را دريافته‌اند ، و تحوّل درونى كه در نتيجه‌ى آن در افراد يا جامعه‌ها روى داده ، و آثارى كه بر آن مترتب گرديده است . و اينها چيزهائى است كه در كتابهائى كه به مسامحه تاريخ اسلام خوانده مىشود كمتر مىتوان به آنها دست يافت .\r\nاز اين كتابها آنچه با موضوع اسلام در ايران ارتباط مىيابد مىتوان كم‌وبيش فهميد كه فلان منطقه از ايران در چه زمان و چگونه مورد هجوم قرار گرفته ، و براى اين‌كه دينى كه بر مردم آنها عرضه شده با نشده و درهرحال آن را به درستى نشناخته‌اند نپذيرند چه مبلغ جزيه و مال المصالحه پرداخته‌اند ، و اين سرزمين در دوره‌هاى مختلف چگونه ميدان زدوخورد قدرت‌طلبان عرب و داعيان خلافت يا امارت گرديده و ميان آنها دست‌به‌دست گشته است . ولى نمىتوان فهميد كه همين مردم اسلام نپذيرفته و جزيه پرداخته چه‌وقت و به چه صورت و در نتيجهء چه عواملى آن‌چنان به اسلام گرويده‌اند كه هنوز قرن اول اسلامى به پايان نرسيده گروه كثيرى از همانها يا فرزندان آنها را نه‌تنها در صف مسلمانان بلكه در صف پيشوايان عالم اسلامى به عنوان عالم و فقيه و يا قاريان معروف قرآن و مفسران و واعظان يا در ردهء نويسندگان و دبيران ديوان و مديران خلافت اسلامى مىتوان يافت .\r\n\r\nگسترش تدريجى اسلام در ايران در دوره‌اى مختلف\r\nدربارهء گرايش ايرانيان به اسلام و علل و عوامل و كيفيت آن مطالب مختلف متضاد و غالبا نادرست و ناسازگارى گفته شده كه تحقيق دربارهء آنها و جدا ساختن واقعيات از پندارها كه خود يكى از مسائل مهم تاريخ اسلام و ايران هردو است از\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nحوصلهء اين مقال خارج است . در اين‌جا تا آن مقدار كه با موضوع اين گفتار يعنى دوران انتقال و شناخت اجمالى ابعاد و تاريخ آن ارتباط مىيابد ، اين نكته را مىتوان گفت كه اسلام ايرانيان چنان كه غالبا تصور مىرود يك‌باره و در اثر حوادثى كه معمولا علت اصلى آن شمرده مىشوند ، همچون حادثه حملهء اعراب يا حكومت ايشان در ايران و مانند اينها صورت نگرفته ، بلكه به‌تدريج جامهء عمل پوشيده ، و آن هم در همه‌جا و براى همهء افراد يا گروهها يكسان نبوده ، بلكه در مناطق مختلف و براى افراد يا طوائف مختلف فرق مىكرده است . برخى زودتر و برخى ديرتر به اين دين گرويده‌اند . و آن هم بستگى به كيفيت آشنائى ايشان با اسلام و آمادگى ذهنى و روحى آنها داشته ، چنان كه مثلا مردم كرمان در تمام دوران اموى همچنان به كيش سابق خود باقى ماندند « 1 » و مردم گرگان و تبرستان تا چند قرن پس از هجرت هم هنوز اسلام را نپذيرفته و با خلفاء در جنگ و ستيز بودند و تنها وقتى كه كار از جنگ و ستيز ، به‌وسيلهء داعيان علوى ، به تبليغ و ارشاد بدل شد به‌تدريج اسلام هم در آن سرزمين راه يافت « 2 » .\r\nگرچه گذشته از اين كليات دربارهء گرايش افراد به اسلام ، چنان كه پيش از اين هم اشاره شد در مآخذ تاريخى مطالب قانع‌كننده‌اى نمىتوان يافت ، ولى از خلال شرح‌حال و آثار برخى از ايرانيان سرشناس كه بر خلاف رويهء معمول بجز عنوان مولى يا موالى نام خود و پدرانشان هم در تواريخ آمده ، و برحسب اتفاق از اسلام خود يا پدرانشان نيز ذكرى رفته است ، مىتوان تا حدودى به سير تاريخى و تدريجى اسلام در جامعهء ايرانى پى برد . چون اين افراد هرچند خود به تنهائى شاخص شده و در تاريخ راه يافته‌اند ، ولى تحوّل فكرى آنها تا حدى نمونه‌اى از تحول فكرى جامعهء آنها يا لااقل قوم و قبيله و شهر و ديارشان تواند بود . و از\r\n\r\n\r\n","description":"","footnote":"\r\n( 1 ) - استخرى ، مسالك الممالك ، ص 126 و 194 . يعقوبى ، البلدان ، ص 274 و 279 - 280 .\r\n( 2 ) - حسن بن على از سلسلهء علويان كه گويند مردى دانشمند و بافراست و به‌خوبى به عقائد مذهبى فرق مختلف آشنا بوده در سال 921 ميلادى اهالى تبرستان و ديلم را به اسلام دعوت نمود . بسيارى دعوت او را اجابت كردند و عده‌اى هم به حال بىاعتقادى باقى ماندند . از « تاريخ ادبى ايران ، تأليف ادوارد براون » ، ج 1 ، ترجمهء صالح ، ص 307 .\r\n","page_name":" 128 ","page_number":128},
  {"content":"\r\n\r\nآنجا كه اين تحول تدريجى يكى از عوامل مهم استمرار فرهنگ ايران در اين دوران بوده « 1 » ، و روشن شدن آن كمكى به‌سزا در رفع ابهام از تاريخ اين دوران خواهد نمود ، ازاين‌رو در اين‌جا چند تن از اين افراد كه در فرهنگ اسلامى در دوره‌هاى مختلف آن تا قرن پنجم هجرى نام و نشانى دارند ، تا آن‌حد كه پرتوى بر ابعاد تاريخى اين تحول بيفكند ، به عنوان نمونه و به طور اجمال معرفى مىشوند .\r\n\r\nدر دوران پيغمبر اسلام\r\nپيش از اين گفته شد كه دوران انتقال ، نه پس از زوال دولت ساسانى ، بلكه از همان زمانى شروع شد كه آن دولت هنوز با قدرت و شوكت بر سر كار بود و آثار زوال هم در چهرهء آن نمودار نبود . از اين دوران سه نمونهء برجسته را مىتوان ذكر كرد ، يكى سلمان فارسى است كه تاريخ اسلام وى را - اگر هم به گفتهء برخى از راويان كه پيوستن او را به پيغمبر در مكّه و پيش از هجرت ذكر كرده‌اند اعتماد نشود - بايد در همان سالهاى نخست هجرت و به‌طور قطع مدتها پيش از جنگ خندق كه روش جنگى آن را از ابتكارات وى شمرده‌اند جاى داد .\r\nديگر ، ايرانيان يمن بودند كه تاريخ اسلام آنها را در سال هشتم هجرى نوشته‌اند و بايد آن را يكى از مهمترين رويدادهاى تاريخ اسلام به‌شمار آورد .\r\nاهميّت آن ازآن‌رو است كه ايرانيان يمن يا دست‌كم فرمانروايان ايشان خود از دولت‌مردان دولت ساسانى و از طبقات ممتاز آن دولت بودند كه از سوى آن دولت بر سرزمين يمن كه آبادترين و ثروتمندترين و از لحاظ اقتصادى و نظامى مهمترين سرزمينهاى عربستان به‌شمار مىرفت حكومت مىكردند ، و گرايش ايشان هم به اسلام و طرفدارى ايشان از اين دين در زمانى صورت گرفته كه هنوز خود آنان در پناه دولت ساسانى با قدرت بر قلمرو فرمانروائى خويش حكومت\r\n\r\n\r\n","description":"","footnote":"\r\n( 1 ) - از عوامل ديگرى كه در استمرار فرهنگ ايران در اين دوران اثر داشته‌اند در كتاب « فرهنگ ايرانى پيش از اسلام . . . » و به‌خصوص در چهار گفتار نخستين آن ، ص 1 - 157 سخن رفته است .\r\n","page_name":" 129 ","page_number":129},
  {"content":"\r\n\r\nمىكردند و پيغمبر اسلام هم هنوز با فتح مكّه و غلبه بر دشمنان توانمندش آن‌چنان قدرت و شوكت ظاهرى كسب نكرده بودند كه اينان مقهور آن قدرت گردند . و چون دربارهء اين گروه در گفتارى جداگانه سخن خواهد رفت در اين‌جا به همين قدر اكتفا مىشود .\r\nو ديگر از اين نمونه‌ها در همين دوران ساسانى كه تاكنون به آن توجه نشده و درخور توجّه است برخى از مرزبانان ايرانى در سرزمينهاى عربى هستند كه آنها هم در زمان پيغمبر ( ص ) و دريافت نامه آن حضرت به اسلام گرويده‌اند ، مانند مرزبان بحرين كه بلاذرى او را سيبخت ناميده و گويد كه در سال هشتم هجرى كه حضرت رسول علاء ابن عبد اللّه حضرمى را براى دعوت اهل بحرين به آنجا اعزام فرمود و با او نامه‌اى هم براى سيبخت مرزبان هجر فرستاد ، وى پس از دريافت آن نامه مسلمان شد « 1 » . و نمونه‌هاى ديگر را هم مىتوان با اسقراء بيشتر در رويدادهاى اين دوران يافت .\r\n\r\nدر قرن اوّل اسلامى\r\nاز جمله ايرانيانى كه پس از رحلت پيغمبر ( ص ) به اسلام گرويده و در تاريخ اسلام نام و اثرى داشته‌اند به‌جز اسواران و دسته‌هائى از سپاهيان ايران كه در قادسيه و اهواز و قزوين به اسلام گرويده و به كوفه و بصره ، نخستين پايگاههاى اسلامى ايران ، كوچيدند از اين افراد مىتوان نام برد .\r\nهرمزان ، كه در دوران ساسانى فرمان‌رواى خوزستان و لرستان بود و در خلافت عمر پس از جنگهاى متعدد در خوزستان اسير شد و به مدينه اعزام گرديد و در آنجا به اسلام گرويد و يكى از مشاوران خليفه در تنظيم امور دولت نوخاستهء اسلامى گرديد . نام او در ذكر تنظيم ديوان و تعيين تاريخ اسلامى و راهنمائيهائى كه او در اين دو مورد به خليفه كرده آمده است . مطالبى هم در مورد كشته شدن وى به‌دست عبد اللّه بن عمر به تهمت شركت او در قتل عمر ، و قيام على بن ابى طالب ( ع ) به خونخواهى او ، و حكم آن حضرت به قصاص\r\n\r\n\r\n","description":"","footnote":"\r\n( 1 ) - فتوح البلدان ، ص 95 . معجم البلدان ، ج 1 ص 508 در البحرين .\r\n","page_name":" 130 ","page_number":130},
  {"content":"\r\n\r\nعبد اللّه ابن عمر به جرم كشتن يك مسلمان بدون دليل ، و پىآمدهاى آن در تواريخ اسلامى آمده كه درخور بحث و بررسى است « 1 » .\r\nحسن بصرى ، شرح حال مختصرى از وى در مقدّمهء اين كتاب گذشت ، وى در سال 21 هجرى از پدر و مادرى كه به اسلام گرويده بودند در مدينه زاده شد و پس از رسيدن به سنّ رشد به زادگاه پدرى خود در منطقه ابلّه و ميشان بازگشت و در بصره سكنى گزيد « 2 » .\r\nمحمّد ابن سيرين ، او هم يكى از چهره‌هاى علمى اسلام در همين قرن نخست در بصره و هم روزگار حسن بصرى و دوست او بود . ابن نديم نامش را زير عنوان اسماء العبّاد و الزهاد و المتصوفة آورده و كتابى هم به نام « كتاب تعبير الرؤيا » به او نسبت داده است « 3 » . پدر وى از دهستانى بود از توابع نهروان پائين به نام جرجرايا كه تا زمان يعقوبى هنوز ديار اشراف ايرانيان بود « 4 » . نوشته‌اند وى به كار مسگرى مىپرداخته و ديگهاى مسى مىساخته و براى اين كار به اطراف مسافرت مىكرده و پيش از حملهء اعراب به عراق براى همين منظور به عين التمر سفر كرده بوده و آن مصادف با حملهء خالد به آنجا بوده و در آنجا اسير شده و او هم مانند پدر حسن به بردگى افتاده و به مدينه منتقل گرديده است . او به انس بن مالك تعلق يافت و سپس آزادى خود را باز خريد . وى ظاهرا در همان مدينه به اسلام گرويده و پسر خود را محمد ناميده است . محمد هم مانند حسن بصره را براى اقامت برگزيد ، وى يكى از فقهاى معروف بصره گرديد و به ورع و تقوى\r\n\r\n\r\n","description":"","footnote":"\r\n( 1 ) - آگاهى بيشتر دربارهء هرمزان را در اين نوشته‌ها از نويسندهء اين كتاب خواهيد يافت : الف - فرهنگ ايرانى پيش از اسلام و آثار آن در تمدن اسلامى و ادبيات عربى ، چاپ دوم ، صفحهء 65 - 69 . ب - سرگذشت هرمزان و شرح نخستين آشنائى اعراب مسلمان با نظام ديوانى ايران ، در نشريهء « مقالات و بررسيها » . دفتر 9 - 12 تهران ، 1351 ه خ .\r\n( 2 ) - شرح حال وى را در روايات مختلفش علاوه بر فتوح البلدان در اين جاها نيز خواهيد يافت : طبرى 1 / 2646 و 2962 و 4 / 9 - 2488 ؛ ابن خلكان ، وفيات ، 1 / 354 .\r\n( 3 ) - الفهرست ، ص 316\r\n( 4 ) - البلدان ، ترجمهء فارسى « جرجرايا كه شهر نهروان پائين و ديار اشراف پارسيان از جمله رجاء بن ابى ضحاك و احمد بن خصيب است » . ( ص 100 )\r\n","page_name":" 131 ","page_number":131},
  {"content":"\r\n\r\nشهرت يافت . او هم در سال 110 هجرى و يكصد روز پس از حسن بصرى در گذشت « 1 » . به نوشتهء ياقوت ، شيرين نام مادر محمد بوده و او است كه اسير گرديده و محمد به نام او خوانده شده و چنان كه از اين نوشته برمىآيد ، پدرش هم مانند ديگر مردان در عين التمر كشته شده بوده « 2 » . برخى نوشته‌اند كه پدر محمد بن سيرين هم مانند پدر حسن بصرى در همان جنگ ابلّه يا ميشان اسير گرديده و برخى هم نوشته‌اند كه او در جنگ جلولا اسير شده بود « 3 » .\r\n* * * خاندان ابان رقّاشى ، نام و تبار اين خاندان را در كتب جاحظ مىيابيم . جاحظ از اين خاندان سه تن را به نامهاى فضل پسر عيسى بن ابان ، و پسرش عبد الصمد ، و عمويش يزيد بن ابان نام برده كه در مجلس حسن بصرى و فقيهان زمانشان به وعظ و تذكير مىپرداخته‌اند ، و جاحظ آنها را به عنوان سخنورترين مردم زمان خودشان ستوده ، و از سخنان آنان نيز عبارات عبرت‌آموزى را كه چون مثل سائر بر سر زبانها افتاده بوده آورده است « 4 » . و از زبان ابو عبيده نقل كرده كه پدر و جدّ اينان هم سخنور بودند . آنها سخنوران پادشاهان ايران بودند و چون به اسارت افتادند و در سرزمين اسلام و جزيرة العرب زادوولد كردند از آنجا كه عرق ( جوهر ) سخنورى در آنها بود در اين زبان ( - عربى ) هم همان مقامى را يافتند كه در آن زبان ( - فارسى ) داشتند و اين عرق همچنان در اين خاندان باقى ماند تا وقتى كه با بيگانگان از راه زناشوئى درآميختند و اين عرق در آنان سستى گرفت و زائل شد « 5 » .\r\n\r\n\r\n","description":"","footnote":"\r\n( 1 ) - ابن خلكان ، وفيات ، 3 / 537 .\r\n( 2 ) - عبارت ياقوت زير كلمهء عين التمر چنين است : « و هى قديمة افتتحها المسلمون فى ايام ابى بكر على يد خالد بن الوليد فى سنة 12 للهجرة و كان فتحها عنوة فسبى نسائها و قتل رجالها فمن ذلك البسى والدة محمد بن سيرين و سيرين اسم امّه . . . » معجم البلدان ، ج 3 ص 759 .\r\n( 3 ) - به نقل از تاريخ ادبى ايران ، تأليف ادوارد براون ، ترجمهء صالح ، ص 302 .\r\n( 4 ) - مانند اين عبارت : « سل الأرض فقل من شقّ انهارك و غرس اشجارك و جنى ثمارك ؟ فان لم تجبك حوارا اجابتك اعتبارا » جاحظ گويد اين را فضل در وعظهايش مىگفت « البيان و التبيين » ، 1 / 247 .\r\n( 5 ) - البيان و التبيين ، ج 1 ، ص 245 - 247 . عبارت ابو عبيده دربارهء اين خاندان اين\r\n","page_name":" 132 ","page_number":132},
  {"content":"\r\n\r\nموسى اسوارى ، اين موسى به اسواران بصره مىپيوست . اسواران سپاهيان زبدهء ايران كه در دسته‌هاى مختلف پس از گرويدن به اسلام به بصره آمدند . نخست در جنگ اهواز بود كه به ابو موسى اشعرى فرمانده سپاه مسلمانان پيوستند ، و چنان كه خود خواسته بودند در بصره اقامت گزيدند و در آنجا با قبيله‌ى بنى تميم ، كه به آنها گفتند نزديك‌ترين قبائل به پيغمبر اسلام هستند ، هم‌پيمان شدند و سپس سپاهيان ايران در قزوين و جاهاى ديگر هم به آنها ملحق شدند و در آنجا شأن و شوكتى يافتند و در رويدادهاى بصره و جنگهاى قرن نخستين اسلامى هم شركت مؤثر داشته‌اند « 1 » . اين اسواران هرچند در طى قرن اول اسلامى ، هم چنان كه از حوادث تاريخ اين قرن برمىآيد ، همچنان حرفهء سپاهىگرى خود را حفظ كرده بودند ولى از ميان آنها كسانى هم به تفقّه در دين و امور اعتقادى اسلام گرايش يافتند « 2 » كه يكى از آنها همين موسى اسوارى بود كه وصف او را هم در كتاب جاحظ مىيابيم .\r\nجاحظ در جائى كه از قصّاص ( - واعظان ) سخن رانده دربارهء او چنين نوشته است « يكى از اين واعظان موسى اسوارى بود . او از شگفتيهاى جهان بود .\r\nفصاحت او در زبان فارسى هم‌سنگ فصاحتش در زبان عربى بود . وقتى در مجلسى كه به نام خود او مشهور شده بود مىنشست ، عربها در دست راست او و ايرانيان در سمت چپ او مىنشستند ، و او يك آيه از كلام خدا را مىخواند و براى عربها آن را به عربى تفسير مىكرد ، و آنگاه روى به ايرانيان مىگردانيد و تفسير آن را براى ايشان به فارسى مىگفت . و نمىشد فهميد كه او به كدام‌يك از\r\n\r\n\r\n","description":"","footnote":"\r\n- است : « و كان ابوهم خطيبا و كذلك جدهم ، و كانوا خطباء الأكاسرة فلما سبوا و ولد لهم الا ولاد فى بلاد الاسلام و فى جزيرة العرب نزعهم ذلك العرق فقالوا فى اهل اللغة كمقامهم فى اهل تلك اللغة ، و فيهم شعر و خطب ، و مازالوا كذلك حتى اصهر الغرباء الهيم ففسد ذلك العرق و دخله الخور . » ( البيان و التبيين ، 1 / 247 )\r\n( 1 ) - خلاصهء آنها را در ص 460 فتوح البلدان بلاذرى خواهيد يافت .\r\n( 2 ) - مانند سنبويه اسوارى كه تحقيقى دربارهء او را در مقاله مرحوم دكتر راميار در « نشريهء دانشكدهء الهيات مشهد » ، شمارهء نوزدهم ، تابستان 2535 ( 1396 ه . ق . ) ، ص 152 به بعد مىتوان يافت .\r\n","page_name":" 133 ","page_number":133},
  {"content":"\r\n\r\nاين دو زبان فصيح‌تر است ، بااين‌كه وقتى دو زبان در يك تن با هم برخورد كنند هريك ديگرى را در تنگنا قرار مىدهد ، مگر آنچه را دربارهء زبان موسى بن سيار « 1 » اسوارى گفته‌اند . در اين امت پس از ابو موسى اشعرى كسى در محراب قارىتر از موسى بن سيار نبوده است « 2 » .\r\nامام اعظم ابو حنيفه نعمان بن ثابت ، يكى از فقيهان بنام اسلام و پيشواى مذهب حنفى در فقه بود . وى از خاندانى بود كه به طبقهء دهقانان ايرانى مىپيوست ، جدّ ابو حنيفه همان دهقانى بود كه در خلافت حضرت على ( ع ) در كوفه در نوروز يكى از سالهائى كه آن حضرت در كوفه اقامت داشتند با دهقانان ديگر ايرانى هديهء نوروزى به خدمت آن حضرت بردند ، و اين گفتهء معروف را كه از زبان آن حضرت روايت شده ، يعنى « نيروزنا كلّ يوم » به همين مناسبت و خطاب به همان دهقانان روايت كرده‌اند « 3 » . ثابت پدر ابو حنيفه نخستين كس از اين خاندان است كه به اسلام زاده شده و در كودكى به خدمت على ( ع ) رسيده و حضرت او را دعاى خير فرموده . ابو حنيفه پايان خلافت اموى و آغاز خلافت عباسى را درك كرده و در هر دو دوره هم به سبب علم و ورع و تقواى او كه باعث گرديد قضاى كوفه و بغداد را كه از طرف حاكمان به وى پيشنهاد شده بود نپذيرد ، يا به سببهاى ديگر ، مورد بسى اهانتها و شكنجه‌ها قرار گرفت .\r\nنوشته‌اند در دوران اموى ابن هبيره عامل عراق دستور داد او را بسبب اين نافرمانى در ميدان كوفه تازيانه زدند و در دوران عباسى منصور خليفهء عباسى نيز او را بدين‌سبب يا سبب ديگر « 4 » زندانى كرد ، و برخى گفته‌اند كه وى در زندان بدرود\r\n\r\n\r\n","description":"","footnote":"\r\n( 1 ) - سيّار به احتمال قوى تحريف شدهء يسار است كه غالبا اعراب نام ايرانيانى را كه نامهاى بلند و دشوار داشته‌اند به اين كلمه يا كلمهء سهل كه هردو بمعنى آسان است تبديل مىكرده‌اند .\r\n( 2 ) - البيان و التبيين ، ج 1 ، ص 284 .\r\n( 3 ) - دربارهء اين خبر و روايات مختلف آن نگاه كنيد به المحاسن و الاضداد ، ص 238 ؛ و كتاب وفيات الاعيان ، ج 5 ، ص 39 ؛ و تاريخ بغداد ، ج 13 ص 326 ؛ و قاموس فيروزآبادى در نرز ؛ و ربيع الابرار ، ج 1 برگ 4 ب .\r\n( 4 ) - اين سبب ديگر موافقت او با قيام محمد بن عبد اللّه بن حسن بن حسن بن على بن\r\n","page_name":" 134 ","page_number":134},
  {"content":"\r\n\r\nزندگى گفت « 1 » .\r\n\r\nقرن دوم هجرى\r\nو از ايرانيان سرشناسى كه اسلام آنها يا خانواده‌شان در قرن دوم هجرى بوده است مىتوان از اين افراد نام برد :\r\nبشّار شاعر معروف عربىگوى ، وى اصلا از مردم خراسان و اهل طخارستان بود ولى در بصره زاده شده بود . پدرش برد در جنگلهاى مهلّب بن ابى صفره در خراسان اسير شده و در سال 84 هجرى در بصره درگذشته است .\r\nصاحب اغانى و كسان ديگرى كه شرح حال بشّار را نوشته‌اند نسب برد را به گشتاسب پسر لهراسب از پادشاهان داستانى ايران مىرسانند ، و از اين‌جا معلوم مىشود كه برد فردى بىنام‌ونشان نبوده است . بشّار هم در اشعار خود مكرر به شهر و ديار و اصل و تبار خود تصريح كرده است . از اين‌كه براى پدرش نامى اسلامى ذكر نكرده‌اند مىتوان چنين فهميد كه بشّار نخستين كس از اين خاندان بوده كه مسلمان شده است . شعر بشّار نه‌تنها از لحاظ فنون شعرى و تفنّن ادبى در زبان عربى بىسابقه بود ، بلكه از لحاظ اشتمال بر انديشه‌هاى نو و انتقاد از روشهاى مأنوس ولى ناپسند عصر خود نيز ممتاز بود . او نخستين شاعرى است كه در شعر خود از ولاء يعنى وابستگى به فرد يا قبيله‌اى از اعراب ، كه از عصر اموى براى مسلمانان غيرعرب به‌كار مىرفت ، اظهار ناخشنودى نموده و از اينكه آنها را موالى مىناميدند و وى آن را لفظى نه درخور آزادگان بلكه كلمه‌اى تحقيرآميز مىدانست در اين شعر خود از آن بيزارى نموده است .\r\n اصبحت مولى ذى الجلال و بعضهم * مولى العريب فجد بفضلك و افخر \r\nوى در خطاب به خود گويد : درحالىكه برخى از مردم مولاى تازيكان هستند ،\r\n\r\n\r\n","description":"","footnote":"\r\n- ابيطالب معروف به نفس زكيّه در مدينه و برادرش ابراهيم در بصره بوده كه به گفتهء مورخان ، ابو حنيفه به صحت دعوى محمد براى خلافت فتوى داده بوده و از ابراهيم آشكارا طرفدارى مىكرده است . ( تاريخ بغداد ، 13 / 330 ) .\r\n( 1 ) - شرح حال مفصل او را در تاريخ بغداد ، ج 13 ، از صفحهء 323 تا 423 خواهيد يافت .\r\n","page_name":" 135 ","page_number":135},
  {"content":"\r\n\r\nتو مولاى خداوند ذو الجلال شده‌اى و به اين فضيلت خود سرفراز و سرافراز باش « 1 » . بشّار در سال 167 يا 168 كشته شد .\r\nبشّار ازاين‌روى در ادبيات عربى شهرت يافته كه از پيشگامان نهضت ادبى عربى در عصر عباسى و پيشواى نوآوران در شعر عربى به‌شمار است . او را به پلى مانند كرده‌اند كه شعر عربى از راه آن از دوران قديم به دوران جديد و عصر شكوفائى خود گام نهاده است .\r\n* * * عبد اللّه بن مقفع ، بزرگترين مترجم نوشته‌هاى فارسى ساسانى است كه بيشترين كتابها را در تاريخ و ادب و حكمت از آن نوشته‌ها به زبان عربى برگردانده ، و در فصاحت و بلاغت عربى در تمام دوره‌هاى تاريخى آن سرمشق سخندانان و نويسندگان عربىنويس و عربىزبان بوده ، و آنچه از نوشته‌ها و ترجمه‌هاى او تا امروز باقى مانده مانند الأداب الكبير ، و الأداب الصغير و كليله و دمنه هنوز هم از بهترين آثار ادبى و اخلاقى زبان عربى شمرده مىشود . وى نخستين كس از خاندان خود است كه به اسلام گرويده است . واسطهء اسلام او عيسى بن على عموى منصور خليفهء عباسى بود . ابن مقفع دبيرى او را در امور كرمان ، كه ولايت آنجا و فارس به عيسى واگذار شده بود ، برعهده داشت « 2 » . بنابراين اسلام اين خاندان از نيمهء اول قرن دوم هجرى فراتر نمىرود .\r\n* * * خاندان امام بخارى ، از علماى معروف اسلام و صاحب كتاب معتبر صحيح بخارى نيز تا قرن دوم هجرى هنوز به اسلام نگرويده بودند . امام بخارى از رجال قرن سوم هجرى است كه در سال 194 هجرى زاده شده و در سال 256 هجرى\r\n\r\n\r\n","description":"","footnote":"\r\n( 1 ) - اغانى ، ج 3 ، ص 38 ؛ وفيات ، ج 1 ، ص 245 .\r\n( 2 ) - دربارهء ابن مقفع در دوران معاصر كتابهاى چندى در عربى و فارسى منتشر شده كه برخى از آنها عالمانه و تحقيقى است . ازآن‌جمله در فارسى دو نوشته از دو استاد فقيد را مىتوان نام برد : يكى نوشتهء سيد حسن تقىزاده در كتاب « هزارهء فردوسى » ؛ و ديگر كتاب عباس اقبال آشتيانى دربارهء شرح حال و آثار ابن مقفع .\r\n","page_name":" 136 ","page_number":136},
  {"content":"\r\n\r\nدرگذشته است . نام او محمّد و نام پدرش اسماعيل بوده كه او نيز اهل علم و حديث و به زهد و صلاح و تقوى معروف بوده است . به قول ابن خلكان و خطيب بغدادى ، نخستين كس از اين خاندان كه به اسلام گرويده مغيرة جدّ دوم امام بخارى بود ، و جدّ سوم او كه به‌نام بردزبه خوانده مىشد زردشتى مىزيسته و با همان دين هم درگذشته است « 1 » . نسب امام بخارى در « وفيات الاعيان » ، محمد بن اسماعيل بن ابراهيم بن المغيرة بن بردزبه ذكر شده است . امام بخارى نخستين كسى است كه احاديث صحاح نبوى را گرد آورده و به صورت كتابى مدوّن ساخته و آن را « الجامع المحتصر من سنن رسول اللّه » ناميده و كتاب او اولين از صحاح ستّه است كه نزد اهل حديث و روايت از كتب معتبر حديث بشمار مىروند .\r\n* * * ابن خردادبه ، صاحب نخستين كتاب شناخته شده در دانش جغرافيائى عربى و نيز كتابهاى ديگر كه هريك در نوع خود از نخستين مؤلفات عربى شمرده شده‌اند . هرچند او خود از رجال قرن سوم هجرى است ولى خاندان او از نيمهء دوم قرن دوم هجرى كيش قديم خود را ترك گفته و به‌وسيلهء برمكيان به اسلام درآمده‌اند و چون در بخشهاى ديگر كتاب حاضر و در آنچه به جغرافياى تاريخى ايران بازمىگردد دربارهء او و نوشته‌هايش به تفصيل سخن خواهد رفت در اين‌جا به همين اشاره اكتفا مىگردد .\r\n* * * خاندان نوبختى ، اين خاندان كه نزديك چهار قرن ( از اوائل قرن دوم تا اوائل قرن پنجم هجرى ) مردان بزرگى در رشته‌هاى مختلف فرهنگ اسلامى به جهان اسلام ارزانى داشته‌اند تا اواسط قرن دوم هجرى و شايد هم تا اواخر اين قرن هنوز به دين قديم خود زردشتى باقى بودند . اين خاندان اصلا خود را از اولاد گيو پسر گودرز يكى از پهلوانان قديم ايران كه در شاهنامه ذكرش آمده مىدانسته‌اند ، و بحترى شاعر معروف عرب در قصيده‌اى كه در ستايش يكى از افراد اين خاندان يعنى ابو الفضل يعقوب بن ابى يعقوب اسحاق نوبختى سروده اين نسب را چنين ذكر كرده است :\r\n\r\n\r\n","description":"","footnote":"\r\n( 1 ) - وفيات ، ج 3 ص 329 .\r\n","page_name":" 137 ","page_number":137},
  {"content":"\r\n\r\n تمضى صريمته و توقد رايه * عزمات جودرز و سورة بيب\r\nشرف تتابع كابرا عن كابر * كالرّمح انبوبا على انبوب « 1 » \r\nاز اين خاندان نوبخت و پسرش ابو سهل و چند تن از پسران ابو سهل از بزرگان منجمين و از پيشگامان نقل علم نجوم به زبان عربى و به جهان اسلام بودند . چند تن از اين خاندان در ادب عربى به عنوان جمع‌كنندهء ديوان سه تن از شاعران معروف عرب يعنى ابو نواس ( 141 - 199 ) و بحترى ( 206 - 283 ) و ابن رومى ( 212 - 283 ) شناخته شده‌اند . و عده‌اى هم در كارهاى ديوانى معروف شدند ، كه از آن‌جمله بايد از ابو يعقوب اسحاق بن ابى سهل بن نوبخت ( متوفى در 322 ) و پسرش ابو الفضل يعقوب و همچنين ابو طالب نوبختى و ابو الحسين على بن عباس ( 244 - 324 ) و پسرش ابو عبد اللّه الحسين ( متوفى در سال 326 ) نام برد . عده‌اى هم در علوم اسلامى شهرت يافتند و از علماى مذهب شيعهء اماميه و از پيشگامان علم كلام در اين مذهب گرديدند ، و اثرى بزرگ در استوار ساختن آن بر مبناى اصول كلامى داشتند ، از آن‌جمله يكى ابو محمد حسن بن موسى نوبختى ( متوفى در 300 يا 301 هجرى ) مؤلف كتاب « فرق الشيعة » و كتاب « الآراه و الديانات » است كه وى را نخستين كس شمرده‌اند كه در ملل و نحل كتابى بدين‌صورت تأليف كرده ، و ديگر شيخ ابو اسحق ابراهيم نوبختى مؤلف كتاب « الياقوت فى علم الكلام بمقتضى عقايد الشيعة الامامية » است كه بين علماى شيعه شهرتى تمام كسب كرده و شرحها و تفسيرهاى بسيار بر آن نوشته‌اند . و يكى از افراد اين خاندان يعنى ابو القاسم حسين بن روح نوبختى هم چنان كه ميدانيم از نوّاب خاص امام غائب بوده است .\r\nاين خاندان نام خود را از جدّ اعلاى خود نوبخت گرفته‌اند . نوبخت در روزگار منصور دومين خليفهء عباسى دانشمندى معروف در علوم نجوم و هيأت و يكى از كسانى بود كه منصور او را براى تعيين ساعت بناى بغداد و ترسيم آن در سال 144 هجرى برگزيد . هم‌چنين بناى شهر جديد بغداد با صوابديد او شروع گرديد .\r\nپسرش ابو سهل در خدمت منصور خليفهء عباسى بود ، و دوران هارون الرشيد را هم درك كرد ، و يكى از كسانى بود كه در بيت الحكمه يا خزانة الحكمه بغداد\r\n\r\n\r\n","description":"","footnote":"\r\n( 1 ) - در اين اشعار جودرز معرّب گودرز و بيب معرّب گيو است .\r\n","page_name":" 138 ","page_number":138},
  {"content":"\r\n\r\nرفت‌وآمد داشت . از او نقل شده است كه وقتى نزد منصور آمد و منصور اسم او را پرسيد ، او اسم خود و پدران خود را كه همه فارسى و بسيار طولانى بودند باز گفت و چون اين نامها گفتنش براى منصور دشوار بود او را به كنيهء ابو سهل خواند ، و اين كنيه به‌جاى اسم براى او ماند . از اين سرگذشت و اين‌كه نام اسلامى نداشته است چنين برمىآيد كه تا اين تاريخ هنوز اين خاندان به اسلام نگرويده بودند و از اسلام پدرش نوبخت نيز چيزى دانسته نيست . ولى چون از قرن سوم به بعد همهء افراد اين خاندان داراى نامها و كنيه‌هاى اسلامى هستند مىتوان تاريخ اسلام اين خاندان را اواخر قرن دوم يا اوائل قرن سوم هجرى دانست « 1 » .\r\n* * * خاندان سهل سرخسى ، از اين خاندان دو تن در عصر اول عباسى در دانش و ادب و خدمات ديوانى و سياست نام و آوازه‌اى بلند يافتند . آن دو ، فضل و حسن پسران سهل بودند كه نخست به دستگاه برمكيان راه يافتند و سپس به خدمت مأمون خليفهء عباسى درآمدند ، و هردو به نوبت به وزارت او رسيدند . در علم نجوم شهرت داشتند « 2 » و در نويسندگى به پايه‌اى بودند كه منشأت ايشان همچون الگوى نويسندگى روايت مىشد « 3 » . ابن نديم خطى را كه در عربى به نام « القلم الرناسى » خوانده مىشده ، و گويد بهترين خط است و به چند رشته تقسيم مىشده ، از اختراعات فضل بن سهل ملقب به ذى الرئاستين دانسته است « 4 » . فضل و حسن هر دو از مترجمان كتابهاى فارسى به عربى بوده‌اند « 5 » و در عالم تدبير و سياست نيز نام آنها با رويدادهاى بزرگى كه در دوران مأمون و به پايمردى آنان صورت گرفته\r\n\r\n\r\n","description":"","footnote":"\r\n( 1 ) - براى آگاهى بيشتر دربارهء اين خاندان نگاه كنيد به كتاب « خاندان نوبختى » از استاد فقيد عباس اقبال . و دربارهء ترجمه‌هاى آنان از نوشته‌هاى فارسى به مقالهء نگارنده در « الدراسات الادبية » به عنوان « المترجمون و النقلة عن الفارسية فى القرون الاسلامية الاولى » سال هفتم ، ص 202 به بعد .\r\n( 2 ) - الفهرست ، ص 243 و 244 .\r\n( 3 ) - الفهرست ، ص 121 .\r\n( 4 ) - الفهرست ، ص 9 .\r\n( 5 ) - الفهرست ، ص 244 ؛ و « الوزراء و الكتاب » ، ص 230 ؛ و « المترجمون و النقلة عن الفارسية فى القرون الاسلامية الاولى » ، ص 229 و 230 ( الدراسات ، سال هفتم ) .\r\n","page_name":" 139 ","page_number":139},
  {"content":"\r\n\r\nمانند قتل امين و مسلّم گرديدن خلافت بر مأمون و ولايت عهدى امام على بن موسى الرضا كه آن را مقدمه‌اى براى انتقال خلافت از عباسيّان به علويان مىشمرده‌اند قرين گرديده است .\r\nاين خاندان تا اواخر قرن دوم هجرى همچنان به كيش قديم خود باقى بوده‌اند و ظاهرا فضل كه در سال 195 هجرى به‌دست مأمون مسلمان شده نخستين كس از اين خاندان است كه اسلام آورده « 1 » .\r\nدربارهء اهتمام اين خاندان به انتقال خلافت از عباسيان به خاندان على ( ع ) و كوششى كه در اين راه كرده و آسيبهائى كه از اين راه بديشان رسيده در رويدادهاى آن دوران نشانه‌هاى فراوان مىتوان يافت . گرفتن بيعت براى ولايت عهدى امام على بن موسى الرضا در خراسان در وزارت فضل و به‌وسيلهء او انجام يافت و فرمانى هم كه به همهء اقاليم اسلامى براى گرفتن بيعت و تغيير شعار دولت از رنگ سياه شعار عباسيان به رنگ سبز شعار علويان صادر گرديد هم از او بود ، و اجراى اين امر را هم در عراق و بغداد كه مركز خلافت عباسيان بود حسن برادرش برعهده داشت .\r\nجهشيارى از مقاومتى كه سران عرب در خراسان با اين امر مىكرده و سعى داشته‌اند مأمون را از اين كار بازدارند و سخنان تندى كه ميان آنها و فضل در حضور مأمون ردوبدل شده ، و قدرتى كه فضل در رفع غائلهء آنها و ديگر موانع نشان داده تا راه را براى ولايت‌عهدى امام هموار ساخته ، نمونه‌هائى آورده است ، هرچند علل قتل فضل در خراسان ظاهرا پوشيده مانده ولى در همان زمان هم شواهدى نشان مىداده كه او جان خود را بر سر اين كار گذاشته و قتل او به دستور مأمون كه بعدا از اين كار پشيمان شده و خلافت را همچنان در خاندان خود مىخواسته است صورت گرفته .\r\nولى چنين پيداست كه با قتل او كوشش اين خاندان در انتقال خلافت از\r\n\r\n\r\n","description":"","footnote":"\r\n( 1 ) - طبرى 3 / 709 ، آگاهى بيشتر را دربارهء اين خاندان در كتاب الوزارء و الكتّاب ، جهشيارى ؟ ، ص 126 و 229 - 232 و 266 و 277 - 320 ؛ و همچنين در كتاب « فرهنگ ايرانى پيش از اسلام . . . » . ص 108 به بعد خواهيد يافت .\r\n","page_name":" 140 ","page_number":140},
  {"content":"\r\n\r\nعباسيان به علويان پايان نگرفته است . مسعودى از واقعه‌اى در سال 280 هجرى در زمان خلافت معتضد در بغداد ياد مىكند كه متهم اصلى آن محمد پسر حسن بن سهل و اتهام وى آمادگى او و يارانش براى قيام عليه معتضد و انتقال خلافت از او به يكى از آل ابى طالب بوده است . كسى كه از مدتها قبل ، محمّد به نام او بيعت مىگرفته و بنا بوده در موعدى كه تعيين شده بوده در بغداد قيام كنند و معتضد را سرنگون سازند .\r\nچنان كه مسعودى نوشته ، اين محمّد مردى بافضيلت و داراى مؤلفاتى چند از آن جمله نوشته‌هائى در اخبار مبيّضة و كتابى در اخبار على بن محمّد صاحب الزنج بوده است . مسعودى گويد در سال 280 هجرى او را در بغداد دستگير كردند و شمارى از افرادى كه در سپاه علوى بودند و امان يافته بودند عليه او شهادت دادند ، و با او صورتهائى يافتند كه در آنها نام كسانى ثبت شده بود كه از آنها به نام مردى از آل ابى طالب بيعت گرفته شده بود ، و بنا بوده كه در روز معينى قيام كنند و معتضد را به قتل برسانند . و براساس آن كسانى را كه در صورت يافتند به دست آوردند ، ولى هيچ‌يك از آنها نام كسى را كه با او بيعت كرده بودند فاش نساختند ، و گفتند واسطهء ما محمّد بوده ، و چون معتضد از آنها نتوانست نام آن شخص علوى را به‌دست آورد ، دستور داد تا آنها را كشتند ، ولى محمّد را به اميد اين‌كه به‌وسيلهء او امام علوى را بشناسد زنده نگه داشت . ولى هرچه كوشيد تا محمد شخصى را كه براى او از مردم بيعت گرفته بود معرفى مىكند موفق نشد .\r\nدراين‌باره به گفتهء مسعودى ، سخنان بسيار ميان آنها گذشت ، و سرانجام محمد به او گفت كه اگر مرا بر روى آتش هم كباب كنى محال است افزون بر آنچه گفته‌ام از من چيزى بشنوى . و نام آن كسى را كه مردم را به اطاعت او خوانده و به امامت او گردن نهاده‌ام براى تو فاش كنم . و معتضد هم دستور داد تا او را همچنان كه خود گفته بود زنده‌زنده بر روى آتش كباب كنند و چنين كردند . و سپس سوختهء او را به دار آويختند « 1 » .\r\n\r\n\r\n","description":"","footnote":"\r\n( 1 ) - مروج الذهب ، چاپ مصر ( محمّد محيى الدّين ) ، ج 4 ، ص 178 .\r\n","page_name":" 141 ","page_number":141},
  {"content":"\r\n\r\n\r\nدر قرن سوم هجرى\r\nو از علماى سرشناس اسلام كه تاريخ اسلام آنان از قرن سوم هجرى فراتر نمىرود اينها را مىتوان نام برد :\r\nابن ربّن طبرى ، على بن سهل بن ربن طبرى ، مؤلف كتاب « فردوس الحكمة و كنّاش الحضرة » و كتاب « منافع الاطعمة و الاشربة و العقاقير » و كتاب « حفظ الصحة » و چند كتاب ديگر . او از پزشكان معروف زمان خود بود ، و محمد بن زكرياى رازى طبيب معروف هم نزد او دانش پزشكى آموخته بود . وى نخست دبير مازيار بن قارن بود و به دست معتصم خليفهء عباسى به اسلام گرويد و از خاصّان او گرديد و پس از وى متوكل خليفهء عباسى هم او را جزء نديمان و هم‌نشينان خويش ساخت « 1 » .\r\n* * * ابو سعيد سيرافى ، حسن بن عبد اللّه بن مرزبان سيرافى ، عالم مشهور قرن چهارم هجرى كه شاگردش ابو حيّان توحيدى او را شيخ الشيوخ و امام الائمة ناميده ، و در بسيارى از علوم عصر خود از لغت و نحو و فقه و كلام و فلسفه و منطق و شعر و قرآن و فرائض و حديث و حساب و هندسه دستى توانا داشته ، تا جائى كه او را نمايندهء كامل العيار فرهنگ اسلامى در قرن چهارم هجرى دانسته‌اند . او دومين شخص از خاندان خويش است كه به اسلام گرويده است . نخستين شخص از اين خاندان پدر او بهزاد بوده كه چون به اسلام گرويده پسرش ابو سعيد او را عبد اللّه ناميده است . بنابراين اسلام اين خاندان از قرن سوم هجرى فراتر نمىرود . ابو سعيد در سال 284 ( و به قولى 280 و بقولى 290 ) هجرى در سيراف كه در آن روزگار بندرى بسيار معتبر و پررونق در جنوب ايران بود متولد گرديده و در سال 368 در بغداد بدرود زندگى گفته است « 2 » .\r\nابو سعيد سيرافى در نحو از شيوخ مكتب بصره و شارح كتاب سيبويه است كه\r\n\r\n\r\n","description":"","footnote":"\r\n( 1 ) - ابن ابى اصيبعة ، عيون الانباء فى طبقات الاطباء ، چاپ دار مكتبة الحياة ، بيروت ، 1965 م . ص 414 .\r\n( 2 ) - شرح‌حالى از وى را به قلم دكتر ابراهيم السامرائى با عنوان « ابو سعيد السيرافى و كتاب سيبويه » در الدّراسات الادبيّة ، سال 6 ص 249 - 264 خواهيد يافت .\r\n","page_name":" 142 ","page_number":142},
  {"content":"\r\n\r\nنوشته‌اند آن را در سه هزار برگ شرح كرده و به خط خودش نوشته بود . وى مدت پنجاه سال در بغداد مجلس درس و افتاء داشت و در جامع رصافه به مذهب ابو حنيفه فتوى مىداد ، و مجلس او مركز علما و دانشمندان و اهل فكر و محل طرح مشكلات علمى و مسائل فقهى و حلّ آنها بود ، و از زهد و قناعت و نزاهت اخلاق او نوشته‌اند كه جز از دسترنج خود چيزى نمىخورد ، و با آنكه سالها قضاء بغداد را عهده‌دار بود ولى هرگز براى قضاء مزدى نگرفت و چنان كه خطيب بغدادى نوشته هر روز پيش از آنكه به مجلس درس يا قضاء برود ده برگ كتاب استنساخ مىكرد و دستمزد آن را كه ده درهم مىشد به معاش روزانهء خود مىرساند « 1 » .\r\n\r\nاز قرن چهارم به بعد\r\nو از آنان كه تاريخ اسلامشان به قرن چهارم هجرى بازمىگردد مىتوان از اين خاندانها نام برد : خاندان مسكويه يعنى احمد بن محمد مسكويه رازى كه يكى از بزرگترين علماى تاريخ و حكمت و اخلاق در اسلام است و در سال 421 يعنى اوائل قرن پنجم هجرى وفات يافته . اين خاندان تا قرن چهارم هجرى هنوز زردشتى بوده‌اند ، و گرچه به قول ياقوت ، مسكويه خودش زردشتى بوده و مسلمان شده ولى از نام پدرش محمد چنين احتمال داده‌اند كه پدرش مسلمان شده بوده است . بنابراين ، تاريخ اسلام اين خاندان از پدر مسكويه و از قرن چهارم هجرى فراتر نمىرود .\r\nمسكويه گذشته از مقام ادبى كه داشته و سالها در دستگاه ابن عميد وزير ركن الدولهء ديلمى به كار دبيرى اشتغال داشته از حكماى بنام و مورّخان صاحب‌نظر عالم اسلامى نيز به‌شمار مىرفته است . وى « تاريخ طبرى » را نزد ابو بكر احمد بن كامل قاضى متوفى در سال 350 هجرى كه دوست و همنشين طبرى مؤلف آن تاريخ بوده آموخت ، و دانش پيشينيان را نزد ابن خمّار كه به آن دانشها آشنائى زياد داشت فراگرفت ، و در منطق و پزشكى نيز شهرتى كسب كرد تا جائى كه او\r\n\r\n\r\n","description":"","footnote":"\r\n( 1 ) - ابن خلكان ، وفيات الاعيان ، ج 1 ، ص 60 . دائرة المعارف به ادارهء فؤاد افرام البستانى ، بيروت ، 1962 ، ج 4 ، ص 351 .\r\n","page_name":" 143 ","page_number":143},
  {"content":"\r\n\r\nرا بقراط دوم لقب دادند . وى به‌خصوص در حكمت علمى و اخلاق داراى مقامى شامخ بود و كتابهاى چندى از او در اين زمينه‌ها برجاى مانده است . در رشتهء تاريخ كتاب معروف او تجارب الامم كه شامل يك دوره تاريخ عمومى است ، و به سال 372 يعنى سال درگذشت عضد الدوله ختم مىشود در مجموعهء تواريخ اسلامى داراى اهميّت و اعتبارى خاص است . و در رشتهء حكمت عملى و اخلاق ، مؤلفات چندى از او ياد شده ، مانند « الفوز الاكبر » و « الفوز الاصغر » و مهمتر از همه دو كتاب معروف او به نام « تهذيب الاخلاق » و « جاودان خرد » است كه در كتاب نخستين سعى كرده است اخلاق را براساس علمى و آموزشى و تربيت منطقى استوار سازد و بيشتر به بيان اصول و مبانى علم اخلاق پرداخته . و كتاب دوم يعنى « جاودان خرد » را كه براساس يك كتاب فارسى به همين نام تأليف كرده به بيان اخلاق علمى و آداب پسنديده‌اى كه در زندگى روزانه فردى و اجتماعى مورد عمل بايد باشد اختصاص داده است « 1 » .\r\nو در اواخر همين قرن خاندان مهيار ديلمى شاعر معروف عربىزبان و شيعى مذهب اين قرن را كه يكى از بزرگترين شعراى عصر خود بود و همهء تذكره‌نويسان او را به فصاحت و براعت ستوده‌اند مىتوان نام برد . خاندان او تا اواخر قرن چهارم هجرى همچنان زردشتى بودند و نخستين كس از اين خاندان كه به اسلام گرويد همين مهيار بود كه در سال 394 هجرى به‌وسيلهء شريف رضى دانشمند عالىمقام و عالىنسب شيعه اسلام آورد ، و به‌اين‌جهت در عالم اسلام به مذهب تشيع دلبستگى فراوان يافت ، و در دوستى آل على و دشمنى مخالفان ايشان آن‌چنان با حميّت بود كه بعضى از هم‌عصرانش از اينكه او بعضى از صحابه را به مانند آل على نمىستود و آنچنانكه شايستهء مقام آنها است از آنان ياد نمىكرد او را سرزنش مىكردند . حتى بعضى از آنان كه در مذهب خود تعصّبى داشتند دربارهء اسلام مهيار و دلبستگى او به مذهب شيعه گفتند او از يك\r\n\r\n\r\n","description":"","footnote":"\r\n( 1 ) - شرح حال نسبتا جامعى از مسكويه را در مقدمهء كتاب « جاودان خرد » او كه به نام « الحكمة الخالدة » چاپ شده ، به قلم عبد الرحمن بدوى خواهيد يافت .\r\n","page_name":" 144 ","page_number":144},
  {"content":"\r\n\r\nگوشهء جهنم به گوشه‌اى ديگر از آن نقل مكان كرد .\r\nنام او مهيار و نام پدرش مرزويه بود و پس از اسلام پسرش را حسن ناميد و خود به كنيهء ابو الحسن خوانده شد . وى در شعر و فنون آن شاگرد شريف رضى بود و شايد اين هم يكى از علتهائى بوده كه او به اين خاندان تا آن‌حدّ ارادت مىورزيده است . ديوان او در چهار مجلّد به طبع رسيده و بيشتر قصائد او در مدح پادشاهان و امراى آل بويه و وزراى ايشان است . به‌خصوص در تهنيت عيد نوروز و مهرگان قصائد فراوانى در ديوان او ديده مىشود . مهيار در قصائد خود گاهى اصل و نسب ايرانى خود و سوابق تاريخ قوم خود را مىستوده و پس از گرويدن به اسلام ، اين دين را هم يكى از افتخارات خود مىشمرده است ، بىآنكه اصل و تبار خود را فراموش كند . چنان كه در قصيده‌اى در همين زمينه با اشاره به اين دو امر و فخر به آنها گويد :\r\n قد قبست المحد من خير اب * و قبست الدين من خير نبى\r\nو ضممت الفخر من اطرافه * سؤدد الفرس و دين العرب \r\nمهيار در سال 428 هجرى بدرود زندگى گفته است « 1 »\r\nآخرين نمونه‌اى را كه مىتوان در اينجا ذكر كرد و با او اين فهرست را تا قرن پنجم هجرى به پايان آورد بهمنيار پسر مرزبان صاحب كتاب فلسفى معروف « التحصيل » و شاگرد برجستهء شيخ رئيس ابو على سينا است كه در سال 458 هجرى و درست 30 سال پس از وفات استادش ابو على سينا وفات يافته است .\r\nوى از خاندانى زردشتى بوده و كتاب « التحصيل » را به نام ابى منصور بن بهرام بن خورشيد بن يزديار مجوسى خال خويش كرده است « 2 » و چنان كه بعضى نوشته‌اند خود او هم نخست زردشتى بوده و بعد مسلمان شده ولى بعضى ديگر از اسلام او يادى نكرده‌اند .\r\n\r\n\r\n","description":"","footnote":"\r\n( 1 ) - ابن خلكان ، وفيات ، 1 / 441 .\r\n( 2 ) - دهخدا ، لغت‌نامه در « ابو الحسن بهمنيار » .\r\n","page_name":" 145 ","page_number":145},
  {"content":"\r\n\r\n\r\nاستمرار فرهنگ ايرانى و آثار آن در دوران اسلامى\r\nاينها نمونه‌هائى بودند از كسانى از ايرانيان كه به سبب شهرت آنها در رشته‌هائى از علم و معرفت با تدبير و سياست ، نامشان در تاريخ آمده و برحسب اتفاق از تاريخ گرايش ايشان يا پدرانشان هم به اسلام ذكرى رفته است . و غرض از ذكر اين نمونه‌ها كه با استقراء بيشتر مىتوان بسى نامهاى ديگر هم بر آنها افزود ، تأكيد بر مطلبى است كه در آغاز اين گفتار بدان اشاره شد و آن اين است كه انتقال فرهنگ ايران از دوران ساسانى به دوران اسلامى نه يك‌باره يا در طى مدتى كوتاه بلكه به‌تدريج و در طى چندين قرن صورت گرفته است . و علت تأكيد بر اين مطلب هم پرتوى است كه اين امر يعنى انتقال تدريجى اين فرهنگ بر بسيارى از مسائل ناشناخته يا كم‌شناختهء تاريخ اين دوران مىافكند ، كه استمرار فرهنگى ايران يكى از آنها و روشن شدن مسير تاريخى فرهنگ و تمدن اسلامى يكى ديگر از آنهاست ، زيرا همين انتقال تدريجى بود كه باعث گرديد تا از يك‌سو فرصتى براى ايرانيان يا به تعبير بهتر براى فرزانگان و اهل معرفت ايشان به دست آيد تا اسلام را ، نه بدانگونه كه در رفتار خشن و ناهنجار برخى از مهاجمان ناآگاه يا از خلال تعصبات نارواى حاكمان اموى متجلى مىگشت ، بلكه با درس و بحث و تفقّه در دين و آشنائى با مبانى فكرى آن ، و همچنين از راه شناخت الگوهائى صحيح و منطبق با آن مبانى ، بشناسند و آن را بدانگونه كه مىشناختند بشناسانند ، و از سوى ديگر براى آن دسته از متعصبان ناآگاه و پيروان آنها هم كه مىپنداشتند اسلام خطّ بطلان بر همهء فرهنگهاى گذشته كشيده و از آن جز ويرانى و انهدام آن فرهنگها را نمىفهميدند ، فرصتى بود تا به‌تدريج هم ارزش آن فرهنگها را دريابند و هم به ضرورت اقتباس از آنها براى پايدار ساختن دولت نوبنياد اسلام و گسترش فرهنگ آن‌كه در سايهء آن مىبايستى حكومت كنند پىببرند . و نتيجهء همين تحوّل بود كه به پايمردى آن دسته از فرزانگان اسلام كه افق ديدشان بازتر و دامنهء علم و فرهنگشان گسترده‌تر و شناختشان از اسلام ژرفتر بود و از تنگ‌نظريهاى ناشى از بىخبرى و ناآگاهى بر كنار بودند ، هم اسلام\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nدر چهره‌اى بهتر و خردپذيرتر عرضه گرديد ، و هم فرهنگ ايران كه خود نتيجهء قرنها تلاش فكرى و ذوقى و كوشش مادى و معنوى نسلهاى بسيار در طى قرنهاى متمادى بود ، پس از پيراسته شدن از آنچه با اصول و مبانى اسلام ناسازگار مىنمود ، به جهان اسلام منتقل گرديد و با فرهنگ اسلامى درهم آميخت و در راه گسترش و غناى علمى و فرهنگى آن به‌كار رفت . و بدين‌سان بود كه علماى سلف ، دولت اسلام و اعراب را وارث تمدن ايران شمردند « 1 » . و محققان معاصر هم از تحقيقات خود به نتايجى به همان‌گونه رسيدند « 2 » .\r\nو هم بدين‌سان بود كه نقل و ترجمهء آثار گذشتگان به جهان اسلام رونق گرفت ، و فرهنگ اسلامى ، گذشته از معارفى كه مستقيما از اسلام يعنى از قرآن و حديث مايه مىگرفت ، از آثار علمى و ادبى و هنرى ساير ملتها نيز مايه گرفت و علماى اسلام هم همين را از تعاليم اسلامى و آيات قرآنى استنباط مىكردند ، چنان كه عامرى نيشابورى آيهء كريمهء   فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ   را چنين بيان كرده است كه : « خردمندان اسلامى دفترهاى دانشمندان نامور روم و ايران و هند و يونان را ترجمه كردند و در آنها ژرف نگريستند و آنچه در آنها دشوار بود گشودند و آنها را روشن ساختند و ميان مردم پراكندند و آئينى را كه در قرآن آمده است .   « فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ »   را به كار بستند « 3 » . جاحظ در وصف كتاب و فوايد آن نوشت كه « اگر نبود آنچه را كه پيشينيان براى ما در كتابهاشان نوشته ، و شگفتيهاى حكمت خود را در آنها\r\n\r\n\r\n","description":"","footnote":"\r\n( 1 ) - ابن خلدون پس از بحث مفصلى دربارهء اين‌كه چگونه و در اثر چه عواملى تمدن از ملّتى به ملت ديگر منتقل مىگردد به عنوان مثال گويد : « چنان كه تمدن ايرانيان به اعراب بنى اميه و بنى عباس منتقل گرديد و تمدن بنى عباس به ديلميان و از ايشان به تركها و سلجوقيان رسيد . » ( مقدمه ، ص 174 ) .\r\n( 2 ) - جورج سارتن ، « سرگذشت علم » ترجمهء فارسى ، احمد بيرشك ، ص 221 و 222 : « تمدن اسلامى نتيجهء پيوند جوانهء نيرومند عرب بر روى پايهء برومند تمدن ايرانى بود و راز نيرومندى عجيب و تحول ملكات و فضائل آن در همين امر نهفته است . »\r\n( 3 ) - از « كتاب الاعلام بمناقب الاسلام » به نقل دانش‌پژوه از آن در « جاودان خرد » ، صفحهء پنج .\r\n","page_name":" 147 ","page_number":147},
  {"content":"\r\n\r\nجاودان ساخته ، و سرگذشتهايشان را در آنها مدون ساخته‌اند ، آن‌چنانكه ما بسبب آنها آنچه را بر ما پوشيده بود به عيان ديديم و آنچه بر ما بسته بود گشوديم ، و زياد آنها را بر كم خود افزوديم ، و چيزهائى را درك كرديم كه جز به‌وسيلهء آنها درك نمىكرديم ، درآن‌صورت بهرهء ما از حكمت ناچيز و وسيلهء ما براى كسب معرفت ضعيف بود « 1 » . و در وصف شعر عربى و ويژگيهاى آن هم نوشت : « كتابهاى هند و حكمت يونان و آداب ايرانيان به عربى ترجمه شد ، برخى از آنها بر حسنشان افزود و از برخى ديگر چيزى كاسته نشد ، ولى اگر حكمت عرب ( شعر ) را ترجمه كنند معجز آن‌كه وزن است از ميان خواهد رفت ، با اين‌كه اگر آن را ترجمه كنند در معانى آن چيزى را نخواهند يافت كه عجم آن را در كتابهائى كه براى زندگى و زيركيها و حكمتهاى خود پرداخته‌اند ذكر نكرده باشند ، و آن كتابها پيوسته از ملّتى به ملّت ديگر و از قرنى به قرن ديگر و از زبانى به زبانى ديگر منتقل گرديد تا به ما رسيد و ما آخرين كسانى بوديم كه وارث آنها شديم « 2 » . و در قرن چهارم هجرى هم وقتى محمد بن اسحاق نديم فهرستى از همهء كتابهائى كه در زبان عربى تا آن زمان وجود داشت تأليف كرد ، در مقدمهء آن نوشت :\r\n« اين فهرست كتابهاى همهء ملتها از عرب و عجم است كه در انواع دانشها از آغاز آنها تا اين زمان كه سيصد و هفتاد و هفت هجرى است به زبان عربى موجود است » « 3 » .\r\n\r\nنكته‌اى درخور توجه دربارهء دوران انتقال\r\nنكته‌اى كه دربارهء اين دوران انتقال با مطالعهء فهرست ابن نديم ، كه خود دائرة المعارف جامعى از فرهنگ آن زمان است و با توجه به سير انديشه و علم در جهان اسلام درخور توجه مىنمايد ، يكى\r\n\r\n\r\n","description":"","footnote":"\r\n( 1 ) - عبارت جاحظ دراين‌باره چنين است : « ولولا ارتمست لنا الاوائل فى كتبها و خلّدت من عجيب حكمتها و دوّنت من انواع سيرها حتى شاهد نابها ما غاب عنّا و فتحنا بها كل مستغلق ( يا منغلق ؟ ) كان علينا فجمعنا الى قليلنا كثيرهم و ادركنا ما لم نكن ندركه الابهم لقد خسّ حظنا من الحكمة و ضعف سببنا الى المعرفة » ( بنقل رفاعى از او در عصر المأمون ، ج 3 ، ص 116 .\r\n( 2 ) - جاحظ ، الحيوان ، ج 1 ، ص 38 .\r\n( 3 ) - الفهرست ، ص 2 مقدّمه .\r\n","page_name":" 148 ","page_number":148},
  {"content":"\r\n\r\nروح معرفت دوستى و دانش‌طلبى است كه در آن زمان در جامعهء اسلامى حكمفرما بوده است و مسلمانان را به كسب معرفت از هرجا كه در آن معرفتى مىيافته‌اند وامىداشته ، و ديگر روح تسامح وسعهء صدرى است كه در آن زمان و در مؤلفات علماى اسلامى به چشم مىخورد . همين عامرى نيشابورى كه نوشته‌اى از او نقل شد و يكى از حكماى بزرگ قرن چهارم هجرى بود كه پس از درگذشت فارابى تا ظهور ابن سينا چهرهء شناخته‌شدهء جهان اسلام به‌شمار مىرفت ، در وفق دادن بين فلسفهء يونانى و حكمتهائى كه از حكماى ايران روايت مىشده با شريعت اسلامى كوشش بسيار كرده و كتابهاى چندى هم نوشته كه معروفترين آنها كتاب « السعادة و الاسعاد » است مشتمل بر اصول اخلاقى و تدابير عملى كه آنها را از ترجمه‌هاى عربى آثار يونانى و ايرانى و هند و عرب برگزيده و درهم آميخته و از آن كتابى در سيرت و اخلاق انسانى و قوانين سياست و اصول تربيت و تدبير منزل پرداخته است .\r\nو آنچه از اين كتاب و ديگر نوشته‌هاى او بيش از هر چيز نمودار مىگردد نظر احترام و بزرگداشتى است كه او نسبت به آثار گذشتگان دارد . چنان كه مثلا مطلبى را كه از « اندرز شاپور پسر اردشير به پسرش هرمز » نقل كرده با اين عنوان آورده « هذا من حقه ان يكتب بماء الذهب » يعنى اين سخن درخور آن است كه به آب زر نوشته شود . و عبارتى ديگر را باز از همين اندرز با عنوان « قانون كبير فى السياسة » يعنى قانونى بزرگ در سياست ، نقل كرده و ذيل آن عبارتى باز از گفتهء شاپور به پسرش هرمز را با عنوان « قانون آخر كبير فى السياسة » يعنى قانون بزرگ ديگرى در سياست آورده است . ( ص 297 ) و اين مىرساند كه نويسندهء كتاب را در نقل اقوال بزرگان جز علم و معرفت يا درايت و بصيرت و تجربه و ممارست آنها معيار ديگرى نبوده ، و به‌همين‌سبب است كه در اين كتاب نامهاى حكما و دانشمندان سلف را از هر قوم و نژاد و طريقت و مذهبى كه بوده‌اند مانند افلاطون و ارسطو و ديوجانس و اردشير بابكان و شاپور ابن اردشير و انوشيروان و بوذرجمهر و مانند اينها را با پيشوايان اسلام همچون رسول اكرم ( ص ) و امام على بن ابى طالب ( ع ) امام على بن الحسين ( ع ) ، و بزرگان و دانشمندان دوران\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاسلامى همچون ابن عباس و ابن مسعود و ابن مقفع و جاحظ و ابو زيد منجمى و مانند اينها همه را در كنار هم مىيابيم « 1 » .\r\nاين همان هدفى است كه در كتابهاى ابو على مسكويه نيز به چشم مىخورد .\r\nوى در آخر كتاب « جاودان خرد » خود مىگويد « هدف من از تأليف اين كتاب همانطور كه در آغاز آن گفتم اين بود كه كتاب جاودان‌خرد « 2 » را به آنچه از حكمتهاى ايران و هند و عرب و روم درخور آن است كامل كنم ، و غرض از اين كار هم اين است كه معلوم شود كه عقول همهء ملتها ( يا دانشمندان آنها خ . ل . ) همه در يك راه به هم مىپيوندند ، و با اختلاف محيط و بقاع مختلف نمىشوند ، و با تغيير ازمنه هم تغيير نمىيابند ، و هيچ رادع و مانعى اين حكمتها را در طى روزگاران و نسلها از بين نمىبرد . و اين عنوانى كه به آن داده‌اند يعنى جاودان‌خرد كاملا صحيح است ( يعنى اين حكمتها جاودانى است ) « 3 » .\r\nاين سعهء صدر و روح تسامح را به‌خصوص در برخى از بزرگان شيعهء اين دوران نيز مىتوان به‌خوبى تشخيص داد ، و نمونه‌هاى آن را در ديوان اشعار دو تن از اشراف اين دوران يعنى شريف رضى ( درگذشته در 406 هجرى ) و شريف مرتضى ( درگذشته در سال 436 هجرى ) مىتوان يافت . بهترين تجلى اين سعهء صدر در ديوان شريف رضى ، قصيدهء بلندى است كه وى در رثاء ابو اسحاق صابى كه نويسنده‌اى بافضيلت بوده ، سروده است ، با اين مطلع :\r\n اعلمت من حملوا على الأعواد * ارأيت كيف خبا ضياء النّادى \r\nاين قصيده ، يكى از پرمايه‌ترين و معروف‌ترين قصائد عربى به‌شمار مىرود .\r\nابو اسحاق از صابئين بود و مسلمان نشده بود و با همان كيش قديم خود در\r\n\r\n\r\n","description":"","footnote":"\r\n( 1 ) - كتاب « السعادة و الاسعاد فى السيرة الانسانية » به كوشش استاد فقيد مجتبى مينوى با مقدمهء جامعى از وى در شرح حال و آثار عامرى نيشابورى در سال 1336 هجرى شمسى در تهران ، انتشارات دانشگاه تهران به شمارهء 435 به چاپ رسيده .\r\n( 2 ) - منظور وى در اين‌جا جاودان خرد قديم ايرانى است كه مسكويه آن را با افزودن مطالب ديگرى از مآخذ ايرانى و غير ايرانى تكميل كرده و آن هم به مناسبت نام همان جاودان‌خرد قديم كه در صدر اين كتاب جاى داده شده به جاودان‌خرد معروف گرديده .\r\n( 3 ) - الحكمة الخالده ، ص 375 .\r\n","page_name":" 150 ","page_number":150},
  {"content":"\r\n\r\nدستگاه ديوان به خدمت اشتغال داشت و با همان كيش هم از دنيا رفت ، و به همين‌سبب هم برخى از متعصّبان اين قصيده را بر شريف رضى عيب گرفته‌اند ، ولى مسلما شريف رضى مؤلف نهج البلاغه كه گردآورندهء خطبه‌ها و سخنانى است كه از حضرت على عليه سلام روايت مىشده و خود او هم از خاندانى جليل برخاسته « 1 » و نقيب الأشراف زمان خود بوده ، واقف‌تر از عيب‌جويان به روح تعاليم اسلامى بوده است .\r\nدر ديوان شعر هريك از اين دو برادر يعنى شريف رضى و شريف مرتضى قصائد بلندى در تهنيت نوروز و مهرگان دو عيد باستانى ايران ديده مىشود كه همه دلالت بر همان روح تسامح و سعهء صدرى دارد كه در برخورد حضرت على بن ابى طالب ( ع ) با همين عيد روايت شده و در شرح حال ابو حنيفه نعمان بدان اشاره شد . و چنان كه قبلا گذشت مهيار ديلمى شاعر معروف عربىگوى هم كه از خاندانى زردشتى برخاسته بود و خود او هم تا مدتها همان كيش را داشت ، در شعر و ادب از شاگردان شريف رضى و مورد توجه و عنايت او بود ، و به دست او هم مسلمان شد . اين‌ها همه مىرسانند كه غالب فرزانگان عالم اسلام در اين دوران از تعصبهائى كه برخاسته از انحطاط فكرى و علمى عالم اسلام بود و در قرنهاى بعد بر اين عالم سايه افكند بر كنار بودند .\r\n\r\n\r\n","description":"","footnote":"\r\n( 1 ) - رضى و مرتضى فرزندان ابو احمد حسين بن موسى و پنج پشت امام موسى كاظم مىرسيدند .\r\n","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\n\r\nگفتار چهارم ايرانيان در عربستان\r\nروابط تاريخى ايرانيان و اعراب * نيمروز اسپهبد * مرزبانان ايران در عربستان * بحرين * سيبخت مرزبان هجر * مرزبان زاره * دادفروز گشنسپان معروف به المكعبر * دژ المشقّر * نخستين مالى كه از قلمرو ايران در زمان پيغمبر ( ص ) به مدينه رسيد * چند نكته دربارهء نام بحرين * عمان و مركز دريائى ايران * ميژن - مزون - صحار * سياست عربى دولت ساسانى و راههاى عربستان .\r\nعربستان كه سرزمين اصلى اعراب است و در عربى آن را گاه جزيرة العرب و گاه ارض العرب و مانند اينها مىخوانند ، سرزمين گسترده‌اى است در جنوب ايران ، در آن سوى خليج فارس كه حدّ شرقى آن را با ايران آن روز كه آن را ايرانشهر مىگفته‌اند ، عذيب در غرب فرات نوشته‌اند ، و عربستان را شامل پنج قسمت شمرده‌اند : تهامه و حجاز و نجد و يمن و عروض كه اين اخير يمامه و بحرين و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nاطراف آنها را دربر مىگيرد « 1 » . ولى اين تقسيم قطعى نيست ، مقدسى تمام جزيرة العرب را به چهار بخش كرده و آن‌ها را چنين ناميده است : حجاز و يمن و عمان و هجر كه مركز بحرين آن زمان بوده و تمام سرزمينهاى واقع در سواحل جنوبى خليج فارس را از احساء تا عمان دربر مىگرفته است « 2 » .\r\nدربارهء يمن ، كه خود كشورى جداگانه بوده و با ايران روابطى خاص داشته و در تاريخ ايران هم جايگاهى مخصوص يافته ، در جاى ديگر سخن خواهد رفت .\r\nموضوع اين گفتار مرورى است كوتاه به قسمتهاى ديگر اين سرزمين از نظر ارتباط تاريخى آنها با ايران و ايرانيان .\r\n\r\nروابط تاريخى ايرانيان و اعراب\r\nروابط تاريخى ايرانيان و اعراب بسيار قديم است و از قرن ششم پيش از مسيح و از دوران هخامنشى آغاز مىگردد . هخامنشيان وارث آشوريها و بابليها در اين سرزمين بودند ، و فرمان‌روائى عربستان را از آنها به ارث برده بودند . داريوش اوّل ، عربستان را جزء ممالك خود مىشمارد ، و مورّخان قديم يونان از وجود دسته‌هائى از اعراب در اردوى كوروش اوّل و دوم شرحى نوشته‌اند .\r\nهردوت در شرح جنگهاى ايران و مصر از وجود عربها در اردوى كمبوجيه و خشايار شا و پوشش و جنگ‌افزارهاى آنها ، و همچنين از عهد و پيمانى كه آنها با كمبوجيه براى راه‌نمائى و گذراندن سپاه او از صحرا بسته بودند ، شرحى نوشته است . در دوران اشكانى نفوذ ايران در عربستان بسيار گسترش يافت و تا مرزهاى شرقى يمن پيش رفت .\r\nدر دوران ساسانى شبه جزيرهء عربستان بيش از گذشته مورد توجّه و اهتمام دولت ايران گرديد ، زيرا اين سرزمين بيش از گذشته در محدودهء رقابتهاى اقتصادى و سياسى آن دولت با دولت روم قرار گرفته بود ، و ايران گذشته از\r\n\r\n\r\n","description":"","footnote":"\r\n( 1 ) - ياقوت ، معجم البلدان در جزيرة العرب .\r\n( 2 ) - مقدسى ، احسن التقاسيم ، ص 96 .\r\n","page_name":" 154 ","page_number":154},
  {"content":"\r\n\r\nهدفهاى امنيّتى و بازرگانى كه در اين منطقه تعقيب مىكرد ، ناچار بود كه در برابر توطئه‌هاى روم و حبشه متّحد آن دولت كه در اين سرزمين داراى هدفهاى جهانگيرى بودند ، و سعى مىكردند كه در اين‌جا دردسرهايى براى ايران ايجاد كنند نيز به مقابله برخيزد . حملهء حبشيان به يمن به تحريك و با كمك روميها و تشكيل دولتى حبشى در آنجا فصلى از اين رقابت بود ، و حملهء ايران در زمان انوشيروان به يمن از راه دريا و بيرون راندن حبشيها و ايجاد دولتى ايرانى در آنجا ، فصل ديگرى بود از آن رقابت كه شرح آن كم‌وبيش در تاريخها آمده است « 1 » .\r\nگذشته از داخلهء عربستان ، ايران را در اين دوران كه در اينجا مورد گفتگو است در سواحل شبه جزيرهء عربستان ، چه در سواحل جنوبى خليج فارس و چه در درياى عمان و اقيانوس هند و چه در درياى سرخ ، بندرگاهها و پايگاههائى بوده كه هم سيطرهء ايران را در اين درياها حفظ مىكرده و هم امنيّت راههاى بازرگانى را كه از آن بنادر مىگذشته تأمين مىكرده است « 2 » .\r\n\r\nنيمروز اسپهبد\r\nبر پايهء اصلاحاتى كه در زمان انوشيروان در ايران صورت گرفت ، و تغييراتى كه در سازمان نظامى و سياسى و تقسيمات كشورى آن روى داد ، تمام قلمرو ايران به چهار بخش اصلى شرق و غرب و شمال و جنوب تقسيم گرديد و هر بخش زير فرمان يك اسپهبد قرار گرفت كه عنوانهاى ايشان چنين بود : خراسان اسپهبد ( براى شرق ) ، و خربران اسپهبد ( براى غرب ) ، و آذربادگان اسپهبد ( براى شمال ) و نيمروز اسپهبد ( براى جنوب ) « 3 » . و تمام قلمرو دولت ساسانى در شبه جزيرهء عربستان\r\n\r\n\r\n","description":"","footnote":"\r\n( 1 ) - آگاهى بيشتر را در اين زمينه در خطابهء ششم از رشته گفتارهائى كه استاد فقيد سيّد حسن تقىزاده با عنوان « تاريخ عربستان و قوم عرب در اوان ظهور اسلام و قبل از آن » بين سالهاى 1328 و 1330 ه . ش . در دانشكدهء علوم معقول و منقول ايراد نموده و جزء انتشارات آن دانشكده به چاپ رسيده ، خواهيد يافت .\r\n( 2 ) - دراين‌باره در مقالهء نگارنده با عنوان « اشتيام » در « يادوارهء دكتر محمود افشار » ، ج 1 ، ص 139 - 173 توضيح بيشترى آمده است .\r\n( 3 ) - ابن خردادبه ، المسالك و الممالك ، ص 18 و 72 و 118 .\r\n","page_name":" 155 ","page_number":155},
  {"content":"\r\n\r\nاز بحرين گرفته كه در آن روزگار شامل تمام سرزمينهاى واقع در جنوب خليج فارس و سرزمينهاى واقع در شرق الرّبع الخالى مىشد تا عمان ، و از نجد و حجاز گرفته تا تمام سواحل جنوبى آن سرزمين ، همه در قلمرو همين اسپهبد نيمروز قرار داشت .\r\nهر يك از اين بخشهاى چهارگانهء اصلى كه در فرمان يك اسپهبد بوده در نظام تقسيمات كشورى ايران به بخشهاى كوچكترى تقسيم مىشده كه فرمان‌رواى آنها را مرزبان مىخوانده‌اند . ولى در مآخذ عربى غالبا اين عنوانها جابه‌جا شده و گاهى درهم آميخته‌اند . مثلا كسى را كه ابن خردادبه ، مرزبان البادية خوانده و از كارگزار او بر مدينه و تهامه در دوران جاهلى نام برده ، و گويد كسانى را كه از قريظه و نضير بر مدينه و به رياست دو قبيلهء اوس و خزرج منسوب مىگرديده‌اند ، او يعنى همين كارگزار مرزبان البادية منسوب مىساخته است ، مىتوان احتمال داد كه اين شخص يعنى مرزبان البادية همان بوده كه او را « نيمروز اسپهبد » مىخوانده‌اند .\r\nزيرا با وصفى كه ابن خردادبه از قلمرو اختيارات او كرده و اينكه او مىتوانسته بر مناطق مختلف عربستان از خود كارگزارانى بگمارد چندان فرقى بين او و « نيمروز اصبهبد » باقى نمىمانده است . ابن خردادبه ، به مناسبت ذكرى كه از اين كارگزار كرده و اين‌كه او وظيفهء جمع خراج را هم از قريظه و نضير بر عهده داشته ، اين بيت را هم از شاعر انصار نقل كرده است :\r\n تؤدّى الخرج بعد خراج كسرى * و خرج من قريظه و النّضير \r\nابن خردادبه كه از چهار بخش اصلى دولت ساسانى و اسپهبدان آنها نام برده اين بخش جنوبى را التّيمن ناميده و گويد : « و التّيمن بلاد الجنوب ربع المملكة و اصبهبذه نيمروز اصبهبذ » « 1 » و زير اين عنوان شهرها و راههاى عربستان يعنى نجد و حجاز و يمن و توابع آنها را شرح داده و آنچه هم دربارهء كارگزار مرزبان البادية بر مدينه و تهامه ذكر كرده و در بالا بدان اشاره شد در زير همين عنوان آورده است .\r\nدر رويدادهاى سالهاى اخير پادشاهى خسروپرويز سخن از شخصى مىرود به نام مردانشاه كه عنوان او را طبرى فادوسبان نيمروز خوانده و گويد هيچ‌كس در اين ناحيهء نيمروز در نيرو و قدرت همسنگ او نبود . دربارهء كلمهء فادوسبان ( پادوسپان )\r\n\r\n\r\n","description":"","footnote":"\r\n( 1 ) - المسالك و الممالك ، ص 125 .\r\n","page_name":" 156 ","page_number":156},
  {"content":"\r\n\r\nهم كه طبرى در عنوان مردانشاه به‌كار برده ، و آن هم مانند اصبهبد و مرزبان مرتبتى از مراتب دولتمردان عهد ساسانى بوده ، همان را مىتوان گفت كه دربارهء مرزبان الباديه گذشت . زيرا كسى كه در نيرو و قدرت در تمام اين ناحيهء جنوب كسى همسنگ او نبوده به احتمال زياد همان اصبهبد نيمروز بوده است .\r\nبنابراين دور از واقع نخواهد بود اگر هر سه عنوان اصبهبد نيمروز و مرزبان الباديه و فادوسبان نيمروز را كه در كتاب ابن خردادبه و تاريخ طبرى آمده ، در اين دوران عنوان يك نفر بدانيم و آن را هم كسى بشناسيم به نام مردانشاه كه تا دو سال پيش از محاكمه و اعدام خسروپرويز از سرداران نامى او در اين ناحيه بوده و در آن تاريخ به‌سبب بدبينى و بدگمانى خسرو نسبت به او ، چنان كه در گفتارى از همين كتاب خواهد آمد به فرمان او كشته شده است « 1 » .\r\n\r\nمرزبانان ايرانى در عربستان\r\nحمزهء اصفهانى نام شانزده تن از مرزبانان ايرانى را كه از قديم و در زمانهاى مختلف از سوى دولت ايران بر مناطقى از عربستان گمارده شده بوده‌اند ياد كرده كه هشت تن آنها از فرمان‌روايان ايرانى يمن بوده‌اند كه در جاى ديگر از آنها سخن خواهد رفت و هشت تن ديگر از مرزبانان ساير مناطق عربستان بوده‌اند « 2 » كه در زير به آنها اشاره خواهد شد :\r\nسخت : حمزه دربارهء او گويد ، وى زمانى دراز بر سرزمين كنده و حضرموت و توابع آنها فرمان مىرانده ، و من نمىدانم كه در چه زمان و در عهد كدام پادشاه بوده است .\r\nسنداد : وى جانشين سخت شده و اقامت او در ريف به درازا كشيد تا جائى كه در آنجا بناهائى هم بساخت با نام قصر ذى الشرفات ( - كاخ كنگره‌دار ) در اين بيت از\r\n\r\n\r\n","description":"","footnote":"\r\n( 1 ) - داستان كشته شدن اين اسپهبد را به فرمان خسرو پرويز ، و پىآمدهاى آن را تا كشته شدن خسروپرويز به دست پسر همين اسپهبد به نام مهر هرمز و كشته شدن او به دستور شيرويه پسر خسروپرويز در طبرى ، 1 / 1058 تا 1060 خواهد يافت .\r\n( 2 ) - سنى ملوك الارض و الانبياء ، بيروت ، مكتبة الحياة ، ص 115 تا 116 .\r\n","page_name":" 157 ","page_number":157},
  {"content":"\r\n\r\nآن‌ها ياد شده است :\r\n اهل الخورنق و السّدير و بارق * و القصر ذى الشّرفات من سنداد \r\nشايد بتوان علّت اين را كه براى سرزمين كنده و حضرموت از سوى ايران مرزبانانى خاص تعيين مىشده ، و نام دو تن از آنها هم در تاريخ مانده ، در اهمّيّت بازرگانى و دريائى اين منطقه جست‌وجو كرد . كنده سرزمين مرتفعى بوده مشرف بر حضرموت كه آب دره‌هاى آنجا به حضرموت و سپس به مهره كه خود بندرى معروف در اين ناحيه بوده است مىريخته « 1 » . استخرى در سواحل مهره نشان از محلّى داده كه قصبه يعنى مركز آن را به نام شحر نوشته است « 2 » .\r\nمؤلّف كتاب گردش پيرامون درياى اريتره « 3 » كه در قرن اوّل ميلادى در كرانه‌هاى غربى و شرقى درياى سرخ و كرانه‌هاى جنوبى و شرقى شبه جزيرهء عربستان و خليج فارس و چند بندر از هند و جزيرهء سيلان رفت‌وآمد داشته و ديده‌هاى خود را كم‌وبيش در اين كتاب نوشته است ، از جائى ميان عمان و عدن به نام اسيچو  ( Asicho )  ياد كرده و محلّ آن را در مجاورت ظفار كه از توابع شحر به‌شمار مىرفته نشان داده است . در اين كتاب آمده كه پس از  Asicho  ساحلى است كه در آنجا مردمى عقب‌مانده و وحشى سكونت دارند ، و در قلمرو فرمان‌روائى ايرانيانند « 4 » . اين محل با همان جائى تطبيق مىشود كه استخرى در سواحل مهره نشان داده و قصبه آن را شحر نوشته است . و آن را سرزمينى فقير و بىآب و علف خوانده ، و وصفى هم كه از مردم آنجا كرده دور از وصفى كه در كتاب « گردش پيرامون درياى اريتره » از آنها آمده نيست . گويد زبان مردم آنجا به قدرى غريب و ناشناخته است كه از آن نمىتوان چيزى فهميد « 5 » .\r\n\r\n\r\n","description":"","footnote":"\r\n( 1 ) - جرجى زيدان ، العرب قبل الاسلام ، چاپ دار الحياة ، بيروت ، 1966 ص 186 .\r\n( 2 ) - استخرى ، مسالك الممالك ، ص 25 .\r\n( 3 ) - نام لاتينى كتاب اين است :  Periplus Maris Erythraei  و به اين نام به انگليسى ترجمه شده است :  The Periplus of the Erythrean Sea  و نخستين‌بار در سال 1800 ميلادى در لندن به چاپ رسيده است .\r\n( 4 ) - به نقل جواد على از آن در كتاب تاريخ العرب قبل السلام ، ج 3 ، ص 345 ،\r\n( 5 ) - استخرى ، مسالك الممالك ، ص 25 .\r\n","page_name":" 158 ","page_number":158},
  {"content":"\r\n\r\nابن خردادبه شحر را سرزمين كندر خوانده « 1 » و از آنجا كه در دنياى قديم كندر مهمترين و مطلوبترين كالاى عربستان بوده ، مىتوان حدس زد كه علّت توجّه بازرگانان و دريانوردان ايرانى به اين منطقه و حضور دولت ايران هم در آنجا همين اهميّت اقتصادى و بازرگانى آنجا بوده است .\r\nديگر از مرزبانان ايرانى در عربستان كه حمزه ذكر كرده كسى است كه نام او را فنابرزين نوشته و گويد عربها او را خنابرزين مىگفته‌اند . به نوشتهء حمزه تمام حاشيهء صحرا ، مجاور آباديهاى عراق از حدّ حيره تا بحرين در قلمرو او بوده است .\r\nديگر ساسان پسر روزبه است كه در روزگارى قديم از سوى برخى از پادشاهان ايران بر اعراب تغلب و مضر و عمان و يثرب و تهامه حكومت يافته و به گفتهء حمزه حاكمان افريقا و نوبه هم به او خراج مىپرداخته‌اند .\r\nديگر كسى است كه او را روزبه پسر ساسان نوشته كه او هم مدّت درازى در ميان اعراب زيسته است .\r\nديگر انوش‌زاد پسر گشنسب بنده است كه در روزگار خسرو انوشروان و چندى هم در زمان پسرش هرمز بر برخى از سرزمينهاى عرب ولايت داشته است .\r\nديگر دادفروز پسر گشنسب معروف به المكعبر است كه در سخن از بحرين توضيح بيشترى دربارهء او و چند مرزبان ديگر خواهد آمد .\r\n\r\nبحرين\r\nبحرين بر خلاف امروز كه نام چند جزيرهء كوچك و شيخ‌نشينى به همين نام است ، در روزگارى كه در اين‌جا مورد گفت‌وگو است ، بر سرزمين پهناور و آبادى گفته مىشد كه از جنوب عراق كنونى تا كناره‌هاى درياى عمان و از كناره‌هاى جنوبى خليج فارس تا حاشيهء صحراى عربستان ( - الربع الخالى ) كشيده مىشد و گذشته از تمام سرزمينهاى جنوبى خليج فارس از كويت امروز گرفته تا عمان قسمتى از سرزمينهاى شرقى عربستان امروز را هم مانند الاحسا و در بعضى\r\n\r\n\r\n","description":"","footnote":"\r\n( 1 ) - ابن خردادبه ، المسالك و الممالك ، ص 147 .\r\n","page_name":" 159 ","page_number":159},
  {"content":"\r\n\r\nدوره‌ها قطيف و يمامه و گاه تا نزديكيهاى رياض را هم دربر مىگرفته است « 1 » .\r\nاين سرزمين در آن روزگار داراى شهرها و روستاها و مراكز متعددى بود كه برخى از آنها از سوى ايران مرزبان‌نشين هم بودند . قديمىترين صورتى كه از شهرها و آباديهاى آنجا در دست است صورتى است كه ابن خردادبه در المسالك و الممالك بدين‌ترتيب آورده است « 2 » . خط ، قطيف ، آره ، هجر ، فروق ، بينونه ، مشقّر ، زاره ، جواثا ، سابون ، دارين ، غابة و شنون .\r\nاين نامها بدين‌صورت خالى از تحريف ناشى از تعريب نيست . به گفتهء طبرى « 3 » ، خط را اردشير بابكان ساخته ، و نام آن در اصل فسا اردشير بوده است ، فسا شكل دگرگون شده‌اى است از يك واژهء فارسى كه حمزهء اصفهانى آن را بتن اردشير خوانده « 4 » ، يا در كتاب او بدين‌گونه خوانده مىشود . و در اين كتاب براى توجيه اين نام آمده كه چون اردشير ديوارهاى آن را از تن نافرمايان ساخته بود اين شهر بدين نام خوانده شد ، كه افسانه بودن آن آشكار است . اين دو نام هردو تحريف شده از يك نام فارسى است كه مىتوان آن را به قرينهء آنچه دربارهء بنيانگذار اين شهر گفته‌اند « بنياد اردشير » پنداشت .\r\nنام دارين هم در اصل به گفتهء طبرى هيج بوده و شاپور ذو الاكتاف بخشى از طوايف بنى تغلب را كه در مرز ايران و روم مىزيسته‌اند از آنجا به اين دارين ( - هيج ) و به خط ( - بنياد اردشير ) كوچانيد و طوائف عبد قيس و بعضى از طوايف بنى تميم را هم در هجر جاى داد « 5 » .\r\nدر دورانى كه ما از آن گفت‌وگو مىكنيم ، قبائل عربى ، بجز برخى از آنها كه از مناطق ديگر به بعضى از آباديهاى آنجا كوچانده شده بودند ، همچنان در باديه\r\n\r\n\r\n","description":"","footnote":"\r\n( 1 ) - مسعودى در بيان مسافت خليج فارس گويد : « از اوّل بحر فارسى كه خشيات بصره است تا عمان سيصد فرسخ است و در اين مسافت سواحل ايران و بحرين است » مروج پلا 1 / 77 .\r\n( 2 ) - ابن خردادبه ، المسالك و الممالك ، ص 125 .\r\n( 3 ) - طبرى ، 1 / 820 .\r\n( 4 ) - سنى ملوك الارض . . . ، ص 44 .\r\n( 5 ) - طبرى ، 1 / 839 .\r\n","page_name":" 160 ","page_number":160},
  {"content":"\r\n\r\nيعنى در حاشيهء شرقى الربع الخالى مىزيستند ، و ايرانيان كه بيشتر به امور كشاورزى و بازرگانى و دريانوردى مىپرداختند در شهرها و روستاها و كناره‌هاى دريا سكونت داشتند و به‌همين‌سبب هم حضور آنان در اين سرزمين نمودى بيشتر از ساير مناطق عربستان داشته ، آن چنان كه آن را نه مانند ساير سرزمينهاى عرب‌نشين در قلمرو دولت ايران بلكه جزئى از كشور ايران مىشمردند . بلاذرى ، بحرين را از لحاظ ساكنين آنجا چنين وصف كرده است :\r\n« سرزمين بحرين جزئى از كشور ايران بود و در آن گروه بسيارى از عربهاى عبد قيس و بكر بن وائل و تميم هم بودند كه در باديهء آنجا مىزيستند » « 1 » . و شايد به همين‌سبب هم بوده كه در اين دوران يعنى پايان دوران ساسانى نام و نشانى از بيش از يك مرزبان ايرانى در آنجا مىيابيم .\r\n\r\nسيبخت مرزبان هجر\r\nيكى از مرزبانان ايرانى كه نامش در تاريخ اين دوران زياد برده شده كسى است به نام سيبخت ، كه مرزبان هجر مهمترين و آبادترين شهر بحرين بوده ، و نامهء پيغمبر ( ص ) هم در سال هشتم هجرى براى ايرانيان بحرين به نام او نوشته شده بود . شهرت و آبادانى هجر در اين دوران آن چنان بوده كه به قول ياقوت برخى هجر را مركز بحرين مىدانستند ، و برخى بحرين را از توابع هجر مىشمردند . گويد در آنجا چشمه‌سارها و آبهاى فراوان و سرزمينهاى پهناور است و بسا كه يمامه را هم از توابع آنجا شمرند « 2 » . و همو در الأحساء گويد احساء شهر شناخته‌شده‌اى است در بحرين و نخستين كسى كه آنجا را آباد كرد و براى آن برج و بارو ساخت و آنجا را مركز ( قصبه ) هجر گردانيد ، ابو طاهر حسن بن ابى سعيد گناوه‌اى قرمطى بود و آنجا هنوز هم شهرى آباد است « 3 » .\r\nدر دورانى كه سيبخت مرزبان ايران در هجر بود عهده‌دار امور اعراب\r\n\r\n\r\n","description":"","footnote":"\r\n( 1 ) - فتوح ، ص 95 .\r\n( 2 ) - ياقوت ، معجم البلدان ، 1 / 507 .\r\n( 3 ) - ياقوت ، معجم البلدان ، 1 / 148 .\r\n","page_name":" 161 ","page_number":161},
  {"content":"\r\n\r\nباديه‌نشين آنجا هم از سوى ايران مردى بود از اعراب اسبذى « 1 » به نام منذر بن ساوى .\r\nدر سال هشتم هجرى پيغمبر ( ص ) علاء بن عبد اللّه را براى دعوت اهل بحرين به آنجا اعزام داشت و با او دو نامه يكى براى سيبخت و ديگرى براى منذر بن ساوى فرستاد . و از آنجا كه نامه پيغمبر ( ص ) به سيبخت در تاريخها نقل شده و در دسترس است ، مىتوان اطّلاعات سودمندى دربارهء جغرافياى انسانى آن سرزمين در آن دوران ، و نظر پيغمبر اسلام ( ص ) دربارهء زردشتيان آنجا و روش برخورد با آنها را از آن استنباط نمود . از آن‌جمله مىتوان دانست كه در آن دوران تنها دين قابل ذكر در بحرين پيش از اسلام زردشتى بوده ، و در آنجا آتشكده‌هائى هم برپا بوده كه حكم مالكيت آنها در همان نامه تعيين شده است . اين را از اين‌جا مىتوان دانست كه در اين نامه از كسانى كه با نپذيرفتن اسلام مىبايستى جزيه مىپرداختند جز از زردشتيها از پيروان مذاهب ديگرى نام برده نشده است . نامهء پيغمبر ( ص ) به مردم بحرين چنين بود : « اگر شما نماز بگذاريد و زكات بدهيد و نيكخواه خدا و رسول او باشيد و ده يك محصول خرما و بيست يك غلات خود را هم بپردازيد و فرزندان خود را به مجوسيت بار نياوريد ، از آنچه بر آن اسلام آورديد برخوردار خواهيد بود ، جز آن‌كه آتشكده از آن خدا و رسول او است . و اگر اينها را نپذيريد بر شما جزيه خواهد بود » . « 2 »\r\nو چون ترتيب جزيه با زردشتيان بحرين داده شد ، منافقان عرب بناى عيب‌جوئى گذاشتند كه محمّد گمان مىكرد كه جز از اهل كتاب جزيه پذيرفته نمىشود ، در صورتىكه از زردشتيان هجر كه نه از اهل كتابند جزيه پذيرفت ، و چون اين عيب‌جوئيها بالا گرفت اين آيه نازل شد :  « يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا \r\n\r\n\r\n","description":"","footnote":"\r\n( 1 ) - دربارهء اين كلمه و اين گروه از اعراب گفته‌ها مختلف است . براى اطلاع بيشتر در اين‌باره نگاه كنيد به مقالهء نگارنده در « الدراسات الادبيه » سال 5 ، ص 297 به بعد .\r\n( 2 ) - متن نامه را در فتوح البلدان بلاذرى ، ص 95 تا 96 خواهيد يافت . دربارهء جزيهء مردم هجر و مبلغ آن بلاذرى روايتهاى مختلفى نقل كرده و از آن‌جمله روايتى است از عبد العزيز بن عبيد اللّه كه در آن آمده : پيغمبر كسى را نزد وضايع كسرى به هجر ( يعنى كسانى كه از سوى كسرى در آنجا بودند ) فرستاد و آنها اسلام را نپذيرفتند ، پس بر آنها جزيه نهاد ، هر مردى يك دينار ( فتوح ، ص 99 . )\r\n","page_name":" 162 ","page_number":162},
  {"content":"\r\n\r\n يَضُرُّكُمْ مَنْ ضَلَّ إِذَا اهْتَدَيْتُمْ  « 1 »  »  . يعنى اى كسانى كه ايمان آورده‌ايد شما خود را باشيد ، و وقتى هدايت يافتيد از گمراهى ديگران زيانى نخواهيد ديد « 2 » .\r\nاز آنجا كه هجر از مراكز اصلى ايرانيان در بحرين بود ، در دوران اموى كه دوره غليان تعصّب عربى بود ، مردم هجر را به‌آسانى در زمرهء اعراب نمىشمردند . وقتى مصعب بن زبير در جنگ با عبد الملك بن مروان خليفه اموى در سال 70 هجرى بر برخى از سرداران عرب ، كه به طرفدارى از عبد الملك با او مىجنگيدند ، دست يافت و آنها را به اسارت گرفت ، و هركدام را با عباراتى ناسزا مىگفت و تحقير مىكرد ، عبد اللّه بن فضالة الزهرانى يكى از آنها را با اين عبارت تحقير كرد و دشنام داد : « آيا تو نخست اهل هجر و سپس اهل سماهيج ( جزيره‌اى ايرانى در خليج فارس ) نبودى ؟ به خدا سوگند كه تو را به همان نسبت خودت برمىگردانم » . و عبد اللّه بن عثمان بن ابى العاص يكى ديگر از آنها را هم به اين عبارت ناسزا گفت : « آيا تو نسبت به من گردن‌فرازى مىكنى ، درحالىكه تو علجى بودى از اهل هجر كه پدرت به طائف پيوست كه آنها هركسى را كه به آنها روى بياورد به خود مىپيوندند ، و به او عزّت مىجويند . به خدا سوگند كه تو را به اصل خودت بازمىگردانم » . « 3 » علج واژه‌اى است نه‌چندان خوش‌نما براى غير عرب و به قول لغت‌نويسان : « الرّجل من كفّار العجم » « 4 » .\r\n* * * \r\nمرزبان زاره\r\nاز جاهاى ديگرى در بحرين كه هم نام خود آنجا و هم نشانى از مرزبان آنجا در ضمن رويدادهاى اين دوران برده شده زاره است . ياقوت ، زاره را دهى بزرگ خوانده و از چشمهء آب آنجا ياد كرده و گويد چشمهء زاره در بحرين معروف است . و از مرزبان زاره هم ذكرى به ميان آورده به صورتى كه گوئى عنوان او شناخته‌تر از اسم او بوده است ، گويد « و منها مرزبان الزّارة و له ذكر\r\n\r\n\r\n","description":"","footnote":"\r\n( 1 ) - سورهء 5 ، آيهء 105 .\r\n( 2 ) - فتوح ، ص 96 .\r\n( 3 ) - طبرى 2 / 802 .\r\n( 4 ) - لسان العرب .\r\n","page_name":" 163 ","page_number":163},
  {"content":"\r\n\r\nفى الفتوح » « 1 » .\r\nو امّا ذكرى كه از اين مرزبان در فتوح آمده در رويداد جنگ‌هاى علاء بن الحضرمى است در بحرين در دوران ردّه ، و آن‌چنين بوده كه پس از رحلت پيغمبر ( ص ) در مدينه و مرگ منذر بن ساوى در بحرين ، كه بسيارى از نومسلمانان از اسلام برگشته و از تأديهء مالى كه بر عهدهء آنها مىبود سرباز زدند ، علاء با همراهان مسلمان خود براى مقابله با آنها به جواثا كه دژ استوارى در بحرين بود رفت . ولى در آنجا از سوى دشمنان محاصره شد ، و با تدبيرى شبانه خود را از محاصره رهانيد ، و بر قبيلهء ربيعه كه او را در حصار گرفته بودند شبيخون زد ، و پس از كشتن يكى از سران آن قبيله به سر وقت ديگر مرتدان يا كسانى كه تا آن زمان مسلمان نشده بودند رفت . و از آن‌جمله دادفروز گشنسپان معروف به المكعبر بود كه او در اين هنگام در همين زاره بود و زردشتيانى هم كه در قطيف ، محلّ ديگرى در بحرين ، گرد آمده بودند به او پيوسته بودند . دادفروز مرزبان زاره نبود .\r\nمركز او جاى ديگرى در بحرين بود به نام مشقّر كه دربارهء او و آن محل پس از اين سخن خواهد رفت . وى در اين هنگام ، شايد به سبب درگيريهائى كه با اعراب اين منطقه داشته در اينجا بوده و علاء هم او را در آنجا محاصره كرده بود . در طى اين محاصره مرزبان زاره به ميدان جنگ درآمده و هماورد خواسته و از سپاه علاء براء بن مالك به مبارزه با او شتافته و بر او پيروز شده ، او را كشته و سلب او را گرفته است . سلب به همه چيزهائى گفته مىشده كه يك جنگجوى مبارز در جنگ تن‌به‌تن با خود مىداشته ، از پوشش و جنگ‌افزار و اسب و زينت‌آلات و چيزهاى ديگر ، و رسم چنان بوده و حديثى هم دراين‌باره روايت مىشده كه هر كس در جنگ تن‌به‌تن هماورد خود را كشت سلب او از آن كشندهء او خواهد بود و جزو غنائم به‌شمار نمىرود .\r\nبلاذرى در اين رويداد از محمّد بن سيرين نقل كرده كه چون براء بن مالك ، مرزبان زاره را كشت ، پياده شد و دستهاى او را بريد تا دست‌بندهايش را درآورد . و قبا و كمربند او را هم برگرفت ولى از بس آنها پربها بودند عمر خمس آن را از او\r\n\r\n\r\n","description":"","footnote":"\r\n( 1 ) - معجم ، 3 / 907 .\r\n","page_name":" 164 ","page_number":164},
  {"content":"\r\n\r\nگرفت . و اين نخستين‌بار بود كه در اسلام از سلب خمس گرفته شد . بهاى قبا و كمربند اين مرزبان را چهل هزار درهم نوشته‌اند « 1 » . در اين روايت به اين امر اشاره نشده كه مثله كردن ميّت هم در اسلام ناروا شمرده مىشده .\r\nاستاد فقيد سيّد حسن تقىزاده در يكى از خطابه‌هاى خود در موضوع تاريخ عربستان و قوم عرب در مورد مرزبان زاره چنين نوشته است : « در عهد بعثت پيغمبر ( ص ) قسمت بزرگى از حجاز و حتّى مدينه تا حدّى در منطقهء نفوذ ايران بود كه والى ايران مقيم زاره در بحرين ( يعنى الأحساء ) يا والى ايرانى مقيم يمن تا آنجا اعمال نفوذ مىكردند « 2 » . از اعمال نفوذ والى يمن در موضوع ملاقات نمايندگان او با پيغمبر ( ص ) در مدينه در زمان خسروپرويز نشانيهائى ديده مىشود ، ولى از اعمال نفوذ والى زاره در آنجاها نشانى ديده نشد .\r\nاز زاره در دوران ولايت عبيد اللّه بن زياد بر عراق به گونه‌اى ياد شده كه گوئى تبعيدگاهى بوده براى كسانى كه از سوى والى به تنبيهى محكوم مىشده‌اند « 3 » .\r\n\r\nدادفروز گشنسپان معروف به « المكعبر »\r\nاين شخص ، كه در داستان محاصرهء زاره توسط علاء بن الحضرمى و همچنين در فهرستى كه حمزهء اصفهانى از مرزبانان ايرانى در عربستان آورده نامش برده شده ، يكى از مرزبانانى است كه بيش از هر مرزبان ديگرى در ميان اعراب شهرت داشته ، و در داستانهاى عربى ، و آنچه به نام ايّام العرب خوانده شده است ، نامش باقى مانده است . وى به سبب وظائفى كه از سوى دولت ساسانى در حفظ امنيّت عربستان برعهده داشته قلمرو عملكرد او هم همهء بحرين و به قول حمزه ولايت بحرين و عمان تا يمامه و يمن و پيرامون آن را دربر مىگرفته است . « 4 » و به‌سبب درگيريهائى كه به مقتضاى وظيفهء خود با برخى از اعراب و قبائلى كه به راهزنى مىپرداخته‌اند ،\r\n\r\n\r\n","description":"","footnote":"\r\n( 1 ) - بلاذرى ، فتوح ، 104 .\r\n( 2 ) - جزوه سوم ، خطابه هشتم ، انتشارات دانشكدهء علوم معقول و منقول ، ص 28 .\r\n( 3 ) - طبرى ، 2 / 242 و 2 / 368 .\r\n( 4 ) - سنى ملوك الارض و الانبيا ، ص 116 .\r\n","page_name":" 165 ","page_number":165},
  {"content":"\r\n\r\nداشته است و به سبب شدّت و حدّتى كه در كيفر تبهكاران از خود نشان مىداده ، اعراب او را المكعبر لقب داده بودند ، يعنى قاطع و برّا .\r\nنام اين مرزبان در منابع عربى به اختلاف دادفروز و آزادفروز و فيروز آمده كه همه دگرگون شده از يك نام‌اند كه برخى از محقّقان معاصر آن را آذرافروز خوانده‌اند « 1 » نام پدرش در همه‌جا گشنسپ است كه آن هم در عربى به صورتهاى گوناگون آمده . در تاريخ حمزه « 2 » به صورت دادفروز بن جشنسفان آمده كه بايد آن را در فارسى دادفروز گشنسبان خواند و در عربى دادفروز بن جشنسف . در تاريخ طبرى « 3 » به صورت آزاد فروز بن جشنش و در فتوح البلدان بلاذرى « 4 » به صورت فيروز بن جشيش آمده است .\r\n\r\nدژ المشقّر\r\nمرزبان اين دژ همان‌گونه كه خودش در ميان اعراب نام و آوازه‌اى داشته و در ادبيّات دوران جاهلى هم نامى از او باقى مانده ، مقرّ او نيز در بحرين كه كاخ يا دژى بنام المشقّر بوده در ادبيات عربى شهرت يافته بود . مشقّر نام دژى بوده كه آن را دولت ساسانى از خيلى پيش از اين تاريخ در اين منطقه به عنوان پادگانى نظامى و زيستگاهى براى مرزبان آنجا ساخته بوده است . به نوشتهء طبرى اين دژ را يكى از اسواران ايرانى به نام بسك پسر ماهبود ، كه كسرى او را براى ساختن آن دژ به بحرين فرستاده بوده است ، بنياد نهاده بود . طبرى شرحى از ساختن اين دژ ، و كارگرانى كه آن اسوار براى ساختن آن از اطراف گرد آورده بوده ، و تدبيرى كه براى ماندگار شدن آنها در آنجا به‌كار برده بوده است ، نوشته ، خلاصه آنكه او بدين‌منظور كه آن كارگران تا پايان كار در آن محل بمانند از سرزمين سواد و خوزستان هم زنانى فاجره بدانجا برده بود ، در اثر آميزش اين مردان با آن زنان و زاد و ولدشان جمعيّت آنجا فزونى يافته و از آنها طوايفى به‌وجود آمد كه بعدها\r\n\r\n\r\n","description":"","footnote":"\r\n( 1 ) - نلدكه ، به نقل يوستى از او ، ص 52 .\r\n( 2 ) - سنى ملوك الارض . . . ، ص 116 .\r\n( 3 ) - سنى ملوك الارض . . . ، ص 116 .\r\n( 4 ) - فتوح ، ص 101 تا 103 .\r\n","page_name":" 166 ","page_number":166},
  {"content":"\r\n\r\nبه قبايل ديگر عرب مانند عبد قيس و ديگران پيوستند و بيشتر اعراب هجر هم از نسل آنها بودند « 1 » .\r\nاز روايت طبرى « 2 » چنين برمىآيد كه آذرافروز يا مكعبر در زمان خسرو انوشروان كارگزار او در بحرين بوده ، ولى بلاذرى اعزام او را به اين منطقه به قصد تنبيه اعراب بنى تميم كه متعرّض كاروان كسرى شده بوده‌اند در زمان خسروپرويز نوشته « 3 » و چنان كه در تاريخها آمده اين كاروان كه مورد دستبرد بنى تميم قرار گرفته بوده اين مرزبان هم آنها را در دژ مشقّر به مجازات رسانده به خسروپرويز تعلّق داشته نه خسرو انوشروان . ظاهرا در روايت طبرى التباسى روى داده است .\r\nهنگامى كه علاء بن حضرمى به شرحى كه گذشت زاره را كه مكعبر هم در آنجا بود محاصره كرد در خلافت ابو بكر بود . وى در آن وقت موفّق به گشودن آنجا نشد و اين امر تا هنگام خلافت عمر به طول انجاميد . چون ايرانيانى كه با مكعبر در زاره با علاء و طرفدارانش مىجنگيدند زن و بچهء خود را در دارين « 4 » كه شهرى از بحرين در ساحل دريا بود گذاشته بودند و علاء آنجا را مورد حمله قرار داد مكعبر براى نجات آنها تسليم شد و اسلام پذيرفت . « 5 »\r\nدر سال 23 هجرى كه در توّج فارس ميان شهرك فرمانده سپاهى از ايران و حكم بن ابى العاص برادر عثمان بن ابى العاص كه در بحرين بود ، جنگى درگرفت اين مكعبر يا آذرافروز گشنسپان در سپاه حكم بن ابى العاص بود و حكم بن ابى العاص از او با عنوان يكى از شاهان ايران كه از كسرى بريده و به او پيوسته است ياد كرده « 6 » و\r\n\r\n\r\n","description":"","footnote":"\r\n( 1 ) - طبرى ، 1 / 986 .\r\n( 2 ) - طبرى ، 1 / 905 .\r\n( 3 ) - بلاذرى ، فتوح ، 103 .\r\n( 4 ) - دارين - نام اصليش هيج - بندرى بوده در بحرين كه كالاهاى هندى و از آن‌جمله مشك و ديگر بوافزارهاى هندى به آنجا وارد مىشده و محل خريد و فروش اين كالاها هم آنجا بوده و به اين امر شهرت داشته و به‌همين‌سبب هم عطّار را دارى مىگفته‌اند با نسبت به دارين .\r\n( 5 ) - بلاذرى ، فتوح ، ص 104 .\r\n( 6 ) - طبرى ، 1 / 2698 و 2699 « . . . و معى ( - حكم بن ابى العاص ) بعض ملوكهم يقال\r\n","page_name":" 167 ","page_number":167},
  {"content":"\r\n\r\nگويا اين آخرين بارى است كه در تاريخ اين دوران نامى از او برده شده است ، ولى بلاذرى در انساب الاشراف از پسرى از او نام مىبرد به نام « جوانبوذان بن المكعبر » ، و آن هم به مناسبت مطلبى است كه دربارهء زياد و ولايت عبد اللّه بن خالد بر فارس آورده ، بدين مضمون كه زياد ، عبد اللّه بن خالد بن أسيد بن ابى العيص بن أميّه را ولايت فارس داد و دختر جانبوذان بن المكعبر را هم به او بخشيد و پسر عبد اللّه بنام حارث از اين دختر است . اين عبد اللّه بن خالد كسى است كه زياد در هنگام مرگ خود او را در كوفه جانشين خود ساخت تا معاويه دربارهء جانشين او تصميم بگيرد و معاويه هم بيش از يك سال او را در اين سمت باقى نگذاشت « 1 » و آنچه در اين خبر جلب توجّه مىكند اين است كه دادن دختر جوانبوذان به عبد اللّه بن خالد از سوى زياد با عبارت « بخشيدن » آمده است : « . . . و وهب له ابنة جونبوذان بن المكعبر » ؛ عبارتى كه معمولا در مورد بردگان به‌كار مىرفته است ؛ درصورتىكه مكعبر چنان كه گذشت به اسارت نيفتاده بوده ، بلكه خود مسلمانان شده و به مجاهدان مسلمان پيوسته و چنان كه گذشت حكم بن ابى العاص هم از او به عنوان « بعض ملوكهم » ياد كرده ، و اين هم كه زياد نوهء همين شخص را به همسرى كسى درآورده كه از اشراف قريشى بوده و او را براى جانشينى خود در نظر گرفته بوده است ، مىرساند كه خاندان مكعبر در اين زمان هم از اشراف ايرانيان اين منطقه بوده‌اند و با اين وضع مىتوان كلمهء « وهب له » را به‌جاى « روا شمردن » يا « موافقت كردن » گرفت .\r\nچنين پيداست كه اقامت آذرافروز در بحرين به طول انجاميده و در آنجا خواهر جارود يكى از سرشناسان عرب را هم به زنى گرفته بوده است . هنگامى كه مصعب بن زبير در جنگ با عبد الملك بن مروان خليفهء اموى در سال 70 هجرى بر بعضى از سرداران عرب ، كه به طرفدارى از عبد الملك با او مىجنگيدند ، دست يافت و آنها را به اسارت گرفت و هركدام را با سخنانى زشت ناسزا مىگفت و تحقير مىكرد ، حكم بن منذر بن جارود را با اين سخنان تحقير نمود و دشنام\r\n\r\n\r\n","description":"","footnote":"\r\n- له المكعبر ، فارق كسرى و لحق بى . »\r\n( 1 ) - بلاذرى ، انساب الاشراف ، ج 4 ، ص 243 .\r\n","page_name":" 168 ","page_number":168},
  {"content":"\r\n\r\nداد : « اى ناپاك‌زاده ! آيا مىدانى تو كيستى و جارود كه بود ؟ جارود علجى بود فارسى در جزيرهء ابن كاوان كه از دريا گذشت و به ساحل آمد و خود را به طائفهء عبد القيس منسوب ساخت ، طائفه‌اى كه بدنام‌تر از آنها نمىشناسم ، و سپس خواهرش را به زنى به مكعبر فارسى داد و اين بالاترين شرفى بود كه به آن نائل آمد و اينها فرزندان آن زن هستند اى پسر قباد » « 1 »\r\nبحرين در اين دوران كه از آن سخن مىرود سرزمينى آباد و پهناور بوده ، زيرا چنان كه گذشت تمام سرزمينهاى جنوبى خليج فارس را تا عمان و بخشى از سرزمينهاى شرقى عربستان را هم دربر مىگرفته است . آبادانى و ثروت بحرين يكى به سبب رونق كشاورزى در بعضى مناطق آنجا بود و ديگر به سبب بندرهاى آنجا و رونق بازرگانى آنجا با هند و ديگر مراكز تجارتى ايران در خليج فارس بود .\r\n\r\nنخستين مالى كه از قلمرو ايران در زمان پيغمبر ( ص ) به مدينه رسيد\r\nمبلغى كه علاء بن الحضرمى از راه وصول اموالى كه در نامهء پيغمبر ( ص ) مشخّص شده بود جمع‌آورى كرده و به مدينه فرستاد هشتاد هزار درهم بود ، و اين نخستين مالى بود كه از قلمرو ايران به مدينه مىرسيد . نوشته‌اند كه اين بزرگترين مبلغى بود كه در حيات پيغمبر براى حضرت رسيد ، نه پيش از آن دژى نه پس از آن . به نوشتهء بلاذرى پيغمبر از آن مال مبلغى را هم به عمويش عبّاس ارزانى داشت « 2 » .\r\nدر خلافت ابو بكر ذكرى از رسيدن اموالى از بحرين نيامده است . شايد بدين‌علّت كه در اين دوران آشفتگيهاى ناشى از جنگهاى ردّه كه علاء را به خود\r\n\r\n\r\n","description":"","footnote":"\r\n( 1 ) - طبرى ، 2 / ص 2 - 801 ( عبارت آخر اين روايت كه در عربى چنين است « فهؤلاء ولدها يابن قباذ » درست روشن نيست ، شايد در آن حذف و تحريفى روى داده باشد ) .\r\n( 2 ) - فتوح ، ص 98 .\r\n","page_name":" 169 ","page_number":169},
  {"content":"\r\n\r\nمشغول مىداشت فرصتى براى جمع اموال باقى نمىگذاشت . ولى در زمان عمر كار ارسال اموال به مقادير بيشتر همچنان ادامه يافت .\r\nعمر در دوران خلافت خود نخست شخصى را به نام قدامة بن مطعون كارگزار خراج بحرين ساخت ، و ابو هريره را هم كه از صحابهء پيغمبر بود به امور شرعى آنجا گمارد ، ولى پس از چندى قدامه را از آن كار برداشت و او را به جرم شراب‌خوارى حد زد و از خدمت اخراج كرد و ابو هريره را كارگزار بحرين ساخت « 1 » . ابو هريره پس از مدّتى با مبلغى هنگفت براى بيت المال به مدينه بازگشت . در نهاية الارب شرحى است از اموالى كه ابو هريره با خود آورده بوده .\r\nشرحى كه هم حكايت از آبادانى و ثروت سرزمين بحرين در آن دوران مىكند و هم حكايت از اين دارد كه آن مبلغ هم نخستين مبلغ عظيمى بوده كه براى عمر رسيده و آن هم از قلمرو ايران . مبلغى كه تا حدّى دور از انتظار او مىبوده . اين روايت چنين است : « در زمان خلافت عمر ، ابو هريره پولى از بحرين با خود آورده بود . عمر از او پرسيد چه‌قدر آورده‌اى ؟ گفت پانصد هزار درهم . عمر از اين رقم در شگفت شد ، گفت : آيا مىفهمى چه مىگوئى ؟ گفت : آرى . پنج بار صد هزار تا . و پس از سخنانى ديگر عمر به منبر برآمده گفت : ايّها الناس مال بسيارى براى ما رسيده ، اگر مىخواهيد آن را با پيمانه بين شما تقسيم كنم ، و اگر مىخواهيد با شماره . مردى از آن‌ميان برخاست و گفت : اى امير مؤمنان من ايرانيان را ديده‌ام كه براى اين كار ديوانى دارند . تو هم براى ما ديوانى بنياد بگذار » « 2 » .\r\nكار ابو هريره هم در بحرين دوامى نيافت ، زيرا او گذشته از اموالى كه براى بيت المال با خود آورده بود مبلغ هنگفتى هم براى خود آورده بود كه آن هم خلاف انتظار خليفه بود . بدين‌سبب او را هم به تهمت اختلاس از مال مردم يا بيت المال از آن كار برداشت و مال او را هم كه دوازده هزار درهم بود از او گرفت يا با او تقسيم كرد « 3 » .\r\n\r\n\r\n","description":"","footnote":"\r\n( 1 ) - فتوح ، ص 100 و 101 .\r\n( 2 ) - نهاية الارب ، ج 8 ، ص 197 .\r\n( 3 ) - فتوح ، ص 100 و 101 .\r\n","page_name":" 170 ","page_number":170},
  {"content":"\r\n\r\n\r\nچند نكته دربارهء نام بحرين\r\nدربارهء نام بحرين و مناسبت آن براى اين سرزمين ياقوت به اقوال مختلفى اشاره كرده و از آن‌ميان گفتهء ابو منصور ازهرى را پسنديده است . ازهرى گفته بدين‌سبب اين سرزمين را بحرين ناميده‌اند كه در ناحيهء روستاهاى آنجا درياچه‌اى است در نزديكى احساء و روستاهاى هجر به فاصلهء ده فرسخ از درياى سبز ( ظ . خليج فارس ) كه درازا و پهناى آن هريك سه ميل است و آب آن راكد است ، لبريز هم ندارد ، و تلخ و شور است ( معجم ، 1 / 8 - 507 ) . همو در جاى ديگر ، ذيل بحيرة هجر ، اين شعر فرزدق را هم : تأييدى براى گفتهء ازهرى در بحرين شمرده است . ( معجم 1 / 516 ) .\r\n كانّ ديارا بين اسنمة الحمى * و بين هذا ليل البحيرة مصحف \r\nبنابراين گفته كه مورد پسند ياقوت هم شده ، اين‌جا را از آن‌رو بحرين ، يعنى سرزمين ميان دو دريا ، خوانده‌اند كه يك سوى آن خليج فارس و سوى ديگرش اين درياچهء سه ميلى قرار داشته . ولى اين نام‌گذارى طبيعى به نظر نمىرسد . يكى بدين‌سبب كه در برابر دريائى همچون خليج فارس چنين درياچهء كوچكى درخور توجّه نبوده كه آن را برابر چنان دريائى نهند و ديگر بدان‌سبب كه اين درياچه هم در داخلهء همين سرزمين بوده نه در كنارهء آن تا بتوان آن را برابر خليج فارس نهاد . نوشتهء ياقوت در اين‌مورد اگر مطلبى را برساند اين تواند بود كه علّت نام‌گذارى اين سرزمين به بحرين به سبب دگرگونيهائى كه در آن روى داده بوده ، كه در دوران ياقوت هم روشن نبوده است .\r\nدر خبر كشته شدن ايّوب بن القريّة كه در ادب عربى مردى با علم و اطّلاع شناخته شده و از او گفته‌هائى هم روايت گرديده است ، مطلبى دربارهء بحرين آمده كه درخور تأمّل است . ايّوب بن القريّة در رويدادى كه در تاريخها به‌نام فتنهء ابن اشعث معروف شده و آن قيام بزرگى بوده است بر ضدّ حجّاج بن يوسف كه ايّوب هم در آن قيام شركت داشته بود و به دست حجّاج اسير گرديد ، نوشته‌اند ، حجّاج پيش از كشتن وى از آنجا كه او مردى صاحب اطّلاع بود از او سؤالهاى مختلفى كرد و از آن‌جمله سؤالى بود دربارهء بحرين و او بحرين را چنين وصف كرد :\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n« كنّاسة بين مصرين و جنّة بين بحرين . » يعنى « زيباروئى است ميان دو شهر و بهشتى است ميان دو دريا . » ( الاخبار الطوال ، دينورى ، ص 222 ) ، اين عبارت از آن‌رو درخور تأمّل مىنمايد كه دو دريا در اين‌جا در معنى واقعى خود به كار رفته و يكى قرين ديگرى گرديده و درياچهء كوچكى كه ياقوت از قول ازهرى ذكر كرده چنين مقارنه‌اى را برنمىتابد . ايّوب بن القريّة از رجال قرن اوّل اسلامى بود .\r\nدر يمن هم سرزمينى بوده است كه به نام بحرين خوانده مىشده ؛ گرچه مانند اين بحرين شهرتى نداشته و چندان ذكرى هم از آن در مآخذ نرفته و آنجاها هم كه ذكرى از آن شده آن را با همين بحرين خليج فارس اشتباه كرده‌اند ، ولى مواردى هم هست كه با قرينه‌اى كه در عبارت مىتوان يافت ، نمىشود آن را با اين بحرين يكى دانست . از آن‌جمله عبارتى است در طبرى در اخبار انوشروان پس از پيروزيهايش بر روم و خزر و بناى سدّى كه در بندر عدن ساخته بود ؛ گويد :\r\n« پس اين طرف و بين آن و بحرين از ناحيهء عدن بر او مسلّم شده بود . » گرچه عبارت طبرى را در اين مورد معمولا چنين ترجمه مىكنند كه سرزمينهاى بين بحرين و عدن بر او مسلّم شد . ولى متن عربى آن اين ترجمه را برنمىتابد . عبارت عربى اين است . « و قد استقام له مادون هر قلة من بلاد الروم و ارمينيّة و ما بينه و بين البحرين من ناحية عدن » ( طبرى ، چاپ مصر ، ج 1 ، ص 528 ) و در اين عبارت سخن از جائى است به نام بحرين در ناحيه عدن نه جاى ديگر ، و آنچه تأييدى بر اين مطلب تواند بود ، عبارت ديگرى است باز هم از طبرى و اين‌بار در اخبار اسود عنسى و قيام او در يمن در اواخر زندگانى حضرت رسول ، و غلبهء او بر مناطق مختلفى از آن سرزمين . عبارت طبرى چنين است : « و غلب الأسود على ما بين صهيد الى عمل الطائف الى البحرين قبل عدن . » ( طبرى ، چاپ اروپا ، 1 / 5 - 1854 ) . در اين‌جا هم سخن از سرزمينى است به نام بحرين در مقابل عدن .\r\nنگارنده در ضمن جستجوهاى خود دربارهء ايرانيان يمن و گرايش اسلامى ايشان در زمان پيغمبر اكرم و درگيريهائى كه آنها به‌همين‌سبب با اسود عنسى مدّعى پيغمبرى در حيات حضرت رسول و سپس با مرتدان پس از رحلت آن حضرت يافتند ، در يكى از مآخذ تاريخى مربوط به آن وقايع كه در حال حاضر\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nنامش در خاطرم نيست به خبرى دربارهء اين بحرين برخوردم كه پرتوى بر اين ابهام افكند و هم حدس و گمانى دربارهء بحرين خليج فارس دامن زد . خبر اين بود كه در پشت بندر عدن ، در سرزمين يمن سرزمين گسترده‌اى بوده است كه از سوى شرق به اقيانوس هند در خليج عدن مىپيوسته و از سوى غرب به درياى سرخ ، و چون به اين دو دريا راه داشته آن را بحرين مىگفته‌اند . و حدس و گمانى هم كه دربارهء بحرين خليج فارس بدان دامن زد ، اين بود كه شايد اين سرزمين هم در حدود بسيار گستردهء آن در قديم كه از يك سو به خليج فارس و از سوى ديگر به درياى عمان مىپيوسته اين نام را از آن وضع جغرافيائى قديم به خود گرفته باشد ؟\r\n\r\nعمان و مركز دريائى ايران\r\nعمان هم مانند بحرين هم مرزبان‌نشين بود و هم از سوى دولت ايران از اعراب همانجا سرپرستى براى امور باديه‌نشينان آنجا تعيين مىگرديد . در هنگامى كه از سوى پيغمبر ( ص ) ابو زيد انصارى و عمرو بن عاص براى دعوت مردم عمان به آنجا فرستاده شدند ، سرپرست اعراب آنجا دو پسر جلندى به نامهاى عبدو جيفر بودند ، و نامهء پيغمبر هم براى اعراب آنجا خطاب به اين دو تن بود « 1 » و پيش از اينها هم پدر آنها جلندى سرپرست اعراب اين‌جا بود كه خبر او را در زمان كسرى مىيابيم كه نام او هم در رديف كسانى از سرپرستان قبائل و مرزبانان سرزمينهاى عربى آمده كه بريد كسرى با آنها در رفت‌وآمد بوده است . اين افراد چنان كه جاحظ نوشته و هرز و باذام و فيروز در يمن و نعمان و پدرانش در حيره و مكعبر « 2 » مرزبان زاره ؟ و منذر بن ساوى در بحرين و جلندى پسر مستكبر در عمان بوده‌اند « 3 » .\r\n\r\n\r\n","description":"","footnote":"\r\n( 1 ) - فتوح ، ص 92 و 93 .\r\n( 2 ) - در اين‌صورت مكعبر و مرزبان زاره بدون واو عطف نوشته شده ، ولى گمان مىرود واو عطف بين آنها از قلم افتاده . چون اين دو نام يا دو عنوان چنان كه در همين گفتار گذشت از آن دو نفر بوده نه يك نفر .\r\n( 3 ) - جاحظ ، البغال ، ص 181 - 183 از « مجموعة رسائل الجاحظ » چاپ دار الحداثة ، بيروت ، 1988 م .\r\n","page_name":" 173 ","page_number":173},
  {"content":"\r\n\r\nاز دستور پيغمبر اكرم به ابو زيد انصارى كه « خذ الصدقة من المسلمين و الجزية من المجوس » « 1 » چنين برمىآيد كه در عمان هم مانند بحرين دين غالب زردشتى بوده است ، چون در اين دستور از پيروان دين ديگرى نامى نيست .\r\nاز مرزبان ايرانى عمان اطّلاع روشنى در مآخذ موجود نمىتوان يافت . در برخى از مآخذ از او به عنوان اسوارى از اسواران كسرى ياد شده « 2 » ، و به نوشتهء حمزهء اصفهانى ، در آنچه از او نقل شد ، قلمرو دادفروز گشنسبان ( مكعبر ) تا عمان هم گسترش مىيافته است . به‌هرحال منافع مهمّ سياسى و اقتصادى كه دولت ايران از ديرباز در اين منطقه به سبب وضع جغرافيائى خاص آن در خليج فارس و اقيانوس هند داشته توجّه و اهتمام زيادى را به آنجا ايجاب مىكرده است .\r\nنشانى از چنين توجّه و اهتمام را از دوران اشكانيان در كتاب « گردش پيرامون درياى اريتره » كه ذكر آن گذشت ، دربارهء عمان چنين مىيابيم : « چون ساحل جنوبى خليج فارس را از پايانهء آن در ابلّه دنبال كنيم و به سوى دهانهء خليج فارس و درياى محيط پيش برويم ، پس از شش روز به مركز ديگرى از مراكز بازرگانى ايرانيان مىرسيم به نام امان  Oman  ( - عمان ) و صادرات آن نوعى كشتى است كه آن را مادارا مىگويند « 3 » .\r\nدر دوران ساسانى هم اين مركز دريائى ايران همچنان از اعتبار و اهمّيّت برخوردار بوده و كار دريانوردى و شايد هم كشتىسازى آنجا همچنان رونق داشته است . از روايتى كه ياقوت از ابو عبيده نقل كرده چنين برمىآيد كه علّت استقرار قبيلهء ازد در عمان اين بوده كه اردشير بابكان آنها را براى گماردن در كار كشتى به آنجا كوچانده بوده است « 4 » .\r\n\r\nميژن - مزون - صحار\r\nاين مركز دريائى را تا اواخر قرن چهارم هجرى همچنان آباد و پرجنب‌وجوش در زير ادارهء ايرانيان ، و زبان آنجا را هم فارسى ، و پول رايج آنجا را هم با نام فارسى مىيابيم . اين‌جا را در زبان پارسى ميژن و مردم آنجا را ميژنيكان مىگفته‌اند . اين نام در « كارنامهء اردشير\r\n\r\n\r\n","description":"","footnote":"\r\n( 1 ) - بلاذرى ، فتوح ، ص 93 .\r\n( 2 ) - الاصابه ، 4 / 105 .\r\n( 3 ) -  The Periplus , P . 36 \r\n( 4 ) - معجم البلدان ، 4 / 222 .\r\n","page_name":" 174 ","page_number":174},
  {"content":"\r\n\r\nبابكان » در داستان جنگ وى با هفتان بخت ( كرم خداى ) آمده « 1 » ، تا اواخر قرن چهارم كه خبرى از اين مركز دريائى داريم ايرانيان هنوز آنجا را به همين نام مىخوانده‌اند كه در كتابهاى عربى به صورت مزون درآمده ولى اعراب آنجا را صحار مىناميده‌اند و در دوره‌هاى بعد همين نام اخير براى آنجا شهرت يافته است « 2 » .\r\nمقدسى تمام جزيرة العرب را به چهار بخش كرده : حجاز و يمن و عمان و هجر ( مركز بحرين ) و گويد زبان همهء آنها عربى است بجز صحار ( - مزون ) مركز عمان كه آواى آنها و زبانشان فارسى است « 3 » ، و دربارهء صحار گويد در درياى چين ( - درياى فارس به تعبير استخرى و مسعودى و ابن حوقل ) در اين زمان بزرگتر و باشكوه‌تر از آن نيست . آباد و پرجمعيّت و خوب و پاكيزه و خوش‌آب و هواست . ثروت فراوان و بازرگانى پررونق دارد و پس از شرحى ستايش‌آميز دربارهء آن گويد و غلبه در اين‌جا با ايرانيان است « 4 » . استخرى هم صحار را به آبادى و عمران و وسعت بندرگاهها و رونق بازرگانى ستوده و گفته است در تمام سواحل درياى فارس و در تمام سرزمين اسلام شهرى آبادتر و پرثروت‌تر از صحار نيست « 5 » و ابن حوقل نيز همين مطالب را تكرار كرده است . « 6 » مسعودى نيز از كشتيهاى محكم و استوارى كه در عمان آنها را تيرماهى مىناميده‌اند سخن گفته ، و علّت اين نام‌گذارى را هم‌چنين نوشته كه چون در تيرماه درياى هند بيش از هر موسم ديگر طوفان‌خيز و پرخروش است ، و در اين فصل تنها كشتيهاى محكم و استوار مىتوانند در آن دريا آمدورفت كنند ازاين‌رو كشتيهائى را كه بدين صفت باشند ، تيرماهى خوانند « 7 » .\r\nاين مطلب هم در پايان افزوده شود كه اين محل يعنى صحار يا ميژن از قديم و دوران پيش از اسلام مركز دريانوردى ايران و مقر ايرانيان مقيم آن سامان بوده ، و هنگامى هم كه ابو زيد انصارى و عمرو بن عاص فرستادگان پيغمبر ( ص )\r\n\r\n\r\n","description":"","footnote":"\r\n( 1 ) - كارنامهء اردشير بابكان ، تهران ، 1342 - ص 35 - 36 .\r\n( 2 ) - مسعودى ، مروج ، تصحيح شارل‌پلا ، 1 / 177 .\r\n( 3 ) - مقدسى ، احسن التقاسيم ، ص 96 .\r\n( 4 ) - مقدسى ، احسن التقاسيم ، ص 92 .\r\n( 5 ) - استخرى ، مسالك الممالك ، ص 25 .\r\n( 6 ) - ابن حوقل ، صورة الأرض ، ص 44 و 45 .\r\n( 7 ) - مسعودى ، مروج ، تصحيح شارل‌پلا ، 1 / 175 ،\r\n","page_name":" 175 ","page_number":175},
  {"content":"\r\n\r\nبه عمان آمدند ، عبد و جيفر سرپرستان اعراب باديهء عمان را در همين صحار يافتند « 1 » .\r\n\r\nسياست عربى دولت ساسانى و راههاى عربستان\r\nسياست عربى دولت ساسانى چنان نبود كه مرزبانان و كارگزاران ايرانى در امور داخلى قبايل عرب و روابط آنان با يكديگر دخالت كنند . آنچه آنها در پى آن بودند يكى مراقبت در حفظ امنيّت مرزهاى ايران در كناره‌هاى صحرا و جلوگيرى از تاخت‌وتاز قبائل صحرانشين به روستاها و آباديهاى ايران در عراق به قصد دستبرد و قتل و غارت در آنها بود ، كه چون اين امر با دفاع از مرزهاى غربى ايران در برابر روم در بسيارى موارد توأم مىشد ، ازاين‌رو براى حفظ امنيّت آنها اهمّيّتى مضاعف مىداشت ، كه در گفتارى در آينده دربارهء آن سخن خواهد رفت . و ديگر حفظ امنيّت راههاى بازرگانىاى بوده است كه يا از داخلهء عربستان مىگذشته و يا به بندرهاى ساحلى آن مىپيوسته ، كه در اين‌جا به اجمال دربارهء آنها سخن خواهد رفت . با اين توضيح كه در هردو مورد اين كار در هر ناحيه‌اى به عهدهء قبائل همان ناحيه و رؤساى ايشان واگذار مىشده و در عوض به آنها ، يا مقررّى ساليانه و يا پاداشهاى موقّت پرداخت مىشده است .\r\nراههائى كه از داخلهء عربستان مىگذشت يا به بندرهاى آن مىپيوست از آن‌رو براى ايران اهمّيّت داشت و حفظ امنيّت آنها تا آن حد مورد اهتمام دولت ايران بود كه به قول جاحظ باديهء عربستان و آباديهاى آن همه به‌جز آن قسمت كه در ناحيهء شام بود پيوسته از بريدهاى كسرى كه ميان او و كارگزارانش در رفت و آمد بودند پوشيده بود « 2 » . اين راهها گذشته از آنكه روابط بازرگانى ايران را با مناطق داخلى عربستان و به‌خصوص با يمن ممكن مىساخت ، برخى از راههاى بين المللى آن زمان به‌شمار مىرفتند ، و قسمتى از بازرگانى شرق و غرب جهان آن روز از آن راهها صورت مىگرفت . اين امر گذشته از اين‌كه براى بازرگانى ايران اهمّيّت داشت ، از لحاظ سياسى هم سيطره بر اين راهها يا لااقل بر بعضى از مراكز آنها\r\n\r\n\r\n","description":"","footnote":"\r\n( 1 ) - بلاذرى ، فتوح ، ص 92 .\r\n( 2 ) - البغال ، ص 181 - 183 .\r\n","page_name":" 176 ","page_number":176},
  {"content":"\r\n\r\nاز لحاظ رقابتهاى اقتصادى و سياسى آن دولت با روم براى ايران مهم بود .\r\nاز اين راهها ، كه چين و هند و ايران را به روم و اروپا مىپيوست ، يكى راهى بود كه از بندر ايرانى مزون ( صحار دوره‌هاى بعد ) در عمان ، كه مهمترين بندر دنياى قديم در سواحل غربى اقيانوس هند بود ، از راه دريا به عدن در جنوب يمن مىرسيد . ديگر راهى بود كه آن هم از همان بندر مزون از راه خشكى به حضرموت و سواحل جنوبى يمن منتهى مىشد ، و از آنجا تمام كالاهائى كه از اين دو راه مىرسيد از غرب عربستان ، از راه خشكى به سمت شمال و به سرزمينهاى فلسطين و شام ، و از آنجاها به داخلهء روم و اروپا مىرفت ، و همين راه بود كه از قديم در اختيار شترداران عرب بود و بتدريج در انحصار شترداران و بازرگانان قريش مكّه درآمد ، و پيش از حملهء حبشيان به يمن اين راه و تجارت آن رونقى به‌سزا داشت و همان هم باعث ثروت و قدرت قبيلهء قريش گرديده بود ، و در قرآن مجيد هم در سورهء « ايلاف » اشاره‌اى مختصر به آن شده است .\r\nديگر از اين راهها كه از جنوب عربستان مىگذشته ، راهى بوده كه تيسفون پايتخت ايران را از طريق يمامه و جنوب عربستان به صنعاء پايتخت يمن مىپيوسته ، كه ذكرى از آن در اغانى ابو الفرج اصفهانى آمده .\r\nديگر از اين راههاى مهم و اساسى در شمال عربستان راهى بوده است كه از مكّه از راه مدينه به شام مىرفته و شترداران قريش هم كالاهائى را كه از يمن مىآورده‌اند از اين راه به دمشق مىبرده‌اند . بيشتر جاهائى كه از قديم در عربستان شهرتى يافته و نام آنها در تاريخها آمده مانند تدمر و تيماء و مدين و حجر و فدك و يثرب و خيبر و تبوك و بطراء مراكز يا منزلگاههائى بوده‌اند كه بر سر همين راههاى بازرگانى قرار داشته‌اند ، و بتدريج محل دادوستد و مبادلهء كالا شده و كم‌كم گسترش يافته و بزرگ و ثروتمند گرديده‌اند ، تا آن‌حد كه برخى از آنها مركز دولتهائى پايدار يا مردمانى پرقدرت و نفوذ شده‌اند ، مانند تدمر و بطراء و مكّه و يثرب .\r\nدر آنچه به راهها و مراكز بازرگانى عربستان بازمىگردد گاهى ردپاى ايرانيان را در مناطقى هم در شمال عربستان كه معمولا در قلمرو ايران نبوده است مانند\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nتيماء « 1 » مىيابيم . تيماء با اين‌كه در نزديكيهاى قلمرو روم در شمال عربستان قرار داشته ولى مانند يثرب آن هم از مناطق زير نفوذ و تحت سيطرهء ايران به‌شمار مىرفته ، و در آثارى كه در اين محل از دوره‌هاى قديم آن يافته‌اند از اهمّيّت و اعتبار و عمران و آبادى آن در دوران تسلّط ايرانيان بر آنجا سخن رفته است « 2 » .\r\nحتّى حملهء حارث بن جبله امير غسّان را به آنجا كه در روايات عربى به قصد مطالبه تركهء امرؤ القيس از سموئل بن عاديا قلمداد شده ، و احتمالا در حدود سال 550 مسيحى صورت گرفته است ، آن را هم برخى از محقّقان در اصل نتيجهء تحريكات ژوستىنين امپراطور روم براى حمله به مصالح ايران در شبه جزيرهء عربستان و در رديف حملهء او به پادشاه حيره شمرده‌اند « 3 » .\r\n\r\n\r\n","description":"","footnote":"\r\n( 1 ) - ياقوت تيماء را چنين شناسانده : « شهركى است در اطراف شام ، ميان شام و وادى القرى و بر سر راه حاجيان شام و دمشق . و « بلق الفرد » قلعه سموئل بن عادياى يهودى مشرف بر آنجا است و به‌همين‌سبب آنجا را تيماء يهودى مىخوانده‌اند . هنگامى كه مردم تيماء در سال نهم هجرى خبر ورود پيغمبر اسلام را به وادى القرى شنيدند ، نماينده‌اى نزد آن حضرت فرستادند و با پرداخت جزيه مصالحه كردند و بدين‌ترتيب در موطن خود باقى ماندند و زمينهاشان هم در دست خودشان باقى ماند . ولى هنگامى كه عمر يهوديان را از جزيرة العرب به خارج كوچانيد آنها را هم از آنجا بيرون راند » .\r\n( معجم البلدان 1 / 907 )\r\n( 2 ) - جواد على ، تاريخ العرب قبل الاسلام ، 4 / 177 به نقل از  Ency . IV P . 622 \r\n( 3 ) - تقىزاده ، تاريخ عربستان و قوم عرب ، 3 / 34 و 36 .\r\n","page_name":" 178 ","page_number":178},
  {"content":"\r\n\r\n\r\nگفتار پنجم حيره و انبار و پادگانهاى ديگر ايران در حاشيهء صحرا و مرز روم\r\nتوضيحى لازم دربارهء حيره * امارت حيره و دولت ساسانى * حيره در تقسيمات كشورى ايران * خاندان نصره * عين التمر و موقع جغرافيائى آن * شهر فيروز شاپور معروف به انبار * چشمه‌ها و پادگانهاى خندق شاپور * قطقطانه * عين الصيد * عين الرّحبة * عين جمل * بخشهائى از انبار در سازمان دفاعى انوشروان * هيت وعانات * عذيب و قادسية * بهشت آباد و منجشانيّة .\r\nحيره و انبار دو شهر از شهرهاى قديمى ايران بودند در نزديكى صحراى عربستان و مرز روم كه در دوران پيش از اسلام و قرنهاى نخستين اسلامى آثار بسيارى در تاريخ اين منطقه داشته‌اند . حيره در دوران اسلامى جاى خود را به كوفه و نجف داد ، و انبار هم كه نام اصليش فيروز شاپور بود تا مدّتها در دوران اسلامى رونق و شكوفائى خود را حفظ كرد و در آغاز خلافت عبّاسى مدّتى پايتخت ابو العبّاس سفّاح و منصور گرديد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nآنچه اين دو شهر را در تاريخ اين منطقه بيش از جاهاى ديگر شاخص گردانيده وضع جغرافيائى و سياسى و اجتماعى آنها بوده است ، زيرا اين دو شهر و به‌خصوص حيره از يك سو در مجاورت صحراى عربستان بود ، و پادشاهان ساسانى كارگزاران خود - اميران عرب از خاندان نصر - را كه از آغاز سلطنت خويش آنها را به سرپرستى قلمرو عربى خود برگزيده بودند ، در اين شهر سكونت داده بودند و نيازهاى آنها و خدم و حشمشان را هم از لحاظ آذوقه و مهمّات از انبارهاى شهر فيروز شاپور ، كه به سبب همان انبارها ، به انبار معروف شده بود ، تأمين مىكردند . و از سوئى هم حيره در مجاورت پايتخت كشور و منطقه‌اى قرار داشت كه محلّ اقامت بزرگان دولت و طبقات برگزيده و دهقانان بزرگ و اشراف ايرانى بود ، و اينان هم در اين منطقه و دشتهاى وسيع و آباد آنجا داراى كاخها و تفرّجگاهها بودند . و از كاخهاى شاهى آنجا برخى مانند خورنق همچنان آباد به دوران اسلامى هم رسيد و برخى ديگر هم كه ويران گرديده بودند مصالح آنها براى ساختمانهاى اسلامى به‌كار رفت ، مانند كاخى از آن اكاسره در حومهء حيره كه آجرهاى آن در ساختمان قصر سعد فاتح قادسيه در كوفه به‌كار رفت ، قصرى كه متصدى بناى آن دهقانى همدانى به نام روز به پسر بزرجمهر بود . ( طبرى ، 1 / 2489 و 1 / 2491 - 2492 ) و بدين‌سان ايرانيان و اعراب قرنها در اين منطقه باهم مىزيستند ، و همين امر هم باعث گرديده بود كه در موضوع انتقال فرهنگ و تمدّن ايران ساسانى به اعراب جاهلى و صدر اسلام ، نام اين دو شهر هم به ميان آيد . چون اين موضوع فصل بديعى در مطالعات مشترك فارسى - عربى است كه تاكنون چنان كه درخور اهمّيّت آن بوده بدان توجّه نشده ، در گفتار جداگانه‌اى دربارهء آن سخن خواهد رفت .\r\n\r\nتوضيحى لازم دربارهء حيره\r\nدر آغاز اين گفتار شايد لازم باشد به موضوعى توجّه شود كه براى درك بهتر تاريخ اين دوران ضرورى مىنمايد ، و آن اين است كه اقامت ممتد اميران آل نصر و ديگر قبايل عرب وابسته به آنها در اين منطقه ، و اين‌كه حيره پيوسته در كتابهاى تاريخ و ادب عربى به عنوان\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nپايتخت ايشان كه به مناذره هم معروف بودند خوانده مىشده ، اين توهّم را در اذهان به‌وجود آورده كه حيره از سرزمينهاى عربى بوده ، و حتّى مترجمان عربى كتاب  The Lands of the Eastern Calipgate  تأليف خاورشناس انگليسى « 1 »\r\n\r\n\r\n","description":"","footnote":"\r\n( 1 ) - لسترانج در سال 1854 ميلادى در انگلستان زاده شد ، و پس از آنكه مدّتى از عمر خود را خارج از موطن خويش گذراند در سال 1933 ميلادى در سنّ نزديك هشتاد سالگى در كمبريج انگلستان ديده از جهان فروبست . وى مدّتى با مادرش در پاريس گذراند و در آنجا با  Julius Mohl  ، ژوليوس مهل ، خاورشناس فرانسوى و مترجم شاهنامه به زبان فرانسه آشنا شد و به تشويق وى به آموختن زبانهاى فارسى و عربى پرداخت و در سال 1877 م . به ايران سفر كرد و تا سال 1880 مدّت سه سال را در اين‌جا به مطالعه در تاريخ و فرهنگ و زبان اين سرزمين گذراند . و تا سال 1915 م .\r\nچند اثر داستانى فارسى را منتشر ساخت و در 1915 م . بخشى از كتاب نزهة القلوب حمد اللّه مستوفى را با شرح حالى از او در سلسلهء انتشارات اوقاف گيب كه خود او از اعضاء آن بود به چاپ رسانيد . ولى مهمترين ميدانى كه لسترانج در آن درخشيد و با كار و تحقيق در آن در صف خاورشناسان بزرگ جاى گرفت ، جغرافياى تاريخى كشورهاى اسلامى بود كه از آن‌جمله اين‌ها را بايد نام برد : در سال 1886 م . ترجمهء مطالبى كه در كتاب احسن التقاسيم مقدسى دربارهء فلسطين آمده است . در سال 1890 :\r\nتأليف و انتشار كتابى با عنوان  Palestine under the Moslems  ( فلسطين در عهد مسلمانان ) . در سال 1895 : انتشار بخشى از كتاب عجائب الاقاليم السبعة تأليف ابن سرابيون ( سهراب ) كه در آن رودهاى عراق و جزيره تعريف شده با ترجمهء انگليسى و تعليقات و نقشهء آنها . در سال 1900 : انتشار كتابى با عنوان  Baghdad during the Abbasid caliphate  ( بغداد در خلافت عبّاسى ) . در سال 1905 : انتشار كتاب حاضر  The lands Eastern Caliphate  ( سرزمينهاى خلافت شرقى ) . در سال 1912 :\r\nانتشار بخشى از كتاب فارسنامه ابن بلخى در وصف اقليم فارس در سلسلهء انتشارات « انجمن پادشاهى آسيايى ، و همكارى در انتشار كتاب تجارب الامم مسكويه » . گذشته از اينها او را در « جغرافياى تاريخى كشورهاى اسلامى » مقاله‌هاى بسيارى است كه در مجلّهء همان انجمن كه خود از سال 1880 عضو آن بوده است به چاپ رسيده .\r\nلسترانج كه در تمام اين دوران از نارسانى ديد چشم رنج مىبرد ، سرانجام در سال 1912 م . بينائى خود را از دست داد ، ولى نابينائى هم او را از كارهاى علمى و تحقيقى بازنداشت . در همين دوره او به آموختن زبان اسپانيائى روى آورد و محصول آن كتابى بود كه در سال 1920 م . به نام :  The Spanish Ballads  « اغانى اسپانيائى » منتشر كرد ، و در سال 1926 م . هم كتاب  Don Juanof  ( دون ژوان ايرانى ) را به انگليسى ترجمه كرد . و در\r\n-\r\n","page_name":" 181 ","page_number":181},
  {"content":"\r\n\r\n Guy Le Strange \r\nآقايان بشير فرنسيس و گورگيس عوّاد كه آن كتاب را به نام بلدان الخلاقة الشّرقية ترجمه كرده‌اند ، در ذيل نوشتهء لوسترانج دربارهء حيره كه آن را شهرى قديمى ايرانى معرّفى كرده است ، در حاشيه به عنوان تذكر يا تصحيح اين مطلب را افزوده‌اند كه : « حيره پيش از اسلام از شهرهاى عربى بود و در آنجا دولت عربى مناذره حكومت مىكرد . » « 1 »\r\nاين تذكّر هم برخاسته از همان توهّم است ، زيرا اگر جز اين مىبود اين مترجمان از رويدادهاى معروف همان دوران هم كه در تاريخها به تفصيل آمده به آسانى خلاف آنچه را كه نوشته‌اند درمىيافتند . از آن‌جمله اين رويداد معروف زمان خليفه عمر كه چون خواست سرزمين عرب ( ارض العرب ) را از پيروان مذاهب ديگر غير از اسلام پاك كند ، مسيحيان نجران را از يمن به كوفه يعنى همين سرزمين حيره كوچانيد ، كه سرزمين عرب شمرده نمىشد .\r\nبه مناسبت ذكر نجرانيان و كوفه شايد اين توضيح هم بىمورد نباشد كه چون آنها مردمانى زراعت‌پيشه بودند و بنا بود به‌جاى زمينشان در يمن در محلّ جديد نيز زمينى براى زراعت به آنها بدهند ، آنها را در همين سرزمين حيره يا كوفه در ميان دهقانان ايرانى كه به كشاورزى مىپرداختند فرود آوردند . و همين مسأله هم باعث اختلافها و شكايتهاى آنها گرديد . چون زمينها متعلّق به دهقانان ايرانى بود و چنين پيداست كه آنها هم اين نورسيدگان را فقط به عنوان كارگر كشاورزى مىپذيرفته‌اند ، نه به عنوان مالك زمين ، و آنها هم به اين امر راضى نبوده‌اند و به‌همين‌سبب پيوسته از زمان عثمان تا اوائل خلافت عبّاسى ، يا براى بازگشت به وطن اصلى خود به خلفا شكايت مىبرده‌اند ، يا براى مسايل ديگر ، و\r\n\r\n\r\n","description":"","footnote":"\r\n- سال 1928 م . كتاب  The Embassy of Clabijo  ( رويدادهاى سفارت كلاويجو ) را منتشر ساخت . وى از دوستان نزديك ادوارد براون ايران‌شناس معروف بود و با كمك او بود كه به دانشگاه كمبريج راه يافت و در آنجا كنفرانسهاى بسيارى در موضوعهاى مختلف ايراد نمود . و در تمام زندگى هرگز محضر او از شاگردانى كه از او به فارسى يا عربى يا اسپانيائى دانش مىآموختند خالى نبود .\r\n( خلاصه از شرح حال لسترانج در مقدّمهء بلدان الخلاقة الشرقيّة )\r\n( 1 ) - بلدان الخلاقة الشرقيّة ، مطبعة الرابطة ، بغداد ، 1954 م . ص 101\r\n","page_name":" 182 ","page_number":182},
  {"content":"\r\n\r\nاين موارد هم كم‌وبيش در تاريخها منعكس مىشده و بلاذرى هم خلاصه‌اى از آنها را در فتوح البلدان آورده « 1 » كه با مراجعهء به آنها مىتوان واقعيّات بيشترى را بجاى توهّمات در تاريخ اين دوران گذارد .\r\nديگر اين‌كه هنگامى هم كه در همين دوران ، خليفه عمر دستور داد كه اين سرزمين را كه در آن هنگام سورستان و در عربى سواد مىناميدند از نو براى تشخيص اراضى خرابى آنجا مساحت كنند ، حدّ غربى آن را با « ارض العرب » ، « عذيب » معيّن كردند ، همچنانكه بود . و عذيب هم فرسخها در غرب حيره قرار داشته . و آنجا چنان كه خواهد آمد يكى از پادگانهاى ايران در حاشيهء صحرا بود . و در همهء كتابهاى جغرافيائى عربى هم حدّ شرقى ارض العرب همين عذيب ذكر شده است .\r\nو شايد به سبب وضوح اين مطلب در اينجا نيازى به چنين توضيحى نمىبود ولى وقتى پايه توهّمى به سبب تكرار دائم چنين قوى شود كه اهل مطالعه را هم آن‌چنان در خود فرو گيرد كه بدون مطالعه به تخطئهء دانشمندى صاحب‌نظر بپردازند ، به چنين توضيحاتى و شايد به بيش از اين‌ها هم نياز هست .\r\n\r\nامارت حيره و دولت ساسانى\r\nاز آنجا كه عربها خود جزئى از نظام شاهنشاهى ايران بودند در نظر ايرانيان مردمى بيگانه بشمار نمىرفتند ، و به‌همين‌سبب در مناطق غربى ايران و مجاور سرزمينهاى عرب‌نشين ، ايرانيان و عربها در كنار هم مىزيستند و با آنكه هركدام شيوهء زندگى خود را داشتند باز باهم پيوند و آميزشى متعارف مىداشتند .\r\nدهقانان ايرانى در زمينهاى زراعتى به كشت و زرع و كارهائى از اين قبيل مىپرداختند و از عربها هم آنها كه به اصطلاح خودشان اهل و بر بودند ، يعنى چادرنشين و صحراگرد ، در صحراى بين حيره و انبار به دنبال آب و چراگاه در نقل و انتقال بودند . و آنها هم كه اهل مدر بودند در مناطق مسكونى مىزيستند و خانه و كاشانه داشتند ، و به كارهائى متناسب با زندگى خود مىپرداختند .\r\n\r\n\r\n","description":"","footnote":"\r\n( 1 ) - بلاذرى ، فتوح البلدان ، ص 78 - 79 .\r\n","page_name":" 183 ","page_number":183},
  {"content":"\r\n\r\nدر تاريخ دوران اشكانى نشان از گروههائى از قبيلهء تنوخ هست كه از داخلهء صحرا به انبار و پيرامون آن در ايران كوچيده‌اند . نوشته‌اند آنها در زيستگاه اهل مدر فرود نيامدند و با اهل مدر هم آميزش نداشتند و جماعتى از آنها بين حيره و انبار سكونت يافتند كه آنها را عرب الضاحيه يعنى عربهاى حومه مىخواندند « 1 » .\r\nمرزبانان ايرانى هم كه در پادگانهاى مرزى يا در سرزمينهاى عرب‌نشين مسؤول امنيّت راهها و سلامت مسافران و بازرگانان بودند ، با امراى عرب كه از سوى ايران به سرپرستى باديه‌نشينان منصوب مىشدند ، همكارى و ارتباط نزديك داشتند . در تاريخ ادبيّات عربى مىخوانيم : هنگامى كه نعمان امير حيره طرفه شاعر جاهلى و دائيش متلمّس را به سببى كه دانسته نيست مستوجب كيفر دانست آنها را براى كيفر با نامه‌اى نزد آذرافروز معروف به مكعبر مرزبان ايرانى در بحرين كه ذكرش گذشت فرستاد . نشانى زندان نعمان را هم در قطقطانه يكى از پادگانهاى ايران در كنارهء خندق شاپور كه مرزبان آن هامرز شوشترى بود و نامش در جنگ ذوقار برده شده است داده‌اند ، و جيره و مواجب ساليانهء خدم و حشم شاهان حيره و نيازمنديهاى آنان هم‌چنانكه پيش از اين گفته شد از انبارهاى شهر فيروز شاپور معروف به انبار پرداخت مىشد . و همچنين مىخوانيم كه يزدگرد پادشاه ساسانى پسرش بهرام گور را از جوانى نزد شاه حيره فرستاد كه در هواى صحرائى آنجا پرورش يابد . و در تاريخها و روايات عربى هم از سفرهاى ساليانهء آنان به دربار ايران و ملاقات با شاه ايران خبرها هست . چنان كه از سفر بزرگان قريش هم به ايران به قصد تجارت و از ملاقات برخى از بزرگان عرب با كسرى پادشاه ايران و سخنان ايشان در حضور او هم در كتب ادبى عربى نشانه‌هاى فراوان مىتوان يافت .\r\nابن خردادبه فهرستى از فرمان‌روايان مناطقى را كه اردشير به آنها عنوان شاهى داده بود آورده كه يكى از آنها تازيان شاه است « 2 » . تنها مصداقى كه در قلمرو عربى\r\n\r\n\r\n","description":"","footnote":"\r\n( 1 ) - طبرى 1 / 749 .\r\n( 2 ) - ابن خردادبه ، المسالك الممالك ، ص 17 .\r\n","page_name":" 184 ","page_number":184},
  {"content":"\r\n\r\nدولت ساسانى براى اين عنوان مىتوان يافت ، همانا شاهان حيره است كه كارگزاران آن دولت بر قسمت مهمّى از قلمرو عربى ايشان در مجاورت صحرا بوده‌اند ، و اين سمت از زمان اردشير بابكان تا دوران خسروپرويز ، به استثناى مواردى اندك ، پيوسته در خاندان نصر بن ربيعه كه آنها را بنى لخم و مناذره هم خوانده‌اند ثابت و پايدار مانده بود . و به نسبت خدماتى كه براى اين دولت انجام مىداده‌اند ، بر قلمرو حكومت و شأن و شوكت ايشان مىافزوده‌اند . چنان كه انوشروان پس از پيروزيهائى كه در جنگ با روم به دست آورد ، و در گوشمالى خزرها هم توفيق يافت ، و بندر عدن را هم از دشمنان و مهاجمان پاك كرد ، در بزرگداشت از منذر بن نعمان قلمرو حكومت او را بر همهء اعراب گسترش داد و به گفتهء طبرى او را « شاه همهء اعراب » گردانيد : « ملّكه على العرب و اكرمه » « 1 » . و اين مىرساند كه اين بزرگداشت به پاداش خدماتى بوده كه او در جنگ با روميان در قلمرو عربى آن دولت يعنى غسانيان انجام داده بوده است . و به سبب همين عنوان پادشاه حيره بوده كه وقتى ژوستىنين خواست كه بر رتبهء حارث بن جبله ( يا خالد ؟ ) امير غسانى كه در جنگ با ايران هماورد منذر بود ، بيفزايد و او را هم‌رتبه با منذر يا نزديك به رتبهء او گرداند او را به مقام فيلارخوس و بطريق كه در سلسلهء مراتب دولت روم مقامى با ارج و اعتبار بود ارتقا داد « 2 » .\r\nطبرى سخن از جنگى مىراند كه در دورانى كه بين انوشروان و ژوستىنين قرارداد صلحى بوده بين آن دو اتّفاق افتاده ، و آغازگر آن را انوشروان نوشته ، و سبب آن را حملهء خالد بن جبله امير غسانى به منذر بن نعمان و كشتارى دانسته است كه او در قلمرو منذر كرده و اموال بسيارى كه از او به غارت برده بود ، ژوستىنين به نامه‌هاى مكرّر انوشروان در باب احقاق حق منذر پاسخ نداده بوده است . طبرى پس از ذكر فتوحات مفصّل انوشروان در قلمرو روم در اين جنگ گويد سرانجام ژوستىنين حاضر شد كه شهرهائى را كه انوشروان فتح كرده بود از او بخرد ، و بدين‌منظور اموال بسيارى براى او فرستاد ، و عهد كرد كه هر ساله مبلغى به او بپردازد و قراردادى هم به همين مضمون نوشت كه هم خود او و هم بزرگان روم\r\n\r\n\r\n","description":"","footnote":"\r\n( 1 ) - طبرى ، 1 / 9 - 898 .\r\n( 2 ) - اسد رستم ، الروم ، ج 1 ، ص 178 .\r\n","page_name":" 185 ","page_number":185},
  {"content":"\r\n\r\nآن را امضا كردند « 1 » .\r\nاين منذر را كه طبرى او را منذر بن النعمان الأكبر خوانده ، قباد پدر انوشروان به علّتى كه درست معلوم نيست از سلطنت خلع كرده و سلطنت حيره را به حارث بن عمر معروف به آكل المرار واگذار كرده بود ، ولى انوشروان پس از رسيدن به سلطنت حارث را از آن كار برداشت و شاهى حيره را دوباره به منذر واگذاشت « 2 » .\r\n\r\nحيره در تقسيمات كشورى ايران\r\nحيره كه پادشاهان ساسانى آن را مقر اميران آل نصر كارگزاران خود بر قلمرو عربى خويش ساخته بودند چنان كه پيش از اين گذشت يكى از شهرهاى قديمى ايران در سورستان بود . سورستان كه در دوران اسلامى به نام سواد و سواد العراق خوانده شد ، و بتدريج نام عراق بر آن غلبه يافت ، در آن روزگار يكى از مناطق آباد و پرنعمت ايران بود . و چون كشور پهناور ايران در آن روزگار ايرانشهر خوانده مىشد و سورستان هم پايتخت سياسى و مركز فرهنگ و تمدّن ايران بود ازين‌رو آن را دل ايرانشهر هم مىخواندند « 3 » .\r\nسورستان در آن روزگار به دوازده استان و شصت تسو تقسيم مىشد . در كتابهاى عربى اسلامى استان را همچنان استان ، ولى تسو را به شكل عربى تسوج نوشته‌اند . اين تقسيم‌بندى دوران ساسانى غالبا با همان نامها و همان حدّ و مرزهاى قديم تا چندين قرن در ديوانهاى خلافت اسلامى همچنان مورد عمل و مبناى خراج و تقسيمات كشورى بود .\r\nحيره كه در دوران اسلامى ، كوفه و نجف جاى آن را گرفتند در محدودهء دو استان از استانهاى سورستان دوران ساسانى يا سواد دوران اسلامى قرار داشت كه به نامهاى استان بهقباد ميانه و استان بهقباد پائين خوانده مىشدند كه وصف آنها در كوفه خواهد آمد .\r\nاين اميرنشين از زمان اردشير بابكان به خاندان نصر بن ربيعه ، كه آنها را در\r\n\r\n\r\n","description":"","footnote":"\r\n( 1 ) - طبرى ، 1 / 960 - 958 .\r\n( 2 ) - طبرى ، 1 / 899 - 900 .\r\n( 3 ) - ابن خردادبه ، المسالك و الممالك ، ص 5 . قدامة بن جعفر ، المسالك ، ص 234 .\r\n","page_name":" 186 ","page_number":186},
  {"content":"\r\n\r\nكتابهاى تاريخ گاه بنى لخم و گاه به مناسبت نام چند تن از آنها كه منذر بوده مناذره مىخوانند ، واگذار شده بود . و به احتمال قريب به يقين عنوان تازيان شاه كه ابن خردادبه در فهرست فرمان‌روايانى كه اردشير آنها را شاه خوانده آورده است « 1 » ، عنوان همين اميران حيره بوده كه به استثناى مواردى اندك و استثنائى كه به طور موقّت امارت آنجا از سوى برخى از شاهان ساسانى به كسانى جز اين خاندان واگذار شده بود ، در همين خاندان نصر باقى مانده بود « 2 » .\r\nاز اين موارد استثنائى يكى در زمان قباد پدر انوشروان بود كه امارت حيره به دستور او از منذر بن ماء السما به حارث جدّ امرئ القيس شاعر معروف جاهلى منتقل گرديد . و سپس پسرش انوشروان آن را دوباره به منذر بازگردانيد « 3 » . و ديگر در زمان انوشروان بود كه وى فرمان‌روائى آنجا را موقّتا به يك مرزبان ايرانى كه حمزه نام او را « فيشهرت الفارسى » نوشته ، و خالى از تحريف هم نيست ، واگذارد « 4 » ، در تاريخ حيره اين مرزبان را بين قابوس بن منذر و منذر بن منذر جاى داده‌اند . خسروپرويز هم پس از قتل نعمان ، آخرين پادشاه اين خاندان ، امارت حيره را مدّتى به أياس بن قبيصه يكى از رؤساى قبايل عرب اين ناحيه واگذار كرد . اين شخص خسرو را در هنگامى كه از بهرام چوبين شكست خورده و آهنگ رفتن به روم كرده بود و به خدمتى نياز داشت ، خدمتى درخور پاداش نموده بود « 5 » ، ولى خسرو با او يك مرزبان ايرانى را هم كه در كتب عربى به نام « النخير جان » نوشته شده منصوب گردانيد ، و او به مدّت نه سال بر آنجا فرمان رانده « 6 » و شايد او فرمانده پادگانهاى مرزى ايران هم بوده است . خسرو سپس اياس را هم از اين كار برداشت و فرمانروائى حيره را مستقلا به آزادبه مرزبان ايرانى واگذارد ، و اين شخص تا زمان حملهء اعراب در همين سمت باقى بود .\r\n\r\n\r\n","description":"","footnote":"\r\n( 1 ) - ابن خردادبه ، المسالك و الممالك ، ص 17 .\r\n( 2 ) - طبرى ، 1 / 353 تا 354 .\r\n( 3 ) - تفصيل اين رويداد ، كم‌وبيش در شرح حال امرؤ القيس در برخى كتابهاى معتبر تاريخ و ادب عربى آمده است .\r\n( 4 ) - حمزه ، سنى ملوك الارض . . . ، ص 94 .\r\n( 5 ) - طبرى ، 1 / 1029 .\r\n( 6 ) - طبرى ، 1 / 1038 ؛ و حمزه ، ص 94 .\r\n","page_name":" 187 ","page_number":187},
  {"content":"\r\n\r\n\r\nخاندان نصر\r\nخاندان نصر كه پادشاهان حيره به دو منسوب مىباشند ، اصلشان از يمن بود ، نه از اين منطقه .\r\nطبرى دربارهء انتقال اين خاندان از يمن به سرزمين عراق رواياتى آورده كه همه دلالت بر اين دارند كه پس از آمدن نخستين فرد از اين خاندان كه در برخى روايات ربيعة بن نصر جدّ اعلاى اين خاندان بوده پادشاه ايران او را در حيره سكونت داده و كارگزارى قلمرو عربى دولت خود را هم به او واگذاشته است . در برخى روايات آمده كه پادشاهى كه نخستين فرد اين خاندان را كه نام او را عمرو بن عدىّ بن نصر بن ربيعه نوشته‌اند كارگزار خود ساخت ، اردشير بابكان نخستين پادشاه ساسانى بود ( طبرى ، 1 / 769 ) .\r\nطبرى دربارهء پيوستگى تاريخ اين شاهان هم شرح جامعى نوشته كه پرتوى روشن‌گر بر مجموع تاريخ اين منطقه در اين دوران مىافكند . نوشته است : « تاريخ هيچ ملّتى آن‌چنان پيوسته نيست كه تاريخ ايرانيان هست . زيرا فرمان‌روائى آنها از روزگار كيومرث تا اسلام همچنان پيوسته بوده است . بنى اسرائيل هم در حدود شام و نواحى آن تنها تا آن زمان نبوّت و سلطنتى پيوسته داشته‌اند كه فرمان‌روائى آنها به‌وسيلهء ايرانيان و روميان پس از يحيى بن زكريا و عيسى بن مريم ، از ميان نرفته بود . يمنيان هم هرچند در دوره‌هائى از تاريخ ، دولت و شاهانى داشته‌اند ، ولى فرمان‌روائى آنها هم پيوسته نبوده ، و گاه ميان يك تن كه به فرمان‌روائى مىرسيده و تن ديگرى كه پس از او مىآمده مدّتهاى درازى فاصله مىشده . و از اين گذشته ، آنها كه فرمان‌روائى مىيافته‌اند غالبا تنها بر بعضى مخلاف‌ها و بخشهاى يمن حكومت مىكرده‌اند نه بر همهء آنجا . بنابراين فرمان‌روائى آنها هم ناپيوسته و محدود بوده است . تنها دولتى كه در ميان اعراب پيوسته مانده دولت خاندان نصر بن ربيعه يا بنى لخم در حيره بوده است ، و آن هم بدين‌سبب بوده كه آنها كارگزاران دولت ايران بوده‌اند و پادشاهان ساسانى از زمان اردشير بابكان تا خسروپرويز پيوسته آنها را بر آن كار مىگماشته‌اند و بدين‌ترتيب حكومت آنان هم مانند حكومت خاندان ساسانى پيوسته ماند و با زوال دولت ساسانى دولت آنان هم زايل گرديد ( طبرى ، 1 / 4 - 353 و 1 / 70 - 769 ) .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nعين التمر و موقع جغرافيائى آن\r\nيكى ديگر از پادگانهاى ايران در حاشيهء صحرا جائى بوده كه در كتابهاى عربى به نام عين التّمر خوانده شده كه ظاهرا ترجمهء عربى نام اصلى آن بوده است . عين التّمر يكى از تسوجهاى شش‌گانهء استان بهقباد بالا بود . « 1 » پنج تسوج ديگر اين استان عبارت بودند از تسوج بابل ، و دو تسوج فلوجه بالا و پايين . و تسوج خطرنية ، و تسوج نهرين ( ؟ - دورود ) .\r\nتسوج عين التّمر در غرب فرات و در جنوب هيت در باديه قرار داشت و به قول بلاذرى در آنجا ايرانيان را پادگانى بزرگ بود . « 2 » دينورى نوشته هنگامى كه خالد بن الوليد از حيره به انبار مىرفت و گذارش به عين التّمر افتاد از پادگان آنجا كسى تيرى انداخت و عمرو بن زياد بن حذيفة بن هشام را در اردوگاه او بكشت و او را در همانجا دفن كردند . وى نوشته : « خالد اهالى عين التّمر را به محاصره گرفت و آنها را ناچار ساخت كه بدون امان تسليم شوند . او هم گردن همهء آنها را زد و زن و بچه‌شان را اسير كرد ، كه از آن‌جمله پدر محمّد بن سيرين ، و حمران بن ابان مولى عثمان بن عفان بودند . و در آن‌جا خالد خفيرى كه از اعراب بود و نامش هلال بن عقبه بود بكشت و به دار آويخت . وى از قبيلهء نمر بن قاسط بود « 3 » . كسانى را كه كاروانها را در مقابل دريافت حق العبورى از بيابانها و از ميان قبايل مىگذراندند خفير مىگفتند .\r\nتسوج عين التّمر جمعا داراى سه روستا و چهارده بيدر ( - خرمن جا ) بوده و از اين‌كه خراج ساليانه آن به سىصد كر گندم و چهارصد كر جو و چهل و پنج هزار درهم نقد مىرسيده « 4 » ، معلوم مىشود جائى آباد و پرخير و بركت بوده . مقدسى هم آن را شهرى استوار ( بلدة حصينة ) وصف كرده است . از عين التّمر رودى مىگذشته كه پس از آبيارى زمينهاى آنجا پايين‌تر از شهر هيت به فرات\r\n\r\n\r\n","description":"","footnote":"\r\n( 1 ) - ابن خردادبه ، المسالك ، ص 8 .\r\n( 2 ) - بلاذرى ، فتوح ، ص 302 « كانت فيه مسلحة لا أعاجم عظيمة » .\r\n( 3 ) - الاخبار الطوال ، ص 112 .\r\n( 4 ) - ابن خردادبه ، مسالك ، ص 10 : الخراج ، و نيز 237 .\r\n","page_name":" 189 ","page_number":189},
  {"content":"\r\n\r\nمىريخته « 1 » و از آنجا خرما و قسب به شهرهاى ديگرى مىبرده‌اند .\r\n\r\nشهر فيروز شاپور معروف به انبار\r\nيكىديگر از مناطق مهمّ مرزى ايران در حاشيهء صحراى عربستان ، كه از لحاظ سياست جنگى ايران با روم هم داراى اهمّيّت فراوان بود ، شهر انبار بود كه منطقهء گسترده‌اى را دربر مىگرفت . اين شهر در فاصلهء ده تا دوازده فرسخى شمال غربى تيسفون پايتخت ساسانى قرار داشت ، و از شهرهاى استوار و شناخته‌شدهء ايران در كنارهء غربى فرات و در حاشيهء صحرا و مرز روم بود ، و گذشته از جنگهاى عربى در جنگهاى ايران و روم هم بارها نام آن برده شده است .\r\nدر نوشته‌هاى رومى ، اين شهر به نام پريساپور  ( Perisapor )  خوانده شده . اين لفظ شكل يونانى - رومى نام اصلى اين شهر است كه فيروز شاپور بوده است . و اين نام ازآن‌رو بر اين شهر نهاده شده كه آنجا را شاپور دوم ( 309 - 379 ميلادى ) آباد كرده و بر استحكامات آن افزوده و به يادگار پيروزيهايش بر روم آن را پيروز شاپور ناميده بود . ولى بااين‌حال باز بتدريج نام انبار بر آن غلبه يافته ، و بيشتر به اين نام خوانده مىشده است . در مآخذ عربى هم در هرجا سخنى از اين شهر رفته به همين نام انبار خوانده شده است ، و اين بدان‌سبب بوده كه آنجا مركز انبار كردن خواربار و علوفه و جنگ‌افزار و ساير نيازمنديهائى بوده كه در جنگ و صلح ، و بيشتر در جنگها ، مورد حاجت بوده است . در قلمرو دولت ساسانى در ناحيهء شرق نيز شهرى به همين نام انبار وجود داشته كه نزديك بلخ و كرسى ناحيهء جوزجان و به قول ابن حوقل و ياقوت مقام سلطان بوده است « 2 » . هرچند امروز جائى به اين نام وجود ندارد ، ولى به گفتهء ابن حوقل در آن زمان شهرى بزرگتر از مرورود بوده است « 3 » . مىتوان پنداشت كه آن نام هم براى آن شهر بدين‌سبب بوده كه آنجا هم در بخش خاورى ايران و به‌خصوص در جنگ با تركان وضعى شبيه\r\n\r\n\r\n","description":"","footnote":"\r\n( 1 ) - لوسترانج ، بلدان الخلافة الشرقية ، ( ترجمهء عربى ) ، ص 90 .\r\n( 2 ) - ياقوت ، معجم البلدان ، در الانبار .\r\n( 3 ) - ياقوت ، معجم البلدان ، در الانبار .\r\n","page_name":" 190 ","page_number":190},
  {"content":"\r\n\r\nهمين انبار را در بخش باخترى و در جنگ با روم داشته است .\r\nيكى از مراتب بسيار مهمّ دولت ساسانى سرپرستى و رياست بر انبارهاى كشور بوده است . اين مرتبت را ايران انبار گبد  ( IRAN - ANBAR GBAD )  مىناميده‌اند و يكى از مناصب عاليهء نظامى به‌شمار مىرفته است و جز از خاندانهاى ممتاز هفت‌گانه كسى نمىتوانسته عهده‌دار آن شود ، و آن هم مانند برخى از مناصب بزرگ در خاندانهائى موروثى بوده است . « 1 » اهمّيّت اين منصب از اهمّيّت كارى كه بر عهدهء صاحب آن بوده سرچشمه مىگرفته ، چون وى وظيفه داشته كه پيوسته حتّى در زمان صلح انبارها را آنچنان از هر لحاظ آماده و انباشته نگاه دارد كه اگر جنگى هم هرچند ناگهانى پيش آيد در كمترين مدّت بتواند به تجهيز سپاه و تأمين احتياجات آنها بپردازد و در تمام دوران جنگ هم همچنان نياز ميدانهاى جنگ و جنگاوران را برآورد .\r\nانبار يا فيروز شاپور يكى از تسوج‌هاى چهارگانهء استانى از استانهاى دوازده‌گانهء سورستان بوده كه در عربى به نام استان العال خوانده مىشده « 2 » كه لا بد نام فارسى آن استان بالا بوده است . اين شهر بر ساحل چپ رود فرات قرار داشته و اهمّيّت اقتصادى و نظامى آن هم در اين بوده كه گذشته از عمران و آبادى « 3 » بر سر دو راه اصلى از راههاى بازرگانى و نظامى دنياى قديم قرار داشته است : يكى راه زمينى كه آن را از شرق به تيسفون و جادهء خراسان مىپيوست ، و از غرب به شهرهاى روم و مغرب ديگر راه آبى بود كه از طريق فرات به آب راه دجله ، و از آنجا به خليج فارس و درياى آزاد راه مىيافت .\r\nدر اين دوران ، كه در اينجا از آن سخن مىرود ، انبار را از سوى ايران مرزبانى بود كه در عربى نام او را « بسفروخ » نوشته‌اند . نام اين مرزبان در داستان\r\n\r\n\r\n","description":"","footnote":"\r\n( 1 ) -  Christensen . Iran . Sass . p . 102 , 210 \r\n( 2 ) - ابن خردادبه ، المسالك ، ص 7 و 8 . قدامه ، المسالك ، ص 235 .\r\n( 3 ) - تسوج انبار داراى چهار دهستان بود و خراج آنجا دو هزار و سيصد كر گندم و يك هزار و چهارصد كر جو و يكصد و پنجاه هزار درهم نقد بود ( المسالك ، ص 8 ) از اين ارقام برمىآيد كه منطقه‌اى بسيار آباد و پرنعمت بوده است .\r\n","page_name":" 191 ","page_number":191},
  {"content":"\r\n\r\nجنگ و گريزهاى مثنّى بن حارثهء شيبانى در اين مناطق آمده است « 1 » . يكى ديگر از بزرگان عصر اخير ساسانى را هم بدين نام در پادشاهى پوران دخت دختر خسروپرويز مىيابيم ، و آن كسى است كه در تاريخ طبرى نامش فسفروخ پسر ماخرشيذان « 2 » ، و در فارسنامه ، بسفرّخ آمده ، و نوشته‌اند كه او بود كه با برادرانش شهربراز يكى از سرداران ايرانى را كه مدّتى بر تخت سلطنت نشسته بود بكشتند . به نوشتهء طبرى ، پوران دخت كه پس از شهربراز به سلطنت نشست مقام و مرتبت شهربراز را به او داد ، و او را وزير خود گردانيد .\r\nدر هنگامى كه امام على بن ابيطالب در دوران خلافت خود از كوفه به سوى انبار رفت و دهقانان آنجا به استقبالش شتافتند ، آن دهقانها را در مآخذ عربى « بنو خوش نوشك » ، يعنى « خاندان خوش نوشك » نوشته‌اند ، كه لا بد به نام يكى از اجدادشان كه خوش‌نوش نام داشته است شهرت يافته بوده‌اند « 3 » . به نوشتهء بلاذرى خاندان شيلى يكى از خاندانهاى معروف اين ديار كه نسب آنها به فرخ‌زادان مروزى مىرسيده چنين مىگفته‌اند كه نهر معروف شيلى را در اين ناحيه شاپور پادشاه ساسانى براى جدّشان در هنگامى كه او را به يغنيا يكى از بخشهاى انبار كوچانده بوده است حفر كرده بوده « 4 » . بلاذرى همچنين نوشته است كه دهقانان انبار از سعد بن ابى وقاص خواستند نهرى را كه پيش از آن از پادشاه ايران خواسته بودند براى آنان حفر كند و او به اين كار نرسيده بوده ، سعد براى آنها حفر كند . سعد هم كندن آن را به سعد بن عمر واگذار كرد ، ولى او از عهده برنيامد ، چون به كوهى برخورد كرد كه كندن آن را در توان خويش نيافت . و اين كار تا زمان حجّاج بن يوسف همچنان ناكرده ماند و حجّاج به كندن آن توفيق يافت . و از اين‌جا است كه كوه به نام حجّاج خوانده شد ، ولى نهر به نام سعد ابن عمر معروف گرديد « 5 » .\r\nدر تاريخ‌هاى عربى در بسيارى موارد نام حيره و انبار با هم برده مىشود ، و اين بدان‌سبب است كه اين دو شهر از قديم با هم ارتباط داشته‌اند زيرا در دوران\r\n\r\n\r\n","description":"","footnote":"\r\n( 1 ) - الاخبار الطوال ، ص 116 .\r\n( 2 ) - طبرى ، 1 / 1064 .\r\n( 3 ) - پيكار صفين ، ص 199 .\r\n( 4 ) - فتوح ، ص 327 .\r\n( 5 ) - فتوح ، ص 336 .\r\n","page_name":" 192 ","page_number":192},
  {"content":"\r\n\r\nساسانى تمام آذوقه و ارزاق ساليانه و نيازهاى پادشاهان حيره و خدم و حشم ايشان از انبارهاى همين شهر انبار پرداخت مىشده « 1 » و در نخستين دوره‌هاى اسلامى هم ، در آنچه به موضوع خط و سواد و اشاعهء آن در بين اعراب و ديگر مسائلى كه به ادبيّات عربى اين دوران ارتباط مىيابد - چنان كه خواهد آمد - نام اين دو جا غالبا با هم ذكر مىشود . از آنچه دربارهء وظيفهء آذوقه‌رسانى اين شهر به پادگان حيره ذكر شد ، مىتوان فهميد كه نه‌تنها نياز پادگان حيره بلكه نياز همهء پادگانهاى متعدّدى هم كه در اين منطقهء مرزى وجود داشته و به بعضى از آنها در زير اشاره خواهد شد همچنان از انبارهاى اين شهر تأمين مىشده است .\r\n\r\nچشمه‌ها و پادگانهاى خندق شاپور\r\nخندق شاپور در تاريخهاى عربى به آب راه بسيار بزرگى گفته مىشد كه به فرمان شاپور دوم معروف به ذو الاكتاف براى حفظ امنيّت استانهاى غربى سواد ، كه در مجاورت صحراى عربستان و همواره مورد تاخت‌وتاز قبايل صحراگرد بودند ، در حاشيهء صحرا كنده و آن را تا دريا امتداد داده بودند ، و با جارى ساختن آب در آن ، آن را به صورت خندقى سخت‌گذر درآورده ، و در كناره‌هاى آن به فاصله‌هاى معيّن ، پادگانها و ديده‌بانيهائى ساخته بودند كه در آنها هميشه مرزبانانى به نگاهبانى مىپرداختند ، و نام برخى از آن مرزبانان در رويدادهاى اين دوران و در جنگ ذوقار برده شده است .\r\nشاپور ، كه در زمان كودكى او ، قبائل عرب آباديهاى مرزى ايران را مورد تاخت‌وتاز قرار داده و خرابيهاى فراوان به‌بار آورده بودند ، براى اين‌كه دفاع از آن مرزها را بر پايه‌اى استوار و ماندنى نهاده باشد ، دستور داد پس از كندن آن خندق و ساختن آن پادگانها ، در محل پادگانها چشمه‌هاى آبى هم كندند تا باشندگان آن پادگانها با كشت و زرع اراضى آنجا وسائل معيشت خود و خانوادهء خود را در همانجا فراهم سازند ، و بدين‌ترتيب در آنجا ماندنى شوند و مرزها را پيوسته آباد و معمور بدارند ، و براى تشويق آنها اين چشمه‌ها و زمينهاى زراعتى\r\n\r\n\r\n","description":"","footnote":"\r\n( 1 ) - بلاذرى ، فتوح ، ص 301 .\r\n","page_name":" 193 ","page_number":193},
  {"content":"\r\n\r\nآنها را به رايگان به ساكنان آنجا واگذار كرد و آنها را حتّى از پرداخت خراج ساليانه هم كه ديگر مالكان مىپرداختند معاف نمود .\r\nاين چشمه‌ها از آنجا كه در حاشيهء صحرا ايجاد شده بودند « 1 » ، و اعراب آنجا را « الطّف » مىخواندند ، در تاريخ‌هاى عربى با عنوان « عيون الطّف » ياد شده‌اند .\r\nبلاذرى در رويدادهاى دوران فتوح زير همين عنوان چند تا از آنها را ياد كرده « 2 » و نوشته است كه آنها متعلّق به نگهبانانى بودند كه از مسالح ( جمع مسلحه ، به معنى پادگانهاى مسلّح ) آن سوى سواد ( - غرب سواد و حاشيهء صحرا ) پاسدارى مىكردند . اينها از چشمه‌هاى خندق شاپور بودند كه او آن خندق را ميان خود و عربها كنده بود و آن چشمه‌ها را با زمينهاى وابسته به آنها به نگهبانان آنجا به اقطاع واگذار كرده بود كه از آنها بهره برگيرند ، بىآنكه مكلّف به پرداخت خراج باشند .\r\n\r\nقطقطانه\r\nبلاذرى نام چند تا از اين چشمه‌ها و پادگانها را كه تا دوران فتوحات داير و پابرجا مانده بوده و در فتوحات ذكرى از آنها رفته ، ياد كرده و يكى از آنها را به نام قطقطانه خوانده است . نام مرزبان و فرمانده پادگان آنجا يعنى هامرز شوشترى هم در رويدادهاى جنگ ذوقار برده شده . اين پادگان به گفتهء ابن خردادبه در يك منزلى غرب حيره و بر سر راه حيره به شام واقع بود « 3 » و چنان كه ياقوت نوشته زندان نعمان بن منذر پادشاه حيره هم در آنجا بوده است . « 4 » از نوشتهء بلاذرى چنين پيداست كه اين محل پس از جنگ ذوقار و كشته شدن هامرز فرمانده پادگان آنجا ، به دست اعراب افتاده است « 5 » . از اين هنگام كه به تدريج ضعف دولت مركزى در مرزهاى غربى نمودار مىگرديد و مدافعان را پشتوانه‌اى نبود ، پادگانها و مزارع مرزى هم در حاشيهء صحرا بيشتر مورد هجوم قبايل قرار مىگرفته و دفاع از آنها دشوارتر مىشده و بدين‌سبب هنگامى كه حيره به تصرّف اعراب\r\n\r\n\r\n","description":"","footnote":"\r\n( 1 ) - آگاهى بيشتر دربارهء اين منطقه را در معجم البلدان ، ذيل همين كلمهء الطّف خواهيد يافت .\r\n( 2 ) - فتوح البلدان ، ص 365 .\r\n( 3 ) - ابن خردادبه ، المسالك ، ص 99 .\r\n( 4 ) - معجم البلدان ، 4 / 137 .\r\n( 5 ) - فتوح البلدان ، 365 .\r\n","page_name":" 194 ","page_number":194},
  {"content":"\r\n\r\nدرآمد و پشت مدافعان خالى گرديد ، ايرانيان هم كه تا آن زمان در آنجا پايدارى مىكردند چشمه‌ها را كور كردند و آنجا را ترك گفتند « 1 » .\r\n\r\nعين الصّيد\r\nبلاذرى يكى ديگر از اين چشمه‌ها را عين الصّيد خوانده ، و نوشته است كه چون ماهى زياد داشته آن را به اين نام خوانده‌اند . و نقل كرده كه اين عين الصّيد يكى از آن چشمه‌ها بوده كه كور شده بود و هنگامى كه يكى از مسلمانان از آنجا مىگذشت پاى اسبش در آن فرو رفت و او از اسب به زير آمد و آنجا را كند و چون آب نمايان گرديد گروهى را گرد آورد تا او را در پاك كردن چشمه يارى دادند و چشمه به حال نخست بازگشت « 2 » .\r\nاز اين چشمه در برخى از رويدادهاى تاريخى اين دوران هم نامى برده شده و از آن‌جمله در صلح ميان امام حسن بن على ( ع ) و معاويه است كه عين الصّيد هم يكى از جاهائى بوده كه طبق قرارداد از سوى معاويه به امام حسن ( ع ) واگذار شده بوده « 3 » . اين چشمه بعدها از آن عيسى بن على عموى منصور خليفه عباسى گرديد .\r\nعيسى آن را از فرزندان حسن بن حسن بن على ( ع ) خريده بود ، زيرا امّ كلثوم دختر حسن بن حسن بن على ( ع ) در خانهء عيسى بن على بود « 4 » .\r\n\r\nعين الرّحبة\r\nنام اين چشمه كه در عربى عين الرّحبة « 5 » خوانده شده به مناسبت نخلستانى كه يكى از حاجيان كرمانى در آنجا بوجود آورده بوده و بر سر راه « عذيب » و مسير حجّاج قرار داشته و ظاهرا نخلستانى معروف بوده است ، در تاريخ برده\r\n\r\n\r\n","description":"","footnote":"\r\n( 1 ) - فتوح البلدان ، 365 .\r\n( 2 ) - فتوح ، 366 .\r\n( 3 ) - فتوح ، 366 .\r\n( 4 ) - فتوح ، 366 .\r\n( 5 ) - شايد اين عين الرحبه همان باشد كه بلاذرى در آغاز ذكر عيون الطّف از آن به نام الرّهيمه ياد كرده : قالوا : « كانت عيون الطّف مثل عين الصّيد و القطقطانه و الرّهيمه و عين جمل و ذواتها للموكلين بالمسالح التى و راء السواد » ( فتوح ، 365 ) .\r\n","page_name":" 195 ","page_number":195},
  {"content":"\r\n\r\nشده . نوشته‌اند اين چشمه هم از چشمه‌هائى بود كه آن را كور كرده بودند و چون يكى از حاجيان كرمانى در سفر حج آن را ديده بود و از نشت آب آنجا دريافته بود كه در آنجا چشمه‌اى نهفته است ، در بازگشت از حج عيسى بن موسى را از آن آگاه كرد . عيسى هم آنجا را با زمينهاى پيرامونش به اقطاع گرفت . و حاجى كرمانى را هم در آنجا گمارد . كرمانى هم آن چشمه را براى او بيرون آورد و زمينهاى آنجا را به زير كشت برد . گويد آن نخلستانى را كه در راه عذيب است او پديد آورد « 1 » .\r\n\r\nعين جمل\r\nديگر از اين چشمه‌ها جائى بوده است كه در عربى آن را عين جمل خوانده‌اند و در تفسير اين نام برخى گفته‌اند كه چون در نزديكى آن شترى مرده بوده بدين نام معروف شده و برخى هم گفته‌اند چون كسى كه آن را پديد آورده جمل نام داشته به اين نام خوانده شده است « 2 » .\r\n\r\nبخشهائى از انبار در سازمان دفاعى انوشروان\r\nيكى از كارهاى انوشروان براى تقويت بنيه دفاعى ايران در مرزهاى غربى مجاور با روم و صحراى عربستان بازسازى پادگانهاى اين منطقه و تعمير خندق شاپور بود ، و ديگر ايجاد تشكيلات دفاعى تازه‌اى در آنجا بود كه براى خودكفائى بيشتر آن ، دو بخش از بخشهاى آباد و پردرآمد ولايت يا تسوج انبار را هم از اين ولايت جدا كرد و ضميمهء آن تشكيلات ساخت . آن دو بخش يكى هيت بود و ديگرى عانات .\r\nچنين مىنمايد كه تا زمان انوشروان ، خندق شاپور اگر هم به‌كلّى پر نشده بوده احتياج به تعمير كلّى داشته ، زيرا تعمير پادگانها و استحكامات موجود در آنجا در اين تاريخ آن‌چنان جامع و كلّى صورت گرفته كه در برخى از تاريخها به عنوان كارى نو ، نه تعمير كارهاى گذشته ، ذكر شده است . ابن رسته كارهاى انوشروان را در اين منطقه چنين نوشته است : « در زمان انوشروان به او خبر رسيد\r\n\r\n\r\n","description":"","footnote":"\r\n( 1 ) - فتوح ، ص 366 .\r\n( 2 ) - فتوح ، 365 .\r\n","page_name":" 196 ","page_number":196},
  {"content":"\r\n\r\nكه گروهى از عربها آباديهاى سواد را مورد تاخت‌وتاز و غارت قرار مىدهند . او دستور داد كه باروهاى شهر الّيس را كه شاپور ذو الاكتاف ساخته بود از نو بسازند و آنجا را پادگانى براى پاسدارى آباديهاى نزديك باديه گردانيد ، و آنگاه بفرمود تا از هيت در امتداد حاشيهء صحرا تا كاظمه نزديك بصره خندقى بكنند كه به دريا بپيوندند ، و در كناره‌هاى اين خندق هم ديده‌بانيها و پادگانهائى استوار ساخت تا مانع نفوذ باديه‌نشينان به سرزمينهاى سواد شوند » « 1 » .\r\nياقوت كه داستان جدا شدن هيت و عانات را از انبار نقل كرده دربارهء خندقى كه از هيت تا كاظمه ادامه داشته افزوده است كه اين خندق طفّ باديه را مىشكافت و به دريا مىرسيد « 2 » .\r\n\r\nهيت و عانات\r\nهيت يكى از مناطق آباد و از پادگانهاى مهمّ حاشيهء صحراى عربستان بود كه در روزگار انوشروان و شايد هم پيش از او يكى از مراكز پنجگانه‌اى بود كه براى اقامت موقّت سفيرانى كه از خارج به دربار ايران مىآمدند معيّن شده بود ، تا در آنجاها هدف از مأموريّت خود را براى نمايندهء دولت روشن سازند ، و آنگاه خبر ورود آنها و هدف از مأموريتشان با پيك تيزتك به دربار ارسال گردد ، و پس از كسب اجازه آنها را با تشريفات رسمى به پايتخت برسانند . ابن خردادبه اين پنج محل را چنين نوشته است : هيت براى آنها كه از شام مىآمده‌اند ، عذيب براى آنها كه از حجاز مىآمده‌اند ، آن‌ها كه از فارس مىآمده‌اند در صريفين و آنها كه از تركستان مىآمده‌اند در حلوان ، و آنان كه از خزر و آلان مىآمده‌اند در باب الابواب براى انجام چنين تشريفاتى متوقّف مىشده‌اند « 3 » . هيت داراى بارو و دژى استوار بود « 4 » .\r\nياقوت محل آن را بالاى انبار و در مجاورت صحرا در شصت و نه درجه طول\r\n\r\n\r\n","description":"","footnote":"\r\n( 1 ) - الاعلاق النفيسة ، ص 107 .\r\n( 2 ) - معجم البلدان 3 / 595\r\n( 3 ) - ابن خردادبه ، المسالك ، ص 173\r\n( 4 ) - لوسترانج ، بلدان الخلافة الشرقية ، ص 90\r\n","page_name":" 197 ","page_number":197},
  {"content":"\r\n\r\nغربى و سى و دو درجه و سه ربع درجه عرض جغرافيائى نوشته ، و گويد داراى نخلستانهاى بسيار و نعمت فراوان بود « 1 » . ابن حوقل نيز آن را شهرى آباد وصف كرده است . و چنان كه از وصف اين شهر در قرن هشتم هجرى برمىآيد در اين زمان سى و چند ده و روستا از توابع آن شمرده مىشده و انواع ميوه‌هاى سردسيرى و گرمسيرى در آن يافت مىشده است « 2 » . بلاذرى هم به مناسبت ذكر چشمه‌هاى خندق شاپور گويد در چند فرسخى هيت هم چشمه‌هائى است كه آنها را « عرق » مىخوانند و حكم آنها هم مانند حكم همين چشمه‌ها است و عشريه آنها به صاحب هيت پرداخت مىشود « 3 » .\r\nعانات : هم در مجاورت هيت بود ، و رود فرات آن را تقريبا دور مىزد و از آنجا به هيت و انبار مىرفت « 4 » . و در آنجا دژى استوار بود « 5 » . به نوشتهء لوسترانج در اقليم جزيره پايين‌تر از قرقيسيا شهرى صاحب عنوان به‌جز عانه نبود كه در قديم آناتو  ( Anatho )  خوانده مىشد و هنوز هم در نقشه‌هاى جغرافيائى نام آن ديده مىشود « 6 » .\r\n\r\nعذيب و قادسيه\r\nعذيب يكى از ايستگاهاى پنج‌گانهء ايران براى پذيرائى سفيران خارجى و يكى از پادگانهاى نظامى در مرز غربى ايران و در حاشيهء صحرا بود كه در مرز نجد و در شش ميلى غرب قادسيه قرار داشت ، و تا حيره بيست و يك ميل فاصله داشت « 7 » . چنان كه گذشت هنگامى كه خليفه عمر پس از فتح سواد به مميزى و\r\n\r\n\r\n","description":"","footnote":"\r\n( 1 ) - معجم البلدان 4 / 997 .\r\n( 2 ) - لوسترانج ، بلدان الخلافة ، ص 90 به نقل از مستوفى\r\n( 3 ) - بلاذرى ، فتوح ، ص 366\r\n( 4 ) - قدامه ، كتاب الخراج ، المسالك ، ص 233\r\n( 5 ) - ياقوت ، معجم البلدان ، 3 / 595\r\n( 6 ) - بلدان الخلافه الشرقيه ، ص 138 : در حال‌حاضر هم عانه شهرى آباد بر ساحل فرات و مركز بخش عانه در استان دليم عراق كنونى در فاصلهء 212 كيلومترى شمال رمادى است .\r\n( 7 ) - ابن خردادبه ، المسالك ، ص 125 و 126 ؛ قدامه ، المسالك ص 185 .\r\n","page_name":" 198 ","page_number":198},
  {"content":"\r\n\r\nمساحت آنجا پرداخت حدّ غربى آن را عذيب و حدّ شرقى آن را درّهء حلوان تعيين كردند كه جمعا هشتاد فرسخ مىشد « 1 » .\r\nعذيب را معمولا با قادسيه ذكر مىكنند كه آن هم يكى از پادگانهاى نظامى ايران در حاشيهء صحرا بود ، و به سبب جنگى كه در آنجا بين اعراب و سپاهيان ساسانى روى داد ، شهرتى بيش از عذيب و ساير پادگانهاى مرزى ايران يافته است .\r\nفاصلهء قادسيه تا عذيب به گفتهء قدامه چنان كه ذكر شد شش ميل و به گفتهء ياقوت چهار ميل بود . و به گفتهء هر دو ، اين دو پادگان با رشته‌اى از درختهاى خرما به هم مىپيوسته‌اند . ياقوت از قصرى در قادسيه سخن مىگويد كه سعد ابن ابى وقّاص فرمانده سپاه مسلمانان در آن اقامت كرده بود و جنگ را كه در حوالى آنجا روى مىداد از آنجا نظاره مىكرد . همو گويد به‌همين‌سبب كه او در جنگ شركت نكرده او را به ترس متّهم ساختند و يكى از مسلمانان اين شعر را دربارهء او گفته است :\r\n ا لم تر انّ اللّه انزل نصره * و سعد بباب القادسيّه معصم\r\nفأبنا و قدامّت نساء كثيرة * و نسوة سعد ليس فيهنّ ايّم \r\nيعنى آيا نديدى كه خداوند پيروزى خود را بر ما ارزانى داشت درحالىكه سعد در دروازهء قادسيه پناه گرفته بود . و ما چون بازگشتيم زنان بسيارى بيوه شده بودند . ولى در ميان زنان سعد هيچ بيوه‌اى نبود « 2 » . از اين قصر شاعر ديگرى جحظه نام در شعر خودش بدين‌گونه ياد كرده است :\r\n الى شاطئ القاطول بالجانب الّذى * به القصر بين القادسيّة و النّخل \r\nمسعودى اين قصر را به نام دژى در عذيب ذكر كرده و گويد كه سعد چون بيمار بود در بالاى اين دژ به نظارهء ميدان جنگ نشسته بود . و ابو محجن ثقفى را هم كه به علّت شرابخوارى زندانى كرده بود در قسمت زيرين همين دژ محبوس بود و هنگامى كه زن سعد او را از زندان رها كرد ، او از درب ديگر دژ كه به سمت خندق باز مىشد خارج گرديد « 3 » .\r\n\r\n\r\n","description":"","footnote":"\r\n( 1 ) - ابن خردادبه ، المسالك ، ص 14 .\r\n( 2 ) - معجم البلدان ، 4 / 7 و 9 .\r\n( 3 ) - مسعودى ، مروج الذهب ، تصحيح شارل‌پلا ، ج 3 ، ص 58 و 59 .\r\n","page_name":" 199 ","page_number":199},
  {"content":"\r\n\r\n\r\nبهشت‌آباد و منجشانيّه\r\nاز جمله پادگانهاى ايرانى در مرز ايران و حاشيهء صحرا دو پادگان بود در جنوب غربى سورستان و در غرب بندر معروف أبلّه . بندر أبلّه در پيوندگاه رود بهمن اردشير يا اروندرود امروز و خليج فارس قرار داشت ، و در آن دوران كه در اين‌جا از آن سخن مىرود مهمترين بندر نظامى و بازرگانى ايران در اين منطقه بود . از آن دو پادگان آنكه در سرزمينهاى ايران بود به نام بهشت‌آباد اردشير خوانده مىشد و آن را كه چند فرسخ در غرب آن در حاشيهء صحرا قرار داشت به نام منجشانيّه مىخواندند .\r\nنگاهبانى پادگان نخست يعنى آن‌كه را كه در سرزمين ايران بود پيوسته عدّه‌اى از سپاهيان و مرزداران ايرانى بر عهده داشتند و آنكه در حاشيهء صحرا بود بر طبق سنّت و روش دولت ساسانى بر عهدهء شخصى از بزرگان قبايل عرب همان ناحيه گذارده مىشد . و در اين زمان كه در اين‌جا مورد گفت‌وگو است اين مهم بر عهدهء شخصى از قبيلهء بنى شيبان به نام قيس بن مسعود شيبانى بوده كه از سوى ايران نگاهبانى و حفظ امنيّت تمام منطقه‌اى كه به نام طفّ سفوان خوانده مىشده است بر عهده داشته . منجشانيّه ، چنان كه در كتاب بصره تأليف الساجى آمده « 1 » محلّى بوده است بر سر راه بصره به مكّه كه پيش از بناى شهر بصره مرز ايران در حاشيهء عربستان بوده و در آنجا هم مانند عذيب محلّ ديده‌بانى و پادگان نظامى ايران بوده كه آنها را معمولا در عربى منظره مىگفته‌اند .\r\nياقوت از قول ابو عمر بن العلاء نقل كرده كه هنگامى كه قيس بن مسعود شيبانى از سوى پادشاهان ايران عهده‌دار نگاهبانى و حفظ امنيّت منطقهء طفّ بوده است ، اين محل را در شش ميلى بصره به صورت پادگانى براى حفظ و حراست اين منطقه درآورده بود و چون متصدّى اين كار يكى از خدمتگزاران او به نام منجشان بوده اين محل به نام او منجشانيّه خوانده شده است « 2 » .\r\nچون اين پادگان در حاشيهء صحرا و در مسير راههاى بندر أبلّه ، بزرگترين بندر\r\n\r\n\r\n","description":"","footnote":"\r\n( 1 ) - به نقل ياقوت از او در معجم البلدان 4 / 658 .\r\n( 2 ) - ياقوت ، معجم البلدان ، 4 / 658 .\r\n","page_name":" 200 ","page_number":200},
  {"content":"\r\n\r\nنظامى و بازرگانى ايران در دهانهء خليج فارس ، قرار داشت و وظيفهء آن حفظ امنيّت راههائى بود كه از سرزمينهاى عربى به آن بندر مىپيوست از اين‌رو حقّ الزحمهء ساليانهء كسانى كه در آنجا به نگهبانى مىپرداختند از عايدات بندر أبلّه پرداخت مىشد و قيس بن مسعود نيز از همين محل مستمرّى داشت . و پيش از او هم در دورانى كه پدر صهيب صحابى معروف پيغمبر همين وظيفه را در اين محل برعهده داشت به همين‌گونه از عايدات بندر أبلّه مستمرّى دريافت مىداشت .\r\n\r\n","description":"","footnote":"","page_name":" 201 ","page_number":201},
  {"content":"\r\n . \r\n","description":"","footnote":"","page_name":" 202 ","page_number":202},
  {"content":"\r\n\r\n\r\nگفتار ششم جايگاه حيره و انبار در مطالعات مشترك فارسى - عربى در دوران جاهلى\r\nحيره و انبار و خط و كتابت عربى * دبيران عرب در دربار شاهان ساسانى * خاندان حمّاد بن زيد * نكته‌اى دربارهء تاريخ عربى در عصر جاهلى * نگاهى به ادبيّات و اشعار جاهلى * امرؤ القيس و سياست عربى دولت ساسانى * اعشى قيس * نابغه و قبيلهء او بنى يربوع و كاروان خسروپرويز * نامهء متلمّس و طرفة بن العبد * ايّام العرب * دژها و كاخهاى ايرانى در اشعار جاهلى * كلمات فارسى در عربى قديم * داستانهاى ايرانى و داستانهائى دربارهء ايران در روايات قديم عربى\r\nدر نخستين گفتار اين كتاب ، دربارهء « مطالعات مشترك فارسى - عربى » و اهمّيّت آن براى درك بهتر برخى از مسايل ناروشن در تاريخ تحوّلات ادبى و فرهنگى هريك از اين دو زبان ، مختصرى گذشت ، و به اين مطلب هم اشاره شد\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nكه گرچه هروقت از اين مقوله ، كه از وابستگى اين دو زبان به يكديگر سرچشمه مىگيرد ، سخن مىرود ، آنچه بيش از همه به ذهن مىرسد وابستگى زبان فارسى به زبان عربى است كه امرى مشهود است ، ولى آنچه از « مطالعات مشترك فارسى - عربى » قصد مىشود نه اين وابستگى يك‌سويه ، بلكه تحقيقاتى است دربارهء وابستگىهاى هريك از اين دو زبان به ديگرى ، در دوره‌هاى مختلف تاريخى آنها ، كه در اين سطح ، يعنى در سطح پژوهشى و علمى ، اين وابستگى دوسويه است نه يك‌سويه . و آنچه در اين گفتار به‌خصوص مورد توجّه و موضوع سخن است ، بر خلاف مشهود ، وابستگى تحقيق در زبان و ادب عربى است در دوره‌اى از تاريخ آن ، به شناخت تاريخ و فرهنگ ايران در همان دوره . و به‌همين‌سبب است كه در اين گفتار در زير عنوان « مطالعات مشترك فارسى - عربى » سخن از اثر ايران و ايرانيان در تاريخ و فرهنگ عربى در دوران جاهلى است . زيرا در آن دوران سير فرهنگى از اين سوى به آن سو بوده است .\r\nمعمولا در تاريخ ادبيّات عربى ، آغاز اثرگذارى ايرانيان را در زبان و ادب عربى از دوران خلافت عبّاسى مىشمرند . اين امر بدان‌سبب است كه اين اثر در اين دوران از هر لحاظ ، چه سياسى و نظامى ، و چه ادارى و ديوانى ، و چه علمى و فرهنگى ، آشكار است . اين‌كه عبّاسيان در زير لواى سپاه خراسان به خلافت رسيدند ، و پايه‌هاى خلافت آنان را به‌خصوص در دوران قدرت و شكوفائى آن ، وزيران و دبيران ايرانى استوار ساختند ، و نام‌آوران علم و ادب آن دوران هم كه نامشان در همهء دوره‌هاى تاريخ زبان و ادب عربى جاودان مانده از ايرانيان بوده‌اند ، چيزى است كه در همهء مآخذ تاريخى و ادبى آمده و ذكر اجمالى آنها در تاريخهاى معاصر نيازى به بحث و تحقيق ندارد .\r\nولى اين نظر را دربارهء آغاز اثر ايران و ايرانيان در زبان و فرهنگ عربى به عنوان نظرى مبتنى بر تحقيق صحيح و استوار نمىتوان پذيرفت . زيرا اين اثر خيلى قديم‌تر از دوران عبّاسى و خيلى ژرف‌تر از آن چيزى است كه در مطالعات سطحى بتوان آن را دريافت . و اگر تا كنون جائى در تاريخ ادبيّات عربى نيافته بدان‌سبب است كه مانند بسيارى از نادانسته‌هاى تاريخ آن دوران ، شناخته شدن\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبيشتر و بهتر آن ، تا آن حد كه نتوان آن را ناديده انگاشت ، در گرو پيشرفت تحقيقات در اين زمينه‌ها است ، و چون در نخستين گفتار اين كتاب دربارهء اثر ايرانيان و فرهنگ ايرانى در زبان و ادب عربى در دوران اسلامى تا پيش از عبّاسيان ، و مطالعاتى كه تاكنون در اين زمينه‌ها شده است ، كم‌وبيش مطالبى گفته شده ، در اينجا تجديد مطلع نمىشود .\r\nدر اينجا تنها سخن از اثر ايرانيان و فرهنگ ايرانى در زبان و ادب جاهلى عرب و دوران صدر اسلام است كه حيره و انبار از عوامل مؤثّر آن بوده‌اند ، و بدين‌سبب اين مبحث در پى گفتارى مطرح مىگردد كه دربارهء پيوستگيهاى اين دو شهر با دربار ساسانى گذشت و در آن به راههائى اشاره مىشود كه آثار فرهنگ و تمدّن ايران از آن راهها به درون جامعهء اعراب جاهلى راه يافته و در مطالعات مشترك فارسى - عربى در دوران جاهلى و صدر اسلام مىتوان از آنها بهره جست .\r\n\r\nحيره و انبار و خط و كتابت عربى\r\nمطالبى كه در روايات عربى دربارهء آغاز خط و كتابت عربى و ربط آن به حيره و انبار آمده ازآن‌رو قابل تأمّل مىنمايد كه خط و كتابت مهم‌ترين ركن فرهنگ و تمدّن است . ناگفته نماند كه مراد از آغاز خط و كتابت در عربى شيوع خط و سواد در ميان عربها است ، نه پيدايش خط عربى ، كه آن از مباحث زبان‌شناسى و خطشناسى است و خود داستانى جداگانه دارد .\r\nدر اين روايات آمده است كه نخستين كسى كه به عربى چيزى نوشت مردى بود بنام مرامر بن مرّة از مردم انبار ، و از انبار كتابت عربى به جاهاى ديگر گسترش يافت . اين مطلب از اصمعى كه از علماى بنام لغت عربى است روايت شده ، و روايت ديگرى هم از او در همين زمينه آمده كه بدين‌مضمون است :\r\n« از قريش پرسيدند شما كتابت را از كجا آموختيد ؟ گفتند از حيره ، و از مردم حيره پرسيدند شما كتابت را از كجا آموختيد ؟ گفتند از انبار . اين روايت را ابن رسته در كتاب الاعلاق النفيسه آورده است « 1 » . بيهقى نيز در كتاب المحاسن و المساوى همين\r\n\r\n\r\n","description":"","footnote":"\r\n( 1 ) - ابن رسته ، الاعلاق النفيسه ، چاپ بريل ، ص 191 .\r\n","page_name":" 205 ","page_number":205},
  {"content":"\r\n\r\nمطلب را بدين‌مضمون نقل كرده : « نخستين كسى كه به عربى چيزى نوشت مرامر بن مرّة از مردم انبار بود . و از انبار در ميان مردم منتشر گرديد » « 1 » . طبرى هم خبرى نقل كرده كه مؤيّد همين مطلب تواند بود . وى در شرح فتح انبار به وسيلهء خالد بن وليد آورده كه : « چون خالد و مسلمانان در انبار آرامش يافتند ، و مردم انبار نيز از آنها ايمن گرديدند ، و از نهانگاههاى خود بيرون آمدند ، خالد دريافت كه آنها به عربى چيز مىنويسند و آن را مىآموزند » « 2 » . و در روايتى از ابن عبّاس نقل شده است كه : انباريان از مردم حيره خط آموخته‌اند ، و يكى از آنها خط را به عبد اللّه بن جدعان و او به حرب بن اميّه آموخته و خط حجازى قريشيان از اين راه پديد آمده « 3 » ، و چنان كه ملاحظه مىشود در اين روايت هم مأخذ اصلى خط حجازى قريشى هم‌چنان انبار معرّفى شده است .\r\nو آنچه اين مطلب را ، كه عربهاى حجاز ، حيره و انبار را سرچشمهء خط و سواد خود مىشناخته‌اند ، تأييد مىكند ، روايتى است كه در حادثهء كشته شدن عمر به دست ابو لؤلؤه « 4 » و پىآمدهاى آن نقل شده است . در تاريخ‌ها آمده كه پس از كشته شدن عمر و كشندهء او ابو لؤلؤه ( - فيروز ) ، عبيد اللّه پسر عمر چند تن ديگر را هم به گمان اين‌كه در كشتن پدرش دست داشته‌اند كشت ، كه يكى از آنها هرمزان سردار معروف ايرانى بود كه در خوزستان ، مقر فرمانروائى خود ، پس از جنگهاى متعدّدى كه با اعراب بصره و كوفه كرد ، سرانجام شكست يافت و به اسارت افتاد و به مدينه اعزام گرديد و در آنجا به اسلام گرائيد و جزو مسلمانان\r\n\r\n\r\n","description":"","footnote":"\r\n( 1 ) - المحاسن و المساوى ، چاپ بيروت ، 1960 م . ، ص 366 .\r\n( 2 ) - طبرى ، 1 / 2061\r\n( 3 ) - اين روايت از مقدّمهء قرآن به‌وسيلهء مرحوم زين العابدين رهنما ، ج 1 ، ص 32 نقل گرديد . اصل روايت از ابن عبّاس است .\r\n( 4 ) - نام اين شخص فيروز بوده ، و ابو لؤلؤه كنيه‌اى بوده است كه از نام دخترش به او داده بوده‌اند و به قرينهء اين نام مىتوان گمان برد كه نام اصلى آن دختر كه به دست عبيد اللّه بن عمر كشته شده مرواريد بوده كه در عربى به لؤلؤه ترجمه شده . مرواريد براى نام زنان در ايران از قديم معمول بوده و هنوز هم هست .\r\n","page_name":" 206 ","page_number":206},
  {"content":"\r\n\r\nسرشناس شد ، و در زمرهء مشاوران خليفه عمر درآمده بود « 1 » . و ديگر كسانى كه به دست عبيد اللّه كشته شدند دختر ابو لؤلؤه و سومى مردى بود از مسيحيان حيره به نام جفينة كه سعد بن مالك كه همان سعد وقّاص باشد او را از حيره به موجب قرارداد صلحى كه با مردم آنجا بسته بود به مدينه آورده بود تا در آنجا خط و كتابت به مردم بياموزد . نوشته‌اند علّت كشته شدن او به‌دست عبيد اللّه اين بود كه زادگاه او از سرزمينهاى ايران بود و با ايرانيان مدينه آميزش داشت و با هرمزان و فيروز يعنى همين ابو لؤلؤه هم الفت و آمد و رفت داشت . ازاين‌رو عبيد اللّه او را هم مانند آن دو تن شريك جرم مىپنداشته و كشته است « 2 » .\r\n\r\nدبيران عرب در دربار شاهان ساسانى\r\nاين عنوانى بود كه در گفتارى از كتاب فرهنگ ايرانى پيش از اسلام و آثار آن در تمدّن اسلامى و ادبيّات عربى كه موضوع آن « دبيران ايرانى پيش از اسلام و پس از آن » بود ، آورده شده بود و در زير آمده بود : براى اداره كارهاى مربوط به دولت دست‌نشاندهء حيره ، و همچنين براى ترجمهء نامه‌هائى كه از قسمتهاى عرب‌نشينى شاهنشاهى ساسانى مىرسيد ، در دربار ساسانى دبيرهاى مخصوصى كه معمولا از اعراب حيره\r\n\r\n\r\n","description":"","footnote":"\r\n( 1 ) - آگاهى بيشتر را دربارهء هرمزان و رويداد قتل عمر و پىآمدهاى آن را در اين نوشته‌ها از نويسندهء اين كتاب خواهيد يافت .\r\n* در گفتار دوّم از كتاب « فرهنگ ايرانى پيش از اسلام و آثار آن در تمدّن اسلامى و ادبيّات عربى » در مبحثى با عنوان « چگونه تشكيلات ايرانى در اسلام راه يافت » ، كه در آن از هرمزان به عنوان نخستين كسى كه تنظيم ديوان و تنظيم امر تاريخ را در زمان خليفه عمر به مسلمانان آموخت ، نام برده شده و در آنجا شرح حال نسبتا جامعى هم از او آمده است . ( فرهنگ ايرانى . . . ) ، چاپ دوم ، ص 65 - 69 .\r\n* در مقاله‌اى با عنوان « سرگذشت هرمزان و شرح نخستين آشنائى اعراب مسلمان با نظام ديوانى ايران » ، در مجلّهء « مقالات و بررسىها » نشريه دانشكدهء الهيات و معارف اسلامى دانشگاه تهران ، سال 1351 ، دفتر 9 - 12 ، ص 1 - 29\r\n( 2 ) - طبرى ، 1 / 2795 و 1 / 2797 ؛ و ابن اثير ، الكامل ، ج 2 ، ص 39 .\r\n","page_name":" 207 ","page_number":207},
  {"content":"\r\n\r\nانتخاب مىشدند وجود داشت « 1 » و اين‌كه در اينجا به اين مطلب اشاره مىشود بدين‌سبب است كه ريشه‌هاى آنچه را كه دربارهء حيره و انبار ، به عنوان كانونى براى انتشار خط و كتابت در سرزمينهاى عربى ، در روايات آمده ، بايد در ارتباط اين دو جا با ديوان و دربار ساسانى از طريق همين دبيران عرب جست‌وجو كرد ، يعنى دبيرانى كه از همين منطقه در ديوان مركزى آن دولت ، براى تمشيت كارهاى ديوانى اين اميرنشين ، گماشته مىشده‌اند ؛ كارهائى كه يكى از آنها ، اشراف بر پرداخت مستمرى ساليانهء آن اميرنشين از انبارهاى شهر فيروز شاپور يا انبار ، و ثبت و ضبط آنها بوده است كه ارتباط مستمر و آمد و رفت‌هاى مكرّر بين اين مراكز و دربار را ايجاب مىكرده است . و از آنجا كه كار اين دبيران هم ، چه در دربار ساسانى و چه در اين دو مركز حيره و انبار ، و كارهاى ديوانى و قوام آن بر خط و كتابت بوده است ، بنابراين طبيعى بوده كه به واسطهء آنها ، خط و كتابت ، كه آن را در دربار ساسانى مىآموخته‌اند ، نخست در آن دو شهر و سپس از طريق آنها در ديگر مناطق عرب‌نشين انتشار يابد . و گذشته از خط و كتابت گوشه‌اى از تمدّن و فرهنگ ايرانى هم تا آن حدّ كه خود از آن اثر پذيرفته باشند به سبب آنها به اين مناطق منتقل گردد ، بدانگونه كه در همين گفتار بدانها اشاره خواهد شد .\r\nقديمىترين نامى كه از اعراب اين منطقه در دربار ساسانى مىيابيم از شخصى است به نام لقيط بن يعمر ايادى . قبيلهء اياد برحسب روايات عربى قبلا در تهامه مىزيسته‌اند ، ولى به سبب نزاعى كه بين آنها با قبيلهء ربيعه و مضر روى داده و در آن نزاع قبيلهء اياد شكست يافتند از تهامه به سرزمينهاى حاشيهء صحرا مجاور مرزهاى ايران كوچيدند و در نزديكيهاى حيره سكونت يافتند « 2 » . از اين لقيط در كتاب اغانى ابو الفرج اصفهانى قصيدهء بلندى نقل شده كه در آن عشيرهء خود را از عزم\r\n\r\n\r\n","description":"","footnote":"\r\n( 1 ) - فرهنگ ايرانى پيش از اسلام و آثار آن در تمدّن اسلامى و ادبيّات عربى ، چاپ دوم ، انتشارات دانشگاه تهران ، 1356 ، ص 97\r\n( 2 ) - جرجى زيدان ، العرب قبل الاسلام ، منشورات دار مكتبة الحياه ، بيروت ، 1966 م . ص 235 .\r\n","page_name":" 208 ","page_number":208},
  {"content":"\r\n\r\nشاپور پادشاه ساسانى به سركوب ساختن آنها باخبر ساخته و در آن از شوكت و قدرت شاپور سخن گفته است « 1 » . به نوشتهء مسعودى اين واقعه هنگامى روى داده كه قبيلهء اياد بر قسمتى از قلمرو اميرنشين حيره تاخته و بر آنجا چيره شده بودند ، و شاپور به قصد بيرون راندن آنها سپاهى براى سركوب آنها فرستاده بود . بنابراين نوشته لقيط در آن هنگام در سپاه شاپور بوده ، و آن قصيده را از همانجا براى آگاهى قبيلهء خود فرستاده است « 2 » . لقيط را از شاعران دوران جاهلى شمرده‌اند . در مختارات ابن الشجرى ( متوفّى در 542 هجرى ) كه در قاهره چاپ شده ، وى در رديف شنفرى و طرفه و متلمّس ذكر شده است « 3 » . از دوران اقامت او در دربار ساسانى جز همانچه ذكر شد اطّلاع ديگرى در دست نيست ، ولى در روايتى كه كمى پيش از اين دربارهء خالد و انبار و كتابت عربى گذشت اين هم آمده است كه اهل انبار در پاسخ خالد كه از آنها پرسيده بود خط را از كجا آموخته‌اند ، گفته‌اند ، از قبيلهء اياد يعنى همين قبيلهء لقيط كه آنها هم در مجاورت حيره مىزيسته‌اند . آيا از اين روايت مىتوان چنين فهميد كه از اين قبيله هم ، مانند خاندان حماد بن زيد كه پس از اين از آنها هم سخن خواهد رفت ، به جز لقيط كسان ديگرى هم در دربار يا ديوان ساسانى آمد و رفت داشته و مانند آن خاندان از آنجا خط و سواد آموخته بودند ؟\r\n\r\nخاندان حمّاد بن زيد\r\nمشهورترين كسانى كه از اعراب به دبيرى دربار ساسانى شناخته شده‌اند خاندان حمّاد ابن زيد كاتب نعمان النصرى پادشاه حيره است ، كه در كتابى كه بدان اشاره شد ، يعنى « فرهنگ ايرانى و . . . » شرحى دربارهء آنها و روابطشان با پادشاهان حيره آمده و در اينجا قسمتى از آن كه شامل معرّفى\r\n\r\n\r\n","description":"","footnote":"\r\n( 1 ) - اغانى ، ج 20 / ص 55 - 56\r\n( 2 ) - مسعودى ، مروج ، پلا ، فقرهء 601 و 602 ج 1 ، ص 295 و 296 ؛ و در التنبيه و الاشراف ، ص 175 به‌جاى فى جيش شاپور آمده فى حبس شاپور ؟\r\n( 3 ) - به نقل شوقى ضيف از آن كتاب در « تاريخ ادبى عرب در عصر جاهلى » ، نگاه كنيد به ترجمهء فارسى آن از عليرضا ذكائى ، چاپ تهران ، 1364 ، ص 195 .\r\n","page_name":" 209 ","page_number":209},
  {"content":"\r\n\r\nاجمالى چند تن از اين خاندان است ، نقل ، مىشود :\r\n« حمّاد از مسيحيان بود و از خاندان وى كسانى كه به خدمت در ديوان ساسانى شناخته شده‌اند يكى زياد بن حمّاد و ديگرى عدىّ بن زيد و سوم زيد بن عدى است . اين خاندان هرچند اصلا از اعراب حيره بشمار مىرفتند ، ولى چون در ايران و در ميان خانواده‌هاى ايرانى تربيت يافته بودند به زبان و فرهنگ فارسى هم آشنائى داشتند . نعمان سوم پسر منذر چهارم پادشاه حيره كه در ميان اعراب به كنيهء ابو قابوس معروف است ( 580 - 602 يا 558 - 607 م . ) در نزد عدىّ بن زيد تربيت يافته بود . و اين‌كه وى پسر خود را به نام ايرانى كاووس ناميده و كنيهء خود را از نام همين پسر گرفته است ، اين را نتيجهء تربيت او كه به سرپرستى عدى انجام گرفته است دانسته‌اند .\r\nحمّاد بن زيد جدّ اعلاى اين خاندان چنان كه گذشت كاتب نعمان النصرى پادشاه حيره بود . حمّاد با يكى از بزرگ‌زادگان دربار ساسانى بنام فرخ ماهان دوستى داشت ، و اين شخص را در تربيت فرزندان حمّاد تأثير بسيار بود « 1 » » .\r\nابو الفرج اصفهانى دربارهء اين خاندان شرح سودمندى نوشته كه در اينجا قسمتى از آن خلاصه مىشود . بنا به گفتهء اين مؤلّف فرخ ماهان ، زياد پسر حمّاد را كه زبان عربى آموخته بود نزد خود آورد و فارسى را نيز به وى بياموخت ، و او را در ديوان بريد به خدمت گمارد . زياد مدّتى در آن ديوان مشغول كار بود تا آن‌كه نعمان النصرى فرمانرواى حيره درگذشت . در فاصلهء مرگ نعمان تا هنگامى كه پادشاه ساسانى منذر بن ماء السماء را به پادشاهى حيره برگزيد ، زياد در اثر سعى و كوشش فرخ ماهان به فرمانروائى آنجا منصوب گرديد . باز بنا به گفتهء ابو الفرج ، هنگامى كه زياد به حيره رفت فرزند خود عدى را نزد فرخ ماهان گذاشت و فرخ ماهان او را با پسر خود شاهان مرد به مكتب فرستاد تا در نوشتن و خواندن فارسى مهارت يافت ، و در زبان عربى نيز توانا گرديد ، سپس شايستگى او را نزد خسروپرويز بستود تا پادشاه او را با فرزندان فرخ ماهان در ديوان بگماشت و كارهاى مربوط به حيره را به او واگذارد « 2 »\r\n\r\n\r\n","description":"","footnote":"\r\n( 1 ) - فرهنگ ايرانى پيش از اسلام و آثار آن در تمدّن اسلامى و ادبيّات عربى ، چاپ دوّم ، ص 99 به بعد .\r\n( 2 ) - اغانى ، چاپ بيروت 1956 م . ، ج 2 ، ص 36 به بعد .\r\n","page_name":" 210 ","page_number":210},
  {"content":"\r\n\r\nكه از آن‌جمله همانگونه كه گذشت حساب مستمريهاى ساليانهء آنها مىبود كه از انبار يا فيروز شاپور پرداخت مىشد .\r\nبراى اين‌كه اهمّيّت اين وظيفه ، از لحاظ اثرى كه در رونق خط و كتابت در اين شهر داشته است ، تا حدّى روشن شود شايد بهتر باشد يك بار ديگر به آنچه در گفتار پيش دربارهء اين شهر و نام اصلى آن فيروز شاپور و علّت شهرت آنجا به انبار و شأن و مقام ايران انبار گبد  Aran Anbargbad  در دولت ساسانى گذشت مراجعه كرد ، و رواياتى را هم كه دربارهء پرداخت مستمرى ساليانه و نيازمنديهاى پادشاهان حيره و دستگاه آنها از انبارهاى همين شهر نقل شد از نظر گذراند ، تا بتوان كيفيّت دستگاه ديوانى آنجا را با گسترش كارها و دبيران مسئول آنها تا حدّى حدس زد . چون چنان شهرى كه عهده‌دار تأمين نيازهاى گوناگون و فراوان بخش بزرگى از مملكت بوده ، قهرا داراى تشكيلات ديوانى مجهّزى هم بوده است كه حساب همهء آنها را ذكر جزئيات و خصوصيّات آنها در دفاتر آنجا ثبت و ضبط نمايند . و به‌همين سببها بوده كه شهر انبار در آن روزگاران همچون كانون خط و كتابت شهرت يافته بوده .\r\nبا آنچه گذشت شايد اكنون با اطمينان بيشترى بتوان راههائى را كه از آن راهها برخى از اصطلاحات ديوانى ، هرقدر هم كم و ناچيز ، در اشعار جاهلى راه يافته است مانند كلمهء ايرانىتبار مهارق تشخيص داد و علل و عوامل آن را بازشناخت .\r\n\r\nنكته‌اى دربارهء تاريخ عربى در عصر جاهلى\r\nيكى از موضوعهائى كه در زمينهء مطالعات مشترك فارسى - عربى ، در دوران جاهلى درخور توجّه مىنمايد اين است كه بيشتر آنچه دربارهء تاريخ اعراب اين دوران در كتب تاريخ و ادب روايت شده از آن بخش از سرزمينهاى عربى و آن دسته از اقوام عرب سرچشمه مىگيرد كه در همين منطقهء مجاور ايران و در قلمرو دولت ايران مىزيسته‌اند و با تمدّن ايران آشنائى داشته‌اند . از آن دسته از اعراب كه در\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nقلمرو دولت روم بوده‌اند چنان آثارى روايت نشده ، و اگر نامهائى از اميران آن سامان يعنى غسانيان يا رويدادهاى آنجا در تاريخ منعكس شده بيشتر مربوط به اشخاص يا حوادثى است كه با اشخاص يا حوادث اين بخش از قلمرو ايران ارتباط مىيافته يا در جريان جنگهاى ايران و روم كه قلمرو عربى آن دو را هم دربر مىگرفته ذكرى از آنها مىرفته است . بنابراين ابهام حاكم بر تاريخ غسانيان نشانه‌اى از نبودن منابعى صحيح و موثّق از خود آنها است و اختلاف فاحش مورّخان هم در شمارهء اميران غسانى و مدّت سلطنت آنها ، كه در زير بدان اشاره خواهد شد نتيجه‌اى از همين بىخبرى است .\r\nحمزهء اصفهانى در فهرستى كه از اين اميران در كتاب خود سنى ملوك الارض و الانبياء آورده شمارهء آنها را سى و دو و مدّت حكومت آنها را نزديك ششصد سال نوشته ، درحالىكه ابن قتيبه مورّخ قبل از او شمارهء آنها را يازده ، و مسعودى هم‌عصر او ده تن ، و ديگران هم كم‌وبيش در همين حدود نوشته‌اند . و طبيعى است كه مدّت حكومت آنها هم در اين منابع مختلف به همين نسبت دستخوش اختلاف و تغيير است . از محقّقان معاصر نلدكه ، خاورشناس نامور آلمانى كه در بسيارى از موضوعهاى تاريخى شرق به پژوهشهاى عالمانه پرداخته ، با مراجعه به مآخذ يونانى و رومى و سريانى ، شمارهء اميران غسانى را ، كه دولت روم آنها را مىشناخته ، بيشتر از ده تن نيافته ، كه نخستين آنها در پايان قرن پنجم ميلادى حكومت يافته و واپسين آنها هم با حكومت اسلامى در منطقهء شام از ميان رفته ، و با اين ترتيب مدّت حكومت آنها كمى بيش از يك قرن مىشود « 1 » . و اين همه اختلاف از اين امر ناشى مىشود كه از اعراب قلمرو روم هيچ‌گونه اخبار و احاديث يا چيزى كه دلالت بر آشنائى آنها با خط و كتابت و ثبت و ضبط وقايع باشد در كتب تاريخ و ادب روايت نشده است ؛ بر خلاف اعراب قلمرو ايران كه چنان كه گفته شد آنچه آگاهى تاريخى يا ادبى از دوران پيش از اسلام اعراب و از طريق حيره و انبار بوده كه در مسير تمدّن و فرهنگ ايران قرار داشته‌اند .\r\n\r\n\r\n","description":"","footnote":"\r\n( 1 ) - شرح اين اختلافها را در كتاب « العرب قبل الاسلام » جرجى زيران ، چاپ بيروت 1966 م . ، از ص 218 به بعد خواهيد يافت .\r\n","page_name":" 212 ","page_number":212},
  {"content":"\r\n\r\nدر گفتار پيش در شرحى كه دربارهء پيوستگى تاريخ خاندان نصر و در حيره گذشت اين مطلب هم از طبرى نقل شد كه تنها دولتى كه در ميان اعراب پيوسته مانده دولت خاندان نصر بن ربيعه يا بنى لخم در حيره بوده است و آن هم بدين‌سبب بوده كه آنها كارگزاران دولت ايران بوده‌اند ، و پادشاهان ساسانى از زمان اردشير بابكان تا خسروپرويز پيوسته مانده و با زوال دولت ساسانى ، دولت آنها هم زائل شده است . در اينجا بىمناسبت نيست كه در تكميل آن مطلب اين روايت هم كه طبرى از هشام بن محمّد كلبى روايت كرده افزوده شود . به نوشتهء طبرى ، هشام بن محمّد گفته است كه آنچه او دربارهء اخبار عرب و انساب خاندان نصر بن ربيعه و مقدار عمر كسانى از آنها كه كارگزاران ايران بوده‌اند ، و آنچه او دربارهء تاريخ سالهاى هريك از آنها ذكر كرده ، از آنچه در معابد حيره ثبت بوده است استخراج كرده « 1 » و به‌همين‌سبب بوده كه تاريخ پادشاهان حيره از آغاز تا فرجام كارشان و تاريخ كسانى هم كه در طى اين مدّت از سوى پادشاهان ايران از غير اين خاندان به‌جاى آنها به كارگزارى حيره منصوب شده‌اند كم‌وبيش خالى از تحريف و ابهام مانده‌اند .\r\n\r\nنگاهى به ادبيّات و اشعار جاهلى\r\nدر مورد ادبيّات و اشعار جاهلى هم آنچه درخور بررسى مىنمايد اين است كه بيشتر مسايل مهمّى كه در تاريخ ادبيّات جاهلى مطرح است يا به همين بخش از اعراب كه در قلمرو ايران مىزيسته‌اند و به اميران حيره كه كارگزاران ايران در اين بخش بوده‌اند و يا مستقيما به رويدادهاى تاريخ ايران بازمىگردد . مهمترين موضوع ادبيّات آن دوران را قصائدى تشكيل مىدهند كه به نام معلّقات معروف شده‌اند و شناخته‌ترين شاعران آن دوران هم شاعران همين معلّقات هستند . و اگر به سرگذشت اين شاعران و آنچه دربارهء آنها و اشعارشان در روايات عربى آمده مراجعه كنيم خواهيم يافت كه آنها غالبا كسانى بوده‌اند كه سرگذشت و اشعارشان يا به سرزمين حيره و فرمانروايان آنجا ،\r\n\r\n\r\n","description":"","footnote":"\r\n( 1 ) - طبرى ، 1 / 770 .\r\n","page_name":" 213 ","page_number":213},
  {"content":"\r\n\r\nو يا به برخى از مرزبانان ايرانى در اين منطقه ارتباط مىيافته ، و يا مانند امرؤ القيس بزرگترين و نامورترين شاعر جاهلى در پيچ‌وخم سياستهاى دولت ساسانى در حيره و عزل و نصبهاى اميران آنجا قرار مىگرفته است .\r\nدر اينجا شايد لازم باشد كه يك‌بار ديگر مطلبى را ، كه گمان مىكنم در جاى ديگر هم بدان اشاره كرده‌ام ، تكرار كنم و آن اين است كه آنچه در اين‌گونه مباحث تاريخى و ادبى از دوران جاهلى عرب نقل مىشود ، همان مطالبى است كه در روايات عربى به اين نام و منسوب به همان دوره آمده و در كتابهاى تاريخى و ادبى عربى هم به همين‌گونه تدوين شده و امروز به همين نام شناخته مىشود . و مراد از آنچه هم به عنوان مطالعات مشترك فارسى - عربى مطرح مىشود ، بررسى ارتباطى است كه همين روايات با تاريخ و فرهنگ ايران دارد .\r\nارتباطى كه در پرتو آن ، هم ابعاد برون‌مرزى تاريخ و فرهنگ ايران در آن دوران بهتر شناخته مىشود ، و هم زمينه‌هاى تاريخى همان روايات و در نتيجه مفاهيم و مصاديق آنها روشن‌تر و گوياتر نموده مىشود . و به‌همين‌سبب در اينجا هيچ لزومى به ورود در مبحث پرجنجال انتحال در ادبيّات جاهلى ، و بحث و بررسى در صحّت و سقم رواياتى كه دراين‌باره آمده يا شرح عقايد و نظرياتى كه از سوى محقّقان قديم يا جديد ابراز شده است ، ديده نمىشود . « 1 »\r\n\r\n\r\n","description":"","footnote":"\r\n( 1 ) - اگر كسى بخواهد در اين موضوع به بحث و تحقيق بپردازند بايد از كتاب طبقات الشعراء ابن سلام جمحى از ناقدان قديم ادب عربى ( 139 - 232 هجرى - 756 - 847 ميلادى ) آغاز كند و آنچه او دربارهء اشعار مجعول و اسباب جعل شعر و انتساب آن به عصر جاهلى نوشته است ، با دقّت بخواند و از محقّقان معاصر هم از آراء خاورشناس آلمانى نلدكه دراين‌باره مطّلع گردد . و مقالهء مرگليوث را هم با عنوان  The Origins Of Arabic Poetry  در مجلّهء آسيائى سلطنتى ، ژوئيه 1925 ، و همچنين كتاب الادب الجاهلى دكتر طه حسين را هم كه در سال 1927 م . انتشار يافته و با انكار بسيارى از آثار جاهلى ، جمعى از محقّقان و نويسندگان هم‌عصر او را برآشفت ، با دقّت مطالعه كند و براى آشنائى با آراء معتدل‌تر هم فصل پنجم كتاب تاريخ ادبيّات عصر جاهلى دكتر شوقى ضيف از محقّقان معاصر مصر را كه به فارسى هم ترجمه شده بخواند تا كم‌وبيش از مسايلى كه پيرامون ادبيّات جاهلى عرب از زمانهاى قديم تا عصر حاضر مطرح بوده است آگاه گردد .\r\n","page_name":" 214 ","page_number":214},
  {"content":"\r\n\r\n\r\nامرؤ القيس و سياست عربى دولت ساسانى\r\nداستان امرؤ القيس مشهورترين شاعر دوران جاهلى كه قصيدهء او با مطلع\r\n « قفا نبك من ذكرى حبيب و منزل » \r\nهمواره در مقدمهء معلّقات ذكر مىشود ، و درگيرى او با سياست عربى دولت ساسانى در حيره ، كه بدان اشاره شد ، بنا بر روايتى مشهور چنين خلاصه مىشود :\r\nامرؤ القيس از قبيلهء كنده و از بزرگان و اشراف آن قبيله بود . قبيلهء كنده نخست در نزديكى حضرموت مىزيسته و سپس تيره‌هائى از آنها به شمال كوچيده و در نزديكيهاى مرز عراق هم آمدورفت داشته‌اند . اين قبيله در دوره‌هائى از تاريخ از قرن پنجم ميلادى به اين طرف در بين قبائل عربى اين ناحيه شأن و شوكتى يافته بود و از همين دوران كه رياست آنها با اميرى به نام حجر بوده كه به لقب آكل المرار خوانده مىشده امارت در فرزندان او ادامه يافته و به‌همين‌سبب اين خاندان كه امرؤ القيس هم از آن بوده به نام آكل المرار هم خوانده مىشده‌اند و غالبا با خاندان آل منذر در حيره و غسانيان در شام لاف همسرى مىزده‌اند .\r\nامرؤ القيس كوچكترين نوادهء حارث بود كه قباد پادشاه ساسانى هنگامى كه به منذر بن ماء السماء امير دست‌نشاندهء خود در حيره خشمناك شده و او را از امارت آنجا برداشته بود ، اين حارث را به‌جاى او به امارت حيره گماشت و با اين كار امارت حيره را از خاندان نصر به خاندان اكل المرار انتقال داد .\r\nاين قبيله براى دولت ايران ناآشنا نبود . در گفتارى كه با عنوان « ايرانيان در عربستان » گذشت ، از مرزبانانى به نام سخت و سنداد سخن رفت كه به نوشتهء حمزه اصفهانى از سوى دولت ايران به فرمانروائى منطقهء كنده و حضرموت منصوب شده بودند ، و دربارهء سنداد اين مطلب هم از قول حمزه نقل شد كه اقامت او در آن منطقه به درازا كشيد و دژ يا كاخ معروف ذى الشرفات را هم كه مانند خورنق و سدير از بناهاى معروفى بوده كه در اشعار عربى ذكر مىشده ، و كمى پس از اين دربارهء آن توضيح بيشترى خواهد آمد ، او ساخته بود . بنابراين حارث كه از خاندان امراى آن منطقه بوده براى پادشاه ساسانى كه او را به امارت حيره برگزيده فردى ناشناس و گمنام نبوده است .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nدربارهء علّت اين اقدام ، يعنى برداشتن منذر و گذاشتن حارث به‌جاى او ، در روايات عربى مطالب مختلفى آمده كه مشهورترين آنها اين است كه چون قباد به مذهب مزدك گرويده بود ، منذر حاضر نشد به اين مذهب درآيد ، ازاين‌روى بر او خشمناك شد و او را از امارت برداشت . ولى اين علّت خيلى سست مىنمايد چون از كارهاى قباد چنين چيزى كه اگر كسى از اركان مملكت او به اين مذهب نگرايد او را از مقام و مرتبه‌اش خلع نمايد ، در جاى ديگر روايت نشده و از آن گذشته دربارهء حارث هم كه به‌جاى منذر گماشته است خبرى كه دلالت بر گرايش او به مذهب مزدك كند نقل نشده است . بنابراين دور از واقع نخواهد بود اگر پژوهنده‌اى اين علّت را در جائى ديگر جست‌وجو كند ، مثلا در چهارچوب روابط ايران و روم ، يعنى همان جائى كه چندين دهه بعد علّت خشمناك شدن خسروپرويز را بر نعمان بن منذر بايد در آنجا جست‌وجو كرد .\r\nروايت عربى مىگويد : هنگامى كه حارث در امارت حيره مستقر شد ، امارت برخى از قبائل عربى را هم كه در قلمرو حيره بودند به فرزندان خود واگذار كرد و از آن‌جمله امارت دو قبيلهء بنى اسد و غطفان را هم به پسرش حجر واگذارد . حجر پدر امرؤ القيس بود . ولى امارت حارث بر حيره دوامى نداشت . زيرا پس از مرگ قباد پسرش انوشيروان دوباره منذر را به‌جاى سابقش به امارت حيره برگرداند و حارث را از آن كار برداشت ، و چون منذر به امارت حيره برگشت براى نابودى حارث كه جاى او را گرفته بود به تعقيب او پرداخت تا سرانجام بر او دست يافت و او را كشت . و پس از كشته شدن حارث قبيلهء بنى اسد هم بر حجر پسر او نافرمان شدند و در جنگى كه ميان آنها درگرفت حجر به قتل رسيد . و بدين‌ترتيب امرؤ القيس كه تا اين تاريخ ايّام را با دوستان خوش‌گذران خود به سفر و شكار و خوش‌گذرانيهاى ديگر سپرى مىكرد با وضع ديگرى روبه‌رو شد زيرا طبق سنّتهاى قبيله‌اى مىبايستى به خونخواهى پدر برخيزد و از مجلس بزم به ميدان رزم روى آورد .\r\nهمان روايات ، امرؤ القيس را در اين دوران در وضعى نابسامان و ناپايدار نشان مىدهند . او از يكسو در صدد آماده ساختن خود براى جنگ با قبيلهء بنى اسد و گرفتن انتقام خون پدر است ، و از سوئى در انديشهء حفظ جان خويش از كسانى است\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nكه منذر پادشاه حيره براى دست‌يابى و نابودى او بسيج كرده است . برخى از اين روايات در اين مرحله پاى انوشيروان پادشاه ساسانى را هم به ميان كشيده و گفته‌اند كه انوشيروان براى كمك به منذر در دست‌يابى به امرؤ القيس سپاهى از اسواران را به يارى او فرستاده « 1 » و سرانجام پس از جنگ و گريزهاى بسيار كه به تفصيل در كتب ادب آمده به قصد گرفتن كمك از قيصر از راه تيماء به استانبول رفته ولى در آنجا هم ناكام مانده و در همانجا وفات يافته و همانجا هم به خاك سپرده شده است .\r\nاين‌ها مطالبى است كه از روايات عربى برمىآيد ، ولى در تاريخهاى رومى خبرى از اين‌كه شخصى بنام امرؤ القيس براى دادخواهى به نزد قيصر رفته باشد نيست ليكن پروكوپيوس  Procopius  مورّخ رومى در اخبار مربوط به حملهء حبشيها به يمن ( 524 م . ) از كسى نام مىبرد بنام قيس كه قيصر از او خواسته تا سردارى لشكرى را كه براى حمله به ايران بسيج كرده بود برعهده گيرد . و نونوسوس  ( Nonnosus )  مورّخ ديگر گويد : ژوستى نين كار سفارت را بر اين قيس تكليف كرده و كوسن دوپرسوال  ( Caussin de Perceval )  بر آن رفته كه اين قيس در اين روايت همان امرؤ القيس روايات عربى است « 2 » و برخى از تواريخ يونانى هم به صراحت از شخصى به نام  Amorkesos  يعنى امرؤ القيس نام برده‌اند كه از اعراب تابع شاهان ايران بوده و بر قبائل حجاز مىتاخته و توانسته بر جزيرهء  Itobe  ( جزيرهء تيران فعلى در مدخل خليج عقبه ) دست يابد و مأموران گمرك رومى را از آنجا بيرون راند . ولى بعدها او با روميان ساخته و قيصر او را به پايتختش خوانده و اكرام فراوان كرده و سپس به سرزمينش بازگشته « 3 » .\r\nاين اخبار آشفته كه از خلط و اشتباه در نامهاى كسانى پديد آمده كه امرؤ القيس ناميده مىشده‌اند و چه‌بسا از قبائل مختلف لخمى يا كندى بوده‌اند ، در تحقيقات\r\n\r\n\r\n","description":"","footnote":"\r\n( 1 ) - ابو الفرج اصفهانى ، اغانى ، ج 8 ، ص 137 ، چاپ بيروت ، 1955 ، منشورات دار الفكر دار مكتبة الحياة ؛ و ابن خلدون ، 2 / 274 به بعد ، به نقل جواد على از او در تاريخ العرب قبل الاسلام ، 3 / 261 .\r\n( 2 ) - تاريخ العرب قبل الاسلام ، ج 3 ، ص 265 به نقل از :\r\n Olinder , P . 114 , Caussin de Perceval , Essai II P . 347 \r\n( 3 ) - تاريخ العرب قبل الاسلام ، ج 3 ، ص 267 .\r\n","page_name":" 217 ","page_number":217},
  {"content":"\r\n\r\nبرخى از محقّقان معاصر هم بىاثر نمانده و گمان نمىرود كه آنچه در دائرة المعارف اسلامى هم در شرح حال امرؤ القيس شاعر كندى آمده است از اين آشفتگيها و خلط و اشتباهها در امان مانده باشد . در اين شرح‌حال آمده كه امپراطور ژوستىنين به توصيهء حارث بن جبله غسانى ، امرؤ القيس را در حدود سال 530 ميلادى به استانبول فراخواند تا او را بر ضدّ ايرانيان به كار گيرد ، و او هم مدّت زيادى در آن شهر ماند تا از سوى امپراطور بر شام و قبائل مرزى گماشته شد و لقب فيلارك ( - والى ) گرفت و در راه عزيمت به محلّ مأموريت بين سالهاى 530 تا 540 ميلادى در آنقره درگذشت . « 1 »\r\n\r\nاعشى قيس\r\nيكى ديگر از اين اصحاب معلقات كه در روايات عربى با ايران و دربار شاهان آن ارتباط مىيابد و در اشعارى هم كه از او روايت شده آثارى از فرهنگ ايرانى و زبان فارسى ديده مىشود اعشى قيس صاحب معلقهء معروفى است كه با اين مطلع آغاز مىگردد :\r\n ما بكاء الكبير بالأطلال * و سؤالى و تردّ سؤالى \r\nاعشى از قبيلهء بزرگ بكر بن وائل بود كه شاخه‌ها و تيره‌هاى متعدد آن در شرق جزيرة العرب از يمامه تا شمال حيره گسترده بود ، و اعشى به تيره‌اى از اين قبيله مىپيوست كه در يمامه سكنى داشت . از يمامه كه در مسير كاروانهاى ايران به يمن قرار داشت و امراى آنجا حفظ امنيّت آن كاروانها را در قلمرو خود برعهده داشتند به مناسبت پاداشى كه هوذة بن على امير يمامه از خسروپرويز دريافت داشته و به سبب آن به ذو التاج معروف شده بود ، پيش از اين به اجمال سخن رفته است .\r\nدربارهء اعشى نوشته‌اند كه چون طائفهء او با منذريان هم‌پيمان بوده هنگامى كه خسروپرويز ، نعمان را از امارت حيره برانداخته بود و قبائل بكر و بنى شيبان به نشانى مخالفت با او به قتل و غارت و ايجاد آشوب در دهات ايران پرداخته بودند ، قبيلهء اعشى هم با آنها بوده .\r\n\r\n\r\n","description":"","footnote":"\r\n( 1 ) - به نقل شوقى ضيف از آن در تاريخ ادب عربى در عصر جاهلى ، ص 288 .\r\n","page_name":" 218 ","page_number":218},
  {"content":"\r\n\r\nاعشى را صنّاجة العرب خوانده‌اند ، زيرا او شعرش را كه در مدح بزرگان مىگفته در حضور آنان به آواز مىخوانده است . و چون او از راه ستايشگرى زندگى مىكرده ازاين‌رو به بسيارى جاها سفر كرده بوده و از آن‌جمله در روايات عربى او را در دربار شاه ساسانى هم مىتوان ديد كه در حضور خسرو سرودى را در ستايش او مىخوانده . و اين را كه در اشعار او كلمات فارسى بيشترى را مىتوان يافت نشانى از اين دانسته‌اند كه او را به ايران رفت و آمد بوده است . او مدّتها در حيره مىزيسته و در ديوانش ، هم ستايش اسود و نعمان منذرى را مىتوان ديد ، و هم ستايش اياس بن قبيصه طائى را كه از سوى خسروپرويز به جاى نعمان بن منذر به امارت حيره برگزيده شده بوده ، و هم ستايش هوذة بن على امير يمامه را كه در زمان خسروپرويز به سبب پاداش او به ذو التاج معروف شده بود . در ديوانش قصيدهء بلندى هست كه برخى احتمال داده‌اند او را در تهديد ايرانيان و اعرابى همچون قبيلهء اياد كه از اتباع ايشان بوده‌اند سروده بوده ، علّت آن را هم شركت او را با قبيله‌اش و قبايل بكر بن وائل در قيام عليه ايران شمرده‌اند . اين ابيات را هم كه در آنها نامهاى فارسى بسيارى از گلها آمده در برخى از مآخذ « 1 » به نام اعشى نوشته‌اند :\r\n اذا جلّسان عندها و بنفسج * و سيسنبر و المرز جوش منمنا\r\nو آس و خيرىّ و مرؤ و سوسن * اذا كان هنز من ورحت مخشّما\r\nو شاهسفرم و الياسمين و نرجس * يصبّحنا فى كلّ دجن تغيّما \r\n\r\nنابغهء ذبيانى و قبيلهء او بنى يربوع و كاروان خسروپرويز\r\nنابغهء ذبيانى صاحب معلّقه‌اى با اين مطلع : « عوجوا فحيّو النعم دمنة الدّار / ماذا تحيّون من نؤى و احجاز » نيز يكى از شاعران معروف دوران جاهلى است و بنا به روايات عربى بهترين قصائد و اشعار خود را در ارتباط با همين منطقه و رويدادهاى آن سروده است و طايفهء او را هم با دربار ساسانى درگيريهائى بوده . و در دربار نعمان بن منذر شأن و مقامى برتر از ديگران داشته است .\r\n\r\n\r\n","description":"","footnote":"\r\n( 1 ) - الصبح المنير فى شعر ابى بصير ، ص 201 ؛ و الدراسات الادبيّة ، ج 2 ، ص 375 .\r\n","page_name":" 219 ","page_number":219},
  {"content":"\r\n\r\nاشعارى كه از او دربارهء نعمان روايت شده ، دو دسته هستند : دسته‌اى در ستايش او كه با عنوان « مدايح » شناخته مىشوند ، و دسته‌اى هم در پوزش‌خواهى و بخشايش‌طلبى از او كه به « اعتذاريات » معروف شده‌اند . اين پوزش‌خواهىها بدين‌علّت بوده كه او به سببى كه در روايات به گونه‌هاى مختلف ذكر شده دربار نعمان را ترك گفته و به نزد غسانيان ، دشمنان آنها ، رفته و عمرو بن حارث و برادرش نعمان را در قصائدى ستوده است . و پس از مرگ آنها دوباره نزد نعمان بن منذر كه از او به سبب اين رفتارش سخت خشمناك شده بود بازگشته ، و براى نرم كردن دل او به سرودن اين اشعار پوزش‌خواهانه پرداخته است ، اشعارى كه در ادبيّات جاهلى شهرت فراوان يافت و در اثر آنها نابغه از عفو نعمان برخوردار شد و تا زمانى كه خسروپرويز بر نعمان خشم گرفته و او را به دربار خويش احضار نموده ، نابغه در دربار نعمان همى بود و از آن پس به قبيلهء خويش بازگشت .\r\nنابغه « 1 » به قبيلهء بنى ذيبان و طائفهء بنى يربوع كه تيره‌اى از آن قبيله بود مىپيوست .\r\nقبيلهء بنى ذيبان و بنى اسد هردو از هم‌پيمانان خاندان نصر ، فرمانروايان حيره بودند . اين يادآورى بدين‌سبب است كه احتمال مىرود دو رويداد از آنچه در همين گفتار بدانها توجّه شده با اين هم‌پيمانى بىارتباط نباشد ؛ يكى از آنها قيام بنى اسد بر ضدّ حجر پدر امرؤ القيس و كشتن او بوده كه اينها در امارت حيره جاى منذر را گرفته بوده‌اند ، و در شرح حال امرؤ القيس گذشت . و ديگر يورش بنى يربوع بر كاروان خسروپرويز و قتل و غارتى بوده كه در آن به راه انداخته بودند كه شرح آن در يوم الصفقة و يوم المشقّر خواهد آمد كه گوئى قيامى بر ضدّ خسروپرويز به كين‌خواهى قتل نعمان بوده است ، البته اين امر احتياج به تحقيقى بيشتر دارد ، به‌ويژه در آنچه به تاريخ اين رويدادها و پس‌وپيش آنها باز مىگردد .\r\n\r\nنامه متلمّس و طرفة بن العبد\r\nصحيفة المتلمّس ( نامهء متلمّس ) در زبان عربى همچون مثلى ساير در اين معنى به‌كار مىرود كه : كسى نادانسته مايهء هلاك خود را در خويش پرورد و با خود همراه برد . اين مثل برطبق يك روايت عربى\r\n\r\n\r\n","description":"","footnote":"\r\n( 1 ) - اخبار نابغه را در اغانى ، ج 9 ، ص 328 به بعد خواهيد يافت .\r\n","page_name":" 220 ","page_number":220},
  {"content":"\r\n\r\nاز يك سو با يكى از شاعران جاهلى به نام طرفة بن العبد صاحب معلّقه‌اى با اين مطلع :\r\n لخولة اطلال ببرقة ثهمد * تلوح كباقى الوشم فى ظاهر اليد \r\nارتباط مىيابد ، و از سوى ديگر با يكى از مرزبانان ايرانى در سرزمينهاى عربى كه اعراب او را المكعبر مىخواندند و تاكنون چندين‌بار نام او در اين كتاب برده شده است ، و مناسبت ذكر اين روايت هم در اين‌جا همين رابطهء دوجانبه است .\r\nاين روايت بدين‌گونه خلاصه مىشود كه طرفة بن العبد خواهرزادهء متلمّس كه او هم شاعرى معروف بود ، با دائى خود هردو در دستگاه عمرو بن هند امير حيره و از ستايشگران او بودند . روايت گويد كه طرفة جوانى خودخواه بود و رفتارى خودپسندانه داشت . و روزى كه در مجلس عمرو بن هند در اثر همين خودخواهى رفتارى ناپسند از او سر زد عمرو بن هند با چنان نفرت و انزجارى به او نگاه كرد كه متلمّس دائى او كه در آن مجلس بود بر طرفه بيمناك شد و او را از امير و كينهء وى برحذر داشت ، ولى او نپذيرفت ، تا وقتى به مناسبتى عمرو بن هند دو نامه براى آنها به المكعبر ، كه اين روايت او را كارگزار عمرو بر بحرين و عمان پنداشته ، نوشت و چنين وانمود كرد كه در آن نامه‌ها سفارش پاداشى براى آنها كرده ، ولى در واقع دستور قتل آنها را داده بودند . آن دو به سوى مقصد روانه شدند تا به نزديكيهاى حيره رسيدند و در آنجا شبانى را از مردم حيره ديدند كه سواد خواندن داشت .\r\nمتلمّس نامهء خود را گشود و آن را به شبان داد تا براى او بخواند ، و چون از مضمون آن آگاه شد ، آن را به آب انداخت ، نه نزد مكعبر رفت و نه نزد عمرو بن هند برگشت ، بلكه راهى ديگر در پيش گرفت تا خود را از شرّ امير حيره برهاند .\r\nروايت گويد كه طرفه‌نامهء خود را باز نكرد و از مضمون آن آگاه نشد و به اميد دريافت جايزه به نزد مكعبر رفت و كشته شد .\r\nاين خلاصه‌اى از اين روايت است كه گرچه مطالب آن چندان به هم پيوسته نيست ، ولى چون به همان‌گونه كه در آغاز اين مبحث گفته شد ، غرض در اين‌جا نه نقد بررسى اين روايات و داورى در صحّت و سقم آنها بلكه نمودن ارتباط همين روايات با تاريخ و فرهنگ ايران و كاربرد آن در مطالعات مشترك فارسى - عربى است ، ازاين‌رو در اين مبحث همين روايات مورد استناد است . نكته‌اى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nهم كه در اين روايت درخور تأمّل مىنمايد اين است كه در اين‌جا هم ، آن كسى كه سواد خواندن داشته و توانسته نامهء متلمّس را براى او بخواند ، شبانى از مردم حيره بوده ، يعنى جائى كه به عنوان كانون خط و كتابت در نزد اعراب شناخته مىشده و پيش از اين هم شرحى دربارهء آن گذشت « 1 » .\r\nاين‌ها نمونه‌هائى بودند از مواردى در اشعار معروف جاهلى كه با مطالعاتى گسترده‌تر در روايات عربى ، مىتوان گذشته از تعلّق آنها به اين مناطق قلمرو ايران و رويدادهاى آنها ، نوعى وابستگى بين آنها و تاريخ و فرهنگ ايران را هم در آنها يافت . و گرچه در اين‌جا به مقتضاى مقام از تفصيل بيشتر دراين‌باره خوددارى مىشود ولى با استقراء بيشتر ، هم در اشعار و معلقات ديگر ، و هم در ساير مظاهر تاريخى و فرهنگى عرب جاهلى و رواياتى كه دربارهء آنها آمده ، مىتوان نمونه‌هاى بيشترى بر آنها افزود .\r\n\r\nايّام العرب\r\nديگر از موضوعهائى كه در تاريخ عرب جاهلى ياد مىشود و غالبا با اين منطقهء عربى قلمرو ايران ، و گاه مستقيما با تاريخ ايران ارتباط مىيابد ، حكايات و داستانهائى است كه دربارهء برخى از رويدادهائى كه با عنوان « ايّام العرب » خوانده شده است نقل مىشود .\r\nايّام العرب در تاريخ جاهلى به حوادثى گفته شده كه از درگيريهاى قبائل عربى و قتل و غارتها يا جنگ و ستيزهاى آنها سرچشمه گرفته ، و به سبب اثر يا خاطره‌اى كه از آنها در ذهنها باقى مانده و در روايات عربى نقل شده است در حكم تاريخ دوران جاهلى بشمار مىرود . از اين ايّام برخى از آنها مستقيما با تاريخ ايران ارتباط مىيابد مانند يوم الصفقة و يوم المشقّر و يوم الكلاب و يوم عين أباغ ، كه در اين‌جا دربارهء آنها توضيحى خواهد آمد ، و برخى ديگر غيرمستقيم .\r\n\r\n\r\n","description":"","footnote":"\r\n( 1 ) - اين روايت در « تاريخ آداب اللغة العربيّة » ، تأليف جرجى زيدان ، ج 1 ، ص 113 ، در شرح حال طرفة بن العبد آمده است . شرح حال و اشعار متلمّس را هم در جلد بيست و يكم اغانى ابو الفرج اصفهانى از ص 281 - 318 خواهيد يافت .\r\n","page_name":" 222 ","page_number":222},
  {"content":"\r\n\r\nداستان يوم الصفقة چنان كه در اغانى آمده چنين بوده كه باذان ، عامل كسرى در يمن ، از آنجا كاروانى به سوى كسرى روانه كرد مشتمل بر كالاهاى نفيس و مال و منال فراوان . حفاظت و پاسدارى آن كاروان را اسوارانى از ايرانيان و مردانى از قبيلهء بنى جعيد عهده‌دار بودند . چون اين كاروان به قلمرو بنى حنظلة بن يربوع و برخى قبائل رسيد در آنجا اين طوائف بر آن كاروان حمله كردند و پاسدارانى كه از بنى جعيد و اسواران ايرانى حفاظت كاروان را برعهده داشتند كشتند و كالاها و مال و منال را به غنيمت برده و ميان خود قسمت كردند . . . چون اين خبر به اسواران هجر كه با مكعبر بودند رسيد از آنجا آهنگ بنى حنظلة بن يربوع كردند . ولى در جنگى كه ميان آنها درگرفت اسواران شكست يافتند و تنى چند از آنها هم كشته شدند و اين كار دنباله يافت تا وقتى كه در حصن المشقّر به شرحى كه در اين روايت آمده راهزنان به كيفر رسيدند و بدين‌گونه در روايات عربى يوم الصفقة به يوم المشقّر پيوسته است « 1 » .\r\nو امّا يوم المشقّر در روايتى از ابن الكلبى چنين گزارش شده است : « كسرى كاروانى از مدائن به سوى عاملش باذان به يمن روانه نمود كاروانهائى كه از مدائن به يمن فرستاده مىشدند معمولا از مدائن با محافظان و پاسداران ايرانى همراهى مىشدند تا آنها را به نعمان پادشاه حيره تحويل دهند . از حيره تا يمامه نگهبانى پاسدارى آنها با نعمان بوده كه آنها را از قلمرو بنى ربيعه و مضر بگذراند و سالم تحويل هوزة بن على حنفى امير يمامه بدهد و هوزة هم آنها را سالم تحويل طائفهء سعد از قبيلهء بنى تميم دهد ، و طائفهء سعد هم آنها را در برابر حق الزحمه‌اى كه دريافت مىداشته تا يمن مىرسانيده و تحويل باذان عامل كسرى مىداده است .\r\nدر اين‌بار ، هوزة بن على به اسوارانى كه كاروان را همراهى مىكردند گفت : اگر آنچه را به عنوان حق الزحمه يا حق العبور به بنى سعد مىدهيد به من بدهيد من خود ، شما را سالم از قلمرو آنها خواهم گذراند . اسواران هم‌چنين كردند ، ولى چون اين خبر به بنى سعد رسيد هنگامى كه كاروان از قلمرو آنها مىگذشت بر سر كاروان ريختند و به قتل و غارت پرداختند ، و آنچه با كاروان و كاروانيان بود به\r\n\r\n\r\n","description":"","footnote":"\r\n( 1 ) - اغانى ، ج 16 ، ص 149 - 150 .\r\n","page_name":" 223 ","page_number":223},
  {"content":"\r\n\r\nيغما بردند و خود هوزة را هم به اسارت گرفتند ، كه ناچار شد آزادى خود را در برابر سىصد شتر بازخرد و آنگاه هوزة اسواران ايرانى را كه در آن حادثه همه چيز خود را از دست داده بودند تيمار كرد و با آنها به درگاه خسرو آمد « 1 » .\r\nاين روايتى است كه صاحب اغانى از ابن كلبى روايت كرده است . روايتى كه مطالب آن با رفتارى كه خسروپرويز با هوزة بن على كرده است ، سازگار نمىنمايد .\r\nهمين رويداد را طبرى تا رسيدن هوزة بن على و اسواران به دربار كسرى به‌گونه‌اى نقل كرده كه با رفتار كسرى با وى كه صاحب اغانى نيز آن را نقل كرده مناسب‌تر به نظر مىرسد . خلاصهء اين داستان به نقل طبرى چنين است : « يكى از كاروانهائى كه وهرز فرماندارى ايرانى يمن از يمن به ايران مىفرستاده هنگامى كه از قلمرو بنى تميم مىگذشته يكى از اعراب بنى مجاشع آن قبيله را برمىانگيزد تا به كاروان حمله برند ولى آنها از اين كار پرهيز مىكنند ، و چون كاروان به قلمرو بنى يربوع مىرسد ، آنها در اثر تحريك همين شخص به كاروان حمله مىكنند و هرآنچه در كاروان و با كاروانيان بوده از مال و منال و چهارپا پس از جنگ و كشتار به تاراج مىبرند . محافظان آن كاروان كه همه‌چيز خود را از دست داده بودند خود را به هوزة بن على امير يمامه مىرسانند و او آنها را تيمار كرده و خود آنها را تا دربار كسرى همراهى مىكند .\r\nكسرى كه كار او را به ديده رضا مىنگرد به پاداش اين خدمت او را خلعتى ، مشتمل بر رشته‌اى مرواريد به‌جاى تاج و قبائى از ديبا و پوششهاى ديگر مىدهد و به‌همين‌سبب از آن زمان هوزة را در عرب ذو التاج خواندند . كسرى سپس به او دستور داد كه او هم با پيكى كه او نزد آزادافروز مرزبان خود در بحرين مىفرستد نزد او برود و با او قبيله‌اى را كه بدين‌كار دست زده به كيفر برسانند و او چنين كرد ، و چون مركز آزادافروز كه عربها او را المكعبر خوانده‌اند در دژ مشقّر بود و او در آنجا آنها را به تفصيلى كه در تاريخ طبرى و كتاب اغانى آمده به كيفر رسانيده از اين‌رو اين حادثه به يوم المشقّر معروف گرديده است « 2 » .\r\n\r\n\r\n","description":"","footnote":"\r\n( 1 ) - اغانى ، ج 16 ، ص 150 .\r\n( 2 ) - طبرى ، 1 / 984 تا 988 ، و اغانى ، ج 16 ، ص 150 .\r\n","page_name":" 224 ","page_number":224},
  {"content":"\r\n\r\nيوم الكلاب مربوط به جنگ و كشتارى است كه ميان دو پسر حجر بن الحارث روى داده است . اين حارث همان كسى است كه قباد پدر انوشروان او را به‌جاى منذر بن نعمان به امارت حيره برگماشت و انوشروان در زمان سلطنت خود او را بر كنار كرد و دوباره منذر را به امارت حيره برگرداند . در اثر اين تغيير حارث بوسيلهء منذر پس از حوادثى كه بين آنها اتّفاق افتاد به قتل رسيد و پسر او حجر هم كه بر قبيلهء بنى اسد از سوى پدر خود امارت يافته بود به‌دست همان قبيله در جنگى كشته شد . و دو پسر او سلمه و شرحبيل هم براى جانشينى پدر در برابر يكديگر قرار گرفتند و با هريك از آنها هم قبيله‌هائى همراه شدند و همه به جان هم افتادند و اين وقايع بنام يوم الكلاب الأوّل معروف گرديد « 1 » .\r\nعين أباغ محلّى بود در غرب رود فرات بر سر راه عراق به شام . واقعه‌اى كه به نام يوم عين اباغ در روايات عربى معروف گرديده جنگى بوده است كه ميان منذر بن ماء السماء امير حيره به پشتيبانى روم اتّفاق افتاده و چنان كه در روايات آمده منذر در اين جنگ كشته شده است . اين جنگ دنبالهء جنگ‌هاى ايران و روم بود كه در سال 544 ميلادى يعنى همان سالى كه پيمان صلح ميان ايران و روم بسته شده بود روى داده است « 2 » .\r\nبا مطالعهء بيشتر در روايات عربى نمونه‌هاى بيشترى از اين ايّام را مىتوان يافت .\r\n\r\nدژها و كاخهاى ايرانى در اشعار جاهلى\r\nاز همين قبيل ، يعنى موضوعهائى كه در قلمرو مطالعات مشترك فارسى - عربى قرار مىگيرد ، اشعار و رواياتى است كه در ادبيّات دورهء جاهلى دربارهء بناها و كاخها و دژهائى نقل شده كه ايرانيان در سرزمينهاى عربى يا در سرزمينهاى مجاور آن\r\n\r\n\r\n","description":"","footnote":"\r\n( 1 ) - عمر فرّوخ ، تاريخ الجاهلية ، بيروت ، منشورات دار العلم للملايين ، ص 91 ، به نقل از نهاية الارب ، ج 15 ، ص 406 و 407 و العقد الفريد : ص 67 و 68 ، و ابن الاثير ، الكامل 1 / 210 و 226 - 228 .\r\n( 2 ) - عمر فرّوخ ، تاريخ الجاهليّة ، ص 104 ، به نقل از ابن الاثير ، الكامل ، ج 1 ، ص 222 - 223 و جواد على ، تاريخ العرب قبل الاسلام ، ج 4 ، ص 62 به بعد .\r\n","page_name":" 225 ","page_number":225},
  {"content":"\r\n\r\nساخته بوده‌اند و در ميان اعراب نام و آوازه‌اى يافته و دربارهء آنها داستانهائى پرداخته شده و يا در اشعار منسوب به آن دوران نامى از آنها برده شده است .\r\nيكى از آنها دژ مشقّر است كه دربارهء آن و مرزبانى كه اين دژ بيشتر به نام او خوانده شده يعنى آذرافروز معروف به المكعبر و همچنين دربارهء يوم المشقّر در يكى از گفتارهاى پيش از اين و همچنين در همين گفتار شرحى گذشت ، و در اين‌جا به اشعارى اشاره مىشود كه در ادبيّات جاهلى ذكرى از اين محل در آنها رفته است .\r\nاز جملهء آنها اين مصرع از امرؤ القيس است : دوين الصّفا الّلائى يلين المشقّرا كه در لسان العرب به عنوان شاهد ذكر شده . الصفا كه در اين مصرع نام آن برده شده ، چنان كه نوشته‌اند ، نام دژى ديگر بوده در نزديكى مشقّر كه بين آن دو نهرى بوده است .\r\nديگر اين دو بيت از شاعرى بنام المجنّل است كه نشان مىدهد كه مشقّر نزد اعراب به عنوان نمونهء ، كامل استحكام و نفوذناپذيرى شناخته مىشده ، و اين را هم صاحب لسان العرب نقل كرده است :\r\n فلئن به نيت لى المشقّر فى * صعب تقصّر دونه العصم\r\nلتنقّبن عنّى المنيّة * انّ اللّه ليس كعلمه علم \r\nهمچنين اين بيت از شاعرى بنام عبيد بن وهب از بنى تميم كه در آن اشاره‌اى به يوم المشقّر است كه آن را طبرى نقل كرده است :\r\n ألا هل اتى قومى على النّأى انّنى * حميت ذمارى يوم باب المشقّر \r\nو اين دو بيت كه آن را هم طبرى از قصيده‌اى كه اعشى در مدح هوذة بن على گفته نقل كرده است :\r\n سائل تميما ايّام صفقتهم * لمّا اتوه اسارى كلّهم ضرعا\r\nوسط المشقّر فى غبراء مظلمة * لا يستطيحون بعد الضر منتفعا \r\nكه در آن اشاره به مطلبى است كه در روايات عربى آمده است . خلاصهء آن اين‌كه در روز مشقّر ، هوذة از مكعبر خواست تا صد تن از اسيران بنى تميم را به او ببخشد و او نيز چنين كرد و هوذة هم آنها را در روز عيد فصح آزاد ساخت . طبرى واقعهء يوم المشقّر را در روزگار خسرو انوشروان نوشته « 1 » ، ولى چنان كه گذشت\r\n\r\n\r\n","description":"","footnote":"\r\n( 1 ) - طبرى ، 1 / 984 تا 988 .\r\n","page_name":" 226 ","page_number":226},
  {"content":"\r\n\r\nرويدادهاى آن به روزگار خسروپرويز بازمىگردد .\r\nو ديگر از بناهاى ساسانى كه در ادبيّات جاهلى نام آن برده شده قصر ذى الشرفات است كه تابه‌حال يكى دوبار به مناسبتهاى مختلف از آن ياد شده و بيت زير هم كه در آن نام اين قصر در رديف قصر خورنق و سدير آمده ، در يكى از آن مناسبتها نقل گرديده است ، و در اين‌جا توضيح بيشترى دربارهء آن ، تا آن حد كه به مطالعات مشترك فارسى - عربى ارتباط مىيابد ، اضافه مىشود :\r\n اهل الخورنق و السّدير و بارق * و القصر ذى الشرفات من سنداد \r\nاين بيت از قصيده‌اى است از سروده‌هاى اسود بن يعفر النهشنى كه ياقوت آن را نقل كرده « 1 » و گويد آن را مزاحم مولى عمر بن عبد العزيز هنگامى كه عمر به قصر آل جفنة گذشت و از ويرانى آن متأثّر گرديد براى عمر خواند . چه اين قصيده هم در همين زمينه‌هاى پند و عبرت است و چنين آغاز مىشود :\r\n و من الحوادث لا ابا لك انّنى * ضربت علىّ الارض بالاسداد\r\nلا اهتدى فيها لمدفع تلعة * بين العراق و بين ارض مراد\r\nماذا أ امّل بعد آل محرّق * تركوا منازلهم و بعد اياد\r\nاهل الخورنق و السّدير و بارق * و القصر ذى الشّرفات من سنداد \r\nقصر ذى الشرفات كه در اين بيت آمده معنى آن « كاخ كنگره‌دار » است . بناى اين‌گونه كاخها از ويژگيهاى دهقانان ايرانى بوده كه در املاك خود مىزيسته‌اند و معمولا گذشته از املاك خود روستاهاى ديگرى را هم از سوى دولت در قلمرو ادارهء خود داشته‌اند و همهء امور آنها را هم سرپرستى مىكرده‌اند و از آن جمله وصول ماليات آنها را هم برعهده داشته‌اند . خانهء آنها را كه فضائى بزرگ هم داشته ، ديوارى بلند احاطه مىكرده كه داراى كنگره بوده و اين علامت مشخّصهء آنان بوده است . جاحظ در جائى كه از اهتمام ايرانيان به بناهاى بزرگ و ماندنى ، كه چون يادگارى از آنها برجاى ماند ، سخن گفته و چند تا از اين بناها را هم ياد كرده ، گويد ، به‌همين‌سبب ايرانيان ايجاد بناهاى شريف را هم مانند نامهاى شريف جز از خاندانهاى كهن نمىپسنديدند . از جمله چيزهائى كه به اين\r\n\r\n\r\n","description":"","footnote":"\r\n( 1 ) - معجم البلدان ، 2 / 165 .\r\n","page_name":" 227 ","page_number":227},
  {"content":"\r\n\r\nخاندانهاى بزرگ اختصاص داشته ، يكى گنبد سبز و ديگرى طاق بر روى دهليز و كنگره بر روى ديوار خانه را برشمرده است « 1 » .\r\nچنين مىنمايد كه ساختن كاخهاى كنگره‌دار از نخستين چيزهائى بوده كه از اشراف ايرانى به اشراف عرب در دوران اسلامى راه يافته است .\r\nبه نقل مسعودى ، سعد بن ابى وقّاص فاتح قادسيه ، خانه‌اى را كه در عقيق ( مدينه يا مكّه ) بساخت ، هم ديوارهاى آن را بلندتر ، و هم فضاى آن را وسيع‌تر ، و هم بر بالاى ديوارهايش كنگره بساخت و هم آن را از درون و بيرون با گچ ببيندود « 2 » مقداد صحابى معروف هم‌خانه‌اى را كه در چند ميلى بيرون مدينه در موضع معروف جرف ساخت او هم بر بالاى ديوارهاى خانه‌اش كنگره‌ها ساخت و ، خانه‌اش را از درون و برون به گچ بيندود « 3 » و اينها چيزهائى بوده كه در ميان اعراب سابقه نداشته ، و به‌همين‌سبب هم امرى قابل ذكر مىنموده است .\r\nچون دربارهء بناهاى ديگر ايرانى در اشعار جاهلى ، مانند خورنق و سدير و بارق و همين قصر ذى الشرفات در جاى ديگر از همين كتاب به تفصيل سخن رفته ، در اين‌جا به همان‌چه ذكر شد بسنده مىشود .\r\n\r\nكلمات فارسى در عربى جاهلى\r\nديگر از موضوعهاى درخور توجّه ، شمار بسيارى از كلمات فارسى است كه به قول جاحظ از قديم الّدهر و از زمانى كه ايرانيان در شبه جزيرهء عربستان بوده‌اند وارد زبان عربى شده و جزو معرّبات قديم آن زبان گرديده‌اند « 4 » . نمونه‌هائى از اين‌گونه كلمات را مىتوان در معرّبات قرآن كريم « 5 » و رواياتى كه از زبان پيغمبر اكرم يا از دوران آن حضرت روايت شده « 6 » و\r\n\r\n\r\n","description":"","footnote":"\r\n( 1 ) - جاحظ ، الحيوان به نقل از الروائع ، شماره 18 با عنوان « الجاحظ ، كتاب الحيوان ، المقدّمة » چاپ ششم ، 1967 ، بيروت ، ص 34 تا 35 .\r\n( 2 ) - مروج الذهب ، چاپ مصر ، ج 2 ص 222 .\r\n( 3 ) - مروج الذهب ، چاپ مصر ، ج 2 ص 223 .\r\n( 4 ) - جاحظ ، البيان و التبيين ، ج 1 ، ص 32 .\r\n( 5 ) - و ازآن‌جمله در كتاب  The foreign Vocabulary of The Kuran  تأليف  Arthur Jeffery  چاپ انگلستان ، 1938 ؛ يا در ترجمهء فارسى آن با نام « واژه‌هاى دخيل در قرآن مجيد » ، ترجمهء دكتر فريدون بدره‌اى ، انتشارات توس .\r\n( 6 ) - مانند روايتى كه در حديث جابر از آن حضرت خطاب به اهل خندق به اين مضمون روايت شده « يا اهل الخندق ، قوما فقد صنع جابر سورا » ( المعرّب ، ص 192 ) ، كه سور فارسى و بمعنى ضيافت و مهمانى است . و حديث انس بن مالك دربارهء پيغمبر اكرم بدين‌مضمون كه « رأيت النبى ( ص ) على خوان و لا فى سكرّجة و لا خبزله مرقق » . كه خوان و سكرجه هردو از كلمات فارسىتبارند كه از قديم در مدينه شايع بوده‌اند ( المعرب ، ص 27 و 29 و لسان ) ، و از همين قبيل است كلمهء اندرآورد ، در اين حديث عايشه « زانا سلمان من المدائن الى الشام ماشيا و عليه كساء و اندرآورد » يعنى سراويل مشمّرة ( شلوار كوتاه ) .\r\n","page_name":" 228 ","page_number":228},
  {"content":"\r\n\r\nيا كلماتى از اين دست كه از الفاظ قديم اهل مدينه يا طائف و جاهاى ديگر نقل گرديده « 7 » و يا در اشعار شعراى جاهليّت همچون اشعار اعشى قيس كه ذكر آن\r\n\r\n\r\n","description":"","footnote":"\r\n( 7 ) - جاحظ در بيان راه يافتن كلمات غير عربى در زبان عربى گويد « آيا نمىبينيد كه مردم مدينه هنگامى كه در قديم الدهر گروهى از ايرانيان در آنجا فرود آمدند كلماتى از سخنان آنها را گرفتند و بطيخ را خربزه گفتند و سميط را الروذق ( روده گوسفند يا مرغ بريان ) خواندند و مصوص را مزوز ( خوراكى كه از گوشت در سركه خوابيده تهيّه كنند ) و شطرنج را اشترنج گفتند و همچنين نامهاى ديگر را . ( البيان و التبيين ، ج 1 ، ص 32 ) و به گفتهء ابن دريد و ابن قتيبه آنچه را كه در عربى الأكارع مىگفته‌اند يعنى پاها و پاچه‌ها در مدينه بالغا مىگفته‌اند كه معرّب از پايها است . ( ظاهرا مراد خوراكى بوده كه از اين اندامها درست مىشده ) ( ابن دريد جمهره ، 1 / 288 ) . « و قد تكلمت به العرب قديما و اهل المدينه يتكلمون به الى اليوم » و قال ابن قتيبه ، البالغا ، ممدود ، الأكارع و هو الفارسية پايها ، ( المعرّب ، ص 1 ذيل 3 ) . و همچنين اهل مدينه آن چيزى را كه در عربى مسح يا مسوح مىخوانده‌اند ( يعنى پارچه‌اى كه با آن چيزى را پاك مىكرده‌اند ) به لفظ فارسى آن پلاس يا معرّب آن بلس مىگفته‌اند ( المعرّب ، ص 46 و 51 )\r\nو از همين قبيل است اين گفته كه از عثمان بن عفان روايت شده « اجعله باجا واحدا » يعنى طعام را يك‌گونه كن و آن را رنگارنگ مساز ، كه باج معرّب باى فارسى است كه به معنى آش به‌كار رفته مثل شوربا و سركه‌با و مانند اينها ( المعرّب ص 73 ) و در مكّه سرين استران را دركون و جمع آن را دراكين مىگفته‌اند . جواليقى كه اين را نقل كرده ، در تفسير آن گويد « و هو فارسى معرّب ، در كون اى باب الأست » ( المعرّب ، ص 153 ) . و همچنين پنجره را در مكّه روشن و جمع آن را رواشن مىگفته‌اند كه احتمال مىرود يا همان كلمهء فارسى روشن باشد يا معرّب از روزن ( المعرّب ، ص 164 ) و از\r\n-\r\n","page_name":" 229 ","page_number":229},
  {"content":"\r\n\r\nگذشت آمده و يا آنچه از اين‌گونه كلمات معرّب در كتابهاى لغت با عباراتى همچون « و قد تكلّمت به العرب قديما » يا « قد تكلّمت به العرب فى الجاهليّه » نقل شده ، و شمار آنها هم كم نيست ، مىتوان يافت ؛ هم‌چنان‌كه بخشى از نامهاى وسائل و ابزارهاى ايرانى را كه اعراب جاهلى با آن آشنا شده‌اند ، و هم‌چنين نام بخشى از ابزار دريانوردى و اصطلاحات فنّى آن را هم كه تا امروز در كتابهاى لغت عربى باقى مانده بايد اثرى از همان روزگاران قديم دانست .\r\nاين‌گونه كلمات را هرچند امروز هم با استقراء در كتب لغت عربى مىتوان به فراوانى يافت ، ولى در روزگاران گذشته خيلى بيش از اينها و براى علماى لغت آشكارتر از اينها بوده است . ازهرى از علماى معروف لغت عربى ، در جائى كه دربارهء كلمه سجّيل كه در قرآن كريم وارد شده ( در سوره‌هاى هود آيه 82 و الحجر آيه 74 و الفيل آيه 4 ) اظهار نظر نموده ، گفته است : « كلمات فارسى كه اعراب آنها را به صورت عربى درآورده و به‌كار برده‌اند بيرون از شمار است .\r\nبنابراين من نمىتوانم منكر اين شوم كه سجّيل هم معرّب از فارسى باشد » « 1 » .\r\nاز همين مقوله است نامهاى فارسى كه برخى از اشراف عرب و به‌خصوص آنان كه با دربار ايران سروكار داشته‌اند فرزندان خود را به آن نامها مىخوانده‌اند ، چنان كه منذر پادشاه حيره پسر خود را كاووس نام نهاد و به همين مناسبت كنيهء او را ابو قابوس مىگفتند . و قيس بن مسعود از بزرگان قبيلهء بنى شيبان كه\r\n\r\n\r\n","description":"","footnote":"\r\n- اين قبيل است زرجون كه معرّب زرگون فارسى است . و زرگون در فارسى هم بمعنى درخت تاك و هم بمعنى مى به كار رفته است و در طائف و تهامه زرجون را به شاخهء تاك گفته‌اند ( المعرب ص 165 ) .\r\n( 1 ) - سجّيل معرّب سنگگل است ، يعنى گل همچون سنگ ، تركيبى همانند سنگدل ، و آن گلوله‌اى بوده كه از گلى مخصوص مىساخته و آن را در آتش مىپخته‌اند تا چون سنگ سخت شود . اين گلوله‌ها را در شكار يا بازيهاى ورزشى و با جنگ و ستيز با كمان گروهه به‌كار مىبرده‌اند . در برخى از كتابهاى لغت چون اصل آن را سنگ و گل ( به صورت عطف ) نوشته‌اند و در اثر آن معنى تركيبى آن از ميان رفته درك مفهوم صحيح آن دشوار شده . در قرآن كريم در جاى ديگر همين معنى كه در اين آيه با كلمه سجّيل بيان شده به صورت « حجارة من طين » يعنى ( سنگى از گل ) آمده كه تعبيرى براى سجّيل تواند بود . ( آيه 23 سورهء الذاريات ، 51 )\r\n","page_name":" 230 ","page_number":230},
  {"content":"\r\n\r\nچنان كه گذشت حفظ امنيت حاشيهء غربى فرات يعنى الطف را از سوى دولت ايران برعهده مىداشت ، پسر خود را بسطام ناميد كه شكل عربى ويستهم است « 1 » و چون ابن بسطام يكى از شجاعان عرب بود ، در عربى عبارت افرس من بسطام جزء امثال سايره شده ، و بسطام هم پسر خود را زيق ناميد كه آن هم شكل عربىشدهء زيگ يا زيخ نام يكى از دودمانهاى كهن ايرانى است « 2 » و لقيط بن زراره هم دختر خود را دختنوس ناميده كه شكل عربىشدهء دخت‌نوش ، كوتاه شدهء دختر نوش است كه نام دختر يكى از شاهان ايران بوده و جواليقى آن را در عربى بنت الهنيىء معنى كرده است . « 3 »\r\n\r\nداستانهاى ايرانى ، و داستانهايى دربارهء ايرانيان ، در روايات قديم عربى\r\nديگر از اين موضوعهاى درخور مطالعه كه سزاوار است آن تا پايان بخش اين گفتار باشد ، هم داستانهاى ايران است كه در ميان اعراب جاهلى رواج داشته ، و هم داستانها و افسانه‌هائى است كه در روايات عربى پيرامون رفت‌وآمدهاى قديم ايرانيان به سرزمينهاى عربى نقل مىشده است . از نوع اوّل مىتوان مطلبى را كه در سيرهء نبوى ضمن خبر نضر بن الحارث و رفتار او با پيغمبر اكرم نقل شده است . و از نوع دوّم خبرى را كه مسعودى دربارهء حج ايرانيان قديم به مكّه آورده است به عنوان نمونه ذكر كرد .\r\nدر سيرهء نبوى آمده كه وقتى پيغمبر اكرم ( ص ) در جمع اعراب به موعظه مىپرداختند نضر بن الحارث كه با آن حضرت عناد مىورزيد براى اين‌كه مردم را از دور پيغمبر بپراكند خطاب به آنان مىگفت بيائيد تا من حكاياتى بهتر و شيرين‌تر از آنچه او براى شما مىگويد نقل كنم . آنگاه به سرگذشت پادشاهان ايران و\r\n\r\n\r\n","description":"","footnote":"\r\n( 1 ) - جواليقى المعرّب ، ص 56\r\n( 2 ) - المعرّب ، ص 142 ، ابن دريد ، جمهره 2 / 502 ، كريستن سن ، ايران در زمان ساسانيان ، متن فرانسه ، ص 99 .\r\n( 3 ) - المعرب ، ص 142 ، قاموس ، لسان ، لقيط بن زرارة از شاعران عرب بوده و شعرى هم دربارهء اين دختر داشته و از همين دختر هم شعرى روايت شده ( اغانى ، ج 10 ، ص 34 و 36 و 38 و 39 ) .\r\n","page_name":" 231 ","page_number":231},
  {"content":"\r\n\r\nداستان رستم و اسفنديار و مانند اينها مىپرداخت « 1 » .\r\nمسعودى هم در مروج الذهب خبرى نقل كرده ، خلاصهء آن اين‌كه ايرانيان در قديم به زيارت خانهء كعبه مىرفته و دور آن طواف مىكرده‌اند ، و چون هنگامى كه ساسان نياى اردشير بابكان به آنجا مىرفته بر چاه اسماعيل نيز زمزمه مىكرده و ايرانيان ديگر نيز در آنجا چنين مىكرده‌اند به‌همين‌سبب آن چاه را زمزم ناميده‌اند . مسعودى شعرى را هم كه به گفتهء او در « قديم الزمان » شاعرى در همين زمينه سروده بدين‌گونه نقل كرده :\r\n زمزمت الفرس على زمزم * و ذاك فى سالفها الأقدم \r\nو گويد كه ايرانيان در قديم اموال و جواهر هم به كعبه هديه مىداده‌اند و ساسان بن بابك دو آهوى زرّين و مقدارى جواهر و چند شمشير و طلاى بسيار به كعبه هديه كرده بود كه آنها را در چاه زمزم دفن كرده بودند « 2 » .\r\nاين خبر مسعودى را هرچند بايد در ردهء افسانه و داستان جاى داد ، ولى از آنجا كه غرض در اين گفتار نه نقد و بررسى روايات دوران جاهلى ، بلكه همان‌گونه كه پيش از اين هم گفته شده ، نمودن جنبه‌هائى از تاريخ و ادب اين دوران است كه در قلمرو مطالعات مشترك فارسى - عربى قرار مىگيرد ، ازاين‌رو در اين‌جا صحّت و سقم اين روايات به عنوان خبر صحيح تاريخى موردنظر نيست . افسانه و داستان نيز جائى در مطالعات مشترك دارند .\r\n\r\n\r\n","description":"","footnote":"\r\n( 1 ) - كتاب السيرة ، ص 191 و 235 .\r\n( 2 ) - مروج ، پلا ، ج 1 ، ص 283 - 284 .\r\n","page_name":" 232 ","page_number":232},
  {"content":"\r\n\r\n\r\nگفتار هفتم آشفتگيهاى درونى دولت ساسانى در دوران اخير آن در پرتو چند نوشتهء تاريخى از آن دوران\r\nپرسشى در انتظار پاسخ * نگاهى به چند سند تاريخى * بحران قدرت پس از انوشروان * هرمزد و بزرگان دولت * آيينى كهن در تاريخ و فرهنگ ايران * خلأيى در دستگاه حكومت * بهرام چوبين با هرمزد و خسرو پرويز * بهرام بر تخت شاهى * قتل بهرام در تركستان و پىآمدهاى آن * كتاب بهرام چوبين يا بهرام چوبين‌نامه * اهمّيّت اين كتاب به عنوان يك سند مستقل تاريخى * كتاب شهر براز و پرويز * حملهء خسروپرويز به روم پس از قتل موريس * خسروپرويز و سردارانش در روم * شهر براز * هراكليوس * هراكليوس و خسروپرويز * خسروپرويز و شهر براز * شهر براز و هراكليوس * دستگيرى و زندانى شدن خسروپرويز\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nپرسشى در انتظار پاسخ\r\nپرسشى است مهم و درخور تأمّل كه پاسخ صحيح آن گذشته از اين‌كه معلومات تازه‌اى بر دانسته‌هاى كنونى ما مىافزايد در پرتو آن مىتوان ، هم بسيارى از ابهامهاى موجود در تاريخ آن دوران را از ميان برداشت ، و هم برخى از مسايلى را كه همچون مسلّمات تاريخى اين دوران روايت مىشود در معرض شك و ترديد قرار داد ، و از نو به نقد و بررسى آنها پرداخت .\r\nآن پرسش اين است كه چرا دولت ساسانى با آنكه مقارن حملهء اعراب به ايران بسى نيرومندتر از دولت روم شرقى بود ، آنچنانكه تا كمى پيش از آن تاريخ سپاهيان ايران بخش بزرگى از متصرّفات آسيائى دولت روم را در تصرّف داشتند ؛ قسطنطنيه پايتخت آن دولت را در محاصره گرفته و علاوه بر متصرّفات آسيائى آن دولت تا مصر هم در افريقا پيش‌رفته بودند ، ولى بااين‌حال دولت روم توانست در برابر حملهء عربها پايدار ماند و پايتخت و سرزمين اصلى خود را از دسترس آنان دور نگه دارد ، و تا قرنها پس از اين دوران هم هم‌چنان دولتى نيرومند و رقيب سرسختى براى خلافت اسلامى باقى بماند و شاهد انقراض خلافت امويان در شام در قرن دوّم هجرى ، و پايان كار خلافت عبّاسى در بغداد قرن هفتم هجرى گردد ، امّا دولت ساسانى در برابر حملهء اعراب پايدارى نتوانست و با دو سه جنگ در رقعهء نسبتا كوچكى از غرب ايران كه نسبت به قلمرو بسيار گسترده‌ى ايران آن روز به چيزى شمرده نمىشد از پاى درآمد .\r\nآنچه بر اهمّيّت اين پرسش و پاسخ آن مىافزايد اين است كه اعراب ، در اين دوره‌اى كه آن را « دورهء فتوحات » ناميده‌اند و معمولا ايران و روم را به عنوان دو كشور مغلوب با هم ذكر مىكنند ، از متصرفات روم تقريبا به همان مناطقى دست يافتند كه تا كمى پيش از اين تاريخ در تصرّف سرداران ايرانى بود و سپاهيان روم از آنجاها رانده شده بودند ، و از زمانى هم كه سپاهيان ايرانى پس از قتل خسروپرويز و آشفتگى وضع داخلى ايران اين مناطق را ترك كرده بودند هنوز آن اندازه نگذشته بود كه دولت روم بتواند در آنجاها به‌خوبى مستقر گردد . و به‌همين‌سبب بود كه قبايل عرب كه در زمان عمر براى شركت در\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nغزوات به او مراجعه مىكردند ، همه مىخواستند كه آنها را به شام بفرستد و عمر كه از آشفتگى وضع داخلى ايران آگاه شده بود مىخواست كه آنها را به عراق و به جنگ با ايرانيان گسيل دارد و آنها نمىپذيرفتند . اين گفتهء عمر با قبايل بنى كنانه و أزد كه براى اعزام به شام به او مراجعه كرده بودند براى توضيح آن وضع بسى گويا است . به نقل طبرى ، عمر به آن قبايل كه مىخواستند به شام بروند گفت : « در آنجا به اندازهء كفايت از شماها رفته است . كشورى را كه خداوند شوكت و شمار آنها را كاسته فروگذاريد . به عراق برويد و به جهاد مردمى بشتابيد كه از انواع رفاه زندگى برخوردارند . شايد خداوند سهم شما را هم از آن زندگى ميراث شما گرداند . و شما هم همانند آنها كه زندگى كرده‌اند زندگى كنيد « 1 » . طبرى درمورد اصرار عمر در روزهاى نخستين خلافت خود به اعزام قبايل عربى به عراق و امتناع آنها از پذيرفتن آن گويد : « هيبت ايرانيان چنان بيمى در دل اعراب افكنده بود كه كسى در خود ياراى چنان كارى را نمىديد « 2 » .\r\nاز آنچه گذشت مىتوان از همان نظر اوّل دريافت كه پاسخ اين پرسش را نبايد در عوامل خارجى ، بلكه بايد در درون دولت ساسانى جست‌وجو كرد . چه علل يا عواملى باعث شده بود كه دولت ساسانى در آستانهء حملهء اعراب از هم فروپاشيد و نيروى پايدارى را از دست بدهد . زيرا با مطالعه در تاريخ گذشتهء آن دولت و جنگها و پيروزيها و شكستهاى آن و پايداريهاى آن در برابر خطرهاى عظيمى كه بر آن گذشته بود ، اكنون مىتوان به‌خوبى دريافت كه دو سه جنگى كه در اين دوران از حدود عراق و غرب ايران تجاوز نكرد ، چيزى نبود كه دولت ساسانى را با امكانات فراوان و سرزمينهاى گسترده‌اى كه در اختيار داشت از پاى درآورد . مگر آنكه آن دولت از درون درهم فروريخته و نيروى پايدارى را از دست داده باشد .\r\n\r\n\r\n","description":"","footnote":"\r\n( 1 ) - طبرى ، 1 / 8 - 2187\r\n( 2 ) - عبارت طبرى دراين‌مورد چنين است : « كلّ يوم يندبهم فلا ينتدب احد الى فارس و كان وجه فارس من اكراه الوجوه اليهم و اثقلها عليهم لشدة سلطانهم و شوكتهم و عزّهم و قهرهم الأمم » ( طبرى ، / 2159 ) .\r\n","page_name":" 235 ","page_number":235},
  {"content":"\r\n\r\nاستاد فقيد كريستن سن تحقيقات عالمانهء خود را دربارهء « ايران در زمان ساسانيان » با اين سخنان پايان داده است : « متأسفانه اطّلاعات ما راجع به حوادث و تغييرات اقتصادى و اجتماعى در قرون اخير دولت ساسانى بسيار قليل است . از اين‌رو كوششى كه براى بيان كيفيّت سقوط ناگهانى آن دولت كرده‌ايم بسيار ناقص است . يقين داريم كه بعضى از اسباب مهمّه و عناصر عمدهء اين تحوّلات از چشم ما نهان مانده است . » « 1 »\r\nشايد نتوان به همهء اسباب مهمّه و عناصر عمدهء تغيير اقتصادى و تحوّلاتى كه به گفتهء استاد فقيد به سقوط ناگهانى دولت ساسانى انجاميده دست يافت ، ولى شايد بتوان با مطالعه و دقّت در برخى از اسناد ساسانى كه زاييدهء رويدادهاى همين قرنهاى اخير دولت ساسانى بوده و آثارى از آنها در مؤلّفات قرنهاى نخستين اسلامى به‌جاى مانده و امروز ترجمه‌هاى عربى و تحرير فارسى برخى از آنها هم در دست است ، با بخشى از تحوّلات اجتماعى و فرهنگى آن دوران كه در شكل دادن به حوادث تاريخى آن دوران اثر كلّى داشته‌اند آشنا شد ، و اطّلاعات بيشترى دربارهء برخى از آن اسباب و عناصر عمده‌اى كه به گفتهء استاد فقيد از چشم ما نهان مانده است به‌دست آورد ، و از آنها بتوان دريافت كه سقوط دولت ساسانى ، چندان هم ناگهانى نبوده است .\r\n\r\nنگاهى به چند سند تاريخى\r\nآنچه از اين اسناد در اين‌جا مورد گفت‌وگو خواهد بود دو كتاب و دو نامه است كه مستقيما به حوادث اين دوران ارتباط مىيابد و چنان كه ذكر شد زاييدهء همين حوادث‌اند . از آن دو كتاب يكى در شرح‌حال و كارهاى بهرام چوبين سردار نامى دوران هرمزد پسر انوشروان و خسروپرويز پسر هرمزد بوده ، و ديگرى در سرگذشت شهر براز سردار ديگر ايران در اواخر دوران خسروپرويز و شرح وقايعى بوده كه وى در زمان\r\n\r\n\r\n","description":"","footnote":"\r\n( 1 ) - كريستن سن ، ايران در زمان ساسانيان ، ترجمهء فارسى رشيد ياسمى ، چاپ تهران ، سال 1317 ه . ش . ص 366 .\r\n","page_name":" 236 ","page_number":236},
  {"content":"\r\n\r\nخسروپرويز و پس از او در آنها دست داشته است . دو نامه هم نوشته‌هائى بوده كه ميان قباد معروف به شيرويه و پدرش خسروپرويز ، در هنگامى كه پدر در زندان و پسر به‌جاى او بر تخت سلطنت نشسته بوده ، مبادلهء شده است .\r\nاهمّيّت اين كتابها و نامه‌ها در اين است كه آنها نمودار و بازمانده‌اى از سه واقعهء بزرگ عصر اخير ساسانى هستند كه سير تدريجى و درونى دولت ساسانى را از توان‌مندى به ناتوانى و از استقرار و ثبات به آشفتگى و نابسامانى نشان مىدهند . و آن سه يكى فرجام عبرت‌انگيز هرمزد پسر انوشروان است كه در اثر نابخرديهاى خود او با شورشى از پاى درآمد و نخست زندانى و سپس كشته گرديد . و ديگر آغاز پرحادثهء سلطنت خسروپرويز پسر او و انجام ناميمون آن است كه آن هم با شورشى پرخاشگرانه‌تر از دوران پدرش از سلطنت خلع و زندانى و سپس محاكمه و كشته شد . و سوم محاكمهء همين خسروپرويز است كه خود واقعه‌اى بزرگ و بىسابقه در تاريخ ايران و نمودار تحوّلى ، اگر نه در نظام شاهنشاهى ايران ، لااقل در تفكّر سياسى و اصول كشوردارى ايرانيان با گروهى از ارباب انديشهء ايشان بوده است . و دو نامه‌اى هم كه از آن واقعه برجاى مانده ، گذشته از پرتوى كه بر اصل واقعه مىافكند براى مطالعه و بررسى تحوّلى كه در اين دوران در تفكّر سياسى و اصول كشوردارى فرزانگان و ارباب انديشهء ايران روى داده بوده بسى مغتنم است .\r\nدر اين گفتار سخن دربارهء دو كتاب بهرام چوبينه و شهربراز و بحرانهائى است كه آنها نمايندهء آنها بوده‌اند . و دربارهء محاكمهء خسروپرويز و دو نامهء بازمانده از آن در گفتار آينده سخن خواهد رفت .\r\nبهرام چوبين و شهر براز دو سردارى بودند كه از درون بحرانى كه پس از انوشروان و در سلطنت پسرش هرمزد در دولت ايران روى داد قد برافراشتند و هر دو از خلال حوادثى كه زاييدهء همان بحران بود تا تخت شاهى هم پيش رفتند و هريك چند صباحى پيش از سلطنت خسروپرويز و پس از او در تيسفون پايتخت ايران به تخت سلطنت نشستند و آهنگ آن را داشتند كه سلطنت را از\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nخاندان ساسانى به خاندان خود منتقل سازند ، ولى هيچ‌يك از آن دو توفيق نيافتند تا بر دشواريهائى كه در اين راه داشتند چيره شوند و هردو سر بر سر اين سودا نهادند .\r\n\r\nبحران قدرت پس از انوشروان\r\nآنچه در اين‌جا بحران خوانده شد ، اگر بنا باشد براى آن نامى جامع‌تر برگزيد بايد آن را بحران قدرت ناميد ، بحرانى كه نه از جابه‌جا شدن قدرت بلكه از نابه‌جا افتادن آن به وجود آمده بود . قدرت ، بر خلاف نام آن‌كه از آن درشتى و صلابت مىتراود ، كاربرد آن براى اين‌كه از يك عامل پيشرفت و آبادانى به يك وسيلهء ويرانى و تباهى تبديل نگردد آن چنان ظريف و شكننده است كه تشخيص آن هوش و درايتى تمام مىخواهد و عمل بدان تشخيص هم به نيك‌نفسى و خيرانديشى فراوان نياز دارد و چنين است كه اگر قدرت در دست مردمى خردمند و آگاه و توانا قرار بگيرد نيروى محركى براى همهء پديده‌هاى نيك گردد و چون مردمى نابخرد و بدانديش و كينه‌توز بدان دست يابند جز ستم و زورگوئى و آشفتگى و پريشانى از آن برنخواهد خاست . پس از انوشروان در ايران چنين بحرانى روى داد .\r\nايران پس از انوشروان كه خود داراى شخصيّتى توانا بود و دوران چهل و هشت سالهء سلطنتش را يكى از بهترين دوره‌هاى تاريخ اين كشور شمرده‌اند به فرمان‌روايانى نياز داشت كه چون او بتوانند با شخصيّت نيرومند خود سران و سرداران و بزرگان كشور را هم‌چنان در ادارهء امور مملكت به كار گيرند . هم آرامش را در درون كشور كه در زمان انوشروان بر قلمرو آن بسى افزوده شده بود حفظ كنند و هم همسايه‌هاى ناخشنود و كينه‌خواه را كه قدرت و هيبت انوشروان آنها را در آن سوى مرزها نگاه داشته بود هم‌چنان دور از مرزها نگه دارند . ولى پسر و جانشين او هرمز را چنان پايه و مايه‌اى نبود . او نه در عقل و تدبير همپايهء پدر بود و نه داراى شخصيّتى نيرومند و همسنگ قدرتى بود كه از او به ارث برده بود .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nدربارهء شخصيّت هرمز نوشتهء مورّخان تا حدّى آشفته و پريشان است . ايشان ، هم ادب و تدبير و دادگرى او را ستوده‌اند ، و هم او را مردى بدانديش خوانده‌اند « 1 » . اين اختلاف در داورى مورّخان از اختلاف در رفتار و كردار خود هرمز سرچشمه گرفته ، كه در آغاز دادگر و رعيّت نواز و طرفدار مستمندان و ستم‌ديدگان مىنموده ، ولى چون بر تخت شاهى جاى گرفته ، خوى بگردانيده و ستمگرى پيشه كرده است « 2 » . ستمگرى او را بيشتر در كشتن بزرگان دولت و نجبا و اشراف دانسته‌اند . در تاريخ طبرى شمار كشته‌شدگان او از علما و خاندانهاى كهن و اشراف سيزده هزار و ششصد تن آمده كه اگر هم گزافه به نظر رسد باز نمودارى از نظر و رفتار او نسبت به اين طبقات است « 3 » .\r\n\r\nهرمزد و بزرگان دولت\r\nكار او به نظر برخى از تاريخ‌نويسان نشانه‌اى از دادگرى او و براى جلوگيرى از ستم بزرگان بر زيردستان بوده « 4 » و به نظر برخى ديگر براى ترسى بوده است كه او از قدرت آنان داشته « 5 » . به‌هرحال\r\n\r\n\r\n","description":"","footnote":"\r\n( 1 ) - طبرى ، 1 / 990 : « گفته‌اند كه هرمز مظفّر و منصور بود و هرچه مىخواست به آن مىرسيد . با فرهنگ و عاقل و زيرك ولى بدانديش بود و در اين صفت به دائيهاى ترك خود برده بود . »\r\n( 2 ) - فردوسى پس از بيان گفتهء هرمز در خطابهء تاج‌گذاريش كه گويد :\r\n همى خواهم از پاك پروردگار * كه چندان مرا بر دهد روزگار\r\nكه درويش را شاد دارم بگنج * نيارم دل پارسا را به رنج\r\nچنين بود تا شد بزرگيش راست * بر آن چيز بر پادشه شد كه خواست\r\nبرآشفت و خوى بد آورد پيش * به يك سو شد از راه و آيين خويش \r\n( شاهنامه ، ج 5 ، ص 3 )\r\n( 3 ) - طبرى ، 1 / 990 - ثعالبى ، غرر ، ص 638 .\r\n( 4 ) - فارسنامهء ابن بلخى ، ص 29 : « . . . وليعهد پدر بود و همچونين سيرت پسنديده داشت ، امّا در عدل مبالغتها كرد پيش از اندازه چنان كه بزرگان دولت او از آن نفور شدند . »\r\n( 5 ) - فردوسى در واقعهء قتل هرمز سه تن از دبيران با قدر و اعتبار پدرش را كه به گفتهء او :\r\n بر تخت نوشيروان اين سه پير * چو دستور بودند و همچون وزير \r\n-\r\n","page_name":" 239 ","page_number":239},
  {"content":"\r\n\r\nبهانهء او هرچه بوده علّت واقعى و درونى اين عمل را بايد در ضعف نفس و بىتدبيرى او جست‌وجو كرد كه خود با همهء توان‌مندى ظاهرى از درون شخصيّتى ناتوان داشته ، آن‌چنانكه دولت‌مردان دستگاه پدرش را ، به‌ويژه آنانى كه شخصيّتى نيرومند و در نزد مردم قدر و اعتبارى داشته‌اند ، برنمىتافته و آسان‌ترين راه مقابلهء با آنها را نابودى آنان مىپنداشته است .\r\nفردوسى كشتن او سه تن از دبيران باقدر و اعتبار دربار پدرش را به نامهاى ايزدگشسب و برزمهر و ماه آذر كه در دربار انوشروان همانند دستور و وزير او بوده‌اند ، با نيرنگ و حيله ، و همچنين زهر خوراندن او زردهشت موبدان موبد دوران انوشروان را در داستانى كم‌وبيش مفصّل نقل كرده است . چون اين داستان را با آنچه ابن بلخى دربارهء سه وزيرى كه در دربار انوشروان آن قدر و اعتبار و از لحاظ كارهاى مملكت آن اهمّيّت مقام را داشته‌اند كه خود مستقيما ، و بى واسطهء بزرگفر مدار ، به شاه مراجعه كنند و گزارش كار خود را بدهند و دستور بگيرند « 1 » بسنجيم ، احتمالا به اين نتيجه مىرسيم كه اين سه دبيرى كه فردوسى سرگذشتشان را در دوران هرمز نقل كرده همان سه وزير مورد اعتماد انوشروان و صاحب جاه و مقام دوران او بوده‌اند . استاد فقيد كريستن سن كه اين روايت فارسنامه را مورد بررسى قرار داده با اصلاح تحريفهائى كه در متن آن روايت روى داده ، مقام آن سه وزير را با ايران دبيربد و ايران آماركار و نگريذار منطبق شمرده است « 2 » . در فارسنامه موبدان موبد و وظيفهء او در دوران انوشروان چنين وصف شده است : « و موبد موبدان را بر قضا و مظالم گماشت ، و مردى بود كه در عصر او اصيل‌تر و عالم‌تر و متديّن‌تر از وى نبود ، و گذشته از وزير هيچ‌كس مانند او\r\n\r\n\r\n","description":"","footnote":"\r\n- گويد :\r\n همى خواست هرمز كز اين هر سه مرد * يكايك برآرد بناگاه گرد\r\nهمى بود از ايشان دلش پرهراس * كه روزى شوند اندر او ناسپاس \r\n( شاهنامه ، ج 5 ، ص 4 )\r\n( 1 ) - فارسنامه ، ص 106 - 107 .\r\n( 2 ) - كريستن سن ، ايران در زمان ساسانيان ، ترجمهء فارسى رشيد ياسمى ، چاپ اوّل تهران ، 1317 ه . ش . ، ص 371 - 373 و متن فرانسه ، ص 518 - 521 .\r\n","page_name":" 240 ","page_number":240},
  {"content":"\r\n\r\nحرمت نداشت ( فارسنامهء ابن بلخى ، شيراز / 1343 ص 106 ) .\r\nاين كار هرمزد ضربه‌اى سنگين بود كه براساس دولت ساسانى وارد آمد . زيرا اين طبقاتى كه در تاريخها به نامهائى همچون بزرگان و نجبا و اشراف و خاندانهاى كهن و مانند اينها ياد شده‌اند ، از پايه‌هاى اصلى دولت ساسانى و كانون سنّتهاى اجتماعى ايران و درون‌مايهء آن چيزى بوده‌اند كه نظام شاهنشاهى ايران خوانده شده است .\r\nتوضيح اين اجمال آنكه واژه‌هاى شهنشاه و شاهنشاهى بااين‌كه در دوران اسلامى هم گاهى براى بزرگداشت برخى از شاهان ايرانىتبار به‌كار مىرفته چنان كه متنبّى شاعر عرب عضد الدوله ديلمى را در قصيده‌اى ستايش‌آميز شهنشاه خوانده ، و در دوره‌هائى از تاريخ ايران هم كاربردى فراوان داشته ، ولى جز در دوران ساسانى مفهوم و مصداق صحيحى نداشته است . اين واژه در دوران ساسانى نه چون عناوين و القاب تشريفاتى و بىمحتوا ، بلكه براى بيان نظام خاصّى از حكومت به‌كار رفته كه ويژهء دولت ساسانى بوده است ، و آن هم بدين‌سبب بوده كه اردشير بابكان بنيادگذار آن دولت براى اين‌كه همهء فرمان‌روايانى را كه در دورهء پارتيها يا اشكانيان هريك بر تكّه‌اى از اين سرزمين فرمان مىرانده و همه يا بيشتر آنها هم خود را شاه مىخوانده‌اند به زير يك فرمان درآورد و وحدت ملّى و سياسى ايران را تأمين كند ، پس از جنگهائى براى درهم شكستن قدرت آن دسته كه به او نپيوستند ، آنهائى را كه به او پيوستند يا خود او به‌جاى برخى از آنان گمارد . از آنجا كه همهء آنها معمولا از خاندانهاى كهن و بزرگان همان مناطق بودند و در آنجاها حرمت و قدر و اعتبارى داشتند آنها را هم‌چنان شاه خواند و اختيارات آنها را در محدودهء شاهى خويش از آنها سلب نكرد « 1 » . و بدين‌ترتيب خود او و پس از وى ديگر شاهان ساسانى كه آن شاهان را در فرمان داشتند شاهان يا شهنشاه خوانده شدند . و وقتى در اين‌جا از نظام شاهنشاهى سخن مىرود مراد چنان نظامى است كه تنها در همان دوران وجود داشته است .\r\n\r\n\r\n","description":"","footnote":"\r\n( 1 ) - ابن خردادبه ، المسالك و الممالك ، ص 17 .\r\n","page_name":" 241 ","page_number":241},
  {"content":"\r\n\r\n\r\nآيينى كهن در تاريخ و فرهنگ ايران\r\nاين كار اردشير را از نظر تاريخ و فرهنگ ايران كارى خردمندانه شمرده‌اند ، زيرا كه اين روش باعث شد تا بنيادى كه او پى افكنده بود بيش از چهارصد سال هم‌چنان زنده و استوار ماند و همهء سرزمينهاى ايرانى را دربرگيرد و گذشته از وحدت فرهنگى آنها كه پيش از ساسانيان هم تحقّق يافته بود وحدت سياسى آنها هم كه در دوران اشكانى خلل يافته بود عملى گردد و در نتيجه ايران بار ديگر وزنه‌اى گردد كه طىّ چندين قرن موجب تعادل در تمام اين منطقه باشد . و اين استوارى پايه‌هاى دولت ساسانى را سبب اين بود كه با روشى كه اردشير در پيش گرفت بيشتر خاندانهاى كهن ايرانى كه در مناطق مختلف اين سرزمين شأن و احترامى داشتند خود را در برپائى آن نظام شريك مىشمردند و آن را از خود بيگانه نمىدانستند ، و رفتار شاهان ساسانى هم با برگزيدگان ايشان به‌گونه‌اى بود كه جز اين را هم نمىپنداشتند .\r\nاز ميان خاندانهاى كهن ايرانى هفت خاندان شأن و اعتبارى بيش از ديگران داشتند ، و خاندان ساسانى يكى از آنها بود ، و به‌همين‌سبب آنها را خاندانهاى ممتاز گفته‌اند و در عربى البيوتات السبعه نوشته‌اند . از اين خاندانهاى هفت‌گانه سه‌تا به شاهان پارتى كه پيش از ساسانيان در بخشهائى از ايران فرمان مىرانده‌اند مىپيوستند . و اينها واژهء پهلو را در دنبالهء نام خاندان خود مىافزودند . و همه در نسب با هم برابر بودند . به گفتهء بلعمى : « در عجم هفت ملك بودند كه به دستور ملك تاج داشتند زيرا كه به نسب با ملك راست بودند ، و تاج ايشان كوچك‌تر از تاج ملك بود » . « 1 »\r\nكار هرمزد ازآن‌رو ضربه‌اى براساس دولت ساسانى بود كه بزرگان و خاندانهاى كهن كه مورد خشم و كينهء او قرار گرفتند به سبب قدر و اعتبارى كه نزد مردم داشتند و قدرت و نيروئى كه خود نمايندهء آن بودند ، به همانگونه كه خود پشتيبانى نيرومند براى دولت او بودند ، دشمنى آنان و هواداران ايشان لطمه‌اى بزرگ براى دولت او بود . قدر و اعتبار دادن به خاندانهاى اصيل و كهن در\r\n\r\n\r\n","description":"","footnote":"\r\n( 1 ) - بلعمى ، ترجمهء تاريخ طبرى ، ص 30 .\r\n","page_name":" 242 ","page_number":242},
  {"content":"\r\n\r\nفرهنگ ايرانيان از قديم ريشه‌اى استوار داشته ، و به‌همين‌سبب در دوران اسلامى هم بيشتر فرمان‌روائيهائى كه در ايران به وجود آمد به‌وسيلهء افرادى بود كه از درون همين دودمانهاى كهن ايرانى برخاسته بودند . آنچه ابن حوقل در قرن چهارم هجرى دربارهء فارس نوشته كه : « در فارس سنّتى نيكو و در ميان مردم آنجا رسمى پسنديده است . و آن گرامى داشتن خاندانهاى قديمى و بزرگ شمردن صاحبان نعمت ازلى است » و مثالهائى از خاندانهائى آورده كه از دوران پيش از اسلام در آنجاها هم‌چنان به كارهاى ديوانى اشتغال داشته‌اند « 1 » ، اين سنّت منحصر به فارس نبوده و در همه‌جاى ايران ريشه داشته است . به عقيدهء استاد فقيد كريستن سن تسلّط ايرانيان بر آسياى غربى مبتنى بر سابقهء سياسى بود كه طىّ قرنهاى متمادى طبقهء اشراف و روحانيان زردشتى داشتند ، و همين سابقهء سياسى و روح بزرگ‌منشى ايرانيان قديم بود كه بنيان دولت بنىعبّاس شد و پاك‌ترين نمونهء اين اوصاف در خاندان برمكيان جلوه كرد . « 2 »\r\n\r\nخلأى در دستگاه حكومت\r\nهرمز گذشته از اين‌كه با كار خود خاندانهائى را كه پشتيبان و سازندگان شاهنشاهى ساسانى بودند از خود رنجاند و از دولت خود جدا ساخت ، با از ميان برداشتن رجال كاردان دوران انوشروان دولت خود و كشور ايران را هم از وجود مردان آگاه و باتدبيرى كه سالها زيردست پدرش تجربه‌ها اندوخته بودند و براى دستگاه ادارى مملكت سرمايه‌اى گرانبها به‌شمار مىرفتند محروم ساخت . و آنها را هم كه باقى مانده بودند از خود بدگمان و بيمناك نمود . و بدين‌سان خلأى در دستگاه حكومت پديد آورد كه از گزند آن مصون نماند . طبرى پس از ذكر كشتارى كه او از « علما و خاندانهاى قديمى و اشراف » كرده ، گويد : « او گرايشى جز به بركشيدن مردم فرومايه و\r\n\r\n\r\n","description":"","footnote":"\r\n( 1 ) - ابن حوقل ، صورة الارض ، ج 2 ، ص 292 - 294 .\r\n( 2 ) - ايران در زمان ساسانيان ، ترجمهء فارسى رشيد ياسمى ؛ چاپ اوّل ، تهران ، 1317 ه . ش . ، ص 366 .\r\n","page_name":" 243 ","page_number":243},
  {"content":"\r\n\r\nرساندن آنها به مقامهاى بلند نداشتى . بسيارى از بزرگان را به زندان افكند و از مراتب و درجات آنها كاست . به سپاهيان توجّه داشت ، ولى به اسواران كه معمولا از طبقات بالا بودند بىتوجّه بود ، بدين‌سبب بسيارى از پيرامونيان او بر او بدگمان و نسبت به او بددل شدند » . « 1 »\r\nاين اسواران كه مورد بىمهرى و بىتوجّهى قرار گرفته بودند ، ركن اصلى نيروى رزمندهء سپاه ايران و چشم و چراغ آن به‌شمار مىرفتند . اينها بودند كه از نوجوانى تحت تعليم نظامى قرار مىگرفتند ، فنون رزمى و آيين سلحشورى را از اسب‌سوارى و تيراندازى و به‌كار بردن انواع جنگ‌افزارها و حيله‌هاى جنگى را مىآموختند و براى اين كار معلمان خاص داشتند كه زير نظر ديوان سپاه و به خرج دولت به اين كارها مىپرداختند ، معلّمانى كه عنوان آنها در تاريخهاى عربى « مؤدب الاساورة » ترجمه شده است ، و همهء سنّتهاى رزمى ايرانيان و آنچه در وصف دلاوريهاى ايشان در جنگها و شهرت تيراندازى ايشان و به‌خصوص با « پنجكان » ، يعنى تيرهاى پنج پيكانه ، روايت شده است ، همه از اين طبقهء اسواران سرچشمه مىگرفته است ، كه گذشته از هنرهاى رزمى ، ايشان فرماندهى رسته‌هاى مختلف سپاه ايران را هم بر عهده داشته‌اند . بااين‌حال مىتوان حدس زد كه ناخشنودى اين طبقه از هرمزد چه اثر نامساعدى بر نيروى رزمى كشور مىگذاشته ، هم‌چنان‌كه مىتوان حدس زد كه از مجموع آنچه از رفتار هرمزد گذشت ، چه آشفتگى و نابسامانى در درون دولت ساسانى ، و به تبع آن در امور كشور روى داده بوده است .\r\nاز آنجا كه نخستين اثر ويران‌گرى كه از آشفتگى و نابسامانى در كشورى ظاهر مىشود هجوم دشمنان كينه‌توز خارجى به آن كشور است ، در ايران همچنين وضعى پيش آمد . هنگامى كه نشانه‌هاى پراكندگى و به دنبال آن ضعف و سستى در اركان دولت هرمز پديدار گشت ، همسايگان از شرق و غرب و شمال به ايران تاختند ، و اين كشور را به گفتهء مورّخان همچون نگين انگشترى در ميان گرفتند . هرچند در اين هنگام كه هرمز خود از تدبير كار عاجز ماند و به\r\n\r\n\r\n","description":"","footnote":"\r\n( 1 ) - طبرى ، 1 / 990 .\r\n","page_name":" 244 ","page_number":244},
  {"content":"\r\n\r\nتدبيرسازان نيازش افتاد و دربار خود را تهى از آنان يافت ، از كردهء خود پشيمان شد ، ولى پشيمانى سودى نداشت . سرانجام در انجمنى كه به گفتهء فردوسى از مردم فراهم آورد « 1 » و به گفتهء برخى تاريخ‌نگاران از سران سپاه و مشاوران خودش ترتيب داد تا دربارهء دفع دشمنان چاره‌اى انديشند ، چنين نهادند كه نخست به دفع تركان كه آنها را خطرناك‌ترين دشمنان ايران مىشمردند ، و هم‌چنان در داخل خاك ايران در حال پيشروى بودند بپردازند ، و براى فرماندهى سپاهى هم كه مىبايست براى دفع آنها اعزام شود كارآمدترين و دليرترين سردار ايرانى را كه در آن هنگام سپهبد آذربايجان و ارمنستان بود و دور از مركز مىزيست يعنى بهرام چوبين را برگزيدند . و او با تعداد سپاهيانى كه خود برگزيد عازم ميدان جنگ شد .\r\n\r\nبهرام چوبين با هرمزد و خسروپرويز\r\nبهرام در اين جنگ با دلاوريها و عقل و تدبير خود خاقان ترك را با تيرى از پاى درآورد ، و سپاه تركان را شكستى سخت داد ، و بر پسر خاقان كه با سپاهى بزرگ به خونخواهى پدر آمده بود فائق آمد ، و او را با غنائم بسيار كه مورّخان در چندوچون آن سخنها گفته‌اند نزد هرمزد فرستاد . ولى به سبب رفتار ناشايستى كه\r\n\r\n\r\n","description":"","footnote":"\r\n( 1 ) - فردوسى حالت هرمزد را در وقتى كه به‌وسيلهء كارآگهان از هجوم دشمنان آگاهى يافته ، چنين نموده است :\r\n چو بشنيد گفتار كارآگهان * بپژمرد شاداب شاه جهان\r\nپشيمان شد از كشتن موبدان * ز درگاه گُم گشتن بخردان\r\nنديد او همى مردم راىساز * رسيدش به تدبيرسازان نياز\r\nفرستاد ايرانيان را بخواند * سراسر همه كاخ مردم نشاند \r\nفردوسى از سخنان مردم و بزرگانى كه براى راىزنى دعوت شده بودند و همچنين از سرزنشهاى آنان هرمزد را براى كارهاى ناصوابش ، كم‌وبيش مطالبى آورده و از آن‌جمله :\r\n بگفتند كاى شاه با راى و هوش * يكى اندرين كار بگشاى گوش\r\nهمه موبدان و دبيران خويش * بكُشتى و گشتى ز آيين و كيش\r\nبرانديش تا چارهء كار چيست * بروبوم ما را نگهدار كيست \r\n( شاهنامه ، ج 5 ، ص 13 - 14 ) .\r\n","page_name":" 245 ","page_number":245},
  {"content":"\r\n\r\nهرمزد به‌جاى حق‌شناسى با بهرام كرد ، او و سپاهيانش برآشفتند و سر از فرمان هرمزد برتافتند و او را از سلطنت خلع كردند . بهرام پس از خلع هرمزد به‌نام پسر و وليعهدش خسروپرويز سكّه زد . نوشته‌اند كه قصد او از اين كار بدگمان ساختن هرمزد از پسرش و كاشتن تخم نفاق و كينه بين آن دو بود ، و چنين هم شد . و چون خسرو از بدگمانى پدر آگاه شد از بيم جان به آذربايجان گريخت ، و بزرگان آن سامان هم به او پيوستند . هرمزد از دو برادرزن خود ويندوى و ويستهم كه دائيهاى خسرو بودند خواست تا جاى خسرو را به او بازنمايند . و چون از آنها پاسخى مساعد نشنيد دستور داد كه آنها را دربند كرده به زندان افكندند .\r\nويندوى و ويستهم از دودمان بزرگ اسپاهبدان و از بزرگترين سرداران ايران بودند . ازاين‌رو به زندان افكندن آنها خشم و بيم سرداران ديگر را برانگيخت .\r\nاين كار با فرار خسرو از پايتخت و نافرمانى بهرام چوبين كه بزرگان دولت آن را نتيجهء بىتدبيرى و حق‌ناشناسى هرمزد مىدانستند ، دست به هم داده هواى پايتخت را آشفته و پريشان و آمادهء شورش ساخت ، و با اين ترتيب براى چند تن از همين سران و سرداران ، كه نه دل‌خوشى از هرمزد و نه اعتمادى به او داشتند ، دشوار نبود تا مردم را بر ضدّ شاه بشورانند ، و پيشاپيش آنها نخست به زندان حمله كنند و ويندوى و ويستهم را از آنجا رها سازند . آن دو سردار هم پس از آزادى به همراه همان مردم با گروهى از سپاهيان كه به آنها پيوسته بودند « 1 » به كاخ شاهى حمله كردند ، هرمزد را از تخت به زير آورده و او را نابينا ساختند . چون خبر به خسرو رسيد با شتاب خود را به تيسفون رسانيد و از پدر عذرها خواست كه آنچه روى داده نه خواستهء او بلكه نتيجهء بدگمانى خود هرمزد بوده ، و آنگاه از آنجا به جنگ بهرام شتافت ، كه از تركستان آهنگ تيسفون كرده و به نزديكيهاى آن رسيده بود . خسرو در كنارهء رود نهروان با بهرام روبرو گرديد و پس از گفت‌وگوهائى كه فردوسى آنها را با تفصيل آورده در جنگى كه ميان آن دو روى داد از آنجا كه گروهى از سپاهيان خسرو به بهرام پيوستند « 2 » خسرو شكست يافت و\r\n\r\n\r\n","description":"","footnote":"\r\n( 1 ) - مسعودى ، مروج الذهب ، پلا ، 1 / 134 .\r\n( 2 ) - به نوشتهء دينورى جنگى ميان آنها روى نداد ، بلكه چون سپاهيان خسرو به بهرام\r\n","page_name":" 246 ","page_number":246},
  {"content":"\r\n\r\nبه تيسفون بازگشت و به توصيهء پدرش به قصد يارى خواستن از امپراطور روم عازم آن ديار شد و دائيهاى او « ويندويه » و « ويستهم » نيز او را همراهى كردند .\r\nولى آنها پيش از آنكه تيسفون را ترك كنند هرمزد را كشتند . و بدين‌سان هرمزد كشورى را كه چنان به سامان و با قدرتى بيش از توان خود از پدرش خسرو انوشروان به ارث برده بود چنين آشفته و نابه‌سامان براى پسر به ارث گذاشت .\r\n\r\nبهرام بر تخت شاهى\r\nبهرام از دودمان بزرگ مهران يكى از دودمانهاى هفت‌گانهء ممتاز ايران بود كه دودمان ساسانى هم يكى از آنها بود ، بنابراين او هم به خود حق مىداد كه بر تخت شاهى نشيند ، و سلطنت را از دودمان ساسانى به خود و دودمان خويش منتقل سازد . و اين كارى بود كه پس از ورود به تيسفون به آن دست زد .\r\nو چون بر تخت سلطنت نشست انجمنى از وزيران و بزرگان و سپهبدان ايران تشكيل داد تا دربارهء انتقال پادشاهى از ساسانيان به او و خاندانش راى زنند .\r\nوصف اين انجمن ، هرچند نه با تفصيلى درخور چنان رويداد ، ولى باز به صورتى كه ميتوان از آن تا حدّى به وضع درونى دولت ساسانى پى برد ، در شاهنامه آمده است . چنان‌كه از اين تفصيل و از نوشتهء طبرى برمىآيد « 1 » همهء بزرگان در اين انجمن با او همداستان نبوده‌اند . و حتّى برخى از سپهبدان با او به مخالفت برخاسته‌اند تا آن حد كه در اين مجلس همدستان بهرام و مخالفان او به روى هم شمشير هم كشيده‌اند . در خبر آمده كه چون بهرام چنان ديد انجمن را ترك كرد و انجمن هم بىهيچ نتيجه‌اى پراكنده گشت .\r\nولى بهرام هم كه اين راه را تا اين‌جا پيموده بود كسى نبود كه آن را در همين‌جا رها كند . او دستور داد كه دبير ديوان عهدى از سوى ايرانيان دائر بر پادشاهى او و خاندانش بنويسد و روز ديگر كه بر تخت نشست ، دبير آن را به گواهى يكايك بزرگان و حاضران مجلس برساند ، و او نيز چنين كرد و آن وثيقه\r\n\r\n\r\n","description":"","footnote":"\r\n- پيوستند و با خسرو جز چند تن از ياران او كسى باقى نماند ، خسرو به تيسفون بازگشت « الاخبار الطوال ، ص 86 » .\r\n( 1 ) - طبرى ، 1 / 999 .\r\n","page_name":" 247 ","page_number":247},
  {"content":"\r\n\r\nرا مهر كرده به خزانه سپردند « 1 » و بدين‌ترتيب بهرام به پادشاهى رسيد و تاج بر سر نهاد و به نام خود سكّه زد و سكّهء او امروز در مجموعه‌ى سكّه‌هاى ساسانى به نام بهرام ششم شناخته مىشود « 2 » .\r\nبار ديگر جنگ بهرام با خسرو هنگامى از سر گرفته شد كه خسرو با سپاهى كه موريس قيصر روم همراه او كرده بود به ايران بازگشت و ويندويه دائى او هم كه از بهرام گريخته و به آذربايجان رفته بود با سپاهيانى كه از آنجا فراهم آورده بود به او پيوست . بهرام براى مقابلهء با خسرو از تيسفون روى به آذربايجان نهاد ، و در گنزك نزديك آتشكدهء معروف آذرگشسب به او رسيد ، و با او در جنگ شد .\r\nدر اين جنگها كه مدّتى به طول انجاميد و گاهى اين و گاهى آن پيروز مىشد ، از آنجا كه مخالفان بهرام هم به‌تدريج به خسروپرويز مىپيوستند سرانجام شكست به سپاه بهرام افتاد ، و او از آنجا با سپاهيان خود به رى و سپس به خراسان رفت ، و سرانجام به خوارزم و از آنجا به تركستان روى نهاد ، تا از خاقان ترك يارى خواهد . خاقان هم او را به‌خوبى پذيرفت و او را در دربار خود پايگاهى بلند داد .\r\n\r\nقتل بهرام در تركستان و پىآمدهاى آن\r\nحسن استقبالى كه خاقان از بهرام به‌عمل آورده و مقام بلندى كه در دربار خود به او داده بود خسروپرويز را سخت نگران ساخت ، و چون از سفيرى كه با هداياى بسيار نزد خاقان فرستاد تا بهرام را ، كه مردى ياغى و نافرمان خوانده بود ، گرفته و نزد او بفرستد نتيجه‌اى نگرفت ، با هداياى بسيارى از زر و گوهر كه در نهان براى خاتون همسر خاقان فرستاده بود از خاتون خواسته بود كه براى حفظ آرامش كشورش به‌گونه‌اى وسيلهء نابودى بهرام را فراهم سازد . خاتون نيز چنين كرد ، و بدين‌ترتيب خاطر خسرو از دشمنى كه ساليان دراز او را نگران ساخته بود آسوده گشت ، ولى از پىآمدهاى آن به آسانى خلاصى نيافت .\r\n\r\n\r\n","description":"","footnote":"\r\n( 1 ) - فردوسى ، شاهنامه ، ج 5 ص 120 .\r\n( 2 ) - بررسيهاى تاريخى ، سال 10 ، شمارهء 1 ، « پژوهشى دربارهء سكّه‌هاى بهرام ششم ( چوبين ) » از « ملكزادهء بيانى » .\r\n","page_name":" 248 ","page_number":248},
  {"content":"\r\n\r\nتوضيح آنكه خسروپرويز پس از آسودن از انديشهء بهرام به فكر خونخواهى پدر از دو دائى خود ويندويه و ويستهم كه در هنگام رفتن به روم ، يا به دستور خسرو ، يا با موافقت ضمنى او ، هرمزد را كشته بودند افتاد . ازاين‌روى ويندويه را كه در پاىتخت و در دستگاه او به خدمتى اشتغال داشت « 1 » به بهانه‌اى نابود ساخت ، و ويستهم دائى ديگر خود را هم كه فرمان‌رواى خراسان بود به تيسفون خواست .\r\nولى او كه در بين راه از سرنوشت برادر باخبر شد از همانجا سر به نافرمانى برداشت و به ديلمان رفت ، و در آنجا با سپاهيان بهرام ، كه به فرماندهى خواهرش گردويه پس از كشته شدن بهرام از تركستان به آنجا آمده بودند ، همدست شد و همهء بزرگان آن سرزمين هم از هر سو به او روى آوردند و به او گفتند : « تو از پرويز چه كم دارى كه او شايسته‌تر از تو به پادشاهى باشد . تو از دودمان بهمن پسر اسفنديارى و آنها همپايهء ساسانيان بودند نه خدمتگزاران ايشان . و تو اگر به طلب شاهى برخيزى همه به تو خواهيم پيوست . » و او چون همداستانى بزرگان را ديد به نشانى پادشاهى تاج بر سر نهاد ، و بر تخت زرّين كه از دستگاه بهرام چوبين همراه گردويه بود نشست ، و براى يكى شدن هردو سپاه گردويه را هم به همسرى برگزيد ، و خود را شاه خواند ، و سپاهى از صد هزار مرد فراهم ساخت ، و به دشت قزوين روى آورد و در نزديكيهاى همدان با خسروپرويز كه با پنجاه هزار سپاهى در انتظار او بود مصاف داد ، ولى چون هيچ‌يك در اين جنگ پيروزى نيافتند ، ويستهم به مقر پادشاهى خود خراسان و ديلمان بازگشت و دو تن از پادشاهان كوشانى را هم به فرمان خويش درآورد و به نام خود سكّه زد . مدّت پادشاهى او را در خراسان و ديلمان از روى سكّه‌هاى او ده سال نوشته‌اند « 2 » .\r\nاستاد فقيد كريستن سن دراين‌باره نوشته است : « عاقبت ويستهم پس از جنگها\r\n\r\n\r\n","description":"","footnote":"\r\n( 1 ) - به نوشتهء دينورى ، ويندويه خزانه‌دار خسرو بوده و بهانهء كشتن او هم نكول حواله‌اى بوده كه خسرو نزد او فرستاده و او پرداخت آن را خارج از توانائى خزانه مىدانسته و نپرداخته است ( الاخبار الطوال ، ص 101 ) .\r\n( 2 ) - كريستن سن ، ايران در زمان ساسانيان ، ترجمهء رشيد ياسمى ، چاپ اوّل ، ص 313 به بعد ، به نقل از ماركوارت ، ايرانشهر ، ص 65 و 83 - 84 . سكّه‌هاى ويستهم هم امروز در دست هست .\r\n","page_name":" 249 ","page_number":249},
  {"content":"\r\n\r\nو دسيسه‌هائى كه ما از جزئيات آن آگاهى نداريم مغلوب شد . » ولى در داستان بهرام چوبين جزئيات دسيسه‌اى كه بر اثر آن ويستهم از پاى درآمده چنين آمده است : « چون خسرو از غلبه بر ويستهم عاجز ماند حيله‌اى انديشيد كه به وسيله‌ى گردوى برادر بهرام چوبين - كه بر خلاف بهرام نسبت به خسرو هم‌چنان وفادار مانده و در تمام دوران ناكاميهاى او همواره يار و مشاور او بوده ، و از خاصان و محرمان او بشمار مىرفت - گردويه خواهرش را كه اكنون همسر ويستهم ولى شائق به بازگشت نزد خويشان و نزديكانش بوده با وعدهء همسرى خسرو وادارد تا او وسيلهء نابودى ويستهم را فراهم سازد و نزد او بازگردد . گردوى به او گفت كه خواهرش وعدهء زبانى را نخواهد پذيرفت و اگر شاه به خط خود نامه‌اى به او بنويسد و اين وعده را در آن مؤكد گرداند ، باشد كه به فرمان شاه عمل كند .\r\nخسرو هم بدين‌مضمون نامه‌اى به گردويه نوشت و به گفتهء فردوسى :\r\n پر از عهد و پيمان و سوگندها * ز هر گونه‌اى لابه و پندها \r\nو در آن علاوه بر وعدهء همسرى ، اين را هم افزود كه جانشينى او از آن فرزندى باشد كه از گردويه خواهد داشت . گردوى آن نامه را محرمانه با زن خود كه معمولا گاه‌گاه به ديدار خواهرش مىرفته براى خواهر فرستاد ، و گردويه نيز چند تن از محرمان خود را واداشت تا شبى فرصتى به‌دست آورده و ويستهم را از پاى درآورند و آنها نيز چنين كردند . آنگاه گردويه با سپاهيان خود آهنگ تيسفون كرد ، و خسرو هم كه به وعدهء خود پاىبند مانده بود او را به زنى گرفت و گردويه از زنان برجستهء او گرديد « 1 » و به روايت دينورى يكى از كسانى هم كه در دوران هرج‌ومرج پس از خسروپرويز به تخت سلطنت نشاندند جوانشير فرزند خسروپرويز از همين گردويه بود كه هنوز كودك بود و پس از يك سال بمرد « 2 » .\r\nداستان بهرام چوبين با همسرى خسرو و گردويه هم پايان نمىيابد . در شاهنامه اين داستان دنباله‌هاى ديگرى هم دارد كه خواندنى است . و از آن‌جمله كينه‌اى بوده كه خسرو نسبت به شهر رى داشته كه زادگاه بهرام بوده ، و مدّتى هم بهرام در جنگهاى خود با او در آن شهر لشگر زده بوده . و به‌همين‌سبب\r\n\r\n\r\n","description":"","footnote":"\r\n( 1 ) - شاهنامه ، ج 5 ، ص 206 - 211 .\r\n( 2 ) - الاخبار الطوال ، ص 111 .\r\n","page_name":" 250 ","page_number":250},
  {"content":"\r\n\r\nفرمان‌روائى براى آنجا برگزيده بود كه مردم آن شهر را بيازارد و آنها را پيوسته در رنج دارد . و حيله‌اى كه گردويه با هنرنمائى خود در حضور شاه به‌كار برده تا رى را به او بخشيده ، و گردويه با برداشتن آن فرمان‌روائى بدخواه و ستمكار آسايش و آبادى را به آن شهر بازگردانيده است . ابن بلخى در وصف طاق بستان نزديك كرمانشاه و قصر شيرين كه اقامتگاه تابستانه و زمستانهء خسروپرويز بوده ، گويد : « و بدين هردو جاى جز شيرين با او نبودى ، و مريم دختر قيصر روم كه مادر شيرويه بود و گردويه خواهر بهرام چوبين كه زن او بود هردو را به مدائن نشانده بود به دار الملك » « 1 » .\r\n\r\nكتاب بهرام چوبين يا بهرام چوبين‌نامه\r\nاين وصفى بود كوتاه از داستانى بلند و رويدادهائى شگفت كه بسبب همان شگفتيهايش در همان دوران زبانزد خاص و عام گرديده و در همهء نقاط كشور دهان به دهان مىگشته و طبق معمول شاخ و برگهائى هم بر آن مىافزوده است . سردارى كه نه از تخمهء ساسانيان بوده ، سر به نافرمانى برداشته و هواى پادشاهى در سر پرورانده ، و با اين كار خود و پىآمدهاى آن آتش انقلابى را شعله‌ور ساخته كه به نابودى يك شاه ( هرمزد ) انجاميده و شاه ديگرى ( خسرو ) را به ترك تاج و تخت و فرار از كشور واداشته كه جز با كمك سپاهيان بيگانه موفّق به بازپس گرفتن تاج و تخت خود نشده ، و پس از آن هم او را درگير حوادثى ساخته كه مدّتها نام او و كارهاى او را ، در خاطرها زنده نگه داشته است . چنين سردارى در نظر مردم هم‌روزگارش فردى عادى به‌شمار نمىرفته و همين هم باعث شده كه به‌جز اخبارى كه از آن رويدادها در تاريخهاى رسمى ، و از زبان كسانى كه او را فردى نافرمان و تبهكار مىشمرده‌اند ، نقل مىشده ، داستانهائى هم دربارهء او از زبان مردم و كسانى كه او را به ديدهء يك قهرمان مىنگريسته‌اند نيز نقل شود ، و به صورت كتابى جداگانه در شرح حال و كارهاى او درآيد ، و در ادبيّات پارسى و ميان مردم مشهور گردد ،\r\n\r\n\r\n","description":"","footnote":"\r\n( 1 ) - فارسنامه ، ص 124 .\r\n","page_name":" 251 ","page_number":251},
  {"content":"\r\n\r\nو همان شهرت هم باعث شود كه در همان قرن اوّل اسلامى به عربى هم ترجمه شود و در تاريخهاى عربى هم جائى شايسته يابد .\r\nاين كتاب را ابن نديم در جمله كتابهائى كه زير عنوان « اسماء الكتب التى الّفها الفرس فى السّير و الأسمار الصّحيحة الّتى لملوكهم » ( يعنى نام كتابهائى كه ايرانيان در سرگذشتها و حكايات راست پادشاهانشان تأليف كرده‌اند ) آورده ، و همو گفته كه آن را جبلة بن سالم از فارسى به عربى ترجمه كرده است « 1 » . مسعودى هم پس از ذكر داستانهائى دربارهء بهرام چوبين و خسروپرويز گويد : « ايرانيان را دربارهء داستان بهرام چوبين و حيله‌هاى او در سرزمين ترك ، در هنگامى كه به آنجا رفت ، و رهانيدن او دختر پادشاه ترك را از جانورى به نام سمع كه به اندازه‌ى گوره‌خرى بود « 2 » ، و درباره‌ى سرگذشت او از آغاز كار تا كشته شدنش و همچنين دربارهء اصل و تبارش تابى جداگانه است « 3 » .\r\nاين داستان را همهء مؤلّفان اسلامى ، كه دربارهء تاريخ ايران در اين دوران چيزى نوشته‌اند ، به تفصيل يا به اجمال ياد كرده‌اند كه از آن ميان مىتوان به نوشته‌هاى دينورى و يعقوبى و طبرى و بلعمى و مسعودى و فردوسى و ثعالبى و ابن بلخى اشاره كرد « 4 » . تاريخ بلعمى هرچند ترجمهء تاريخ طبرى است ولى در اين مورد سندى\r\n\r\n\r\n","description":"","footnote":"\r\n( 1 ) - الفهرست ، ص 305 .\r\n( 2 ) - سمع در عربى جانور درّنده‌اى است كه گويند از آميزش گرگ با كفتار پديد مىآمده است ، در شاهنامه اين جانور به نام شير كپى خوانده شده و وصف آن چنين آمده است :\r\n ددى بود مهتر ز اسبى به تن * بسر بر دو گيسو سيه چون رسن\r\nتنش زرد و گوش و دهانش سياه * نديدى كس او را مگر گرم‌گاه\r\nدو چنگش به كردار چنگ هزبر * خروشش همى برگذشتى ز ابر\r\nهمى سنگ را دركشيدى به دم * شده روز از او بر بزرگان دژم\r\nورا شير كپى همى خواندند * ز رنجش همه بوم درماندند \r\n( ج 5 ، ص 179 )\r\n( 3 ) - مسعودى ، مروج ، پلا ، ج 1 ، ص 318 .\r\n( 4 ) - الاخبار الطوال ، ص 78 - 105 ؛ تاريخ يعقوبى ، ج 1 ، ص 166 - 171 ؛ تاريخ\r\n-\r\n","page_name":" 252 ","page_number":252},
  {"content":"\r\n\r\nمستقل به‌شمار مىرود . چه او از مآخذ ديگر هم مطالب ديگرى بر اين سرگذشت افزوده كه در تاريخ طبرى نيست . خود بلعمى دراين‌باره نوشته است : « محمّد بن جرير حديث بهرام چوبين تمام نگفته است . من به كتاب اخبار عجم تمام يافتم و بگويم » . « 1 »\r\nاين كتاب را كه شايد نام فارسى آن چوبين‌نامه بوده « 2 » جبله پسر سالم به عربى ترجمه كرده است . سالم كه با كنيهء ابو العلاء خوانده مىشد ، دبير ايرانىتبار هشام بن عبد الملك بود كه خود او هم به احتمال زياد از مترجمان فارسى به عربى بوده « 3 » .\r\nشايد كسى هم كه به نام جبله در داستان حجاج بن يوسف و دهقانى كه كسر خراج داشته به عنوان مترجم فارسى برده شده و خبر آن را ميدانى در مجمع الامثال از اصمعى روايت كرده است همين جبله پسر سالم باشد « 4 » جبله به‌جز اين كتاب بهرام\r\n\r\n\r\n","description":"","footnote":"\r\n- طبرى ، 1 / ص 991 - 1001 ؛ مروج الذهب ، پلا ، ج 1 ص 312 - 318 ؛ شاهنامه ، ج 5 ، ص 15 - 214 ؛ غرر السير ، ثعالبى ص 642 - 687 ؛ فارسنامه ، ص 114 - 119\r\n( 1 ) - بلعمى ، ترجمهء تاريخ طبرى ، ص 181\r\n( 2 ) - اين نام از زيرنويس 5 ، ص 318 ج 1 كتاب مروج الذهب به تصحيح شارل پلاكه ظاهرا مستند به نسخه‌اى خطى است برمىآيد . در آن زيرنويس آمده « عنوانه چوبين‌نامه ، نقلها لى العربية جبلة بن سالم » .\r\n( 3 ) - ن . ك . به مقالهء نگارنده با عنوان « المترجمون و النقلة عن الفارسية الى العربية فى القرون الاسلامية الاولى » در ( الدراسات الادبيه ، ج 7 ص 213 - 214 ) .\r\n( 4 ) - اين خبر را ميدانى در مجمع الامثال ذيل مثل « اخذه بابدح و دبيدح » آورده ، و در لغت‌نامهء دهخدا عبارت مجمع الامثال بدين‌گونه نقل شده : « قال الحجاج لجبلة ابن الايهم الغسّانى قل لفلّاح اكلت مال اللّه بابدح و دبيدح ، فقال له جبله ، خواستهء ايزد بخوردى به لاش ماش ، اى اكلت مال اللّه بالباطل » . در اين عبارت جبلة بن الأيهم الغسانى غلط است و بىترديد نتيجهء تحريفى در عبارت مجمع الامثال است . جبلة بن الايهم آخرين پادشاه غسانى در زمان جاهليت بود كه در خلافت عمر به مدينه آمد و اسلام آورد و بعد مرتد شد و به قسطنطنيه نزد هرقل رفت و در آنجا بزيست و همانجا بمرد ( العقد الفريد ، ج 1 ص 291 به بعد ) . در تعليقات دكتر محمّد معين بر برهان قاطع ، ج 5 ، ص 7 عبارت مجمع الامثال ميدانى چنين آمده : حكى الاصمعى ان الحجاج قال لجبلة قال لفلان اكلت مال الله بابدح و دبيدح ، فقال له جبلة : « خواستهء ايزد بخوردى بلاش و ماش » . در اين عبارت پدر جبله ذكر نشده ولى به‌هرحال در اين مورد جز جبلة بن سالم كه هم مترجم فارسى بوده و هم روزگارش با روزگار حجاج قابل انطباق است ، شخص ديگرى بدين صفات شناخته نيست .\r\n","page_name":" 253 ","page_number":253},
  {"content":"\r\n\r\nچوبين ، كتاب ديگرى را هم از داستانهاى فارسى به عربى ترجمه كرده بود كه ابن نديم آن را به نام « كتاب رستم و اسفنديار » ذكر كرده است « 1 » .\r\n\r\nاهمّيّت اين كتاب به عنوان يك سند مستقل تاريخى\r\nدربارهء اهمّيّت اين كتاب در تحقيقات مربوط به اين دوره از تاريخ ايران نخستين‌بار علامهء فقيد نلدكه در تعليقات خود بر تاريخ طبرى نظر محقّقان را به آن جلب نمود . پس از او استاد فقيد كريستن‌سن هم در رساله‌اى نكات اصلى اين داستان را استخراج و منتشر كرد . آنچه در اين كتاب نظر محقّقان تاريخ سياسى و اجتماعى ايران را به خود جلب كرده همين جنبهء داستانى آن است كه باعث گرديده تا اين سرگذشت شامل حكايتها و مطالبى باشد كه معمولا در تاريخهاى رسمى ثبت نمىشود . با اين‌كه اهمّيّت آنها از نظر درك مسايل اجتماعى ، گاه بيشتر از اخبار رسمى است .\r\nزيرا اينها برخاسته از خود مردم و بيان‌كنندهء برداشتها و داوريهاى خود آنها از رويدادها است . ولى اخبار رسمى ساخته و پرداختهء تاريخ‌نويسان و خواستهء فرمان‌روايان است .\r\nبيهقى در كتاب « المحاسن و المساوى » آورده كه چون كشور بر خسرو راست شد و آنچه ميان او و بهرام چوبين پيش آمده بود به پايان رسيد ، دستور داد تا تمام آن جنگها و رويدادها را از آغاز تا انجام بنويسند . دبيران نيز چنان كردند نوشتهء خود را بر پرويز عرضه داشتند ولى او ديباچهء آن را نپسنديد تا يكى از دبيران تازه‌كار ديباچه‌ى بليغى بر آن نوشت كه پرويز را خوش‌آمد و بر پايگاه آن دبير افزود . « 2 »\r\nبىگفت‌وگو است كه بهرام چوبين بدانگونه كه پرويز او را در اين نوشتهء دبيران ديوان شناسانده و در نوشته‌هاى رسمى همچون خداىنامه هم منعكس شده با آنچه در اين داستان آمده تفاوت بسيار داشته است . پرويز او را چنان كه در كتابهاى عربى ذكر شده فردى عاصى و خائن و فاسق و منافق و چنان كه در\r\n\r\n\r\n","description":"","footnote":"\r\n( 1 ) - الفهرست ، ص 305 .\r\n( 2 ) - بيهقى ، المحاسن و المساوى ، ص 450 .\r\n","page_name":" 254 ","page_number":254},
  {"content":"\r\n\r\nشاهنامه آمده : « گنهكار و بدانديش و بدگوهر شوم‌پى » « 1 » خوانده است . ولى در اين داستان او مردى است دلير و باتدبير ، داراى روشهاى نيك و منشهاى ستودنى ، و قهرمانى است نظير قهرمانهاى ديگر تاريخ ايران . و از او هم داستانهائى افسانه مانند نقل مىشده نظير داستانهائى كه معمولا به قهرمانان نسبت مىداده‌اند .\r\nو اين امرى است درخور تأمّل و براى مطالعه در تاريخ اين دوران شايستهء بررسى .\r\nتأمّل و بررسى ازآن‌رو كه اين قهرمان با قهرمانهاى ديگر تاريخ ايران كه نمونهء بارز آنها رستم پهلوان باستانى اين سرزمين است فرق داشته است . پهلوانان نمونه ازآن‌رو مورد ستايش بوده‌اند كه گذشته از دارا بودن همهء صفات خوب مردم‌پسند همهء توش و توان و هوش و تدبير خود را در حمايت از سرزمين ايران در برابر دشمنان و از تاج و تخت كه آن هم رمز قدرت و شوكت ايران شناخته مىشده است به‌كار مىبرده‌اند و پيوسته با دشمنان ايران در پيكار بوده و براى دفاع از اين مرزوبوم مىجنگيده‌اند . ولى بهرام چوبين چنين نبوده است . او هر چند با دشمنان ايران و براى دفاع از اين مرزوبوم هم جنگيده و سخت هم جنگيده ، ولى نه در حمايت از تاج و تخت ، زيرا او خود با دو تن از همين دارندگان تاج و تخت به ستيز برخاسته و برجاى آنها تكيه زده ، و فرمان‌روائى ايران را از خاندان آنها به خاندان خود منتقل ساخته بود ، ولى بااين‌حال باز مردم عادى ايران يعنى همانها كه اين داستانها را روايت مىكرده‌اند او را نه مردى زشت‌كار و حق‌ناشناس بلكه قهرمانى شايسته و ستودنى شناخته‌اند . كه از آن چنين برمىآيد كه آنها شايستگى او را براى تخت شاهى كمتر از آن دو نمىدانسته‌اند .\r\nگرچه امروز اثرى از اصل اين داستان و ترجمهء عربى آن ، به طور مستقل و جدا از منابع تاريخى ديگر ، در دست نيست ، ولى مطالب آن را مىتوان كم‌وبيش در مآخذ تاريخى فارسى و عربى يافت . بااين‌كه در اين مآخذ آنچه در نوشته‌هاى رسمى دربارهء بهرام چوبين آمده با مطالب اين داستانها درهم آميخته ، و به‌همين‌سبب گاهى مطالب آنها ناهماهنگ مىنمايد ، ولى تشخيص آنها از\r\n\r\n\r\n","description":"","footnote":"\r\n( 1 ) - از پاسخ خسروپرويز به نامهء پسرش قباد . شاهنامه ، ج 5 ، ص 266 .\r\n","page_name":" 255 ","page_number":255},
  {"content":"\r\n\r\nيكديگر كارى دشوار نيست .\r\nاز شرح مفصّلى كه فردوسى دربارهء سرگذشت بهرام و جنگها و دلاوريهاى او در ايران و تركستان و از آغاز تا انجام كارش ، و همچنين دربارهء سرگذشت خواهرش گردويه و دلاوريهاى او ، از بعد از كشته شدن بهرام تا بازگشت او به تيسفون و رويدادهاى ديگرى در حاشيهء اين وقايع ، آورده و مفصّلترين روايت دربارهء او است ، به خوبى برمىآيد كه فردوسى يا گردآورندگان شاهنامه به‌جز تاريخ رسمى ساسانى مثل خداىنامه و يا نوشته‌هاى ديگر ، اين داستان بهرام چوبين را هم در اختيار داشته‌اند ، و مطالبى كه در اين زمينه منحصرا در شاهنامه مىتوان يافت از همان نسخهء اصلى اين داستان در آن راه يافته است . در مؤلفات تاريخى و ادبى عربى هم ، به‌جز سرگذشت اصلى بهرام ، مطالبى مىتوان يافت كه آنها هم بازتابى از اين داستان و از ترجمهء عربى آن تواند بود . مانند داستان دلاوريهاى او در تركستان چين كه شمّه‌اى از آن گذشت ، و مانند داستانى كه طبرى از تيراندازى او نقل كرده ، كه با يك تير پادشاه ترك را از پاى درآورد و سپاه تركان را بشكست . و گويد كه در كشور ايران سه تير از سه كس به نام است . يكى تير آرش در جنگ منوچهر و افراسياب ، و ديگر تير سوخرا در جنگ با تركان ، و سوم همين تير بهرام چوبين كه چنان آثارى به‌بار آورد . « 1 »\r\nشهرت و نام‌آورى بهرام در تيراندازى به پايه‌اى بوده كه در اين زمينه حتّى داستانهائى افسانه‌مانند هم دربارهء او در مآخذ اسلامى روايت شده ، مانند حكايتى كه در كتاب البيزرة تأليف بازيار خليفهء فاطمى العزيز باللّه كه در قرن چهارم هجرى تأليف شده آمده است « 2 » . و به سبب همين نام و آوازهء او در تيراندازى بوده كه كتابى را كه در فن تيراندازى در فارسى وجود داشته و در دوران اسلامى از زبان فارسى به عربى برگردانده شده ، و ابن النديم آن را به نام « آيين الرّمى » ذكر كرده ، بعضىها به همين بهرام چوبين نسبت داده‌اند . ابن النديم در جايى كه از اين\r\n\r\n\r\n","description":"","footnote":"\r\n( 1 ) - طبرى ، 1 / 3 - 992 .\r\n( 2 ) - كتاب البيزره به تصحيح محمّد كرد على ، مطبوعات المجمع العلمى العربى ، بدمشق ، 1372 ه . ق . ، ص 29 - 30 .\r\n","page_name":" 256 ","page_number":256},
  {"content":"\r\n\r\nكتاب نام برده نوشته كه اين كتاب از بهرام گور است و بعضى هم گفته‌اند از بهرام چوبين است نه از بهرام گور « 1 » .\r\nدربارهء عقل و درايت او هم خبرى به اين مضمون روايت شده كه : در ايّامى كه خسرو با بهرام در جنگ بود ، و خبرگزارانى را به لشكر او مىفرستاد تا از وضع سپاه و رفتار بهرام براى او خبر بياورند ، از جمله خبرهائى كه به او دادند اين بود كه بهرام شبها پس از فراغت از كار سپاه به خواندن كليله‌ودمنه مىپردازد ، و خسرو پس از شنيدن اين خبر گفت من هرگز از بهرام چنين بيمناك نشده بودم كه اكنون ، زيرا كليله‌ودمنه به آدمى عقل و تدبيرى زائد بر آنچه خود دارد مىدهد . جاحظ هم دربارهء دليرى و مردانگى بهرام چوبين اين حكايت را نقل كرده : « روزى يكى از فيلهاى خسروپرويز رها شد و به طرف مردم آمد و آهنگ خسرو كرد . اطرافيان او همه روى به گريز نهادند جز يك تن كه هم‌چنان برجاى ماند و مردانه با تبرزينى كه در دست داشت آن فيل را از پاى درآورد .\r\nخسرو كه هم‌چنان بر جاى نشسته بود او را آفرين گفت و دليريش را ستود ، و سپس از او پرسيد آيا دليرتر از خود كسى را ديده است ؟ آن مرد گفت بلى ديده‌ام ، اگر شاه امان دهد باز گويم . خسرو وى را امان داد . آنگاه آن مرد حكايتى از دليرى و مردانگى بهرام نقل كرد كه بر خسرو بسيار گران آمد چون بهرام را دشمن مىداشت « 2 » . و شايد دشوار نباشد كه همهء اين‌گونه حكايتهاى ستايش‌انگيز را به كتاب مستقل و ترجمهء عربى آن ، و نه به تاريخ رسمى دربار ساسانى ، بازگرداند .\r\n\r\nكتاب شهر براز و پرويز\r\nخسروپرويز پس از غلبهء بر بحرانهائى كه سلطنت وى را فرا گرفته بود سرانجام با گذشت ده دوازده سال قدرت از دست رفته را بازيافت . پيروزيهائى كه در اين دوران نصيب وى شد و غنائم و گنجهائى كه به‌دست آورد ، هم بر ثروت و شوكت او افزود ، و هم بر غرور و خودخواهى\r\n\r\n\r\n","description":"","footnote":"\r\n( 1 ) - الفهرست ، ص 314\r\n( 2 ) - الحيوان ، ج 7 ، ص 53\r\n","page_name":" 257 ","page_number":257},
  {"content":"\r\n\r\nاو كه پس از شكست از بهرام و فرار از او سخت آسيب ديده بود . اما درحالىكه همه‌چيز بر وفق مراد او بود ، اركان سلطنتش ثابت و استوار و اعيان دولتش يك‌دل و يك‌زبان و سران و سرداران سپاهش سر به فرمان مىنمودند ، بحران ديگرى رخ نمود كه رفته‌رفته بر حدّت و شدّتش افزود و نشان داد كه آن‌چه به ظاهر مىنموده درواقع چنان نبوده ، و عوامل بحران‌زا كه از زمان هرمز در درون دولت ساسانى رخنه كرده بود در پشت همان شكوه و جلال دربار خسروپرويز هم هم‌چنان زنده و پويا بوده‌اند .\r\nاين بحران از جنگ ايران و روم سرچشمه گرفت و با نام سردار ديگرى از سرداران او يعنى شهر براز قرين گرديد و از اين‌كه رويدادها و حوادثى كه بين او و اين سردار اتّفاق افتاده نيز موضوع حكايتها و داستانهائى شده كه آنها هم به صورت كتابى جداگانه درآمده و در ادبيّات ساسانى شهرت يافته است مىتوان هم به اهمّيّت حوادثى كه اين شخص قهرمان آن بوده ، و هم به ژرفاى آن بحران پى برد . اين كتاب به عربى هم ترجمه شد و ترجمهء عربى آن به‌نام « كتاب شهربراز و ابرويز » معروف گرديد ، و نام آن در كتاب الفهرست ابن نديم زير همان عنوانى كه كتاب بهرام چوبين در آن ذكر شده ، يعنى : « نام كتابهائى كه ايرانيان در سرگذشت و داستانهاى راست پادشاهانشان تأليف كرده‌اند » و بلافاصله پس از كتاب بهرام چوبين آمده است « 1 » .\r\n\r\n\r\n","description":"","footnote":"\r\n( 1 ) - الفهرست ، ص 305 . نام اين سردار در نسخهء الفهرست به صورت شهريزاد نوشته شده كه تحريفى از شهر براز است . اين نام در كتابهاى عربى غالبا تحريف شده ، در تاريخ ابن اثير به صورت شهريران ، و در كتاب السعادة و الاسعاد به صورت شهر ايران ( ص 322 - 324 ) آمده ، ولى در تاريخ طبرى صورت صحيح آن شهربراز ذكر شده ( 1 / 1062 ) . براز شكل عربىشدهء وراز است كه امروز هم در لهجه‌هاى محلّى غرب ايران به‌جاى گراز گفته مىشود . در شاهنامه اين سردار همه‌جا به نام گراز ذكر شده .\r\nدر دورهء ساسانى لقبهائى كه از نام حيوانات زورمند گرفته مىشده براى سرداران و دلاوران بىسابقه نبوده است . در لقبهاى اين دوران نامهائى چون خوگبد و اسب بد هم ديده شده . وراز يا گراز در نام اشخاص هم به‌كار مىرفته . پسر ماهويه مرزبان مرو هم كه نامش در داستان كشته شدن يزدگرد آخرين پادشاه ساسانى برده شده به همين نام خوانده مىشده كه آن هم در كتابهاى عربى براز نوشته شده ( طبرى ، 2 / 2876 ) .\r\n","page_name":" 258 ","page_number":258},
  {"content":"\r\n\r\nشهربراز لقب اين سردار بوده ، طبرى نام او را در يك جا فرهان ، و در جائى فرخان ماه اسفندار « 1 » نوشته و در شاهنامه فرائين و فراهين آمده و در مآخذ ديگر هم اين نام خالى از تحريف نيست . شايد همهء اينها تحريفى از فرخان يا فراهان باشد . ابن نديم از مترجم اين كتاب به عربى چيزى نگفته ، مىتوان انگاشت كه اين كتاب را هم جبله پسر سالم به عربى ترجمه كرده باشد ، به همانگونه كه دو كتاب همانند آن را كه در سرگذشت و داستان بوده يعنى بهرام چوبين‌نامه و كتاب رستم و اسفنديار را او ترجمه كرده بود .\r\n\r\nحملهء خسروپرويز به روم پس از قتل موريس\r\nاز هنگامى كه خسروپرويز در جنگ با بهرام چوبين شكست يافت و به روم رفت تا از امپراطور روم موريس كمك بخواهد ، و موريس هم به شرط اين كه دولت ايران ارمنستان و استحكامات دارا و مارتيروپوليس ( - اورفا ؟ ) را به روم واگذارد او را كمك كرد ( 591 ميلادى ) . ميان ايران و روم صلحى دوستانه برقرار گرديده بود ، ولى وقتى كه در اثر شورشى در روم سلطنت موريس به خطر افتاد و او از خسرو كمك خواست ( به نوشتهء كتاب « الروم » ، اسد رستم ، ج 1 ، ص 210 ) يا پس از كشته شدن او پسرش يارى خواست ( به نوشتهء طبرى ، 1 / 1002 ) و پرويز آن را اجابت نكرد ، دوران آشتى بين ايران و روم هم پايان يافت .\r\n\r\nخسروپرويز و سردارانش در روم\r\nشهربراز يكى از سه سردارى بود كه هريك به فرماندهى سپاهى مأمور حمله به روم شدند . هر يك در ناحيه‌اى ، و در همين جنگها بود كه نام و آوازه‌اى كسب كرد و موضوع داستانها و حكايتها گرديد . سردار ديگر شاهين نام داشت « 2 » كه طبرى مقام او را پادوسبان مغرب\r\n\r\n\r\n","description":"","footnote":"\r\n( 1 ) - طبرى ، 1 / 1061 .\r\n( 2 ) - كريستن‌سن ، ايران ساسانى ، ص 243 - 244 ، متن فرانسه ، شاهين و همن‌زادگان .\r\n","page_name":" 259 ","page_number":259},
  {"content":"\r\n\r\nنوشته « 1 » و ظاهرا اين همان مرتبتى است كه ابن خردادبه گويد ايرانيان آن را خربران اصبهبد مىگفتند « 2 » ، ولى مسعودى مقام شهربراز را مرزبان المغرب نوشته « 3 » . مرزبان هم از مرتبتهائى است كه در كتابهاى عربى غالبا با اصبهبد و پادوسبان به جاى يكديگر به‌كار رفته است . و سردار سوّم نامش در طبرى رميوزان آمده « 4 » .\r\nبه نوشتهء طبرى ، شاهين تا اسكندريه در مصر پيش رفت و كليد آن شهر را براى پرويز فرستاد و اين در سال بيست و هشتم از سلطنت او بود « 5 » . و رميوزان كه مأمور حمله به سوريه و فلسطين شده بود آنجاها را به تصرّف درآورد ، و در فلسطين به صليب واقعى مسيح ، يعنى همان چوبى كه با آن او را به دار كشيده بودند ، و آن را كشيشان در جائى پنهان كرده بودند ، دست يافت و آن را نزد پرويز فرستاد . و گويد كه اين در سال بيست و چهارم از سلطنت پرويز بود .\r\n\r\nشهربراز\r\nشهربراز با لشكريان خود مأمور گشودن قسطنطنيه پايتخت روم گرديده بود . او همه‌جا پيروزمندانه پيش رفت تا به دروازه‌هاى قسطنطنيه رسيد ، و آن شهر را در محاصره گرفت ، و سپس با سرداران ديگر ، كه هريك با سپاهيان خود مأموريتى داشتند ، به گشودن متصرّفات روم در شرق پرداختند و تمام سوريه و فلسطين را هم گشودند و از آنجا به مصر تاختند و در اسكندريه گنجينهء دولت روم را كه روميان از بيم محاصرهء قسطنطنيه آنها را بر كشتيها بار كرده ، و به قصد ارسال به كارتاژ از راه دريا روانه كرده بودند ، ولى باد مخالف آنها را به سوى اسكندريه برده بود ، دست يافتند . به نوشتهء مسعودى شهربراز در سواحل انطاكيه\r\n\r\n\r\n","description":"","footnote":"\r\n( 1 ) - طبرى ، 1 / 1061 .\r\n( 2 ) - المسالك و الممالك ، ص 72 . مقام مردانشاه پدر مهر هرمز كه حكم اعدام خسروپرويز را اجرا كرد در طبرى فاودسبان نيمروز ذكر شده ( 1 / 1058 ) و ظاهرا اين همان مقامى است كه ابن خردادبه آن را هم به گفتهء ايرانيان نيمروز اصبهبد خوانده .\r\n( 3 ) - مروج ، پلا ، ج 1 ، ص 319 .\r\n( 4 ) - كريستن‌سن ، ايران ساسانى ، متن فرانسه 442 - 443  Romezan \r\n( 5 ) - طبرى ، 1 / 1002 .\r\n","page_name":" 260 ","page_number":260},
  {"content":"\r\n\r\nآن كشتيها را به اسارت گرفت ، « 1 » و اين همان گنجى بود كه به باد آورد معروف شد .\r\nاين جنگ از سال 603 ميلادى آغاز شد و تا سال 628 كه پرويز در آن كشته شد هم‌چنان ادامه داشت ، ولى نه هم‌چنان پيروزمندانه براى ايرانيان .\r\nسال 615 را سالى نوشته‌اند كه خسروپرويز در اوج قدرت بوده ، در شرق و شمال ايران به پيروزيهاى بزرگى دست يافته بود ، و در سرزمينهاى روم هم سرداران او هم‌چنان پيروزمند و باقدرت بر سرزمينهائى كه گرفته بودند فرمان مىراندند . ولى رفته‌رفته اوضاع به صورتى ديگر درآمد ، و هرچه بر روزگار او گذشت پيروزيهايش به شكست بدل شد تا سرانجام تومار زندگى او را درهم نورديد .\r\n\r\nهراكليوس\r\nچنان كه تاريخ‌نويسان نوشته‌اند در روم فوكاس  ( Phocas )  ، كه بر موريس چيره شده و جاى او را گرفته بود ، بيش از چند سال دوام نياورد و در سال 610 ميلادى به دست هراكليوس كه پدرش هم هراكليوس خوانده مىشد ، و فرمانده افريقا از سوى دولت روم بود ، و در ميان روميان شأن و احترامى داشت كشته شد . و بزرگان روم هراكليوس را امپراطور خواندند « 2 » . نوشته‌اند پس از روى كار آمدن هراكليوس او نامه‌اى به پرويز نوشت و به او خبر داد كه او فوكاس قاتل موريس را به مجازات رسانده ، بنابراين مانعى براى آشتى باقى نمانده است . ولى پرويز به او پاسخ نداد ، و سردارانش همچنان به پيش روى خود در سرزمين روم ادامه مىدادند .\r\nسرداران ايران در سال 613 انطاكيه را و سپس طرسوس و كيليكيا را گرفتند ، و در 614 اورشليم را هم پس از بيست روز محاصره تسخير كردند . برخى از تاريخ‌نگاران مسيحى نوشته‌اند و در تاريخ كليسا هم آمده كه آن سرداران در جريان جنگ در آنجا كشتار عظيمى از مسيحيان كردند ، و سى و پنج هزار اسير\r\n\r\n\r\n","description":"","footnote":"\r\n( 1 ) - مسعودى ، مروج الذهب ، پلا ، ج 1 ، ص 319 .\r\n( 2 )\r\n Baynes , N . H . , Successors of justinian , Cam . Med . Histo . , 11 , 288 \r\nبه نقل دكتر رستم از او در كتاب « الروم » ، ج 1 ص 221 .\r\n","page_name":" 261 ","page_number":261},
  {"content":"\r\n\r\nگرفتند ، و كليساها را آتش زدند ، و بطريرك آنجا را به نام زخريا زندانى ساختند ، و صليب را هم به ايران فرستادند . ولى در نوشته اين تاريخ‌نگاران ، كه نام فرمانده ايرانى اين جنگها را شهربراز نوشته‌اند اين هم آمده كه شهربراز پس از تسلّط بر شهر ، كليساها را از نو بساخت « 1 » . در سال 615 شاهين خواست پيروزيهاى آسياى صغير را تكميل كند ولى موفّق نشد و عقب‌نشينى كرد ، ولى در بهار 619 شهر براز به پيروزيهاى بيشترى دست يافت و به مصر تاخت و در آنجا بليسيوم و ممفيس و بابل را هم گرفت ، و سپس به اسكندريه روى آورد ، و پس از محاصره‌اى بر آنجا هم دست يافت . « 2 »\r\nدر اين زمان كه هراكليوس خود را در برابر ايرانيان ناتوان مىيافت تصميم گرفت كه به افريقا برود ، زيرا آنجا تنها جائى از امپراطورى روم بود كه دست‌نخورده باقى مانده بود . نقشهء او اين بود كه از آنجا به مصر حمله كند و ايرانيان را از آنجا بيرون براند . و چون مردم از اين تصميم آگاه شدند كوشيدند با اجتماع خود او را از اين كار بازدارند . و اسقف اعظم روم هم به او اصرار كرد كه در قسطنطنيه بماند ، و كليساها هم براى كمك و پشتيبانى او در جنگ حاضر شدند كه تمام سيم و زرى كه در خزانه داشتند در اختيار او بگذارند ، كه پس از پايان جنگ معادل آنها را به كليساها بازگرداند . و او هم پذيرفت و از آن پس كارها روال ديگر يافت . در تاريخهاى روم و كليسا اين را نقطهء عطفى در جنگهاى ايران و روم شمرده‌اند ، زيرا از اين پس اين جنگ كه تا آن زمان جنگى سياسى و ملّى بين ايران و روم بود ، براى روميان و مسيحيان به صورت جنگى مذهبى درآمد ، و گذشته از دولت ، كليسا هم در آن شركت كرد و كشيشان هم به تبليغ و تحريك مردم پرداختند . بر پايهء نوشتهء آن تاريخها هراكليوس به قصد اين‌كه خود را براى يك جنگ مقدّس مذهبى يعنى دفاع از دولت و دين و كليسا آماده\r\n\r\n\r\n","description":"","footnote":"\r\n( 1 ) -\r\n Antiochus Stralegus , Capture of Jerusalem by the Persians , Trans . by N . Marr ; Peeters , P . La Prise de Jerusalem Par Perses , Mep . univ , saint Joseph Ix \r\nبه نقل دكتر رستم از آن كتاب در « الروم » ، ج 1 ، ص 224 .\r\n( 2 ) - اسد رستم ، « الروم » ، ج 1 ص 224 .\r\n","page_name":" 262 ","page_number":262},
  {"content":"\r\n\r\nسازد ، مدّتى در كليساى بزرگ شهر به اعتكاف و رياضت روحى پرداخت ، و چندى بعد هنگامى كه عازم ميدان جنگ مىشد باز مدّتى را در كليسا به تشريفات مذهبى و ادعيه و اوراد گذراند ، و بدين‌وسيله از مريم مقدّس كمك خواست . و در سال 622 بطريرك بزرگ و حاكم شهر و بزرگان و معتمدان و اعيان و اشراف را خواست و در حضور آنان و حضور اسقف بزرگ و حاكم شهر و همهء آن بزرگان پس از نماز در كليساى بزرگ شهر و دعاء و نيايشهاى لازم عازم جنگ مقدّس شد . و از اين‌جا است كه بعضيها دربارهء جنگهاى صليبى گفته‌اند كه نخستين جنگجوى صليبى را بايد هراكليوس به‌شمار آورد « 1 » .\r\n\r\nهراكليوس و خسروپرويز\r\nدر سال 622 هراكليوس به كمك نيروى دريائى روم ، كه هنوز دست‌نخورده مانده بود ، از درياى سياه گذشت و در ارمنستان به قواى ايران حمله برد و چون مسيحيان آنجا به او كمك كردند ، پيروزى نصيب او شد . و سال بعد از ارمنستان گذشت و به آذربايجان رسيد و به كزك ( گنجه ) يكى از مراكز مهمّ ايران در آذربايجان شمالى دست يافت ، و آتشكدهء بزرگ آذرگشسب را ، كه داراى ذخائر بسيار و نفايس بىشمار از پيش‌كشيهاى شاهان بود ، تاراج كرد و به تخت معروف پرويز به‌نام تاقديس كه آن را يكى از شگفتيهاى دنياى قديم دانسته‌اند « 2 » دست يافت . و پس از تاراج و ويران كردن آنجا همهء تأسيسات و آتشكدهء آنجا را هم به آتش كشيد . و در سال 624 در\r\n\r\n\r\n","description":"","footnote":"\r\n( 1 ) - اسد رستم ، الروم ، ج 1 ص 226\r\n( 2 ) - هرتسفلد دانشمند باستان‌شناس را دربارهء اين تخت تحقيقى عالمانه است كه بدين عنوان چاپ و منتشر شده :\r\n Der thron des Khosro , Jahrb , d . Preus . Kunstsammlungen , t , 41 ; renseignements supplementaires dass les Arch . Mitt 11 , P . 128 S 99 \r\nدر كتاب ايران ساسانى كريستن‌سن نيز شرحى دربارهء آن هست ( ص 460 - 462 متن فرانسه ) . در كتاب غرر ثعالبى و شاهنامهء فردوسى نيز مطالبى دربارهء برخى از شگفتيهاى آن مىتوان يافت .\r\n","page_name":" 263 ","page_number":263},
  {"content":"\r\n\r\nجنگ سختى هم كه بين او و شهربراز درگرفت پيروزى نصيب او شد ، و چندى بعد در سال 627 در نزديكى دستگرد مقر خسروپرويز و پايتخت موقّت او با سپاهيان او روبه‌رو شد ، ولى چون خسرو از مقابلهء با او سرباز زد ، و به مدائن عقب نشست ، هراكليوس به آسانى بدانجا دست يافت و تمام مال و خواسته و ذخائر موجود . در آنجا را كه غنائمى هنگفت بود به تاراج برد ، و از آن‌جمله سيصد پرچم رومى بود ، كه سرداران ايرانى در جنگهاى خود با روم آنها را از سپاهيان شكست‌يافتهء روم گرفته و به نشانهء پيروزيهاى خود بر روم آنها را در محلّى خاص نگهدارى مىكردند .\r\nچون پيش‌گويانى كه خسرو به پيشگوئيهاى آنها اعتقادى راسخ داشت به او گفته بودند كه اقامت تيسفون بر او نامبارك خواهد بود ، از سال 604 تا زمانى كه هراكليوس بر او تاخت ( 628 - 627 ) اقامتگاه مطبوع او قلعهء دستگرد بود كه به نام دستگرد خسرو معروف بود و در كتابهاى عربى به نام الدسكرة يا دسكرة الملك خوانده شده . اين محل در كنار شاهراهى بود كه از بغداد « 1 » به همدان مىرفت ، و تقريبا در فاصلهء 107 كيلومترى پايتخت به طرف شمال شرقى نزديك شهر قديم آرتميته  Artamita  قرار داشت . آقاى هرتسفلد عقيدهء بعضى از مورّخان را كه بناى اين شهر را به هرمزد اوّل نسبت داده‌اند رد كرده است .\r\nبسيار ممكن است كه شهر و كاخ دستگرد قبل از خسروپرويز هم وجود داشته ولى مسلّما از زمان انوشروان به بعد پادشاهان ساسانى توقّف در عراق را بر ساير نقاط ترجيح داده و مخصوصا در ناحيه بين تيسفون و حلوان مقام كرده‌اند . آقاى هرتسفلد شرحى در وصف ويرانهء دستگرد كه امروز موسوم به زندان است نوشته .\r\nدر زمان جغرافىنگار عرب موسوم به ابن رسته ( حدود 903 م . ) حصار آجرى دستگرد سالم بوده است . ولى امروز جز يك قطعه به طول 500 متر تقريبا از اين ديوار چيزى برجاى نيست . دوازده برج سالم و چهار برج خراب در آن‌جا ديده\r\n\r\n\r\n","description":"","footnote":"\r\n( 1 ) - اين محل با همين نام بغداد در دوران ساسانى يكى از مراكز مهم بازرگانى ايران در تقاطع راههاى بازرگانى شرق و غرب بوده و بازار بين المللى ساليانهء آن شهرت داشته است .\r\n","page_name":" 264 ","page_number":264},
  {"content":"\r\n\r\nمىشود بنابر نوشتهء آقاى هرتسفلد حصار دستگرد محكمترين حصار آجرى است كه از عهود قديم در آسياى غربى باقى مانده ، به استثناى ديوارى كه بانى آن نبوكد نصر است » ( از ايران ساسانى كريستن‌سن ، ترجمهء فارسى رشيد ياسمى ، ص 320 ) .\r\n( ابن رسته اصلا ايرانى و از مردم اصفهان بوده نه عرب چنان كه در اين متن آمده ) .\r\nاينها مطالبى است كه در تاريخها دربارهء اين جنگها و علّت تغيير وضع هراكليوس از ناكامى به پيروزى نوشته‌اند . ولى خسرو چنين نمىپنداشت . او پيروزيهاى هراكليوس و شكستهاى خود را ناشى از سستى سرداران خود در جنگ ، و آن را هم نتيجهء سازش آنها با هراكليوس و مخالفت با خود مىپنداشت .\r\nو براى اين پندار خود دلائلى هم داشت . چه تمام پيروزيهائى كه هراكليوس به دست آورده و سرانجام با تصرّف دستگرد پايتخت او چنان سرشكستگى براى او به بار آورده بود درحالى صورت گرفته بود كه هنوز شهربراز با سپاهيان نيرومند خود در سرزمينهاى فتح‌شدهء روم همچنان استوار و پابرجا نشسته بود و خسرو گمان مىكرد كه اگر شهربراز مىخواست مىتوانست راه هراكليوس را به داخل ايران ببندد . يا دست‌كم وقتى كه او به دستگرد مقر خسروپرويز حمله كرده بود او مىتوانست از جانب غرب كه در سيطرهء سپاهيان او بود هراكليوس را مورد حمله قرار دهد ، و مانع از آن شود كه او بىهيچ رادع و مانعى بر آنجا دست يابد . و اين كه شهربراز اين كار را نكرده و راه هراكليوس را باز گذاشته دليل آن مىشمرد كه شهربراز با امپراطور روم سازش كرده تا او را از ميان بردارند .\r\nحوادث ديگرى هم كه در اين دوران اتّفاق افتاده نشان مىدهد كه بين خسرو و ديگر سردارانش كه در جنگ با روم شركت داشته‌اند نيز همين بدگمانى وجود داشته است . عزل شاهين از فرماندهى ، و احضار او به پايتخت ، و سپس مردن يا كشته شدن او در آنجا ، يكى از نتايج اين بدگمانى بود . شاهين را فرماندهى توانا وصف كرده‌اند و فتح كالسدون شهر مهم روم را در مقابل قسطنطنيه به نام او نوشته‌اند « 1 » .\r\n\r\n\r\n","description":"","footnote":"\r\n( 1 ) - كريستن‌سن ، ص 442 - 443 ( متن فرانسه ) ، سايكس ( ج 1 ، ص 417 و 418 ) متن انگليسى . در برخى از مآخذ هم نام فرماندهى را كه در كالسدون با هراكليوس روبه‌رو بوده شهربراز نوشته‌اند .\r\n","page_name":" 265 ","page_number":265},
  {"content":"\r\n\r\nمىتوان حدس زد كه اين شكستهاى پىدرپى آن هم در بحبوحهء قدرت و جلال و جبروت خسروپرويز و سرشكستگى كه در دستگرد نصيب او شد تا چه اندازه شخصيّت و ابهت او را در نزد سرداران و بزرگان دولت ، كه آنها هم از ناپايدارى او در برابر هراكليوس و به‌خصوص از دست دادن پرچمهاى رومى كه نشانهء دلاوريها و مايهء سرفرازى ايشان بوده سخت خشمناك بودند ، درهم شكسته و اثر روانى اين رويدادها هم بر خود او تا چه حد شديد بوده و چگونه تعادل روحى او را برهم زده است . نشانه‌هاى اينها را در رفتار سخت و اهانت‌آميز او نسبت به سردارانى كه در جبههء جنگ بوده‌اند ، و همچنين در دستورهاى انتقامجويانهء او براى مجازات آنها كه از جبهه جنگ برمىگشته‌اند ، مىتوان يافت .\r\nهمچنان كه مىتوان از خلال حوادث آن ايّام دريافت كه چگونه جنگ ايران و روم جاى خود را به مبارزهء نهان و آشكار بين خسروپرويز و سران سپاهش داده است .\r\n\r\nخسروپرويز و شهربراز\r\nاز ميان همهء سران و سرداران تنها شهربراز بود كه به سبب نيروئى كه در اختيار داشت و دور از دسترس خسرو هم مىبود سر از فرمان او پيچيد و دستور او را براى بازگشت به تيسفون ناديده گرفت ، و همچنان در مقرّ فرماندهى خود باقى ماند . نوشته‌اند كاخى كه در فاصلهء بيست و پنج ميلى شمال شرقى بحر الميّت در كشور كنونى اردن وجود داشته و آثارى از آن در موزهء فردريك برلن ديده مىشود كاخ شهربراز بوده و آنها اثرى از فرمان‌روائى همين سردار ايرانى بر اين سرزمينها در آن دوران است « 1 » .\r\nخسروپرويز توانائى آن را نداشت تا شهربراز را با جنگ از پاى درآورد ، و اوضاع هم‌چنان اقتضائى نداشت ، ناچار براى از ميان بردن او به همان وسيله‌اى روى آورد كه براى نابود ساختن بهرام چوبين در تركستان از آن بهره گرفته بود ، و كوشيد تا با حيله و تدبير يا او را به‌دست اطرافيانش هلاك سازد ، و يا او را به\r\n\r\n\r\n","description":"","footnote":"\r\n( 1 ) - دكتر عبد الوهاب عزام ، ترجمهء شاهنامهء بندارى ، ج 2 ، حاشيه ص 237 ، به نقل از ورنر ، ج 8 ، ص 129 . ( الدراسات الادبية ، ج 6 / 197 ) .\r\n","page_name":" 266 ","page_number":266},
  {"content":"\r\n\r\nدام روميان اندازد . از سوى ديگر شهربراز هم بيكار نمىنشسته ، او هم براى مقابلهء با خسرو به حيله و تدبير مىپرداخته و مىكوشيده سرداران و اطرافيان خسرو را بر او بشوراند .\r\nمجموع اين‌گونه حيله‌ها و تدبيرها و آثار ناشى از آنها بوده كه مايهء داستانها و حكايتها شده و موضوع كتابى گرديده كه در ميان ايرانيان همان دوران شهرتى فراوان يافته و به نام « كتاب شهربراز و ابرويز » به عربى هم ترجمه شده بوده و خلاصه‌اى دربارهء آن گذشت . از نوشتهء مسعودى مىتوان دريافت كه اين كتاب علاوه بر حيله‌ها ( - مكايد ) شامل مكاتباتى هم كه بين شهربراز و با خسروپرويز و هراكليوس به‌طور مستقل مبادله مىشده نيز بوده است . « 1 » از اين كتاب در حال حاضر اثرى شناخته نيست ولى نشانه‌هائى از آن را مىتوان در مؤلّفات قرنهاى نخستين اسلامى يافت و آن اخبارى است كه جابه‌جا دربارهء « مكايد » ( - حيله‌ها ) خسروپرويز نقل كرده‌اند .\r\n\r\nشهربراز و هراكليوس\r\nاين‌كه آيا شهربراز چنان كه خسروپرويز مىپنداشته سردارى خيانت‌پيشه بوده كه با هراكليوس همدست و همداستان شده تا خسرو را از ميان بردارد و به‌جاى او بر تخت ايران نشيند ، يا اين‌كه او سبب بدگمانى خسروپرويز و از بيم جان به هراكليوس پيوسته است ، در اين آثار و آنچه در تاريخها آمده دربارهء هريك از اين دو فرض نشانه‌هائى مىتوان يافت .\r\nدر داستانى كه طبرى آورده و نمونه‌اى است از يكى از حيله‌هاى خسروپرويز براى كشتن شهربراز ، كه احتمالا از همان كتاب در آن راه يافته ، چنين مىخوانيم كه خسرو به سبب شنيدن سخنى كه آن را چنان كه به او باز نموده‌اند برادر شهربراز كه با او در جبهه مىزيسته بر زبان رانده و خسرو آن را نشانه‌اى از توطئه آن دو عليه خود شمرده است در نامه‌اى به شهربراز فرمان قتل برادرش را هم به\r\n\r\n\r\n","description":"","footnote":"\r\n( 1 ) - مسعودى ، مروج ، پلا ، ج 1 ، ص 319 « و كانت له مع ملك الروم و ابرويز اخبار و مكاتبات و حيّل . . . » .\r\n","page_name":" 267 ","page_number":267},
  {"content":"\r\n\r\nاو مىدهد . ولى شهربراز در پاسخ او با بيان مطالبى در كارآئى و وفادارى برادرش نسبت به خسرو كوشيده تا او را از كشتن وى منصرف سازد و چون خسرو دوباره فرمان خود را تكرار مىكند و شهربراز باز هم با ذكر عذرهائى مىكوشد او را منصرف سازد و مبادلهء نامه‌ها بين آنها دو سه بار تكرار مىشود ، اين بار خسرو با ارسال فرمانى شهربراز را از فرماندهى عزل و جاى او را به برادرش مىدهد . و در فرمائى جداگانه فرمان قتل شهربراز را هم براى برادر مىفرستد . و هنگامى كه برادر در صدد اجراى فرمان خسرو بوده شهربراز نامه‌هاى خسرو و پاسخهاى خودش را دربارهء او به برادر نشان مىدهد . و چون نيرنگ خسرو براى آنها فاش مىشود ، هر دو به قيصر مىپيوندند و با او در جنگ با خسرو همداستان مىشوند « 1 » .\r\nنمونهء ديگرى از اين حيله‌ها و تدبيرها كه احتمالا آن هم از همين كتاب در مؤلّفات دوران اسلامى راه يافته و شهربراز را در چهرهء ديگرى مىنماياند ، داستان نسبتا مفصّلى است كه در كتاب « التاج فى اخلاق الملوك » منسوب به جاحظ به عنوان نمونه‌اى از « مكائد » يعنى حيله‌هاى خسروپرويز نقل شده « 2 » و مسعودى هم در جائى كه از تيره شدن روابط بين شهربراز و خسروپرويز سخن گفته به آن اشاره كرده است « 3 » . خلاصه آنكه هراكليوس در يك لشكركشى كه براى حمله به ايران ترتيب داده بود تا كنارهء رود نهروان رسيده و خود را براى عبور از آن آماده مىكرد . خسروپرويز كه اين حمله را به تحريك و با راهنمائى شهربراز مىدانست و نوشتهء برخى از تاريخ‌نويسان هم آن را تأييد مىكند « 4 » . براى دفع حملهء هراكليوس و بدگمان ساختن او نسبت به شهربراز و به‌هم زدن پيوند آنها دست به حيله‌اى زد . و آن اين بود كه نامه‌اى حق‌شناسانه به شهربراز نوشت ، و در آن از كار او كه هراكليوس را فريب داده تا به ايران حمله كند و هنگامى كه سپاهيان خسرو در شرق با او در پيكار هستند او هم از غرب به او بتازد و كار او را يكسره سازند ، او را\r\n\r\n\r\n","description":"","footnote":"\r\n( 1 ) - طبرى ، 1 / 1007 و 1 / 1008 .\r\n( 2 ) - جاحظ ، التاج فى اخلاق الملوك ، ص 180 - 185 .\r\n( 3 ) - مسعودى ، مروج ، پلا ، ج 1 ، ص 319 .\r\n( 4 ) - مسعودى ، مروج ، پلا ، ج 1 ص 319 .\r\n","page_name":" 268 ","page_number":268},
  {"content":"\r\n\r\nبسيار ستوده بود . و آن نامه را كه ظاهرا خيلى محرمانه بوده ولى مىبايستى به دست خبرچينان هراكليوس بيفتد ، به‌وسيلهء يكى از اسقفهاى مسيحى ايران ، به نزد شهربراز فرستاد ، و به او سفارش شد از راهى برود كه جاسوسان هراكليوس او را ببينند و او را دستگير كنند . اسقف نيز چنان كرد و نامه به دست هراكليوس افتاد . و او از بيم آنكه مبادا در محاصره افتد بىدرنگ از آنجا بازگشت ، و نسبت به شهربراز بدگمان شد . شهربراز هم كه از اين حيله آگاه شد هرچه كوشيد نتوانست آن بدگمانى را به كلّى از ميان ببرد .\r\nمسعودى هم در جائى كه از تيره شدن روابط خسرو و شهربراز سخن گفته و به آنان اشاره شد ، اين مطلب را هم نوشته است كه شهربراز به پادشاه روم متمايل شد و او را روانهء عراق كرد ، و چون پادشاه روم به نهروان رسيد پرويز به حيله‌اى دست زد و با نامه‌هائى كه به‌وسيلهء يكى از اسقفهاى نصرانى فرستاد قيصر را به قسطنطنيه بازگردانيد ، و باعث تيرگى روابط بين او و شهربراز شد . اين حكايت در شاهنامهء فردوسى هم آمده و در آنجا هم حملهء قيصر به ايران به تحريك شهربراز يا گراز ياد شده و از بازگشتن قيصر به چاره‌گرى خسرو سخنها رفته است « 1 » . طبرى هم در جائى كه حملهء هراكليوس را به ايران و آمدن او را تا نهروان ذكر كرده اين را هم نوشته است كه چون خبر به پرويز رسيد و آمادهء دفاع گرديد هراكليوس از حمله صرف‌نظر كرد و به كشور خود بازگشت « 2 » ولى طبرى دربارهء علّت اين انصراف و بازگشت چيزى ننوشته است .\r\n\r\nدستگيرى و زندان خسروپرويز\r\nاز آنجا كه شهربراز هم در حيله و تدبير دست‌كمى از خسرو نداشت ، او هم مىكوشيد كه از درون دستگاه خسرو سران و سرداران را بر او بشوراند و با همدستانى كه در دربار خسرو داشت و از آن‌جمله زادفرخ رئيس نگهبانان شاهى « 3 » زمينهء شورش را فراهم سازد . و آنچه باعث شد كه\r\n\r\n\r\n","description":"","footnote":"\r\n( 1 ) - شاهنامه ، ج 5 ، ص 244 به بعد .\r\n( 2 ) - طبرى ، 1 / 1005 .\r\n( 3 ) - فردوسى مقام زاد فرخ را نزد خسرو و همدست شدن او را با شهربراز در ضمن ابياتى كه برگشتن سران را از خسرو به سبب بيدادگريهاى او شرح داده چنين بيان\r\n-\r\n","page_name":" 269 ","page_number":269},
  {"content":"\r\n\r\nحيله‌هاى او كارىتر و مؤثرتر افتد و خسروپرويز را از پاى درآورد از يك سو دژم‌خوئيها و سخت‌گيريهاى خود خسرو نسبت به فرماندهان و سپاهيان بود ، و از سوى ديگر بدگمانى و بيمناكى آنان بود از او ، و همهء اينها دست به هم داد و باعث گرديد تا در شبى كه سپاهيانى تازه از جبههء جنگ بازگشته بودند با زمينه‌اى كه زادفرخ براى شورش آماده ساخته بود ، خود او با نخوار فرمانده سپاهيان بازگشته و گروهى ديگر از بزرگان دولت دست يكى كرده قباد پسر خسروپرويز معروف به شيرويه را از كاخى كه براى او زندان‌گونه‌اى بود درآوردند و بر تخت نشاندند و پاسبانان شبانه را واداشتند تا به‌جاى نام خسرو كه هر شب با عنوان شاهنشاه بانگ مىكردند نام قباد را به عنوان شاهنشاه ياد كنند و خسروپرويز را هم كه همان شب با شنيدن آن غوغا و بانگ « قباد شاهنشاه » پى به ماجرا برده و از خوابگاه خود گريخته و در باغى پنهان شده بود روز بعد به نهانگاه او دست يافتند و او را گرفته به زندان افكندند « 1 » . و سبب اين را هم كه در اين روى داد ، زادفرخ كوششى بيشتر به كار برده ، در اين امر ميتوان يافت كه خسرو او را مأمور كشتن سپاهيان زندانى كرده بود « 2 » و او آن فرمان را اجرا نكرده بوده و بدين‌سبب از انتقام خسرو خود را در امان نمىديده است .\r\n\r\n\r\n","description":"","footnote":"\r\n- كرده :\r\n دگر زادفرخ كه نامى بدى * بنزديك خسرو گرامى بدى\r\nنيارست رفتن كسى نزد شاه * مگر زادفرخ بدى بار خواه\r\nيكى گشت با سالخورده گراز * ز كشور به كشور به پيوست راز \r\n( شاهنامه ، ج 5 ، ص 244 )\r\n( 1 ) - تفصيل اين واقعه را در شاهنامه ، ج 5 ص 244 تا 255 خواهيد يافت .\r\n( 2 ) - طبرى ، 1 / 1042 .\r\n","page_name":" 270 ","page_number":270},
  {"content":"\r\n\r\n\r\nگفتار هشتم نگاهى به محاكمهء خسروپرويز از خلال دو نامهء بازمانده از آن رويداد\r\nاهمّيّت تاريخى اين دو نامه * نظر محقّقان دربارهء اين دو نامه * مسائلى كه در اين دو نامه مطرح شده * سياست عربى خسروپرويز * از علّتهائى كه براى قتل نعمان ذكر شده * نظرى به داستان قتل نعمان * ريشه‌هاى بدگمانى خسروپرويز * قيس بن مسعود شيبانى و خيانت او * تاراج كاروان شاهى و كيفر تاراج‌گران * خرّ خسرو فرمان‌رواى يمن و سرنوشت او * قتل مردانشاه ، اسپهبد يا پادوسبان نيمروز ( - عربستان ) .\r\nاگر از ظواهر امر ، و تشريفاتى كه معمولا در محاكمات رعايت مىشود ، صرف‌نظر گردد ، اين دو نامه را مىتوان صورت جلسه يا شرح وقايع محاكمه‌اى دانست كه سران و سردارانى كه بر خسروپرويز شوريده و او را به زندان افكنده بودند ، براى اثبات گناهان او و حقّانيت خويش ، برپا ساخته بودند . نامهء اوّل در واقع ادّعانامه‌اى است كه آنها تنظيم كرده و به زبان پسرش قباد يا شيرويه ، كه اكنون\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nبه‌جاى پدرش نشسته بود ، براى خسرو فرستاده‌اند ، و در آن كارهاى ناصواب او را كه خلاف مصلحت ملك و ملّت مىپنداشته‌اند ، و او را به موجب آنها سزاوار چنان سرنوشتى مىدانسته‌اند ، برشمرده‌اند . و نامهء دوم هم دفاع‌نامه‌اى است كه خسرو در آن يك‌يك آن تهمتها را پاسخ گفته و دلائلى را كه براى هريك از كارهاى خود داشته باز نموده است .\r\nچون دربارهء اين دو نامه در جاهاى ديگر با مقايسه و سنجش روايات مختلفى كه از آنها در مآخذ مختلف تاريخى و ادبى آمده است توضيح بيشترى داده‌ام « 1 » ، در اينجا تنها دربارهء اهمّيّت اين دو نامه از نظر مطالعه و تحقيق در دوران اخير دولت ساسانى و عواملى كه از درون همان دولت پايه‌هاى ظاهرا استوار آن را بيش از پيش مىفرسوده چند مطلب بر آنچه در آنجا گفته شده است مىافزايم .\r\n\r\nاهمّيّت تاريخى اين دو نامه\r\nاهمّيّت اين دو نامه براى مطالعه در وضع درونى دولت و ملّت ايران در آن دوران از چند لحاظ است ؛ يكى از اين لحاظ كه اين نوشته‌ها حكايت از رويدادى مىكنند كه در تاريخ ايران بىسابقه و بىنظير بوده است . موضوع گرفتن و در بند كشيدن و كشتن شاه يا فرمان‌روائى به دست جانشين يا بزرگان دولت و يا مردم ديگر ، در تاريخ نه بىسابقه است و نه بىنظير . آنچه در اين مورد بىسابقه و بىنظير بوده و براى نخستين‌بار در تاريخ اين سرزمين روى داده ، به داورى كشيدن و محكوم كردن شاهى است به كيفر اعمالى كه در دوران سلطنت خود مرتكب شده ، اعمالى كه آنها را ، كسانى كه وى را به داورى كشيده‌اند ، خلاف مصلحت ملك و ملّت تشخيص داده‌اند . اين\r\n\r\n\r\n","description":"","footnote":"\r\n( 1 ) - الف ، در كتاب : « الترجمة و النقل عن الفارسية فى القرون الاسلامية الاولى » ، انتشارات دانشگاه لبنان بيروت ، 1964 . . . ج 1 ، ص 148 - 208 با عنوان « الرسائل المتبادلة بين كسرى ابرويز و ابنه قباد المعروف بشيرويه »\r\nب ، در مقاله‌اى با عنوان : « دربارهء يكى از تاجنامه‌هاى ساسانى » كه در مجلّهء الدراسات الادبية سال ششم ، شماره‌هاى 3 و 4 ص 185 - 207 ، بيروت ، 5 - 1964 ميلادى و 1343 ه . ش . به چاپ رسيده است .\r\n","page_name":" 272 ","page_number":272},
  {"content":"\r\n\r\nامر است كه در تاريخ ايران سابقه نداشته ، و به قتل خسروپرويز يا به تعبير ديگر به اعدام او اهمّيّتى بيش از قتل شاهان ديگر داده ، و بازتاب گسترده‌اى كه اين حادثه در تاريخ اين دوران داشته و همان هم باعث حفظ اين نامه‌ها يا پيامها شده است نيز از همين امر سرچشمه مىگيرد .\r\nو ديگر از اين لحاظ كه غالب مطالبى كه در اين نامه‌ها مطرح شده از مسائل مهمّ جامعهء ايرانى در آن دوران بوده ، مسائلى كه معمولا در تاريخهاى مدوّن به آنها توجّهى نشده ، آن‌چنان كه گوئى چنان مسائلى وجود نداشته است . ولى طرح آنها در اين نامه‌ها كه بازتابى از آن محاكمه است نشان مىدهد كه چنان مسائلى نه‌تنها در جامعهء ايران وجود داشته ، بلكه تا حدّى شناخته شده هم بوده‌اند ، و فرزانگان آن جامعه هم از آنها آگاه بوده ، و از چاره‌انديشى هم غافل نبوده‌اند . و امروز هم وقوف بر آن مسائل براى درك صحيح تاريخ آن دوران و شناخت علل و اسبابى كه آن دگرگونيها را سبب شده‌اند ، خالى از اهمّيّت نيست .\r\nو ديگر از اين لحاظ كه طرح اين مسائل در اين نامه‌ها نشان‌دهندهء تحوّلى در تفكّر سياسى و نگرش اجتماعى در ايران است كه تاكنون در مطالعات تاريخى آن دوران چنان كه بايد مورد توجّه قرار نگرفته ، و اين امر ازآن‌رو اهمّيّت دارد كه اين تحوّل فكرى از نشانه‌هاى دورانى است كه آن را دوران شكوفائى علم و معرفت در ايران پيش از اسلام شمرده و آغاز آن را از زمان انوشروان و به سبب علم و دوستى او دانسته‌اند « 1 » و توجّه به آن در مطالعات تاريخى سير انديشه و علم در ايران زمينه‌هاى پربارى براى بحث و تحقيق در اختيار پژوهندگان مىگذارد .\r\nمجموع اتّهامهائى كه در نسخه‌هاى موجود اين نامه‌ها مطرح شده و از روايات مختلف آنها در مآخذ مختلف استخراج گرديده در اين چند تا خلاصه مىشود :\r\n\r\n\r\n","description":"","footnote":"\r\n( 1 ) - آگاهى بيشتر را دراين‌باره در نوشته‌اى كه از نگارنده با عنوان « نهضت فرهنگى ايران در دوران انوشروان » در كتاب « فرهنگ ايرانى . . . » چاپ شده ، با توجّه به مآخذى كه در آنها ذكر شده است خواهيد يافت . ن . ك . « فرهنگ ايرانى پيش از اسلام و آثار آن در تمدّن اسلامى و ادبيّات عربى » ، چاپ دوّم ، انتشارات دانشگاه تهران ، سال 1356 ه . ش . ص 233 به بعد . ( چاپ سوم ، انتشارات توس ، 1374 )\r\n","page_name":" 273 ","page_number":273},
  {"content":"\r\n\r\n1 - تهمت قتل پدر ( - هرمزد ) ، 2 - جلوگيرى از معاشرت فرزندان با مردم ، 3 - درشتى و بدرفتارى او با زندانيان ، 4 - گرد آوردن زنان بسيار در كاخ خود و بازداشتن ايشان از گرفتن شوى و زادن فرزند و بقاء نسل ، 5 - سختگيرى بسيار در وصول خراج ، 6 - گرفتن مال مردم به زور و ستم ، 7 - نگه داشتن سپاهيان در ميدانهاى جنگ براى مدّتهاى طولانى دور از زن و فرزندان خويش ، 8 - نپذيرفتن خواهش پادشاه روم براى پس فرستادن صليب مسيح درحالىكه نه او را و نه كشور او را نيازى به آن چوب بوده است ، « 1 » 9 - دستور كشتن سرداران و سپاهيانى كه از جبههء جنگ برگشته بودند ، 10 - كشتن نعمان بن منذر پادشاه دست‌نشاندهء حيره « 2 » ، 11 - كشتن مردانشاه پادوسبان نيمروز ، 12 - قصد كشتن خسرو پسر شهريار يزدجرد « 3 » ، 13 - برهم زدن آيينى كه اردشير بابكان نهاده بوده و نزد همهء شاهان ساسانى پيوسته محترم بوده و عمل بدان واجب شمرده مىشده « 4 » .\r\n\r\nنظر محقّقان دربارهء اين دو نامه\r\nدر اين نامه‌ها حجّت خسرو قوىتر مىنمايد و از آنها چنين برمىآيد كه خسرو سزاوار چنان عقوبتى نبوده . و شايد به‌همين‌سبب هم بوده كه نلدكه دربارهء اين دو نامه و كيفيت انشاء آنها بدان‌صورت كه در تاريخها آمده نظرى ترديدآميز اظهار داشته ، و احتمال داده كه اين دو نامه ، پس از كشته شدن خسروپرويز و مرگ قباد يا شيرويه ، به وسيلهء كسانى كه در آن واقعه حضور داشته و از نزديك شاهد ماجرا بوده‌اند ، به قصد دفاع از خسروپرويز و تبرئهء او نوشته شده باشد . نلدكه براى اين ترديد خود دليلى نياورده ، ولى كريستن‌سن كه پس از بيان نظر نلدكه ترديد در صحّت و اصالت اين نامه‌ها را ناوارد دانسته ، و\r\n\r\n\r\n","description":"","footnote":"\r\n( 1 ) - تا اين‌جا را طبرى ذكر كرده است ( 1 / 1046 - 1047 ) .\r\n( 2 ) - اين دو تهمت را كه با شماره‌هاى 9 و 10 مشخّص شده‌اند دينورى در « الاخبار الطوال » ، ص 108 آورده ، و شمارهء 10 را بلعمى هم ذكر كرده است ( ص 244 - 246 ) .\r\n( 3 ) - اين دو تهمت را هم كه با شماره‌هاى 11 و 12 مشخّص شده‌اند ، بلعمى ( ص 244 - 246 ) ذكر كرده است .\r\n( 4 ) - اين را جاحظ در كتاب « التاج فى الاخلاق الملوك » ( ص 9 ) آورده است .\r\n","page_name":" 274 ","page_number":274},
  {"content":"\r\n\r\nانشاء آنها را در جريان همين واقعه و به همان صورت كه در تاريخها آمده ، مسلّم مىشمارد اين نظر خود را با اين دليل تأييد مىكند ؛ كه نمىتوان باور كرد كه در يك چنين واقعهء بزرگى كه در تاريخ نظير ندارد ، يعنى محاكمهء يك پادشاه مخلوع ، كسى كه همروزگار آن واقعه و از نزديك شاهد ماجرا بوده بتواند در دوره‌اى كه هنوز كسانى كه در آن واقعه دست داشته يا از نزديك شاهد آن بوده‌اند حيات داشته‌اند چنين نامه‌هائى جعل كند اگرچه محتواى آنها هم عين ماوقع باشد « 1 » .\r\nهرچند مىتوان احتمال داد كه بعدها بعضى مطالب بر اين نامه‌ها افزوده يا از آنها كاسته شده باشد ، و در انشاء آنها هم به‌وسيلهء مترجم يا مترجمان عربى تصرّفاتى شده باشد ، ولى شايد نتوان در اصل اين نامه‌ها ، كه تقريبا همهء تاريخها آنها را آورده و هيچ‌يك هم در صحّت آنها ترديد نكرده‌اند ، شك و ترديد روا داشت . زيرا به‌جز آنچه كريستن سن ذكر كرده كه خود دليلى استوار است ، اوضاع و احوالى هم كه اين واقعه در آن روى داده تبادل چنين نامه‌هائى را ايجاب مىكرده است .\r\nآن اوضاع و احوال از اين امر سرچشمه مىگرفته كه برطبق تصريح مورّخان و امارات ديگر قباد يا شيرويه ، كه او را به‌جاى پدر نشانده بودند ، خود به قتل پدر راضى نبوده است . در تاريخ طبرى دراين‌باره چنين آمده : « چون شيرويه به‌جاى پدر نشست ، بزرگان دولت كه بر پرويز شوريده بودند ، ترسيدند كه اگر او را زنده بگذراند بار ديگر روزگار دگرگون شود و او دوباره به سلطنت بازگردد . ازاين‌رو نزد شيرويه رفتند و گفتند كار با دو پادشاه راست نيايد ، يا خسرو را بكش و ما همچنان در فرمان تو خواهيم ماند ، يا تو را از پادشاهى برمىداريم و دوباره به فرمان پدرت درمىآييم . اين گفتار شيرويه را از درون فرو ريخت و درهم شكست » . « 2 » و اين بدان‌سبب بود كه شيرويه از يك‌سو نمىخواست دست به خون پدر بيالايد ، و از سوى ديگر با كسانى هم كه قدرت آن را مىداشتند تا او را همچنانكه بر تخت نشانده‌اند از تخت به زير آورند ، كارى نمىتوانست كرد . از\r\n\r\n\r\n","description":"","footnote":"\r\n( 1 ) - كريستن‌سن ، ايران در زمان ساسانيان ، متن فرانسه ، چاپ اوّل ، ص 439 .\r\n( 2 ) - طبرى ، 1 / 1045 - 1046 .\r\n","page_name":" 275 ","page_number":275},
  {"content":"\r\n\r\nاين‌رو مىخواست با فرستادن اين نامه گناهانى را كه بزرگان به پدرش نسبت مىداده ، و به موجب آنها او را مستوجب قتل مىدانسته‌اند به تفصيل به اطّلاع پدر برساند ، و از وى بخواهد كه اگر او هم دلائلى براى كارهاى خود داشته بيان كند ، شايد بتواند اين بهانه را از دست آن سرداران و بزرگان بگيرد و آنها را قانع سازد تا از كشتن او بگذرند و به زندان او كه خواستهء خود او بود قناعت كنند .\r\nدر تاريخ ثعالبى آمده كه قباد مىخواست خسرو را به دژ استخر بفرستد تا از او در آنجا تا پايان عمر به عزّت و احترام نگهدارى شود « 1 » . اين مطلب از پايان همين نامه هم ، به‌صورتىكه بلعمى نقل كرده ، برمىآيد . و آن چنين است : « اين همه بىحساب در عالم كردى تا به افعال سيّئهء خود مأخوذ شدى و ملك از تو بشد و خلق را گماشتهء خداى عزّ و جل شدند تا امروز مرا مىگويند اگر تو او را نكشى نخست ما تو را بكشيم . اگر تو حجّت دارى بگوى تا من ايشان را بگويم تا از كشتن برهى ، و مرا حجّت باشد و جواب ايشان بدان توانم باز دادن » . « 2 » و به همين‌سبب هم بوده كه به گفتهء بلعمى چون رسول از نزد پرويز بازگشت و پيغام او پيش سپاه و بزرگان عجم بازگفت شيرويه گفت : هرآنچه ما پنداشتيم كه او خطا كرده است همه حجّت و بيّنه پيش آورد . خون او ريختن حلال نيست ، او را هم انجامى بايد داشتن . مردمان سپاه اين سخن نپسنديدند و گفتند پادشاهى به دو ملك راست نشود . « 3 »\r\n\r\nمسائلى كه در اين نامه‌ها مطرح شده\r\nگرچه بسيارى از مسائلى كه در اين نامه‌ها مطرح شده از مسائل دوران خسروپرويز و ناشى از اعمال خود او بوده ، ولى برخى از آنها از مسائل ديرينهء ايران و قديم‌تر از دوران خسرو و شايد هم قديم‌تر از دولت ساسانى باشد . بازداشت فرزندان از معاشرت با مردمان نمونه‌اى از اين\r\n\r\n\r\n","description":"","footnote":"\r\n( 1 ) - ثعالبى ، غرر اخبار ملوك الفرس و سيرهم ، ص 718 - 724 .\r\n( 2 ) - بلعمى ، ص 246 .\r\n( 3 ) - بلعمى ، ص 252 ؛ و نيز طبرى ، 1 / 1058 .\r\n","page_name":" 276 ","page_number":276},
  {"content":"\r\n\r\nگونه مسائل است .\r\nطرز معامله و رفتار فرزندان و خويشان و وابستگان شاهان با مردم پيوسته يكى از مسائلى بوده است كه خواه‌ناخواه اهتمام اداره‌كنندگان كشور را به خود معطوف مىساخته ، زيرا اين طبقهء نزديكان به سبب منزلتى كه داشته‌اند ، زورگوئيهاى آنها در رفتار با مردم غالبا بيش از قدرت‌نمائىهاى خود شاه ، كه در هر حال فرمان‌روائى مسئول بوده است ، مردم را به ستوه مىآورده و آنها را به عصيان وامىداشته است . و به‌همين‌سبب شاهان هركدام براى چارهء اين مهم راه و روشى داشته‌اند .\r\nمثلا انوشروان دستور داده بود كه اگر كسى از عامهء مردم از نزديكان و بستگان شاه شكايتى داشت ، قاضى بىآنكه از شاكى گواه و بيّنه‌اى بخواهد حق را به او بدهد . خود او در شرح‌حالش دربارهء مجلس دادخواهى كه در حضور بزرگان و موبدان تشكيل مىشده ، در اين مورد چنين نوشته است : « هر دادخواهى كه از دست كارداران يا نمايندگان خود ما يا از نمايندگان فرزندان و زنان يا يكى از افراد خاندان ما بود ، داد آنها بداديم ، و ستم از دادخواهان برداشتيم ، و هيچ بيّنه و گواهى بر آن نخواستيم . زيرا مىدانستيم كه خراج‌گزاران در برابر اينان زبون و ناتوانند ، و زورمندان و فرمان‌روايان بر آنها ستم روا مىدارند . . . و اگر پادشاه كار آنان را ناديده بگيرد كسانى كه در جوار آنان هستند از ستم آنان از پاى درآيند . . .\r\nو همين آگاهى كه ما از ستم اين گروه داشتيم ما را بر آن داشت تا هر دعوى كه بر آنها مىرفت بىگواه بپذيريم . . . ، مىدانستيم كه آن مردم ناتوان قدرت آن را ندارند كه به اطرافيان ما ستم كنند ، و همچنين اين را مىدانستيم كه آن عدّه از نزديكان كه در اين داورى بر آنها زيانى رسيده باشد آن را از نعمت و كرم ما كه از آن برخوردارند جبران خواهند كرد ، ولى آن مردم ناتوان را بدين دسترسى نيست . « 1 »\r\n\r\n\r\n","description":"","footnote":"\r\n( 1 ) - آنچه در اين‌جا نقل شد از شرح حال اوست كه در مجلّهء الدراسات الادبية ، سال سوم ، شمارهء چهارم ، ص 361 - 362 آمده است . توضيح بيشتر را دربارهء اين شرح حال در اين جاها از نويسندهء اين سطور خواهيد يافت : 1 - فصلى با عنوان « كتاب التاج فى\r\n-\r\n","page_name":" 277 ","page_number":277},
  {"content":"\r\n\r\nولى روش هرمز پسر انوشروان چيز ديگر بود . مورّخانى كه او را به دادگرى و رفع ظلم از مردم ستوده‌اند ، كشتارهاى او را از بزرگان ، كه دربارهء آن سخن رفت ، از اين مقوله پنداشته‌اند . ابن بلخى او را چنين وصف كرده : « در علم و عدل و هنرمندى به پدر اقتدا مىنمود و رعايا را نيكو داشتى ، امّا بزرگان را و مردم اصيل را نتوانستى ديد ، و پيوسته بزرگان را مىكشتى و مردم فرومايه را برمىكشيدى ، چنان كه در مدّت پادشاهى سيزده هزار كس از بزرگان كشته بود « 1 » پس همگان از وى بترسيدند ، و دشمنان او را از اطراف جهان برمىآغاليدند تا از همه جوانب خروج كردند » .\r\nاين كار خسروپرويز هم كه آن را بر او خرده گرفته‌اند به گفتهء خودش از همين قبيل بوده ، او در پاسخ اين اتّهام گفته است كه : « ما شما فرزندان را از معاشرت با مردم بازداشتيم ، زيرا از آسيبى كه به ملك و ملّت مىرسانديد ، بيم داشتيم . ولى هيچ‌چيز از آنچه براى يك زندگى شايسته بدان نياز داشتيد از شما دريغ نداشتيم . » « 2 »\r\nيكى ديگر از اين‌گونه مسائل كه زاييدهء دوران خسروپرويز نبوده بلكه از مسائل ديرينهء ايران و ظاهرا يكى از مشكلات اجتماعى مردم اين سرزمين به‌شمار مىرفته ، گردآوردن زنان بسيار در حرمسراها و آن را يكى از نشانيهاى بزرگى و تجمّل پنداشتن بوده است . اين امر پيش از خسروپرويز هم در ايران سابقه داشت و منحصر به شاهان هم نبوده ، بلكه مانند جمع مال و منال از نشانيهاى بزرگى و تشخّص به‌شمار مىرفته است . و به‌همين‌سبب هم بوده كه در آيين مزدك كه آن را برخى از محقّقان حركتى اصلاحى در نابسامانيهاى اجتماعى ايران دانسته‌اند تعديل در ثروت با تعديل در زن قرين بوده ، زيرا نامتعادل بودن هريك از آنها عاملى در نامتعادل ساختن اجتماع به‌شمار مىرفته است .\r\nمسائل ديگرى هم كه در اين نامه آمده هرچند از دوران خسروپرويز و از\r\n\r\n\r\n","description":"","footnote":"\r\n- سيرة انوشروان » در كتاب « الترجمة و النقل عن الفارسية فى القرون الاسلامية الاولى » ، ص 1 - 86 - 2 - دو مقالهء فارسى با همين عنوان عربى « كتاب التاج فى سيرة انوشروان » در سال سوّم مجلّهء الدراسات الادبية ، بيروت 1962 ميلادى .\r\n( 1 ) - ابن بلخى ، فارسنامه ، ص 113 .\r\n( 2 ) - طبرى ، 1 / 1052 .\r\n","page_name":" 278 ","page_number":278},
  {"content":"\r\n\r\nاعمال او سرچشمه گرفته ، ولى آنچه باعث شده كه در اين نامه ذكر شود و خسرو به سبب آنها بازخواست گردد ، نه جنبهء شخصى آنها ، بلكه جنبهء اجتماعى و اثر نامساعد آنها بر كشور و مردم بوده است . مانند پس ندادن دار مسيح به روميان كه ازآن‌رو از خطاهاى خسرو شمرده شده كه جنگ روميان را با ايران ، چنان كه در گفتار پيش گذشت ، به صورت جنگ مقدّس و مذهبى درآورده و همهء مسيحيان روم و متصرّفات آسيائى آن و حتّى ارمنستان ايران را هم به كمك هراكليوس برانگيخته و همه را در پيكار با ايرانيان يك‌دل و يك‌زبان ساخته بود .\r\nكشتن نعمان پادشاه دست‌نشاندهء حيره كه در اين نامه‌ها ذكرى از او رفته و خسرو به سبب آن بازخواست شده نيز از همين قبيل است . زيرا اين رويداد نمودار سياستى از خسروپرويز در منطقهء عرب‌نشين بوده است كه سران و سردارانى كه او را به داورى كشيده بودند آن را در مصلحت ملك و ملّت نمىديدند . و چون اين امر يعنى سياست عربى خسروپرويز ، كه به‌جز اين رويداد نمودهاى ديگرى هم در تاريخ آن دوران داشته كه برخى از آنها در همين نامه‌ها هم منعكس شده ، يكى از عواملى بوده است كه در حوادث اين دوران و سير آنها در مسيرى كه جريان يافت تأثير كلّى داشته تاكنون چنان كه درخور اهمّيّت آن بوده مورد توجّه قرار نگرفته است . ازاين‌رو در اين‌جا با تفصيل بيشترى از آن سخن خواهد رفت و به برخى از نمودهاى ديگر آن هم اشاره خواهد شد .\r\n\r\nسياست عربى خسروپرويز\r\nچنان كه پيش از اين به مناسبتهاى مختلف ذكر شده سياست كلّى و ديرينهء دولت ايران در سرزمينهاى عربى اين بوده است كه مرزبانان و فرمان‌روايان ايرانى در امور داخلى عربها به‌هيچ‌روى دخالت نكنند و ادارهء امور آنها بر روال سنّت ايشان همچنان بر عهدهء شيوخ قبايل كه معمولا از خاندانهاى سرشناس عرب بوده‌اند واگذار مىشده ، و حتّى حفظ امنيّت كاروانهاى بازرگانى كه از وظائف اصلى كارگزاران ايرانى بوده در قلمرو هريك از قبايل عربى در مقابل پرداخت حق الزّحمه‌اى كه به آن حق الخفاره مىگفتند\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nبر عهدهء همان قبيله گذاشته مىشده ، و بدين‌ترتيب سياست ايشان مبتنى بر جلب همكارى و اعتماد و بر پايهء كمك و همراهى استوار بوده و چهره‌اى ملايم داشته است . ولى سياست عربى خسرو پرويز چنين نبود و آن‌چه حاكم بر آن بود بى اعتمادى و بدگمانى بود و به‌همين‌سبب هم چهره‌اى دژم داشت و سخت و بىگذشت مىنمود . و چون به سختى مىتوان پذيرفت كه چنان دگرگونى بنيادى در سياست ديرينهء دولت ساسانى در سرزمينهاى عرب‌نشين بىسبب و علّتى روى داده باشد ، مىتوان اميدوار بود كه با تحقيق و تتبع بيشتر در همهء رويدادهائى كه به نحوى با اين سياست ارتباط مىيابند ، و يافتن پيوندهائى كه برخى حوادث ظاهرا پراكنده را به هم مىپيوندند ، به برخى از علل و عواملى كه چنان دگرگونى را ايجاب كرده‌اند دست يافت . شايد با دست يافتن به آنها بتوان برخى از ابهامهائى را هم كه تاريخ اين دوران را فراگرفته است بر طرف ساخت . و اين چيزى است كه در اين‌جا بدان توجّه شده و با تحقيقى بيشتر در موضوع قتل نعمان ، سعى شده راهى به درون ابهامها گشوده شود .\r\n\r\nاز علّتهائى كه براى قتل نعمان ذكر شده\r\nقتل نعمان يكى از رويدادهاى مهمّ اين دوران بود .\r\nاين رويداد ازآن‌رو مهمّ بود كه خاندان نصر بن ربيعه ، چنان كه در جاى خود ذكر شد ، تنها خاندان عربى بودند كه امارت آنها چندين قرن ريشهء تاريخى داشت . چه از زمانى كه اردشير بابكان امارت حيره را به فردى از اين خاندان واگذار كرد ، تا اين تاريخ به‌جز مواردى اندك امارت اين منطقه همچنان در دست اين خاندان بود و همهء پادشاهان ساسانى آنها را بر اين مقام باقى مىگذاردند . بنابراين ريشه‌كن ساختن اين خاندان در اين امارت ، آن هم با قتل يكى از اميران سرشناس و با قدر و منزلت آن خاندان در نظر اعراب امرى بسيار مهمّ بود و موجب داستانى گرديد كه در كتابها هم در ذكر علّت آن واقعه آن را نقل كردند . براساس اين داستان قتل نعمان در اصل برخاسته از دسيسه‌ها و توطئه‌هاى زيد بن عدى دبير عربى در ديوان خسرو بوده ، كه هم كار\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nترجمه و هم كارهاى مربوط به امارت حيره را در آن ديوان برعهده داشته است ، و آن هم به سبب كينه‌اى بوده كه ابن زيد از نعمان در دل داشته است . زيرا پدرش عدىّ بن زيد كه پيش از وى در دربار خسرو همين سمت را مىداشته است در زندان نعمان وفات يافته يا كشته شده بود . طبرى در داستانى نسبتا مفصّل « 1 » در روايتى از ابو عبيده معمر بن مثنّى قتل عدىّ بن زيد را به عنوان مقدمهء جنگ ذوقار ذكر كرده و اين داستان را از هنگام قتل عدىّ بن زيد در زندان نعمان آغاز كرده ، سپس توطئه و دسيسهء زيد پسر او را در دربار خسروپرويز كه منجر به منصوب شدن نعمان در نظر خسروپرويز و دستور احضار او به تيسفون و سپس قتل او شده ، تا جنگ ذوقار را كه پىآمد همين واقعه بوده شرح داده است . در اين داستان توطئهء زيد پسر عدى بدين‌گونه بيان شده ، كه وى در حضور خسروپرويز زيبائيهاى دختر نعمان را به گونه‌اى ستوده كه خسروپرويز را به خواستگارى او وادارد ، و چون خسرو چنان كرده و نعمان از پذيرفتن آن سرباز زده ، زيد با تفسير نابجاى پاسخ او آتش خشم خسرو را شعله‌ور ساخته است . اين داستانى است كه دربارهء علّت قتل نعمان ، كه رويدادى مهمّ بوده و در آن روزگار بازتابى گسترده داشته ، بر سر زبانها بوده و در تاريخهاى عربى هم كم‌وبيش منعكس شده و آن واقعهء مهمّ را در خود پيچيده است ، مانند همهء رويدادهاى مهمّ كه علّت واقعى آنها از انظار پنهان مىمانده و متناسب با ذهن عامّه در داستانى پيچيده مىشده‌اند . ولى چون اين رويداد از پوشش داستانى آن خارج گردد ، و به تناسب اهمّيّت آن در محدودهء واقعيّات تاريخى آن دوران مورد بررسى قرار گيرد و به قرائن و امارات ديگر نيز توجّه شود معلوماتى به‌دست مىآيد كه از مجموع آنها مىتوان نه‌تنها واقعهء قتل نعمان ، بلكه بسيارى از وقايع آن دوران را با ديد بازتر و در افق گسترده‌ترى ديد و تا حدّى به علل و عوامل واقعى آنها نزديك شد .\r\nاز جمله علّتهائى كه براى قتل نعمان ذكر كرده‌اند ، يكى هم مسيحى شدن او بوده است . نعمان ظاهرا آخرين فردى از اين خاندان بوده كه مسيحى شده است .\r\n\r\n\r\n","description":"","footnote":"\r\n( 1 ) - طبرى ، 1 / 1309 - 1316 .\r\n","page_name":" 281 ","page_number":281},
  {"content":"\r\n\r\nدير معروف هند در حيره كه تا مدّتها پس از اين تاريخ هم همچنان برپاى بوده ، ديرى بوده است كه همين نعمان براى خواهر يا مادرش هند كه مسيحى بوده است ساخته بوده . مسيحى شدن خود نعمان را بين سالهاى 591 تا 595 ميلادى نوشته‌اند كه مصادف با دوران خسروپرويز است . « 1 » در مطالعهء اوضاع آن زمان از اين موضوع نمىتوان به سادگى گذشت ، زيرا مسيحى شدن نعمان يعنى هم‌كيش شدن او با روميان ، دشمنان بالفعل يا بالقوهء ايران ، همهء معادلات و حسابهائى را كه در سياست كلّى ايران نسبت به مرزهاى غربى روابط آن با روم تا آن زمان مطرح مىبود بكلّى دگرگون مىساخت . از اين پس اميرنشين حيره آن سنگر دفاعى قابل اطمينان ، كه هم‌آهنگ با پادگانهاى مرزى كه ذكرشان در گفتار پنجم همين كتاب گذشت امنيّت مناطق غربى ايران را برعهده داشتند ، نبود . ديگر از نعمان هم‌كيش با روميان نمىشد انتظار داشت كه براى خسروپرويز در سياست كلّى او با روم ، همان عامل صديق و قابل اعتمادى باشد كه منذر در زمان انوشروان و جنگهاى او با ژوستىنين براى او بود و با جنگها و رشادتهايش در مبارزهء با امير غسّانى طرفدار روم آن‌چنان اعتماد انوشروان را به خود جلب كند كه بر قلمرو فرمان‌روائى او بيفزايد . در اين دوران جاى آن اعتماد را نسبت به امير حيره در دل خسروپرويز بدگمانى گرفته بود ؛ بدگمانى از اين‌كه نعمان عاملى در دست روم گردد ، و در اجراى سياست آن دولت ، به تحريك و آشوب در قلمرو عرب‌نشين ايران و مرزهاى غربى ايران با روم بپردازد ، و در هنگام ضرورت و جنگ هم به‌جاى همكارى با ديگر مدافعان ايرانى ، خود به كمك مهاجمان شتابد ، و از پشت به مدافعان ايرانى بتازد .\r\n\r\n\r\n","description":"","footnote":"\r\n( 1 ) - اين‌ها را در خطابهء هشتم استاد فقيد تقىزاده در موضوع « تاريخ عربستان و قوم عرب در اوان ظهور اسلام و قبل از آن » ، دفتر 3 ، ص 20 - 22 خواهيد يافت . اين هم در اين‌جا اضافه شود كه مرحوم تقىزاده اين مطلب را از طبرى نقل كرده ، و اين سهو قلمى است از آن مرحوم . چون طبرى در نقل مطالب اين دو نامه هيچ اشاره‌اى به قتل نعمان ندارد . از ميان مورّخانى كه آثارشان در دست است جز دينورى و بلعمى از اين موضوع ياد نكرده‌اند . توضيح بيشتر را دراين‌باره در كتاب « الترجمة و النقل عن الفارسية . . . » انتشارات دانشگاه لبنان ، بيروت 1964 ، ص 148 و 190 ، خواهيد يافت .\r\n","page_name":" 282 ","page_number":282},
  {"content":"\r\n\r\nدر تاريخ ادبيّات دورهء جاهلى عرب در شرح حال طرفة بن عبد شاعر جاهلى آمده است كه وقتى او و دائيش متلمّس به سببى مورد خشم نعمان قرار گرفتند و از نظر او مستوجب قتل گرديدند ، نعمان براى اين‌كه آنها را به كيفر برساند به هر يك از آنها نامه‌اى سربه‌مهر داد و آنها را نزد مكعبر فرستاد . در نامه نوشته بود كه آنها را به قتل برساند ، ولى به آنها گفت كه در آن نامه‌ها سفارش پاداش براى آنها كرده است . نوشته‌اند كه از آن دو تن كه هريك به تنهائى طىّ طريق مىكردند ، متلمّس كه آن نامهء سربه‌مهر را به مكعبر رسانيد به هلاكت رسيد . ولى طرفه كه آن را در بين راه باز كرد و از مضمون آن آگاه شد ، نزد مكعبر نرفت و خود را از نظر نعمان هم پنهان داشت . اين مكعبر همان دادفروز گشنسپان سردار معروف خسرو پرويز بود كه حفظ امنيّت تمام اين منطقهء عرب‌نشين را برعهده داشت ، و مقرّ اصلى او در دژ مشقّر در بحرين بود كه ذكرش در گفتار « ايرانيان در عربستان » گذشت . و هم خود او به سبب سخت‌گيريهايش در كيفر تبهكاران و هم دژ مشقّر او در داستانهاى عربى و ايّام العرب معروف است .\r\nدر سخن از پادگانهاى ايران در حاشيهء صحرا و در مرز روم از پادگانى سخن رفت به نام قطقطانه كه مرزبان آنجا به نام گرابزين يكى از دو سردارى بود كه در جنگ ذوقار نام آنها برده شده است . از اوصافى كه دربارهء اين قطقطانه ذكر شده يكى هم اين بوده كه آنجا زندان نعمان هم بوده ، بدين‌معنى كه نعمان هركه را مىخواسته زندانى كند او را نزد مرزبان اين پادگان مىفرستاده كه او را در آنجا بازدارد .\r\nو چون اين دو خبر را با آنچه دربارهء شهر انبار وظيفه‌اى كه آن شهر در تأمين نيازمنديهاى اميرنشين حيره و ديگر پادگانهاى مرزى ايران از لحاظ خواربار و علوفه و ديگر تداركات برعهده داشته و در گفتار حيره و انبار . . . گذشت با هم بسنجيم جز اين به نتيجهء ديگرى نمىرسيم كه اميرنشين حيره در دوران خسرو پرويز از هر لحاظ تحت نظارت دولت و مرزبانان ايرانى بوده ، نيازمنديهاى مادى او از شهر انبار برآورده مىشده و امور اجرائى آن را هم مرزبانان ايرانى انجام مىداده‌اند . و اين هم با توجّه به بدگمانى خسرو پرويز از نعمان ، و اين‌كه او نمىخواسته كه وى خارج از دائرهء علم و اطلاع او و مرزبانانش به\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nسلاح و جنگ‌افزارى دست يابد ، نه‌تنها امرى غير عادى به نظر نمىرسد بلكه تدبيرى خردمندانه مىنمايد .\r\n\r\nنظرى به داستان قتل نعمان\r\nحال اگر در پرتو آنچه ذكر شد بار ديگر به داستان قتل نعمان ، بدانگونه كه در تاريخها آمده باز گرديم ، و آن را با دقّت بيشترى مورد مطالعه قرار دهيم ، به راههاى تازه‌ترى براى تحقيق در اين واقعه دست خواهيم يافت كه براى رفع ابهام از جهات ديگرى از تاريخ اين دوران هم سودمند است . در اين داستان آمده كه چون خسرو پرويز ، نعمان را به دربار احضار كرد ، نعمان كه از احضار نابهنگام خود به دربار بيمناك شده بود ، اموال خود را نزد هانى بن مسعود يكى از شيوخ قبيلهء بنى شيبان به امانت گذاشت و خود عازم پايتخت شد . اين توضيح بايد اضافه شود كه آنچه نعمان نزد هانى بن مسعود به امانت گذاشت ، و پس از قتل او خسرو پرويز اياس بن قبيصه را ، كه به‌جاى نعمان برگزيده بود ، مأمور بازپس گرفتن آن از هانى بن مسعود كرده بود ، نه چنان كه در داستان آمده ، اموال نعمان ، بلكه سلاحها و جنگ‌افزارهائى بوده است « 1 » كه گويا نعمان دور از چشم خسرو و مرزبانانش فراهم آورده و ذخيره كرده بوده ، و علّت بيمناكيش از احضار نابهنگام خود به دربار هم اين بوده كه احضار خود را با اين سلاحها مربوط مىدانسته ، و به‌همين‌سبب سعى كرده تا پيش از عزيمت خود آنها را از حوزه و قلمرو خويش خارج سازد و نزد فرد ديگرى از شيوخ عرب به امانت گذارد . چنين آگاهى از اخبار مربوط به جنگ ذوقار هم كه دنبالهء همين واقعه بود ، و همين سلاحها در آن به‌كار رفت ، و كمى پس از اين بدان اشاره خواهد شد ، به دست مىآيد .\r\nدر اخبار مربوط به قصر و مسجدى كه سعد بن ابى وقاص سردار فاتح قادسيه در كوفه ساخته بود ، خبرى آمده است كه هرچند خالى از ابهام نيست ولى با دقّت در آن و بررسى اوضاع و احوال كه بر اين منطقه حكم‌فرما بوده شايد بتوان رشتهء\r\n\r\n\r\n","description":"","footnote":"\r\n( 1 ) - طبرى ، 1 / 1027 - 1030 .\r\n","page_name":" 284 ","page_number":284},
  {"content":"\r\n\r\nپيوند آن را با داستان نعمان و جنگ‌افزارهاى او بازيافت . خبر اين است كه در ساختمان قصر كوفه يكى از مرزبانان ايرانى به نام روزبه پسر بزرگمهر پسر ساسان از مردم همدان ، كه ذكر آن پيش از اين هم گذشت ، سعد را راهنمائى و كمك كرد ، و در شرح حال مختصرى كه طبرى از اين روزبه نوشته است ، آمده كه او در زمان ايرانيان مرزبانان يكى از پادگانهاى ايران در مرز روم در همين منطقه بوده ، و چون از شاه ايران بيم و هراسى در دل داشته به روم گريخته و در آنجا پناه گرفته بود . و هنگامى كه سعد بن ابى وقاص به اين منطقه آمده ، و بيم و هراس او از ميان رفته ، به اين‌جا بازگشته ، و قصر را براى سعد ساخته است ، و علّت بيم و هراس او را هم اسلحه و جنگ‌افزارهائى نوشته‌اند كه او در انتقال آنها بين ايران و روم دست داشته است . « 1 » گرچه اين روايت ، به سبب ابهامى كه در اثر ايجاز مفرط به آن سايه افكنده ، در اين معنى كه انتقال اسلحه از روم به ايران صورت گرفته است وضوح كافى ندارد ، ولى در پرتو قرائن و امارات ديگر و با توجّه به اوضاع و احوال اين منطقه در اين دوران و مطالعه در سوابق تحريكات دولت روم در قلمرو عرب‌نشين ايران به قصد ايجاد آشوب و درگير ساختن دولت ايران در آنجاها ، مىتوان به اين نتيجه رسيد كه آنچه اين مرزبان ايرانى در انتقال آن دست داشته ، جنگ‌افزارهائى بوده است كه دولت روم به قصد مسلّح ساختن نعمان و برانگيختن او بر ضدّ خسرو پرويز براى او مىفرستاده و همين امر باعث بيمناكى اين مرزبان از پادشاه ايران و پناهنده شدن او به روم بوده ، زيرا هنگامى كه آن كار نهان آشكار شده و نعمان گرفتار آمده ، اين مرزبان هم راهى جز فرار به روم در پيش نداشته است .\r\nبه‌هرحال با توجّه به مجموع آنچه در اين داستان گذشت مىتوان چنين انگاشت كه خسرو پرويز با زمينهء بدگمانى شديدى كه نسبت به نعمان پس از مسيحى شدن او داشته وقتى خبر يافته كه نعمان نهان از چشم او و كارگزارانش با روميان ساخته و با كمك آنان به ذخيره كردن سلاح و جنگ‌افزار پرداخته است ، با شروع مجدّد جنگ با روميان در سال 602 ميلادى ، پيش از آنكه نعمان\r\n\r\n\r\n","description":"","footnote":"\r\n( 1 ) - طبرى ، 1 / 2494 .\r\n","page_name":" 285 ","page_number":285},
  {"content":"\r\n\r\nهم‌آهنگ با سياست جنگى روم در اين منطقه به حركتى برخيزد او پيش‌دستى كرده و نه‌تنها خود او را از ميان برداشته بلكه ريشهء امارت چندين صد سالهء خاندان او را هم كه پيوسته شاهان ساسانى آن را در آن خاندان باقى گذاشته بودند از بيخ و بن بركنده و امارت حيره را به يكىديگر از شيوخ عرب از خاندانى ديگر به نام اياس بن قبيصهء طائى ، كه وقتى در رويداد شكست خسرو پرويز از بهرام چوبين كه وى عازم روم بود و نياز به كمكى داشت و اياس خدمتى درخور پاداش به او كرده بود ، « 1 » واگذاشت ، ولى نه به تنهائى بلكه به همراهى يكى از مرزبانان ايرانى به نام نخورگان « 2 » و پس از چندى اين شيخ عرب را هم از امارت حيره برداشته و آنجا را هم مانند ديگر پادگانهاى مرزى ايران يك‌سره در اختيار فرمانده كلّ آن پادگانها به نام آزادبه « 3 » گذارده ، كه تا زمان حملهء اعراب به اين ناحيه در آن سمت باقى بوده ، و در اخبار جنگهاى خالد بن وليد در اين مناطق مرزى ايران اين آزادبه را هماورد او در اين ناحيه مىيابيم . « 4 » و مىتوان انگاشت كه در جريان كشف توطئهء نعمان ، آن كس كه بيش از همه در اين كار مؤثر بوده و شايد هم عامل اصلى به‌شمار مىرفته زيد بن عدى دبير عربىنويس دربار خسروپرويز بوده كه بر طبق آن داستان با نعمان دشمنى پدركشتگى داشته و به مقتضاى وظيفهء خود در ديوان شاهى كه سرپرستى امور مربوط به اميرنشين حيره بوده از كارهائى كه در آن اميرنشين صورت مىگرفته زودتر از هر كس آگاه مىشده ، و او بوده كه اين\r\n\r\n\r\n","description":"","footnote":"\r\n( 1 ) - به نوشتهء ابو الفرج در اغانى ( ج 2 ، ص 40 ) هنگامى كه منذر پدر نعمان را مرگ فرا رسيد ، اياس بن قبيصهء طائى را وصىّ فرزندان خود و جانشين خود در امارت حيره ساخت تا هنگامى كه كسرى ( خسرو پرويز ) كسى را به جانشينى او برگزيد ، و اياس تا وقتى كه خسرو نعمان پسر منذر را برگزيد ، چندين ماه در آنجا امارت داشت .\r\n( 2 ) - طبرى نام اين شخص را النخيرجان نوشته و گويد او نه سال در زمان خسرو پسر هرمز در حيره فرمان راند ( طبرى 1 / 1038 ) .\r\n( 3 ) - به نوشتهء طبرى آزادبه هفده سال در حيره فرمان رانده كه چهارده سال و هشت ماه آن در زمان خسرو پرويز و هشت ماه آن در زمان شيرويه پسر خسرو پرويز و يك سال و هفت ماه آن در زمان اردشير پسر شيرويه و يك ماه هم در زمان پوران‌دخت دختر خسرو پرويز بوده است ( طبرى ، 1 / 1038 و 1039 ) .\r\n( 4 ) - بلاذرى ، فتوح ، ص 297 .\r\n","page_name":" 286 ","page_number":286},
  {"content":"\r\n\r\nتوطئه را با شاخ و برگ به آگاهى خسرو رسانده و آتش خشم او را تيزتر كرده ، و به‌همين‌سبب هم نام او در اين داستان همچون مسبّب اصلى قتل نعمان آمده است . « 1 » اينك اگر با توجّه به آن‌چه گذشت به پاسخ خسرو پرويز كه در نامهء او آمده و علّتى كه در آن براى قتل نعمان و سلب امارت حيره از خاندان او ذكر شده ، و دينورى و بلعمى هردو آن را نقل كرده‌اند ، مراجعه شود ، و از پيرايه‌هاى داستانى آنها صرف‌نظر گردد ، مىتوان آنها را هم در همين مسير و منطبق با همين واقعيّات يافت . اين علّت در آنچه دينورى آورده ، توطئهء نعمان و خاندان او با اعراب بر ضدّ پادشاه ساسانى بوده « 2 » ، و در آنچه هم كه بلعمى از زبان خسرو نقل كرده چنين است :\r\n« او را از بهر صيانت ملك كشتم ، و نگاه داشتن ملك بر اهل بيت خويش ، و بدين معنى كردم ، و جائى كه تهمت كردن ملك بود ، آنجا هيچ حقّى را جاى نماند » . « 3 »\r\n\r\nريشه‌هاى بدگمانى خسرو پرويز\r\nآنچه در اين رويداد ، و رويدادهاى همانندى كه در محدودهء سياست عربى خسرو پرويز جاى مىگيرد و به آنها اشاره خواهد شد ، درخور تأمّل مىنمايد ، بدگمانى شديد و بىاعتمادى مفرطى است كه از خلال كارهاى او نسبت به اعراب و همهء امورى كه با آنها ارتباط مىيابند ديده مىشود . چنان كه گذشت او حتّى نسبت به اياس بن قبيصه هم كه به سبب خدمتى كه به او كرده بود درخور پاداش مىدانست و امارت حيره را هم شايد به عنوان پاداش به او ارزانى داشته بود ، آن اندازه اعتماد نداشت تا او را مستقلا به آن كار گمارد و يكى از مرزبانان ايرانى را هم با او همراه ساخت و سپس اياس را هم از آن كار برداشت و پاى عربها را يكسره از امارت حيره بريد . در نمونه‌هاى ديگرى كه از كارهاى او در اين منطقهء عربىنشين خواهد آمد نشانه‌هاى آشكارترى از اين بدگمانى و بىاعتمادى ديده مىشود ، و آنچه در اين مورد داراى اهمّيّت است و\r\n\r\n\r\n","description":"","footnote":"\r\n( 1 ) - دراين‌باره در كتاب « فرهنگ ايرانى . . . » زير عنوان « دبيران عرب در دربار شاهان ساسانى » ، ص 97 تا 103 اطّلاعات بيشترى خواهيد يافت .\r\n( 2 ) - الأخبار الطوال ، ص 109 و 110 .\r\n( 3 ) - بلعمى ، ترجمهء تاريخ طبرى ، ص 251 .\r\n","page_name":" 287 ","page_number":287},
  {"content":"\r\n\r\nبراى درك بهتر تاريخ اين دوران كمكى مؤثّرتر خواهد بود راه‌يابى به علل و عواملى است كه چنين انديشه‌هاى بدبينانه‌اى را در ذهن او رسوخ داده بوده است .\r\nدر داستانهائى كه پيرامون برخى از اين رويدادها روايت شده ، مانند همين رويداد قتل نعمان ، يا قتل مردانشاه كه خواهد آمد ، علّت بدبينى او و قتل آنها پيش‌گوئى پيش‌گويان و منجّمان دائر بر اين‌كه هلاك او يا زوال سلطنتش از نيمروز يعنى جنوب كشورش كه همين قلمرو عرب‌نشين او بوده است سرچشمه مىگرفته ، مىتوان فهميد كه اين‌گونه داستانها ، از عقيدهء سخت و استوارى كه خسرو نسبت به پيشگوئيها و احكام نجوم داشته است نشأت گرفته ، ولى سير حوادث در آن ايّام و رفتار خشونت‌آميز خسرو در موارد مختلف در اين زمينه ، همگى نشان از علّت يا علّتهائى مىدهند فراتر از اين پيشگوئيها و داستانهاى پيرامون آنها ؛ علّتهائى كه بايد آنها را در واقعيّات تاريخى اين دوران كه هنوز به درستى روشن نيست جست‌وجو كرد .\r\nچنين مىنمايد كه پس از كشف توطئه نعمان و كشته شدن يا زندانى شدن او ( بنابر اختلاف روايات ) توطئه‌هاى ديگرى هم از كارگزارانش در همين منطقهء عرب‌نشين براى خسرو پرويز كشف شده بوده كه او را در بدگمانى خويش راسخ‌تر گردانيده است . پس از نعمان ، نوبت كارگزار ديگر خسرو در اين منطقه به نام قيس بن مسعود شيبانى بود كه در اثر توطئه و خيانت او عدّه‌اى كه خسرو پرويز آنها را براى استرداد جنگ‌افزارهائى كه نعمان نزد هانى بن مسعود به امانت گذارده بود ، گسيل داشت ، شكست يافتند ، و دو تن از مرزبانان ايرانى هم در آن زدوخورد كشته شدند .\r\n\r\nقيس بن مسعود شيبانى و خيانت او\r\nاين قيس بن مسعود كارگزار ايران و مسئول امنيّت طفّ سفوان يعنى بخش جنوبى حاشيهء شرقى صحراى عربستان محاذى با بندر ابلّه بود . او در غرب پادگان ايرانى بهشت آباد نيز در حاشيهء صحرا مسؤول پادگانى بود به نام منجشانيّه و اين دو پادگان هر دو وظيفهء نگهبانى بندر ابلّه\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nمهمترين بندر نظامى و بازرگانى ايران را در دهانهء خليج فارس برعهده داشتند و جيره و مواجب كاركنان آنها هم از عايدات همان بندر پرداخت مىشد ، و وصفى اجمالى از آنها در گفتار حيره و انبار و پادگانهاى مرزى ايران در حاشيهء صحرا با عنوان بهشت آباد و منجشانيّه گذشت .\r\nداستان توطئه‌ى قيس بن مسعود و خيانت او به ايرانيان همراهش چنين آغاز مىشود : هنگامى كه خسرو پرويز پس از رفع غائلهء نعمان ، اياس بن قبيصهء طائى جانشين او را مأمور بازپس گرفتن اسلحه و جنگ‌افزارهاى نعمان از هانى بن مسعود و قبيلهء بنى شيبان كرد ، به دو تن از مرزبانان ايرانى پادگانهاى حاشيهء صحرا به نامهاى هامرز و گرابزين نيز دستور داد كه او را همراهى كنند ، و قيس بن مسعود را هم مأمور كرد كه با آنها برود ، شايد به عنوان دليل و راهنما . چون قيس از مردم همان منطقه و اهل همان قبيله بوده و بدين‌سبب ، هم نسبت به آن منطقه آگاهى كافى داشته ، و هم به سبب آشنائى كه با هانى داشته مىتوانسته او را وادارد كه دستور خسرو را بىچون‌وچرا انجام دهد . ولى قيس درست راهى عكس اين رفت ، زيرا ، هم هانى را وادار به مقاومت كرد و هم خود او از درون سپاه ايران به كارشكنى پرداخت و وسيلهء شكست آنها را فراهم ساخت .\r\nطبرى اين داستان را چنين شرح داده است : چون سپاهيان ايران كه قيس هم در آن بود به نزديك هانى رسيدند ، قيس شبانه خود را به هانى رسانيد و او را به‌جاى تسليم وادار به ايستادگى و پايدارى در مقابل آنان نمود ، به او گفت سلاحها را بين مردان خود تقسيم كند ، و آنها را براى جنگ آماده سازد ، اگر در جنگ پيروز شدند سلاحها را از آنها بازپس گيرد و اگر هم كشته شدند سلاحشان هم با خودشان نابود شود . هانى هم اين سخن را پذيرفت و قبيلهء خود را براى جنگ آماده ساخت و آب كافى هم براى خود و افرادش ذخيره كرد . و چون ايرانيان ، كه نه چنان انتظارى داشتند و نه چنان آمادگى ، در آنجا دچار كم‌آبى شدند به صحراى ذىقار عقب نشستند . قيس و همراهانش هم به هانى و قبيله‌اش پيام فرستادند كه كدام‌يك از اين دو شق دلخواه و مناسب حال شما است ، اين‌كه ما امشب در سياهى شب اين‌جا را ترك كنيم و اينها را تنها بگذاريم ؟ يا اين‌كه فردا\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nدر گرماگرم جنگ فرار كنيم ؟ آنها هم پاسخ دادند كه بمانيد و فردا وقتى آنها در جنگ شدند شما فرار كنيد و با فرار خود باعث شكست آنان شويد . قيس و قبيله‌اش نيز چنين كردند و در گرماگرم جنگ راه فرار در پيش گرفتند و بدين‌ترتيب ايرانيان شكست يافتند و دو مرزبان ايرانى هم كشته شدند و اياس بن قبيصه هم هزيمت يافته بازگشت . « 1 »\r\n\r\nتاراج كاروان شاهى و كيفر تاراج‌گران\r\nخسرو پرويز براى بدگمانى بيشتر و بىاعتمادى خود نسبت به اعراب در رويدادهاى جارى همين منطقه دلائل ديگرى هم مىيافت كه سخت‌گيريهاى او را نسبت به آنان دست‌كم براى خود او توجيه كند ، يكى از آنها حملهء برخى از قبايل عرب به كاروان شاهى بود كه از يمن به ايران مىرفت و قتل و غارتى بود كه در آن به راه انداختند . چنين مىنمايد كه اين كار بر خسرو بسيار گران آمده اين را از كيفر سختى كه به آنها داده و خاطرهء آن در برخى از ايّام العرب مثل يوم المشقّر باقى مانده است مىتوان به‌خوبى دريافت . بين تيسفون و يمن معمولا كاروانهائى در رفت و آمد بودند كه كالاهاى نخبه و مورد نياز را از يك‌سو به سوى ديگر حمل مىكردند . اين كاروانها از هنگامى كه از تيسفون حركت مىكردند تا وقتى كه در صنعا تحويل كارگزار ايران مىشدند و تا وقتىكه دوباره به ايران برگردند از بين قبايل مختلف عربى مىگذشتند و هر قبيله‌اى آنها را تا وقتى كه در قلمرو او بودند بدرقه و محافظت مىكرد تا سالم به قبيلهء ديگر بسپرد و براى اين كار حق‌الزحمه‌اى دريافت مىداشتند كه به آن حق الخفاره مىگفتند . در كتاب اغانى « 2 » وصف يكى از اين راههاى كاروان‌رو را از تيسفون تا يمن و قبايلى كه در مسير راه هريك در قلمرو خود نگاهبانى و بدرقهء كاروانها را عهده‌دار بوده‌اند مىتوان يافت .\r\nو امّا داستان اين كاروان كه مورد حملهء اعراب قرار گرفته اجمالا به نقل طبرى\r\n\r\n\r\n","description":"","footnote":"\r\n( 1 ) - تفصيل اين واقعه را در طبرى ، 1 / 1029 تا 1034 خواهيد يافت .\r\n( 2 ) - اغانى ، ج 16 ، ص 150 .\r\n","page_name":" 290 ","page_number":290},
  {"content":"\r\n\r\nچنين بوده كه اين كاروان كه از يمن عازم تيسفون بوده در قلمرو قبيلهء بنى يربوع مورد حملهء آن قبيله قرار مىگيرد و هرآنچه از مال و منال و كالا و چهارپايان با آنها بوده پس از جنگ و كشتارى كه در كاروان به راه مىاندازند به تاراج مىبرند . نگهبانان آن كاروان كه همه‌چيز خود را از دست داده بوده‌اند نزد هوذة بن على امير يمامه كه خود او يكى از محافظان كاروان در قلمرو خود بوده مىروند ، و او آنها را تيمار كرده با آنها عازم دربار خسرو مىگردد . خسرو كه كار او را به ديدهء رضا مىنگرد به پاداش اين خدمت او را خلعتى مىبخشد كه از آن‌جمله رشتهء مرواريدى بوده كه همچون تاج به سر مىبسته‌اند و به‌همين‌سبب اعراب او را ذو التاج لقب داده بودند ، آنگاه خسرو او را با پيكى به نزد دادفروز گشنسپان كارگزار خود در بحرين كه اعراب او را مكعبر مىخواندند و وصف او در گفتارى گذشت مىفرستد تا آن قبيله را به كيفر اعمال خود برساند و او هم آنها را در دژ مشقّر كه مقر فرماندهى او بوده ، به كيفرى سخت مىرساند كه در تاريخها كم‌وبيش به تفصيل يا به اجمال آمده و در ايّام العرب هم چنان كه گفته شد به نام يوم المشقّر ياد شده است « 1 » .\r\n\r\nخرّ خسرو فرمان‌رواى يمن\r\nخشم و بدگمانى خسرو پرويز در سرزمينهاى عربى تنها متوجّه اعراب و كارگزاران عرب او نبوده است .\r\nكارگزاران ايرانى او هم در اين منطقه از اين بدگمانى و سخت‌گيرى و كيفرهاى سخت در امان نبوده‌اند است . از نمونه‌هاى اين خشم و بدگمانى يكى هم احضار خرّ خسرو فرمان‌رواى يمن به تيسفون به قصد كيفر او بوده كه به گفتهء طبرى با شفاعت يكى از بزرگان از مرگ نجات يافته ولى ديگر به يمن بازنگشته و فرمان‌روائى يمن از سوى خسرو به فرد ديگرى از خاندانهاى كهن ايرانى واگذار شده است .\r\nفرمان‌روايان يمن تا اين تاريخ معمولا از خاندان وهرز سردارى كه انوشروان نخستين‌بار او را براى بيرون راندن حبشيها از يمن به آنجا گسيل داشته بود ، و او\r\n\r\n\r\n","description":"","footnote":"\r\n( 1 ) - طبرى 1 / 984 تا 988\r\n","page_name":" 291 ","page_number":291},
  {"content":"\r\n\r\nخود مدّتى فرمان‌روائى آنجا را داشت ، برگزيده مىشدند . اين فرمان‌روايان و خاندان آنها به سبب طول مقام در آن سرزمين و معاشرت با مردم آنجا با زبان و فرهنگ و آداب و رسوم آنجا هم آشنا و با آن مأنوس شده بودند ، و حتّى برخى از آنان از خاندانهاى يمنى زن خواسته و از اين راه با برخى از قبايل عربى يمن پيوند يافته بودند . و بدين‌سان نسلى از همين ايرانيان در يمن به‌وجود آمده بود كه از مادر به قبايل عرب مىپيوستند ، ايرانيانى كه با برخى از نمونه‌هاى سرشناس آنها در گفتار آينده آشنا خواهيم شد .\r\nپدر اين خرّ خسرو كه مورد بىمهرى خسرو پرويز قرار گرفت مروزان يا مرزبان نام داشت ، و هرمز پدر خسرو پرويز او را به فرماندهى يمن برگزيده بود ، او در يمن صاحب فرزندانى شده بود كه در همانجا رشد كرده و تربيت يافته بودند . به نوشتهء طبرى مروزان را دو پسر بود ؛ يكى همين خرّ خسرو كه زبان عربى را خوش داشت و شعر عربى روايت مىكرد ، و متأدّب به آداب عربى بود و ديگرى اسوارى بود كه به فارسى سخن مىگفت و به آيين دهقانان مىرفت . وقتى خسرو پرويز داستانهائى از دلاوريهاى مروزان شنيد و خواست او را ببيند ، به او نوشت كه هر كس را مىخواهد به جانشينى خود برگزيند و خود به درگاه رود ، او هم خرّ خسرو را جانشين خود ساخت و خود عازم ايران شد . ولى در بين راه روزگار او سرآمد و تابوت او را به ايران بردند ، و بدين‌ترتيب خرّ خسرو فرمان‌رواى يمن شد . ولى به سببى خسرو بر او خشمناك شد و به شرحى كه گذشت او را به دربار احضار كرد . طبرى علّت خشم خسرو را « تعرّب » خرّ خسرو دانسته ، و گويد وقتى شنيد كه خرّ خسرو در يمن آيين دهقانان فروهشته و به آيين عربان مىرود ، بر او گران آمد و او را به دربار خواست . و با اين كار فرمان‌روائى يمن را از خاندان وهرز برگرفت و خود از ايران فرمان‌روائى به نام باذان بدانجا فرستاد « 1 » كه ظاهرا از خاندانهاى كهن خراسان بود . « 2 »\r\n\r\n\r\n","description":"","footnote":"\r\n( 1 ) - تفصيل اين وقايع در تاريخ طبرى در اين‌جاها آمده است : 1 / 958 و 1 / 1039 و 1 / 1040 .\r\n( 2 ) - بلاذرى در فتوح البلدان ، ص 502 در شرح جنگهاى احنف بن قيس در خراسان\r\n","page_name":" 292 ","page_number":292},
  {"content":"\r\n\r\n\r\nقتل مردانشاه اسپهبد يا پادوسبان نيمروز ( - عربستان )\r\nديگر از نمونه‌هاى بدگمانى خسرو پرويز نسبت به كارگزاران ايرانى خود در قلمرو عربى ايران و آثار ناگوار آن ، كه چنان كه گذشت در محاكمهء او يكى از گناهان او به‌شمار رفته ، قتل مردانشاه ، اسپهبد يا پادوسبان نيمروز بود . نيمروز چنان كه ابن خردادبه نوشته شامل تمام قلمرو عربى دولت ساسانى مىشده . طبرى داستان قتل مردانشاه را چنين نوشته است : « خسرو حدود دو سال پيش از آنكه از سلطنت خلع شود از منجّمان و پيشگويان خود سرنوشت و انجام كار خود را پرسيد . به او گفتند كه هلاك او از سوى نيمروز خواهد بود . و او را از مردانشاه به سبب مقام رفيعش بدگمان شد ، زيرا در آن ناحيه كسى در نيرو و قدرت همسنگ او نبود . بدين‌سبب به او نامه كرد كه هرچه زودتر نزد او بيايد و چون او آمد ، خسرو در انديشه شد كه براى كشتن او علّتى بيابد و نيافت ، و به سبب فرمانبردارى و اخلاص او ، و اين كه پيوسته رفتار او موجب خوشنودى خسرو بوده كشتن او را روا نشمرد . و انديشيد كه به‌جاى آن دستور دهد دست راست او را ببرند ، و سپس با احسان فراوان و بذل مال رضايت او را فراهم آورد . و چنين هم كرد ، ولى چون خود او هم از كارش پشيمان شده بود با يكى از بزرگان نزد مردانشاه پيغام فرستاد كه براى جبران اين عمل كه در اثر قضا و قدر پيش آمده هرچه او بخواهد به او ارزانى دارد . و مردانشاه هم با سپاس از او خواست كه خسرو سوگند ياد كند كه هرچه او خواست به او بدهد ، و يكى از ناسكان ، صحّت آن سوگند را تأييد و به او ابلاغ كند . و چون آن بزرگ اين پيغام را به خسرو رسانيد ، خسرو نيز پذيرفت و چنان كرد . و سوگند ياد كرد كه خواستهء او را هرچه باشد ، جز آنچه اساس مملكت را سست گرداند ، اجابت كند و آن نامه را با رئيس عبادت‌پيشگان نزد او فرستاد . و او خواسته‌اش را چنين گفت كه شاه دستور دهد كه او را بقتل برسانند ،\r\n\r\n\r\n","description":"","footnote":"\r\n- آورده كه يكى از خويشان باذان در آن هنگام مرزبان مرورود بوده و احنف با او به شصت هزار درهم صلح كرد ، و آن مرزبان به او نوشت : « آنچه مرا به صلح با شما واداشت اسلام باذام بود » .\r\n","page_name":" 293 ","page_number":293},
  {"content":"\r\n\r\nتا از آن ننگ برهد و خسرو نيز براى احتراز از سوگندشكنى چنان دستورى داد و مردانشاه بدين‌سان به قتل رسيد . « 1 »\r\nطبرى در جائى كه خبر قيام بزرگان و مردم را بر خسرو پرويز و گرفتن و زندانى كردن او را آورده ، يكى از علّتهائى كه براى دشمنى مردم با او ذكر كرده اين است كه او مردم را به چشم حقارت مىنگريسته و بزرگان را كوچك مىشمرده است . « 2 » مسأله كوچك شمردن بزرگان كشور هم ارثى است كه او از پدرش هرمزد برده بود و اين مىرساند كه شكافى كه در زمان هرمزد بين اين طبقهء بزرگان و شاه ساسانى پديد آمده بود در دوران خسرو پرويز هم نه‌تنها از ميان نرفته بود بلكه همچنان وجود مىداشته است . و اين طبيعى است كه به همانگونه كه اين شاهان بزرگان دولت را تحقير مىكرده‌اند از حرمت و شوكت ايشان هم در نزد بزرگان دولت كاسته مىشده ، و مىتوان پنداشت كه به همان‌گونه كه اين بدبينى دوسويه باعث سقوط هرمزد گرديد ، سقوط و هلاك خسرو پرويز را هم به دنبال داشت .\r\n\r\n\r\n","description":"","footnote":"\r\n( 1 ) - طبرى ، 1 / 1058 - 1060 .\r\n( 2 ) - طبرى ، 1 / 1043 .\r\n","page_name":" 294 ","page_number":294},
  {"content":"\r\n\r\n\r\nگفتار نهم كشته شدن خسرو پرويز و گسيخته شدن شيرازهء دولت ساسانى\r\nاثر آشفتگيهاى پايتخت در تحريك قبايل تاراجگر صحرا * تاراج بازار ساليانهء بغداد در جوار تيسفون * سقوط حيره و ابلّه دو مركز مهمّ نظامى و اقتصادى ايران * اختلاف سران دولت در تيسفون و روياروئى فارسيان و پهلويان * يزدگرد ، شاهى جوان و بىتجربه * چند نكته در پايان .\r\n\r\nكشته شدن خسرو پرويز و گسيخته شدن شيرازهء دولت ساسانى\r\nبا كشته شدن خسرو پرويز شيرازهء دولت ساسانى هم از هم گسست . قدرتى كه از او سلب شد پس از او در جاى ديگر قرار نگرفت ، نه كسانى را كه به عنوان شاه بر تخت سلطنت مىنشستند يا مىنشاندند چنان دوامى بود كه قدرتى به‌دست آورند و بر اوضاع مسلّط شوند ، و نه از ميان سران و سرداران كه خود دستخوش نفاق و اختلاف و با هم در ستيز بودند كسى توانست قد علم كند و با غلبه بر مشكلات فراوانى كه در\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nراه بود امور از هم گسيختهء كشور را سروسامانى دهد .\r\nشيرويه كه به‌جاى پدر نشسته بود بيش از شش ماه زنده نماند ، مهم‌ترين كارى كه در زمان او صورت گرفت پيمان صلحى بود كه با روم بست و آن هم به سبب نافرمانى شهربراز نافرجام ماند . چه به موجب آن پيمان مىبايستى هريك از دو دولت آنچه را از سرزمين ديگرى در تصرّف كرده بود بازپس دهد ، و شهربراز آنچه را از سرزمين روم تصرّف كرده بود وانگذارد . هرچند نوشته‌اند كه شهربراز با پادشاه روم چنين نهاده بود كه او همهء سرزمينهائى را كه از روم در تصرّف مىداشت به او واگذار كند ، و ساليانه مبلغى هم به او بپردازد ، در مقابل هراكليوس او را در تصرّف تاج و تخت ايران كمك كند ، و هراكليوس هم پذيرفته بود . و براى اين‌كه پيوند آن دو هرچه استوارتر گردد خانواده‌هاى خود را با رشتهء زناشوئى فرزندان خود به هم پيوستند . « 1 » بر فرض صحّت اين روايت مىتوان احتمال داد كه اين امر پس از كشته شدن خسرو پرويز و پيمان صلح شيرويه بوده است .\r\nشهربراز هم كه پس از مرگ شيرويه ، هنگامى كه بزرگان دولت پسر هفت سالهء شيرويه را به نام شهريار به‌جاى او نشانده بودند ، با سپاهيان خود آهنگ تيسفون كرد و آنجا را با جنگ و حيله گشود ، و شهريار و جمعى از بزرگان را كشت و خود بر تخت سلطنت نشست ، دوامى نكرد « 2 » و به تحريك پوران‌دخت دختر خسروپرويز به‌وسيلهء چند تن از نگهبانان شاهى و با پشتيبانى جمعى از بزرگان و سرداران كشته شد . « 3 » پوران‌دخت هم كه يك سال و چهار ماه سلطنت كرد ، هرچند در تاريخ از او به حسن سيرت و سياست ياد شده ، و به گفتهء ابن بلخى : « زنى عاقل و عادل و نيكو سيرت بود ، و چون پادشاه شد يكسال خراج از مردم بيفكند ، و\r\n\r\n\r\n","description":"","footnote":"\r\n( 1 ) - سايكس ، تاريخ ايران ، ج 1 ، ص 489 ( متن انگليسى ) .\r\n( 2 ) - مدّت سلطنت او را چهل روز نوشته‌اند ، طبرى ، 1 / 1063 .\r\n( 3 ) - تفصيل وقايع اين دوران را در اين‌جاها خواهيد . يافت : طبرى ، 1 / 1062 - 1 / 1064 ؛ مسعودى ، مروج ، پلا ج 1 ص 322 ( در مروج الذهب نام اين دختر آزرمى دخت آمده ) ؛ ابن بلخى ، فارسنامه ، ص 126 . به نوشتهء طبرى پوران‌دخت چون به سلطنت رسيد مقام و مرتبت شهربراز را به فسفروخ ( كشندهء شهربراز ) داد و او را وزير خود گردانيد ( 1 / 1064 ) .\r\n","page_name":" 296 ","page_number":296},
  {"content":"\r\n\r\nدر ميان رعايا طريق عدل گسترد » « 1 » كارى از پيش نتوانست برد . و تنها كار درخور ذكرى كه از او ياد كرده‌اند اين بوده كه او صليب مسيح را ، كه آوردن آن از اورشليم آن همه جنگها و خونريزيها را به دنبال داشت ، به وسيلهء يكى از روحانيان بزرگ مسيحى كه طبرى نام او را ايشوعهب نوشته براى روميان بازپس فرستاد . « 2 » و شاهانى هم كه پس از اينها آوردند و بردند جز نشانه‌اى از بالا گرفتن هرج‌ومرج ، شدّت يافتن اختلافات سران و سرداران و افزايش ضعف و سستى در اركان دولت ، نبودند .\r\n\r\nاثر آشفتگيهاى پايتخت در تحريك قبايل تاراجگر صحرا\r\nاثر اين آشفتگى و ضعف و سستى زودتر از هرجا در مرزهاى غربى ، و در پادگانهاى ايران در حاشيهء صحرا ، و در مرزبانيهاى ايران در سرزمينهاى عرب‌نشين پديدار گشت . زيرا در خلال حوادثى كه در پايتخت ايران روى مىداد آن پادگانها به حال خود رها شده بودند و برخى از مرزبانان هم كه از مراكز ايران جز اخبار فتنه و آشوب چيزى نمىشنيدند خود از آن مركز گسسته و هريك راهى مستقل در پيش گرفتند ، و مهمترين آنها مرزبانان يا فرمان‌روايان ايرانى در يمن بودند كه بيش از پنجاه سال خود و پدرانشان از سوى دولت ساسانى بر آنجا فرمان مىراندند ، و پيوسته با آن دولت در ارتباط بوده و به فرمان آن مىرفته‌اند ، ولى در اين زمان از اين مركز بريده و به شرحى كه در گفتار ديگر خواهد آمد به پيغمبر اسلام كه در آن هنگام هنوز در مدينه به نشر دعوت مىپرداختند پيوستند ، و از مدافعان سرسخت اسلام در جنوب عربستان شدند .\r\nدر اين زمان ايران هنوز با اعراب مسلمان سروكار نيافته بود ، سروكار ايران و مرزداران ايرانى همچنان با قبايل عربى مرزنشين و بدويان چادرنشين بود كه پيوسته درصدد دستبرد به روستاهاى آباد و پرثروت غرب ايران در عراق بودند ، و با هر فرصتى در آنجاها به تاخت‌وتاز و قتل و غارت مىپرداختند ، و چون سستى و ضعفى در پادگانها و مرزداران ايرانى پديد مىآمد ، بر گستاخى و شدّت\r\n\r\n\r\n","description":"","footnote":"\r\n( 1 ) - فارسنامه ، ص 126 .\r\n( 2 ) - طبرى ، 1 / 1064 .\r\n","page_name":" 297 ","page_number":297},
  {"content":"\r\n\r\nو گسترش حملات خود در خاك ايران مىافزودند ، و اين زمان هم يكى از آن دوره‌هاى ضعف و سستى بود . دينورى نوشته است « 1 » هنگامى كه پوران دختر خسرو به شاهى نشست در جهان شايع شد كه ايرانيان پادشاه ندارند ، و ازاين‌رو به يك زن پناه برده‌اند . پس دو مرد از قبيلهء بكر بن وائل كه يكى را مثنى بن حارثه شيبانى مىخواندند و ديگرى را سويد بن قطبه عجلى ، با كسانى كه گرد خود درآوردند در سرزمينهاى مرزى ايران به تاخت و تاز پرداختند . به دهقانان حمله مىكردند و آنچه مىتوانستند به غارت مىبردند ، و چون آنها را دنبال مىكردند به داخلهء صحرا مىگريختند ، و در آنجا كسى آنها را تعقيب نمىكرد . مثنى از ناحيهء حيره به غارت و چپاول مىپرداخت و سويد از ناحيهء ابلّه .\r\n\r\nتاراج بازار ساليانهء بغداد در جوار تيسفون\r\nكار دليرانه‌اى كه مثنّى بدان دست زد و به سبب آن ، هم آشفتگى وضع دولت ايران نمودار گرديد ، و هم او نام و شهرتى كسب كرد حمله به بازار بغداد و غارت آنجا و به سلامت جستن از آن معركه بود .\r\nبغداد در همسايگى تيسفون پايتخت دولت ساسانى و در فاصلهء كمى از آن قرار داشت و شايد كمتر از فاصلهء كرج با تهران امروز . آن منطقه گذشته از مزاياى طبيعى آن ، از لحاظ اقتصادى و بازرگانى هم داراى وضعى ممتاز بود ، چون در مسير راه معروف ابريشم ، كه آن زمان به نام راه خراسان خوانده مىشد ، قرار داشت . و به سبب راههاى متعدّد آبى و زمينى كه از آنجا مىگذشت يكى از مراكز مهمّ تبادل كالا در اين راه به‌شمار مىرفت . و به همين‌سبب در آنجا در طى سال بازارهاى متعدّدى تشكيل مىشد ؛ بازارهاى هفتگى و ماهيانه و فصلى و ساليانه ، كه اين آخرى بازارى بود جهانى كه از هر سو از راههاى دور و نزديك از چين و خاور دور گرفته تا روم و مراكز بازرگانى غربى و سرزمينهاى عربى بازرگانان با كاروانهاى پر از كالا و نقدينهء بسيار براى معامله بدانجا روى مىآوردند ، و به دادوستد مىپرداختند . و اين ايّام كه مثنّى\r\n\r\n\r\n","description":"","footnote":"\r\n( 1 ) - الاخبار الطوال ، ص 111 .\r\n","page_name":" 298 ","page_number":298},
  {"content":"\r\n\r\nدر روستاهاى مرزى و داخلهء ايران به تاخت‌وتاز و قتل و غارت مىپرداخت مصادف بود با موسم برپائى بازار ساليانهء آنجا .\r\nمثنّى پس از آگاهى از آن بازار به قصد غافلگير ساختن آنها با سواران خود شبانه فاصلهء بين خود و بازار را با شتاب پيمود و هر كس را در راه عازم آنجا ديد ، از رفتن بازداشت ، تا خبر به آنها نرسد و بامدادان ، هنگامى كه مردم سرگرم دادوستد بودند ، به ناگاه با سواران خود به بازار حمله برد و شمشير در ميان آنها نهاد . و مردم كه غافلگير شده بودند از ترس جان ، مال و خواستهء خود را رها كرده گريختند . و مثنّى براى اين‌كه بتواند با شتاب بگريزد به سوارانش دستور داد كه تنها به حمل زر و سيم و آن مقدار از كالاهاى گرانبها كه بتوانند بر پشت اسبان خود حمل كنند بپردازند . و سپس با شتاب از آنجا گريختند . و در حين گريز همچنان از تعقيت محافظان و مرزداران ايران در بيم و هراس بودند ، تا آنگاه كه به رود سيلحين رسيدند و كسى را در تعقيب خويش نيافتند . پس به مردان خود گفت خداى را سپاس گزاريد كه با چنين غنيمتى به سلامت جستيد . « 1 »\r\nمثنّى پس از اين واقعه كه در آن هيچ حركتى از سوى محافظان و مرزداران ايران براى تعقيب آنان مشاهده نشد ، خود را به مدينه رسانيد تا خبر آشفتگى ايران را به خليفه برساند ، و او را وادار سازد تا گروهى همراه او كند و او را مأمور حمله به روستاهاى ايران نمايد ، ولى چون خليفه كه در اين هنگام ابو بكر بود انديشهء حمله به خاك ايران ، و درگيرى با آن دولت را در سر نمىپروراند به خواست او توجّهى نكرد . و به روايتى به او دستور داد كه او هم خود را در اختيار خالد بن وليد كه در دنبالهء جنگهاى ردّه اكنون در آباديهاى مرزى ايران به تاخت‌وتاز مشغول بود بگذارد . ولى چون در همان ايّام ابو بكر بدرود زندگى\r\n\r\n\r\n","description":"","footnote":"\r\n( 1 ) - تاريخ بغداد ، ج 1 ، ص 25 - 27 ، به روايت بلاذرى اين حملهء مثنّى به بازار بغداد در هنگامى صورت گرفت كه خالد بن وليد انبار از شهرهاى مرزى ايران را در محاصره داشته و حمله به بازار بغداد به دستور او بوده و مثنّى و همراهان هم پس از اين دستبرد و تاراج با غنائم خود از سيلحين به نزد خالد بازگشته‌اند ، و در محاصرهء انبار شركت كرده‌اند ( فتوح البلدان ، ص 301 ) .\r\n","page_name":" 299 ","page_number":299},
  {"content":"\r\n\r\nگفت و عمر به‌جاى او به خلافت نشست تلقينات مثنّى در اين خليفه زمينه‌اى مساعد يافت ، و چنان كه از سير حوادث برمىآيد ، و در جائى ديگر با تفصيلى بيشتر دربارهء آن سخن خواهد رفت ، تلقينات وى در تحريك آن خليفه به حمله به ايران اثر كلّى داشته است . « 1 »\r\n\r\nسقوط حيره و ابلّه دو مركز مهمّ نظامى و اقتصادى ايران\r\nهمانند اين‌گونه رويدادها كه از آشفتگى اوضاع و درماندگى دولت و دربار ايران در ادارهء امور كشور حكايت مىكند در تاريخ اين دوران كم نبود . از آيينهاى نظامى و جنگى دولت ساسانى يكى اين بوده كه اگر پادگان يا يك مركز نظامى مرزى مورد تهديد يا حمله قرار مىگرفت پادگانها و مراكز دفاعى آن حدود مىبايستى تنها با اطّلاع و به دستور شاه به كمك آنان بشتابند « 2 » و شايد اين بدان‌سبب بوده كه هيچ‌يك از مراكز دفاعى مرزى از مدافعان خالى نماند ، يا فرماندهان آنها سرخود عمل نكنند . و يكى از علل اهمّيّت بريد يعنى پيكهاى تيزتكى كه در آن دوران پيوسته بين پايتخت و مرزها درآمد و رفت بوده‌اند و اخبار مرزها را با شتاب به مركز مىرسانده‌اند نيز همين امر بوده است . « 3 » البتّه چنين قانونى در دوره‌هائى كه در پايتخت دولتى بيدار و مراقب فرمان مىرانده و همهء امور كشور را زير نظر داشته ، هم موجب امنيّت مرزها مىبوده و هم وسيله‌اى براى تمركز قدرت ، ولى در وقتى كه مانند همين دوره در پايتخت جز هرج‌ومرج و آشفتگى وجود نداشته و كسى را پرواى چنين كارها نبوده ، مسلّم است كه در اين‌گونه رويدادها چه نتايجى به‌بار مىآمده . چنان كه در همين اوضاع آشفته و به سبب همين بىپروائى پايتخت‌نشينان دو مركز از مهمترين مراكز نظامى و اقتصادى ايران ، يعنى حيره مركز فرماندهى همهء پادگانهاى مرزى ايران در حاشيهء صحرا ، و\r\n\r\n\r\n","description":"","footnote":"\r\n( 1 ) - طبرى ، 1 / 2159 .\r\n( 2 ) - طبرى ، 1 / 2037 .\r\n( 3 ) - به قول جاحظ در كتاب البغال ، ص 180 - 181 ، از مجموعهء « رسائل الجاحظ » چاپ دار الحدائة ، بيروت .\r\n","page_name":" 300 ","page_number":300},
  {"content":"\r\n\r\nابلّه مهمترين بندر نظامى و بازرگانى ايران در دهانهء خليج فارس ، حتّى پيش از شروع جنگهاى اصلى ايرانيان و اعراب ، بىهيچ دشوارى به تصرّف مهاجمان درآمد .\r\nهنگامى كه آزادبه مرزبان حيره با خالد بن وليد درگير جنگ و ستيز شده بود و نياز به كمك داشت ، يكى به‌همين‌سبب كه به او از جاى ديگر كمكى نرسيد و اميدى هم به دريافت كمك نداشت ، و ديگر به سبب دريافت خبر كشته شدن شهريار ( يا اردشير ؟ ) پسر شيرويه كه پس از وى به سلطنت نشانده بودند ، در برابر خالد پايدارى نتوانست و ناچار شد آنجا را ترك گويد و از آنجا عقب نشيند و خالد هم به‌آسانى بر آنجا دست يابد . « 1 »\r\nحيره چنان كه در گفتارى پيش از اين گذشت ، از شهرها و استحكامات مهمّ مرزى ايران و مقر پادشاهان آل منذر بود كه در دوران ساسانى از سوى ايشان به حكومت بر اعراب آن منطقه گماشته شده بودند . و در اين هنگام هم مركز فرمان‌روائى آزادبه فرمانده پادگانهاى مرزى ايران بود .\r\nوقتى هم كه عتبة بن غزوان پادگان ابلّه را كه مهمترين بندر نظامى و بازرگانى ايران در دهانهء خليج فارس بود با كمك اعرابى كه پيش از او در اين منطقه و در بحرين به قتل و غارت مىپرداختند ، محاصره كرد ، پادگان ابلّه چندين ماه در برابر آنها پايدارى كرد و چندين بار هم براى پراكندن اعراب و شكستن محاصره از شهر خارج شده و با آنها به نبرد پرداختند ، ولى چون از هيچ طرف كمكى براى آنها نمىرسيد و شايد از دريافت آن هم نوميد بودند ، و برعكس پيوسته قبائلى از باديه‌نشينان به مهاجمان مىپيوستند سرانجام تاب مقاومت نياوردند و از راه دريا آنجا را ترك گفتند و عتبه هم به آسانى و بدون جنگهائى كه لازمهء تصرّف چنان مركز مهمّى بود بر آنجا دست يافت . « 2 »\r\n\r\n\r\n","description":"","footnote":"\r\n( 1 ) - طبرى ، 1 / 2038 - 2039 .\r\n( 2 ) - بلاذرى ، فتوح البلدان ، 418 - 419 ؛ معجم البلدان ، ج 2 ، ص 31 .\r\n","page_name":" 301 ","page_number":301},
  {"content":"\r\n\r\n\r\nاختلاف سران و روياروئى فارسيان و پهلويان در تيسفون\r\nآثار زيان‌بارى هم كه اختلاف سران و سرداران و گروههاى مختلف در نيروى پايدارى سپاهيان ايران داشت كم و ناچيز نبود . و نمونهء آن را در نخستين جنگ ايرانيان با سپاهيانى كه عمر از مدينه گسيل داشته بود مىتوان يافت ، كه داستان آن چنين بود .\r\nبراى جلوگيرى از نخستين حمله‌اى كه در زمان عمر به سركردگى ابو عبيد ثقفى از مدينه متوجّه ايران گرديده بود ، از سوى رستم سپهسالار ايران سپاهى به فرماندهى بهمن جادويه كه اعراب او را ذو الحاجب خوانده‌اند گسيل شد . اين دو سپاه در كنارهء شرقى رود فرات درگير جنگ شدند . زيرا اعراب از رود گذشته و به اين سوى آمده بودند . در اين جنگ اعراب شكستى سخت يافتند ، ابو عبيد و گروه كثيرى از آنان كشته شدند ، و بقيّه به آن سوى رود گريختند . بهمن مىخواست از رود بگذرد و كار را يكسره كند ولى در اين ميان خبر يافت كه در تيسفون گروهى به سركردگى فيروزان سر از فرمان رستم ، كه در اين دوران فرمانده كلّ سپاه ايران بود ، پيچيده و با او به ستيز برخاسته‌اند . ازاين‌رو كار را در آنجا ناتمام رها كرد و با شتاب به پايتخت بازگشت .\r\nدو گروهى كه بدين‌سان در تيسفون در برابر يكديگر قرار گرفته بودند ، طبرى يكى را الفهلوج نوشته ، ديگرى را اهل فارس خوانده و گويد الفهلوج همچنان با رستم بودند ، و اهل فارس به فيروزان پيوسته بودند . « 1 »\r\nالفهلوج شكل عربى شده پهلوه يا پهلو است « 2 » و مراد از آن مىتواند يا به قرينهء « اهل فارس » ، مردم منطقه‌اى باشند كه در كتاب ابن خردادبه با عنوان « بلاد البهلويين » « 3 » ياد شده ، و همانجا است كه در عربى بلاد الجبال و در فارسى در دوره‌هاى اخير عراق عجم خوانده مىشد ، و يا به احتمال ضعيف‌تر وابستگان به دودمانهائى از دودمانهاى هفتگانهء ممتاز در دولت ساسانى باشند كه بازماندهء\r\n\r\n\r\n","description":"","footnote":"\r\n( 1 ) - طبرى ، 1 / 2176 .\r\n( 2 ) - ياقوت ، معجم ، 3 / 925 : « و ذكر ابو الحسين محمّد بن القاسم التميمى النسابه ان الفهلوية منسوبة الى فهلوج بن فارس » .\r\n( 3 ) - المسالك و الممالك ، ص 57 .\r\n","page_name":" 302 ","page_number":302},
  {"content":"\r\n\r\nفرمانروايان دوران اشكانى بوده‌اند ، مانند خاندان قارون و خاندان سورن و خاندان اسپهبد ، كه در زمان ساسانى هم به نشانى اين نسبت واژهء پهلو را هم در آخر نام خاندان خود مىافزوده و قارن پهلو و سورن پهلو و اسپهبد پهلو مىگفته‌اند « 1 » و به گفتهء بلعمى فرمان‌روايانى هم كه از اين خاندانها بوده‌اند با عنوان شاه خوانده مىشده‌اند و تاجى كوچكتر از شاه ساسانى داشتند . « 2 »\r\nاز گفت‌وگوهاى پرخاشگرانه‌اى كه بين مردم و اين دو سردار روى داده ، و شمه‌اى از آن در تاريخ منعكس شده ، مىتوان به‌خوبى به اثر زيان‌بخش اين تفرقه و نفاق بر ملك و ملّت پى برده و دريافت كه آن اوضاع آشفته تا چه حد مردم را به ستوه آورده بوده است . طبرى در جائى كه از قتل و غارتهاى اعراب در سرزمين عراق سخن گفته در روايتى از چندين راوى نقل كرده كه ايرانيان به رستم و فيروزان كه عهده‌دار امور مملكت بودند گفتند : « شما با اختلافهاى خود مردم ايران را ناتوان و زبون ساختيد و دشمنانشان را در آنها به طمع انداختيد و آنها را در معرض هلاكت قرار داديد . پس از بغداد و ساباط و تكريت نوبت مدائن خواهد رسيد » . و آنها را تهديد كردند كه اگر رفع اختلاف نكنند و در امر مملكت يكدل و يك‌زبان نشوند پيش از دشمنان نخست به آنها خواهند پرداخت .\r\nطبرى در روايتى ديگر از گفتار پرخاشگرانهء مردم با رستم چنين آورده : « اين زبونى را كسى جز شما جماعت فرمان‌روايان بر ما وارد نساخت . شما بوديد كه مردم ايران را به تفرقه انداختيد و آنها را از دشمنانشان غافل ساختيد ، به خدا سوگند كه اگر كشتن شما باعث هلاك خود ما نمىشد در نابودى شما درنگ نمىكرديم ، و اگر از اين اختلاف دست برنداريد پيش از آنكه خود نابود شويم براى تشفى خاطر خود هم كه شده شما را از ميان برخواهيم داشت » . « 3 » و چنان كه از اين روايات برمىآيد بر اثر همين تهديدها بوده كه سرانجام آن دو در جست‌وجوى فردى شايستهء پادشاهى برآمده‌اند و يزدگرد را يافته و به سلطنت\r\n\r\n\r\n","description":"","footnote":"\r\n( 1 ) - كريستن‌سن ، ايران ساسانى ، متن فرانسه ص 98\r\n( 2 ) - بلعمى : « و در عجم هفت ملك بودند كه به دستور ملك تاج داشتند زيرا كه به نسبت با ملك راست بودند ، و تاج ايشان كوچكتر از تاج ملك بود » . ( ترجمه تاريخ طبرى ، ص 30 ) .\r\n( 3 ) - طبرى 1 / 2209 .\r\n","page_name":" 303 ","page_number":303},
  {"content":"\r\n\r\nنشانده‌اند . « 1 »\r\nشرح جزئيات وقايعى كه در اين روايات و روايات مشابه به ذكر كليات آنها اكتفا شده و به‌دست آوردن تاريخهاى صحيح آنها كه گاه ناهماهنگ به‌نظر مىرسند ، در گرو نقد و بررسى دقيق‌تر اين روايات و تتبّع بيشتر در مآخذ و مراجع است كه اكنون نه‌چنان فرصتى هست و نه چنان قصدى . غرض در اين‌جا نمودن جوّ آشفتهء حاكم بر آن اجتماع در اين دوران است كه همين كليات هم آن را به‌خوبى مىرساند .\r\n\r\nيزدگرد شاهى جوان و بىتجربه\r\nهرچند سلطنت يزدگرد كه حكايت از رفع اختلافها و همبستگى دولتمردان مىكرد ، نور اميدى در دلها افكند و جان تازه‌اى در كالبد روستائيان و دهقانان كه مزارع آنها محل تاخت‌وتاز باديه‌نشينان شده بود دميد ، و آنها را دوباره به تلاش و كوشش واداشت ، تا جائى كه در بسيارى جاها آنچه را كه از دست داده بودند دوباره بازپس گرفتند ، و وضع حمله و دفاع مىرفت كه به صورت ديگرى درآيد ، ولى سير حوادث به‌زودى نشان داد كه شاه نويافته هم همسنگ وظيفهء بسيار خطيرى كه بر عهدهء او نهاده شده بود نيست و روياروئى با حوادثى كه در شرف تكوين بود از عهدهء فردى ناآگاه و بىتجربه چون او خارج است . نخستين اثر اين ناآگاهى و بىتجربگى كه از آن اثرهاى نامنتظرهء بسيار برخاست در جنگى نمودارها گشت كه بعدها در تاريخ به جنگ قادسيه معروف گرديد .\r\nدربارهء اين جنگ با همهء شهرتى كه در تاريخ پيدا كرده آنچه تاكنون گفته و نوشته شده بيشتر رواياتى است كه تنها وجههء عربى آن را مىنماياند . با اين‌كه روشن شدن تاريخ اين دوران ايجاب مىكند كه از همهء جهات و جوانب مورد بررسى قرار گيرد ، و اين هم كارى است كه بايد به همّت محقّقان صورت پذيرد ،\r\n\r\n\r\n","description":"","footnote":"\r\n( 1 ) - به گفتهء طبرى در سالى كه مردم در مدينه با خلافت ابو بكر بيعت كردند ، در ايران هم ايرانيان يزدگرد را به سلطنت برداشتند . ( طبرى 1 / 1869 ، سال 11 هجرى ) .\r\n","page_name":" 304 ","page_number":304},
  {"content":"\r\n\r\nآنچه در اين مختصر در اين زمينه خواهد آمد تنها بخشى از آن است كه به موضوع سخن در اين گفتار ارتباط مىيابد .\r\nهنگامى كه به تيسفون خبر رسيد كه از مدينه سپاهى عظيم از مردان جنگى و قبايل مختلف صحرانشين به سوى ايران در حركت است ، رستم سپهسالار كشور هم لشكرى بياراست و در صدد بود كه آن را به فرماندهى يكى از سرداران خود به مقابلهء آنها بفرستد ، چنان كه در حملهء پيش كرده بود . ولى يزدگرد به او دستور داد كه خود فرماندهى آن لشكر را بر عهده گيرد و با تمام نيرو به مقابلهء آنها شتابد و كار را يكسره كند .\r\nسپهسالار جنگ‌ديده و كارآزموده كه اين دستور را دور از احتياط و مخالف با اصول جنگ و دفاع مىدانست ، و در اجراى آن مخاطرات فراوان مىديد ، كوشيد تا با بيان آن اصول و شرح آن مخاطرات وى را از آن تصميم باز دارد . ولى در آن كار توفيقى نيافت . از اصولى كه به او گوشزد كرد يكى اين بود ، كه در آن وضعى كه پيش آمده به هيچ روى نبايد در جنگ شتاب كرد ، بلكه بايد با تأنّى و تدبير گام برداشت ، و تا آنجا كه ممكن است نبرد اصلى را به تأخير انداخت ، و كوشيد تا مهاجمان را خسته و فرسوده ساخت ، و براى اين كار بايد لشكرى آماده ساخت و به ميدان فرستاد و پيوسته آن را مدد رسانيد ، اگر آسيبى به آن رسيد آن را تلافى كرد ، و اگر هم شكست يافت ، لشكر ديگرى را جاىگزين آن ساخت ، و پيوسته آن كار را از راههاى مختلف تكرار كرد تا مهاجمان خسته و فرسوده گردند ، آنگاه با يك حملهء بزرگ و فراگير آنها را تارومار ساخت .\r\nوى افزود ، به همين دليل است كه سپهسالار كشور ، يعنى كسى كه مشرف به همهء امور جنگى و دفاعى كشور و عهده‌دار ترتيب لشكرها و آرايش جنگى و تهيّهء وسائل آنها است ، نبايد خود به ميدان جنگ رود ، جز در هنگام ضرورت ؛ يعنى وقتى كه تدبيرهاى ديگر به نتيجه نرسد و چاره منحصر بفرد گردد . در آن هنگام است كه وى با تمام نيرو به مقابلهء دشمن خواهد شتافت ، و اكنون نه آن هنگام است .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nرستم همچنين به يزدگرد گفت : « كه اين اعراب باديه از من هيبتى در دل دارند كه از جسارتشان مىكاهد و تا وقتى مرا در برابر خود و پشتيبان آن لشكرها بيابند آن هيبت هم همچنان پابرجا است . و اين اميد هست كه با تأنّى و تدبيرهاى جنگى آنها را فرسود و به سرزمينشان بازگرداند . ولى اگر اين هيبت زائل شود بر جسارتشان خواهد افزود و تدارك مافات دشوار خواهد گرديد . » ولى يزدگرد اين سخنان را نپذيرفت و همچنان به اجراى دستور خود پافشارى كرد .\r\nطبرى كه خلاصه‌اى از اين گفت‌وگوها را نقل كرده « 1 » گويد : رستم از نزد يزدگرد به لشكرگاه خود كه در ساباط ( - يكى از شهرهاى مدائن ، عربىگونهء بلاش آباد ) اردو زده بود بازگشت . و چون لشكرى به مقابلهء با مهاجمان گسيل داشته بود خود مدّتى از حركت خوددارى كرد ، به اين اميد كه يزدگرد را از اين تصميم منصرف سازد . و در آن مدّت كسانى از واقفان به امور جنگ و دفاع را كه نزد شاه آمد و رفتى داشتند ، واداشت تا او را از خطر اين تصميم بياگاهانند ، ولى او همچنان در اجراى دستور خود پافشارى كرد و حتّى گفت كه اگر رستم فرماندهى اين جنگ را بر عهده نگيرد خود چنين كارى را بر عهده خواهد گرفت ، و بدين‌ترتيب رستم خود به ناچار عازم ميدان جنگ شد ، درحالىكه آن را به مصلحت نمىدانست .\r\nبا سنجش و مقايسهء آنچه در اينجا دربارهء اين جنگ گذشت با آنچه دربارهء همين جنگ در مدينه گذشته بود بهتر مىتوان به علل و عوامل نابسامانى اوضاع ايران پى برد . نوشته‌اند كه پس از كشته شدن ابو عبيد ثقفى و شكست سپاهيانى كه عمر براى حملهء به ايران فرستاده بود ، و بدان اشاره شد ، وى تا يك سال هيچ سخنى از ايران به ميان نياورد . ولى وقتى به او خبر رسيد كه سران و سرداران ايران دست از اختلاف كشيده و يك‌دل و يك‌زبان به فرمان يزدگرد درآمده‌اند ، و كارها رو به سامان گذارده ، و اعرابى كه به برخى از جاها در مناطق مرزى ايران رخنه كرده بودند به حاشيهء صحرا پناه برده‌اند ، در صدد برآمد كه تا كار ايران سامان نيافته\r\n\r\n\r\n","description":"","footnote":"\r\n( 1 ) - شرح اين گفت‌وگو و پىآمدهاى آن را در تاريخ طبرى ، 1 / 2248 تا 2251 خواهيد يافت .\r\n","page_name":" 306 ","page_number":306},
  {"content":"\r\n\r\nحملهء ديگرى را از قبايلى كه براى جنگ و جهاد به مدينه مىآمدند به سركردگى كسانى از نام‌آوران صحابه ترتيب دهد .\r\nقبايلى كه به مدينه مىآمدند براى هر قصد و غرضى كه از جنگ داشتند ، جبههء روم يعنى شام را آسانتر و مساعدتر مىيافتند ، به‌همين‌سبب داوطلبان آن جبهه بسيار بود و حملهء به عراق به سبب واهمه‌اى كه از ايران داشتند داوطلبى نمىيافت . عمر براى كاستن از ترس آنها به درخواست گروهى از آنها كه اگر او خود فرماندهى آنها را بر عهده گيرد حاضرند به آن جبهه بروند پذيرفت كه فرماندهى آن حمله را خود عهده‌دار شود . و چون اين امر را با بزرگان مهاجرين و انصار در ميان گذاشت ، همهء آنها با اين امر يعنى فرماندهى خود عمر همداستان نشدند و برخى از آنها با آن مخالفت كردند ، از آن‌ميان عبد الرحمن بن عوف كه در ميان مهاجرين و انصار شأن و اعتبارى داشت ، به عمر همان مطالبى را گفت كه كم‌وبيش در گفتار رستم با يزدگرد گذشت . او به خليفه گفت اگر لشكرى بفرستى و آن لشكر شكست بخورد اثرش در نزد اعراب آن‌چنان نيست كه تو خود به روى و شكست بخورى و يا كشته شوى ، زيرا دراين‌صورت هيبت شخص تو و هيبت خلافت از دل آنها بيرون خواهد رفت ، و من بيم آن دارم كه ديگر كسى در جزيرة العرب « اشهد ان لا إله الا اللّه » نگويد . گفتهء عبد الرحمن اشاره‌اى بود به برگشت قبايل عرب از اسلام پس از رحلت پيغمبر كه جنگهاى ردّه را در زمان ابو بكر به دنبال داشت ، و از آن زمان هنوز چيزى نگذشته و آثار آن از ميان نرفته بود . به‌هر حال عمر اين سخن را پذيرفت و با مشورت آنان سعد بن ابى وقّاص را به سركردگى سپاهى كه آماده ساخته بود فرستاد ، و خود در مدينه ماند و پيوسته با تقويت او و فرستادن امداد و راهنمائيهاى لازم او را كمك كرد « 1 » تا آن را به نتيجه رسانيد .\r\nدربارهء اين جنگ و ستيزها كه هنوز چنان كه بايد حال‌وهواى دعوت دينى و اسلامى نيافته بودند ، و اثرى كه در تاريخ اسلام نهادند ، در گفتارى جداگانه سخن خواهد رفت .\r\n\r\n\r\n","description":"","footnote":"\r\n( 1 ) - طبرى ، 1 / 2214 - 2215 .\r\n","page_name":" 307 ","page_number":307},
  {"content":"\r\n\r\n\r\nچند نكته در پايان\r\nپژوهنده‌اى كه بخواهد بحرانهائى را كه پس از انوشروان تا پايان كار يزدگرد سوم آخرين پادشاه ساسانى در ايران رخ نموده ، در پرتو اسناد و مداركى كه كم‌وبيش بدانها اشاره رفت مورد دقّت قرار دهد ، و بكوشد تا از روى نمودهاى آشكار آنها به علّت يا علّتهاى نهانى آنها هم راه يابد ، خود را با پديده‌اى روبرو خواهد يافت كه هرچند در ظاهر نمودى ندارد ولى سايهء آن را در بيشتر رويدادهاى اين دوران مىتوان تشخيص داد ، و آن پديده‌اى است كه اگر بنا باشد آن را هم در رديف همين بحرانها قرار داد بايد آن را بحران فكرى و فرهنگى ناميد ، زيرا در اصل برخاسته از ناهماهنگى فكرى و فرهنگى بوده است كه در آن دوره بر جامعهء ايران حكمفرما بوده ، و همان هم در بيشتر موارد سلسله‌جنبان بحرانهاى ديگر مىشده است .\r\nاين ناهماهنگى از اين‌جا سرچشمه مىگرفته كه در آن دوران ، به‌جز آن دسته از كسانى كه همهء مسائلى را كه جامعهء آن روز ايران با آن درگير بوده است از خلال همان سنّتهاى ديرين مىديده‌اند ، و راه چارهء آنها را هم در همان آيينهاى كهن مىجسته يا مىخواسته‌اند ، كسان ديگرى هم بوده‌اند كه همان مسائل را از ديد بازترى مىنگريسته‌اند ، و به‌جز معيارهاى سنّتى معيارهاى ديگرى را هم مىشناخته‌اند ، كه هميشه با سنّتهاى قديم هماهنگى نداشته و غالبا با آنها در تعارض بوده‌اند . و همين تعارض هم آشفتگى امور را در پى داشته است .\r\nكريستن‌سن در كتاب « ايران در زمان ساسانيان » در پايان فصل مربوط به خسرو انوشروان ، پس از ذكر اين مطلب كه : « سلطنت خسرو اوّل يكى از درخشنده‌ترين دوره‌هاى عهد ساسانى است ، و ايران چنان عظمتى يافت كه حتّى از عهد شاهپوران بزرگ نيز درگذشت . و توسعهء دامنهء ادبيّات و تربيت معنوى اين عهد را كيفيت مخصوص بخشيد » ، در پايان شرحى كه از اوضاع مادى و احوال اجتماعى و معنوى قوم ايرانى در آن زمان آورده اين مطلب را هم افزوده است : « مىتوانيم بگوئيم كه مصائب عمومى و بدبختىهاى اجتماعى در عهد انوشروان كمتر از ادوار سلف بوده ، ولى مردم بيشتر آن را حس مىكرده‌اند ، زيرا بيشتر فكر\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nمىنموده‌اند » . كريستن‌سن قسمتى از شرح شكايت‌آميزى را كه برزويه در مقدّمهء « كليله‌ودمنه » در وصف احوال زمانه نگاشته ، به عنوان بهترين آئينهء افكار زمان او يعنى زمان برزويه نقل كرده است . « 1 »\r\nاين نظرى است سنجيده كه رويدادهاى تاريخى آن دوران و كمى پيش از آن دوران هم آن را تأييد مىكند ، و نمونه‌هاى بارزتر آن را در همين دوران جانشينان خسرو انوشروان مىتوان يافت ، و از آن‌جمله مطالبى است كه در محاكمهء خسروپرويز عنوان شده و در دو نامه‌اى كه از آن برجاى مانده و وصف آنها گذشت منعكس گرديده است . در اين نامه‌ها از شاه ساسانى چهره‌اى نموده مىشود كه با آنچه از خلال اوصاف و القاب پرهيمنهء آنان نموده مىشود فرق بسيار دارد . و مسائل مملكتى هم به صورتى مطرح مىشود جدا از سنّتهاى ديرين و آيينهاى كهن .\r\nشاهى كه كانون همهء قدرتها و در همهء امور فعّال ما يشاء و غير مسئول و داراى فرّه ايزدى بوده ، يعنى براى حكومت برخوردار از حقى الهى بوده است ، اكنون در مقام فردى مسؤول قرار گرفته كه بايد براى توجيه همهء اعمال و رفتار خود در دوران فرمان‌روائى خويش دليلى استوار اقامه نمايد ، و پاسخگوى امورى باشد كه تا آن زمان كسى را ياراى چون‌وچرا دربارهء آنها نبوده ، و معيارى هم كه اعمال و رفتار او با آن سنجيده مىشود مصالح ملك و ملّت است نه منافع شاه و اطرافيانش ، و اين ، تحوّلى بنيادى را در انديشهء سياسى و اجتماعى ايرانيان يا لااقل گروهى از صاحب‌نظران و فرزانگان ايشان در اين دوران مىرساند . و همان چيزى را تأييد مىكند كه كريستن‌سن در مطالعات خود در دوران انوشروان به آن\r\n\r\n\r\n","description":"","footnote":"\r\n( 1 ) - كريستن‌سن ، ايران در زمان ساسانيان ، ترجمهء فارسى ، رشيد ياسمى ، چاپ اوّل ، تهران ، 1317 ه . ش . ص 307 - 308 ، از تحقيقات نلدكه در باب برزويه .\r\n« احتمال قوى مىرود كه ابن المقفع در نقل شكايتهاى برزويه ، طبيب مخصوص خسرو قدرى جنبهء بدبينى آن را مؤكد ساخته باشد . و از مصائب زمان خود چيزى بر قول برزويه افزوده باشد ، ولى هيچ دليلى در دست نداريم بر اين‌كه اساس اين شكايات نوميدانه از قلم برزويه تراوش نكرده باشد » . از حاشيهء كريستن‌سن بر شرح فوق . . . ترجمهء فارسى ، ص 435 و 308 .\r\n","page_name":" 309 ","page_number":309},
  {"content":"\r\n\r\nرسيده است ، يعنى اين‌كه جامعهء ايرانى در اين دوران مسائل اجتماعى و مصائب خود را بيشتر احساس مىكرده چون بيشتر مىانديشيده است . و اين هم يادگارى بوده كه از دوران انوشروان و نهضت فرهنگى آن دوران در ايران باقى مانده و روى به گسترش داشته است . « 1 »\r\nآنچه در اين‌جا مىتوان به گفتهء آن استاد افزود اين است كه صاحب‌نظران جامعهء ايرانى ، گذشته از احساس مصائب و درك مسائل اجتماعى ، از چاره‌انديشى هم غافل نبوده‌اند ، ولى تلاش آنان به جائى نمىرسيده چون در برابر اين‌گونه انديشه‌هاى سازنده و نو ، سنّتهاى كهن و باورهائى هم وجود داشته كه طى قرنها در مغزها رسوخ يافته و با اين‌گونه انديشه‌ها تعارض داشته و نتيجهء آن تعارض هم از كار افتادن همهء آنها بوده است .\r\nدر اين دوران در افسانهء فرّه ايزدى شاهان ساسانى آن اثر و نيرو را نمانده بود كه پايه و مايه‌اى براى قدرت و هيبت شاهانى گردد كه پس از خسروپرويز بر تخت نشاندند . چيزى كه نتوانسته بود جان پادشاهانى همچون هرمز و خسرو را حفظ كند ، چگونه مىتوانست پايه و مايه‌اى براى قدرت جانشينانشان گردد . ولى اين افسانه آن اندازه هم بىاثر نشده بود كه مانعى براى سلطنت افراد ديگرى جز از خاندان ساسانى نگردد . به‌همين‌سبب هم در طى اين بحرانها نه بهرام چوبين موفّق شد كه سلطنت را از خاندان ساسانى بگرداند ، بااين‌كه او هم به يكى از خاندانهاى هفت‌گانهء ممتاز مىپيوسته و از تخمهء پادشاهان گذشته بوده ، و نه پس از او شهربراز كه از خاندان شاهان نبود ، ولى شايد در او آن شايستگى بوده كه در آن هنگام كشور را از پريشانى برهاند . به‌هرحال قدرت و رسوخ اين‌گونه باورها در اذهان به اندازه‌اى بوده كه حتّى اين موضوع كه شهربراز بااين‌كه از خاندان شاهى نبوده خود را شاه خوانده ، به گونه‌اى در تاريخها منعكس شده كه گوئى\r\n\r\n\r\n","description":"","footnote":"\r\n( 1 ) - آگاهى بيشتر را دربارهء اين نهضت فرهنگى ، در گفتار هفتم از كتاب « فرهنگ ايرانى پيش از اسلام و آثار آن در تمدّن اسلامى و ادبيّات عربى » با عنوان « انديشه‌هاى فلسفى و علمى در ايران از دوران انوشروان . تا قرنهاى نخستين اسلامى » ، ( چاپ دوم ، ص 233 به بعد خواهيد يافت .\r\n","page_name":" 310 ","page_number":310},
  {"content":"\r\n\r\nامرى زشت و ناپسند اتّفاق افتاده « چ » و ابن بلخى هم در فهرست مختصرى كه از شاهان در مقدمهء كتاب خود آورده اسم او را از قلم انداخته و پس از اردشير پسر شيرويه كه جاى نام او بوده نوشته : « يكى خروج كرد نام او شهربراز و ملك بگرفت ، امّا بقائى نكرد . شهربراز را در اين جمله نياورديم ، چه خارجى بود » « 1 » ، يعنى نه اهل بيت ملك . « 2 »\r\nو اثر همين سنّتهاى بازدارنده و باورهاى ناصواب ولى ريشه‌دار بود كه پس از شيرويه پسر خسروپرويز ، براى فرمان‌روائى به كشورى پهناور و آشفته همچون ايران آن روز به جست‌وجوى كسانى از تخمهء ساسانيان برآمدند تا بر تخت شاهى نشانند و در اين راه حتّى از طفل هفت ساله هم نگذشتند ، و در آشفته‌ترين حالات هم كه سران و سردارانى كه به جان هم افتاده بودند در صدد برآمدند تا از اختلافات خود دست بردارند ، و يكدل و يكزبان به فكر چاره برآيند ، نوجوان كار ناديده و بىتجربه‌اى همچون يزدگرد را به شاهى برداشتند . و چون بر طبق همان سنّتهاى كهن همهء قدرتها در اختيار او قرار مىگرفت ، با آنكه فرزانگان قوم همهء فرمانهاى او را در خير و صلاح ملك و ملّت نمىيافتند ، باز به حكم همان سنّتهاى كهن خود را ناچار به اطاعت از همهء آنها مىپنداشتند ، چنان كه نمونهء آن در گفت‌وگوهاى رستم و يزدگرد گذشت ، و نمونه‌هاى ديگر آن را در رويدادهاى اين دوران به فراوانى مىتوان يافت .\r\nالبته در اين‌جا نبايد اختلافات سران و سرداران و تفرقه‌اى را كه بين آنان به وجود آمده بود ، و بسا كه از دوران هرمز سرچشمه مىگرفت و به آن اشاره شد ، در اوضاع نابسامان اين زمان از نظر دور داشت . در رويدادهاى اين دوران از رفتار و كردار اينان نمونه‌هائى ديده مىشود كه براى مطالعه در اوضاع و احوال آن زمان بسيار مهم و همچنين عبرت‌انگيز و پندآموز است . و خود زمينه‌اى پربار براى مطالعات جامعه‌شناسى تاريخى ايران تواند بود ، كه قطعا از نظر\r\n\r\n\r\n","description":"","footnote":"\r\n( چ ) - طبرى ، 1 / 1062 - 1063 .\r\n( 1 ) - فارسنامه ، ص 30 .\r\n( 2 ) - فارسنامه ، ص 125 .\r\n","page_name":" 311 ","page_number":311},
  {"content":"\r\n\r\nمحقّقانى كه روزى به اين كار دست خواهند زد پوشيده نخواهد ماند . ولى در اين‌جا از اشاره به يك نكته در همين زمينه گريزى نيست و آن طرز رفتار فرماندهان و حكمرانان مناطقى است ، كه يزدگرد در عقب‌نشينى خود از تيسفون تا مرو از آنجاها گذشته است ، كه خود موضوعى است درخور تأمّل .\r\nدر رويداد عقب‌نشينى يزدگرد از غرب به شرق ايران و در برخورد هريك از فرماندهان و حكمرانان شهرهاى مسير راه با او در تاريخها نمونه‌هائى ذكر شده كه هرچند از مجموع آنها جز زوال قدرت مملكتى را به دست پشتيبانان و نگهبانان آن نمىتوان ديد ، ولى در وراى آن از لحاظ اجتماعى مسائلى است كه نمىتوان آنها را ناديده انگاشت . در تاريخ آمده كه در رى حكمران آنجا ابان جادويه ، يزدگرد را از حركت بازداشته و مهر او را گرفته تا فرمانها و حكمها و حواله‌ها و براتهائى را كه به نام خود نوشته بوده به مهر او برساند . « 1 »\r\nدر اصفهان هم يكى از دهقانان آن ناحيه كه نام او در تاريخهاى عربى مطيار آمده و با دسته‌هاى مختلف اعراب كه در آن ناحيه به تاخت‌وتاز مىپرداخته‌اند جنگيده و در آن جنگها پيروزيهاى چندى نصيبش شده بود با يزدگرد برخوردى داشته است كه آن هم شنيدنى است . به نوشتهء طبرى وقتى مطيار شنيد كه يزدگرد به اصفهان رسيده ، به ديدار او شتافته ، ولى چون دربان شاه مانع شده كه وى بدون كسب اجازه بر او وارد شود ، و اين امر بر مطيار گران آمده دربان را به‌سختى زده و از ديدن شاه هم درگذشته و به نشانهء اعتراض از همانجا بازگشته است . يزدگرد هم پس از ديدن دربان خود با سر خون‌آلود و آگاهى از ماجرا كه آن را تحقيرى\r\n\r\n\r\n","description":"","footnote":"\r\n( 1 ) - طبرى ، 1 / 2681 - استاد فقيد پورداوود ، فرمان‌گزار و شهريار رى را در دوران فتوحات شخصى به نام سياوخش پسر مهران پسر بهرام چوبين نوشته كه از سوى يزدگرد سوم سردارى لشكريان ايران را در زادگاه خود داشته ، در اين نوشته علّت افتادن شهر به دست عربها را دشمنى يكى از بزرگان و دهگانان آنجا به نام فرخان با سياوخش ذكر شده كه چون سپاه عرب به نزديكى رى رسيد وى خود را به نعيم فرمانده عرب رسانيد و از براى شكست دادن سياوخش و گرفتن رى راه و چاه را به دشمن بنمود و خود با ده هزار عرب از كوه طبرك از راه دروازهء خراسان به شهر درآمد . . . « اناهيتا ، ص 225 - 226 ) .\r\n","page_name":" 312 ","page_number":312},
  {"content":"\r\n\r\nبراى خود شمرده از ماندن در اصفهان چشم پوشيده و آنجا را ترك گفته است . « 1 » حاكم كرمان هم با او برخوردى بسيار اهانت‌آميز داشته « 2 » و برخورد حاكم طوس هم با او هرچند اهانت‌آميز نبوده ولى آنچنان هم نبوده كه حكايت از فرمانبردارى بىچون و چراى او كند « 3 » . براز پسر ماهويه مرزبان مرو كه از سوى پدرش ادارهء شهر مرو را بر عهده داشت هنگامى كه يزدگرد به آنجا رسيد و خواست براى ديدن دژ آنجا به شهر وارد شود به اشارهء پدرش از گشودن دروازهء شهر به روى او خوددارى كرد و رفتار خود ماهويه هم با او كه به قتل او انجاميد پوشيده نيست . « 4 »\r\nاينها و نظائر اينها كه به اجمال يا تفصيل در تاريخها آمده ، اگر از پيرايه‌هاى مبالغه‌آميز آنها هم صرف‌نظر شود باز از وضعى غيرعادى حكايت مىكنند . آيا به راستى هيبت و حرمت سلطنت ساسانيان در چشم و دل كارگزاران و برآوردگان آن دولت آن اندازه از ميان رفته بود كه چنان نافرمانيها و بىحرمتيها را موجب گرديده ، يا هيبت و حرمت شخص يزدگرد بوده كه به سبب ناپايدارى در دفاع از كشور و از برابر دشمن از ميان رفته بوده است ، همانند وضعى كه براى خسروپرويز هم به سبب ناپايدارى او در برابر هراكليوس در دستگرد با سردارانش پيش آمد و به نتايج ناگوارى رسيد ؟ يا اين‌كه اين سران و سرداران يزدگرد كه در چنين رويدادى موظّف به كمك به او و مقاومت در برابر مهاجمان بوده‌اند ، براى اين‌كه از چنين وظيفه‌اى شانه خالى كنند اين را دستاويزى ساخته بودند و خود سوداهاى ديگرى در سر مىپروراندند كه به گمان ايشان با سقوط يزدگرد به آنها دست مىيافته‌اند ؟ به‌هرحال علّت هرچه بوده ، همه‌چيز در اين دوران دلالت بر آن دارد كه شيرازهء دولتى كهن به‌دست حافظان و نگهبانان خودش از هم گسسته و اوراق دفترش در معرض طوفان حوادث قرار گرفته است .\r\n\r\n\r\n","description":"","footnote":"\r\n( 1 ) - طبرى ، 1 / 2875 .\r\n( 2 ) - طبرى ، 1 / 2876 .\r\n( 3 ) - طبرى ، 1 / 2875 .\r\n( 4 ) - طبرى ، 1 / 2876 ، در حوادث سال 31 هجرى .\r\n","page_name":" 313 ","page_number":313},
  {"content":"\r\n . \r\n","description":"","footnote":"","page_name":" 314 ","page_number":314},
  {"content":"\r\n\r\n\r\nگفتار دهم نخستين آشنائى ايرانيان با اسلام و آغاز شگفتيها\r\nنگاهى گذرا به فرمان‌روائى پنجاه سالهء ايرانيان در يمن * سياست ايران و روم در يمن * رابطهء يمنيها و حبشيها * حميريان يمن و دولت ايران * نمايندگان باذان فرمان‌رواى ايرانى يمن در محضر پيغمبر اسلام * اسلام ايرانيان يمن * نمايندگان پيغمبر ( ص ) در يمن * اسود عنسى و نمايندگان پيغمبر ( ص ) * شهر فرمان‌رواى ايرانى صنعاء و اسود عنسى * فيروز و دادويه و گشسب * نامهء پيغمبر ( ص ) به سران ايرانى يمن * ايرانيان يمن در ايّام ردّه * قيس بن عبد يغوث و ايرانيان يمن * فيروز و قيس و عمرو بن معد يكرب * فيروز در تلاش و كوشش * از شگفتيهاى تاريخ * داورى يمنيها دربارهء ايرانيان * ديگر از شگفتيهاى اين دوران * ايرانيان يمن در شمار صحابهء پيغمبر ( ص ) و اهل حديث و روايت * باذان * دادويه و فيروز ديلمى * وهب بن منبّه * همّام بن منبّه * معقل بن منبّه * عمر بن منبّه * به كار بن عبد اللّه بن سهوك * عبد الصمد بن معقل .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nنخستين آشنائى ايرانيان با اسلام نه چنان كه معروف است در ايران و در خلافت عمر ، بلكه چنان كه معروف نيست ، در يمن و در زمان خود پيغمبر صورت پذيرفت .\r\nدر آن هنگام كم‌وبيش پنجاه سال از زمانى كه يمن در قلمرو دولت ايران قرار گرفته بود ، و فرمان‌روايان آنجا از سوى پادشاهان ساسانى تعيين مىشدند ، مىگذشت . يمن از زمان خسرو انوشروان در تصرّف ايران درآمد و تا اين تاريخ چندين تن از مرزبانان ايرانى كه نامشان در تاريخ‌ها ذكر شده بر آنجا فرمان رانده بودند ، و آخرين كسى كه در اين تاريخ بر آنجا فرمان مىراند نامش را در تاريخهاى عربى باذان و گاه باذام نوشته‌اند . كسى كه او را خسروپرويز فرستاده بود و پايتخت او هم مانند ديگر فرمان‌روايان ايرانى صنعاء بود . « 1 »\r\n\r\nنگاهى گذرا به فرمان‌روائى پنجاه سالهء ايرانيان در يمن\r\nفرمان‌روائى پنجاه ساله ايرانيان بر يمن كه آبادترين و ثروتمندترين سرزمين در عربستان بود ، و آثارى كه از آن برجاى ماند ، چه سياسى و چه اقتصادى و فرهنگى ، در تاريخ اين منطقه ازآن‌رو داراى اهمّيّت و درخور تحقيق و بررسى است كه آغاز و انجام آن با رويدادهائى قرين گرديده كه هريك از آنها از وقايع مهمّ تاريخ اين منطقه بشمار مىآيند و در سرنوشت آن اثرى ژرف داشته‌اند . آغاز آن با رقابتهاى سخت سياسى و اقتصادى ايران و روم دو دولت بزرگ آن دوران ، و هماوردى دو فرمان‌رواى نام‌آور آن زمان خسرو انوشروان در ايران و ژوستىنين در روم بود ، كه همين ايرانيان يمن نقش اساسى در آن داشتند ، و پايان آن هم با گسترش اسلام در يمن قرين گرديد كه آن هم به پايمردى همين ايرانيان يمن صورت پذيرفت ، و به پايمردى همانها هم بود كه اسلام از گزند حوادثى كه آن را در اين منطقه به سختى تهديد مىكرد مصون\r\n\r\n\r\n","description":"","footnote":"\r\n( 1 ) - طبرى 1 / 958 پ\r\n","page_name":" 316 ","page_number":316},
  {"content":"\r\n\r\nماند . و با همهء اين احوال نه آغاز آن چنان كه درواقع بوده است ، در روايتهاى داستان‌مانند به درستى منعكس شده و نه پايان آن چنان‌كه درخور آن بوده ، در تاريخ ايران و اسلام شناخته شده است .\r\nآغاز آن به صورت داستانى نقل شده كه در همهء مآخذ اسلامى ، با اختلافاتى در جزئيات آن و در برخى نامها ، كم‌وبيش به يك شكل آمده ؛ خلاصه اينكه حبشيها با حمله به يمن ذويزن پادشاه آنجا را كشتند و يمن را تصرّف كردند ، سيف بن ذى يزن به دادخواهى نزد انوشروان آمد . انوشروان هم او را با سپاهى كمك كرد . ولى براى اينكه سپاهيان خود را در سرزمينهاى دوردست به خطر نيندازد هشت‌صد زندانى واجب القتل را با هشت كشتى به فرماندهى يكى از بزرگان ايران به نام يا عنوان و هرز با سيف به يمن روانه ساخت . از آنها دو كشتى با سرنشينانش در راه غرق شدند و شش كشتى با شش‌صد تن به يمن رسيدند . و هرز و سپاهيانش يمن را از حبشيهاى مزاحم پاك كردند و سيف را به شاهى به تخت نشاندند ، و چون بازماندهء حبشيها كه در خدمت سيف درآمده بودند ، پس از چندى سيف را كشتند ، و هرز به دستور انوشروان خود ادارهء امور يمن را به دست گرفت و پس از او هم جانشينانش همچنان بر آنجا فرمان راندند و تا اين تاريخ كه اكنون موضوع سخن ما است كم‌وبيش پنجاه سال از آن تاريخ مىگذشت .\r\nاين خلاصه‌اى است از داستانى كه دربارهء علّت لشكركشى ايرانيان به يمن و جنگ ايشان با حبشيها و پيروزى بر آنان در بيشتر مآخذ تاريخى عربى اسلامى به استناد حكايات مختلفى كه از آن رويداد بر سر زبانها بوده يا قصّه‌هائى كه پيرامون آن بازگو مىشده منعكس گرديده است . و صورت مفصّل آن را در برخى از كتابهاى تاريخ مىتوان يافت . « 1 » البتّه آميختگى تاريخ با افسانه در اين داستان از نظر ناقدان آگاه دور نمىماند ، ولى نكته‌اى كه بايد بدان توجّه داشت\r\n\r\n\r\n","description":"","footnote":"\r\n( 1 ) - طبرى ، 1 / 925 به بعد . روايات مختلفى از آن را هم در كتابهائى همچون سيرة ابن هشام ، الأخبار الطّوال دينورى ، تاريخ يعقوبى ، و تاريخ حمزهء اصفهانى ، البدء و التاريخ مقدسى ، مروج الذّهب مسعودى و كم و زيادهائى در آن را هم در مآخذى همچون تاريخ ابن خلدون و نهادية الأرب نويرى مىتوان يافت .\r\n","page_name":" 317 ","page_number":317},
  {"content":"\r\n\r\nاين است كه اين روايات تنها آن چهره از اين واقعه را مىنمايانند كه براى مردمى ساده و ناآگاه قابل درك بوده و قصّه‌هائى هم كه براساس آنها پرداخته شده نمودارى است از برداشت همين مردم از آن وقايع ، و به‌همين‌سبب است كه در آنها هيچ اشاره‌اى به علل سياسى و اقتصادى و نظامى ناشى از رقابتهاى دو دولت ايران و روم كه درواقع علل اصلى آن وقايع بوده ، ولى براى آن مردم قابل درك نبوده است ، ديده نمىشود .\r\n\r\nسياست ايران و روم در يمن\r\nيمن به سبب مزاياى طبيعى و موقع جغرافيائى و وضع اقتصادى خود از ديرباز مورد توجّه هر دو دولت ايران و روم بوده است . اين كشور در ميان همهء سرزمينهاى شبه جزيرهء عربستان كه غالبا خشك و بيابانى بود سرزمينى آباد و از لحاظ كشاورزى پرخير و بركت و از لحاظ بازرگانى يكى از مراكز مهمّ در شبه جزيرهء عربستان بود ، و گذشته از اين يكى از گذرگاههاى مهمّ راههاى تجارتى شرق و غرب هم به‌شمار مىرفت .\r\nاين كشور هم دروازهء جنوبى شبه‌جزيرهء عربستان و به‌خصوص حجاز و يثرب بود ، و هم در كنارهء درياى سرخ و مشرف بر تنگه‌اى قرار داشت كه آن دربار را به درياى آزاد يعنى اقيانوس هند مىپيوست ، و از راه آن دريا از شرق تا خاور دور از غرب به تمام سواحل شرقى افريقا راه مىيافت . و با اين اوصاف و مزايا بين دو دولتى قرار داشت كه مصالح سياسى و اقتصادى آنها اقتضا مىكرد كه يا بر اين سرزمين مسلّط باشند يا دست‌كم مردم آنجا را به سوى خود داشته باشند .\r\nسياست دولت روم در اين سرزمين جزئى از سياست كلّى آن دولت در اين منطقه بود كه از چند قرن پيش پيوسته در صدد عملى ساختن آن بوده و هروقت فرصتى مىيافته از آن بهره مىگرفته است ، و آن گسترش تدريجى به سمت جنوب و دست يافتن به درياى آزاد يعنى اقيانوس هند بوده ، از راه تسلّط تدريجى بر سرزمينهاى عربى و افريقائى كناره‌هاى درياى سرخ و تسلّط بر تنگه‌اى كه اين دريا را به اقيانوس هند مىپيوندد .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nو سياست دولت ايران در آنجا باز نگاه داشتن راههاى بازرگانى مهمّى بود كه از داخلهء صحراى عربستان و سرزمين يمن از شرق به غرب و سپس به شمال مىرفت ، و همچنين حفظ امنيّت كاروانهائى بود كه از آن راهها مىگذشتند و آن هم با همكارى قبايلى از اعراب كه اين كاروانها از قلمرو آنها مىگذشتند ، با پرداخت حق العبور يا به اصطلاح آن زمان حق الخفاره‌اى كه در مقابل آن ، كاروان نه‌تنها از دست‌برد و گزند آن قبيله مصون مىماند ، بلكه حفظ امنيّت آن كاروان از گزند ديگر قبايل هم تا هنگامى كه در قلمرو ايشان مىبود از وظائف آنها به شمار مىرفت ، و به‌همين‌منظور كاروانها در هر قبيله‌اى پيوسته به‌وسيلهء محافظان يا راهنمايانى كه به آنها خفير مىگفتند همراهى مىشدند . و بدين‌ترتيب قبايلى هم كه در مسير اين كاروانها قرار داشتند خود به صورت حلقه‌اى از زنجيرهء اقتصادى اين منطقه درمىآمده‌اند كه از سلامت و امنيّت راههاى آن برخوردار و به حفظ آن علاقه‌مند مىشده‌اند .\r\nاين سياستى بود كه از سوى دولت ساسانى در سرزمينهائى از عربستان كه در قلمرو او بود يعنى تمام عربستان جنوبى و نجد و حجاز و ديگر مناطق آن اجرا مىشد ، و از سرزمين يمن هم در آنچه به امر بازرگانى و راههاى آن بازمىگشت همين سياست موردنظر بود . و اين را هم بايد افزود كه براى استحكام و قدرت اين سياست كه به امنيّت تمام صحرا ارتباط مىيافت ، درصورتىكه قبيله‌اى از اين قانون كه بايد آن را قانون صحرا ناميد پا فراتر مىنهاد و كاروانى را مورد هجوم و قتل و غارت قرار مىداد ، از سوى مرزبانان ايرانى به‌سختى كيفر مىيافت ، چنان كه نمونه‌هاى آنها را در شرح برخى از ايّام العرب و ازآن‌جمله در يوم المشقّر كه در گفتار گذشته به اجمال از آن سخن رفت مىتوان يافت . به اين هم بايد توجّه داشت كه در سالهاى سختى و كم‌آبى كه قبايل صحرانشين از لحاظ آذوقه در تنگنا قرار مىگرفتند به‌وسيلهء مرزبانان ايران كمكى دريافت مىداشتند كه آن را ميره مىگفتند .\r\nآنچه دربارهء راههاى زمينى عربستان گفته شد دربارهء راههاى دريائى ايران هم در جاهائى كه با سواحل عربستان ارتباط مىيافت نيز مورد عمل بود . اين\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nراهها كه از بندر ابلّه مهمترين بندر نظامى و بازرگانى ايران در دهانهء خليج فارس آغاز مىشد در امتداد سواحل جنوبى عربستان از يك‌سو تا جدّه در ساحل غربى عربستان در درياى سرخ و سواكن در ساحل شرقى افريقا در همان دريا پيش مىرفت و از سوى ديگر از راه بندر عدن تا زنگبار و ديگر بنادر افريقائى امتداد مىيافت .\r\n\r\nرابطهء يمينيها و حبشيها\r\nحبشيها كه همسايگان يمنيها بودند و تنها عرض درياى سرخ آنها را از هم جدا مىكرد از دشمنان ديرينه و سرسخت يمنيها به‌شمار مىرفتند و از روزگاران قديم هر گاه در خود قدرتى و در اينان ضعفى مىيافتند ، از آن سوى دريا بدين‌سوى حمله مىبردند و به يمنىها آسيب فراوان مىرساندند . از وقتى كه حبشيها با كمك روميان به كيش مسيحى درآمدند خطر آنها براى يمنيها افزون‌تر شد ، زيرا اينان در ستيزه‌جوئى با يمنيها بيش از پيش به دولت روم كه او هم در اين امر ذىنفع بود پشت گرم و از كمكهاى او برخوردار بودند .\r\nحملهء اخير حبشيها به يمن كه منجر به تصرّف قطعى آن سرزمين از سوى آنها و تأسيس دولتى حبشى در آنجا گرديد ، با كمك مستقيم دولت روم و با كشتيهاى آن دولت صورت گرفته بود ، و اين دولت نوبنياد هم همچنان مورد حمايت و دست‌نشاندهء دولت روم بود ، و شايد به‌همين‌سبب مدّتى بيش از نيم قرن و به تعبيرى نزديك هفتاد سال دوام آورده بود . از آنچه در تاريخها آمده برنمىآيد كه در اين مدّت تا پيش از پادشاهى خسرو انوشروان حبشيها مستقيما مصالح ايران را در اين منطقه تهديد كرده باشند . ولى در اين دوران و به‌خصوص در دوران امپراطورى ژوستىنين در روم آثار چنين تهديدهاى مستقيم و غيرمستقيم و دردسرهائى كه حبشيها به تحريك ژوستىنين براى انوشروان به وجود مىآورده‌اند به‌خوبى ديده مىشود .\r\nدر رويدادهاى جنگ ايران و روم در همين دوران آمده كه انوشروان پس از پيروزى در جنگ با روميها و خزرها در شمال ، به سوى عدن روى آورد در\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nآنجا در آن قسمت از دريا كه ميان دو كوه و در جانب حبشه قرار داشت با كشتيهاى بزرگ و سنگ خارا و ستونهاى آهنين و زنجيرهاى عظيم سدّى بساخت و بزرگان آنجا را بكشت و به مدائن بازگشت . « 1 » اين خبرها حكايت از استحكاماتى مىكند كه انوشروان براى حفظ بندر عدن از مهاجمان حبشى پس از قلع و قمع آنان به‌وجود آورده بود ، و اين‌كه او خود شخصا به آنجا رفته دليل بر اين تواند بود كه چنين حمله‌اى در هنگامى كه او در شمال درگير جنگ با روميها و متّحدانش بوده است به تحريك روميها و ژوستىنين از سوى حبشيها صورت گرفته ، و آن بندر را كه يكى از پايگاههاى مهمّ دريائى و بازرگانى ايران بوده ويران ساخته و بر آن مسلّط شده بوده‌اند . حملهء حبشيها را هم به مكّه در سالى كه به عام الفيل معروف شده از همين قبيل دانسته‌اند ، زيرا مكّه هم يكى از مراكز مهمّ بازرگانى شرق و غرب بوده و حمل كالا در فاصلهء بين عدن تا آنجا و از آنجا تا دمشق و بالعكس در اختيار بزرگان و سرمايه‌داران قريش بوده و بازرگانان ايرانى هم از طريق بندر جدّه كه يكى از پايگاههاى بازرگانى ايران در درياى سرخ بوده ، به آنجا رفت‌وآمد داشته‌اند . و چنان كه مىدانيم نجد و حجاز هم در آن تاريخ در قلمرو نفوذ دولت ساسانى بوده است .\r\n\r\nحميريان يمن و دولت ايران\r\nبا نيرو گرفتن دولت حبشيان در يمن طبيعى بوده كه فشار و ستم آنان هم بر اهل محل ، كه مهمترين و سرشناس‌ترين تيرهء آنها كه پيش از حبشيها هم بر يمن حكومت مىكرده‌اند حميريان بوده‌اند ، فزونى يافته ، تا آن حد كه آنان را به فكر چاره انداخته و چون حميريان همواره ايران را در برابر روم كه اكنون حامى دشمنان سرسخت آنان يعنى حبشيان شده بودند حامى و دوست خود مىشناختند ، ازاين‌رو طبيعى بوده كه كسى از خاندان همان فرمان‌روايان سابق را به نام سيف يا معديكرب يا هر نام ديگرى كه در داستان بدان خوانده شده است به دربار انوشروان فرستاده و از او كمك خواسته باشند ، و اين\r\n\r\n\r\n","description":"","footnote":"\r\n( 1 ) - طبرى ، 1 / 898 - 899 .\r\n","page_name":" 321 ","page_number":321},
  {"content":"\r\n\r\nكار هم به پايمردى منذر بن نعمان فرمان‌رواى حيره كه انوشروان او را به همهء سرزمينهاى عرب‌نشين قلمرو سلطنت خويش سيادت داده بود صورت پذيرد . و انوشروان هم كه خود از دردسرهائى كه همين حبشيهاى يمن به تحريك دولت روم براى او و مردم تحت حمايتش فراهم كرده بوده‌اند ناخشنود بوده و اكنون پس از پيروزيهائى كه بر روم داشته و با زمينهء مساعد داخلى يعنى همداستانى مردم يمن در خود آن توانائى را مىديده كه حتّى با قيمت درگيرى با روم هم كه شده حبشيان را از يمن بيرون راند ، تقاضاى حميريان را پذيرفته « 1 » و سپاهى به يمن گسيل داشته ، ولى نه بدان‌گونه كه در داستان فتح يمن آمده است .\r\nدر قصّه و داستان مىتوان عدّه‌اى را به آسانى در جائى سوار كشتى كرد و آنها را بىدردسر از درياها و اقيانوسهاى خروشان گذراند ، و به‌راحتى در ساحلى دوردست و ناشناخته پياده نمود ، و با تفنّنن به جنگ واداشت ، و با سهولت پيروز گردانيد ، و سرزمينى را كه نزديك هفتاد سال در اشغال مهاجمانى بوده كه براى خود دولتى تشكيل داده و پايه‌هاى آن را به كمك حاميانى نيرومند استوار ساخته بوده‌اند از وجود آنها پاك كرد ، و آن را به صاحبانش بازگردانيد . ولى در جهان واقعيّات اعزام يك سپاه جنگى كه بايد ماهها بر روى آب بگذرد و درياهاى توفان‌زا را درنوردد ، و با حفظ توان رزمى خود در سرزمينى ناشناخته فرود آيد ، و با مردمى ناشناخته‌تر درآويزد و پيروز گردد ، از كارهائى است كه جز با امكانات فراوان و آمادگيهاى حساب شده و هوشيارانه صورت نبندد .\r\nچنين لشكركشى دريائى را ناوگانى محكم و استوار و اقيانوس‌پيما و بندرهاى مجهّز مىبايد كه در طول راه نيازهاى گوناگون كشتىها و كشتىسواران را برآورده و بالاتر از همه جنگجويانى آزموده و كاركشته و درياديده مىخواهد تا از هيبت درياى خروشان نهراسند و در برابر دشواريهاى ناشناختهء آن خود را نبازند و توان جنگى خود را از دست ندهند . و نمىتوان پذيرفت ، و\r\n\r\n\r\n","description":"","footnote":"\r\n( 1 ) - در تاريخها و داستانهاى ايران معمولا يمن را به عنوان سرزمين حميريان مىخوانده‌اند كه در فارسى هاماوران شده و در شاهنامه و ديگر مآخذ قديم هم به همين نام آمده است .\r\n","page_name":" 322 ","page_number":322},
  {"content":"\r\n\r\nمدارك تاريخى هم آن را تأييد نمىكنند كه خسرو انوشروان كه خود پادشاهى جنگ‌آور و جنگ‌آزموده بوده از اين امر اساسى غافل بوده و چنين كار بزرگى را از چند صد زندانى اسير چشم مىداشته است . بااين‌كه او اين احتمال را مىداده كه سپاهيان اعزامى او كه در ظاهر به نبرد با حبشيان يمن گسيل مىشده‌اند درواقع براى ريشه‌كن كردن نفوذ دولت اصلى حبشه و حامى آن يعنى دولت روم از آن منطقه به اين سفر جنگى مىرفته‌اند و در آن كار احتمال هرگونه درگيرى با آن دو دولت هم مىرفته است ، و نشان اين‌كه از اين امر غافل نبوده همان نتيجهء درخشانى است كه از آن لشكركشى حاصل آمده است ، نتيجه‌اى كه هم در نظر مورّخان قديم « 1 » بزرگ و بااهمّيّت مىنموده و هم مورّخان معاصر آشنا به اين‌گونه مسائل دريائى آن را درخور توجّه و قابل ملاحظه شمرده‌اند . « 2 »\r\nاين فشرده‌اى است از دوره‌اى فراموش شده از تاريخ ايران ، و يادى است از مردم از ياد رفتهء اين ديار . دوره‌اى كه خود موضوع بحث و بررسى جداگانه‌اى در اين سلسله گفتارها است كه اگر روزى توفيق چاپ و نشر آن دست دهد ، شايد پرتوى هر چند ضعيف بر تاريخ و تاريخ‌سازان آن دوره بيفكند . آنچه در اين گفتار مىآيد فصل اخير از آن بحث و بررسى است كه دربارهء اسلام ايرانيان يمن است .\r\n\r\nنمايندگان باذان در محضر پيغمبر اسلام\r\nآشنائى ايرانيان يمن با اسلام با سفر دو تن از بزرگان ايشان از صنعاء به مدينه كه از سوى فرمان‌رواى ايرانى آنجا به نام باذان يا باذام اعزام شده بودند آغاز مىشود . از اين دو تن يكى بابويه نام داشته كه مباشر و امين و نمايندهء شخص باذان بوده ، و ديگرى خرّ خسرو يكى از بزرگان ايرانيان يمن بوده است ( خرّه كه در برخى از نامهاى قديم فارسى آمده به\r\n\r\n\r\n","description":"","footnote":"\r\n( 1 ) - حمزهء اصفهانى در « سنى ملوك الارض و الانبياء » ص 51 - 52 آن را يكى از سه فتح بزرگى نوشته كه انوشروان بدان نائل شده و گويد آنچه براى او حاصل آمد چيزى است كه جز براى پيغمبران اتّفاق نمىافتد .\r\n( 2 ) - پرسى سايكس ، تاريخ ايران ، ج 1 چاپ دوم 1335 ، تهران ، ترجمهء فخر داعى گيلانى .\r\n","page_name":" 323 ","page_number":323},
  {"content":"\r\n\r\nمعنى نور و شعاع و روشنى است ) . آيا سفر اين دو تن به مدينه به دستور خسرو پرويز و در محدودهء همان سياست عربى او بوده است كه شمّه‌اى از آن گذشت ، و براى آگاهى از چندوچون جنبشى بوده است كه در حجاز به نام اسلام گسترش مىيافته ، يا اين‌كه باذان و ديگر فرمان‌روايان ايرانى يمن خود در صدد برآمده بودند كه از آن جنبش كه در جائى آغاز شده كه در اين دوران كم‌وبيش در قلمرو ايشان بوده است ، اطّلاعاتى كسب كنند ؟ براى هردو احتمال مىتوان در رواياتى كه در اين زمينه در مآخذ ديده مىشود شاهدى يافت .\r\nدراين‌باره و به طور كلّى دربارهء اسلام ايرانيان يمن تاريخ و كيفيّت آن و سرگذشت ايشان در آنجا ، و درگيريهائى كه پس از گرايش به اسلام ، چه در حيات پيغمبر ( ص ) با معاندان كينه‌توز و مدّعى پيغمبرى ، و چه پس از رحلت آن حضرت يا مرتدّان قدرت‌طلب ، پيدا كردند و همچنين دربارهء شرح حال و كارهاى كسانى كه در اين درگيريها از هر طرف و به هر عنوان نامشان برده شده ، در مآخذ مختلفى كه از اين رويداد و اشخاص آنها نامى برده يا چيزى نوشته‌اند ، خبرها و رواياتى آن‌چنان مختلف و پراكنده آمده كه يا به علّت ايجاز و اختصار بيش از حدّ آنها غالبا نارسا و مبهم‌اند ، و يا به سبب تصرّفى كه در آن اخبار و روايات ، به هر سبب از اسباب به عمل آمده يا بىتوجّهى كه در نقل آنها شده ناسازگار و متناقض مىنمايند . و شايد اگر نمىبود تاريخ طبرى و روشى كه مؤلّف عالم آن در نقل روايات مختلف و احيانا مفصّلى كه در اين موضوع در اختيار داشته با رعايت امانت در معرّفى راويان و حفظ اصول آنها كه گاه در نقل آنها از ذكر بعضى جزئيات هم خوددارى نكرده است ، آگاهى ما از اين دوران و رويدادهاى آن‌كه از لحاظ تاريخ اسلامى ايران بسى بااهمّيّت و درخور مطالعه است بسيار اندك و نامطمئن مىبود . و نياز به گفتن نيست كه آنچه در اين گفتار آمده در اصل مبتنى بر رواياتى است كه در تاريخ طبرى آمده با بررسيهائى كه كم‌وبيش در آنها به عمل آمده است .\r\nطبرى بر پايهء رواياتى كه در دست داشته آغاز آشنائى ايرانيان يمن را با نهضت اسلامى و پيغمبر اسلام ، در سال هفتم هجرى و آن را هم به مناسبت نامه‌اى\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nدانسته كه خسرو پرويز به كارگزار خود در يمن ، يعنى همين باذان كه ذكرش گذشت ، نوشته و در آن به او دستور داده كه دو نفر به مدينه بفرستد تا شخصى را كه در آنجا به دعوى پيغمبرى برخاسته به مدائن اعزام دارند . « 1 »\r\n\r\nاسلام ايرانيان يمن\r\nطبرى گويد چون اين دو تن ، بابويه و خرّ خسرو كه با نامه‌اى از باذان به نزد پيغمبر رسيدند و از زبان آن حضرت شنيدند كه خسرو پرويز به‌وسيلهء پسرش شيرويه به قتل رسيده ، از مدينه به صنعاء بازگشتند تا باذان را از آن خبر آگاه كنند و پيام پيغمبر را هم به او برسانند . پيام پيغمبر به باذان به روايت طبرى از ابن اسحاق و يزيد بن ابى حبيب اين بوده كه اگر اسلام بياورد او را همچنان بر فرمان‌روائى يمن باقى خواهد گذاشت . « 2 » طبرى گويد كه در همان ايّام نامه‌اى هم از شيرويه به باذان رسيد كه در آن نامه خبر كشته شدن خسرو پرويز و پادشاهى خود او اعلام شده ، و نوشته شده بود كه از فرستادن كسى كه خسرو پرويز اعزام او را دستور داده بود تا خبر بعدى خوددارى نمايند .\r\nپس از اين رويدادها باذان هم مسلمانان شد و با اسلام او همهء ايرانيان يمن هم به اسلام گرويدند « 3 » بنا بر همين روايت پيغمبر به خرّ خسرو كمربندى آراسته به زر و سيم هديّه فرموده كه چون به زبان حميرى كمربند را معجزه مىگفته‌اند او و خاندانش را در يمن ذو المعجزة ( به كسر ميم و فتح جيم ) مىخوانده‌اند « 4 » .\r\nبه روايتى از واقدى آمده است كه شيرويه پدرش كسرى را در شب سه‌شنبه دهم جمادى الاولى سال هفتم هجرى شش ساعت از شب گذشته به هلاكت رسانده « 5 » و در جاى ديگر از تاريخ طبرى كه در آن ، تاريخ فارسى كشته شدن خسرو پرويز ذكر شده آن را در روز ماه از ماه آذر از سال سى و هشتم پادشاهى خسرو پرويز نوشته‌اند . « 6 » بنابراين روايات ، اسلام ايرانيان يمن در سال هفتم هجرى ، پيش از فتح\r\n\r\n\r\n","description":"","footnote":"\r\n( 1 ) - طبرى 1 / 2 - 1571 .\r\n( 2 ) - طبرى ، 1 / 1574 .\r\n( 3 ) - طبرى ، 1 / 1574 .\r\n( 4 ) - طبرى ، 1 / 1575 .\r\n( 5 ) - طبرى ، 1 / 1574 .\r\n( 6 ) - طبرى ، 1 / 1060 .\r\n","page_name":" 325 ","page_number":325},
  {"content":"\r\n\r\nمكّه صورت گرفته است ، طبرى جنگ خيبر را هم پس از اين تاريخ نوشته است .\r\nاينها خلاصهء مطالبى است كه از روايات طبرى دربارهء اسلام ايرانيان يمن و تاريخ آن برمىآيد . در مآخذ ديگر هم كم‌وبيش همين مطالب با پيرايه‌هاى ديگرى آمده كه چون اين روايات از آنها پيراسته شوند از مجموع آنها چند مطلب در مورد اسلام ايرانيان يمن به‌دست مىآيد كه آن را از موارد مشابه جدا مىسازد و همان هم درخور تأمل است .\r\nيكى اين‌كه اين عمل يعنى اعزام نمايندگانى از سوى فرمان‌رواى ايرانى يمن از صنعاء با نامه‌اى به خدمت پيغمبر به مدينه و بازگشت آنها از مدينه به صنعاء با پيغامى از آن حضرت در پاسخ آن نامه و هديّه‌اى از آن حضرت به آن نمايندگان بيشتر به مبادلهء سفيران و آمدورفت رسولان بين دو پايتخت يا دو دولت براى كسب اطّلاع يا مذاكره شبيه است تا به آن‌چه در برخى روايات دربارهء علّت اعزام آنها آمده است . از مضمون نامهء باذان در اين روايات چيزى نيامده ، ولى از سير حوادث و پيام پيغمبر براى او مىتوان دريافت كه هدف او از فرستادن آن نمايندگان و نوشتن آن نامه كسب اطّلاع دربارهء اصول و اهدافى بوده است كه نهضت اسلامى پيغمبر بر آن نهاده شده ، اصول و اهدافى كه به وسيلهء خود آن حضرت براى آن نمايندگان بيان شده و همان اصول و اهداف هم‌پايهء اسلام آنها گرديده است . و از لحاظ حكومت باذان هم بر يمن به همانگونه كه در پيام آن حضرت به وى آمده بود ، تا هنگامى كه او زنده بود كسى از سوى آن حضرت براى تصدّى امورى كه معمولا در اين‌گونه موارد اعزام مىگرديد ، فرستاده نشد و در قلمرو او تصرّفى به عمل نيامد و اين هم وضعى استثنائى بود .\r\nو اين نكتهء ظريف هم در اين‌جا نبايد از نظر دور بماند كه هديّه‌اى كه آن حضرت به نمايندهء ايرانى ارزانى داشتند ، از نوع همان هدايائى بوده كه در آن روزگار در ايران معمول بوده نه در اعراب . در مجموع پوشش رسمى ايرانيان ، كمربند هم يكى از نشانه‌هاى مقام و منزلت افراد بوده و مراتب آنها به نسبت آراستگى آن با زر و گوهر تعيين مىشده است . فردوسى غالبا در اين مورد كلاه و\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nكمر را با هم آورده ، چون كلاه هم‌چنين خاصيّتى داشته و در حدّ اعلاى آراستگى تاج ناميده مىشده است . در اين روايت هم آمده است كه كمربندى كه حضرت رسول به خرّ خسرو ارزانى داشتند آراسته به زر و سيم بود . در اين‌جا اين مطلب هم ناگفته نماند كه هرچند نام باذان ، در زمرهء صحابهء پيغمبر ذكر شده ، ولى او چنان كه در اين روايات آمده اسلام خود را به‌وسيلهء نامه به اطّلاع پيغمبر رسانده و خود او ظاهرا توفيق صحبت پيغمبر را نيافته است .\r\nمطلب ديگر كه در اين مورد درخور توجّه مىنمايد اين است كه پيوستن ايرانيان يمن به نهضت اسلامى در مدينه پس از آگاهى ايشان از كشته شدن خسرو پرويز و آشفتگيهائى بوده است كه در پايتخت ايران روى داده بود . پيش از اين گفته شد كه قدرتى كه با قتل خسرو پرويز سلب شد پس از او در جاى ديگر قرار نگرفت و به‌همين‌سبب پاىتخت ايران آن نيروى جاذبه‌اى را كه با آن تمام مناطق دور و نزديك قلمرو وسيع كشور را به خود مىپيوست و به همهء آنها نيرو مىبخشيد از دست داد ، و در نتيجه مناطقى كه تا آن تاريخ به آن مركز پيوسته بودند از آن گسستند و به‌تدريج هريك راهى در پيش گرفتند و چنين مىنمايد كه فرمان‌روائى يمن نخستين جائى بوده كه پس از گسست پيوند آن با پايتخت ساسانى به نهضت اسلامى در مدينه پيوسته است . و آنچه اين پيوند را استوار ساخت اين بود كه ايرانيان يمن با آگاهى از اصول و مبانى اسلام كه آن را در ساده‌ترين صورت آن و عارى از هرگونه پيرايه از زبان خود پيغمبر اسلام شنيدند آن را دينى كمال مطلوب يافتند و در آن پايدار و ثابت‌قدم ماندند ، آنچنان پايدار كه وقتى پيغمبر اكرم خبر پيروزى آنان را بر اسود عنسى كه در يمن به دعوى پيغمبرى برخاسته و فتنه‌اى بزرگ برپا ساخته بود به اصحاب داد آنان را « قوم اسلموا و صدّقوا » يعنى مردمى كه اسلام آورده و آن را باور داشته‌اند ( طبرى ، 1 / 1868 ) معرّفى فرمود ، و چنين تاكيدى دربارهء كمتر كسانى بر زبان پيغمبر اكرم گذشته است .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\nنمايندگان پيغمبر در يمن\r\nپس از اسلام آوردن باذان ، پيغمبر او را همچنان بر فرمانروائى يمن و همهء قلمرو آن باقى گذاشت . نه از قلمرو فرمان‌روائى او چيزى كاست و نه كسى را با او در فرمان‌روائى آنجا شريك ساخت . و اين وضع در تمام دورانى كه باذان زنده بود همچنان ادامه داشت « 1 » . ولى در سال دهم هجرى كه باذان بدرود زندگى گفته بود آن حضرت پس از حجة الوداع به‌جز صنعاء پايتخت يمن كه فرمان‌روائى آنجا را همچنان براى فرزند باذان به نام شهر واگذاشت و به‌جز ناحيهء همدان كه فرمان‌روائى آنجا را هم براى عامر پسر شهر باقى گذارد ، بقيّهء « مخلاف » هاى يمن را ميان چند تن از اصحاب خود قسمت نمود « 2 » و هر يك را به ناحيه‌اى اعزام فرمود .\r\nمخلاف از اصطلاحات خاص يمن است ، و سرزمين هر قبيله‌اى را مخلاف آن قبيله مىناميده‌اند . تقسيمات يمن هم بر پايهء همين مخلافها بوده كه به منزلهء روستا يا كوره يا استان در جاهاى ديگر است . ياقوت در روايتى از ابو معاذ ، مخلاف را بنكرد معنى كرده است . « 3 » مىتوان انگاشت كه اين نامى بوده است كه ايرانيان يمن به مخلاف داده بودند . بنه تا امروز هم در روستاهاى ايران تا آنجا كه به تقسيمات قديم كشاورزى بازمىگردد مفهومى خاص دارد . اين كلمه در عربى به صورت بنك درآمده و به معنى اصل و ريشه به‌كار رفته و از آن فعل تبنّك ساخته شده كه بمعنى در جائى مقيم شدن و ريشه دوانيدن و معادل . فارسى بنه افكندن است « 4 » كه همان بنكرد باشد .\r\nاز كسانى از اعراب كه در اين سال هريك از سوى پيغمبر به كارگزاران ولايتى از يمن منصوب و به آن ديار گسيل شدند اين‌ها را نام برده‌اند : عبد اللّه بن قيس ابو موسى اشعرى بر ولايت مأرب . خالد بن سعيد بن العاص بر مناطق واقع بين نجران و رمع و زبيد . طاهر بن ابى هالة بر سرزمين عكّ و اشعريين . يعلى بن اميّه بر سرزمين جند .\r\nعمرو بن حزم بر نجران . زياد بن لبيد البيّاضى ، و عكاشة بن ثور بن اصغر الغوثى بر سرزمين\r\n\r\n\r\n","description":"","footnote":"\r\n( 1 ) - طبرى ، 1 / 1060 .\r\n( 2 ) - طبرى ، 1 / 1851 .\r\n( 3 ) - معجم البلدان ، 1 / 40 .\r\n( 4 ) - ن . ك . لسان العرب .\r\n","page_name":" 328 ","page_number":328},
  {"content":"\r\n\r\nحضرموت از توابع يمن . معاوية بن كندة بر سكاسك و سكون .\r\nمعاذ بن جبل هم به عنوان معلّم احكام براى همهء آن ولايات در يمن و حضرموت گسيل شده بود و او در همهء آن ولايات آمدورفت مىداشت « 1 »\r\n\r\nاسود عنسى نمايندگان پيغمبر ( ص )\r\nولى اين وضع ديرى نپاييد . چه به‌زودى از سوى اسود عنسى نامه‌اى به اين كارگزاران رسيد كه اى نورسيدگان ، آنچه از سرزمين ما گرفته‌ايد ، واگذاريد و آنچه از اموال ما گرد آورده‌ايد همه را بازپس دهيد ، زيرا ما خود سزاوارتر از شما به آنها هستيم . « 2 »\r\nاسود عنسى نام كاملش الأسود ذو الخمار عبهلة بن كعب العنسى بود . او كسى بود كه در يمن به دعوى پيغمبرى برخاست . قيام او پس از حجة الوداع ، در واپسين ماه‌هاى زندگى پيغمبر ( ص ) ، و پس از انتشار خبر بيمارى آن حضرت اتّفاق افتاد . و آن نخستين ردّه در يمن بود كه در حيات پيغمبر روى داد . نوشته‌اند او كاهنى بود خوش‌گفتار و شعبده‌باز كه با كارهاى عجيبش ساده‌لوحان را مىفريفت و با گفتار خود دلها را شكار مىكرد . نخستين قيام او از غار خبّان آغاز شد . خبّان دهى بود در يمن نزديك نجران در درّه‌اى كه آن را درّهء خبّان مىناميدند . غار خبّان ، موضع گشاده‌اى بود بزرگتر از غار و به‌همين‌سبب آن را كهف خوانده‌اند . اسود در همين خبّان مىزيست ، او در آنجا زاده شده و باليده بود . « 3 »\r\nچون اسود به دعوى پيغمبرى برخاست و قبيلهء مذحج « 4 » هم به او پيوست ، نخست به نجران حمله برد كه آنجا قلمرو و امارت عمرو بن حزم بود ولى نه عمرو كه از سوى پيغمبر بر نجران امارت يافته بود و نه خالد كه او هم عامل پيغمبر بر منطقهء واقع بين نجران و زبيد شده بود ، هيچ‌كدام در برابر او مقاومت نكردند و هر دو محل عمل خود را رها كرده و به مدينه بازگشتند . و چون بدين‌ترتيب اسود بر\r\n\r\n\r\n","description":"","footnote":"\r\n( 1 ) - طبرى ، 1 / 1852 - 1853 .\r\n( 2 ) - طبرى ، 1 / 1854 .\r\n( 3 ) - ياقوت ، معجم البلدان ، در خبّان .\r\n( 4 ) - قبيلهء مذحج در دوران مهاجرت اعراب به ايران در قم ساكن شدند . يعقوبى در البلدان ، عرب قم را از مذحج و اشعريان شمرده است .\r\n","page_name":" 329 ","page_number":329},
  {"content":"\r\n\r\nنجران سيطره يافت بر قوّت و شوكت او افزوده شد . قيس بن عبد يغوث از سران قبيلهء مراد هم كه به اسود پيوسته و يكى از سران سپاه او شده بود ، بر فروة بن مسيك كه بر قبيلهء مراد رياست داشت ، و به روايتى به اسلام پيوسته بود حمله برد و او را از آن قبيله بيرون راند و خود به جاى او نشست و بدين‌سان قبيلهء مراد هم در دائرهء نفوذ اسود قرار گرفت .\r\n\r\nشهر فرمان‌رواى ايرانى صنعاء و اسود عنسى\r\nنامه‌اى را كه پيش از اين نقل شد كه اسود عنسى براى عمّال پيغمبر فرستاده و از آنها خواسته بود كه يمن را ترك كنند ، طبرى از شخصى روايت كرده به نام عبيد بن صخر كه به گفتهء او خود از شاهدان آن واقعه بوده است . عبيد داستان خود را كه شامل سرگذشت عمّال پيغمبر در يمن است چنين ادامه مىدهد : از پيكى كه آن نامه را براى ما آورده بود پرسيديم كه اسود آن را از كجا فرستاده ؟ گفت از غار خبّان . اسود از آنجا به نجران شتافت و در ظرف ده روز بر آنجا غلبه يافت و عوام قبيلهء مذحج هم به او پيوستند و در همان حال كه ما ( - يعنى عمّال پيغمبر ) در فكر چاره بوديم ، خبر رسيد كه اسود به شعوب رسيده و شهر پسر باذان فرمان‌رواى صنعاء به مقابلهء با او شتافته است . در اين تاريخ بيست روز از خروج او مىگذشت . و هنگامى كه ما گوش به زنگ بوديم كه از نتيجهء جنگ آن دو باخبر شويم ، خبر آمد كه اسود ، شهر را به قتل رسانده و ايرانيان به هزيمت شده‌اند و اسود بر صنعاء هم دست يافته ، و اين در روز بيست و پنجم از خروج او بود .\r\nچون اين خبر رسيد ، معاذ بن جبل راه فرار در پيش گرفت ، و در راه به ابو موسى برخورد كه در مأرب بود و با هم به حضرموت گريختند ، و از آنجا معاذ به سكون رفت و ابو موسى به سكاسك ؛ ( كه بين آنها و بين مأرب ، بيابانى بىآب و علف بود ) و كسان ديگرى هم كه بر ولايات ديگر يمن امارت يافته بودند همگى به نزد طاهر ابن ابى هاله پناه گرفتند كه در وسط سرزمين عكّ و در برابر صنعاء اقامت داشت .\r\nعمرو و خالد هم كه اوّلى از سوى پيغمبر به امارت نجران منصوب شده بود و\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nدومى به امارت سرزمينى واقع بين نجران و زبيد - چنان كه قبلا ذكر شد - محل كار خود را ترك كرده و به مدينه بازگشته بودند . و بدين‌سان اسود بر همهء سرزمينهاى واقع بين صهيد و بيابان حضرموت تا قلمرو طائف تا نزديكى بحرين غلبه يافت و همچون آتشى فراگير به سرعت همه‌جا را فراگرفت « 1 » ( چنين مىنمايد كه اين بحرين در يمن بوده و به‌جز سرزمينى است كه در جنوب خليج فارس به اين نام خوانده مىشده است . توضيح بيشتر ذيل همين نام در گفتارى پيش از اين گذشت ) .\r\nچنان كه از اين روايت و روايات ديگر برمىآيد تنها مقاومتى كه در برابر اسود به عمل آمده به‌وسيلهء شهر و ايرانيان يمن بوده كه در محلّى به نام شعوب راه بر او گرفته و با او در جنگ شده‌اند . شعوب جائى بوده است در ارتفاعات مجاور صنعاء كه در آنجا قلعه يا قصرى با باغها و بستانهاى فراوان وجود داشته و محلّى معروف بوده است . « 2 » در اين هنگام اسود داراى هفت‌صد جنگجوى سوار و بسيارى سپاهيان پياده بود و از فرماندهانش يكى قيس بن عبد يغوث مرادى بود كه با خود او در جنگ شركت داشت ، و ديگر عمرو بن معد يكرب بود كه به عنوان نماينده و جانشين در مذحج اقامت داشت . اين دو تن ازآن‌رو نامشان در اينجا ذكر شد كه نام آنها در رويدادهاى ديگر تاريخ اسلام و در دوره‌هاى مختلف با چهره‌هاى مختلف باز هم به ميان خواهد آمد و براى شناخت بهتر تاريخ اين دوران ضرورت دارد كه اين چهره‌ها هم بهتر شناخته شوند . شهر و ايرانيان نتوانستند بر اسود كه تا آن تاريخ در برابر او هيچ‌گونه مقاومتى به عمل نيامده و پيوسته بر نيروى او افزوده شده بود ، پيروز گردند . چنان‌كه گذشت شهر در اين جنگ كشته شد و ايرانيان هم پراكنده شدند . « 3 »\r\nبا فتح صنعاء پايتخت يمن و كشته شدن شهر فرمان‌رواى ايرانى آن ديار ملك\r\n\r\n\r\n","description":"","footnote":"\r\n( 1 ) - طبرى 1 / 1854 - 1855\r\n( 2 ) - معجم البلدان ج 3 ، ص 300 ، در شعوب . ياقوت به مناسبتى اين بيت شعر را هم از ابن منقذ دربارهء اين محل نقل كرده :\r\n لا حبّذا انت يا صنعاء من بلد * و لا شعوب هوى منّى و لا نقم \r\n( 3 ) - طبرى ، 1 / 1854\r\n","page_name":" 331 ","page_number":331},
  {"content":"\r\n\r\nيمن بر اسود مسلّم شد . زيرا چنان كه گذشت از هيچ‌يك از عمّال پيغمبر در آنجا نه پيش از كشته شدن شهر و نه پس از آن مقاومتى به عمل نيامد و به‌همين‌سبب كار اسود بالا گرفت و تمام مناطق ساحلى تا عدن و جند تا قلمرو طائف در فرمان او درآمد ، و برخى از مسلمانان برخى به گونه‌اى با او كنار آمدند ، و اهل ردّه هم از اسلام برگشته و با او سازش كردند . طبرى از زبان همان عبيد بن صخر نوشته است :\r\nدر اين گيرودار ما همچنان در حضرموت بوديم و همواره بيم آن را داشتيم كه اسود ، يا خودش يا سپاهش به ما حمله كنند ، يا اين‌كه در حضرموت هم كسى مانند او به دعوى پيغمبرى برخيزد . معاذ بن جبل يعنى همان كسى هم كه پيغمبر او را به عنوان معلّم براى همهء يمن اعزام فرموده بود به بهانهء جلب قبيلهء بنى بكره از قبايل سكون ، زنى از آن قبيله به نام رمله را كه به او دل‌بسته بود به حبالهء نكاح درآورد ، و در آن قبيله ساكن شد . در اين ميان نامهء پيغمبر رسيد كه مسلمانان با هم دست يكى كنند و به رفع غائلهء اسود بپردازند . « 1 »\r\n\r\nفيروز و دادويه و گشسب\r\nچون اسود شهر را كشت و بر يمن مسلّط شد ، آزاد زن شهر را تصاحب كرده به زنى گرفت و ادارهء امور ايرانيان را هم به فيروز و دادويه دو تن از سران نام‌آور ايرانى واگذارد . ولى چون تسلّط او بر آن سرزمين ريشه گرفت و استوار شد هم به فيروز و دادويه و هم به قيس فرمانده سپاهش بىاعتنا گرديد و آنها را خوارمايه گرفت . آنها هم رفته‌رفته از او دور تر شدند تا جائى كه از او بدگمان و از گزند او هراسناك گرديدند و در صدد چاره برآمدند .\r\n\r\nنامهء پيغمبر ( ص ) به سران ايرانى يمن\r\nطبرى در روايتى از گشسب ديلمى ، يكى از سرداران ايرانى يمن كه پس از قتل شهر ، در كنار فيروز و دادويه از بزرگان و فرمان‌روايان به‌شمار مىرفتند نوشته است : در اين هنگام پيكى از سوى پيغمبر ( ص ) كه نام او را و بر بن يحنّس نوشته است به نزد ما آمد و با خود نامه‌اى از\r\n\r\n\r\n","description":"","footnote":"\r\n( 1 ) - طبرى 1 / 1856\r\n","page_name":" 332 ","page_number":332},
  {"content":"\r\n\r\nآن حضرت براى ما آورد كه در آن دستورى بود تا به رفع غائلهء اسود بپردازيم ، يا با جنگ يا با تدبير « 1 » ، و اين‌كه از هر كسى كه از او كارى ساخته است يا ايمانى در او سراغ داريم كمك بخواهيم . و ما هم‌چون آگاه شديم كه اسود نسبت به قيس بدگمان شده و قيس از او هراسناك است ، نخست قيس را دعوت به همكارى كرديم و او هم خدا خواسته پذيرفت ، و با ديگران هم براى جلب همكارى آنان به مكاتبه پرداختيم « 2 » و اسود هم كه از اين ماجرا بوئى برده بود بر همهء ما بدگمان شده بود .\r\nدر اين ميان از عامر پسر شهر كه بر قبيلهء همدان فرمان مىراند ، نامه رسيد كه او و چند تن از سران قبايل به مقابلهء با اسود برخاسته‌اند و پيشنهاد كمك به ما كرده بودند . ما هم به آنها نامه كرديم كه در كار خود شتاب نكنند تا ما هم خود را آماده كنيم . عامر نخستين كسى بود كه در اين زمان به مخالفت با اسود برخاسته بود . « 3 »\r\nالبتّه دفع غائلهء اسود با سيطره‌اى كه بر يمن حاصل كرده و قدرتى كه به دست آورده بود كارى دشوار و خطرناك بود . ولى ايرانيان و به‌خصوص دو سردار ايرانى فيروز و دادويه هم با كوششهائى كه با كمك آزاد زن شهر ، كه اسود پس از كشتن شوهرش او را به زنى تصاحب نموده و اكنون در خانهء او بود ، به عمل آوردند موفّق شدند تا شبى با زدن نقب به خوابگاه اسود او را از پاى درآورند و سحرگاهان با صداى تكبير ياران خود را كه در بيرون قصر بودند آگاه ساخته به يارى خود بطلبند ، و سر اسود را هم به ميان طرفداران او بيفكنند و با پايمردى ياران خود آنها را بپراكنند و خود را از دست پاسداران اسود رها سازند . و اهل صنعاء هم همين كه از ماجرا آگاه شدند بر سواران اسود تاختند و چون آنها گريختند شهر را به تصرّف درآوردند . در اين ماجرا قيس هم با فيروز و دادويه بود ، ولى چنان‌كه در تاريخ آمده او به كارى دست نزد و فيروز بود كه با اسود در\r\n\r\n\r\n","description":"","footnote":"\r\n( 1 ) - طبرى ، 1 / 1856 .\r\n( 2 ) - طبرى ، 1 / 1857 .\r\n( 3 ) - طبرى ، 1 / 1853 ، از ابن عبّاس روايت كند كه نخستين كسى كه در برابر اسود عنسى به مخالفت برخاست عامر پسر شهر در ناحيهء خودش همدان بود ، و سپس فيروز و دادويه نيز در ناحيهء خودشان به او پيوستند .\r\n","page_name":" 333 ","page_number":333},
  {"content":"\r\n\r\nآويخت و سر او را جدا كرد . « 1 »\r\nو بدين‌ترتيب غائلهء عظيمى كه هم اسلام را در جنوب عربستان تهديد ميكرد ، و هم ايرانيان را آسيب فراوان رسانيد ، و فرمان‌رواى ايرانى يمن را هم نابود ساخت ، رفع گرديد . ولى با رفع آن آرامش به يمن بازنگشت ، زيرا غائلهء ديگرى در آنجا در شرف تكوين بود كه پس از اين به آن اشاره خواهد شد . پس از كشته شدن اسود و تارومار شدن سواران و پيروان او شرح واقعه به پيغمبر اكرم گزارش گرديد . نوشته‌اند كه پيك و نامه در شبى به مدينه رسيد كه صبح آن روز پيغمبر ( ص ) رحلت فرموده بود . ولى طبرى از ابن عمر روايت كرده است كه : همان شبى كه اسود عنسى به هلاكت رسيد به پيغمبر ( ص ) الهام شد كه به ما مژده دهد . و پيغمبر به ما فرمود : ديشب عنسى كشته شد . او را مردى خجسته از خاندان خجستگان به هلاكت رسانيد . از آن حضرت سؤال شد او چه كسى است ؟ فرمود فيروز ، فيروز پيروز شد . « 2 » طبرى در روايتى ديگر آورده كه پيغمبر ( ص ) به اصحاب فرمود : خداوند اسود كذّاب عنسى را به هلاكت رسانيد . هلاك او به دست مردى از برادران شما و از مردمى بود كه اسلام آوردند و آن را باور داشتند . « 3 »\r\n\r\nايرانيان يمن در ايّام ردّه\r\nبا اسلام آوردن ايرانيان يمن ، سرنوشت آنها آن‌چنان با سرنوشت اسلام پيوند خورد كه در هر حادثه‌اى كه در آنجا براى اسلام پيش مىآمد آنها بودند كه آماج حملات مخالفان و آسيب و گزند ايشان واقع مىشدند ، چنان كه در غائلهء اسود عنسى شدند . در دوران ردّه هم در يمن كه پس از رحلت پيغمبر ( ص ) گروههائى از مسلمانان از اسلام برگشته و به\r\n\r\n\r\n","description":"","footnote":"\r\n( 1 ) - طبرى ، 1 / 1861 - 1863 و 1 / 1866 .\r\n( 2 ) - اصل روايت چنين است : « عن ابن عمر قال : اننى الخبر النبىّ صلعم من السماء اللّيلة التى قتل فيها العنسى ليبشّرنا ، فقال قتل العنسى البارحة ، قتله رجل مبارك من اهل بيت مباركين . قيل و من ؟ قال فيروز . فاز فيروز » طبرى ، 1 / 1863 .\r\n( 3 ) - اصل اين روايت همچنين است : « قال رسول اللّه صلعم لأصحابه ان اللّه قد قتل الأسود الكذّاب العنسىّ ، قتله بيد رجل من اخوانكم ، و قوم اسلموا و صدّقوا » ( طبرى ، 1 / 1868 ) .\r\n","page_name":" 334 ","page_number":334},
  {"content":"\r\n\r\nمخالفت با اسلام برخاسته بودند باز همين ايرانيان بودند كه هدف دشمنى آنان قرار گرفتند و دچار رنجها و مشقّتهاى فراوان شدند . هنگامى كه پس از رفع غائلهء اسود دوباره صنعاء - محل فرمان‌روائى ايرانيان - به تصرّف ايشان درآمد ، چون شهر فرمان‌رواى سابق آنجا در جنگ با اسود كشته شده بود ، و اكنون آنجا فرمان‌روائى نداشت ، برخى از اعراب كه خود داعيهء فرمان‌روائى داشتند ، در اين مورد به گفت‌وگوهائى پرداختند كه به نتيجه نرسيد و فرمان‌روائى آنجا همچنان در دست ايرانيان باقى ماند . در اين هنگام سه تن از سرداران ايرانى كه پس از كشته شدن شهر با يارى يكديگر به مبارزه با اسود مىپرداختند ، يعنى فيروز و دادويه و گشسب ، هر سه شايستگى اين مقام را داشتند ، ولى چون ابو بكر جانشين پيغمبر فيروز را به فرماندهى يمن در صنعاء برگزيد ، آن دو تن ديگر نيز در فرمان او قرار گرفتند .\r\nسلسله‌جنبان مخالفتها و دشمنيها با ايرانيان در اين دوران ردّه هم همان دو نفرى بودند كه در فتنهء اسود هم از سران و سرداران او بودند ، يعنى قيس بن عبد يغوث ، و عمرو بن معد يكرب كه تاكنون يكى دوبار هم نام آنها در موارد مختلف برده شده و پس از اين هم برده خواهد شد . يغوث كه قيس و پدرش خود را به دو منسوب مىداشته‌اند ، نام بتى بوده از آن قبيلهء مذحج كه نخستين قبيله‌اى بوده كه به اسود پيوسته بوده است . اين دو تن يعنى قيس و عمرو كه در اين تاريخ از رؤساى قبايل يمن بودند ، چند بار بين اسلام و ارتداد در نوسان بودند . نوشته‌اند وقتى خبر قيام محمّد ( ص ) به اين دو رسيد عمرو به قيس گفت برويم به مدينه و ببينيم چه خبر است . اگر محمّد واقعا پيغمبر است به او بپيونديم و اگر هم نيست بدانيم . قيس نپذيرفت و نرفت و عمرو رفت و در مدينه مسلمان شد و برگشت « 1 » . ولى اسلام او ديرى نپاييد و چنان كه ديديم با قيام اسود به دعوى پيغمبرى ، هم او و هم قيس به اسود پيوستند و از سران سپاه و ياران او گرديدند . و وقتى هم كه قيس به دعوت ايرانيان براى مقابلهء با اسود به آنان پيوست و دوباره به جرگهء مسلمانان درآمد ، اسلام او هم طولى نكشيد . زيرا اكنون كه پس از رحلت پيغمبر ( ص ) آن دسته از يمنيها كه خود را به زير فرمان مدينه نمىخواستند سر به نافرمانى برداشته\r\n\r\n\r\n","description":"","footnote":"\r\n( 1 ) - طبرى ، 1 / 1732 ، سال دهم هجرى .\r\n","page_name":" 335 ","page_number":335},
  {"content":"\r\n\r\nبودند ، قيس هم كه فرصتى به‌دست آورده بود به قصد تسلّط بر يمن و برانداختن اسلام از آنجا طرحى ريخته بود كه هدف آن از ميان بردن كانون مقاومت يعنى ايرانيان بود .\r\n\r\nقيس ابن عبد يغوث و ايرانيان يمن\r\nچون خبر انتصاب فيروز به فرمان‌روائى يمن در صنعاء از سوى خليفه به سران و بزرگان يمن هم رسيد ، قيس نخست به ذى الكلاع يكى از بزرگان صاحب عشيره و بانفوذ يمن نوشت كه اين ايرانيان ( - الابناء ) در سرزمين شما بىريشه و بيگانه‌اند و اگر آنها را به حال خود بگذاريد پيوسته به راهى به‌جز راه شما خواهند رفت . و من اين رأى صواب را برگزيده‌ام كه سران و سرداران آنها را از ميان بردارم و بقيهء را هم از سرزمين خودمان بيرون كنم ، و آنچه از شما مىخواهم اين است كه از يارى آنها دست برداريد . و ذى الكلاع هم اين را پذيرفت و خود را به كنارى كشيد . اين ذى الكلاع يكى از سران قبايلى بود كه خليفه ابو بكر به آنها نامه كرده بود كه ايرانيان را بر ضدّ دشمنانشان يارى دهند و از فيروز اطاعت كنند ، زيرا او را به ولايت آن ديار منصوب ساخته است . « 1 » قيس آنگاه در نهان به گروه جنگجويانى كه در لحج ، سرزمينى بين صنعاء و نجران ، پيوسته در رفت‌وآمد و غالبا با مخالفين خود در حال جنگ و نزاع بودند ، يا به عنوان مزدور به اين كارها مىپرداختند ، نامه كرد و آنها را به همدستى خود خواند . اين جنگجويان سيّار بازماندهء سپاهيان اسود عنسى بودند كه پس از كشته شدن اسود و تارومار شدن سپاهيان او به‌وسيلهء فيروز و يارانش ، آنها از صنعاء گريخته و در خارج صنعاء سرزمينى را كه بين صنعاء تا نجران بود محلّ تاخت‌وتاز خويش گردانيده و به قتل و غارت مىپرداختند .\r\nهنگامى كه آن جنگجويان از قصد قيس دائر بر كشتن سران و اخراج ايرانيان از يمن آگاهى يافتند او همدست و همداستان شدند و به سوى صنعاء روانه گرديدند .\r\nچون اين خبر در شهر شايع گشت ، قيس كه هنوز چهرهء اصلى خود را ننموده بود\r\n\r\n\r\n","description":"","footnote":"\r\n( 1 ) - طبرى ، 1 / 1989 - 1990 .\r\n","page_name":" 336 ","page_number":336},
  {"content":"\r\n\r\nبراى اين‌كه ايرانيان را همچنان غافل نگاه دارد به عنوان مشورت و چاره‌جوئى نزد آنان رفت ، و آنها هم كه به او گمان بد نمىبردند با او به مشورت پرداختند .\r\nقيس چون زمينه را آماده يافت ، هريك از سران را جداگانه به خانهء خود دعوت كرد . نخستين آنها دادويه بود كه چون به خانهء او رسيد با آمادگى قبلى كه قيس داشت او را در همانجا به هلاكت رسانيد . ولى هنگامى كه فيروز قصد خانهء او را داشت و در راه شنيد كه دادويه در آن خانه كشته شده از ميان راه برگشت . چون قيس از ماجرا آگاه شد با جماعتى كه در اختيار داشت به تعقيب فيروز پرداخت .\r\nفيروز هم كه با آگاهى از خيانت قيس بدين‌سان غافل‌گير شده بود ، در اين هنگام كه گشسب هم به او پيوسته بود چاره‌اى جز فرار نيافتند . ناچار به سمت كوه خولان كه خويشاوندان مادرى فيروز در آنجا بودند شتافتند و چون سوارانى كه در تعقيب آنها بودند در كوهستان سنگى پيشرفتى نتوانستند كرد و از آنجا بازگشتند ، فيروز و گشسب در آنجا مأمنى يافتند .\r\nقيس كه خود را از هر لحاظ آماده ساخته بود با فرار سرداران ايرانى بر صنعاء دست يافت و با پيوستن جنگجويان اسود به او در آنجا بساط فرمان‌روائى بگسترد و به جمع اموال و وصول خراج اطراف پرداخت ، و با اين كار خود را فرمانرواى بلامنازع صنعاء كه همچنان پايتخت يمن بود گردانيد . با تسلّط بر صنعاء عامّهء قبايلى هم كه خليفه ابو بكر دربارهء فرمان‌روائى فيروز به رؤساى آنها نامه نوشته بود به قيس پيوستند و آن رؤسا هم خود تنها ماندند . آنگاه قيس به سر وقت ايرانيان آمد تا آنچه را دربارهء آنها انديشيده بود جامهء عمل پوشاند .\r\nاو آنها را به دو دسته تقسيم كرد : يك دستهء آنها كه به فيروز پيوسته و با خانوادهء خود در جاى خويش مانده بودند ، او آنها را اجازهء اقامت داد كه همچنان در يمن بمانند . دستهء ديگر آنها كه از محلّ خود گريخته و به فيروز پيوسته بودند ، او خانوادهء آنها را هم به دو دسته تقسيم كرد و به همه گفت كه بايد به كشور خود بازگردند . از آنها يك دسته را به عدن فرستاد تا از آنجا از راه دريا به ايران برگردند ، و دستهء ديگر را از راه صحرا فرستاد ، و عدّه‌اى را هم مأمور اعزام\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nآنها نمود . خانوادهء دادويه جزء دستهء اوّل و خانوادهء فيروز جزء دستهء دوم بودند . « 1 »\r\n\r\nفيروز و قيس و عمرو بن معديكرب\r\nدر تاريخ طبرى اشعارى از اين سه تن نقل شده « 2 » كه به اين مرحله از تاريخ ايرانيان يمن بازمىگردد و اشاره به آنها در اين‌جا بىمورد نمىنمايد : قطعه‌اى كه از فيروز نقل شده در يازده بيت است به اين مطلع :\r\n ألا ناديا ظعنا الى الرّمل ذى النّخل * و قولا لها الّا يقال و لا عذلى \r\nو در توضيح آن آمده كه فيروز آن را در هنگامى سروده كه افراد برخى از قبايل به قيس پيوسته بودند و قيس هم خانواده‌هاى او و ساير ايرانيان را كوچانده و اموال آنها را تاراج كرده و او در آن هنگام قادر به نجات آنها نبوده و خبر توهينها و تحقيرهائى هم كه قيس نسبت به ايرانيان و خاندان او روا داشته بود به او رسيده بود ، و او اين ابيات را در بيان دل‌تنگىها ، و سرافرازى به اصل و تبار خود و همچنين به پشتيبانى خويش از اسلام سروده و در آن در اين معنى چنين گفته :\r\n و انّا فان كانت بصنعاء دارنا * لنا نسل قوم من عرانينهم نسلى \r\nشايد اين ترديد در ذهن خطور كند كه كسى از ايرانيان يمن تا اين حدّ به زبان عربى تسلّط يافته باشد كه در مقام بث‌ّشكوى ، احساسات درونى خود را با شعر عربى بيان كند . ولى اين تنها موردى نيست كه نام همين ايرانيان با زبان عربى قرين مىشود . در گفتار گذشته ديديم كه سبب عزل خرّ خسرو فرمان‌رواى يمن از سوى خسرو پرويز به نقل طبرى تعرّب او بود . در روايتى هم كه طبرى از ابن اسحاق آورده آمده است كه در حوادث جنگهاى ايرانيان و اعراب در ايّام فتوح در جنگ تن‌به‌تن مهران بن باذان با جرير بن عبد اللّه بجلّى كه معمولا رجزخوانى هم مىكرده‌اند مهران اين شعر را مىخوانده :\r\n ان تسألوا عنّى فانّى مهران * انا لمن انكرنى ابن باذان \r\nگويد من نخست اين را باور نداشتم كه مهران به عربى رجز بخواند ، تا اين‌كه\r\n\r\n\r\n","description":"","footnote":"\r\n( 1 ) - طبرى 1 / 1991\r\n( 2 ) - اين اشعار را در طبرى ، 1 / 6 - 1992 خواهيد يافت .\r\n","page_name":" 338 ","page_number":338},
  {"content":"\r\n\r\nيكى از ارباب اطلاع كه در صحّت گفتارش شك نداشتم گفت كه او با پدرش كه از سوى كسرى فرمان‌رواى يمن بوده در آنجا بزرگ شده و عربى ياد گرفته است و ازاين‌رو اين خبر را انكار نكردم . « 1 »\r\nدربارهء فيروز به مطلب ديگرى هم بايد توجّه داشت و آن اين است كه خويشان مادرى فيروز از اعراب يمن بودند ، و چنان كه ديديم هنگامى كه فيروز و گشسب از توطئهء قيس و كشته شدن دادويه آگاه شدند و از صنعاء گريختند در نزد همين خويشان مادرى فيروز كه در كوهستان خولان مىزيستند پناه گرفتند .\r\nفرمان‌روايان ايرانى و به‌طور كلّى ايرانيان يمن بر طبق قراردادى كه سيف با انوشروان بسته بود ، اين اجازه را داشتند كه از زنان يمنى همسر برگزينند ، هرچند مردان يمنى اجازهء همسرى با زنان ايرانى را نداشتند . مسعودى كه اين خبر را آورده اين بيت را هم از شاعرى كه اين شرط را در شعرى گنجانده نقل كرده است :\r\n « على ان ينكحوا النسوان منهم * و أن لا ينكحوا فى الفارسينا » « 2 » \r\nاشعارى هم كه در اين مناسبت بين قيس و عمرو بن معديكرب ردّ و بدل شده بيشتر در نكوهش و سرزنش يكديگر است . چون در اين مرحله از فعاليّتهاى قيس كه پس از رفع غائلهء اسود عنسى قصد داشته با كمك سپاهيان پراكندهء او و افراد قبايلى كه به او مىپيوستند دست ايرانيان را از يمن كوتاه كند و خود بر آنجا استيلا يابد ، عمرو بن معديكرب با او همراه نبوده و بين آنها اختلافى وجود داشته و كارشان به جدال شعرى كشيده بوده ، و اگر مضمون اين اشعار براى درك علّت اختلاف آنها ملاك قرار گيرد ، بايد چنين پنداشت كه عمرو كارهاى قيس را دربارهء ايرانيان ناروا و آن را نشانهء خيانت او دربارهء ايشان مىشمرده و كشتن دادويه را هم نه موجب سربلندى قيس و قبيله‌اش بلكه مايهء شرمسارى و بىآبروئى آنها مىدانسته است . وى در شعرى خطاب به قيس گفته :\r\n غدرت و لم تحسن وفاء و لم يكن * ليحتمل الاسباب الا المعوّد\r\nو كيف لقيس ان يسوّط نفسه * اذا ما جرى و المصرحىّ المسوّد \r\nو در شعر ديگرى در پاسخ شعر قيس و در اشاره به قتل دادويه چنين گفته :\r\n\r\n\r\n","description":"","footnote":"\r\n( 1 ) - طبرى ، 1 / 2201 .\r\n( 2 ) - مسعودى ، مروج ، 2 / 204 .\r\n","page_name":" 339 ","page_number":339},
  {"content":"\r\n\r\n فما ان داذوىّ لكم بفخر * و لكن داذوى فضح الذمارا « 1 » \r\n\r\nفيروز در تلاش و كوشش\r\nچون فيروز در پناهگاه خود مأمنى يافت ، و به تدريج ايرانيان و ديگر طرفداران او هم به او پيوستند ، به خليفه نامه‌اى نوشت و آنچه رفته بود در آن بازگفت ، و خود نيز براى جلوگيرى از قيس در اجراى آنچه در سر پرورانده بود به كار پرداخت ، و فرستاده‌اى نزد قبيلهء بنى عقيل و فرستادهء ديگرى هم نزد قبيلهء عكّ فرستاد و از آنها براى نجات ايرانيان كمك خواست . آنها هم پذيرفتند . مردان قيس كه دسته‌اى از ايرانيان را با خود مىبردند ، گرفتند عدّه‌اى از آنها را كشتند و ايرانيان را آزاد ساختند . و قبيلهء عكّ نيز به سركردگى مردى به نام مسروق با گروه ديگرى كه دستهء ديگرى از ايرانيان را مىبردند همين معامله را كردند و آنها هم ايرانيان را آزاد ساختند و هريك از آن دو قبيله خانواده‌هاى ايرانى را در بين خود همچون مهمان نگه داشتند تا وقتى كه فيروز جاى از دست‌رفتهء خود را بازيابد و به صنعاء بازگردد . و آنگاه هريك از آن دو قبيله مردانى را هم به كمك فيروز فرستادند كه چون آنها هم به جمعى كه تا آن هنگام بر فيروز گرد آمده بودند بپيوستند . براى فيروز و ايرانيان نيروئى پديد آمد كه با آن به جنگ قيس شتافتند و پس از جنگى سخت در نزديكى صنعاء ، قيس و قبيله‌اش و كسانى كه به او پيوسته بودند شكست يافتند ، و گريزان صنعاء را ترك گفتند و با لشكريان خود كه همان لشكريان اسود عنسى بودند به همان محلّى كه قبلا آنها بودند يعنى در صحراى بين صنعاء و نجران مأوى گزيدند .\r\nچون خليفه ابو بكر از خبر ردّه قيس و يارانش و درگيرى آنها با ايرانيان آگاه شد مهاجر بن ابى اميّه را براى مطيع ساختن مرتدان و ايجاد آرامش به يمن گسيل داشت . هنگامى مهاجر به اين حدود رسيد كه ايرانيان بر صنعاء تسلّط يافته و قيس را از آنجا بيرون رانده بودند . مهاجر در راه چندين قبيله را هم با خود همراه كرد و\r\n\r\n\r\n","description":"","footnote":"\r\n( 1 ) - طبرى ، 1 / 1996 .\r\n","page_name":" 340 ","page_number":340},
  {"content":"\r\n\r\nفروة بن مسيك رئيس قبيلهء مراد هم كه قيس او را بيرون كرده و خود جاى او را گرفته بود به او پيوست . عمرو بن معديكرب ، يعنى يكى از مرتدان بزرگ آن منطقه كه مدّتها با قيس همدست و همداستان مىبود ولى اكنون از او بريده بود نزد مهاجر آمد .\r\nمهاجر او را در بند كرد و چون قيس هم از توان جنگى افتاده بود او را هم گرفت و در بند كرد و آن هر دو را نزد خليفه فرستاد تا آنها را به كيفر اعمالشان برساند ، و بازماندهء سواران عنسى را هم كه در اين ناحيه همچنان به تباهكارى مشغول بودند تارومار كرد . و گروهى از آنها را هم كشت . و پس از اين‌ها به صنعاء درآمد . و چون خليفه به او نوشت كه از كارگزارى يمن و حضرموت يكى را قبول كند ، او يمن را برگزيد و از اين تاريخ يمن داراى دو فرمان‌روا شد : يكى فيروز ديلمى و ديگر مهاجرين ابى اميّه نمايندهء خليفه . « 1 »\r\n\r\nاز شگفتيهاى تاريخ\r\nشگفتيهائى كه در عنوان اين گفتار ذكر شد و در اين‌جا دربارهء آنها توضيحى خواهد آمد ، از نوع شگفتيهائى است كه برخى از محقّقان گذشته و معاصر هم كم‌وبيش در تاريخ اسلام و زبان عربى با آنها برخورد كرده و گاهى به آنها هم اشاره كرده‌اند . شگفتيهائى كه در اصل از گرايش اسلامى ايرانيان سرچشمه مىگرفته ولى چون معمولا در توجيه يا تعليل رويدادهائى كه با اين امر ارتباط مىيافته به اين پديدهء تاريخى توجّه نمىشده ازاين‌رو آن رويدادها شگفت به‌نظر مىرسيده‌اند .\r\nابن خلدون از محقّقان قديم اين را از شگفتيهاى تاريخ نوشته كه در جهان اسلام با آنكه اسلام دينى بوده است كه از ميان اعراب برخاسته ، پيغمبر اسلام عرب بوده و زبان قرآن هم عربى است ، بااين‌حال پرچمداران علم در آن بيشتر ايرانيانند نه اعراب . وى با اين‌كه علّتهاى طبيعى و عمرانى و اجتماعى و حضارى اين امر را هم شرح داده باز آن را با عبارت « من الغريب الواقع » يعنى از رويدادهاى شگفت ياد كرده . « 2 »\r\n\r\n\r\n","description":"","footnote":"\r\n( 1 ) - طبرى ، 1 / 2013 .\r\n( 2 ) - ابن خلدون ، مقدّمه ، ص . 543 .\r\n","page_name":" 341 ","page_number":341},
  {"content":"\r\n\r\nو انيس المقدسى از استادان معاصر زبان و ادب عربى هم كه معمولا پيشرفت و گسترش زبان عربى را در سرزمينهاى غير عربى نتيجهء قدرت و حكومت عربى در اين سرزمينها مىپندارند . وقتى در تاريخ اين زبان با اين پديده شگفت روبه‌رو مىشود كه ظهور دانشمندان نامدارى در زبان عربى همچون ابو على سينا و ابو ريحان بيرونى و جوهرى و ابن فارس و بسيارى علماى ديگر كه همه از مؤلّفان بزرگ زبان عربى هستند و هيچ‌كدام هم عرب نيستند مقارن با دورانى است كه خلافت عربى بغداد رو به ضعف نهاده و عرب را آن قدرت و سلطه‌اى نمانده بوده كه بتواند زبان خود را به ديگران تحميل يا از آن حمايت نمايد ، اين امر را پديده‌اى شگفت در تاريخ ( الظاهرة التاريخيّة الغريبة ) خوانده است . « 1 »\r\nآنچه با اسلام ايرانيان در يمن هم روى داده از همين‌گونه شگفتيها است كه نظائر آنها در تاريخ اسلام كم نيست ، و چون اينها نخستين پديده‌هاى شناخته شده از اين مقوله‌اند ، ازاين‌رو آغاز شگفتيها خوانده شدند . در اين‌جا هم با اسلام ايرانيان رويدادها در مسيرى جريان يافته‌اند كه خلاف آن انتظار مىرفته است .\r\nروابط ايرانيان يمن با مردم بومى آنجا تا اين تاريخ نه‌تنها در صلح و دوستى مىگذشته بلكه پيوسته با نوعى احترام و حق‌شناسى يمنيها از ايرانيان توأم بوده .\r\nيمنيها از اين‌كه ايرانيان آنها را از سيطره و ستم دشمنشان ، يعنى حبشيها آزاد ساخته بودند همواره نسبت به آنان حق‌شناس مىبودند . نامى كه آنها ايرانيان را بدان مىخواندند يعنى بنو الاحرار ، و ابناء الاحرار و كوتاه شدهء آن « الأبناء » كه بمعنى آزادان و آزاد زادگان است ، خود نشانه‌اى از اين حق‌شناسى و احترام بود .\r\nابو الفرج اصفهانى پس از نقل قصيدهء منسوب به اميّة بن ابى الصلت « 2 » كه گويد آن را در ستايش سيف بن ذى يزن ، در روزى كه پس از پيروزى بر حبشيان در قصر\r\n\r\n\r\n","description":"","footnote":"\r\n( 1 ) - انيس المقدسى ، استاد الادب العربى فى جامعة بيروت الاميركية ، كتاب « أمراء الشّعر العربى فى المصر العبّاسىّ » ، بيروت ، 1936 . ص 11 : « . . . الظّاهرة التاريخيّة الغريبة ، استمرار الأدب العربى مع ضعف العرب و ذهاب السيّادة من ايديهم . »\r\n( 2 ) - طبرى كه او هم اين قصيده را در 12 بيت نقل كرده آن را سرودهء ابو الصلت پدر اميّة شمرده و مسعودى ( مروج 2 / 306 ) آن را سرودهء ابو زمعه جدامية بن ابى الصلت نوشته .\r\n","page_name":" 342 ","page_number":342},
  {"content":"\r\n\r\nغمدان صنعاء به شاهى نشسته بود « 1 » سروده بوده است ، در شرح بيتى از آن‌كه در آن اشاره به سپاهيانى كرده است كه سيف با خود از ايران آورده بوده به اين مضمون :\r\n حتّى اتى ببنى الأحرار يقدمهم * تخالهم فوق متن الأرض اجبالا \r\nگويد : مراد شاعر از بنى الأحرار در اين بيت ايرانيانى هستند كه با سيف آمده بودند و سپس اضافه كرده كه : ايرانيان تا امروز هم در صنعاء بنى الاحرار و در يمن الأبناء خوانده مىشوند . « 2 »\r\n\r\nداورى يمنيها دربارهء ايرانيان\r\nدر اين‌جا شايد لازم باشد به مناسبت ذكر اين قصيده از نكته‌اى هم ياد شود كه در اين مورد جالب و درخور مطالعه است ، و آن اين است كه ايرانيان يمن با آنكه پنجاه سال بر يمن فرمان رانده بودند بر خلاف معمول و متعارف كه ملّتهاى محكوم از حاكمان دل خوشى نمىداشته‌اند و آنها را غالبا با صفاتى زشت و نكوهيده مىخوانده‌اند ، ولى از اين ايرانيان در تمام نوشته‌هاى ادبى و تاريخى عربى ، چه يمنى و چه غيريمنى نامى جز به نيكى و توأم با حق‌شناسى برده نشده است .\r\nدر روايتى كه ابن خردادبه و مسعودى هردو دربارهء ظفار مركز حضرموت و پايتخت قديم يمن آورده‌اند ، عبارتى نقل شده كه به خط حميرى بر سر دروازهء ظفار نوشته بوده در قالب سخنان موزون و كوتاه كه بازگوكنندهء دوره‌هاى مختلفى بوده كه بر يمن گذشته و اقوام مختلفى كه بر آنجا هريك براى مدّتى حكومت كرده‌اند . از اين اقوام بجز خود حميريها كه صاحبان اصلى آن سرزمين بوده‌اند . از حبشيان و ايرانيان ، و قرشيان ( مسلمانان ) نام برده شده و هريك را به صفتى كه آنها را بدان مىشناخته‌اند و در واقع صفت مشخّصه آنها بوده است خوانده‌اند .\r\nحميريان را با صفت اخيار ، ( جمع خيّر ، نيك‌سرشت و نيكوكار ) حبشيان را با\r\n\r\n\r\n","description":"","footnote":"\r\n( 1 ) - مسعودى شرح نسبة مفصّلى از مجلس تاج‌گذارى اين سيف كه او را معديكرب خوانده آورده است و گويد در آن مجلس و هرمز فرمانده سپاه ايران و نمايندهء انوشروان تاجى را كه با خود آورده بوده بر سر او نهاده و خلعت شاهى به او پوشاند ( مروج 2 / 306 ) .\r\n( 2 ) - الأغانى ، ج 16 ، ص 145 و 146 .\r\n","page_name":" 343 ","page_number":343},
  {"content":"\r\n\r\nصفت اشرار ( جمع شرير ، بدنهاد و بدكار ) ايرانيان را با صفت احرار ( جمع حر - آزاده ) و قرشيان را با صفت تجّار ( جمع تاجر - بازرگان . . . ) « 1 »\r\nدر دوران اسلامى هم همين حس سپاس و ستايش را در ادبيّات عربى مىتوان يافت و يكى از بهترين نمونه‌هاى آن در اشعار بحترىّ شاعر معروف دوران عبّاسى است كه اصل وى از اعراب قحطان يمن بوده و در اشعارش بيش از يك بار از اين كمك ايرانيان به يمنيها در راندن حبشيها ، كه آن را با عنوان « فضل و احسان بر يمن » خوانده است ، ياد كرده و سپاس و حق‌شناسى خود را بيان داشته است . از آن جمله در قصيده‌اى كه در ستايش حسن بن مخلّد يكى از بزرگان ايرانى زمان خودش سروده و در آن آمده : آيا از آن شما نيست آن دست احسان‌گرى كه ستايش آن پيوسته در فزونى است . و نعمتى كه ياد آن همچنان در روزگار باقى است ؟ . . . و آن نخستين احسان شما بر يمن نبود ، در آن روزگار كه انوشروان نياى شما غبار ذلّت را از چهرهء سيف بن ذىيزن زدود ؟ زيرا همواره او را مردانى شمشيرزن و نيزه‌گزار بود كه از صنعاء يا عدن دفاع مىكردند . اكنون شما فرزندان همان ولىنعمتان بخشيده هستيد ، و ما هم فرزندان همان كسانى هستيم كه از فضل و احسان شما برخوردار بودند . « 2 » و همين حق‌شناسى و سپاس اين شاعر را واداشته تا قصيدهء بلند و معروف خود را كه به مناسبت قافيهء آن به سينيّه بحترىّ\r\n\r\n\r\n","description":"","footnote":"\r\n( 1 ) - نوشتهء ابن خردادبه چنين است : « و وجد على باب مدينة ظفار مكتوب : لمن ملك ظفار ، لحمير الأخيار . لمن ملك ظفار ، لحبشة الأشرار . لمن ملك ظفار ، لفارس الأحرار . لمن ملك ظفار ، لقريش التّجار . لمن ملك ظفار لحمير يحار . المسالك و الممالك ، ص 145 . و در نوشتهء مسعودى هم همين معانى با عباراتى موزون و به صورت شعر آمده ، مروج الذهب ، ج 2 ، ص 211 .\r\n( 2 ) - اين ابيات از آن قصيده است :\r\n هل لكم فى يد يزكوا الثناء بها * و نعمة ذكرها باق على الزّمن\r\nان تفعلوها فليسنت بكر انعمكم * و لا ببدا ايا ديكم لدى اليمن\r\nايام جلّى انوشروان جدكم * غيابة الذّلّ عن سيف بن ذى يزن\r\nإذ لا تزال له خيل مدافعة * بالضّرب و الطّعن عن صنعاء او عدن\r\nانتم بنوا النعم المحدى و نحن بنو * من فاز منكم بفضل الطول و المنن \r\n( مروج الذّهب ، ج 2 ، ص 206 )\r\n","page_name":" 344 ","page_number":344},
  {"content":"\r\n\r\nمعروف شده ، در وصف كاخ سفيد مدائن ( ابيض المدائن ) كه به طاق كسرى معروف شده بسرايد و پس از يادآورى از گذشتهء پررونق و شكوه آن كاخ و وضع ويرانه و اسف‌بار موجود آن انگيزهء خود را در سرودن آن قصيده چنين بيان كند : « اين كاخ درخور آن است كه من آن را با اشكى كه از عشق و دلدادگى سرچشمه مىگيرد يارى دهم . اين حقّى است بر گردن من . با اين‌كه نه خانه خانهء من و نه نژاد نژاد من است . بلكه اين به سبب انعامى است كه خداوندان اين مكان را بر خاندان من ثابت است . آنان كه بهترين نهال را از هوش و خرد خود در سرزمين ما كاشتند و كشور ما را با دلاورانى كه پيوسته با ساز و برگ رزمى آماده كارزار بودند ، يارى دادند و بر لشكر ارياط ( - حبشيان ) تاختند و آنها را نابود ساختند . و به‌همين‌سبب است كه چنان‌كه مىبينى از آن پس من دوستدار مردمان شريف و بزرگوار گرديده‌ام ، از هر جا و مكان و از هر اصل و تبارى كه باشند . « 1 »\r\nهمين حسن شهرت و داستانهاى دلپذيرى كه دربارهء اين رويداد تاريخى در ادبيّات قديم عربى به عنوان يك كار جوانمردانهء ايرانيان نسبت به يمنيان منعكس گرديده و گهگاه اشاره‌اى به آن در ضمن حكايات و امثال عربى آمده است تا ادبيّات معاصر عربى نيز كشيده شده ، چنان كه آثار آن را در قصيدهء بلندى با عنوان سيف بن ذىيزن از ساخته‌هاى شبلى الملاط شاعر معروف لبنانى در عصر اخير مىتوان ديد كه موضوع آن شجاعت و پشت‌كار سيف و مروّت و جوانمردى خسرو انوشروان و دليرى سپاهيان ايران در يمن است و شاعر در آن قصيده جنگ سپاهيان ايران را\r\n\r\n\r\n","description":"","footnote":"\r\n( 1 ) - ابو عباده بحترىّ ، از شاعران پرآوازهء عرب در قرن سوم هجرى است . در 205 هجرى قمرى زاده شد و در 284 بدرود زندگى گفت . او از شاعران دربار متوكّل عبّاسى بود و بيشتر اشعارش در ستايش اين خليفه است . در ستايش برخى از بزرگان اين دوران نيز اشعارى سروده . قصيدهء سينيّه او را كه داراى پنجاه و شش بيت است ناقدان ادب عربى از قصائد برجستهء شعر عربى شمرده‌اند . بخش عمدهء اين قصيده را مرحوم رشيد ياسمى در دفترى كه به نام « مقام ايران در تاريخ اسلام » در سال 1321 ه .\r\nش . در تهران چاپ و منتشر ساخت با ترجمهء فارسى آن آورده است ، آن دفتر در اصل ترجمهء سخنانى بود كه خاورشناس فقيد مارگوليوث در 29 آوريل 1925 مسيحى در لندن ايراد كرده بود .\r\n","page_name":" 345 ","page_number":345},
  {"content":"\r\n\r\nبا حبشه براى استقلال قحطان و جنگ حبشه را با ايرانيان براى استعباد قحطان يعنى يمنيها وصف كرده است . « 1 »\r\nو با اين سابقه ، وقتى خواننده‌اى در تاريخ بخواند كه در اين دوران با راه يافتن اسلام در يمن اعراب يمن ، اگر نه همهء آنها بلكه برخى از تيره‌ها و قبيله‌هاى آنها ، با ايرانيها به جنگ برخاستند و علاوه بر قتل و غارت به آنها آسيبهاى فراوان رساندند ، آنچه در وهلهء اوّل به نظر او خواهد رسيد اين است كه آن تيره‌ها و قبيله‌هاى يمنى كه با ايرانيان در جنگ شده‌اند ، كسانى بوده‌اند كه با پذيرفتن اسلام يعنى دين عربى كه زبان آن را هم مىفهميده‌اند ، درصدد برآمده‌اند كه ايرانيان را هم به اسلام درآورند و اينان نپذيرفته‌اند . بدين‌سبب پس از آن دوران طولانى صلح و آرامش و سپاس و حق‌شناسى براى تبليغ اين دين ناچار با آنها به جهاد برخاسته‌اند . اين برداشت طبيعى و منطقى از اين حوادث است . ولى آنچه در واقع اتّفاق افتاده ، درست عكس اين برداشت طبيعى بوده . زيرا اين ايرانيان بوده‌اند كه چون مسلمانان شده بودند مورد هجوم آن قبايل و سران آنها قرار گرفتند كه نمىخواستند اسلام در يمن پا بگيرد و قريش مكّه كه يمنيها زياد دل خوشى از ايشان نداشتند در آنجا صاحب امر و نهى گردند .\r\nو اين ايرانيان بودند كه در يمن به دفاع برخاستند و مصائب آن را هم تحمّل كردند تا اين نهال نوپا را در آن سرزمين ، در دوره‌هاى بحرانى ، از گزند اعراب حفظ كنند . و اگر ابن خلدون زنده مىبود و اين رويدادها را هم در كتاب خود ذكر مىكرد اين‌ها را هم « من الغريب الواقع » يعنى از رويدادهاى شگفت مىخواند .\r\n\r\nديگر از شگفتيهاى اين دوران\r\nديگر از شگفتيهاى اين دوران اين‌كه در هنگامى كه اسود در يمن به دعوى پيغمبرى برخاست و با فراهم آوردن نيروئى آهنگ برانداختن اسلام را از آن ديار نمود ، بيشتر مخلاف‌ها يعنى ايالات و مراكز عمدهء يمن به شرحى كه گذشت در اختيار\r\n\r\n\r\n","description":"","footnote":"\r\n( 1 ) - اين قصيده را شبلى الملاط در سال 1921 مسيحى . در سالن دانشگاه امريكائى بيروت ايراد كرد . اصل آن را در جلد دوم كتاب « درس اللغة و الادب » از نويسندهء اين سطور ، و از انتشارات دانشگاه تهران خواهيد يافت .\r\n","page_name":" 346 ","page_number":346},
  {"content":"\r\n\r\nكارگزاران و اميرانى بود كه از سوى پيغمبر ( ص ) بدان نواحى فرستاده شده بودند .\r\nچون اين رويداد پس از درگذشت باذان فرمان‌رواى ايرانى يمن بود و حضرت رسول هم پس از مرگ او به‌جز صنعاء پايتخت و توابع آن را كه براى شهر پسر باذان گذاشتند ، و به‌جز قلمرو قبيلهء همدان كه آن را هم براى عامر پسر شهر گذاشتند ، براى بقيّه مخلاف‌ها و مناطق يمن كارگزارانى از مدينه گسيل داشتند كه نامشان ذكر شد . و با اين ترتيب آنچه طبيعى مىنموده و انتظار مىرفته اين بوده كه اين كارگزاران و اميران در مبارزهء با اسود عنسى مدّعى پيغمبرى در صف مقدّم مدافعان قرار گيرند . و اگر نه براى همهء يمن ، دست‌كم براى حفظ قلمرو فرمان‌روائى خود در برابر او بايستند و با پايدارى خود آن فتنه را در نطفه خفه كنند ، به‌خصوص كه يكى از علل قيام اسود و پيوستن قبايلى از يمن به او آمدن همين افراد از حجاز بوده كه اينان در سنّتهاى قومى خود پذيرش سيادت آنها را براى خود دشوار مىيافته‌اند ، چنان كه از نامهء اسود هم به اين كارگزاران كه به ذكر آن گذشت ، همين امر برمىآيد . ولى باز سير حوادث بر خلاف انتظار جريان يافت . زيرا از آن كارگزاران و اميران هيچ‌يك به مقابلهء با او نشتافت ، بلكه به شرحى كه گذشت هر يك با شنيدن خبر قيام او به گوشهء امنى پناه برد ، آن‌چنان كه اسود به قلمرو هر يك از آنها پاگذاشت ، آن را از مدافعان خالى و آماده تصرّف يافت ، و همين هم باعث پيشرفت سريع او و فزايش روزافزون نيرو و پيروان او گرديد . و چنان كه ديديم در اين ماجرا تنها شهر فرمان‌رواى ايرانى صنعاء بود كه به مقابلهء با او شتافت و در يكى از قلعه‌هاى خارج صنعاء با او درآويخت و چون در برابر او تنها مانده بود در همين جنگ كشته شد . و با كشته شدن او و تصرّف صنعاء پايتخت يمن به وسيلهء اسود ، او بر تمام آن مناطق غلبه يافت و حاكم بلا منازع آنجا گرديد . و كارگزاران و اميران اعزامى از مدينه هم تنها هنگامى از پناهگاههاى خود خارج شدند كه اسود در اثر فداكاريهاى سرداران ايرانى فيروز و يارانش كشته شده و سپاهيان او پراكنده شده بودند . و بار ديگر كه پس از رحلت پيغمبر ( ص ) قيس و متّحدانش به دشمنى با مسلمانان ، كه هنوز هم‌گروه شاخص و ثابت‌قدم آنها ايرانيان بودند ، برخاسته و به قصد بيرون راندن آنها از يمن به شرحى كه گذشت\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nدر صدد قتل و آزار آنها برآمد و با كمك سواران و پيروان اسود عنسى فتنه‌اى در يمن برپا ساخت ، باز هم از آن كارگزاران و اميران نشانى از مقاومت ديده نشد و اين‌بار هم باز سران ايرانى ، يعنى فيروز و ياران او بودند كه با دادن كشته و با تحمّل رنجها و آسيبهاى فراوان سرانجام آن غائله را هم بر طرف ساختند و باز هم نهال نورستهء اسلام را در يمن از گزند حوادث مصون داشتند كه اين هم باز به تعبير ابن خلدون « من الغريب الواقع » يعنى از رويدادهاى شگفت بود .\r\n\r\nايرانيان يمن در شمار صحابهء پيغمبر ( ص ) و اهل حديث و روايت\r\nاز اين پس نام ايرانيان يمن را كه در تاريخ اين دوران به نام « الأبناء » خوانده مىشوند بايد در شمار صحابه و تابعين يا در ميان اهل حديث و روايت و فقه و قضا جست‌وجو كرد . در طبقات ابن سعد نامهائى كه از همين ابناء و فرزندان آنها در شمار صحابه و تابعين و اهل حديث يا در منصب قضا ذكر شده كم نيستند . در مآخذ ديگر هم مىتوان كم‌وبيش نشانى از آنها را در همين سمتها يافت . در اين‌جا به برخى از نام‌آوران آنها كه در تاريخ فرهنگى و اعتقادى اين دوران اسلامى اثرى بارز داشته‌اند ، و مىتوان دربارهء آنها اطّلاعاتى به‌دست آورد اشاره مىشود :\r\n\r\nباذان\r\nدر برخى از مآخذ نام باذان در شمار صحابهء حضرت رسول آمده « 1 » ، ولى چنان كه گذشت معلوم نيست كه او شخصا به مدينه رفته باشد . آنچه دربارهء اسلام او آمده ، اين است كه او اسلام خود را به‌وسيلهء نامه به اطّلاع پيغمبر رسانده است « 2 » . دو نماينده‌اى كه از سوى او به نزد پيغمبر رفته بودند و شرح آن گذشت در حضور پيغمبر از او با عنوان ملك يعنى پادشاه ياد كرده‌اند « 3 » . به\r\n\r\n\r\n","description":"","footnote":"\r\n( 1 ) - الاصابة ، ج 1 ، ص 173\r\n( 2 ) - طبرى ، 1 / 1763 ، ابن سعد ، طبقات ، 5 / 533 .\r\n( 3 ) - طبرى ، 1 / 1574 .\r\n","page_name":" 348 ","page_number":348},
  {"content":"\r\n\r\nهر حال چون دربارهء اين شخص تاكنون به اندازهء كافى سخن رفته ، در اين‌جا به همين اندازه اكتفا مىشود .\r\n\r\nدادويه\r\nابن سعد او را در طبقات زير عنوان « ابناء من اصحاب رسول اللّه » ذكر كرده و گويد مردى سالخورده بود كه در عهد پيغمبر ( ص ) اسلام آورده و از جملهء كسانى بود كه اسود عنسى را كه در يمن به دعوى پيغمبرى برخاسته بود به هلاكت رسانيدند .\r\nاين دادويه همان است كه قيس بن المكشوح به شرحى كه گذشت در دوران ردّه او را به خانهء خود خواند و در همانجا كشت . ابن سعد سبب كشته‌شدنش را به دست قيس چنين نوشته است كه چون پس از كشته شدن اسود عنسى ، قيس از قوم و قبيلهء او در هراس بود و چنين وانمود مىكرد كه اسود را دادويه كشته و او در آن امر دخالتى نداشته ، دادويه را به قصد جلب رضايت قوم عنسى كشت . « 1 »\r\nاز بازماندگان دادويه نشانى دو تن را در قرن دوم هجرى در منصب قضا و افتاء در صنعاء و يمن مىيابيم كه از آن معلوم مىشود اين خاندان همچنان در يمن مىزيسته‌اند ؛ يكى به نام يوسف كه به كنيهء ابو عبد اللّه شناخته مىشده و از نواده‌هاى درجهء سوم دادويه بوده « 2 » و در سال يك‌صد و پنجاه و يك يا پنجاه و سه هجرى درگذشته و در صنعاء منصب قضا و افتاء داشته ، و ديگر پسر همين يوسف كه او هم در يمن عهده‌دار امر قضا بوده و از معمر روايت بسيار كرده و در سال يكصد و نود و هفت هجرى درگذشته است . « 3 »\r\n\r\nفيروز ديلمى\r\nنام فيروز و بخشى از سرگذشتهاى او پيش از اين گذشت . ابن سعد در طبقات او را هم از اصحاب پيغمبر شمرده و گويد او از آن حضرت شنيده و شنيده‌هاى خود\r\n\r\n\r\n","description":"","footnote":"\r\n( 1 ) - ابن سعد ، طبقات ، ج 5 ، 534 و 535 .\r\n( 2 ) - نسب او در طبقات چنين آمده : « يوسف بن يعقوب بن ابراهيم بن سعيد بن دادويه من الأبناء » ( ج 5 ، ص 547 ) .\r\n( 3 ) - طبقات ، ج 5 ، ص 548 .\r\n","page_name":" 349 ","page_number":349},
  {"content":"\r\n\r\nرا روايت كرده ، و چند تا از روايتهاى او را هم در كتاب خود آورده و گويد برخى از اهل حديث در سلسلهء راويان خود او را فيروز بن الديلمى ، و برخى هم او را تنها الديلمى مىخوانند و اين هردو يكى است . ابن سعد كسى را كه از صنعاء پس از دريافت خبر قيام پيغمبر به مدينه رفت و اسلام آورد همين فيروز نوشته ، و روايتى هم كه از زبان پيغمبر پس از دريافت خبر كشته شدن اسود عنسى دربارهء او نقل كرده به اين عبارت است : « قتله الرجل الصالح فيروز بن الديلمى » و نوشته كه فيروز در خلافت عثمان در يمن درگذشت « 1 » . ولى اين تاريخ با آنچه در مآخذ ديگر دربارهء فيروز آمده نمىخواند .\r\nدر كتاب « العبر فى خبر من غبر » تأليف حافظ ذهبى وفات فيروز در سال 53 هجرى ذكر شده و در آنجا هم فيروز ديلمى با همان صفت مشخّصه‌اش يعنى قاتل الاسود العنسى ياد شده و دربارهء او آمده « له صحبة و رواية » ، يعنى از اصحاب رسول و از راويان بوده . « 2 »\r\nو به نوشتهء قلقشندى معاويه در خلافت خود ولايت صنعاء را به فيروز ديلمى واگذار كرده بود « 3 » كه اگر از آن نتوان چنين فهميد كه معاويه او را بر ولايت صنعاء ، كه از زمان خلافت ابو بكر به او واگذار شده بود همچنان در آن مقام ابقاء كرده بوده ، دست‌كم مىتوان از آن چنين فهميد كه فيروز تا زمان معاويه هنوز زنده بوده و در صنعاء مىزيسته است .\r\nاز فرزندان فيروز كه نامى از آنها در تاريخ اسلام و خلافت مىتوان يافت ، يكى ضحّاك پسر فيروز است كه ابن سعد نام او را در شمار محدّثين طبقهء اوّل آورده و گويد كه او از پدرش فيروز روايت مىكرده « 4 » و ديگر حجّاج نوهء فيروز است كه طبرى در رويدادهاى سال 126 هجرى ، پس از مرگ هشام بن عبد الملك و دوران خلافت وليد بن يزيد ، نام او را با عنوان « حجّاج بن بشر بن فيروز الديلمى » همچون يكى از\r\n\r\n\r\n","description":"","footnote":"\r\n( 1 ) - طبقات ، ج 5 ، ص 4 - 533 .\r\n( 2 ) - العبر فى خبر من غير ، چاپ كويت ، 1960 م . به تحقيق صلاح الدّين المنجد ، ج 1 ، ص 59 .\r\n( 3 ) - صبح الاعشى ، ج 5 ، ص 25 - 26 .\r\n( 4 ) - طبقات ، ج 5 ، ص 536 .\r\n","page_name":" 350 ","page_number":350},
  {"content":"\r\n\r\nواليان آن دوران برده است . « 1 »\r\nصاحب طبقات از جملهء محدّثين طبقه اوّل از ايرانيان يمن يكى را به نام ابو الاشعث صنعانى ذكر كرده و گويد وى در آخر عمر به دمشق رفته و شاميها از او روايت كرده‌اند ، و در زمان ولايت معاوية بن ابى سفيان بدرود زندگى گفته « 2 » ، و ديگرى را به نام حنس بن عبد اللّه خوانده و نوشته است كه او به مصر رفته و در آنجا درگذشته است و مصريان از او روايت كرده‌اند . « 3 »\r\n\r\nوهب بن منبّه\r\nاز محدّثين طبقهء دوم از همين ايرانيان يمن كسى كه به عنوان راوى شهرت فراوان يافته و طبرى در موارد بسيارى به‌ويژه در آنچه به اديان و مذاهب ارتباط مىيافته در تاريخ بزرگ خود از او روايت كرده وهب بن منبّه است .\r\nطبرى وهب را در شمار تابعين صحابه آورده و نسب او را چنين ذكر كرده :\r\n« وهب بن منبّه بن كامل بن سيح » ( يا سريح چنان كه در نسخه‌اى ديگر آمده ) و گويد او مردى بود از ابناء فارس كه كسرى آنها را براى جنگ با حبشيها به يمن فرستاد و آنها حبشيها را بيرون راندند و بر يمن و مخاليف آن چيره شدند . وهب با كنيهء ابا عبد اللّه خوانده مىشد و كسى بود كه كتب پيغمبران را خوانده بود و اخبار گذشتگان ( اوّلين ) را مىدانست . او و برادرانش در صنعاء مىزيستند ، طبرى وفات او را به روايتى سال 110 هجرى و به روايتى سال 114 هجرى نوشته است . « 4 » صاحب طبقات هم كه وفات او را در سال 110 و اوّل خلافت هشام بن عبد الملك نوشته ، اين را هم نوشته است كه هشام بر جنازهء او نماز گزارد .\r\nسه تن از برادران وهب را كه طبرى هم ياد كرده صاحب طبقات از محدّثين طبقهء دوم شمرده است ، به‌اين‌ترتيب :\r\n\r\n\r\n","description":"","footnote":"\r\n( 1 ) - طبرى ، 2 / 1777\r\n( 2 ) - طبقات ، ج 5 ، ص 536 .\r\n( 3 ) - طبقات ، ج 5 ، ص 536 .\r\n( 4 ) - طبرى ، 3 / 4 - 2493 « المنتخب من كتاب ذيل المذيل من تاريخ الصحابة و التابعين » .\r\n","page_name":" 351 ","page_number":351},
  {"content":"\r\n\r\n\r\nهمّام بن منبّه\r\nهمّام بن منبّه كه از برادرش وهب بزرگتر بوده و چون ابو هريرة را درك كرده بود از او بسيار روايت مىكرد . او پيش از وهب درگذشت ، در سال يك‌صد و يك يا يك‌صد و دو هجرى ، و كنيه‌اش ابو عقية بود .\r\n\r\nمعقل بن منبّه و عمر بن منبّه\r\nمعقل بن منبّه هم كه با كنيهء ابو عقيل خوانده مىشد و از وهب هم روايت مىكرد ، پيش از برادرش وهب درگذشت . و از برادرش عمر بن منبّه هم كه كنيه‌اش ابو محمد بود رواياتى نقل شده است .\r\n\r\nعطاء بن مركبود و مغيرة بن الحكيم و زياد بن الشيخ\r\nديگر از محدّثين طبقهء دوم كه صاحب طبقات بحز خاندان منبّه از ايرانيان يمن ذكر كرده يكى عطاء بن مركبود است كه دربارهء او گويد : او از قاريان قرآن بود و از او هم روايت مىشد ، و او نخستين كسى است كه در يمن به جمع قرآن پرداخت و ظاهرا اين كار را با وهب بن منبّه انجام داد . و ديگر مغيرة بن حكيم الصنعانى و ديگر زياد بن الشيخ است كه او هم از ايرانيان صنعاء بوده . « 1 »\r\nدر شمار محدّثان طبقهء سوم هم‌نام چند تن از ايرانيان يمن آمده است ، بدين‌شرح :\r\n\r\nبكّار بن عبد اللّه ابن سهوك\r\nبكّار بن عبد اللّه ابن سهوك ، كه در يمن در شهر يا ناحيهء جند مىزيسته و راويانى همچون عبد اللّه بن مبارك و ديگران از او روايت كرده‌اند .\r\n\r\nعبد الصمد بن معقل ابن منبّه\r\nعبد الصمد بن معقل ابن منبّه كه از وهب بن منبّه روايت مىكرده « 2 » و طبرى در تاريخ\r\n\r\n\r\n","description":"","footnote":"\r\n( 1 ) - طبقات ، ج 5 ص 5 - 544 .\r\n( 2 ) - طبقات ، ج 5 ، ص 547\r\n","page_name":" 352 ","page_number":352},
  {"content":"\r\n\r\nخود بيشتر از بيست مورد از او روايت كرده و در بعضى موارد هم او را به عنوان برادرزادهء وهب معرّفى كرده است . « 1 »\r\nو از همين خاندان منبّه در اواخر قرن دوم و اوائل قرن سوم نشانى از شخص ديگرى به نام اسماعيل بن عبد الكريم ابن معقل از جملهء محدّثان مىيابيم كه در يمن مىزيسته و در سال 216 هجرى در همانجا بدرود زندگى گفته است . « 2 »\r\n\r\n\r\n","description":"","footnote":"\r\n( 1 ) - طبرى 1 / 724\r\n( 2 ) - طبقات ، ج 5 ، ص 548\r\n","page_name":" 353 ","page_number":353},
  {"content":"\r\n . \r\n","description":"","footnote":"","page_name":" 354 ","page_number":354},
  {"content":"\r\n\r\nدكتر محمد رضا راشد محصل استاد دانشگاه فردوسى\r\n\r\nنگاهى به « تاريخ و فرهنگ ايران در دوران انتقال از عصر ساسانى به عصر اسلامى » « * »\r\nروزگار ما روزگار شگفتىهاست ، روزگار سردرگمىها ، هراس‌هاى بىدليل ، ادّعاهاى بى جا و هاهاى ديگر ، ما با پيشرفت صنعت چاپ و حكومت رابطه و سرمايه مىتوانيم افتخار كنيم كه هر سال صدها عنوان كتاب جديد داريم امّا نينديشيم كه با اين همه عنوان كه طبعا وجود نويسندگان ، محقّقان ، متخصّصان و خوانندگان زيادى را مىطلبد ، چرا مثلا 3000 نسخه يك كتاب - اگر به كتابخانه‌هاى عمومى و نهادهاى فرهنگى تحميل نشود - در انبارها مىماند و خريدارى پيدا نمىكند ؟ چرا يك نفر مىتواند با داشتن سرمايه و هنر مونتاژ كتاب بنويسد و دانشمند محترم ! هم بشود اما اگر « رنگ گليم بختش را به گيلان كرده باشند « 1 » در صورتى كه « با سوزن گور خود را بكند » « 2 » و اثرى بيافريند بايد چون فرّخى « نشان ممدوحى جويد » كه از پروانه‌هاى ياد شده - رابطه و سرمايه - بابهره باشد تا پس از توصيه‌هاى فراوان و قبول شرايط سخت\r\n\r\n\r\n","description":"","footnote":"\r\n( * ) - نوشته دكتر محمد محمدى ملايرى ، انتشارات يزدان ، 1372 . چاپ دوم انتشارات توس ، بهار 1379 .\r\n( 1 ) - مثل كنايه از سياه‌بختى است در مورد پيشينهء آن نك : فردوس المرشديه ص 138\r\n صد جهد همى كنم ولى سودى نيست * كاين رنگ گليم ما به گيلان كردند \r\nنيز مرصاد العباد ، چاپ دكتر رياحى ص 639 .\r\n( 2 ) - برگردان يك مثل آذرى است و منظور از آن كارى بىنهايت سخت را ، انجام دادن است .\r\nآگاهى بر اين تعبير را مرهون دوست دانشمندم دكتر رضا انزابىنژاد هستم .\r\n","page_name":" 355 ","page_number":355},
  {"content":"\r\n\r\nبر او منّت گذارد و وعدهء چاپ و انتشا اثرش را بدهد و اگر انجام شد بزرگوارانه ! نسخه‌ها را انبار كند و به‌تدريج به نسبت عكس تقاضا آن هم غيرمستقيم ، - به هر قيمت - كه خواست - به بازار تزريق نمايد .\r\nاما حال خواننده ، جوينده‌اى كه به گفتهء پيشينيان بايد يابنده هم باشد . « 1 »\r\nدر روزگار ما شرط جويندگى ، آگاهى است و اين آگاهى را بايد كتابهاى نقد ، صفحه‌ها يا ستونهاى ويژهء معرفى كتاب بدهد و ياد كرد كتابها در اين صفحه‌ها و ستونها خود قاعده‌ها و ضابطه‌ها دارد . اگر نويسنده در حلقهء دوستداران و دوستان بود اثرش مفيد است و خوب ، اما اگر حاشيه‌نشينى مجلس‌گريز بود ، يا با سكوت سنگين منتقدان روبرو مىشود و يا بر « دف دورويه‌اش » « 2 » مىزنند و چنان كار او را خارج از معيار و تضاد با واقعيت قلمداد مىكنند كه بايد آرزوى خريدار و خواننده كه هيچ ، حسرت آرامش هم بر دلش بماند . البته در همهء موارد استثنا هم هست اما تا اين استثناها ، قاعده نشده ارزشى ندارد .\r\nسر سخن كوتاه ، بهتر ، كتاب تاريخ و فرهنگ ايران در دوران انتقال از عصر ساسانى به عصر اسلامى نوشتهء دكتر محمد محمدى ملايرى از كتابهاى خوبى است كه سكوت منتقدان و برخى مسائل ديگر به ناشناخته ماندن و عدم رواجش كمك كرده است زيرا با وجود عنوان پرجاذبه ، مطالب محققانه و نظرات مبتكرانه و مستدل ، كمتر كسى از عنوان و موضوعش آگاه شده و اهميتش را دريافته است . به‌همين‌سبب ارزش دارد كه اگر دو سال هم از انتشارش گذشته ، با تورقى ديگر به مطالب مهم آن اشاره‌اى شود .\r\nمؤلف كتاب براى محافل علمى و تحقيقى ناشناخته نيست او از استادان مسلّم ، در علوم انسانى و ادبيات و معارف اسلامى است كه بيشتر تحقيقاتش در تاريخ و فرهنگ ايران و اسلام ، پيوستگىهاى فرهنگى و مسائل مشترك دو زبان فارسى و عربى است .\r\nاز پيشينهء هر دو زبان و سابقهء فرهنگى هر دو قوم آگاه است ، با ديد انتقادى آن را مطالعه كرده و حاصل مطالعاتش را به خواننده عرضه مىكند . از نظر او آنچه در پيوندگاه دو دوران ساسانى و اسلامى جاى دارد نه ، دورهء فترت است و نه ، انقطاع بلكه\r\n\r\n\r\n","description":"","footnote":"\r\n( 1 ) - جوينده يابنده است امثال و حكم دهخدا ، ج 2 .\r\n( 2 ) - بر دف دورويه زدن : كنايه از رسوا كردن . نك مرصاد العباد ص 697 .\r\n","page_name":" 356 ","page_number":356},
  {"content":"\r\n\r\n« دورهء انتقال تمدن و فرهنگ ملت ايران است از عصرى با ويژگىهاى خاص خود به عصر ديگرى كه در آن در اثر برخورد با عوامل ديگر ، و در مسير تحول تدريجى و تاريخى خود ، ويژگىهاى ديگرى هم يافته است » . « 1 » او نظر كسانى كه تاريخ ايران را به دورهء پيش از اسلام و دوران اسلامى تقسيم مىكنند و مىپندارند كه « ديوارى آن دو را از هم جدا ساخته و آنچه در آن سوى ديوار بوده ، نابود و منقرض گشته و آنچه در اين سوى ديوار است نوظهور و نويافته است » . « 2 » پندارى نادرست مىداند كه با واقعيات تاريخى ناسازگار است و تأكيد مىكند كه : « زوال قدرت ساسانيان را نبايد با زوال ملت ايران ، به عنوان ملتى كهن و قائم به فرهنگ و تمدن خويش اشتباه كرد » . « 3 »\r\nبخش اول كتاب با عنوان « داستان اين كتاب » در حقيقت طرح نظرات مؤلف است با بيان علت‌ها و ارائه دليل‌ها ، كه خود ، نظريه‌هاى جديدى در لزوم فرهنگ‌پذيرى و شرايط اين پذيرش در برخوردهاى فرهنگى و مقتضيات اجتماعى و اعتقادى است . او با بيانى ساده اما در كمال دقت و ژرف‌نگرى اثبات مىكند كه ايران جامعهء كهنسالى بود كه نيروهاى لازم را در خود ذخيره داشت و اگر « دقت سياسى خود را از دست داده بود نيروهاى درونى و جاذبه‌هاى فرهنگ و تمدن آن پابرجا بود . تمدن و فرهنگى كه جامعهء اسلامى هم كه ايرانيان خود يكى از اركان مهم آن شده بودند بدان نياز فراوان داشت و براى راه بردن دولت نوپاى خود ، نه ، از دست‌آوردهاى دولتهاى گذشتهء اين سرزمين بىنياز مىتوانست بود و نه از تجارب مردم كارآزمودهء آن چشم‌پوشى مىتوانست كرد » . « 4 »\r\nدر اين بخش از نقش دهقانان كه در حقيقت ركن اصلى و استخوان‌بندى تركيب جامعهء ايران بودند ، سخن مىرود و خاطرنشان مىشود كه تعهد اين طبقه در پرداخت خراج و ماليات به شيوهء گذشته ، در حقيقت اين امكان را به آنان داد تا رشتهء استوار فرهنگى كه در نظام طبقاتى ايران به دست اين آزادگان بود استمرار يابد و بر كنار آشفتگىهاى زمانه همچنان در درون جامعهء ايرانى به زندگى خود ادامه دهد و با\r\n\r\n\r\n","description":"","footnote":"\r\n( 1 ) - تاريخ و فرهنگ ايران در دوران انتقال از عصر ساسانى به عصر اسلامى ، نوشتهء دكتر محمد محمدى ملايرى انتشارات يزدان ، ج 1 ص 6 .\r\n( 2 ) - همانجا ص 7 .\r\n( 3 ) - همانجا ص 8 .\r\n( 4 ) - همان‌جا ، ص 8 .\r\n","page_name":" 357 ","page_number":357},
  {"content":"\r\n\r\nره‌آوردهاى تازه كه پيام بشرى اسلام بود باورتر شود .\r\nبقاى ديوان خراج و ترتيب آن براى حفظ غنايم از موجباتى بود كه زبان فارسى ، اين نمايندهء اصلى فرهنگ ايران - تا سال 80 هجرى كه ديوانها به عربى برگشت - به عنوان زبان رسمى باقى بماند و پس از آن نيز از ميان نرود . همچنين سكه‌هاى دوران ساسانى - به نوشتهء بلاذرى - تا مدتها رواج داشت و پس از آن نيز براساس همان سكه‌ها در جاهاى مختلف سكهء تازه ضرب مىشد تا توانستند ضرب سكه‌هاى عربى را ممكن كنند و آن را رواج دهند .\r\nمؤلف با شمردن برخى از اين موارد نتيجه مىگيرد كه : « با همهء اين احوال باز بر خلاف واقعيت‌هاى تاريخى . . . ، تاريخ ايران و تاريخ ادب و فرهنگ ايران در اين دوران چنان در پرده‌هاى ابهام و تاريكىهاى تاريخ باقى مانده كه جز دوران انقطاع و بىخبرى نامى مناسب‌تر براى آن نيافته‌اند . چرا ؟ » « 1 » ؛ مؤلّف پاسخ اين چرا و چراهاى ديگر را در عامل تعريب مىداند كه آن : « عربى گردانيدن چيزى است كه در اصل عربى نبوده ، به گونه‌اى كه از هر لحاظ به زّى عربى درآيد و اصل و تبار آن به كلى فراموش گردد » . « 2 » از آن‌جمله تعريب اشخاص را كه با نسبت ولاء صورت گرفته توضيح مىدهد و از نمونه‌هاى جالب آن حسن بصرى ايرانى ، ساكن ابلّه و ميشان در استان شاد بهمن - كه آن را فرات بصره هم مىناميدند - معرّفى مىكند . مردى كه در بصره ، او را به نام حسن ابن ابى الحسن ، مولى بنى سلمه يا بنى النجّار مىشناختند و سخنان وى از لحاظ « بينش مذهبى و تفكّر دينى و پايه‌هاى كلامى و نهادهاى اعتقادى و ارشادى اسلامى هيچ سنخيّتى با دريافت بسيار ابتدايى و نامنسجم همه قبايل عربى كه وى از موالى آنها به‌شمار مىرفت وجود نداشت » . « 3 » و در تأييد آن دلايلى ارائه مىكند كه از جهات منطقى و واقعيت‌هاى تاريخى صحت آن مسلّم است .\r\nهمچنين تعريب تاريخ كه : « پرده‌هاى ديگرى از ابهام بر تاريخ و فرهنگ اين دوران افكنده است . » « 4 » ، منظور او از تعريب تاريخ اين است كه : « روال كلّى حاكم بر اين تاريخ‌ها چنان است كه قرائت آنها اين توهّم را در خواننده پديد مىآورد كه در\r\n\r\n\r\n","description":"","footnote":"\r\n( 1 ) - همانجا ، ص 19 .\r\n( 2 ) - همانجا ص 20 - 19 .\r\n( 3 ) - همانجا ص 22 - 21 .\r\n( 4 ) - همانجا ص 34 .\r\n","page_name":" 358 ","page_number":358},
  {"content":"\r\n\r\nآن دورانها در اين سرزمين پهناور نه ، مردم ديگرى كه در جنب كوچ‌نشين‌هاى عرب وجودى قابل ذكر داشته باشند وجود مىداشته‌اند و نه ، رويداد ديگرى جز همانها كه پاى آن قبايل يا سرانشان در ميان بوده قابل ذكر مىبوده و نه ، زبان ديگرى جز زبان عربى در گسترهء جغرافيايى كاربردى داشته » . « 1 » ديگر درهم‌آميختگى مسائل ايران با عرب و اسلام است كه مؤلف كوشيده است « تا آنجا كه ميسّر بوده ، مسائل درهم آميخته و به‌هم‌تنيده از يكديگر تفكيك گردند و هريك جداگانه در پرتو علل و عوامل خودش مورد بحث و بررسى قرار گيرد » . « 2 » البته مؤلف با وجود قدم‌هاى مهمى كه برداشته ادامهء كار را در گرو پژوهش‌هايى مىداند كه : « مبتنى بر اصول علمى با بهره‌گيرى از وسايلى است كه امروز در جهان دانش در اختيار محققان است و آن هم در انتظار پژوهندگان دانش‌دوست و حقيقت‌جو و پرشكيب و توان و نسبت به تاريخ و فرهنگ خود و مردم و سرزمين خويش علاقه‌مند » . « 3 »\r\nگفتار يكم كتاب در جستجوى پاسخى خردناپذير نام گرفته است . در اين فصل پس از اثبات اين نكته كه دوران انتقال در تاريخ ادبى ايران يك گسيختگى نيست ، از جايگاه زبان و ادب فارسى در تحقيقات عربى ، مترجمان ، آثار فارسى در قرنهاى نخستين اسلامى و كتابهايى كه باقى مانده ، يا از آن سخن رفته است ياد مىكند و پس از شرح و تبيين دوره‌هاى تاريخى ادبيّات عرب ، با طرح اين پرسش كه : « چرا اين دگرگونى عظيم در زبان و فرهنگ عربى . . . نه در مهد اسلام و مركز جزيرة العرب يعنى مكه و مدينه و نه در پايتخت خلافت عربى اموى ، يعنى در شام بلكه در جايى صورت پذيرفته كه خارج از سرزمين عرب بود يعنى در سرزمين عراق ، كه هرچند در اين زمان ديگر مركز كشورى به نام ايران‌شهر و پايتخت دولتى به نام ايران نبوده ولى هنوز آثار آن دوران از ميان نرفته و هنوز يكى از مراكز مهمّ فرهنگ و تمدن ايران به‌شمار مىرفته و هنوز در ديوانهاى مالياتى و كتابهاى جغرافيايى به رسم سابق آن را\r\n\r\n\r\n","description":"","footnote":"\r\n( 1 ) - همانجا ص 34 .\r\n( 2 ) - همانجا ص 41 .\r\n( 3 ) - همانجا ص 45 .\r\n","page_name":" 359 ","page_number":359},
  {"content":"\r\n\r\nدل ايران‌شهر مىخوانده‌اند ؟ « 1 » و چرا ؟ با اين‌كه جلوه‌گاه نهضت علمى و فرهنگى عصر عباسى ، زبان عربى بود ، « خود عربها سهم زيادى در آن نداشتند و علماى ايرانى بودند ؟ » « 2 » پاسخ ضمنى اين پرسش براساس دلايل قطعى در گفتار دوم است كه ابتدا به بررسى اين مسئله مىپردازد كه چرا در دو قرن اول از آثار فارسى خبرى نيست ؟ از نظر مؤلف ، بر مبناى نوشته‌هاى بازمانده ، جوابش در گونهء ديگرى از تعريب است كه :\r\n« اسلام با زبان عربى در ايران راه يافت و اين سرزمين تا مدتها در حيطهء اقتدار حكّام عرب بود كه به تعريب اسلام اهتمامى فراوان داشتند بنابراين طبيعى بوده است كه هم كسانى از ايرانيان كه با علم و معرفت سروكارى داشته‌اند براى شناخت صحيح اسلام و احكام آن به زبان عربى روى آورند و هم كسانى از ايشان كه در زمرهء ديوانيان درآمده يا خدمتى را در دستگاه دولتمردان جديد چشم مىداشته‌اند ؛ به‌همين‌سبب در اين قرنهاى نخستين تنها سخنى كه در آثار مكتوب در ميان است از زبان عربى و تأليف و تدوين در آن است و از زبان فارسى هم تنها هنگامى سخن مىرفته كه يا نوشته‌اى از آثار پيش از اسلام آن ، به زبان عربى ترجمه شده باشد يا شيوه‌اى از شيوه‌هاى بيانى و بلاغى آن در نوشته‌هاى عربى به‌كار رفته باشد و به‌ندرت نشان از كتاب يا نوشته‌اى به زبان فارسى مىتوان يافت كه در همين قرنهاى نخستين تأليف شده باشد » . « 3 » مؤلف اين پديده را از يادگارهاى دوران اموى مىداند و آشكارترين جلوه‌هاى آن را القاء اين توهم مىشمارد كه عرب و اسلام از هم تفكيك‌ناپذيرند و اسلام را جز در زبان عرب نمىتوان فهميد . نمونه‌هايى كه از كتابهاى مختلف نقل مىكند مؤيد و مؤكّد اين نظر است . او فتوا خواستن سامانيان را از علماى ماوراء النّهر امرى ناگزير مىداند و اين اجازه را نقطهء عطفى مىشمارد كه در تاريخ زبان فارسى و فرهنگ اسلامى از اهميت فراوان برخوردار است ؛ پس از ذكر بخش‌هايى از فتوا نتيجه مىگيرد كه : « اين فتوا از يك سو پايه بر اين اصل داشت كه اسلام دينى است\r\n\r\n\r\n","description":"","footnote":"\r\n( 1 ) - همانجا صص 56 - 55 . به استناد نوشته‌هاى : ابن خردادبه ، المسالك و الممالك ص 5 ، قدامة بن جعفر ، كتاب الخراج ، المسالك و الممالك ص 234 ، ابن رسته ، الاعلاق النفيسه صص 1045 - 104 ، مسعودى التنبيه و الاشراف ص 36 ياقوت ، معجم البلدان 1 / 417 .\r\n( 2 ) - تاريخ و فرهنگ ايران در دوران انتقال از عصر ساسانى به عصر اسلامى ، نوشتهء دكتر محمد محمدى ملايرى ، ص 56 .\r\n( 3 ) - همانجا ، صص 124 - 123 .\r\n","page_name":" 360 ","page_number":360},
  {"content":"\r\n\r\nانسانى و جهانى كه هيچ قوميت و زبانى آن را محدود نمىسازد . . . » « 1 » و از سوى ديگر « توهّم بىاساسى را كه در اذهان رسوخ يافته بود و در اثر القاآت مكرر مىرفت كه به صورت سنّتى پايه‌دار و اسلامى درآيد و قلمرو زبان فارسى را از آنچه كه بود تنگ‌تر سازد درهم شكست و راه زبان فارسى را در علوم قرآنى و انواع معارف اسلامى باز كرد . . . » « 2 » و همچنين روش خردمندانه بود كه باعث گرديد تا زبان فارسى ، گذشته از شعر و ادب كه در آن رونقى بسزا يافته بود و رو به كمال داشت با بار اسلامى خود همچنان ببالد و اسلام را ، هم ، در قلمرو بسيار وسيع خود بگستراند و هم ، آن را با خود به سرزمين‌هاى دوردست چين و خاور دور ببرد و در آنجاها بشناساند » . « 3 » مؤلف سپس از ديدگاه علماى ماوراء النّهر كه به لحاظ ضرورت خواندن و نبشتن تفسير قرآن به پارسى ، ترجمه آن را روا دانستند و دانشمندانى چون غزالى كه مىپنداشتند براى عوام بايد كتاب فارسى را از « عبارات بلند و منغلق معانى باريك و دشوار » « 4 » خالى كرد ، بحث مىكند و اعمال نظر علماى متأخر را در مدارس دينى ايران ، براى زبان فارسى نامطلوب مىداند زيرا سبب شده است كه : « زبان فارسى كه در زمينه‌هاى ديگر با زبان عربى هم‌عنان مىرفت و حتى در برخى زمينه‌ها هم از آن پيشى مىگرفت در اين زمينه يعنى در تحقيقات علمى پيشرفتى نكند و از هم‌عنانى با زبان عربى بازماند » « 5 » ؛ و « بينش مذهبى عامّه مردم اين سرزمين يعنى كسانى كه مىبايستى همهء آگاهىهاى علمى خود را در اين زمينه از راه زبان خودشان به‌دست آورند حال و هواى خلق عوام گيرد و در آن ثابت و پابرجا ماند و به‌جاى آنكه مبتنى بر خرد و انديشه باشد و قدرت تشخيص آنان را بيفزايد و بدانگونه كه در منابع اساسى اسلامى مطرح است بر پايهء عقل و بصيرت ، آنان را از اوهام و خرافات بر كنار دارد ، به سوى عواطف سادهء عاميانه گرايد و نه‌تنها كمكى به پرورش خرد و انديشهء آنان نكند بلكه خود زمينهء مساعدى براى رشد باورهاى خرافه‌آميز و ضعف قدرت تشخيص آنان گردد كه آثار زيانبار آن را در سراسر تاريخ ايران به فراوانى مىتوان يافت » « 6 » در استشهاد بر اين مطلب از\r\n\r\n\r\n","description":"","footnote":"\r\n( 1 ) - همانجا ، ص 129 .\r\n( 2 ) - همانجا ، ص 130 .\r\n( 3 ) - همانجا ، صص 131 - 130 .\r\n( 4 ) - همانجا ، ص 135 .\r\n( 5 ) - همانجا ، صص 143 - 142 .\r\n( 6 ) - همانجا ، ص 140 .\r\n","page_name":" 361 ","page_number":361},
  {"content":"\r\n\r\nنوشته‌هاى دو استاد در گذشته شادروانان جلال الدّين همايى و احمد بهمنيار كمك مىگيرد كه خطابه‌هايشان به ترتيب با عنوانهاى « دستور زبان فارسى » و « املاى زبان فارسى » در مقدّمهء لغت‌نامهء دهخدا آمده است .\r\nدر اين گفتار بخشى هم مربوط به لزوم بررسى تاريخ اسلام در زمان‌هايى است كه بايد در زمينهء تاريخ ايران در نظر گرفته شود كه ضمن آن از ايرانيان عرب شده چون حسن بصرى ، و دبيران و مترجمان و نويسندگان اين عهد كه غالبا ايرانى بودند سخن به ميان آمده است . در همين باب روايتى از العقد الفريد نقل مىكند كه گفتگويى ميان عيسى بن موسى و شخصى به نام ابن ابى ليلى است در اين گفتگو ابن ابى ليلى هجده تن از فقيهان مشهور را نام برد كه تنها دو تن از آنها - فقيهان كوفه - عرب و شانزده تن ديگر از موالى بوده‌اند . حتى درباره اين دو تن فقيه كوفه هم ابن ابى ليلى مىگويد كه چون عيسى بن موسى از متعصبان عرب بود و از شنيدن نام موالى به عنوان فقيه آن شهرها به سختى برآشفته و صورتش برافروخته شده بود ، من بر حال او بيمناك شدم و فقيهان كوفه را ابراهيم نخعى و شعبى نام بردم و اگر بيمناك نمىشدم دو تن فقيه كوفه را هم ، يكى حكم بن عتبه و ديگرى عمار بن ابى سليمان نام مىبردم كه آنها هم از موالى بودند » . « 1 »\r\nگفتار سوم سيرى اجتماعى در دوران انتقال است كه در حقيقت بايد آن را در متن كتاب ناميد زيرا گفتارهاى گذشته غالبا در حكم مقدمه‌هايى براى اين بخش است .\r\nابتدا تعريف دوران انتقال است كه : « دورانى است كه در آن ملت ايران از جامعه‌اى زردشتى با همهء ويژگىهاى فكرى و روحى آن به جامعه‌اى اسلامى با تمام خصوصيات عقيدتى آن تغيير يافته ، هم ، تلاشهاى فكرى و ذوقىاش از آن سو به اين سو گراييده و هم ذخاير فرهنگ و تمدنش به اين سو انتقال يافته است » . « 2 » او اين انتقال را مانند انتقال قدرت سياسى و نظامى دولت ساسانى نمىداند كه دورانى كوتاه - حداكثر 15 سال - صورت گرفته بلكه « انتقال فكرى و فرهنگى مردم ايران - نتيجهء طبيعى يك تحوّل مستمرّ در درون جامعهء ايرانى بود كه در اثر آن باورها مسير ديگرى پيمود و معيارها به گونه‌اى ديگر درآمد و ارزش‌ها تغيير شكل يافت چنين تحولى\r\n\r\n\r\n","description":"","footnote":"\r\n( 1 ) - همانجا ، صص 152 - 151 .\r\n( 2 ) - همانجا ، صص 164 - 163 .\r\n","page_name":" 362 ","page_number":362},
  {"content":"\r\n\r\nچيزى نبود كه با يك شكست نظامى يا با انتقال حكومت از گروهى به گروه ديگر صورت پذيرد يا در مدّتى كوتاه جامهء عمل پوشد » . « 1 »\r\nدر اين بخش از طبقات مختلف بزرگان ، دانشمندان و خاندانهايى كه در انتقال فرهنگ و تمدن ايرانى مؤثر بوده‌اند ، ياد مىكند و گاه‌گاه خواننده را به آثار ديگرى كه در طى چهل سال نشر كرده است ارجاع مىدهد . در پايان اين گفتار دو نكته مهم نتيجه مىگيرد :\r\n1 - روح معرفت دوستى و دانش‌طلبى كه ابتدا بر جامعهء اسلامى حكمفرما بوده است و مسلمانان مشتاق و آرمانخواه را به كسب معرفت از هرجا كه در آن معرفتى مىيافته‌اند ، وامىداشته است .\r\n2 - روح تسامح و سعهء صدرى كه در مؤلفات علماى اسلامى به چشم مىخورد « 2 » در اين مورد از ابو الحسن عامرى و كتاب معروف او السعادة و الاسعاد ياد مىكند كه مشتمل بر اصول اخلاقى و تدابير عملى از ترجمه‌هاى عربى ، آثار يونانى ، ايرانى ، هندى و عرب است .\r\nاو اين سعهء صدر و روح تسامح را به‌خصوص در برخى از بزرگان شيعه در اين دوران تأكيد مىكند كه تجلّى آن را مىتوان در ديوان شريف رضى و آثار شريف مرتضى يافت اين بزرگان علاوه بر قصايدى كه در تهنيت نوروز و مهرگان دارند در تربيت افراد شايسته اهتمامى داشته‌اند چنان كه شريف رضى مدتها مهيار ديلمى شاعر معروف عربىگوى را كه از خاندانى زردشتى بود مورد توجه و عنايت خاص داشت و مهيار مدتها شاگردى او كرده و به دست او هم مسلمان شده است .\r\nگفتار چهارم بازگوكنندهء روابط تاريخى ايرانيان و عربها است و از مرزبانان ايران در نقاط مختلف عربستان و جزاير خليج فارس سخن مىگويد . در همين بخش از اعتبار و اهميت عمّان به عنوان مركز دريايى ايران بحث مىكند و از سابقهء اين مركز در دوران ساسانيان سخن مىگويد و سياست عربى دولت ساسانى را با تكيه بر اسناد و شواهد توضيح مىدهد . ادامهء اين گفتار به بررسى وضع حيره و انبار و پادگانهاى ديگر ايران در حاشيهء صحرا و مرز روم اختصاص دارد و از خاندانها و افرادى كه در\r\n\r\n\r\n","description":"","footnote":"\r\n( 1 ) - همانجا ، ص 164 .\r\n( 2 ) - همانجا ، ص 194 .\r\n","page_name":" 363 ","page_number":363},
  {"content":"\r\n\r\nعين التّمر ، فيروز شاپور و پادگانهاى مختلف منشأ اثر و داراى آثارى بوده‌اند ياد مىكند .\r\nگفتار ششم به جايگاه حيره و انبار در مطالعات مشترك فارسى - عربى در دوران جاهلى اختصاص دارد كه ضمن آن بررسىهاى دقيق دربارهء خط و كتابت عربى ، دبيران عرب و تاريخ ادبيات و اشعار دورهء جاهلى و ديگر آثارى كه از جهات مختلف در دوران جاهلى مانده است ، مىنمايد و تأكيد مىكند كه : « غرض در اين گفتار نه ، نقد و بررسى روايات دورهء جاهلى بلكه نمودن جنبه‌هايى از تاريخ و ادب اين دوران است كه در قلمرو مطالعات مشترك فارسى و عربى قرار مىگيرد » . « 1 »\r\nاز گفتار هفتم تا نهم بيشتر بحث از آشفتگىهاى درونى دولت ساسانى در سال‌هاى پايانى حكومت اين سلسله است . بررسى اين حوادث بر اساس نوشته‌هاى تاريخى و محاكمه خسرو پرويز از خلال دو نامه و كشته شدن اوست كه حاصل آن اين است كه : « شيرازهء دولتى كهن به دست حافظان و نگهبانان خودش از هم گسسته و اوراق دفترش در معرض طوفان حوادث قرار گرفته است » . « 2 »\r\nگفتار دهم بخش پايانى كتاب است كه نخستين آشنايى ايرانيان با اسلام و آغاز شگفتىها را بحث و توجيه مىكند . علاوه بر آن دانشمندان يمنى و داورهاى آنان را دربارهء ايران و خاندانهاى اهل حديث و روايت كه با اين سرزمين پيوستگى دارند ، معرّفى مىكند .\r\nاين كتاب جلد اول يادداشتهايى است كه « در طى مدّتى بيش از چهل سال تدريس متناوب در دانشگاه‌هاى تهران و دولتى لبنان و آمريكايى بيروت و نيم قرن مطالعهء پىگير در مسائل مشترك دو زبان فارسى و عربى در تاريخ به هم پيوستهء ايران و اسلام فراهم آمده و همهء آن‌ها هم ، چه آنها كه تاكنون انتشار يافته و چه آنها كه هنوز انتشار نيافته در نظر است در اين مجموعه چاپ و منتشر شود » . « 3 » با اين اميد كه بتوانيم به زودى از ديگر مجلدات اين مجموعه ارزشمند بهره ببريم . « 4 »\r\n\r\n\r\n","description":"","footnote":"\r\n( 1 ) - همانجا ، ص 306 .\r\n( 2 ) - همانجا ، ص 415 .\r\n( 3 ) - همانجا ، صص 6 - 5 .\r\n( 4 ) - خبر انتشار جلد دوم كتاب را نيز در مجله خوانديم ، اميد است كه به‌زودى به شهرستان‌ها نيز ارسال شود .\r\n","page_name":" 364 ","page_number":364},
  {"content":"\r\n\r\n\r\nنمايه\r\n\r\nآ - ا\r\nآدم ، 97\r\nآذرافروز ، 166 ، 167 ، 168 ، 184 ، 224 ، 226\r\nآذربادگان اسپهبد ، 155\r\nآذربايجان ، 245 ، 246 ، 248 ، 263\r\nآذرگشسب ( آتشكده ) ، 248 ، 263\r\nآره ، 160\r\nآزاد ، 332 ، 333\r\nآزادافروز ، ( - دادفروز گشنسپان )\r\nآزادان ( طبقه ) ، 10\r\nآزادبه ، 187 ، 286 ، 301\r\nآزادفروز - المكعبر\r\nآزادفروز بن جشنش - المكعبر\r\nآزرميدخت ، 296\r\nآسيائى ، 234 ، 279\r\nآسيائى سلطنتى ، 214\r\nآسياى صغير ، 262\r\nآسياى غربى ، 54 ، 265\r\nآشوريها ، 154\r\nآكل المرار - حادث بن عمر - حادث ، 186 ، 215\r\nآل ابى طالب ، 141\r\nآلان ، 197\r\nآل بويه ، 145\r\nآل جفنه ، 227\r\nآل على ، 144\r\nآلمانى ، 30 ، 212 ، 214\r\nآل محرّق ، 227\r\nآل منذر ، 215 ، 301\r\nآل نصر بن ربيعه - مناذره\r\nآل نصر ، 180 ، 186\r\nآناتو - عانه ، 198\r\nآنقره ، 218\r\nآيين‌نامه ، 79\r\nآيين الرّمى ، 256\r\nابا عبد اللّه - وهب - وهب بن منبّه بن\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nمنبّه كامل بن سيح ( يا سريح ) ، 351\r\nابان جادويه ، 312\r\nابان رقّاشى ، 132\r\nابناء الاحرار - الابناء - ايرانيان يمن\r\nابراهيم ، 134\r\nابراهيم اشتر ، 95\r\nابراهيم السامرائى ، 142\r\nابراهيم نخعى ، 115\r\nابرويز ( - خسرو پرويز )\r\nابلّه ، 17 ، 18 ، 19 ، 21 ، 22 ، 114 ، 131 ، 132 ، 174 ، 288 ، 295 ، 298 ، 300 ، 301 ، 320\r\nابن ابى اصيبعة ، 142\r\nابن ابى ليلى ، 115\r\nابن اثير ، 26 ، 207 ، 225 ، 258\r\nابن اسحاق ، 325 ، 338\r\nابن اشعث ، 23\r\nابن الشجرى ، 209\r\nابن باذان ، 338\r\nابن بلخى ، 239 ، 240 ، 241 ، 251 ، 252 ، 278 ، 296 ، 311\r\nابن حوقل ، 175 ، 190 ، 198\r\nابن خردادبه ، 7 ، 15 ، 18 ، 44 ، 137 ، 155 تا 157 ، 159 ، 160 ، 184 ، 186 ، 187 ، 189 ، 191 ، 194 ، 197 تا 199 ، 241 ، 260 ، 293 ، 302 ، 343 ، 344\r\nابن خلدون ، 41 ، 113 ، 147 ، 217 ، 317 ، 341 ، 346 ، 348\r\nابن خلكان ، 131 ، 132 ، 137 ، 143 ، 145\r\nابن خمّار ، 143\r\nابن دريد ، 229 ، 231\r\nابن ربّن طبرى ، 142\r\nابن رسته ، 44 ، 196 ، 205 ، 264 ، 265\r\nابن رومى ، 138\r\nابن سرابيون ، 181\r\nابن سعد ، 348 تا 350\r\nابن سلام جمحى ، 214\r\nابن سيرين ، 26\r\nابن سينا ، ابو على سينا - شيخ رئيس ، 145 ، 149 ، 342\r\nابن عامر ، 114\r\nابن عبّاس ، 150 ، 206 ، 333\r\nابن عبدربّه ، 78 ، 115 تا 117\r\nابن عساكر ، 78\r\nابن عمر ، 334\r\nابن عميد ، 143\r\nابن فارس ، 342\r\nابن قتيبه - دينورى\r\nابن كاوان ، 169\r\nابن الكلبى ، 224\r\nابن مسعود ، 150\r\nابن مسكويه ، 78\r\nابن مقفّع - ابن المقفع - عبد اللّه بن مقفع ، 48 ، 49 ، 70 ، 72 ، 78 ، 81 ، 116 ، 136 ، 150 ، 309\r\nابن منقذ ، 331\r\nابن نديم - ابن النديم - محمد بن اسحاق نديم ، 70 ، 72 ، 77 ، 78 ، 82 ، 84 ، 131 ، 139 ، 252 ، 254 ، 256 ، 258 ، 259\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nابن هبيره ، 134\r\nابو احمد حسين بن موسى ، 151\r\nابو اسحاق صابى ، 150\r\nابو الاشعث صنعانى ، 351\r\nابو الحسن بهمنيار - بهمنيار پسر مرزبان ، 145\r\nابو الحسن فائق - فائق الخاصّه ، 100\r\nابو الحسين على بن عباس ، 138\r\nابو الحسين محمد بن القاسم التميمى ، 302\r\nابو الشرف گلپايگانى ، 100\r\nابو الصلت پدر اميّه ، 342\r\nابو العباس اسفراينى - ابو العبّاس فضل بن احمد اسفراينى ، 99 ، 100\r\nابو العبّاس دميرى ، 84\r\nابو العبّاس سفّاح - سفّاح ، 179\r\nابو العلاء - جبلة - جبلة بن سالم - جبلة پسر سالم - جبلة الأيهم الغسّانى ، 252 ، 253 ، 254\r\nابو الفتح بستى ، 100\r\nابو الفرج اصفهانى ، 24 ، 95 ، 177 ، 208 ، 210 ، 217 ، 222 ، 286 ، 342\r\nابو الفضل يعقوب بن ابى يعقوب اسحاق نوبختى ، 137 ، 138\r\nابو القاسم حسين بن روح نوبختى ، 138\r\nابو بكر ، 167 ، 169 ، 299 ، 307 ، 335 ، 336 ، 337 ، 340 ، 350\r\nابو بكر احمد بن كامل قاضى - بقراط دوم ، 143\r\nابو بكر محمّد بن اسمعيل الفقيه ، 96\r\nابو بكر محمّد بن الفضل الامام ، 96\r\nابو جعفر بن محمّد بن على ، 96\r\nابو حنيفه نعمان بن ثابت - امام اعظم ، 98 ، 134 ، 143 ، 151\r\nابو حيّان توحيدى ، 142\r\nابو ريحان بيرونى ، 9 ، 15 ، 84 ، 94 ، 342\r\nابو زمعه جدامية بن ابى الصلت ، 342\r\nابو زيد انصارى ، 173 ، 174 ، 175\r\nابو زيد منجمى ، 150\r\nابو سعيد سيرافى و كتاب سيبويه ، 142\r\nابو سهل ، 138 ، 139\r\nابو طالب نوبختى ، 138\r\nابو طاهر حسن بن ابى سعيد گناوه‌اى ، 161\r\nابو عبد اللّه ( يوسف بن يعقوب ) ، 349\r\nابو عبد اللّه الحسين ، 138\r\nابو عبيد ثقفى ، 302 ، 306\r\nابو عبيده معمر بن المثنّى ، 8 ، 132 ، 174 ، 281\r\nابو عثمان جاحظ - جاحظ ، 73\r\nابو عقيل - معقل بن منبّه ، 315 ، 352\r\nابو عقية - همّام بن منبّه ، 315 ، 352\r\nابو على سينا ، ( - ابن سينا )\r\nابو على مسكويه - احمد بن محمد بن مسكويه ، ( - مسكويه ) 150\r\nابو عمر بن العلاء ، 200\r\nابو قابوس ( نعمان سوم ) ، 210 ، 230\r\nابو لؤلؤه - فيروز ، 206 ، 207\r\nابو محجن ثقفى ، 199\r\nابو محمد عمر بن منبّه ، 315 ، 352\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nابو محمد حسن بن موسى نوبختى ، 138\r\nابو معاذ ، 328\r\nابو منصور سبكتكين - سبكتين ، 100\r\nابو منصور ازهرى ، 171\r\nابو موسى اشعرى - عبد الله بن قيس ، 133 ، 134 ، 330\r\nابو نصر محمد بن عبد الجبار - عتبى ، 100 ، 101\r\nابو نواس ، 138\r\nابو هريره ، 170 ، 352\r\nابو هلال عسكرى ، 49 ، 94\r\nابو يعقوب اسحاق بن ابى سهل بن نوبخت ، 138\r\nابيض المدائن - طاق كسرى - كاخ سفيد مدائن ، 345\r\nابى طالب ، 141 ، 151\r\nابى منصور بن بهرام بن خورشيد بن يزديار ، 145\r\nاحساء ، 154 ، 161 ، 171\r\nاحسن التقاسيم ، 154 ، 175\r\nاحمد بن حسن ميمندى ، 99 ، 100 ، 101\r\nاحمد بن خصيب ، 131\r\nاحمد بن محمد مسكويه رازى - مسكويه ، 143 ، 144\r\nاحمد بهمنيار ، 109\r\nاحمد بيرشك ، 147\r\nاحمد لواسانى ، 64\r\nاحمد مكّى ، 71 ، 75 ، 81\r\nاحنف - احنف بن قيس ، 292\r\nاحياء علوم الدّين ، 102 ، 103\r\nالأخبار الطّوال ، 95 ، 172 ، 189 ، 246 ، 249 ، 250 ، 252 ، 274 ، 287 ، 298\r\nالأدب الجاهلى : 214\r\nالأداب الصغير ، 136\r\nادب العرب و الفرس ، 78\r\nالادب الفارسى فى اهمّ ادواره و اشهر اعلامه ، 37 ، 59 ، 61 ، 82 ، 84\r\nالأداب الكبير ، 136\r\nادب الملوك ، 80\r\nالادب الملوكى ، 80\r\nادبيّات جاهلى - ادبيّات دورهء جاهلى ، 214 ، 220 ، 226 ، 227\r\nادوارد براون ، 38 ، 39 ، 128 ، 132\r\nاردشير بابكان ، 24 ، 25 ، 149 ، 160 ، 174 ، 184 تا 188 ، 213 ، 232 ، 241 ، 242 ، 274 ، 280 ، 301 ، 311\r\nاردشير پسر شيرويه ، 286\r\nاردن ، 266\r\nارسطو ، 149\r\nارض العرب - عربستان\r\nارمنستان - ارمينيّه ، 172 ، 245 ، 259 ، 263 ، 279 ،\r\nارمينيّه - ارمنستان ، 172 ، 245 ، 259 ، 263 ، 279 ،\r\nاروپا ، 172 ، 177\r\nاروند رود ، 200\r\nازد ( قبيله ) ، 174\r\nازهرى ، 115 ، 171 ، 172 ، 230\r\nاساوره - اسواران ، 23\r\nإسبذ - إسبذى ، 162\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nاسپهبد - اسپهبد پهلو ( خاندان ) ، 303\r\nاستان العال - استان بالا ، 191\r\nاستان بالا - استان العال ، 191\r\nاستانبول ، 217 ، 218\r\nاستخر ، 276\r\nاستخرى - اصطخرى ، 128 ، 158 ، 175\r\nاسحق بن علىّ بن سليمان ، 84\r\nاسد رستم - رستم ، 255 ، 259 ، 302 ، 303 ، 305 تا 307 ، 311\r\nاسفنديار ، 249\r\nاسكندر ، 38 ، 39\r\nاسكندريه ، 260 ، 262\r\nاسماعيل ، 97 ، 137\r\nاسماعيل بن عبد الكريم ابن معقل ، 353\r\nاسماعيل پيغامبر ، 97\r\nاسواران - اساوره ، 23\r\nاسود - اسود عنسى\r\nاسود بن يعفر النّهشى ، 227\r\nاسود ، 219 ، 329 تا 333 ، 335 تا 337 ، 346 ، 347 ، 349\r\nاسود عنسى ، 172 ، 315 ، 327 ، 329 ، 330 ، 334 ، 336 ، 339 ، 340 ، 347 ، 349 ، 350\r\nأسود كذّاب عنسى - أسود عنسى\r\nالأشراف ، 10\r\nاشرس ، 12 ، 13 ، 95 ، 98\r\nاشعار جاهلى ، 203 ، 211 ، 213 ، 225 ، 228\r\nاشعريان ، اشعريّين ( قبيله ) ، 328 ، 329\r\nاشكانيان - پارتيها ( طايفه ) ، 174 ، 241\r\nالإصابة ، 174\r\nاصبهبد ، 157\r\nاصبهبد نيمروز - نيمروز اسپهبد - نيمروز اصبهبذ ، 156 ، 157\r\nاصحاب رسول اللّه - صحابهء پيغمبر ، 170 ، 315 ، 327 ، 329 ، 349 ، 350\r\nاستخرى - اصطخرى ، 128 ، 158 ، 175\r\nاصفهان ، 265 ، 312 ، 313\r\nاصمعى ، 205 ، 253\r\nاعتذاريّات ( اشعار ) ، 220\r\nاعشى قيس - صنّاجة العرب ، 203 ، 218 ، 229 ، 219\r\nالاعلاق النفيسه ، 44 ، 205\r\nالإعلام بمناقب الإسلام ، 147\r\nاغانى ، 24 ، 95 ، 135 ، 136 ، 177 ، 208 ، 209 ، 217 ، 220 ، 222 ، 223 ، 224 ، 231 ، 286 ، 290\r\nاغانى اسپانيائى ،\r\nافراسياب ، 100 ، 256\r\nافريقا ، 54 ، 159 ، 234 ، 261 ، 262 ، 318 ، 320\r\nافريقاى شمالى ، 54\r\nافلاطون ، 149\r\nاقبال آشتيانى - عبّاس اقبال ، 136 ، 139\r\nاقيانوس هند ، 155 ، 173 ، 174 ، 177 ، 318\r\nاكثم بن صيفى ، 78\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nالب ارسلان سلجوقى ، 101\r\nالّيس ، 197\r\nامام اعظم - ابو حنيفه نعمان بن ثابت ، 98 ، 134 ، 143 ، 151\r\nامام الائمة - حسن بن عبد اللّه بن مرزبان سيرافى - شيخ الشّيوخ ، 142\r\nامام غائب ، 138\r\nامام موسى كاظم ، 151\r\nامان - عمان\r\nامرؤ القيس ، 178 ، 187 ، 203 ، 214 تا 218 ، 220 ، 226\r\nأمراء الشّعر العربى فى العصر العبّاسى ، 342\r\nامّ كلثوم ، 195\r\nامويان - بنى اميّه ، 9 ، 98 ، 113 ، 234\r\nأميّة بن أبى الصّلت ، 342\r\nامين ، 140 ، 323\r\nاناهيتا ، 312\r\nانبار - فيروز شاپور - پريساپور - پيروز شاپور ، 179 ، 180 ، 183 ، 184 ، 189 ، 190 ، 191 ، 192 ، 193 ، 196 ، 197 ، 198 ، 203 ، 205 ، 206 ، 208 ، 209 ، 211 ، 212 ، 283 ، 289\r\nانجمن پادشاهى آسيائى ،\r\nاندرز شاپور پسر اردشير به پسرش هرمز ، 149\r\nاندلس ، 41\r\nانساب الاشراف ، 12 ، 23 ، 24 ، 168\r\nانس بن مالك ، 114 ، 131 ، 228\r\nانصار ، 156\r\nانطاكيه ، 260 ، 261\r\nانگلستان ، 71 ، 75 ، 228\r\nانوشروان - انوشيروان\r\nانوش‌زاد ، 159\r\nانوشيروان - انوشروان - كسرى انوشروان - خسرو اوّل - خسرو 8 ، 29 ، 149 ، 155 ، 159 ، 167 ، 172 ، 179 ، 185 تا 187 ، 196 ، 197 ، 216 ، 217 ، 225 ، 233 ، 226 ، 236 تا 238 ، 240 ، 243 ، 247 ، 264 ، 273 ، 277 ، 282 ، 291 ، 308 ، تا 310 ، 316 ، 317 ، 320 تا 323 ، 339 ، 344 ، 345\r\nانيس المقدسى ، 48 ، 342\r\nاورشليم ، 261 ، 297\r\nاورفا - مارتيرو پوليس ، 259\r\nاوس ( قبيله ) ، 156\r\nاهل البيوتات ، 10\r\nاهل ردّه ( قبايل ) ، 332\r\nاهل فارس - فارسيان ( سه خانواده ) ، 295 ، 302\r\nاهواز ، 130 ، 133\r\nأياد ( قبيله ) ، 208 ، 209 ، 219 ، 227\r\nأياس - أياس بن قبيصه طائى ، 187 ، 219 ، 286 تا 289\r\nاياس بن قبيصهء طائى ، 219 ، 286 ، 289\r\nايّام العرب ، 165 ، 203 ، 222 ، 283 ، 290 ، 291 ، 319\r\nايّام ردّه ، 316 ، 334\r\nايران انبار گبد ، 211\r\nايران فراوان كاربرد يافته است .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nايران در زمان ساسانيان - ايران ساسانى ، 10 ، 231 ، 236 ، 240 ، 243 ، 249 ، 275 ، 308 ، 309\r\nايران ساسانى - ايران در زمان ساسانيان ايرانشهر ، 14 و 15 ، 263\r\nايرانيان يمن - ألأبناء - أحرار - بنو الأحرار - أبناء الأحرار ، 342 تا 344 ، 348\r\nايزد گشسب ، 240\r\nايشوعهب ، 297\r\nايلاف ( سوره ) ، 177\r\nايّوب بن القريّة ، 171 ، 172\r\n\r\nب\r\nباب الابواب ، 197\r\nباب الهند ، 96\r\nبابل ، 189 ، 262\r\nبابليها ، 154\r\nبابويه ، 323 ، 325\r\nبادآورد ( گنج ) ، 261\r\nباذام - باذان\r\nباذان - باذام ، 173 ، 223 ، 292 ، 315 ، 316 ، 323 ، 324 - 328 ، 330 ، 347 ، 348\r\nبارق ، 158 ، 227 ، 228\r\nبازيار ، 256\r\nبتن اردشير - فسا اردشير - خط - بنياد اردشير ، 160\r\nبحترى - ابو عباده بحترى ، 137 ، 138 ، 344 ، 345\r\nبحر الميّت ، 266\r\nبحر فارس ، 160\r\nبحرين ، 130 ، 153 ، 154 ، 156 ، 159 ، 161 - 175 ، 184 ، 221 ، 283 ، 291 ، 301 ، 331\r\nبحيرهء هجر ، 171\r\nبخارا ، 12 ، 96 ، 98\r\nبخارى ( امام ) محمّد بن اسمعيل بن ابراهيم بن المغيرة بن بردزبه ، 137\r\nبدء ظهور عناصر ايرانيّة فى الأدب العربى ، 57\r\nالبدء و التاريخ ، 317\r\nبديع الزّمان فروزانفر ، 64\r\nبراء بن مالك ، 164\r\nبراز پسر ماهويه ، 313\r\nبرد پدر بشّار ، 135 ، 136\r\nبردزبه ، 137\r\nبرزمهر ، 240\r\nبرزويه ، 309\r\nبرمكيان ( طايفه ) ، 137 ، 139\r\nبرهان قاطع ، 253\r\nبريل ، 205\r\nبزرجمهر ، بوذرجمهر ، 78 ، 149\r\nبسطام ، 231\r\nبسفرّخ - فسفروخ پسر ماخرشيذان - بسفروخ ، 192 ، 296\r\nبسك پسر ماهبود ، 166\r\nبشّار ( شاعر ) ، 135 ، 136\r\nبشير فرنسيس ، 182\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nبصره ، 19 تا 25 ، 54 ، 114 ، 115 ، 130 ، 131 ، 133 ، 135 ، 197 ، 200 ، 206\r\nبطراء ، 177\r\nالبغال ، 173 ، 176 ، 300\r\nبغداد ، 59 ، 134 ، 138 ، 140 تا 142 ، 234 ، 264 ، 295 ، 298 ، 303 ، 342\r\nبغداد دز خلافت عبّاسى ، 181\r\nبقراط دوم - ابو بكر احمد بن كامل قاضى ، 143 ، 144\r\nبكّار بن عبد اللّه ابن سهوك ، 315 ، 352\r\nبكر - بكر بن وائل ، 218 ، 219 ، 161 ، 298\r\nبلاد البهلويين - بلاد العجم - عراق عجم ، 302\r\nبلاد العجم - بلاد البهلويّين - عراق عجم ، 302\r\nبلاذرى ، 23 ، 130 ، 161 ، 164 ، 167 تا 169 ، 183 ، 189 ، 192 ، 194 ، 195 ، 198\r\nبلاش آباد - ساباط ، 303 ، 306\r\nبلخ ، 96 ، 190\r\nالبلد ، 59\r\nالبلدان ، 20 ، 128 ، 131 ، 329\r\nبلدان الخلاقة الشّرقية ، 182\r\nبلعمى ، 242 ، 252 ، 276 ، 287 ، 303\r\nبليسيوم ، 262\r\nبندارى ، 266\r\nبنو الأحرار - ايرانيان يمن\r\nبنو خوش نوشك - خاندان خوش نوشك ، 192\r\nبنياد اردشير - بتن اردشير - خط - فسا اردشير ، 160\r\nبنى اسد ، 216 ، 220 ، 225\r\nبنى اسرائيل ، 188\r\nبنى النجار ، 18\r\nبنى اميّه - امويان ، 9 ، 98 ، 113 ، 234\r\nبنى بكره ، 332\r\nبنى تغلب - تغلب ، 159 ، 160\r\nبنى تميم - تميم ، 133 ، 160 ، 161 ، 167 ، 223 ، 224 ، 226\r\nبنى جعيد ، 223\r\nبنى حنظلة بن يربوع ، 223\r\nبنى ربيعه ، 223\r\nبنى سعد - سعد ( طايفه ) ، 8 ، 13 ، 180 ، 192 ، 199 ، 223 ، 285 ، 348\r\nبنى سلمه ، 18\r\nبنى شيبان ، 200 ، 218 ، 230 ، 284 ، 289\r\nبنى عبّاس - عبّاسيان ، 41 ، 140 ، 141 ، 148 ، 204 ، 205\r\nبنى عقيل ، 340\r\nبنى كنانه ، 235\r\nبنى لخم - مناذره\r\nبنى مجاشع ، 224\r\nبنى يربوع ، 203 ، 219 ، 220 ، 224 ، 291\r\nبوذرجمهر - بزرجمهر ، 78 ، 149\r\nبهار ، 10 ، 24\r\nبهافريد فردينان ، 94\r\nبهرام - بهرام چوبين‌نامه - چوبين‌نامه - كتاب بهرام چوبين - كتاب بهرام\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nچوبينه ، 187 ، 233 ، 236 ، 237 ، 245 تا 259 ،\r\nبهرام ششم ، 248\r\nبهرام گور ، 184 ، 257\r\nبهزاد - عبد اللّه ، 142\r\nبهشت آباد - بهشت آباد اردشير ، 179 ، 200 ، 288\r\nبهقباد بالا ، 189\r\nبهقباد پائين ، 186\r\nبهقباد ميانه ، 186\r\nبهمن - بهمن جادويه - ذو الحاجب ، 302\r\nبهمن اردشير ، 200\r\nبهمنيار پسر مرزبان - ابو الحسن بهمنيار ، 145\r\nالبيان و التّبيين ، 21 ، 132 ، 134 ، 228 ، 229\r\nبيب - گيو ، 137\r\nبيت الحكمة ، 84 ، 137\r\nبيروت ، 5 ، 31 ، 37 ، 46 ، 53 ، 59 ، 61 ، 65 ، 69 ، 71 ، 82 ، 142 ، 143 ، 157 ، 158 ، 173 ، 206 ، 208 ، 212 ، 217 ، 225 ، 228 ، 272 ، 277\r\nالبيزره ، 256\r\nبينونه ، 160\r\nالبيوتات السّبعه ( هفت خانواده ) ، 242\r\nبيهقى ، 205 ، 254\r\n\r\nپ\r\nپادوسپان - فادوسبان ، 156\r\nپارتيها - اشكانيان ، 174 ، 241\r\nپاكستان ، 91\r\nپرسى سايكس - سايكس ، 265 ، 296 ، 323\r\nپروكوپيوس ، 217\r\nپرويز - خسرو پرويز\r\nپريساپور - انبار\r\nپژوهشى دربارهء سكّه‌هاى بهرام ششم ( چوبين ) ( بررسيهاى تاريخى ) ، 248\r\nپلا - شارل پلا ، 175 ، 199 ، 209 ، 232 ، 246 ، 252 ، 253 ، 260 ، 261 ، 267 ، 268 ، 296\r\nپوران - پوران‌دخت ، 192 ، 286 ، 296 ، 298\r\nپورداوود ، 312\r\nپهلويان - الفهلوج ( سه خانواده ) ، 295 ، 302\r\nپيروز شاپور - انبار\r\nپيغمبر اسلام ( ص ) - حضرت رسول - محمّد ( ص ) ، 97 ، 98 ، 111 ، 125 ، 126 ، 129 ، 130 تا 133 ، 137 ، 141 ، 143 ، 153 ، 161 تا 165 ، 170 ، 172 تا 175 ، 178 ، 201 ، 228 ، 231 ، 297 ، 307 ، 315 تا 317 ، 323 تا 330 ، 332 ، 334 ، 335 ، 341 ، 347 تا 351 ،\r\nپيكار صفّين ، 192\r\n\r\nت\r\nتابعين صحابه ، 351\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nالتاج فى اخلاق الملوك - كتاب التّاج فى اخلاق الملوك ، 78 ، 80 ، 268 ، 274\r\nتاجنامه ، 79\r\nتاجنامهء انوشروان ، 72\r\nتاجنامه‌هاى ساسانى ، 72 ، 272\r\nتاريخ آداب اللّغة العربيّة ، 113 ، 222\r\nتاريخ ابن اثير ، 258\r\nتاريخ ادب عربى در عصر جاهلى ، 218\r\nتاريخ ادبيّات دكتر صفا ، 101\r\nتاريخ ادبيّات عصر جاهلى ، 214\r\nتاريخ ادبى ايران ، 37 تا 40 ، 128 ، 132\r\nتاريخ ادبى عرب در عصر جاهلى ، 209\r\nتاريخ الجاهليّه ، 225\r\nتاريخ العرب قبل الاسلام ، 158 ، 217 ، 225\r\nتاريخ ايران ، 296 ، 323\r\nتاريخ بخارا ، 98\r\nتاريخ بلعمى ، 252\r\nتاريخ ثعالبى ، 276\r\nتاريخ حمزهء اصفهانى ، 317\r\nتاريخ سيستان ، 11 ، 24\r\nتاريخ طبرى ، 30 ، 143 ، 157 ، 166 ، 192 ، 224 ، 239 ، 242 ، 252 تا 254 ، 258 ، 275 ، 287 ، 292 ، 303 ، 306 ، 324 ، 325 ، 338\r\nتاريخ عربستان و قوم عرب در اوان ظهور اسلام و قبل از آن ، 155 ، 165 ، 178 ، 282\r\nتاريخ قم ، 13\r\nتاريخ يعقوبى ، 252 ، 317\r\nتاريخ يمينى ، 100 ، 101\r\nتازيان شاه ، 184 ، 187\r\nتاقديس ، 263\r\nتبرستان - طبرستان ، 128\r\nتبوك ، 177\r\nتجارب الامم ، 144\r\nتجدّد ، 20 ، 114\r\nالتحصيل ، 145\r\nتدمر ، 177\r\nترجمهء تاريخ طبرى ، 242 ، 253 ، 287 ، 303\r\nترجمهء تفسير طبرى ، 102\r\nترجمهء شاهنامه بندارى ، 266\r\nالتّرجمة و النّقل عن الفارسيّة فى القرون الاسلاميّة الأولى ، 71 ، 272 ، 277 ، 282\r\nترجمه و نقل از فارسى در سده‌هاى نخستين اسلامى - التّرجمة و النّقل عن الفارسيّة فى القرون الاسلاميّة الأولى ، 71 ، 272 ، 277 ، 282\r\nتركان ، 13 ، 99 ، 190 ، 245 ، 256\r\nتركان سلجوقى ، 102\r\nتركستان - تركستان چين ، 197 ، 246 ، 248 ، 249 ، 256 ، 266\r\nتطوّر الاساليب النّشريه : 48\r\nتعبير الرّؤيا ، 131\r\nتغلب - بنى تغلب ، 159 ، 160\r\nتفسير طبرى ، 96 ، 97\r\nتكريت ، 303\r\nتلويزيون دولتى لبنان ، 86\r\nتميم - بنى تميم ، 133 ، 160 ، 161 ،\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n167 ، 223 ، 224 ، 226\r\nالتّنبيه و الاشراف ، 44 ، 209\r\nتنوخ ، 184\r\nتوّج فارس ، 28\r\nتهامه ، 153 ، 156 ، 159 ، 208\r\nتهذيب الاخلاق ، 144\r\nتهران ، 5 ، 11 ، 35 ، 37 ، 41 ، 46 ، 53 ، 56 تا 59 ، 96 ، 102 ، 115 ، 131 ، 150 ، 175 ، 209 ، 236 ، 240 ، 243 ، 298 ، 310 ، 323 ، 345\r\nتيران ، 217\r\nتيسفون ، 25 ، 177 ، 190 ، 191 ، 237 ، 246 تا 250 ، 256 ، 264 ، 266 ، 281 ، 290 ، 291 ، 295 ، 296 ، 298 ، 302 ، 305 ، 312\r\nتيماء ، 177 ، 178 ، 217\r\nالتّيمن ، 156\r\n\r\nث\r\nثابت پدر ابو حنيفه ، 107\r\nثعالبى ، 74 ، 239 ، 252 ، 263 ، 276\r\n\r\nج\r\nجابر ، 228\r\nجاحظ - ابو عثمان جاحظ ، 73 ، 74 ، 78 ، 80 ، 132 ، 133 ، 147 ، 148 ، 150 ، 173 ، 176 ، 227 ، 228 ، 229 ، 257 ، 268 ، 274 ، 300\r\nجارود ، 168 ، 169\r\nالجامع المحتصر من سنن رسول اللّه ، 137\r\nجامعة بيروت الأمريكيّة - دانشگاه امريكايى بيروت ، 5 ، 46 ، 342\r\nجاودان خرد ، 78 ، 144 ، 150\r\nجبلة - جبلة بن الأيهم الغسّانى - جبلة پسر سالم - ابو العلاء ، 252 ، 253 ، 259\r\nجحظه ، 199\r\nجدّه ، 320 ، 321\r\nجرجرايا ، 131\r\nجرجى زيدان ، 158 ، 212 ، 222\r\nجرف ، 228\r\nجرير بن عبد اللّه بجلّى ، 338\r\nجزيره ، 115 ، 198\r\nجزيرة العرب - عربستان\r\nجعفر خليلى ، 59 ، 65\r\nجفينة ، 207\r\nجلال الدّين تهرانى ( سيّد ) ، 30\r\nجلال الدّين رومى - مولوى ، 59 ، 63\r\nجلال الدّين همائى - همائى ، 108\r\nجلندى ، 173\r\nجلولا ، 11 ، 132\r\nجمل ، 196\r\nجمهرة ، 229 ، 231\r\nجميل بصبهرى ، 11\r\nجند ، 328 ، 332 ، 352\r\nجنگ جمل ، 23\r\nجنگ خندق ، 129\r\nجنگ خيبر ، 326\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nجنگهاى ردّه ، 169 ، 299 ، 307\r\nجواثا ، 160 ، 164\r\nجواد على ، 158 ، 178 ، 217 ، 225\r\nجواليقى ، 49 ، 231\r\nجوانبوذان بن المكعبر ، 168\r\nجوانشير ، 250\r\nجواهر القرآن ، 102\r\nجودرز - گودرز ، 137 ، 138\r\nجورج سارتن ، 147\r\nجوزجان ، 190\r\nجوهرى ، 342\r\nجهان غرب ، 14\r\nجهشيارى ، 11 ، 140\r\nجيفر ( پسر جلندى ) ، 173 ، 176\r\n\r\nچ\r\nچاپخانهء مجلس ، 30\r\nچوبين‌نامه - بهرام چوبين‌نامه - كتاب بهرام چوبين - كتاب بهرام چوبينه ، 233 ، 237 ، 251 ، 253 ، 258 ، 259\r\nچين ، 68 ، 91 ، 99 ، 177 ، 298\r\n\r\nح\r\nحارث - حارث بن عمر - آكل المرار ، 168 ، 186 ، 187 ، 215 ، 216 ، 225\r\nحارث بن جبله - خالد بن جبلة ، 178 ، 185\r\nحارث بن جبله غسانى ، 218\r\nحارث بن عمر - آكل المرار - حارث ، 168 ، 186 ، 187 ، 215 ، 216 ، 225\r\nحافظ ، 59 ، 64\r\nحافظ ذهبى ، 350\r\nحبشه ، 155 ، 323 ، 346\r\nحبشيان - حبشيها ، 155 ، 177 ، 217 ، 291 ، 315 ، 317 ، 320 ، 321 ، 322 ، 342 ، 343 ، 344 ، 345 ، 351\r\nحبيب يغمائى ، 96\r\nحجّاج - حجّاج بن يوسف ، 14 ، 20 ، 23 ، 26 ، 28 ، 84 ، 171 ، 192 ، 195 ، 253 ، 350\r\nحجّاج بن بشر بن فيروز الديلمى - حجّاج نوهء فيروز ، 350\r\nحجّاج نوهء فيروز - حجّاج بن بشر بن فيروز الدّيلمى ، 350\r\nحجاز ، 153 ، 154 ، 156 ، 165 ، 175 ، 197 ، 206 ، 318 ، 319 ، 321 ، 347\r\nحجة الوداع ، 328 ، 329\r\nالحجر ( سوره ) ، 230\r\nحجر ، 177\r\nحجر ، 215 ، 216 ، 220 ، 225\r\nحجر پدر امرؤ القيس ، 216\r\nحجر بن الحارث ، 225\r\nالحديث ( روزنامه ) ، 53\r\nحديفة بن اليمان ، 29 ، 30\r\nحرب بن اميّه ، 206\r\nحسن - حسن بصرى\r\nحسن - مهيار ديلمى ، 144 ، 151\r\nحسن - حسن بصرى - حسن بن ابى\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nالحسن ، 18 ، 19 ، 20 ، 21 ، 22 ، 23 ، 24 ، 25 ، 26 ، 27 ، 114 ، 131 ، 132 ، 139 ، 140 ، 145\r\nحسن بن ابى الحسن مولى بنى سلمه ، 18\r\nحسن بن حسن بن على ، 195\r\nحسن بن سهل ، 141\r\nحسن بن عبد اللّه بن مرزبان سيرافى - امام الأئمّه - شيخ الشيوخ ، 142\r\nحسن بن على ، 195\r\nحسن بن على مندوس فقيه ، 96\r\nحسن بن مخلّد ، 344\r\nحسن تقىزاده ( سيّد ) ، 25 ، 136 ، 155 ، 165 ، 178 ، 282\r\nحسين - حسين بن على ، 95\r\nحسين خديوجم ، 102\r\nحضرت رسول - پيغمبر اسلام\r\nحضرموت ، 157 ، 158 ، 177 ، 215 ، 329 ، 330 ، 331 ، 332 ، 341 ، 343\r\nحفظ الصحة ، 142\r\nحكم بن ابى العاص ، 167 ، 168\r\nحكم بن عتبه ، 115\r\nحكم بن منذر بن جارود ، 168\r\nالحكمة الخالدة ، 144 ، 150\r\nحلوان ، 197 ، 199 ، 264\r\nحمّاد - حمّاد بن زيد ، 203 ، 209 ، 210\r\nحمراء ( گروه ) ، 95\r\nحمران بن ابان ، 189\r\nحمزهء اصفهانى ، 157 ، 160 ، 165 ، 174 ، 212 ، 215 ، 317 ، 323\r\nحمير - حميريان - هاماوران ، 315 ، 321 ، 322 ، 343 ، 344\r\nحميرى ، 325 ، 343\r\nحنس بن عبد اللّه ، 351\r\nحيره ، 159 ، 173 ، 178 تا 189 ، 192 تا 194 ، 198 ، 203 ، 205 تا 210 ، 212 تا 216 ، 218 تا 223 ، 225 ، 230 ، 274 ، 279 تا 283 ، 286 ، 287 ، 289 ، 295 ، 298 ، 300 ، 301 ، 322\r\nالحيوان ، 148 ، 228 ، 257\r\n\r\nخ\r\nخاقان - خاقان ترك ، 245 ، 248\r\nخالد - خالد بن وليد ، 9 ، 131 ، 185 ، 189 ، 206 ، 209 ، 301 ، 329 ، 330\r\nخالد بن جبله - حارث بن جبله ، 178 ، 185\r\nخالد بن سعيد بن العاص ، 328\r\nخالد بن عبد اللّه قسرى ، 9\r\nخالد بن هانى متفقه ، 96\r\nخالد خفيرى - هلال بن عقبه ، 189\r\nخاندان خوش‌نوشك - بنوخوش نوشك ، 192\r\nخاندان شيلى ، 192\r\nخاندان منبّه ، 352 ، 353\r\nخاندان نصر - مناذره\r\nخاندان نصر بن ربيعه - مناذره\r\nخاندان نوبختى ، 139\r\nخاور دور ، 91 ، 99 ، 298\r\nخاورشناسان ( طبقه ) ، 80\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nخبّان ، 329\r\nخداينامه ، 78 ، 254 ، 256\r\nالخراج ،\r\nخراسان ، 12 ، 20 ، 26 ، 62 ، 95 ، 98 ، 100 ، 115 ، 135 ، 140 ، 191 ، 204 ، 248 ، 249 ، 292\r\nخراسان اسپهبد ، 155\r\nخربران اسپهبد - خربران اصبهبد ، 155 ، 260\r\nخرّ خسرو - خرّه خسرو ، 271 ، 291 ، 292 ، 323 ، 325 ، 338\r\nخزانة الادب ، 24\r\nخزانة الحكمة ، 138\r\nخزر - خزرها ( قوم ) ، 172 ، 197 ، 185 ، 320\r\nخزرج ( قبيله ) ، 156\r\nخسرو - انوشيروان\r\nخسرو - خسرو پرويز\r\nخسرو انوشيروان - انوشيروان\r\nخسرو اوّل - انوشيروان\r\nخسرو پرويز - خسرو - كسرى - پرويز - كسرى ابرويز - خسرو پسر هرمز ، 8 ، 29 ، 149 ، 155 ، 159 ، 167 ، 172 ، 179 ، 185 تا 187 ، 196 ، 197 ، 216 ، 217 ، 225 ، 233 ، 226 ، 236 تا 238 ، 240 ، 243 ، 247 ، 264 ، 273 ، 277 ، 282 ، 291 ، 308 ، تا 310 ، 316 ، 317 ، 320 تا 323 ، 339 ، 344 ، 345\r\nخسرو پسر شهريار يزدجرد ، 274\r\nخسرو پسر هرمز - خسرو پرويز\r\nخشايارشا ، 154\r\nخضر بن على ، 84\r\nخطّ - بتن اردشير - فسا اردشير ، بنياد اردشير ، 160\r\nخطرنية ، 189\r\nخط ميخى ، 63\r\nخطوط ايرانى ، 63\r\nخطيب بغدادى ، 137 ، 143\r\nخلفا ، 6 ، 9 ، 13 ، 14 ، 15 ، 28 ، 41 ، 51 ، 52 ، 125 ، 128 ، 182\r\nخلفاى عبّاسى ، 9\r\nخليج عدن ، 173\r\nخليج فارس ، 153 تا 156 ، 159 ، 163 ، 169 ، 171 ، 173 ، 174 ، 191 ، 200 ، 201 ، 289 ، 301 ، 320 ، 331\r\nخليل بن احمد سجستانى ، 96\r\nخنابرزين - فنابرزين ، 159\r\nخندق شاپور ، 179 ، 184 ، 193 ، 194 ، 196 ، 198\r\nخواجه نظام الملك ، 101\r\nخوارزم ، 248\r\nخورنق ، 180 ، 215 ، 227 ، 228\r\nخوزستان ، 23 ، 24 ، 130 ، 166 ، 206\r\nخوش‌نوش ، 192\r\nخولان ، 337 ، 339\r\nخيّام ، 59 ، 63\r\nخيبر ، 177 ، 326\r\nخيره ، 19 ، 114\r\n\r\nد\r\nدائرة المعارف ، 143 ، 148\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nدائرة المعارف اسلامى ، 218\r\nدادفروز - دادفروز پسر گشنسپ - دادفروز بن جشنسفان - دادفروز گشنسپان - دادفروزين جشنسفان - المكعبر\r\nدادويه - داذوىّ ، 315 ، 332 ، 333 ، 335 ، 337 تا 339 ، 349\r\nداذوىّ - دادويه\r\nدارا ، 259\r\nدار الحداثة ، 173 ، 300\r\nدار الحياة ، 158\r\nدار العلم للملايين ، 225\r\nدار الفكر ، 217\r\nدار مسيح - صليب مسيح ، 260 ، 279 ، 274 ، 297\r\nدار مكتبة الحياة ، 142 ، 157 ، 158 ، 208 ، 217\r\nدارين - هيج - هيچ ، 160 ، 167 ، 160\r\nداريوش اوّل ، 154\r\nداعيان علوى ، 128\r\nدانش‌پژوه ، 147\r\nدانشكدهء ادبيّات ، 64\r\nدانشكدهء الهيّات مشهد ، 133\r\nدانشكدهء الهيّات و معارف اسلامى ، 52 ، 207\r\nدانشكدهء علوم معقول و منقول ، 155 ، 165\r\nدانشگاه امريكايى بيروت ، - جامعة بيروت الأمريكيّة ، 5 ، 46 ، 342\r\nدانشگاه تهران ، 5 ، 37 ، 46 ، 52 ، 53 ، 56 ، 57 ، 58 ، 61 ، 64 ، 65 ، 68 ، 88 ، 120\r\nدانشگاه خراسان ، 64\r\nدانشگاه دمشق ، 58\r\nدانشگاه لبنان ، 31 ، 37 ، 41 ، 57 ، 61 ، 65 ، 67 ، 71 ، 72 ، 75 ، 76 ، 82 ، 85 ، 86\r\nدانشگاه عربى بيروت ، 58\r\nدانشگاه قرويين ، 118\r\nدانشگاه لبنان - دانشگاه دولتى لبنان\r\nدائرة المعارف ، 143 ، 148\r\nدايرة المعارف اسلامى ، 218\r\nدجله ، 9 ، 29 ، 191\r\nدختنوس ، 231\r\nالدّراسات الادبيّة ( فصلنامه ) ، 37 ، 59 ، 61 ، 61 ، 64 ، 66 ، 67 ، 71 ، 72 ، 73 ، 82 ، 85 ، 87 ، 139 ، 142 ، 162 ، 219 ، 253 ، 266 ، 272 ، 277\r\nدربارهء يكى از تاجنامه‌هاى ساسانى ، 272\r\nدرس الّغة و الأدب ، 56 ، 68 ، 346\r\nدروازهء خراسان ، 312\r\nدروس فى آداب الّغة العربيّة و تاريخها ، 57\r\nدرياى چين - درياى فارس ، 175 ، 176\r\nدرياى سبز ، 171\r\nدرياى سرخ ، 155 ، 173 ، 318 ، 320 ، 321\r\nدرياى سفيد - مديترانه ، 68\r\nدرياى سياه ، 263\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nدرياى عمان ، 155 ، 159 ، 173\r\nدرياى فارس ، درياى چين ، 175 ، 176\r\nدرياى هند ، 175\r\nدستگرد - دستگرد خسرو - دسكرة الملك - زندان - الدّسكرة ، 264 ، 265 ، 266\r\nدشت ميشان ، 18 ، 21\r\nدل ايرانشهر ، 7 ، 54 ، 186\r\nدليم ، 198\r\nدمشق ، 115 ، 177 ، 321 ، 351\r\nدميرى ، 115\r\nدوران اشكانى ، 39 ، 154 ، 174 ، 184 ، 242 ، 303\r\nدوران انتقال از عصر ساسانى به عصر اسلامى ، 6 ، 42 ، 54\r\nدوران جاهلى - دورهء جاهلى - عصر جاهلى ، 42 ، 156 ، 166 ، 203 ، 204 ، 205 ، 209 ، 211 ، 214 ، 215 ، 218 ، 219 ، 222 ، 225 ، 232 ، 282\r\nدوران ردّه ، 164 ، 334 ، 335 ، 349\r\nدوران صفوى ، 62\r\nدوران هخامنشى ، 39 ، 40 ، 154\r\nدورود ، 189\r\nدورهء عبّاسى ، 42 ، 44 ، 69\r\nدولتشاه سمرقندى ، 101\r\nدهاقين - دهقانان ( طبقه ) ، 11 ، 12 ، 96\r\nدهخدا ، 145\r\nدهقانان - دهكانان ( طبقه ) ، 11 ، 12 ، 96\r\nديلم ، 128\r\nديلمان ، 249\r\nالدّيلمى - فيروز ديلمى\r\nديلميان ( قوم ) ، 41 ، 116 ، 147\r\nدينور ، 117\r\nدينورى - ابن قتيبه - عبد اللّه بن مسلم ، 73 ، 74 ، 79 ، 95 ، 117 ، 189 ، 212 ، 250 ، 252 ، 287 ، 298 ، 229\r\nديوان انشاء ، 67\r\nديوان بريد ، 210\r\nديوان خراج ، 14\r\nديوان رسائل ، 52 ، 100\r\nديوان عراق ، 13 ، 28 ، 52 ، 115\r\nديوجانس ، 149\r\n\r\nذ\r\nالذّاريات ( سوره ) ، 230\r\nذبيح اللّه صفا ( دكتر ) ، 64\r\nذو التّاج - هوذة بن على\r\nذو الحاجب - بهمن جادويه - بهمن 302\r\nذو قار - ذى قار ، 184 ، 193 ، 194 ، 289\r\nذى الرئاستين - فضل بن سهل ، 84 ، 139\r\nذى الشرفات ، 215 ، 227 ، 228\r\nذى الكلاع ، 336\r\nذويزن ، 317\r\n\r\nر\r\nراميار ( دكتر ) ، 133\r\nراه ابريشم - راه خراسان ، 298\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nرباط ، 119\r\nالرّبع الخالى ، 156 ، 159 ، 161\r\nربيع - ربيع بن زياد ، 20 ، 114\r\nربيع الابرار ، 134\r\nربيعه ( قبيله ) ، 164 ، 208\r\nربيعة بن المحارق ، 94\r\nربيعة بن نصر ، 188\r\nرجاء بن ابى ضحّاك ، 131\r\nرسائل البلغا ، 48\r\nرسائل الجاحظ ، 173\r\nرستم ، 255 ، 302 ، 305 ، 306 ، 307 ، 311\r\nرستم - اسد رستم ( دكتر ) ، 255 ، 259 ، 302 ، 303 ، 305 تا 307 ، 311\r\nرستم بن مهر هربزد المجوسى ، 11\r\nرستم و اسفنديار ، 232 ، 254 ، 259\r\nرسول اكرم - پيغمبر\r\nرشيد ياسمى ، 236 ، 240 ، 243 ، 249 ، 265 ، 310 ، 345\r\nرصافه ، 143\r\nرفاعى ، 148\r\nركن الدّولهء ديلمى ، 143\r\nرمادى ، 198\r\nرمع ، 328\r\nرمله ، 332\r\nرميوزان ، 260\r\nالرّوائح ( نشريه ) ، 228\r\nالروافد الفارسية فى الادب العربى ، 38 ، 69 ، 70 ، 71\r\nروزبه پسر بزرجمهر - روزبه پسر بزرگمهر پسر ساسان ، 159 ، 180 ، 285\r\nروز مشقّر - يوم المشقّر\r\nروم ، 54 ، 147 ، 150 ، 154 ، 160 ، 172 ، 176 تا 179 ، 185 ، 187 ، 190 ، 191 ، 196 ، 212 ، 216 ، 225 ، 233 ، 234 ، 249 ، 258 تا 266 ، 269 ، 274 ، 279 ، 282 ، 285 ، 286 ، 296 ، 298 ، 307 ، 315 ، 316 ، 318 ، 320 ، 321 ، 322 ، 323\r\nالروم ، 172 ، 259\r\nروميان - روميها ( قوم ) ، 155 ، 188 ، 260 ، 262 ، 267 ، 279 ، 282 ، 285 ، 297 ، 320 ، 321\r\nالرّهيمه ، 195\r\nرى ، 100 ، 248 ، 250 ، 251 ، 312\r\nرياض ، 160\r\nريف ، 157\r\n\r\nز\r\nزادان فرّخ بن پيرى ، 84\r\nزاد فرخ ، 269 ، 270\r\nزاره ، 160 ، 163 ، 164 ، 165 ، 167\r\nزبان درى ، 63\r\nزبانهاى هند و اروپائى ، 63\r\nزبيد ، 328 ، 329 ، 331\r\nزخريا ، 262\r\nزردشتى ، 125 ، 144 ، 145 ، 151 ، 162 ، 174\r\nزردشتيان ( قوم ) ، 162\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nزردشتيانى ، 164\r\nزردشتيها ، 162\r\nزردهشت ، 240\r\nزطّ ( رده‌اى از سپاهيان ) ، 23\r\nزكى مبارك ، 48\r\nزمزم ، 232\r\nزندان - دستگرد - دستگرد خسرو - الدّسكرة - دسكرة الملك ، 264 ، 265 ، 266\r\nزنگبار ، 320\r\nزياد ، 20 ، 24 ، 168 ، 210\r\nزياد - زياد بن حمّاد ، 210\r\nزياد بن الشّيخ ، 352\r\nزياد بن لبيد البيّاضى ، 328\r\nزيخ ، 231\r\nزيد ، 281\r\nزيد - زيد بن عدى ، 210 ، 280 ، 286\r\nزيق ، 231\r\nزين العابدين رهنما ، 206\r\n\r\nژ\r\nژوستىنين ، 178 ، 185 ، 217 ، 218 ، 282 ، 316 ، 320 ، 321\r\n\r\nس\r\nساباط - بلاش آباد ، 303 ، 306\r\nسابون ، 160\r\nالساجى ، 200\r\nساسان ، ساسان بن بابك ، 232\r\nساسان پسر روزبه ، 159\r\nساسانيان ( طايفه ) ، 6 ، 7 ، 13 ، 14 ، 17 ، 37 ، 39 ، 40 تا 42 ، 50 تا 52 ، 54 ، 69 ، 72 ، 79 ، 80 ، 83 ، 93 ، 114 ، 115 ، 125 ، 126 ، 129 ، 130 ، 136 ، 146 ، 153 تا 157 ، 161 ، 165 ، 166 ، 174 ، 176 ، 179 ، 180 ، 183 تا 188 ، 190 تا 193 ، 199 ، 200 ، 203 ، 205 ، 207 تا 211 ، 215 ، 219 ، 233 تا 238 ، 241 تا 244 ، 247 ، 248 ، 251 ، 256 تا 258 ، 264 ، 265 ، 272 ، 274 ، 276 ، 280 ، 286 ، 287 ، 293 تا 295 ، 297 ، 298 ، 300 تا 303 ، 308 تا 311 ، 313 ، 316 ، 319 ، 321 ، 327\r\nسامانيان ( طايفه ) ، 99\r\nسايكس - پرسى سايكس ، 265 ، 296 ، 323\r\nسبكتكين ، 100\r\nسپاه علوى ، 141\r\nسپيجاب ، 96\r\nسخت ، 157 ، 215\r\nسده ( جشن ايرانى ) ، 15\r\nالسّدير ، 158 ، 227\r\nسرگذشت علم ، 147\r\nالسعادة و الاسعاد فى السّيرة الأنسانيّة ، 149 ، 150 ، 258\r\nسعد - بنى سعد ( طايفه ) ، 8 ، 13 ، 180 ، 192 ، 199 ، 223 ، 285 ، 348\r\nسعد ابن ابى وقّاص - سعد بن مالك ،\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n207 ، 199 ، 228 ، 307\r\nسعد بن عمر ، 192\r\nسعدى ، 59 ، 63\r\nسعيد - سعيد پسر خليفه عثمان ، 12\r\nسغد ، 12\r\nسفّاح - ابو العبّاس سفّاح ، 179\r\nسفوان ، 200 ، 288\r\nسكاسك ، 329 ، 330\r\nسكون ، 329 ، 230 ، 232\r\nسلجوقيان ، 48 ، 101 ، 147\r\nسلطان محمود - محمود غزنوى - سيف الدّوله - محمود ( سلطان ) ، 100\r\nسلم ، 84\r\nسلمان - سلمان فارسى ، 129 ، 228\r\nسلمه ، 225\r\nسلوكى ، 24\r\nسماهيج ، 163\r\nسمرقند ، 96\r\nسمع ، 252\r\nسموئل بن عادياى يهودى ، 178\r\nسنبويهء اسوارى ، 133\r\nسنداد ، 157 ، 158 ، 215 ، 227\r\nسندوبى ، 22\r\nسنى ملوك الارض و الانبياء ، 157 ، 160 ، 165 ، 166 ، 187 ، 212 ، 323\r\nسواد ، ( - سواد العراق ) ، 8 ، 11 ، 12 ، 166 ، 183 ، 186 ، 193 ، 194 ، 197 ، 198\r\nسواكن ، 320\r\nسوخرا ، 256\r\nسورستان - عراق ، 54 ، 183 ، 186 ، 191 ، 200\r\nسورن - سورن پهلو ( خاندان ) ، 303\r\nسوريه ، 48 ، 260\r\nسويد - سويد بن قطبه عجلى ، 298\r\nسهل سرخسى ، 139\r\nسيابجه ( رده‌اى از سپاهيان ) ، 23\r\nسياوخش ( پسر مهران پسر بهرام چوبين ) ، 312\r\nسيبخت ، 130 ، 153 ، 161 ، 162\r\nسيبويه ، 142\r\nسيّد جلال الدّين تهرانى ، 30\r\nسيراف ، 142\r\nسير المولك ، 78\r\nسير ملوك الفرس ، 78\r\nالسّيره ، 232\r\nسيرة ابن هشام ، 317\r\nسيرهء نبوى ، 231\r\nسيستان ، 11 ، 20 ، 114\r\nسيف الدّوله - محمود غزنوى - سلطان محمود - محمود ( سلطان ) ، 100\r\nسيف - سف بن ذى يزن ، 317 ، 321 ، 339 ، 342 ، 343 ، 344 ، 345\r\nسيلان ، 158\r\nسيلحين ( رود ) ، 299\r\n\r\nش\r\nشاپور - شاپور دوم - شاپور ابن اردشير - شاپور ذو الأكتاف ، 149 ، 192 ، 193 ،\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n197 ، 160\r\nشاد بهمن - فرات بصره ( استان ) ، 18 ، 19\r\nشارل پلا - پلا\r\nشام ، 14 ، 43 ، 94 ، 95 ، 113 ، 115 ، 176 ، 177 ، 188 ، 194 ، 197 ، 212 ، 215 ، 218 ، 225 ، 234 ، 235 ، 307\r\nشاميها ( قوم ) ، 351\r\nشاهان مرد ، 210\r\nشاهنامه ، 13 ، 50 ، 100 ، 137 ، 239 ، 245 ، 247 ، 248 ، 250 ، 252 ، 255 ، 256 ، 259 ، 263 ، 266 ، 269 ، 270 ، 322\r\nشاهين ( - شاهين و همن‌زادگان ) ، 259 ، 260 ، 262 ، 265\r\nشبلى الملاط ، 345\r\nشحر ، 158 ، 159\r\nشرحبيل ، 225\r\nشرح حال و آثار ابن مقفّع ، 136\r\nشرح قاموس ، 12\r\nشريف رضى ، 144 ، 145 ، 150 ، 151\r\nشريف مرتضى ، 150 ، 151\r\nشعبى ، 31 ، 115\r\nشعوب ، 330 ، 331\r\nشنفرى ، 209\r\nشنون ، 160\r\nشوقى ضيف ( دكتر ) ، 209 ، 214 ، 218\r\nشهربراز - گراز - شهريران - شهر ايران - فراهان - شهريزاد - فرائين - فراهين - فرخان - فرهان - فرخان ماه اسفنديار ، 192 ، 233 ، 236 ، 237 ، 258 ، 259 ، 260 ، 262 ، 264 ، 265 ، 266 ، 267 ، 268 ، 269 ، 296 ، 310 ، 311\r\nشهر براز و پرويز ( - كتاب شهربراز ) ، 233\r\nشهر - شهر پس باذان ، 328 ، 330 ، 331 ، 332 ، 333 ، 335 ، 347\r\nشهرك ، 167\r\nشهريار ، 296 ، 301\r\nشيخ الشّيوخ - امام الائمة - حسن بن عبد اللّه بن مرزبان سيرافى - ، 142\r\nشيخ رئيس - ابن سينا - ابو على سينا ، 145\r\nشيرويه ( - شيرويه خسرو پرويز ) ، 237 ، 251 ، 270 ، 271 ، 274 ، 275 ، 276 ، 296 ، 311 ، 325\r\nشيرين ، 132 ، 251\r\nشيلى ( نهر ) ، 192\r\n\r\nص\r\nصاحب بن عبّاد ، 116\r\nصاحب طبقات ، 351 ، 352\r\nصالح - على پاشا صالح ، 39 ، 40 ، 116 ، 128 ، 132\r\nصالح بن عبد الرّحمن سيستانى ، 84\r\nصبح الأعشى ، 350\r\nالصّبح المنير فى شعر أبى بصير ، 219\r\nصحابهء پيغمبر - أصحاب رسول اللّه ،\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n170 ، 315 ، 327 ، 329 ، 349 ، 350\r\nصحاح ستّه ، 137\r\nصحار - مزون - ميژن ، 153 ، 174 ، 175 ، 176 ، 177\r\nصحيح بخارى ، 136\r\nصحيفة المتلمّس ( نامهء متلمّس ) ، 220\r\nصريفين ، 197\r\nالصّفا ، 226\r\nصفا ( دكتر ) ، 101\r\nصلاح الدّين المنجد ، 350\r\nصليب مسيح - دار مسيح ، 260 ، 279 ، 274 ، 297\r\nصنّاجة العرب - اعشى قيس ، 203 ، 218 ، 229 ، 219\r\nالصّناعتين ، 49 ، 94\r\nصنعاء ، 177 ، 290 ، 315 ، 316 ، 323 ، 325 ، 326 ، 328 ، 330 ، 331 ، 333 ، 335 ، 336 ، 337 ، 338 ، 339 ، 340 ، 341 ، 343 ، 344 ، 347 ، 349 ، 350 ، 351 ، 352\r\nصورة الارض ، 175 ، 243\r\nصورتگر ( دكتر ) ، 64\r\nصهيب ، 201\r\nصهيد ، 172 ، 331\r\n\r\nض\r\nضحّاك پسر فيروز ، 350\r\n\r\nط\r\nطائف ، 163 ، 229 ، 331 ، 332\r\nطاق بستان ، 251\r\nطاق كسرى - كاخ سفيد مدائن - ابيض المدائن ، 345\r\nطاهر بن ابى هاله ، 328 ، 330\r\nطبرستان - تبرستان ، 128\r\nطبرك ، 312\r\nطبرى ، 8 ، 12 ، 13 ، 19 ، 20 ، 21 ، 26 ، 29 ، 30 ، 31 ، 74 ، 95 تا 98 ، 102 ، 114 ، 131 ، 140 ، 143 ، 156 ، 157 ، 160 ، 163 ، 165 تا 167 ، 169 ، 172 ، 180 ، 184 تا 188 ، 192 ، 206 ، 207 ، 213 ، 224 ، 226 ، 235 ، 239 ، 242 تا 244 ، 247 ، 252 ، 253 ، 256 ، 258 تا 260 ، 267 تا 270 ، 276 ، 278 ، 281 ، 282 ، 284 تا 287 ، 289 تا 294 ، 296 ، 297 ، 300 تا 304 ، 306 ، 307 ، 311 تا 313 ، 316 ، 317 ، 321 ، 324 تا 329 ، 331 تا 336 ، 338 ، 342 ، 348 ، 350 تا 353\r\nطبقات ابن سعد ، 348 ، 349\r\nطبقات الشّعراء ، 214\r\nطخارستان ، 135\r\nطرسوس ، 261\r\nطرفة - طرفة العبد - طرفة بن عبد - طرفة بن العبد ، 203 ، 209 ، 220 ، 221 ، 283\r\nطغرل بيك ، 101\r\nالطّف ، 231\r\nطوس ، 313\r\nطه حسين ، 48 ، 214\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\nظ\r\nظفار ، 158 ، 343\r\n\r\nع\r\nعام الفيل ، 321\r\nعامر پسر شهر ، 275 ، 333 ، 347\r\nعامرى نيشابورى ، 147 ، 149 ، 150\r\nعانات ، 179 ، 196 ، 197 ، 198\r\nعانه - آناتو ، 198\r\nعايشه ، 328\r\nعبّاس ( عموى پيغمبر ) ، 169\r\nعبّاس اقبال - اقبال آشتيانى ، 136 ، 139\r\nعبّاسيان ، بنى عبّاس ( خلفاء ) ، 41 ، 140 ، 141 ، 148 ، 204 ، 205\r\nعبد ( پسر جلندى ) ، 173 ، 176\r\nعبد الحميد - عبد الحميد كاتب ، 48 ، 49 ، 84 ، 116\r\nعبد الرحمن - عبد الرحمن بن عوف ، 307\r\nعبد الرحمن بدوى ، 144\r\nعبد الرحمن بن زيد بن اسلم ، 115\r\nعبد الصمد ، 132\r\nعبد الصمد بن معقل ابن منبّه ، برادرزادهء وهب بن منبّه ، 315 ، 352\r\nعبد العزيز بن عبد اللّه ، 11\r\nعبد العزيز بن عبيد اللّه ، 162\r\nعبد القيس ( طايفه ) ، 169\r\nعبد اللّه - بهزاد ، 142 ، 168\r\nعبد اللّه بن جدعان ، 206\r\nعبد اللّه بن خالد بن أسيد بن ابى العيص بن أميّه ، 168\r\nعبد اللّه بن زبير ، 11\r\nعبد اللّه بن عامر ، 20\r\nعبد اللّه بن عثمان بن ابى العاص ، 163\r\nعبد اللّه بن عمر ، 131\r\nعبد اللّه بن فضالة الزهرانى ، 163\r\nعبد اللّه قيس - ابو موسى اشعرى ، 160 ، 161 ، 167 ، 328\r\nعبد اللّه بن مبارك ، 352\r\nعبد اللّه بن مسعود ، 29\r\nعبد اللّه بن مسلم - دينورى\r\nعبد اللّه بن مقفّع - ابن مقفّع\r\nعبد الملك - عبد الملك بن مروان - عبد الملك بن مروان ، 14 ، 114 ، 163 ، 168\r\nعبد الوهّاب عزام ، 266\r\nعبد قيس ( طوايف ) ، 161 ، 162 ، 168\r\nالعبر فى خبر من غبر ، 350\r\nعبيد - عبيد اللّه المحارق - عبيد بن ابى المحارق ، 11\r\nعبيد - عبيد بن صخر ، 330\r\nعبيد اللّه بن زياد ، 23 ، 24 ، 95 ، 165\r\nعبيد اللّه پسر عمر ، 206\r\nعبيد بن وهب ، 226\r\nعتبة بن غزوان ، 18 ، 301\r\nعتبى ، 100 ، 101\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nعثمان - عثمان بن عفان ( خليفه ) ، 189\r\nعثمان بن ابى العاص ، 167\r\nعثمان بن حنيف ، 29 ، 30\r\nعدن ، 158 ، 172 ، 173 ، 177 ، 320 ، 321 ، 332 ، 337 ، 344\r\nعدى - عدىّ بن زيد ، 210 ، 281\r\nعذيب ، 153 ، 179 ، 183 ، 195 ، 196 ، 197 ، 198 ، 199\r\nعراق - سواد العراق - سواد - سورستان ، 7 ، 9 ، 11 ، 12 ، 13 ، 14 ، 18 ، 20 ، 24 ، 26 ، 28 ، 29 ، 43 ، 52 ، 54 ، 59 ، 134 ، 140 ، 159 ، 165 ، 176 ، 186 ، 188 ، 215 ، 225 ، 235 ، 264 ، 269 ، 297 ، 302 ، 303 ، 307\r\nعراق عجم - بلاد البهلويّين - بلاد العجم ، 302\r\nعراقين ، 41\r\nعرب فراوان به‌كار رفته است .\r\nعرب الضاحيه ، 184 43 ، 54 ، 132 ، 153 ، 154 ، 175 ، 218 ، 307\r\nعربستان - نيمروز - جزيرة العرب - ارض العرب ، 43 ، 54 ، 111 ، 129 ، 132 ، 153 ، 154 ، 155 ، 156 ، 157 ، 159 ، 165 ، 169 ، 175 ، 176 ، 177 ، 178 ، 179 ، 180 ، 193 ، 196 ، 197 ، 200 ، 215 ، 218 ، 271 ، 297 ، 307 ، 316 ، 319 ، 320\r\nالعرب قبل الإسلام ، 158 ، 212\r\nعروض ، 153\r\nالعزيز باللّه ( خليفهء فاطمى ) ، 256\r\nعصر المأمون ، 148\r\nعصر جاهلى - دوران جاهلى\r\nعصر عبّاسى ، 44 ، 72 ، 76 ، 79 ، 81 ، 83 ، 136\r\nعضد الدوله ( ديلمى ) ، 144 ، 241\r\nعطاء بن مركبود ، 352\r\nالعظماء ( طبقه ) ، 10\r\nعقبه ( خليج ) ، 217\r\nالعقد الفريد ، 78 ، 115 ، 116 ، 117 ، 225 ، 253\r\nعقيق ، 228\r\nعكّ ( قبيله ) ، 328 ، 330 ، 340\r\nعكاشة بن ثور بن اصغر الغوثى ، 328\r\nعلاء - علاء بن الحضرمى ، 164 ، 165 ، 167 ، 169\r\nعلاء بن عبد اللّه - علاء بن عبد اللّه حضرمى ، 130 ، 162\r\nعلويان ( طايفه ) ، 140 ، 141\r\nعلى ( حضرت ) - على بن ابيطالب\r\nعلى اكبر فيّاض ( دكتر ) ، 64\r\nعلى بن ابيطالب - حضرت على ، 11 ، 23 ، 130 ، 134 ، 140 ، 149 ، 151 ، 192\r\nعلىّ بن الحسين ، 149\r\nعلى بن سهل بن ربن طبرى ، 142\r\nعلى بن محمّد صاحب الزنج ، 141\r\nعلى بن موسى الرضا ( امام ) ، 140\r\nعلى پاشا صالح - صالح ، 39 ، 40 ، 116 ، 128 ، 132\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nعلى دشتى ، 64\r\nعلى ذكائى ، 209\r\nعمار بن ابى سليمان ، 115\r\nعمّار بن ياسر ، 29 ، 30\r\nعمان - امان ، 153 ، 154 ، 156 ، 158 ، 159 ، 165 ، 159 ، 173 ، 174 ، 175 ، 176 ، 177 ، 221\r\nعمر - عمر بن عبد العزيز ( خليفه ) ، 22 ، 227\r\nعمر ، 8 ، 11 ، 18 ، 28 ، 29 ، 130 ، 164 ، 167 ، 170 ، 182 ، 183 ، 198 ، 206 ، 207 ، 227 ، 234 ، 235 ، 302 ، 306 ، 307 ، 316\r\nعمر بن منبّه ، ابو محمّد ، 315 ، 352\r\nعمر فرّوخ ، 225\r\nعمرو ، 221 ، 329 ، 330 ، 335 ، 339\r\nعمر - عمرو بن حزم ، 328 ، 329\r\nعمرو بن معديكرب ، 315 ، 331 ، 335 ، 338 ، 339 ، 341\r\nعمرو بن حارث ، 220\r\nعمرو بن زياد بن حذيفة بن هشام ، 189\r\nعمرو بن عاص ، 173 ، 175\r\nعمرو بن عبيد ، 26\r\nعمرو بن عدىّ بن نصر بن ربيعه ، 188\r\nعمرو بن هند ، 221\r\nعميد الملك كندرى ، 101\r\nعنسى - اسود عنسى\r\nعيسى - عيسى بن مريم - مسيح ( پيغمبر ) ، 136 ، 188 ، 195 ، 196\r\nعيسى بن على ، 136 ، 195\r\nعيسى بن موسى ، 115 ، 196\r\nعين أباغ ، 225\r\nعين التّمر ، 131 ، 132 ، 179 ، 189\r\nعين الرّحبة ، 179\r\nعين الصّيد ، 179 ، 195\r\nعين جمل ، 179 ، 196\r\nعيون الاخبار ، 73 ، 79 ، 117\r\nعيون الطّف ، 194 ، 195\r\n\r\nغ\r\nغابة ، 160\r\nعرر - غرر اخبار ملوك الفرس و سيرهم - غرر السّير ، 252 ، 253 ، 276\r\nغزالى - غزالى طوسى - محمّد غزالى ، 89 ، 102 تا 104\r\nغزنويان ، 99\r\nغسّان - غسّانيان ( طايفه ) ، 185 ، 212 ، 215 ، 220 ، 282\r\nغطفان ( قبيله ) ، 216\r\nغمدان ( قصر ) ، 343\r\n\r\nف\r\nفؤاد افرام البستانى ، 67 ، 71 ، 82 ، 143\r\nفائق الخاصه - ابو الحسن فائق ، 100\r\nفادوسبان - پادوسپان ، 156\r\nفارابى ، 149\r\nفارس ، 136 ، 167 ، 168 ، 197 ، 235 ، 243 ، 302 ، 351\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nفارسنامه ، 191 ، 240 ، 241 ، 251 ، 252 ، 296 ، 297 ، 311\r\nفارسنامهء ابن بلخى ، 239\r\nفارسى ، 13 ، 14\r\nفارسى اسلامى ، 83\r\nفارسيان ( سه خانواده ) ، 295 ، 302\r\nفارسى باستان ، 50\r\nفارسى پهلوى ، 62\r\nفاس ، 118 ، 119\r\nفارسى ساسانى ، 83\r\nفارسى ميانه ، 83\r\nفتوح ، 11 ، 14 ، 23 ، 24 ، 126 ، 161 ، 162 ، 163 ، 164 ، 165 ، 166 ، 167 ، 169 ، 170 ، 173 ، 174 ، 176 ، 189 ، 192 ، 193 ، 194 ، 195 ، 196 ، 197 ، 286 ، 287\r\nفتوح البلدان ، 9 ، 10 ، 12 ، 13 ، 18 ، 19 ، 20 ، 23 ، 28 ، 29 ، 30 ، 114 ، 130 ، 131 ، 183 ، 194 ، 195 ، 292 ، 299 ، 301\r\nفجر الاسلام ، 115\r\nفخر داعى گيلانى ، 323\r\nفدك ، 177\r\nفرائين ( شهربرز ) ، 259\r\nفرات ( نهر ) ، 12 ، 23 ، 153 ، 189 ، 190 ، 191 ، 198 ، 225\r\nفرات بصره - شاد بهمن ( استان ) ، 19 ، 21 ، 24\r\nفراهان - شهربراز ( - فراهين ) ، 259\r\nفرّخ - يسار ، 18 ، 19\r\nفرخان - فرخان ماه اسفنديار ، 259\r\nفرخ‌زادان مروزى ، 192\r\nفرخ ماهان ، 210\r\nفردوس الحكمة و كنّاش الحضرة ، 142\r\nفردوسى ، 59 ، 63 ، 100 ، 136 ، 223 ، 239 ، 245 ، 246 ، 248 ، 250 ، 252 ، 256 ، 263 ، 269 ، 326\r\nفرهنگ ايرانى پيش از اسلام و آثار آن در تمدّن اسلامى و ادبيّات عربى ، 207\r\nفرق الشيعة ، 138\r\nفروق ، 160\r\nفروة بن مسيك ، 330 ، 341\r\nفرهء ايزدى ، 309 ، 310\r\nفرهنگستان ايران ، 108 ، 109\r\nفسا اردشير - بتن اردشير - خط - بنياد اردشير ، 160\r\nفسفروخ پسر ماخرشيذان - بسفروخ - بسفرّخ ، 192 ، 296\r\nفضل بن سهل - ذى الرئاستين ، 84 ، 139\r\nفضل پسر عيسى بن ابان ، 132\r\nفلسطين ، 177 ، 260\r\nفلوجه بالا ، 189\r\nفلوجهء پايين ، 189\r\nفنابرزين - خنابرزين ، 159\r\nفؤاد افرام البستانى ، 67 ، 71 ، 82 ، 143\r\nالفوز الاصغر ، 144\r\nالفوز الاكبر ، 144\r\nفوكاس ، 261\r\nالفهرست ، 20 ، 31 ، 94 ، 72 ، 84 ، 114 ،\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n132 ، 139 ، 148 ، 252 ، 254 ، 257 ، 258\r\nالفهلوج - پهلويان ( سه خانواده ) ، 295 ، 302\r\nفهلوج بن فارس ، 302\r\nالفهلويّه ( خاندان ) ، 302\r\nفيروز ( ابو لؤلؤه ) ، 206 ، 207\r\nفيروزان ، 302 ، 303\r\nفيروز ديلمى - فيروز بن الدّيلمى ، 315 ، 341 ، 349 ، 350\r\nفيروز شاپور - انبار\r\nفيشهرت الفارسى ، 187\r\nالفيل ، 230\r\n\r\nق\r\nالقائم ( خليفه ) ، 101\r\nقابوس بن منذر و منذر بن منذر ، 187\r\nقادسيه ، 8 ، 130 ، 179 ، 180 ، 198 ، 199 ، 284 ، 304\r\nقارن - قارن پهلو ( خاندان ) ، 303\r\nالقاطول ، 199\r\nقاموس - قاموسى فيروزآبادى ، 134 ، 231\r\nقانون آخر فى السياسة ، 149\r\nقانون كبير فى السياسة ، 149\r\nقاهره ، 209\r\nقباد ( - قباذ ) ، 29 ، 169 ، 186 ، 187 ، 215 ، 216 ، 225 ، 237 ، 270 ، 271 ، 274 تا 276\r\nقباد پدر انوشيروان ، 29 ، 186 ، 187 ، 225\r\nقباد پسر خسرو پرويز معروف به شيرويه - شيرويه\r\nقحطان يمن ( قبيله ) ، 344 ، 346\r\nقدامه - قدامة بن جعفر ، 7 ، 15 ، 18 ، 44 ، 170 ، 186 ، 191 ، 198 ، 199\r\nقدامة بن مطعون ، 170\r\nقرآن ، 21 ، 43 ، 97 ، 98 ، 119 ، 127 ، 147 ، 177 ، 341 ، 352\r\nقرطبه ، 117\r\nقرقيسيا ، 198\r\nقريش - قريشيان - قرشيان ( طايفه ) ، 168 ، 177 ، 184 ، 205 ، 206 ، 321 ، 344 ، 346\r\nقريظه ( قبيله ) ، 156\r\nقزوين ، 130 ، 133 ، 249\r\nقسطنطنيه ، 234 ، 253 ، 260 ، 262 ، 265 ، 269\r\nقسم اللّغة الفارسية و آدابها فى الجامعة اللّبنانيّة ( نشريه ) ، 65 ، 82\r\nقصر ذى الشرفات ، 157\r\nقصر سعد ، 180\r\nقصر شيرين ، 251\r\nقطقطانه ( - القطقطانه ) ، 179 ، 184 ، 194 ، 195 ، 283\r\nقطيف ، 160 ، 164\r\nقلقشندى ، 350\r\nقم ، 329\r\nقيس ، 217 ، 289 ، 290 ، 315 ، 332 ،\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n333 ، 335 تا 341 ، 347 ، 349\r\nقيس - قيس بن عبد يغوث ( قيس بن عبد يغوث مرادى ) ، 315 ، 330 ، 331 ، 335 ، 336\r\nقيس بن المكشوح ، 349\r\nقيس بن مسعود شيبانى - قيس بن مسعود - قيس ، 200 ، 201 ، 230 ، 271 ، 288 ، 289\r\nقيصر - قيصر روم ، 217 ، 251 ، 268 ، 269\r\n\r\nك\r\nكاخ سفيد مدائن - طاق كسرى - ابيض المدائن ، 345\r\nكارتاژ ، 260\r\nكارنامهء اردشير بابكان ، 175\r\nكاظمه ، 197\r\nكالسدون ، 265\r\nالكامل ، 26 ، 207 ، 225\r\nكاووس ، 210 ، 230\r\nكتاب الآيين ، 70 ، 80\r\nكتاب البيزرة ، 256\r\nكتاب التاج فى اخلاق الملوك ، 78 ، 80 ، 268 ، 274\r\nكتاب التاج فى سيرة انوشيروان ، 70\r\nكتب التّاج و الآيين ، 71\r\nكتاب الخراج ، 198\r\nكتاب الرّوم ، 259\r\nكتاب بهرام چوبين - كتاب بهرام چوبينه - چوبين‌نامه - بهرام چوبين‌نامه ، 233 ، 237 ، 251 ، 253 ، 258 ، 259\r\nكتاب تاج ، 73\r\nكتاب تاج و آنچه پادشاهان ايران بدان فال زده‌اند ، 73\r\nكتاب شهربراز و ابرويز ، 257 ، 258 ، 267\r\nكرج ، 298\r\nكرمان ، 128 ، 136 ، 313\r\nكرمانشاه ، 251\r\nكرم خداى ، 175\r\nكريستن‌سن ، 10 ، 236 ، 240 ، 249 ، 254 ، 265 ، 274 ، 275 ، 308 ، 309\r\nكسرى ، 156 ، 166 ، 167 ، 173 ، 176 ، 184 ، 223 ، 224 ، 325 ، 339 ، 351\r\nكعبه ، 232\r\nكليله و دمنه ، 136 ، 257 ، 309\r\nكمبوجيه ، 154\r\nكنده ( قبيله ) ، 157 ، 158 ، 215\r\nكنگرهء دانشگاههاى اسلامى ( جمعيت ) ، 89 ، 118\r\nكوروش اوّل و دوم ، 154\r\nكوسن دوپرسوال ، 217\r\nكوشانى ، 249\r\nكوفه ، 30 ، 54 ، 95 ، 115 ، 130 ، 134 ، 168 ، 179 ، 180 ، 182 ، 186 ، 192 ، 206 ، 284\r\nكويت ، 159\r\nكيخسرو ، 100\r\nكهف ، 329\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nكيليكيا ، 261\r\nكيمياى سعادت ، 102 ، 103\r\nكيومرث ، 188\r\n\r\nگ\r\nگاهنامه ، 81\r\nگرابزين ، 289\r\nگردش پيرامون درياى اريتره ، 158 ، 174\r\nگردوى ، 250\r\nگردويه ، 249 تا 251 ، 256\r\nگرگان ، 128\r\nگشسب ( - گشسب ديلمى ) ، 315 ، 332 ، 335 ، 337 ، 339\r\nگشنسپ ، 166\r\nگنجه - گنزك ، 248 ، 263\r\nگنزك - گنجه ، 248 ، 263\r\nگودرز - جودرز ، 137 ، 138\r\nگورگيس عوّاد ، 182\r\nگيو - بيب ، 137\r\n\r\nل\r\nلؤلؤ - مرواريد ، 206\r\nلبنان ، 5 ، 37 ، 57 ، 64 ، 88\r\nلحج ، 336\r\nلخمى ، 217\r\nلرستان ، 130\r\nلسان - لسان العرب ، 12 ، 163 ، 226 ، 228 ، 231 ، 328\r\nلسترانج - لوسترانج ، 182 ، 190 ، 197 ، 198\r\nلشكر ارياط ، 345\r\nلغتنامهء دهخدا ، 101 ، 109 ، 110 ، 253\r\nلقيط - لقيط بن يعمر ايادى ، 208 ، 209\r\nلقيط بن زراره ، 231\r\nلندن ، 158 ، 345\r\nلهراسب ، 135\r\n\r\nم\r\nالمؤتمر التّاسيسى لجمعيّة الجامعات الاسلاميّة ، 119\r\nمأرب ، 328 ، 330\r\nمأمون ( خليفه ) ، 84 ، 139 ، 140\r\nمارتيرو پوليس - اورفا ، 259\r\nماركوارت ، 249\r\nمارگوليوث ، 345\r\nمازيار بن قارن ، 142\r\nماندائيان ، 25\r\nمانويان ، 25\r\nمانى ، 25\r\nماوراء النهر ، 26 ، 89 ، 96 ، 97 تا 99 ، 102 ، 104 ، 105\r\nماه آذر ، 240\r\nماهويه ، 313\r\nمبيّضة ( فرقه ) ، 141\r\nمتلمّس ، 184 ، 203 ، 209 ، 220 تا 222 ، 241 ، 283\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nمتنبّى ، 241\r\nمتوكّل ، 15 ، 142\r\nمثنّى - مثنى بن حارثه شيبانى ، 192 ، 298 ، 299\r\nمجتبى مينوى ، 150\r\nمجلهء آسيائى سلطنتى ، 214\r\nمجمع الامثال ، 253\r\nالمجمع العلمىّ العربى ، 256\r\nمجموعة رسائل الجاحظ ، 173 ، 300\r\nالمجنّل ، 226\r\nمجوس ( قوم ) ، 145\r\nالمحاسن و الأضداد ، 134\r\nالمحاسن و المساوى ، 205 ، 254\r\nمحمد بن اسحاق نديم ، 148\r\nمحمد بن اسماعيل بن ابراهيم بن المغيرة بن بردزبه - بخارى ( امام ) ، 137\r\nمحمّد بن جرير طبرى - طبرى ( - محمّد بن جرير ) ، 30 ، 253\r\nمحمد بن زكرياى رازى ، 142\r\nمحمّد بن سيرين ، 131 ، 132 ، 164 ، 189\r\nمحمّد بن منصور كندرى نيشابورى ، عميد الملك كندرى\r\nمحمّد پسر حسن بن سهل ، 141\r\nمحمّد غزّالى ( - غزالى ) ، 103\r\nمحمد كرد على ، 48 ، 256\r\nمحمّدى ( - محمّد محمّدى ) ، 61 ، 68 ، 72 ، 73 ، 75 ، 76 ، 83\r\nمحمّد معين ( دكتر ) ، 253\r\nمحمود ( سلطان ) - محمود غزنوى - سيف الدّوله - سلطان محمود ، 100\r\nمحمود افشار ، 155\r\nمختار - مختار بن ابى عبيد ثقفى ، 94 ، 95\r\nمختارات ، 209\r\nمدائن ، 7 ، 125 ، 223 ، 228 ، 251 ، 264 ، 303 ، 306 ، 321 ، 325 ، 345\r\nمدايح ( اشعار ) ، 220\r\nمديترانه - درياى سفيد ، 68\r\nمدين ، 177\r\nمدينه ، 12 ، 19 ، 20 ، 43 ، 114 ، 130 ، 131 ، 134 ، 153 ، 156 ، 164 ، 165 ، 169 ، 170 ، 177 ، 206 ، 207 ، 228 ، 229 ، 253 ، 297 ، 299 ، 302 ، 304 تا 307 ، 323 تا 327 ، 331 ، 334 ، 335 ، 347 ، 348 ، 350\r\nمذحج ( قبيله ) ، 329 تا 331 ، 335\r\nمراد ( قبيله ) ، 330 ، 341\r\nمرامر بن مرّة ، 205 ، 206\r\nمردانشاه ، 156 ، 157 ، 271 ، 274 ، 288 ، 293 ، 294\r\nمرزبان - مروزان ، 145 ، 157 ، 292\r\nمرزبان الباديه ، 156 ، 157\r\nمرزبان زاره ، 153 ، 163 تا 165 ، 173\r\nمرزويه - ابو الحسن ، 145\r\nمرگليوث ، 214\r\nمرو ، 100 ، 312 ، 313\r\nمرواريد - لؤلؤة ، 206\r\nمروان - مروان بن المهلب ، 20 ، 21 ، 48\r\nمروج - مروج الذّهب ، 11 ، 141 ، 160 ،\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n175 ، 199 ، 209 ، 228 ، 232 ، 246 ، 252 ، 253 ، 260 ، 261 ، 267 ، 268 ، 296 ، 317 ، 339 ، 342 تا 344 ،\r\nمرورود ، 190\r\nمروزان - مرزبان ، 292\r\nمريم ، 251\r\nمريم مقدّس ، 263\r\nمزاحم ، 227\r\nمزدك ، 216 ، 278\r\nمزون ، 153 ، 174 ، 175 ، 177\r\nالمسالك - المسالك و الممالك ، 7 ، 8 ، 15 ، 18 ، 44 ، 128 ، 155 ، 156 ، 158 تا 160 ، 175 ، 184 ، 186 ، 187 ، 241 ، 260 ، 302 ، 344\r\nمستكبر ، 173\r\nمسروق ، 340\r\nمسعود ، 23\r\nمسعودى ، 15 ، 44 ، 74 ، 141 ، 161 ، 175 ، 176 ، 200 ، 209 ، 212 ، 228 ، 231 ، 232 ، 247 ، 252 ، 253 ، 260 ، 262 ، 267 تا 269 ، 297 ، 318 ، 339 ، 340 ، 343 تا 345\r\nمسكويه - احمد بن محمّد بن مسكويه رازى ، 143 ، 144 ، 150\r\nمسيح - عيسى - عيسى بن مريم ( پيغمبر ) ، 136 ، 188 ، 195 ، 196\r\nمسيحيان ( قوم ) ، 262\r\nالمشقّر ، 153 ، 160 ، 164 ، 166 ، 220 ، 223 ، 224 ، 226 ، 283 ، 290 ، 319\r\nمصر ، 24 ، 41 ، 48 ، 113 ، 115 ، 141 ، 154 ، 172 ، 214 ، 228 ، 234 ، 260 ، 262 ، 351\r\nمصريان ، 351\r\nمصعب بن زبير ، 163 ، 168\r\nمضر ( قبيله ) ، 159 ، 208 ، 223\r\nمطبعة الرابطة ( چاپخانه ) ، 182\r\nمطيار ، 312\r\nمعاذ بن جبل ، 329 ، 330 ، 332\r\nمعاويه - معاوية بن ابى سفيان ( خليفه ) ، 12 ، 20 ، 168 ، 195 ، 350 ، 351\r\nمعاوية بن كندة ، 329\r\nمعتصم ( خليفه ) ، 142\r\nمعتضد ، 9 ، 15 ، 141\r\nمعجزه ، 325\r\nمعجم - معجم البلدان ، 171 ، 115\r\nمعديكرب ، 321\r\nالمعرّب ، 49 ، 228 ، 229 ، 231\r\nمعقل بن منبّه ، ابو عقيل ، 315 ، 352\r\nمعلّقات ( اشعار ) ، 213 ، 215 ، 218 ، 222\r\nمعمر ( قوم ) ، 349\r\nمغتسله ، 25\r\nمغرب - المغرب الأقصى ، 41 ، 116 ، 118 ، 119 ، 191 ، 259\r\nمغول - مغولها ، 41 ، 104 ، 113\r\nمغيرة ، 137\r\nمغيرة بن حكيم الصنعانى ، 352\r\nمغيرة بن شعبه ، 18 ، 22\r\nمقالات و بررسيها ، 52 ، 92 ، 115 ، 119 ، 122 ، 123 ، 131 ، 206\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nمقداد ، 228\r\nمقدسى ، 154 ، 175 ، 189 ، 317\r\nمقدّمه - مقدّمه ابن خلدون ، 41 ، 113 ، 341\r\nمقدمهء لدرس الثقافة الأيرانيّة و اثرها فى الأدب العربى ، 5 ، 51\r\nمكتبة الحياة ، 157\r\nالمكشوف ( روزنامه ) ، 5 ، 53\r\nالمكعبر - دادفروز پسر گشنسپ - دادفروز - آذرافروز - دادفروز گشنسپان - دادفروز بن جشنسفان ، 153 ، 159 ، 164 تا 169 ، 173 ، 174 ، 184 ، 221 ، 223 ، 224 ، 226 ، 283 ، 291\r\nمكّه ، 19 ، 43 ، 115 ، 129 ، 130 ، 177 ، 200 ، 228 ، 229 ، 231 ، 321 ، 326 ، 346\r\nملك الشّعراء بهار ، 11\r\nملكزادهء بيانى ، 248\r\nمماليك ( شاهان ) ، 41\r\nممفيس ، 262\r\nمناذره - منذريان - خاندان نصر - آل منذر - خاندان نصر بن ربيعه - آل نصر بن ربيعه - بنى لخم - آل نصر ، 180 تا 182 ، 185 تا 188 ، 213 ، 215 ، 280 ، 301\r\nمنافع الأطعمه و الأشربة و العقاقير ، 142\r\nالمنتخب من كتاب ذيل المذبل من تاريخ الصحابة و التّابعين ، 351\r\nمنجشان ، 200\r\nمنجشانيّه ، 179 ، 200 ، 288\r\nمن حديث الشّعر و النّثر ، 48\r\nمنذر - منذر بن نعمان - منذر بن نعمان الأكبر ، 185 تا 187 ، 216 ، 217 ، 220 ، 225 ، 230 ، 282\r\nمنذر بن ساوى ، 162 ، 164 ، 173 ، 187\r\nمنذر بن ماء السماء ، 210 ، 215 ، 225\r\nمنذر بن نعمان ، 185 ، 225 ، 322\r\nمنذر چهارم ، 210\r\nمنذريان - مناذره\r\nمنصور ، 96 ، 97 ، 134 ، 136 ، 138 ، 139 ، 179 ، 195\r\nمنصور سامانى - منصور بن نوح ، 96 ، 102\r\nمنوچهر ، 256\r\nموالى ( طبقه ) ، 17 تا 19 ، 45 ، 46 ، 115 ، 128 ، 135 ، 169 ، 170\r\nموحّدين ( شاهان ) ، 41\r\nموريس ، 233 ، 259 ، 261\r\nموزهء فردريك برلن ، 266\r\nموسوعة العتبات المقدسة ، 59\r\nموسى اسوارى ، 21 ، 22 ، 133\r\nموسى بن سيار اسوارى ، 134\r\nموصل ، 94\r\nمولوى - جلال الدّين رومى ، 59 ، 63\r\nمهرگان ( جشن ايرانى ) ، 15 ، 145 ، 151\r\nمهاجر ، 340 ، 341\r\nمهاجر بن ابى اميّه ، 340 ، 341\r\nمهران ( خانواده ) ، 247 ، 338\r\nمهران بن باذان ، 338\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nمهره ، 158\r\nمهر هرمز ، 157 ، 260\r\nمهلّب بن ابى صفره ، 135\r\nمهيار - مهيار ديلمى ، 144 ، 145\r\nميدانى ، 253\r\nميره ، 319\r\nميژن ، 153 ، 174 ، 175\r\nميژنيكان ، 174\r\nميشان ، 18 ، 19 ، 21 ، 25 ، 131 ، 132\r\nميشانى ، 25\r\n\r\nن\r\nنابغه - نابغهء ذبيانى ، 203 ، 219 ، 220\r\nنافع بن حارث ، 22\r\nنبذ من كتاب الخراج ، 7 ، 15 ، 18 ، 44\r\nنبوكد نصر ، 265\r\nالنّثر الفنّى فى القرن الرّابع ، 48\r\nنجد ، 153 ، 156 ، 198 ، 319 ، 321\r\nنجران ، 182 ، 328 تا 331 ، 336 ، 340\r\nنجرانيان ( قوم ) ، 182\r\nنجف ، 179 ، 186\r\nالنّخل ، 199\r\nنخوار ، 270\r\nنخورگان ، 286\r\nالنخير جان ، 187\r\nنرشخى ، 98\r\nنشريّهء ايرانشناسى ، 41\r\nنصر ، 179 ، 180 ، 187 ، 188 ، 213 ، 215 ، 220\r\nنصيحة الملوك ، 80\r\nنصيحة الملوك و عقد العلى ، 78\r\nنضر بن الحارث ، 231\r\nنضير ( قبيله ) ، 156\r\nنظام ، 26\r\nنظام الملك - خواجه نظام الملك ، 101\r\nنظامى ، 63\r\nالنّظم الاداريّة السّاسانيّة فى دولة الخلفا ، 51\r\nنعمان ، 282 تا 284 ، 286\r\nنعمان ، نعمان النّصرى ، 209 ، 210\r\nنعمان بن منذر ، 173 ، 184 ، 187 ، 194 ، 209 ، 210 ، 218 تا 220 ، 223 ، 271 ، 279 تا 289\r\nنعمان سوم ، 210\r\nنعيم ، 312\r\nنفحات من حمائل الأدب الفارسى ، 65\r\nنفس زكيّه ، 134\r\nنقل الآداب الفارسيّة الى العربيّة فى القرون الإسلاميّة الأولى ، 83\r\nنلدكه ، 212 ، 254 ، 274\r\nنمر بن قاسط ، 189\r\nنوّاب خاصّ امام غائب ، 138\r\nنوبخت ، 138 ، 139\r\nنوبختى ، 137\r\nنوبه ، 159\r\nنوح سامانى ، 100\r\nنونوسوس ، 217\r\nنويرى ، 317\r\nنهاية الأرب ، 170 ، 225\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nنهج البلاغه ، 151\r\nنهر الأساوره ، 23\r\nنهروان ( رود ) ، 246 ، 268 ، 269\r\nنهروان پائين ، 131\r\nنهرين ، 189\r\nنيمروز - عربستان\r\nنيمروز اسپهبد ، نيمروز صبهبذ ، اصبهبد نيمروز ، 153 ، 155 ، 156\r\n\r\nو\r\nواسپوهران ( طبقه ) ، 10\r\nو اصل بن عطأ ، 26\r\nواقدى ، 325\r\nو بر بن يحنّس ، 332\r\nورنر ، 266\r\nالوزراء و الكتاب ، 11 ، 139\r\nوفيات - وفيات الاعيان ، 131 ، 132 ، 134 ، 136 ، 137 ، 143 ، 145\r\nوليد بن يزيد ، 350\r\nوهب - وهب بن منبّه - وهب بن منبّه بن كامل بن سيح ( يا سريح ) ، ابا عبد اللّه ، 31 ، 351 تا 353\r\nوهرز ، 173 ، 224 ، 291 ، 292 ، 317\r\nويستهم ، 231 ، 246 ، 247 ، 249 ، 250\r\nويندوى - ويندويه ، 246 تا 249\r\n\r\nه\r\nهارون الرشيد ، 138\r\nهاماوران - حميريان - حمير ( قوم ) ، 315 ، 322 ، 323 ، 343\r\nهامرز - هامرز شوشترى ، 184 ، 194 ، 289\r\nهانى - هانى بن مسعود ، 284 ، 288 ، 289\r\nهجر ، 130 ، 153 ، 154 ، 160 تا 163 ، 167 ، 171 ، 175 ، 223\r\nهخامنشيان ( خانواده ) ، 39 ، 154\r\nهراكليوس ، 233 ، 261 تا 269 ، 279 ، 296\r\nهرتسفلد ، 264 ، 265\r\nهردوت ، 154\r\nهرقل - هراكليوس\r\nهرمزان ، 130 ، 206 ، 207\r\nهرمز - هرمز پسر انوشيروان ، 149 ، 159 ، 233 ، 236 تا 247 ، 258 ، 264 ، 274 ، 292 ، 294 ، 310 ، 311\r\nهزارهء فردوسى ، 136\r\nهشام - هشام بن عبد الملك ، 9 ، 95 ، 98 ، 253 ، 350 ، 351\r\nهشام بن محمّد ( هشام بن محمّد كلبى ) ، 31 ، 213\r\nهفتان بخت ، 175\r\nهلال بن عقبه - خالد خفيرى ، 189\r\nهمائى - جلال الدين همائى ، 108\r\nهمّام بن منبّه ، ابو عقيه ، 315 ، 352\r\nهمدان ، 249 ، 264 ، 285 ، 333 ، 347\r\nهند - هندوستان ، 25 ، 147 تا 149 ، 158 ، 169 ، 177 ، 282\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nهود ( سوره ) ، 230\r\nهوذة بن على - ذو التّاج ، 218 ، 219 ، 223 ، 224 ، 226 ، 291\r\nهوزة ، 223 ، 224\r\nهوزة بن على حنفى ، 223\r\nهيت ، 179 ، 189 ، 196 تا 198\r\nهيج - هيچ - دارين ، 160 ، 167\r\n\r\nى\r\nياقوت ، 115 ، 132 ، 143 ، 161 ، 163 ، 171 ، 172 ، 174 ، 190 ، 194 ، 197 ، 199 ، 200 ، 227 ، 328\r\nالياقوت فى علم الكلام بمقتضى عقايد الشيعة الامامية ، 138\r\nيثرب ، 159 ، 177 ، 178 ، 318\r\nيحيى بن زكريا ، 188\r\nيزدانفاذار ( دهقان ) ، 13\r\nيزدگرد - يزدگرد سوم ، 126 ، 184 ، 295 ، 303 تا 308 ، 311 ، 312 ، 313\r\nيزيد بن ابان ، 132\r\nيزيد بن ابى حبيب ، 325\r\nيزيد بن انس ، 94\r\nيزيد بن مفرّغ ، 24\r\nيسار ( فرّخ ) ، 19 ، 114\r\nيعقوبى ، 20 ، 128 ، 74 ، 128 ، 131 ، 252 ، 317 ، 329\r\nيعلى بن اميّه ، 328\r\nيغنيا ، 192\r\nيغوث ، 335\r\nيمامه ، 153 ، 160 ، 161 ، 165 ، 177 ، 218 ، 219 ، 223 ، 224 ، 291\r\nيمن ، 115 ، 129 ، 153 تا 157 ، 165 ، 172 ، 173 ، 175 تا 177 ، 182 ، 188 ، 217 ، 218 ، 223 ، 224 ، 271 ، 290 تا 292 ، 297 ، 315 تا 343 ، 345 ، 346 ، 348 ، 349 ، 351 تا 353\r\nيمنى ، 343 ، 346\r\nيمنيان ( قوم ) ، 188 ، 345\r\nيمنيها ، 315 ، 320 ، 342 تا 344 ، 346\r\nيوستى ، 166\r\nيوم الصفقة ، 220 ، 222 ، 223\r\nيوم الكلاب الأوّل ، 222 ، 225\r\nيوم عين اباغ ، 222 ، 225\r\nيونان ( - يونانى ) ، 147 تا 149 ، 154 ، 212\r\nيهوديان ( قوم ) ، 178\r\n\r\n\r\n","description":"","footnote":"","page_name":" 398 ","page_number":398}
  ]