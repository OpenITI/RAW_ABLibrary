[
  {"content":"\r\n\r\nسربازان سندى در لباس جنگ\r\n1816 ميلادى\r\nشماره ثبت در دفتر مخصوص كتابخانه ملى 541 مورخ 28 / 5 / 1349\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nمسافرت سند وبلوچستان\r\nاوضاع جغرافيائى وتاريخى\r\nبا يك نقشه\r\nتأليف\r\nستوان هنرى پاتينجر\r\nعضو اداره كمپانى هند شرقى\r\nدستيار ومشاور درباعالى پيشوا - معاون ونقشه بردار هيأت اعزامى به سندوايران\r\nلندن\r\n1816 ميلادى\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nسفرنامه بلوچستان و قسمتى از ايران\r\nروايات وحكايتها وتوصيف آباديها وآداب وعادات و سنن بوميان\r\nتقسيم بندى قبايل وطوايف ونظاير آن\r\nترجمه\r\nدكتر شاهپور گودرزى\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nناشر\r\nكتابفروشى دهخدا\r\nچاپ اين كتاب در يكهزاروپانصد نسخه در دى ماه 1348 در چاپخانه مردمبارز بپايان رسيد\r\nحق چاپ محفوظ است\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\nفهرست مطالب\r\nبخش اول : عزيمت از بمبئى - لباس مبدل - پوربندر - شهر و تجارت - گجرات - عزيمت از پوربندر - سواحل نمناك سند - رود سند - بندر اسكندر - سون‌منى - پذيرائى - حادثه - تجارت - هندوان - رودخانه - آب مشروب - خانه‌ها - عزيمت از سون‌منى - بلوچهاى بزنجا - ده شيخ كرج - ده‌اتل - جويبارها - مولف و دوستان كشف شده‌اش - چاهها - بلا - گورستان - جشن - مسابقه اسب‌دوانى - شتران - چالاكى - پيغام جم - نامه‌اى از سند - ملاقات جم - پذيرائى - محاوره - دعوت از ما - فرامين و توصيه‌ها - زبان - لباس - دربار - نامه‌اى از مسقط - عادات - توصيف شهر بلا - ملاقات تجار - نيرنگ كاپتن كريستى - تحفه‌ها - جم دريا خان - محاوره - بزهاى كوهى - براهوئىها - همراهان جم - كوشش براى شناسائى ما - نامه‌ها - راناست .\r\n20 - 1\r\nبخش دوم : عزيمت از بلا - شكر خام يا گور - آسيابها - بزنجا - مراجعت ببلا - ملاقات جم - حركت - منظره شب - روش غارت و راهزنى - تفاوت بين بلوچان و\r\n\r\n","description":"","footnote":"","page_name":" مقدمه 1 ","page_number":7},
  {"content":"\r\n\r\nهمسايگان آنها - ناحيه لس - جمعيت - آداب و رسوم - نامها - قدوقامت - چهره - لباس مردان و زنان - غذا - حيوانات - زبان - شباهت مردم بهنديان - جدائى از بزنجا - كلاهبردارى - شتربان - وصول بكلات - رود پورعلى - راه كوهستانى - ناحيه جهلوان - گردنه باريك - سرماى فوق العاده - معبر باران - رود از باچ - گله‌دار بز - تور كبر - شهرود - معتقدات مردم - خيل براهوئىها - آداب و رسوم و اشتغالات آنان - خيمه‌ها - تشكيلات - جدائى از براهوئيها - شهر حوض‌دار - تاجر قندهارى - اسب‌فروشان - توصيف شهر - رئيس قبيله و معاون او - هندوان - براهمه - عادات بد - بازار - اسياها - ده بالكار - ده سهراب - مهمان‌نوازى يك براهوئى - راه ردنجو - سرايه - سنگ سرمه - ده ردنجو - وجه تسميه اين ده .\r\n37 - 21\r\nبخش سوم : رسيدن بكلات - سرزمين بين راه - آب - گارد شهرى - نماينده هندو - اجاره كردن يك خانه - ملاقات هندوان - سوءظن مولف - دشمنى سنديها - لباس - احتياجات - ملاقاتيان - كنجكاوى - سرما - مردان هندى - مردم لس - تنها تفاوت بين مردم لس و مردم كلات - آتش هيزم - برف - احساسات مولف - پيغام - داروغه - تجار بائوبى - كوشش براى شناسائى مولف و رفيقش - مردم آگاه و باهوش بائويى - دو روايت - قيافه و لباس و اخلاق و آداب بائويى - تحفه‌اى از ميوه - خشك كردن ميوه - روز غيرعادى سرد - يخبندان شديد - تاجر غلجائى - كفيله - معناى اصطلاح كفيله - نامه‌هائى به بمبئى - ازبك تاتار - ديدارى از شهر - تغيير شكل كامل مؤلف - اثبات تغيير شكل بر اثر پيش‌آمدى - شهر كلات - چرا آن را كلات مينامند - موقعيت - طرح - قلعه‌بندى و دژها - نظر مؤلف درباره آنها - قصر خان - منظره - شكل خارجى - محافظ -\r\n\r\n","description":"","footnote":"","page_name":" مقدمه 2 ","page_number":8},
  {"content":"\r\n\r\nدروازه‌هاى شهر - تعداد - خانه‌ها - حومه شهر - چطور ساخته شده است - كوچه‌ها - پياده‌رو - آب روگاه - دردسرها - نظر مؤلف - جواب - بازار پركالا - آب - چشمه خارق العاده - كيفيات آن - آسياهاى آبى - ساختمان آن - احتياط و پيش‌بينى - باغها - محصول - جمعيت كلات - طبقات مردم - نامها\r\n51 - 38\r\nبخش چهارم : بلوچ‌ها - اصل و منشاء مبهم آنها و تاريخ بلوچ - افسانه - اقوام عمده - بلوچها و براهوئيها - قبايل - تقسيمات فرعى - طرحها - از كجا - تفاوت بين آنها - زبان بلوچها - شباهت با فارسى - تلفظ - عقايد مؤلف - براهوئيكى يا زبان براهوئى - عدم شباهت به فارسى - هندوئى - پنجابى - اختلاف وسيع مردم - موارد استثنائى - كى - نظريات احتياطآميز - اقوام اصلى بلوچ - نامها - ناروئىها - كجا زندگى ميكنند - رندها و مگسىها - مهاجرين - تقسيمات فرعى هرسه - رؤسا - اقوام كوهى - ناروئى - توصيف اختصاصى آنان - مقاومت و سختىپذيرى - شجاعت - توحش - تنفر از سرقت و دزدى - غارتگرى - احساسات و نيت‌هائى در آن مورد - چپو - زير فرامين رؤسا - چطور اداره مىشود - غذا - آب - طرحى كه معمولا تعقيب مىشود - حمله - نسبت حيرت‌انگيز مسافرت - سيرى بنما - خطر عظيم - نتيجه حاصله - غلط - دلايل - اقوام بلوچهاى رندى و مگسى - غارتگرى كمتر - علت نامعلوم - مقايسه بين سه قوم - رندها و مگسىها - سختىناپذيرتر از ناروئىها - آب‌وهوا و عوامل مؤثر - حدس - رنگ - شباهت رندان و مگسىها - غير قابل تطبيق با ناروئى - مذهب - دشمنى با شيعه - عقيده مؤلف - مهمان‌دوستى قابل‌توجه - دله‌دزدى - بچه نظرى به آن مينگرند - وفادارى - اطاعت - محرك عامل اطاعت - عادات - خيمه‌هاى شبانان يا گدان - تومان ياده - خيل يا جامعه - تمثيل با حكايتى كوچك - زندگى در غير چادر - كلبه‌ها - پذيرائى از مهمان - شرح مهمانى - كاهلى بلوچها - استعمال دخانيات - قمار - عادات\r\n\r\n","description":"","footnote":"","page_name":" مقدمه 3 ","page_number":9},
  {"content":"\r\n\r\nمضر - فقدان مسكرات - غذا - گوشت شتر - بازيها - سبزيها - چگونه غذا مى خورند - تعداد معمولى زوجات - موارد افزايش تعداد - موارد آن - با زنان باحترام رفتار مىشود - عموميت ندارد - بردگان - چطور فراهم مىشود - مهربانى با بردگان - رفتارى كه در آغاز مىشود - به زودى موافقت و آشتى مىشود - اثبات با حكايتى - لباس - پيراهن - شلوار - كلاه - طبقات فقيرتر - لباس زنان - موى زنان جوان - چگونه مىبندند - زنان پير - در بيرون از منزل حجاب دارند - در منزل اينطور نيست - دليل - سلاح سربازان - نامناسب - شيوه جنگ - سلاحها - صنايع خانگى - اشتغالات - تيراندازى - شكار - مسابقات سوارى - چماق‌زنى - كشتى - شمشيربازى - نيزه‌افكنى - خبرگى - نيزه‌بازى - چطور انجام مىشود - خطرناك - تشريفات تدفين - نظير تمام مسلمانان - فاتحه‌خوانى - مراسم عروسى - مقدمات - نكاح - هدايا - نامزدى - نامزد كردن زن و مرد - تشريفات راهنمايى عروس و داماد - زفاف - جهيزيه - عقيده مولف - عكس العملها - خصوصيات اخلاقى - احترام زن - مذهب يهود - قوانين - مواردى از آنها - طبقه براهويى - قبايل - خيلها - مردم كوچ‌نشين - سختىپذيرى - قيافه ظاهرى متناقض با بلوچها - مشاغل - صنايع - غذا - اشتهاى زياد - گوشت - دليل زياده‌روى - نگهدارى گوشت - بسيار لذيذ - احتياطات - انبار كردن آن - وفادارى براهويى - مهمان نوازى - صنعتگر - شجاعت بسيار - قدرت رئيس آنان - عادات زشت - حق شناسى - اشتغالات - تيراندازان ماهر - شمشيرها - نه نيزه‌اى - لباس مردان - مشاغل خانگى - زنها از مردان جدا نيستند - لباس زنان - مذهب - عروسى - سادگى بسيار - فهرست اقوام براهويى - رؤسا - تعداد - موضوع پيچيده - تجزيه‌وتحليل نامهاى مختلف - تغيير بسيار - عروسى در خانواده - تقسيمات خاص يك طايفه - نكته دقيق در عادات و آداب بلوچها و براهويىها - هنديها - ترس از حكومت - تعداد - توانگرى - دلتنگ‌كننده - علت - عكس العمل -\r\n\r\n","description":"","footnote":"","page_name":" مقدمه 4 ","page_number":10},
  {"content":"\r\n\r\nمؤلف - معبد - براهمه - خوردن گوشت - محدود نشده - مثال - لباس هندوان - قيافه - زبان بائوبيها - اقوام - كشور - مشاغل - تجار - گجرات - دهوار يا دهقانان - ريشه نامعلوم - زبان - گمان غلط - حرف - انواع رعيتى - امنيتى كه از آن برخوردارند - اسلوب - اجازه ندارند با اقوام ديگر ازدواج كنند - مذهب - زندگى خانوادگى - رفتار با زوجات - تاجيك‌ها - نتيجه - طبقات ديگر\r\n87 - 52\r\nبخش پنجم : تجديد داستان - ملاقاتيان - دارو - داروغه محمود خان - نامه - تحفه - گردش دوم در شهر - انگيزه - آشنايان - ملاقات با ملائى از كرمان - مذاكره - مشكلات مسافرتش - اميدها - پيشنهاد ملا - پذيرفته شد - اقدام نهائى و تهديد - اقداماتى كه امير سند براى شناسائى مولف و رفيقش نمود - در نامه‌اى شرح داده شد - تصميمى كه در نتيجه آن گرفته شد - آماده شدن جهت خروج از كلات - مقاصد و نقشه‌هاى نوكران افغان ما - چگونه جلوى آن گرفته شد - منظره خنده‌آور طبابت ما - اشتباهات افرادى كه مىبايست داروها را مصرف كنند - مهم نبود - هوندى يا حواله بومى - راهى كه كشف شد - تصميمى كه بر اساس آن گرفته شد - نوشكى - اجير كردن شتربانان براهوئى - هندوها مسائلى را بزرگ جلوه دادند - اعتراض - توفيق - عقيده درباره تجارت و سوداگرى ايشان - داستان محرك احساسات مردى جوان - پدرش كشته شد - دليل آن - شهرت طبابت مؤلف و رفيقش - درخواست شد كه از خانواده يكى از پيشكاران ديدار كنيم - رضايت - اندرز و اصرار ملا - شرحى مشغول‌كننده درخصوص پذيرائى كاپتن كريستى در حرم و پايان ديدارش - دارغه براى دريافت دارو مراجعه مىكند - مبالغه و گزافه‌گوئى او - كمى به آن توجه شد - سرقت در\r\n\r\n","description":"","footnote":"","page_name":" مقدمه 5 ","page_number":11},
  {"content":"\r\n\r\nشهر - اقداماتى درباره آن - سارقين دستگير و تنبيه شدند - چگونه - نظر درباره آن - اجبار به ديدار از داروغه - هندوها روزى را براى خروج ما از كلات تعيين ميكنند - مداخله افغانى - سوألات كنجكاوانه داروغه - علت و فايده آن - اعزام نماينده از كابل بحضور محمود خان - جواب - گمان تعارف محبت‌آميز و دوستانه همسر پيشكار - پذيرفته شد .\r\n106 - 88\r\nبخش ششم : هندو و نامه‌اش - خروج از كلات - خشم و ياس افغان - اطلاع دادن - چگونه آرام شد - گروه - چگونه سوار شديم - ده گروك - باران - راه - راه قندهار - چاه - معابر و لوخ - يكى خيلى خطرناك - آب - شب سرد - سرزمين عريان - معبر صعب العبور - بدقت بيان شد - صحرا - احساس مولف از ديدار آن - نزول از معبر - رودكى سور - درنگ در ساحل آن - درخت بابول - علف صحرائى - خارشتر - يخبندان - تومان نوشكى - پذيرايى در آنجا - وضع نامطلوب - پند بموقع - مهمانخانه - تغيير سريع در رفتار مردم - نهار - رئيس ميآيد - محاورات و پيشنهادات - تصميم - تغيير يافت - علت آن عقيده - موافقت براى راهنما - روايت‌هاى قابل‌توجه در مورد مهمان‌نوازى بلوچها - مزاحمت ملاقاتيان - شهادتين يا دليل مسلمانى - سردار يا رئيس - چاى - دادگاه بلوچها - بيان عرضحال و محاكمه - مبناى آن - قضاوت - براهويى - انقوزه - كشمكش و جنجال مضحك - شكايت - چطور جمع‌آورى مىشود - كى ميآورند - شك در پيشرفت از راهى كه انتخاب شده بود - سوألات - كشف راه ديگر - مؤلف و رفيقش تصميم بجدايى از هم ميگيرند - مخالف دستورها - دليل توجه به آنها - طريق انتخاب اين جدايى - مؤثر - هيجان حركت - كشتن دو بز كوچك - تبذير - هديه\r\n\r\n","description":"","footnote":"","page_name":" مقدمه 6 ","page_number":12},
  {"content":"\r\n\r\nهندو - تعجب - تومان پر از بوى بد انقوزه .\r\n122 - 107\r\nبخش هفتم : قاصد از كلات ميرسد - كاپتن كريستى آماده حركت مىشود - دستوراتى بمؤلف - روز ناميمون - صحبت درباره آن . نتيجه نامطلوب - سردار از چگونگى برادرزاده‌اش صحبت مىكند - خواهش - رضايت و موافقت - قرارها - يأس - سرزنش سردار بواسطه حرفهاى پوچ او - جواب او - باد تند - ماسه - بيم از معطلى بيشتر - نادر است - كاپتن كريستى مؤلف را در نوشكى باقى ميگذارد هداياى او بسردار - دليل تقديم هدايا - روز غبارآلود و پر از باد - توجه سردار - باران سنگين - وضع ناراحت مؤلف - قاصد دوم از كلات - نامه‌ها - اخبار بسيار مهم از نظر مؤلف - سندىها در كلات - اعلاميه - اقداماتى براى دفع نتايج - استخدام راهنما - رهائى از معطلى - لطيفه - نوشتن بهندوئى كه در كلات گذاشته بوديم - پيغام به سردار - تعجب او - توبيخ - چگونه خاموش شد - نامه‌ها\r\n133 - 123\r\nبخش هشتم : نامه‌ها - مولف از نوشكى خارج مىشود - سپاسگزارى - گروه - سلاح‌ها - گنبدى در صحرا - روايتى درباره يك شهر - سنگهاى كنار راه - اسب رستم - زحمت و مشقت حمل‌ونقل آنها - دشت - ده كاريز - تومان براهوئى - نوشكى - بخش - ساكنان - سردار - عايدى او - كى جدا شد - تومان - گدان - شرح دقيق - مغازه‌داران هندى - احساس ترس آنها از بلوچها - شرح مختصر منش بلوچها - مولف به تب دچار مىشود - رودخانه بال - راه - مرمر - گياه انقوزه - آب - جنگل - راه و مسافت - بناهاى خارق العاده‌اى\r\n\r\n","description":"","footnote":"","page_name":" مقدمه 7 ","page_number":13},
  {"content":"\r\n\r\nكشف شد - توصيف - مقابر يا معابد - عقايد بوميان درباره آنها - شايد درست باشد - رعدوبرق و طوفان - مولف و همراهان خود را از آن در پناه قرار مىدهند - تشويش او - خوشبختانه پا نگرفت و بىاساس بود - شهر سراوان - توصيف - رود بال - چاه - رود بادو - چوپانى در دوردست - رئيس سراوان - عايدات - بارورى فوق العاده سرزمين او - معبر يا لوخى بين اينجا و كلات - نواحى كه از آن عبور كردم - ناحيه خاران - ملخ - مواد قابل‌ملاحظه در باره دانائى آن حشرات كه بوميان اظهار داشتند - شهر خاران - رئيس آن طوايف - منابع - شهرت خاران بخاطر شتران عالى - راه‌پيمايى كوتاه - صحراى ماسه‌اى - اجير كردن دومين راهنما براى عبور از آن .\r\n144 - 134\r\nبخش نهم : حركت در صبح زود - چاه - توصيف - آب تلخ و گس - صحراى ماسه‌اى سرخ - مشكلات - امواج شن - شتران زانو زده از آنها پايين ميروند - فقد پوشش گياهى - كوهستان آشكار - توقف در پشت تپه ماسه‌اى - سختى و بدى هوا - پيشروى در صحرا - پديده خارق العاده كه مشاهده شد - توصيف - عقيده بوميان - تئورى مؤلف - ماسه‌هاى مواج با سر آب و يا ميراژ تفاوت دارند - دليل - تاييد فقير - خشكرود بودور - واحه ريگان - آب - خروج از ريگان - صحراى سخت و سياه - كوههاى پديدار - توقف - گردباد شديد - علت و وفور آنها - نامطبوع - مفيد - باد سام يا باد طاعون ( بيمارىزا ) - اثر مهلك آن بر كالبد انسان - ديده نشد - گمان و پيش‌بينى - سادگى و سهولت - راه‌پيمائى در شب - راهنما راه را گم مىكند - مولف توسط قطب‌نما راه و سمت را باز مىيابد و بخاطر دانشش اعتبار زياد مىيابد - مسافرت طولانى - اجبار به توقف - اتمام ذخيره آب - وصول به ده كلگان - مولف بيك روحانى تغيير هيات ميدهد - علت آن - پذيرايى -\r\n\r\n","description":"","footnote":"","page_name":" مقدمه 8 ","page_number":14},
  {"content":"\r\n\r\nراهنمايى خدعه‌آميز راهنما - گرفتارى - اجير كردن راهنما و اسكورت ديگرى - مباحثات طولانى با رئيس و مردم - موردى از نادانى كلى كه در حكايتى كوتاه بيان شده است - عكس العملهاى آن -\r\n159 - 145\r\nبخش دهم : نماز - مولف مجبور مىشود كه در نماز با آنها شركت كند - رهايى از كلگان بدذاتى راهنما - گروه - ده كلگان - وسعت - طرح ساختمان - اعتراض پيش‌بينى شده - خلاصه مشاهدات درباره چگونگى جوامع - شهرت پزشكى مولف - چگونه پيدا شد - نتايج - زنان ده او را احاطه كردند - اصرار زياد - چگونه رهايى يافتيم - داستان ادامه مىيابد - شب مرطوب - راه بد - ناحيه كلپوركان - دزك - دو تپه خارق العاده - نامها - توصيف آنها - رهايى تصادفى از حمله - ده گل دعوت - خوراك مؤلف در حالتى ناگوار - دعايى را تكرار مىكند و از شناخته شدن رهايى مىيابد - بخش دزك - نام رئيس - عايدى - شاه مهراب خان - مباحثات مذهبى - نظريات قابل‌ملاحظه يكنفر بومى و رد كردن آنها توسط مولف - ادامه مسافرت - ناحيه و شهر سيب - آباديهاى كلاگى و پاگى - دربار شاه مراد خان بلوچ كرد - جنس خاك - راه پرپيچ‌وخم - چهره زمين كاملا تغيير مىكند - كتل يا معبر - توصيف آن - دههاى شوروك و مگسى - رئيس مقتول دومى - مطالبى درباره آن - علت - عكس العمل و احساس مولف - لورىها - كولىهاى شرق - آداب و عادات و اشتغالات ايشان - رمل و كورو - مذهب لوريها - ضرب المثل غريب - لباس - شرارتها - نفس‌پرستى - زنا - چپو يا راهزنى - خان جهان خان - غنائم او - مولف درمىيابد كه راهنمايش واقعا او را زوار دانسته است - بحث درباره مذهب - دليل آوردن - خاموش كردن راهنما\r\n175 - 160\r\n\r\n","description":"","footnote":"","page_name":" مقدمه 9 ","page_number":15},
  {"content":"\r\n\r\nبخش يازدهم : سرزمين عريان و خالى از سكنه - بلوچهاى سرحد - دهى كه غارت شد - تغير و تهديدهاى راهنما - بستر رودخانه - جنگل انبوه - انواع درختان - راه پرپيچ‌وخم - ده آسمان آباد - وصف بستر رود - مزاحمت حيوانات وحشى در شب - دهاتيها گوش بزنگ - عقايد غلطى كه درباره شكار خوك دارند - فقيرى از گروه جدا مىشود - رضامندى مؤلف - شهر ابتر - پذيرائى - سردار يا رئيس - مشكوك شدند كه مؤلف شاهزاده‌ايست در لباس مبدل - تغيير محاوره بر اثر هديه يك اسلحه كمرى برئيس - دريافت نامه - شهر فهرج ( پهره ) - پذيرايى - كشف شد كه مؤلف اروپايى است - به علت آزادگى رييس نتيجه بد حاصل نگرديد - يأس و آزردگى راهنما - رفتار او - يك روز توقف براى تهيه وسايل - بلوچها خيلى مزاحم بودند - يكنفر گوسايى ميرسد - آوارگى و داستان آن - پيشنهاد مؤلف درباره همسفر شدن او - پذيرايى عمومى رييس - كجا برپا شد - دورهم جمع شدن در يك شب - محاورات و مباحثات - افكار ناپخته رييس - تمثيل از طريق لطيفه‌اى - عذرخواهى مؤلف از زياده‌روى - عقيده‌اش .\r\n187 - 176\r\nبخش دوازدهم : رسيدن به بمپور - سرزمين بين راه - جويها - راهنما مرخص مىشود و با شترى كه به او هديه شد بخانه‌اش باز ميگردد - شهر ابتر و فهرج - وسعت - طايفه رئيس - سوابق تاريخى مختصر درباره آن - پيدايش و توسعه آن - بلوچهاى مالكى - تقريبا زوال يافته است - توسط كى - اربابيها - چهره عمومى آنها - داستان از نو شروع مىشود - پذيرائى در بمپور - رفتار زشت و برخورد ناهنجار رئيس - عصاى فولادى او - ضمن داستانى كوتاه‌نظر و\r\n\r\n","description":"","footnote":"","page_name":" مقدمه 10 ","page_number":16},
  {"content":"\r\n\r\nاحترام او نسبت بيك افسر انگليسى شرح داده شد - شام مختصر - آز و طمع رئيس - نصيحت خاص او بمولف - دشمنى با فارسها - نظرى در آن‌باره - سوالات مؤلف از او - جوابى تند و سرگرم‌كننده - نظرى در آن‌باره - امتناع از كمك بمولف - سلاحهاى كمرى را ميخواهد - امتناع شد - غفلت در ارسال غذا - گدائيهاى گوسائى براى خودش و همراهان مولف - دوستى رك‌گو - نظر او - مولف مجبور شد سلاحهاى كمرى را بدهد - رفتن از بمپور - توصيف آن محل - مردم بمپور - طايفه - خانواده رئيس - شانزده زوجه - مؤلف جوانترين آنها را مىبيند - حضور او بر چه حمل گرديد - حد سيات مؤلف - درآمد رئيس - برادران - زبانى كه در اينجا صحبت مىشود - چهل كيلومتر پيشروى - چاه - خشكرود كاسگين - چشمان مؤلف در نتيجه تابش آفتاب و درخشش نور خورشيد بيمار مىشود - رسيدن به ده به زمان - پذيرائى - پند رئيس - توجه - يك روز توقف - چاه آب گرم جالب - توصيف آن و آبش - تپه‌هاى آتشفشانى - روايت - نظريات رئيس - نام تپه - نوشادر و گوگرد آنجا يافت ميشد - بىصبرى مؤلف - رئيس آن را دريافت - راهنما مىآيد - مهمان‌نوازى و مهربانى كه درباره مؤلف مرعى گرديد - سپاسگزارى او - تشكر پر از احساسات همراهان از رئيس\r\n204 - 187\r\nبخش سيزدهم : خروج از به زمان - مؤلف راهنماى خود را مرخص مينمايد - علت - راهنماى ديگرى اجير مىكند - راه - وضع طبيعى محل - ده به زمان - آخرين ده در بلوچستان - توصيف آن - چگونگى بناها - سردار يا رئيس - طايفه‌اش - عايدات - رفتار و سنن - زبان - كسب‌وكار - راه بيابانى و عريان - گرماى فوق العاده - مؤلف و همراهانش از تشنگى رنج مىبرند -\r\n\r\n","description":"","footnote":"","page_name":" مقدمه 11 ","page_number":17},
  {"content":"\r\n\r\nنظر او در آن موضوع - با ديدن سراب بر هيجانات افزوده شد - علت متصوره اين پديده - پيدايش غيرعادى آن در روى تپه‌اى - راه‌پيمائى در شب - چاهى بنام گهگان - نمك - رسيدن به ريگان در ناحيه نرمان شير - اراضى بين راه بسيار متنوع است - گرما مانند روز قبل فوق العاده است - كوههاى برف‌دار - اثر آنها - پذيرائى در ريگان - مراقب - راهنمائى ضرورى رئيس - يك روز توقف - ريگان - توصيف آن - احتياطاتى كه مردم به كار مىبرند - رئيس - خانواده‌اش - جريدبازى - چطور بازى مىشود\r\n216 - 205\r\nبخش چهاردهم : مؤلف از ريگان حركت مىكند - به برجا ميرسد - سرزمين بين راه - بى احترامى رئيس - مؤلف خود را تاجرى انگليسى معرفى مىكند - نتيجه مجادله - شهر نعيم‌آباد - رئيس - غايب - خط مشى حاكم ايرانى - توصيف نعيم‌آباد - اجير كردن مجدد راهنما - نادرستى او - شهر جمالى - ديدار رئيس نعيم‌آباد - مؤلف خود را معرفى مينمايد - قصد از آن - يادآوريهاى رئيس - نامه‌اى جهت فرماندار شهر بم ميدهد - ده لرآباد - سرزمين بين راه - مؤلف به بم ميرسد - بانتظار فرماندار ميماند - فرماندار ميرسد - تعجب از البسه مؤلف - توصيف آن - تالار پذيرائى - راهنمائى مودبانه فرماندار - سن - سرزمين اجدادى - آمادگى براى مسافرت - خروج از بم - آسياى آبى - بىاحترامى و مجادله يك سيد - مؤلف را بعنوان يك نفر افغانى معرفى مينمايد - علت از اشتباه بيرون آوردن او - محاوره - توهين‌آميز طرق خاموش كردن وى - سوال خوشبختىآميزى كه از مؤلف نمود - چطور جواب داده شد - نتيجه - ناحيه نرمان شير - مرزها - كروك حاكم‌نشين آن - تاريخ مختصرى درباره ناحيه و مردم آن - خاك - آب و هوا - عقيده\r\n\r\n","description":"","footnote":"","page_name":" مقدمه 12 ","page_number":18},
  {"content":"\r\n\r\nمولف - عايدات - محصولات - شهر بم - قلعه‌اى بسيار محكم - توصيف آن - شهرت - چه زمانى مشهور شد - لطفعلى خان زند را اينجا دستگير كردند - خرابه‌هاى وسيع - شكوه باستانى - فواره مشهور - فايده آن - مكان بم مناسب آن است - داستان از نو شروع مىشود .\r\n231 - 217\r\nبخش پانزدهم : راه ادامه مىيابد - سرزمين بين راه - سرايه - ده سبزستان - شهر تهروت - رودخانه اشكو - توصيف آن - بستر زراعت شده - اراضى متروك - راه ناجور - اجبار براه‌پيمائى - شهر ماهان - توصيف - آباد - كاريزها - چطور ايجاد مىشود - فوايد آنها - بكاروانسرا ميرود - مزاحمت ملاقاتيان - نان - ياسهائى در آن‌باره - پيغام بشاهزاده - جواب - نامه بژنرال مالكم - ملاقات شاهزاده - پذيرائى - سوالات شاهزاده - گزارش - لباس و قيافه شاهزاده - شخصيت او - مشكوك - اقامت موقت در كرمان - مؤلف بانتظار كارگزار يا پيشكار ميماند - بسيار مودب - علت توضيح داده مىشود - نهار ايرانى - قليانها - توصيف هردو نوع - قهوه - ميوه‌ها - گوشت و خورش‌ها - شربت - اين غذاى اصلى است - ناسازگاريها - روش نفرت‌انگيز غذا خوردن - شرح خصوصيات ايرانيها - خلاصه عقايد مؤلف درباره اجتماع ايران - گستاخى يكى از نوكران شاهزاده - رفتار مؤلف در مقابل آن - اثرات خوب آن - رقص خرسها و خرسداران - زندگى ناجور آنها - شاهزاده در منصب قضا و دادرسى يك قاتل مىنشيند - مجازات وحشتناك و اعدام برقرار ميگردد - آشفتگى ساكنان شهر - لباس غضب - رنگ آن - وحشتى كه ايجاد مىكند - آرامش بيرحمانه شاهزاده - پيشنهاد غريب يك ايرانى بمؤلف - جوابش - آئين توبه موثرى كه مسلمانان شيعه انجام دادند .\r\n\r\n","description":"","footnote":"","page_name":" مقدمه 13 ","page_number":19},
  {"content":"\r\n\r\nاحساساتى كه بخاطر آن بوجود آمد - فرومايگى فوق العاده شاهزاده - رفتار مؤلف در آن خصوص - او از كرمان به قصد شيراز حركت مىكند - در بخشى كه ميآيد به مقدار زيادى از ايالت و شهر كرمان صحبت مىشود -\r\n249 - 232\r\nبخش شانزدهم : ايالت كرمان - مرزها - تقسيمات - طول - عرض - خاك - كوهها - چهره سرزمين - رودخانه ندارد - چشمه‌ها - قناتها - پيشروى صحرا - برف در تابستان باقى ميماند - اثرات بد در آب‌وهوا - گرمسير - شهر كرمان - محل و موقع - زمانى پرثروت بود - علت آن شرح داده شد - سوابق قديمى آن - رواياتى درباره اسم آن - كنجكاوانه - آنها چه امرى را ثابت مىكنند - فاتحان مختلف اين شهر - آخرين محاصره - توسط كى - منقرض كردن آخرين سلطان زند - وحشيگرى عموى پادشاه فعلى - ستمگرى و وقاحت سربازان و سپاه او نسبت بمردم شهر كرمان - شهر بىجمعيت شده با خاك يكسان گرديد - چه موقع دوباره ساخته شد - قصر والى - بازارها - كاروانسراها - جمعيت - تجارت - كارگاهها - پشم كارامانى - شالهائى كه از آن بافته مىشود - حقيقتى جالب درباره آنها - نرمى و لطافت اعجاب انگيز پشم - طرز آماده كردن و تابيدن آن براى دستگاه نساجى و بافندگى - صادرات و واردات كرمان - عايدات - چه‌طور تشخيص داده شد - عايدات ايالت - شهرها - گمبرون يا بندرعباس - فاصله آن تا كرمان - وضع راه - شرح مختصر تاريخ اين شهر - در حال حاضر در دست كيست - خراج - وضع واقعى و فعلى - جمعيت - صحراى كرمان - وسعت - مصائب سپاه افغان در عبور از آن - شهر خبيص - مكانى جالب - ساكنان - حرفه آنها - راه و داستان از نو شروع مىشود 263 - 250\r\n\r\n","description":"","footnote":"","page_name":" مقدمه 14 ","page_number":20},
  {"content":"\r\n\r\nبخش هفدهم : روز خوشبختىآور - پيام‌آورى از شيراز - ده رباط - اراضى بين راه - قلعه باغين - راه طولانى - رسيدن به قلعه آقا - سرزمين - بازار - رئيس - سوءظن او نسبت بمولف - ادب - قلعه پاقلعه - راه شهر يزد - راه پر از راهزنان - احتياطات قبلى - كتل‌ها يا معابر - شهر مينان - از غارها تشكيل يافته است - توصيف آن - ساكنان آن - مسلمانان مبتدع هستند - عقايد ايشان - آزاد گذاشتن مردم در عقايد مذهبى - در ايران بيشتر از هرجا - علت شرح داده مىشود - عادات مردم مينان - راه ادامه مىيابد - سرزمين - شهر بابك - باغهاى زيبا - محصول ميوه فراوان و باورنكردنى - بازارها - شكل شهر - مقر نايب الحكومه - رسيدن برباط - راه اصلى - دشت حاصلخيز و غنى - تنباكو و گل سرخ - سيدهاى رباط - مرد محترم - نزاع مضحك - كشتىگيرى - ده خراه - دشت لم‌يزرع - قلعه خونسار - رود آب شور - پيدايش آن و دشت - سرزمين پرمنظره - ايلات - دره رمانتيك خونسار - ده مزار - بىبازار - پيشروى - توقف - راه بد - گردنه ارسنجان - از كى به اين اسم ناميده شد - شهر ارسنجان - باغها - رودها - ده كنجان - رودبند امير - حاصلخيزى و ثروتمندى نواحى مجاور - راه - كانالها - عمق زياد - پل بند امير - وضع خراب آن - احساسى بر اين رودخانه - حقيقتى كه بخاطر آن ثابت گرديد - مؤلف به شيراز ميرسد - توجه كارگزار يا پيشكار - ملاقات او و شاهزاده - دلايلى كه باستناد آن مؤلف شرح سفر خود را خاتمه ميدهد - باغ جهان‌نما - مقبره حافظ - خروج از شيراز - شهر زرقان - پرسپوليس - راه سرحد - مرز ايالت فارس - شهر يزد خواست - سرماى شديد در شب - توقف در اصفهان - كاپتن كريستى هم‌سفر مؤلف به او مى\r\n\r\n","description":"","footnote":"","page_name":" مقدمه 15 ","page_number":21},
  {"content":"\r\n\r\nپيوندد - احساس او در اين واقعه - قصرها و ساير ديدنيهاى اصفهان - نقاشى ها - شيشه رنگى - ميناكارى - بازارهاى اصفهان - وسيع - نظيرش هم در شيراز و هم در كرمان - خروج از اصفهان - رسيدن به كاشان - شرحى درباره آن شهر و محصولات آن - مسافرت سريعى كه از جانب مؤلف و همراهان به عمل آمده - ده ميانه - قافلان كوه - رود قزل‌اوزن - پل - منظره جالب - پيوستن به ژنرال مالكم در مراغه - كاپتن كريستى اقامت در ايران را انتخاب مىكند - بچه منظور - خلاصه‌اى از شرح مسافرت او پس از جدائى از مؤلف در نوشكى - ميسيون از مراغه ميرود - رسيدن به بغداد از طريق صحنه و كرمانشاه - عبور از سفلاى رودهاى دجله و شط العرب - توقف مؤلف در بصره - مراجعت به بمبئى\r\n281 - 264\r\nبخش ضميمه : خلاصه وقايع مسافرت كاپتن كريستى پس از جدائى از ستوان پاتينجر\r\n313 - 281\r\n\r\n","description":"","footnote":"","page_name":" مقدمه 16 ","page_number":22},
  {"content":"\r\n\r\n\r\nمقدمه\r\nپيروزيهاى ناپلئون بناپارت در جهانگشايى يكى از وقايع برجسته تاريخ اروپا است .\r\nاين فتوحات دو اثر مهم بخشيد : يكى نشر افكار انقلابى در پاره‌اى از كشورهاى ديكتاتورى اروپا و ديگر عظمت بىنهايت فرانسه و بهم‌ريختن موازنه قوا در اروپا . از انتشار افكار آزاديخواهى ، انگلستان كه خود كشور مشروطه و متكى به نيروى مقننه و آزاديخواه بود بيمناك نبود ولى از ترقى سريع قدرت كشور فرانسه و تغيير اوضاع سياسى اروپا انديشناك و به همين جهت بر ضد ناپلئون وارد مبارزه شده خود را در اروپا و جهان بزرگترين دشمن ناپلئون نشان داد .\r\nدر جنگهاى خشكى سپاه متشكل و تازه‌نفس ناپلئون همه‌جا فاتح بود و جز انگلستان همه در برابر ناپلئون تسليم شدند ولى انگلستان پايدارى كرده حتّى در نبردهاى دريائى قواى فرانسه را از پاى درآورد و در نتيجه ناپلئون براى تضعيف و دور نمودن نيروى دريائى بريتانيا از آبهاى اروپا نقشه‌اى طرح كرد به اين ترتيب كه با اتحاد با دولت عثمانى از راه ايران بهندوستان مستعمره آن كشور حمله ببرد و انگلستان را مجبور نمايد براى حفظ اين مستعمره زرخيز نيروى دريائى و قواى نظامى خود را در اقيانوس هند متمركز كند و آنگاه نيروى فرانسه و اسپانيا و هلند متفقا بجزاير بريتانيا حمله نمايند .\r\n\r\n","description":"","footnote":"","page_name":" مقدمه 17 ","page_number":23},
  {"content":"\r\n\r\nبدين‌جهت فرانسه براى اجراى نقشه حملهء بهندوستان درصدد دوستى و اتفاق با ايران برآمد و سرانجام موجب پيدايش رقابت شديد سياسى بين فرانسه و انگلستان در ايران گرديد . فرانسه مىخواست راه حمله بهندوستان را در ايران هموار نمايد و بريتانيا كوشش ميكرد كه با ايجاد موانع و مشكلات ، نقشه ناپلئون را خنثى نمايد .\r\nاين اوضاع چنان اقتضا نمود كه دولت بريتانيا براى حفظ مستعمرات آسياى جنوبى و هندوستان با ايران كه از لحاظ همجوارى و موقع جغرافيائى و تسلط بر معابر و رود بهند قدرتمند بود روابط دوستانه‌ترى برقرار سازد و لذا به تجديد روابط با ايران پرداخت .\r\nدر سال 1800 ميلادى سرجان مالكم  ( Sir John Malcolm )  از طرف فرماندار كل هندوستان و امپراتور بريتانيا بسفارت ايران مأمور شد و در اين سفارت به عقد قراردادى با فتحعليشاه قاجار موفق گرديد كه قسمتى از منابع استعمارى بريتانيا را فراهم نمود . مالكم پس از سه ماه توقف در تهران همراه با حاجى خليل خان قزوينى سفير فوق العاده فتحعليشاه بهندوستان بازگشت . در سال 1803 محمد نبى خان سفير ايران در هندوستان از هند احضار شد و روابط ايران و انگليس تا اواسط سال 1806 تقريبا قطع و دولت ايران مشغول توسعه روابط خود با ناپلئون بود . در اين ايام سر جونز  Sir Jones  كنسول انگليس در بغداد و مأمورين سياسى انگليس در بين النهرين مراقب جريانهاى سياسى ايران بودند و كوشش مىكردند عمليات دولت فرانسه را در ايران خنثى كنند . از سال 1806 انگلستان درصدد تجديد روابط سياسى و اعزام سفير بايران برآمد و در نتيجه سرجان ملكم سفير انگلستان بار ديگر مأمور دربار ايران شد ولى فتحعليشاه بخاطر روابط دوستانه با ناپلئون از ورود وى بايران جلوگيرى كرد .\r\nناپلئون بخاطر حوادث سياسى و نظامى اروپا نتوانست به تعهدات خود نسبت بايران عمل كند و در عوض عمال انگليس بوسايل مختلف ناكامى سياست فرانسه را در ايران فراهم مىكردند . نقض عهد ناپلئون و بىثباتى تعهدات او مردم ايران را نسبت بفرانسه بدبين ساخت و احساسات عمومى مردم با مقاصد امپراتورى بريتانيا موافق آمد . مأيوس\r\n\r\n","description":"","footnote":"","page_name":" مقدمه 18 ","page_number":24},
  {"content":"\r\n\r\nشدن فتحعليشاه از ناپلئون و پيشنهادهاى سر هارفورد جونز ( كنسول سابق انگليس در بغداد ) سفير اعزامى انگليس كه ظاهرا بنفع ايران بود منجر بخروج هيأت اعزامى ناپلئون از ايران و ورود سفير انگليس بايران گرديد ( 1809 ميلادى ) .\r\nبعد از ورود سر جونز بتهران و تهيه مقدمات قرارداد ، سرجان ملكم بار ديگر از طرف فرماندار كل هندوستان بايران آمد و بحضور شاه رسيده در اتمام و امضاى قرار دادها كوشش كرد و شايد نقش عمده‌اى در جلب اعتماد و دوستى در باريان داشت و مقاصد استعمارى انگلستانرا بيش از همه قوت بخشيد . از جمله مأمورين سياسى و نظامى هيأت ژنرال مالكم دو افسر نيروى انگليس در هندوستان سروان كريستى و ستوان پاتينجر بودند كه مأموريت داشتند از راه خشكى قدرت طبيعى ، اقتصادى ، نظامى و راههاى سوق الجيشى مناطق بلوچستان و ايران جنوب‌شرقى را بررسى كرده ارزش اردوكشى در اين نواحى را تعيين نمايند . دو افسر جوان و ورزيده نيروى پادشاهى بريتانيا مأموريت خود را بنحو احسن انجام دادند و چون پس از شكست ناپلئون و ختم نفوذ سياسى و نظامى فرانسه در ايران و رفع تهديد حمله بهندوستان علتى براى مخفى نگهداشتن قسمتى از شرح اين مسافرت وجود نداشت ستوان پاتينجر اجازه يافت شرح مسافرت و نقشه مسير خود را به صورت كتابى منتشر كند و در سال 1816 ميلادى در بريتانيا انتشار يافت . اين كتاب مشتمل بر دو قسمت مجزا و در واقع دو كتاب است . يك قسمت سفرنامه‌اى حاكى از شرح عادات و آداب و سنن مردم و جماعات مسير مسافرت و خلاصهء اوضاع جغرافيائى نواحى و قسمتى ديگر مشتمل بر تاريخ بلوچستان و سند كه اينك سفرنامه آن‌كه از نظر اطلاعات جغرافيائى و اجتماعى جالب‌تر است تحت عنوان سفرنامه پاتينجر ترجمه و در كتابى تدوين و تقديم مىگردد .\r\nمترجم\r\n\r\n","description":"","footnote":"","page_name":" مقدمه 19 ","page_number":25},
  {"content":"\r\n\r\n\r\nمقدمه ( مؤلف )\r\nمقاصد كشور فرانسه در هندوستان - اعزام سفير به ايران - مأموران مخفى - سرتيپ مالكم و سر هارفورد جونز به تهران اعزام شدند - چرا نفر دوم را فرستادند دستوراتى كه به ژنرال مالكم داده شده بود - لغو سفارت و احضار او - مأموريت دوباره - موضوع موردنظر - كاپتن كريستى و مؤلف داوطلب خدمت شدند - پذيرفته شد - دستورها و تهيه مقدمات سفر - موانعى كه مورد توجه قرار گرفت و پيش‌بينى شد - بعنوان عامل مختار تاجر بومى اسب معرفى شديم - چه طور مجهز شديم .\r\nدر سالهاى 1807 و 1808 ميلادى ادعاى ديرينه ناپلئون بناپارت براى حمله و اردوكشى بهندوستان انگليس چنان جدى و مسلم گرديد كه اهميت اجراى آن لشكركشى دولت ما را چه در بريتانيا و چه در خارج از انگلستان به اين نتيجه رسانيد كه مىبايست جهت خنثى كردن كوششهاى دولت فرانسه در وصول بهندوستان قدمهاى قطعى و مصمم بردارد .\r\nدر اواخر سال 1807 دولت فرانسه سفيرى بدربار ايران فرستاده بود كه ويرا با نهايت ادب و نزاكت سياسى و مشحون از عوالم دوستى و محبت پذيرا شدند و در همان حال مأموران\r\n\r\n","description":"","footnote":"","page_name":" مقدمه 20 ","page_number":26},
  {"content":"\r\n\r\nمخفى و جاسوسهاى فرانسه با دقتى خاص مأموريت يافتند تا در نهايت كوشش و بسيار ساعى و دقيق و بهر وسيله كه ممكن باشد به جهت پيروزى مطلق و غايى اجراى هدفهاى ناپلئون و كشور فرانسه اطلاعات لازم محلى را جمع‌آورى نمايند .\r\nازاين‌رو حكمران كل هندوستان در ماه فوريه 1808 ميلادى سرتيپ مالكم را بعنوان فرستاده سياسى به دربار ايران گسيل داشت و در حدود همان ايام سر هارفورد جونز بعنوان سفر سياسى از دربار انگلستان به قصد ايران اعزام شد . جونز بفرمان امپراطور بريتانيا با استوارنامه سياسى و اختيارات خاص و جاه و جلال و شكوه ويژه‌اى بايران فرستاده شد تا در انجام مذاكرات و عقد قراردادها با فرمانرواى امپراطورى ايران قدر و منزلت و توفيق او به حدى باشد كه تجليل و مقبوليت ملحوظ شده در پذيرش نماينده فرانسه ناچيز بتصور آيد .\r\nحكومت بنگال بطور كلى از ژنرال مالكم خواسته بود كوشش و جديت همه جانبه‌اى به كار برد تا ماهيت و قدرت و منابع و ارزش كشورها و سرزمينهائى را كه ممكنست از آن طريق ، ارتشى اروپائى به سوى هندوستان پيش رود معلوم و مسلم نمايد و به همين جهت بوى اجازه داده شد بود كه به جهت پيش‌برد هدف و مقصود موردنظر و دريافت نتيجه‌اى نافذتر و موثرتر ، تا آن حد كه تصور مىكند ، هرتعداد افسر يا نقشه‌بردار لازم دارد بعنوان دستياران سياسى از ميان افسران انتخاب نمايد .\r\nوقايع بعدى كه بحث مفصل در آن‌باره به كلى بموضوع سفرنامه مربوط نيست موجب شد كه دولت عليّه ما سرجان مالكم را احضار كند و مأموريت او را تا نيمه آخر 1809 بتعويق اندازد و در اين سال بود كه براى بار دوم و در مسير مسافرت خود به پايتخت ايران وارد بمبئى گرديد . كاپتن چارلز كريستى  Captain Charles Christie  افسر هنگ پنجم پياده‌نظام بومى هند  ( Bombay Natinve Infantry )  و من در همان ايام\r\n\r\n","description":"","footnote":"","page_name":" مقدمه 21 ","page_number":27},
  {"content":"\r\n\r\nاز ماموريت سياسى سند كه از جانب فرمانفرماى كل بما محول شده بود بازگشته بوديم و ضمن اشنا شدن با طرح پيشنهادى مشتمل بر سياحت و تفحص و بررسى نواحى بين هندوستان و ايران داوطلب مسافرت به اين منطقه گرديديم كه شرح مفصل آن در صفحات بعد مىآيد .\r\nپس از آن‌كه درخواست و خدمت ما پذيرفته شد و اولياء حكومت بمبئى اجازه لازم را دريافت داشتند ، ژنرال مالكم به من دستور داد خود را به كاپتن كريستى معرفى كرده زير نظر و برحسب اوامر او به خدمت مشغول گردم و كاپتن نيز دستورات لازم را از ژنرال دريافت كرده بود . اين اوامر فحو او مفادى نامحدود داشت زيرا طبيعت و ماهيت انجام مأموريتى كه بما ارجاع شده بود نيز چنين اقتضا ميكرد .\r\nاين دستورها توجه ما را بنكات مهمى كه بيشتر موردنظر و خواسته حكومت و دولت بود جلب مينمود و با مجوزات مقاصد آزاده و روش عارف بحقايقى كه در مقياس اصلى مأموريت اظهار شده بود مطابقت و موافقت ميكرد . ليكن درعين‌حال بطور كامل بما اجازه داده شده بود تا به جهت پيشرفت مقاصد اصلى مأموريت ، نوع مسافرت و مقصد نهائى را خود انتخاب كنيم و در واقع اختيار در اجراى ساير نكات متوسط و غيرمهم از قبيل - برگزيدن عملياتى كه تصور ميرفت در پيش‌آمدها و شرايط محيطى كه با آن روبرو ميشويم مقرون بصرفه و صلاح باشد . فقط موكدا و قطعا يادآور شده بودند كه خود بايد مراقب سلامت و امنيت شخصى بوده آن را بيش از هرمطلب و موضوع ديگر مورد توجه قرار دهيم .\r\nبطور كلى خاطرنشان شده بود كه مانع بسيار اصلى و مهم در انجام و تكميل مأموريت و تعهداتى نظير آنچه كه كاپتن كريستى و من ميبايست انجام دهيم از آغاز و اولين قدم آن شروع شده است زيرا مشكل عمده پياده شدن در ساحل و آغاز مسافرت از محلى است كه آسيائىهاى ساكن در آنجا نسبت به اروپائيان مظنون بوده\r\n\r\n","description":"","footnote":"","page_name":" مقدمه 22 ","page_number":28},
  {"content":"\r\n\r\nبا خارجيان اروپائى نامهربان و ناسازگارند در حالى كه مردم دور از ساحل و در داخل آن مناطق دشمنى و عداوتى با اروپائيان ندارند . بنابراين ترتيب و تهيه مقدمات و تعيين بندرى كه بايد در آن پياده شده از آنجا كار خود را آغاز كنيم برايمان مهمترين و اساسى ترين مسأله بود و خوشبخت بوديم كه توانستيم يكى از اين نوع مسافرتها را بدون برخورد با اشكال و ايرادى با موفقيت انجام دهيم .\r\nتاجرى هندو ، بسيار محترم و ثروتمند بنام سوندرجى سيوجى  ( Soonderjee Sewjee )  كه از سالهاى بسيار پيش پيمانكار تهيه اسب جهت سواره‌نظام حكومت استانهاى مدرس و بمبئى بود پيشنهاد كرد ( بعنوان مشاوره آن را بهترين وجه و روش شروع كار و پيشروى ما ميدانست ) تا ما را در لباس نمايندگان مختار خود با نامه‌ها و صورت حسابها و براتهائى معتبر جهت خريد اسب به كلات پايتخت بلوچستان روانه نمايد و معتقد بود از آن شهر ببعد ميتوانيم با كسب اطلاعات محلى بهترين راه را انتخاب كرده دنبال كنيم و مومن بود كه حتى در بدترين وضع يعنى هنگام فرار اجبارى ممكنست از راهى غير از راه ورودمان ، بسوى ساحل بازگرديم كه تازه در نتيجه فرار و عبور از آن راه هم بدون شك اين فرصت را مىيافتيم تا قسمت عمده‌اى از آن كشور و سرزمين را ببينيم .\r\nبنابراين براتها و حواله‌ها و نامه‌هاى ما آماده شد و مقرر گرديد گماشته‌اى هندو يا عامل و نماينده سوندرجى بنام پيتمبر داس  ( Peetumberdass )  تا كلات همراه بيايد و بدين‌گونه هيأت آشكار ما در نقاب عمليات بازرگانى مستور گردد و ما را در سلك سوداگران اسب موجه‌تر بنماياند . كاپتن كريستى و من نيز دو مرد هندى انتخاب كرديم و آنانرا بوعده تحف و هداياى فراوان برازدارى متعهد نموديم . امانت و وفاى ايشان در طول مسافرت عالىترين سرمشق و بهترين نمونه رازدارى و فداكارى بود . همچنين مقدارى قابل ، پول طلاى ونيزى  ( Venetians )  همراه برداشتيم و آنها را بعنوان ذخيره‌اى براى روز مبادا و مصرف در صورت احتياج مبرم در كمربندهائى كه در زير لباس و بدور كمر بسته\r\n\r\n","description":"","footnote":"","page_name":" مقدمه 23 ","page_number":29},
  {"content":"\r\n\r\nبوديم پنهان كرديم . باضافه اين ذخيره نقدى ، كاپتن كريستى اجازه داشت هرقدر كه لازم داشته باشد به حساب حكومت بمبئى در وجه سوندرجى سيوجى برات بكشد . براى پيروزى و غلبه بر موانع و رهائى از مشكلات و خطرهاى احتمالى همه وسايل و تجهيزات فراهم شده بود به حدى كه ميتوان گفت هيچ‌چيز از ما دريغ نشده بود . ماه دسامبر 1810 « 1 » در تهيه وسايل و فراهم نمودن مقدمات سفر گذشت و من داستان مسافرت خود را از روز خروج از استان بمبئى شروع مىكنم .\r\n\r\n\r\n","description":"","footnote":"\r\n( 1 ) - در صفحه 7 اصل كتاب قيد شده است كه ( غروب روز دوم ژانويه سال 1810 ميلادى كاپتن كريستى و من در بندر بمبئى بر قايق . . . سوار شديم ) بنابراين بايد ماه دسامبر 1809 صحيح باشد : توضيح مترجم\r\n","page_name":" مقدمه 24 ","page_number":30},
  {"content":"\r\n\r\n\r\nبخش اول\r\nعزيمت از بمبئى - لباس مبدل - پوربندر - شهر و تجارت - گجرات - عزيمت از پوربندر - سواحل نمناك سند - رود سند - بندر اسكندر - سون منى - پذيرائى - حادثه - تجارت - هندوان - رودخانه - آب مشروب - خانه‌ها - عزيمت از سون منى - بلوچهاى بزنجا « 1 » - ده شيخ كرج - ده اتل - جويبارها - مولف و دوستان كشف شده‌اش - چاهها - بلا - گورستان جشن - مسابقه اسب‌دوانى - شتران - چالاكى - پيغام جم - نامه‌اى از سند - ملاقات جم - پذيرائى - محاوره - دعوت از ما - فرامين و توصيه‌ها - زبان - لباس - دربار - نامه‌اى از مسقط - عادات - توصيف شهر بلا - ملاقات تجار - نيرنگ كاپتن كريستى - تحفه‌ها - جم دريا خان - محاوره - بزهاى كوهى - براهوئىها - همراهان جم - كوشش براى شناسائى ما - نامه‌ها - راناست .\r\nغروب روز دوم ژانويه سال 1810 ميلادى كاپتن كريستى و من در بندر بمبئى بر قايق محلى كوچكى كه براى عزيمت ما به بندر سون‌منى  Son - meany  كرايه كرده بودند سوار شديم\r\nقايق به زودى از تجمع مسافرين سنگين شد و فردا صبح معلوم گرديد غير از قايق رانان و دو خدمتگار هندى و گماشته يا نماينده سوندرجى  sunderJee  چند نفر اسب\r\n\r\n\r\n","description":"","footnote":"\r\n( 1 ) - بلهجه محلى بيزبخو : توضيح مترجم\r\n","page_name":" 1 ","page_number":31},
  {"content":"\r\n\r\nفروش افغانى كه در راه مراجعت به وطن بودند با ما همسفرند . بخاطر جلب آشنائى جاى كافى بتازه‌واردين داديم و اميدوار بوديم پس از رسيدن به خشكى از اين دوستى و ابراز محبت بهره‌بردارى كنيم .\r\nوقتى سوار قايق ميشديم هوا كاملا تاريك بود و نسيم خنك و مفرح ما را در مسافت قابل‌توجهى به داخل دريا كشاند . شب‌هنگام از شناخته شدن خويش بيمى نداشتيم و براى آنكه در روشنائى روز شناخته نشويم لباس و هيات اروپائى را به لباس و چهره محلى مبدل كرده و آنچنان تغيير قيافه داده بوديم كه تصور شناسائى ما نميرفت با همه احوال افغانها در وجود ما دقيق شده و سرانجام از رنك پوست تشخيص دادند كه اروپائى هستيم . معهذا بنظريات و مقاصد واقعى و خصوصيات ما مشكوك نگرديدند . در طى سفر دريافتيم كه دو سه نفر از افغانها باهوش‌تر و از تمدن بيشترى بهرورند و ضمن آشنائى و گفتگو اطلاعاتى بما دادند كه بسيار جالب بود و در واقع پايه و اساس طرح نقشه‌هاى آينده و برنامه مسافرتمان گرديد .\r\nدر هفتم ژانويه ارتفاعات جوناگر  Joonagur  واقع در ساحل گجرات ، از دور نمايان گرديد و فرداى آن روز در پوربندر  Poorbandar  لنگر انداختيم . علت اصلى توقف ، مذاكره حضورى با سوندرجى بود كه با موافقت سياسى راجه در استخدام حكومت بمبئى خدمت مىكرد . براى آنكه بتوانيم به قدر كافى در اين محل توقف نمائيم چنين شايع كرديم كه آب مصرفى تمام شده و مجبوريم در بندر لنگر بيندازيم . بمحض توقف كشتى بادبانى ، من و كريستى بساحل رفتيم و دو روز در منزل كاپتن ماكسفيلد  Caqtain Maxfield  عضو كمپانى دريائى  Honorable Company , s Marine  و رئيس گمرك  ( Custom Master )  محل مانديم .\r\nپوربندر در ساحل جنوبغربى گجرات در يك شكاف دريائى احداث گرديده و در واقع شهر بزرگ و پرجمعيتى است كه ساكنين آن در تجارت پررونقى با بمبئى و سند و مالابار مشغولند . تمام اراضى اين ناحيه هموار بوده فقط رشته كوهستانى در فاصله 12\r\n\r\n","description":"","footnote":"","page_name":" 2 ","page_number":32},
  {"content":"\r\n\r\nتا 14 ميلى آن ديده مىشود .\r\nروز دهم ژانويه بر قايق سوار و از پوربندر خارج شده به سمت شمالغربى پيش رانديم نسيم دريائى شرقى در تمام طول شب ميوزيد . سرمائى فوق العاده بر همه‌جا مستولى گشته و شبنم سنگين چون باران همه‌چيز را مرطوب و خيس كرده بود . در ظهر روز پانزدهم از ديدن ساحل سند خشنود ، خودمانرا نزديك اين سرزمين حس مىكرديم . رودخانه سند با دهانه‌اى عريض به دريا ميريخت و امواجى سبك ايجاد مىكرد كه بر درياى ساكن و بى رنگ چنان جلوه‌اى ميداد كه شخص ناآشنا را برمىانگيخت چنان پندارد كه آبى بعمق چند اينچ بر روى ساحلى هموار و پست در چين و شكن است . پس از عمق‌يابى دريافتيم كه عمق آب در مجاورت ساحل به چند فاتم « 1 » ميرسد .\r\nساعت 8 بعد از ظهر همانروز از بين دماغه موارى  MOWAREE  يا مونز  MONZE  و جزيره چورنا  Churna  گذشتيم . عرض تنگه در اين معبر 4 / 1 ميل ولى عميق و خالى از خطر بود و در هنگام عبور از آن وسط تنگه را انتخاب كرديم . جزيره چورنا در زير مهتاب نظير ساحل مقابل خالى از سكنه به نظر مىآمد . نه آبى شيرين داشت و نه سبزه‌اى بر آن رسته بود .\r\nخليج كوچك سون‌مينى بين پيشرفتگى دماغه مونزو جزيره چين‌لى در يك سمت و دماغه اوربو  Urboo  يا عربه در سمت ديگر واقع شده ، آب آن بسيار آرام بود و گفته ميشد كه عارى از صخره‌ها و تپه ماسه‌هاى دريائى « 2 » بوده و مىتواند كشتيهاى اقيانوس‌پيماى بزرگ را بپذيرد و مشهور است كه نئارك مدتى در اين خليج متوقف بوده است . اين محل توسط دكتر ونسان  VINCENH  از قول آريان مورخ مشهور بنام بندر اسكندر توصيف شده و وصف آن بطورى دقيق با وضع موجود مطابقت مىكند كه مىتواند گواه بارزى بر نوشته مورخ يونانى باشد .\r\n\r\n\r\n","description":"","footnote":"\r\n( 1 ) -  Fathom  معادل 6 فوت\r\n( 2 ) -  Shoals \r\n","page_name":" 3 ","page_number":33},
  {"content":"\r\n\r\nدر ساعت يك بعد از ظهر روز شانزدهم ژانويه در بارانداز رودخانه پورعلى  POORALLY  لنگر انداختيم . دهكده سونمينى در شمالشرقى و در فاصله تقريبى دو ميلى ما قرار دارد . براى استفاده از مد آب تا ساعت 3 بعد از ظهر صبر كرديم و همگام با شروع مد قايق ما نيز به سمت دهكده پيش ميرفت و سرانجام ساعت 5 در نزديك دهكده ( بندر ) لنگر انداختيم . گماشته هندى خود را بساحل فرستاديم و او به زودى با يك قايق كوچك « 1 » بهمراه نماينده ديگر سوندرجى براى حمل باروبنه ما بازگشت . از ديدار نماينده ديگر سوندرجى خيلى خوشحال شديم زيرا وى مردى مطلع و وارد بود و به همين جهت از فصل پيش براى خريد اسب و تهيه وسايل سفر و كسب اطلاعات لازم به بلوچستان فرستاده شده بود و اينك مىتوانست اخبار و اطلاعاتى جالب بما بدهد .\r\nبا راهنمائى او ديروقت بخشگى پياده شده و به منزل شخصى بنام راناست  RANASETT  هدايت شديم . راناست ، اجاره‌دار گمرك محل با چهار پنج تاجر هندى در كنار آتشى عظيم و شعله ورنشسته بود و ما در چنين موقعيتى بعنوان اروپائيانى كه در خدمت سوندرجى مشغولند معرفى شديم . راناست ما را با ادب و مهربانى تمام پذيرفت و پس از انجام تعارفات و تشريفات وانمود كرد كه مطيع اوامر ارباب ما است و از اينكه آنطور كه لازمه دوستى و شرط اداى رفاقت باشد نمىتواند خدمتى شايسته بكند شرمنده است و تمنى كرد بر وى منت گذارده و اجازه دهند تا نهايت كوشش و جد و جهد را در اجراى اوامر و خواسته‌هاى ما به كار برد . از محبت و مهربانى وى تشكر كرديم و پس از چند دقيقه‌اى برخاسته بكلبه كوچكى راهنمائى شديم . كلبه با همه كوچكى از بهترين نوع خود در آن ده بود . كلبه براى زندگى ما آماده شده بود و پس از چندى از طرف اجاره‌دار نان و شير يا بهتر بگويم شام ما را آوردند . پس از صرف شام خوشحال از اينكه پس از اين مسافرت طولانى در زير سقفى بسر مىبريم و از گزند آفتاب و نم دريا و سرماى شب درامانيم بخواب رفتيم .\r\n17 ژانويه - در اين صبح سرمان را تراشيده و لباس كامل محلى پوشيديم بطوريكه\r\n\r\n\r\n","description":"","footnote":"\r\n( 1 ) -  Canoe \r\n","page_name":" 4 ","page_number":34},
  {"content":"\r\n\r\nبراستى قيافه‌اى مسخ شده پيدا كرديم . سپس راناست بكلبه ما آمد و كاپتن كريستى از وى خواهش كرد كه تا بلا  Bela  ( شهر اصلى اين ناحيه و مركز زندگى رئيس محل ) « 1 » همراه بيايد و او هم موافقت كرد . وى نيز متقابلا درخواست كرد تا وسايل عزيمت ما را از بلا - بكلات پايتخت بلوچستان فراهم كند . پس از تعارفات و قول و قرارها مصلحت ديديم تا اجناس مختلفى را كه به جهت پيشكش از بمبئى خريدارى و همراه آورده بوديم بوى عرضه داريم و از ارزش و كيفيت و اقتضاى آنها براى هديه و پيشكشى مطلع گرديم . رانا گفت چيت و پارچه‌هاى گلدار خيلى مورد توجه قرار مىگيرد و تفنگ‌ها و چاقو و شمشير و آلات شيشه‌اى هم از اين لحاظ كالاى خوبيست . مقدارى از اين اجناس را سوندرجى بما داده بود و اغلب نيز از بهترين نوع كالاى معمول آن روز بودند . تعدادى پتوى اسكاتلندى بنابر توصيه‌اى كه بما شده بود در زمره اين تحفه‌ها بودند ولى راناست اين كالا را تائيد نكرد و معتقد بود كه كوملىهاى « 2 » خودشان ( پتوى دست‌باف محل وزير ) نظير آنهاست و جلوه‌اى نخواهد داشت در حالى كه بعدها اين ادعا رد گرديد و پتوهاى اسكات بيش از هر كالاى ديگر مورد تحسين و تمجيد قرار گرفت . رانا در موقع خروج از كلبه گفت ، ديروز عصر شخصى را بجنگل فرستاده تا براى مسافرت ما شتر بياورد و انتظار داشت شترها تا شب برسند و بدينجهت پيشنهاد كرد فردا صبح مسافرت بسوى بلا را آغاز نمائيم .\r\nاين‌روز عيد قربان مسلمانان بود و ما تمام هم‌سفران افغانى را به ناهار دعوت كرديم و دوستان افغانى با حرص و ولع بيحد خوش‌خوراكى و پرخورى كردند . من جشن و سرور ديگرى بين مسلمانان آن سامان نديدم زيرا مردم بقدرى فقير بودند كه قدرت تحمل مخارج جشن و سرورى را نداشتند . بعد از ظهر آن روز يكى از افغانها بنام نيكنام درخواست استخدام و خدمتگزارى در دستگاه ما نمود ، ما از آن نيز استقبال كرديم .\r\nاستقبال ما بدانجهت بود كه وى مردى تيزهوش و در سلك سوداگر اسب در بلوچستان مسافرتهاى متعدد انجام داده تمام اين سرزمين را درنورديده بود .\r\n\r\n\r\n","description":"","footnote":"\r\n( 1 ) - اين شهر را  Bayla  بيلا هم مىگويند\r\n( 2 ) -  Knmlee \r\n","page_name":" 5 ","page_number":35},
  {"content":"\r\n\r\n18 ژانويه - چون شترها هنوز نرسيده بودند روز هيجدهم هم در سونمنى معطل شديم ولى از فرصت استفاده كرده به گردش در شهر مشغول گرديديم . مقايسه مردم پريشان و بدبختى و نكبتى كه از سر و روى محل مىباريد با بازرگانى بسيار فعال و مفصل و معتبر محل اسباب تعجب من بود . ضمن مطالعه محل متوجه شدم امور بازرگانى منحصرا در اختيار هندوهاست و اصولا اين جماعت با پشتكار عجيب و ابتكار و اطلاعات جامع در امور بازرگانى در هرجا كه به اين رشته مشغول گردند موفق ميشوند . وقتى تعجب خود را به يكى از بازرگانان هندو كه در گمركخانه فعالانه باين‌سو و آن‌سو ميرفت اظهار داشتم به من اطمينان داد كه تجارت در حال حاضر نسبت باواخر سال 1808 كه سون منى توسط دزدان دريائى عرب جاسمى غارت و به آتش كشانده شد چهار برابر گرديده است در حالى كه هنوز اثرات اين چپاول و آتش‌سوزى را در گوشه و كنار ده مشاهده مينمائيد .\r\nده سونمنى در موقعيت و شرايط جغرافيائى مناسبى در ساحل جنوبى رودخانه پورعلى بنا شده و هم‌اكنون جمعيت آن در 250 كلبه زندگى مىكنند . دهى است كاملا بىدفاعى و فقط به سمت بلا ، تپه ماسه‌هاى كوچكى ده را در پناه ميگيرد . عمق آب در دهانه رودخانه و در حداقل آب دوفاتم است ولى شش تا هفت قايق مىتوانند يكباره تا نزديك ده پيش رفته و لنگر بيندازند . مردم بومى معمولا ماهىگيرند و غذاى اصلى و عمده آنان نيز ماهى است و اساسا بر اين ماده معاش مىكنند . باستثناى چند نفر هندى بقيه مردم همگى بشدت فقيرند .\r\nبراى تأمين آب آشاميدنى در ماسه‌هاى اطراف چاله‌اى بعمق يك تا دو فوت « 1 » حفر مىكنند و پس از جمع شدن آب در چاله بلافاصله آن را برمىدارند زيرا در صورت تأخير و تعلل ، آب بسرعت شور و تلخ ( گس ) مىشود . از اين چاله دوباره آب شيرين نميتوان بدست آورد مگر آنكه پس از بدست آوردن آب دربار اول آن را با ماسه پر كنند و چندى بعد باز حفرش نمايند . بهرحال براى تأمين آب آشاميدنى مجبورند هربار چاله‌اى\r\n\r\n\r\n","description":"","footnote":"\r\n( 1 ) - هر فوت در حدود 3048 / 0 متر\r\n","page_name":" 6 ","page_number":36},
  {"content":"\r\n\r\nتازه به شرحى كه گذشت بكنند . مساكن عالى و درجه يك محل از استخوان‌بندى و سقف چوبى با خشت خام و كاه‌گل ساخته شده است ، و كلبه‌هاى معمولى ده از چپرها و شاخه‌هاى گز بهم بافته درست شده كه اغلب روى آنها را نيز با گل مىپوشانند ولى در هرحال سقف كلبه‌ها پوشالى و مخروطى شكل و به وضع نامناسبى ساخته شده است .\r\nباز در بخش دوم اين كتاب از اوضاع و جريان عمومى بازرگانى و درآمد و محصولات ناحيه  Lus  لس كه سون‌منى تنها بندر دريائى آنست صحبت مىكنم و لذا فعلا بشرح دنباله مسافرت جارى مىپردازم .\r\n19 ژانويه - پس از صرف صبحانه ، افغانها يك تاجر قندهارى را نزد ما آوردند تا با اعتراض دوستانه ما را از مسافرت از طريق مستقيم و اقصر فاصله بين بلا و كلات منصرف كند و بما توصيه نمايد از راهى برويم كه او از ان راه به سند آمده بود . تاجر قندهارى بحثى مفصل پيش كشيد و دلايل بيشمارى از سختى و صعوبت مسافرت مستقيم از بلا بكلات عرضه نمود و بخصوص متذكر شد كه در اين مسير اقوام خطرناك بلوچ بزنجا  ( Bezunja )  زندگى ميكنند . او مىگفت اين اقوام به شاه و خان و خدا و پيغمبر اعتقادى ندارند و از كسى اطاعت نمىكنند ، هركس بدستشان رسد مىكشند و هرچيز بيابند غارت مىكنند .\r\nتا سرحد امكان از قبول نصايح تاجر قندهارى سرباز زده حرف او را نپذيرفتيم و گفتيم از جانب سوندرجى ماموريم كه در نهايت سرعت و از كوتاه‌ترين راه به بلا و كلات برسيم و بهمين‌جهت بايد اين مخاطره را بپذيريم . تاجر قندهارى وقتى اصرار و ابرام ما را دريافت و دانست از قصد خويش منصرف و منحرف نخواهيم شد آرزو كرد تا از اين تهور و بىباكى گرفتار دردسر و رنج نشويم .\r\nباروبنه ما صبح روز نوزدهم از پيش به مقصد ليارى  Lyaree  شهر دوم اين ناحيه فرستاده شده بود . ما نيز در ساعت 2 بعد از ظهر حركت كرده تا ساعت 2 / 1 4 در حدود 8 ميل در نمكزار پيش رفته بوديم . منظره يكنواخت مسير ، گاهى با قطعاتى از پوشش گياهى گز يا بهتر بگويم جنگلهاى كوچك تغيير مىيافت ولى قسمت عمده اين ناحيه از پوششى\r\n\r\n","description":"","footnote":"","page_name":" 7 ","page_number":37},
  {"content":"\r\n\r\nنمكى ، سفيدرنگ بود . شترهاى حامل باروبنه در اين نقطه منتظر ما بودند ولى بالعكس از درنك و توقف آنان آزرده‌خاطر شديم . از طرفى چون شتران را براى چرا رها كرده بودند ، چاره‌اى نداشتيم جز اينكه پياده شويم و بمسافران معدودى كه همراه بودند و از جمله افغانها كه در سايه درختچه‌ها نشسته بودند به‌پيونديم .\r\nهنگامى كه خدمه مشغول نان پختن بودند ، افغانها نزد ما آمده اصرار كردند تا راه سند به كلات را انتخاب كنيم . بار ديگر با اصرار گوشزد نموديم كه از اين نقطه دوباره برنخواهيم گشت و مصمم هستيم از همين طريق به بلا و كلات برويم . پس از اين توضيح نيكنام خدمتگزار جديد كه اموالى همراه داشت و از چپاول كالاى خود در مسير مسافرت دلواپس بود و ما را اين‌گونه در انجام تصميم پابرجا ديد جدائى را انتخاب كرد و براى مسافرت راه به سمت لوخ  Lukh  يا معبر كوهستانى به سمت سند را كه از نزديك محل توقف ما منشعب ميشد دنبال نمود .\r\nدر موقع عزيمت گفت « انشاء اللّه همديگر را در كلات خواهيم ديد و اميدوارم كه از خطر راهزنان بزنجائى رهائى يافته باشيد . ما ميرويم باوجود اين اگر مايل باشيد يك يا دو نفر از همراهان افغانى را كه مردان قابل‌اعتمادى بوده و حاضرند جانشان را نيز در راه خدمت بشما قربانى كنند همراهتان بفرستيم . » متأسفانه با اين پيشنهاد اخير موافقت كرديم ، تأسف از آنجهت بود كه به شرحى كه خواهد آمد بعدها مزاحمت ايجاد كردند .\r\nدو نفر از افغانها داوطلب مسافرت با ما شدند و پس از صرف شام با بقيه خداحافظى كرديم و 7 تا 8 ميل رانديم و به ده كوچك شيخ كرج رسيديم ، جائى كه بدون تشريفات باصطبلى خالى وارد شديم كه همه ساكنان آن را نيز خواب سنگينى در ربوده بود . از زمانى كه از سون‌منى حركت كرده بوديم اين اولين جائى بود كه علائمى از خانه و منزل مشاهده كرديم .\r\nصحراى بين ما نمكزارى ممتد بود ، سمت راه امروز ما شمالى و كل مسير طى شده را 5 ر 15 ميل حدس ميزنم .\r\n20 ژانويه - يك سوداگر هندو  ( Hindoo Buneea )  كه در مسير مراجعت از\r\n\r\n","description":"","footnote":"","page_name":" 8 ","page_number":38},
  {"content":"\r\n\r\nبلا به سونمنى امروز بشيخ كرج رسيده بود بديدار ما آمد . ضمن گفتگو با وى دانستيم كه راه بين بلا و كلات قابل عبور است . شترها را دوباره در ساعت 1 بعد از ظهر سوار شده و در ساعت 5 بچاه اتل  Ootul  رسيديم . اينجا دهى بود پاكيزه و مرتب مشتمل بر چهار صد خانه ، راه معمولا خوب و قابل‌تحمل و بيشتر مسطح بود . مزارع و اراضى كشت شده مشاهده نميگرديد ولى در بعضى از نواحى ، قطعاتى از جنگل انبوه وجود داشت كه از ميان آنها درختان بابول « 1 »  Babool  خارق العاده تنومند و بلند سركشيده بودند . در مسير خود از دو نهر كوچك بنام ولتا  Wulta  و سنگانى عبور كرديم ، اولى شاخه‌ايست از رود پورعلى كه پس از مسافت مختصرى وارد رود پورعلى مىگردد . در زمان عبور ما رود سنگانى تقريبا خشك و عرض آن از ساحل بساحل در حدود 12 پا بود سمت جاده امروز شمالى و طول آن در حدود 9 ميل شد .\r\nآب مشروب ده اتل از چاههاى بسيار گود تأمين مىگردد و بسيار عالى است مردم به ظاهر راضى و سرحال بودند ، رمه‌هاى بزرگ گوسفند و بز در تملك داشته و بعلاوه تعداد معتنابهى گاو سياه و شتر هم نيز داشتند .\r\nجم‌دار يا كدخداى ده قبل از آنكه از شتران پياده شويم باستقبال ما آمد و بزى هم پيش‌كش آورده بود . ما از قبول بز امتناع كرديم ولى پس از اصرار به شرط آنكه وى نيز از ما تحفه‌اى بپذيرد آن را قبول كرديم . استقبال جم‌دار دقت و توجه ما را جلب كرد و كنجكاوانه علت آن را در ذهن جستجو مىكرديم ولى به زودى فهميديم كه محبت و توجه جم‌دار بما به آن علت بوده است كه شخصى كه در سال پيش مأمور حمل اسب در ميسيون سند ( ما هردو عضو ميسيون سند بوديم ) بود از اهالى اين ده است ، اينك وى ما را شناخته و بفوريت اين آشنائى را بين مردم ده شايع كرده است . براى آنكه اين شناسائى نتايجى وخيم و نامطلوب بار نياورد طورى آنانرا مطمئن كرديم كه قبول كردند كه ما از آن تاريخ در استخدام سوندرجى درآمده‌ايم . صحنه‌سازى ما بقدرى ماهرانه و جالب\r\n\r\n\r\n","description":"","footnote":"\r\n( 1 ) -  Farnesian Mimosa \r\n","page_name":" 9 ","page_number":39},
  {"content":"\r\n\r\nبود كه ادعاى ما بدون چون‌وچرا مورد قبول قرار گرفت .\r\n21 ژانويه - ظهر از اتل خارج شده و چند دقيقه پس از ساعت 6 يعنى در حوالى شب در دهى بدبخت بنام ورىآرا  Wareeara  پياده شديم . ده مشتمل بر دوازده خانه يا بواقع دوازده سايبان بود كه در يكى از اين خانه‌ها كه متعلق به مردى رنگرز بود شب را بسر آورديم .\r\nطول اين مسافت 18 ميل و راه چيزى در سمت مشرق شمال ، زمين مسير عريان و مسطح و پوشيده از ماسه بود . در اين راه فقط دو چاه ديديم ، آب آنها را چشيديم هردو شور و گس ولى مقدار نمك محلول در آب آنها زياد نبود .\r\n22 ژانويه - امروز ساعت 4 به بلا رسيديم . فاصله بلا از آخرين منزلگاه ما 5 ر 10 ميل ، منظره زمين بسيار متنوع ، در بعضى از قسمتها مستور از جنگل انبوه و در بعضى قسمتها صحرا و عريان بود .\r\nدر حوالى محل سه يا چهار ده مشاهده كرديم كه اراضى مزروعى وسيع داشت و كشت و كار آن عالى به نظر مىآمد .\r\nدر نيمه راه بسوى گورستانى رانديم كه مدفن اقوام جم  ( Jam )  يا رئيس ناحيه بود . دو قبر با سقف گنبدى كوتاه ، از سنگهائى كه از كوهستانهاى اطراف آورده‌اند پوشانده شده بود . اين دو گور و بسيارى از مقابر ديگر با سنگ‌ريزه‌هاى سياه و سفيد كه كلمات و اياتى از قران را نقش مىكردند زينت داده شده است و نيز دور آنها را با سنگهائى نظير آنچه گفته شد محصور كرده‌اند . اين مقابر و مناظر آنها با همه سادگى اثرى مطلوب و خيال‌انگيز دارند .\r\nوقتى به شهر بلا نزديك شديم دريافتيم كه روز تعطيل است و جم و اعوان و انصار او بيرون شهر رفته‌اند تا خود را با مسابقه اسب‌سوارى و اسب‌دوانى مشغول كنند .\r\nاسب‌دوانى بهترين طريق وقت‌گذرانى و عاليترين تفريح مردم اين سامانست . در چنين مواقع هركس كه بتواند شتر يا اسبى تهيه كند سوار شده و چهارنعل مىتازد . مهارت هدايت\r\n\r\n","description":"","footnote":"","page_name":" 10 ","page_number":40},
  {"content":"\r\n\r\nشترى كه با قدمهاى سريع چهارنعل مىتازد باور نكردنى است . براى من كه داستانهائى از مسابقات شتردوانى ، آن هم بعنوان مزاح و شوخى شنيده بودم ، مشاهده عينى و واقعى چنين مسابقه‌اى اعجاب‌انگيز و تحسين‌آور بود .\r\nجم هنگام عصر به شهر بازگشت و ما به تولشا  Toolsia  ( نماينده سوندرجى كه در سون منى ملاقات كرده بوديم ) دستور داديم برود و ورود ما را بجم اطلاع داده از وى اجازه بگيرد تا چند روزى در بلا بمانيم . جم بريد ما را با ادب و مهربانى پذيرفت ، نه فقط اقامت موقت ما را در بلا تصويب كرد بلكه وعده هرگونه مساعدتى را در هنگام توقف در بلا و مسافرت بعدى ، تا جائى كه در قدرت دارد داد . در حالى كه فكر مىكرديم ممكنست با اعتراض جم مواجه شويم دريافت چنين خبر مساعدى بسيار ذيقيمت بود و موجبات رضايت خاطر بىاندازه و امكان توفيق ما را نويد مىداد . دوست ما ، اجاره دار سون‌منى از طريق راه ديگرى زودتر از ما به بلا رسيده و خانه خودش را كه جائى دنج و آرام است براى پذيرائى مهيا كرده بود . اگرچه اين خانه فقط از يك سالن بزرگ و دو صندوقخانه ( اطاق بسيار كوچك ) تشكيل شده بود ولى با داشتن ديوار و در ورودى و يك ايوان منزلى راحت و مستقل بود . توام با آنهمه تواضع و فروتنى خدمتگزار سوندرجى ، اين منزل عالىتر و بيش از آن بود كه ما احتياج داشتيم .\r\n23 ژانويه - امروز صبح تولشا بما اطلاع داد كه راناست الان نامه‌اى مطول از كراچى در سند دريافت داشت و آن را براى من خواند . در اين نامه در مورد بىتدبيرى و همدست بودن رانا در كسب اجازه ورود نمايندگان حكومت بريتانيا در قلمرو اربابش يعنى جم دوستانه اعتراض شده بود و از وى خواسته بود تا ما و تمام افرادى را كه از هر فرقه و مذهبى همراهمان هستند بالاجبار بر قايق سوار كرده و به بمبئى بازگردانند .\r\nنويسنده اين نامه « 1 »  ( Sett )  اضافه كرده بود گرچه غرض ما قصد تجارتى ادعا شده ولى\r\n\r\n\r\n","description":"","footnote":"\r\n( 1 ) - دورادناست  Dureadna Sett  تاجرى هندو كه از همكارى با كمپانى و نمايندگان آن منافع سرشارى برده بود .\r\n","page_name":" 11 ","page_number":41},
  {"content":"\r\n\r\nشكى نيست كه منظور و مقصود حقيقى ما تنها تفحص و بررسى اوضاع كشور است تا در نتيجه آن كمپانى كه مقاصد جنگى وارد و كشتى دارد در كار و نقشه خود موفق گردد . او متذكر بود كه در سال پيش نيز يك سفير سياسى با مخارج زياد و به همين منظور به سند اعزام شده بود ليكن امير آن را نپذيرفت و كوشش انگليسها را خنثى كرد . آنطور كه مىگفت تولشا به اين اظهارات مثبت و يقين ، بسادگى جواب داده و با ارائه مدارك و توصيه‌هائى حاكى از نمايندگى ما از جانب سوندرجى ، راناست را از شبهه و ترديد بيرون آورده و چنين به نظر مىآمده است كه راناست هم قانع شده بود . ولى ما محض احتياط بيشتر به تولشا ياد داديم تا در موقع مناسب ذهن اجاره‌دار را روشن نمايد كه محرك نوشتن اين نامه از جانب دورانداترسى بوده است كه فكر ميكرده نكند در تحت حمايت حكومت بريتانيا ( سوندرجى ارباب ما خدمتگزار آن بود ) بندر ياسون‌منى ، كليه يا قسمتى از بازرگانى را كه از طريق كراچى در سند انجام مىشود به خود اختصاص دهد .\r\nدر حدود ساعت يك و نيم بعد از ظهر جهت شرفيابى بحضور جم دنبال ما فرستادند .\r\nجم در دربار خود يا تالار شرفيابى تقريبا با يكصد و پنجاه نفر از ملازمان نشسته بود . بايد دانست ملازمان دائمى جم معدودند ولى جمعيت زياد فعلى ، براى تشفى حس كنجكاوى و ديدار ما جمع شده بودند . با ادب و احترامات بسيار زياد پذيرفته شديم ، جم در موقع ورود پيش پاى ما برخاست و هنگامى هم كه سالن را ترك كرديم باز چنين نمود . در جريان محاورات با كنجكاوى و زيركى سوالات فراوان و متعددى در باب مذهب ، عادات و آداب و فرق مذهبى انگليس‌ها نمود و پرسيد آيا انگليسها و فرانسويها شبيه هم مىباشند ؟ جم اظهار كرد كه اغلب از رعاياى خودش كه در هند ساكن بوده‌اند از جنگ ما با آن ملت و از مقام عالى ما در درياها مطالبى شنيده است و پرسيد كه آيا هنوز هم آن قدرت گذشته را داريم ؟\r\nهمچنين نام پادشاه انگلستان را پرسيد و درباره روش و تشكيلات و وسعت نيروى دريائى و ارتش ، فاصله پايتخت انگليس از قسطنطنيه ، شكل حكومت و نظاير آن سوالاتى كرد .\r\n\r\n","description":"","footnote":"","page_name":" 12 ","page_number":42},
  {"content":"\r\n\r\nضمن بهترين توضيح ممكنه به اين سوالات در آن لحظه جواب داده ميشد ولى چون سؤالات ساده و كلى بود و آنها را نيز مختصر و با زبانى ساده مطرح مىكرد در هنگام جواب ، موشكافى و توضيح نكات مختلف را مشكل مينمود . جم با وضعى خارج از توصيف از بسيارى از توضيحات ما متحير بود و بناچار براى تاييد مطالب ، به دو نفر هندوئى كه در بارعام شركت داشتند توسل مىجست . گرچه هندوان ويرا مطمئن كردند كه گزافه‌گوئى نكرده‌ايم معهذا سر خود را بعلامت ديرباورى تكان داد و گفت : شما اظهار داشتيد كشتى داريد كه صد توپ و 1000 نفر سرنشين حمل مىكند ، اين عملا غيرممكنست ! آب و غذاى اين جمعيت را چگونه تأمين مىكنيد ؟ پادشاه بندرت اين‌همه توپ در توپخانه دارد ، اگر اين‌طور باشد سرنشينان دو چنين كشتى قادرند تا بر سرتاسر كشور من تسلط يابند .\r\nدوباره اطمينان خويش را از صحت آنچه معروض داشته بوديم بيان كرده و با توجه بموضوع نيروى دريائى انگلستان بطور مختصر از اثرات آن در جنگ ترافالگار صحبت كرديم . بالاخره جم بمطلب اخير چنين جواب داد ، « اگر همانطور كه شما مىگوئيد باشد من موظفم آن را باور كنم . » پس از اين گفت‌وشنودها ، در مورد نظرات و خواسته‌هاى ما پرسشهائى كرد . تا آنجا كه ممكن بود ويرا مطمئن ساختيم كه در خدمت سوندرجى تاجر هندى بمبئى هستيم و اطلاع داديم كه وى ما را مامور خريد اسب براى بازار هند نموده است .\r\nسرانجام صحبت خود را با گفتن اين مطلب كه بمحبت جم در تهيه وسايل مسافرت بكلات اميدوار هستيم خاتمه داديم .\r\nجم بلافاصله به ديوان خودش دستور داد تا راهنما و خدمه مورد لزوم را فراهم كند و در تهيه وسايل و حركت ما تسريع نمايد . ولى او رويش را بما كرد و گفت : بهتر است يك ماه يا شش هفته نزد من باشيد تا هوا گرمتر شده و گرفتار سرما نشويد ، زيرا در حال حاضر در كلات سرماى شديد وجود دارد و ممكنست سرماى فصل شما را بكشد . جواب داديم كشور ما فوق العاده سردسير است و بسرما و هواى سرد زمستان عادت داريم و با هرچه\r\n\r\n","description":"","footnote":"","page_name":" 13 ","page_number":43},
  {"content":"\r\n\r\nپس از فرود آمدن از كوهستان برايمان پيش آيد آماده مواجهه هستيم . او گفت : درست ، ولى بايد نسبت با نهائى كه همراه شما خواهند آمد نيز كمى توجه داشته باشيد ولو آنكه شغل شما طورى است كه اجازه درنگ و توقف نميدهد . در هرحال تجهيزات و ما يحتاج خود را آماده كنيد ، ما هم نامه‌هائى خطاب بروساى قبايلى كه در سرزمين مسير مسافرت رياست مىكنند خواهيم داد تا مساعدت لازم را مرعى دارند و نيز امروز يك بريد اعزام مىشود تا رحمت خان رئيس قبيله بزنجاى بلوچ را بياورند و او را مامور خواهيم كرد تا شخصا شما را در سرزمينش هدايت و راهنمائى كرده حفاظت نمايد تا از شر راهزنان خطرناك آن خطه در امان بمانيد . جم سپس آرزو كرد كه بسرعت و سلامتى مسافرت را آغاز كنيم . ما نيز از پذيرائى دوستانه و مساعدتهاى وى در انجام و اجراى مقاصدمان بىنهايت حق‌شناسى كرديم .\r\nجم در اين ملاقات خود را مردى اخمو و مشتاق كسب اطلاعات نشان ميداد .\r\nاو سيمائى بسيار روشن دارد و فارسى را نسبتا روان و خوب صحبت مىكرد و هرگاه مطالب ما را خوب نميفهميد معنى آن را به زبان سندى از دو هندوئى كه همراه ما بودند مىپرسيد .\r\nاو روى يك بالش يا ( قدى  ( Gaddee  كه از پارچه سفيد مستور بود نشسته و عارى از هرجواهر و يا آرايش و يا لباس زينتى بود . لباس وى ساده‌وار خالقى « 1 » بود از كيم‌خاب قرمز « 2 » با عمامه‌اى درشت و سفيد . عمامه وى از لحاظ بزرگى محيط قابل مقايسه با عمامه سندىها نبود و از آن كوچكتر است . شمشير و سپرش در مقابل وى و روى قالى قرار داشت ، پسر و دو برادرش نيز نزديك او نشسته بودند . از شكل ظاهرى آنان فقر عمومى به چشم مىآمد ولى به نظر ميرسيد كه بهيچوجه از چنين فقرى ناراحت و خجل نيستند و نگران نبودند تا ظاهرى فريبنده بر خود بسازند . دربارى كه در آن پذيرفته شديم اطاق وسيع و بازى بود كه چند پا از سطح زمين بالاتر قرار داشت ، سقف افقى و گلى آن با تيرهاى چوبى معمولى كه از درختان جنگل اطراف بريده بودند بدون تغيير شكل و كندن پوست پوشانده شده بود . حتى جزئىترين صورت ظاهرى از تشريفات و ترتيبات در چيزى وجود\r\n\r\n\r\n","description":"","footnote":"\r\n( 1 ) - از خالق نوعى لباس قديمى\r\n( 2 ) - كيم‌خاب نوعى پارچه ابريشمى است با گل و بته طلا يا نقره و يا فقط گلدوزى\r\n","page_name":" 14 ","page_number":44},
  {"content":"\r\n\r\nنداشت . نه چوبدار يا گرزدار و نه آنهائى كه دوروبر جم نشسته بودند هنگام محاوره ملاحظات و عقايد خويش را ابراز نداشتند و در عوض در آن هنگام همه بحث كرده ابراز مىداشتند كه جم آنچنان مورد احترام و قبول ماست كه جاى بحثى نيست در آن هنگام كه در دربار بوديم عربى نامه‌اى تقديم داشت كه برطبق سنتى كه در سراسر اين كشور معمول است بصداى بلند خوانده شد . موضوع نامه مربوط بقايقى متعلق به امام مسقط بود كه در ايامى پيش از اين در ساحل سون‌منى رانده و شكسته شده و از آن قايق معدودى اشياء ناقابل بدست آمده بود . امام درخواست كرده بود كه اشياء پيدا شده براى صاحبانش ارسال گردد . اثر نامه به حدى بود كه فورا فرمانهائى با صداى رسا از جانب ديوان ، دربار عام عمومى اعلام گرديد . مشاهده كردم نامه به فارسى و با سبك و انشاء عالى و محترمانه تحرير شده بود و بدون هيچ شكى معلوم بود كه جم به نامه امام بىنهايت توجه دارد ، و بسيار دقت مىكرد تا منشى كاملا آن را ترجمه كند . ترجمه اين نامه به زبان جدگالى كه لهجه محاوره‌اى اين سرزمين مىباشد به عمل مىآمد .\r\nدر موقع بازگشت از دربار وارد بازار شده بقدم‌زدن و تماشا پرداختيم ، بازارى بود بسيار پاكيزه ولى كوچه‌ها تنگ و باريكند . به علت ارتفاع شهر و سنگى بودن زمين ، هوا و خاك خشك بوده در هنگام بارندگى براى لحظه‌اى هم كه باشد باران به زمين فرو نميرود . بلا در ساحل شمالى رودخانه پورعلى ساخته شده است . در حدود 3 / 1 شهر در قسمت شمالغربى با ديوار گلى خوب و نسبتا مقاومى احاطه شده و بقيه شهر در برابر حملات و تجاوزات احتمالى سواره و يا پياده بلادفاع است . شهر بيش از دو هزار خانه دارد كه از بين آنها 250 خانه يا سيصد خانه بهندوان تعلق دارد كه از امنيت كامل نيز بهره‌ور بوده و از كار بازرگانى آنان نيز در تحت حكومت آرام و عادلانه جم حمايت و حفاظت مىشود .\r\nوقتى بخانه‌اى كه در آن ساكن بوديم بازگشتيم تجار زيادى از اهالى مولتان « 1 »\r\n\r\n\r\n","description":"","footnote":"\r\n( 1 ) - مولتان شهرى است وسيع و مركز بازرگانى در پنجاب\r\n","page_name":" 15 ","page_number":45},
  {"content":"\r\n\r\n Multan \r\nو شيكاپور « 1 »  Shikapoor  بديدارمان آمدند و در مسائل و موضوعات مختلف بازرگانى باهم گفتگو نموديم . طبق معمول محل از ايشان با ميخك و فوفل پذيرائى شد و آنقدر در مسائل مربوط به تجارت داد سخن داديم كه از خبرگى و لياقت ما در امور بازرگانى تحت تأثير قرار گرفته و با افكارى مساعد و اعجاب‌انگيز ما را ترك كردند . در اين مباحثات وقتى همسفر محترمم كاپتن كريستى درباره توصيف كالائى كه بيشتر مناسب بازار بمبئى يا بازار ساير مراكز تجارتى هند بود داد سخن ميداد نتوانستم از خنده قلبى خويش خوددارى كنم . ملاقات‌كنندگان ما چنان با ولع و خوش‌باورى به اين مطلب گوش ميدادند و چنان كاپتن كريستى قيافه حق‌بجانب به خود گرفته بود كه حتى هندوهاى خودمان نيز بانچه واقف و آگاه بودند مشكوك گرديده تصور مىكردند شايد استنباط و اطلاعات ايشان از بازار بمبئى تا به حال نادرست بوده است و پس از رفتن مهمانان نيز با خود بحث و جدلى داشتند كه ايا مطالبى را كه سروان كريستى در امور بازرگانى ابراز داشت جاهلانه نبود . گرچه ممكنست اين حيله و تمهيد ناچيز به نظر آيد ولى بعدها براى ما با نتايج سودمند و مفيدى همراه بود و شايد بدون انجام اين نمايش مقدور نبود كه بتجار بلا بفهمانيم كه كار بازرگانى از آغاز پيشه اصلى ما بوده است و در انحراف افكار و تغيير بدگمانى مردم توفيق يابيم\r\n24 ژانويه - ديوان جم ، يا رئيس دربار ، امروز صبح نزد ما آمد و ضمن ابلاغ مراحم اربابش از سلامتى ما استفسار نمود . از اينهمه احترام و رفتار مودبانه‌اى كه با ما نمود مضطرب و در نهان ازرده خاطر شديم ، زيرا معتقد بوديم كه با خدمتگزاران سوندرجى و با توجه بحرفه‌اى كه داريم و خود را بازرگان اسب معرفى كرده بوديم نمىبايست به اين نحو رفتار نمايند و شك و ترديد از شناسائى بر وجودمان غلبه كرد .\r\nتنها كارى كه نموديم آن بود كه در برابر رفتار مودبانه و احترام‌آميز ديوان\r\n\r\n\r\n","description":"","footnote":"\r\n( 1 ) - شيكارپور در مشرق كلات و با فاصله‌اى از ساحل غربى سند قرار دارد و از لحاظ بازرگانى مهم است .\r\n","page_name":" 16 ","page_number":46},
  {"content":"\r\n\r\nنهايت فروتنى و كوچكى را ابراز داشتيم و به خيال خود سعى كرديم تا بدينوسيله مقام خدمتگزارى را ثابت نمائيم . دو ساعت پس از بازگشت ديوان تحفى براى جم فرستاديم كه بطور خارق العاده مورد حق‌شناسى قرار گرفت « 1 » .\r\nبعد از ظهر جم دريا خان ، بزرگترين برادر جم ، بديدار ما آمد و اصرار كرد كه بنشينيم و دو ساعتى با او صحبت كنيم . ما درواقع از شناخته شدن خويش در اين ملاقات ميترسيديم و لذا چندان به اين كار رغبت نداشتيم . جم دريا خان در مقايسه با ساير مردم معمول سرزمينش مردى است خوش‌منظر و ميان‌سال ، در رفتارش مهربان و مودب ولى بسيار ژنده پوش بود بعدها ژنده بودن وى براى ما اعجاب‌انگيز نبود ، زيرا دانستيم فقط مقررى ناچيز براى امرار « معاش دريافت مىكند ( 1500 روپيه ساليانه وجه رايج سال 180 ) . اين مرد سومين مقام آن خطه بود و حتى در هنگام جمع‌آورى سپاه مقام سردار كلى  ( Head Sardar )  يا فرماندهى سپاه را داشت . در مدتى كه به اين مقام باقى بود علاوه بر مقررى معمول مقررى اضافه يا در واقع حق مقام شاغل را دريافت مىداشت و همچنين سالى دو اسب از ايلخى شخصى جم حق وى بود . وضع زندگى جم دريا خان نمونه‌اى بود بارز از زندگانى ساده و كم‌خرج و صرفه‌جوئى كه مردم اين سامان همه به آن طريق زندگى مىكردند . بدون آنكه بخواهيم ، وى اطلاعات وسيعى از منابع درآمد و چگونگى حكومت خطه برادرش بيان داشت و اتفاقا مطالبى را كه وى متذكر گرديد اغلب مغاير مطالبى بود كه در دربار بما گفتند . از فحواى مطالب فهميديم كه وى مردى است ورزشكار و عمده مدت ايام فراغت را در سرگرميهاى خارج از شهر و در صحرا و كوهسار مىگذراند . او ميگفت در ماه‌هاى فصل سرد بكرّات بكوهستان مسافرت مىكند\r\n\r\n\r\n","description":"","footnote":"\r\n( 1 ) - صورت تحف . يك قطعه ابريشم چينى - يك قطعه كتان گلدار اروپائى - 8 فنجان و نعلبكى - 8 كاسه چينى - 8 ليوان‌تراش شيشه‌اى - يك قطعه ابريشم هندى - شش كارد معمولى دو عدد قيچى معمولى - يك پوند باروت - يك دوربين كوچك - دو عدد اسلحه كمرى  ( Horse - Pistol ) \r\n","page_name":" 17 ","page_number":47},
  {"content":"\r\n\r\nو بارها در يك مسافرت دوروزه با تفنگش بيست تا سى بز كوهى شكار كرده است - دسترسى به اين حيوانات خيلى مشكل و براى وصول به آنها بايد از صعب العبورترين كمرها و مخوفترين پرتگاهها عبور نمود . گوشت بز كوهى بمناسبت عطر و طعم لذيذ بسيار مورد توجه است و اين مطلب باضافه صعوبت دسترسى به اين حيوانات ، جم دريا خان را وادار كرد تا بعنوان گواه خبرگى و قدرت ورزشى خويش تعداد بزهائى را كه در هر بار شكار مىكند برخ ما بكشد . جم و كليه افراد خانواده‌اش طرفدار و شريك چنين تفريحى هستند . مقررات بسيار سخت و موكد مقرر مىدارد كه در هرجا از قلمرو جم شكارى ديده شود بايد محافظت گردد تا جم ( رئيس ) آن را بزند و در واقع قسمتهائى از كوهستان به همين منظور قرق است . اگر در قسمتى از قلمرو جم ولو در فاصله بسيار دور از بلا ، شير يا ببر يا حيوانى قابل شكار ديده شود فورا بجم اطلاع ميدهند و او هم بىدرنگ براى شكار ان حيوان عزم سفر كرده به محل اطلاع‌داده‌شده وارد مىگردد . جم دريا خان هنگام خداحافظى اظهار اميدوارى نمود كه تا مدتى كه در بلا هستيم چنين رويدادى پيش بيايد و او ما را برد و شترسوارى ( جماز ) خودش سوار كرده و همراه ببرد تا شكار و ورزشى مردانه و مفرح را تماشا كنيم . رويهمرفته و اصولا از اين ديدار و آشنائى خوشحال شديم زيرا از طريق مباحثات و طرز رفتار و بيانات جم دريا خان به بسيارى از عادات و سنن مردم لس  Lus  آشنا گرديديم كه در اين توقف كوتاه درك و تجربه آن بسادگى برايمان مقدور نبود .\r\nشعبه‌اى از براهوئىها يا بلوچهاى كوهى  ( Mountain Belooches )  با قافله‌اى مركب از 60 تا 70 شتر عصر امروز وارد بلا شدند . محموله اين كاروان گندم بود كه از بنكار ، دهى كوچك در فاصله شش يا هفت روز راه از كلات ، مىآوردند . كسى را به سرايه ( كاروانسرا ) فرستاديم و از يكى دو نفر آنان درخواست نموديم به منزل ما بيايند تا از ايشان سؤالاتى بكنيم . بلوچها گفتند اگر كفيله « 1 » گرانبها نداشته باشيد نبايد از بلوچان بزنجا بترسيد ولى اضافه كردند با وجود اين وحشت از منطقه بما اجازه نميدهد كه فارغ از\r\n\r\n\r\n","description":"","footnote":"\r\n( 1 ) - كاروان با محموله و كالائى متعلق بيك بازرگان\r\n","page_name":" 18 ","page_number":48},
  {"content":"\r\n\r\nترس و ازادانه از سرزمين بزنجائى رفت‌وآمد كنيم ، بما توصيه كردند اگر اموالى همراه داريم بهتر است از راه سند برويم . چون اموالى نداشتيم بعد از راهنمائى اين مردم با هوش ، در عزيمت مستقيم از بلا به كلات مصمم‌تر گرديديم .\r\n25 ژانويه - امروز سه چهار شتر به قيمت كاملا عادلانه خريديم و بدنبال تهيه وسايل مسافرت در تكاپو بوديم زيرا در غيراينصورت مىبايد هرروز پيغامى از ديوان جم دريافت كنيم حاكى از اينكه منتظر است هرلحظه رئيس بزنجا برسد و پس از آن از بلا خارج شويم و ما نيز رضاى قلبى و تحسين و تمجيد تقديم داشته نظرهاى جم را تائيد و تصويب كنيم . ساعت 4 بعد از ظهر امروز جم سواره به سمت خانه ما آمد و ما را بخارج از خانه خواند تا احوال پرسد : او بر اسبى شمالى و زيبا ، كه يراق آن از ابريشم رنگين زينت يافته سوار بود . ملازمين جم بيست سى سوار مسلح بودند كه بعضى بر اسب و برخى بر شتر سوار بودند ، پسرش از جمله شترسواران بود كه بر جمازى ظريف و زيبا و راهوار برنشسته و مهار انرا كه از دو ريسمان ابريشمى بود كه از پره‌هاى بينى شتر به دو طرف زين ميرسيد در دست داشت . ملتزمين شترسوار در ستون منظم دو به دو و اسب سواران در جناحين قرار داشتند ، اسلحه آنان شمشير ، سپر ، تفنگ فتيله‌اى بود .\r\n26 ژانويه - امروز بعد از ظهر جم بدنبال هندوى ما ( تولشا ) فرستاد و پس از بيان مقدارى مطالب انحرافى اظهار داشته بود كه ، « من راجع به موضوعى با شما صحبت مىكنم كه تابحال به آن اشاره نكرده‌ام و هرگز نبايد به كسى اظهار شود و حتى در اين مورد به پسرم هم چيزى نگوئيد من فكر نمىكنم كه اين دو انگليسى تاجر باشند .\r\nهدف من آن نيست كه از نقشه‌ها و نظرهاى ايشان سؤالى كنم ولى اگر افسران انگليسى هستند مىبايست در هنگام ديدارشان در دربار ، آنانرا در شان و مرتبه‌اى كه دارند مىپذيرفتيم ، بنابراين درخواست مىكنم به من بگوئيد واقعا آنها كيستند . بحفظ سرى كه به من بگوئيد مطمئن باشيد و بدانيد اگر ايشان عضو حكومت بريتانيا هستند ، براى من لذت و افتخار بيشترى در خدمت بانان مستتر مىگردد » . هندو متوجه مىشود كه\r\n\r\n","description":"","footnote":"","page_name":" 19 ","page_number":49},
  {"content":"\r\n\r\nبناگهان در مسير كنجكاوى جم قرار گرفته است ولى خود را نمىبازد و همان داستان اصلى را كه ما نوكران سوندرجى هستيم بيان مىكند و جم را مطمئن مينمايد كه در حرفش صادق است . جم سپس مىپرسد كه ما چه‌قدر حقوق مىگيريم و آيا ممكنست بهزينه خودمان دو عدد تفنگ كوچك و يا ديواركوب از بمبئى براى وى فراهم نمائيم . تولشا جواب داده بود كه خواسته رئيس را بما خواهد گفت و متعاقبا از خدمت رئيس مرخص شده بود . ما تولشاه را بنزد جم بازفرستاديم و به او گفتيم كه بجم بگويد ، قول صددرصد نميدهيم ليكن در بازگشت بهند كوشش خواهيم كرد تا اشياء مورد حاجتش را تهيه كرده و به بلا بفرستيم .\r\nحوالى عصر ، ديوان ، چهار پنج سفارش‌نامه براى ما آورد كه همه آنها خطاب بروساى مختلفى بود كه در جنوب كلات و در مسير ما به سمت كلات مستقر بودند .\r\nاين نامه‌ها درواقع فرامين جم به آن روسا بود و براى ما همه آنها را بصداى بلند خواند .\r\nدر اين شب راناست به سونمنى بازگشت و ما يك قطعه پارچه گلدار و يك دوربين و مقدارى اشياء كم‌قيمت ديگر بعنوان تحفه و تشكر بوى داديم . رانا مردى فوق العاده با تربيت و خوش‌معاشرت بود و درواقع بايد در ازاى خدمتى كه بما كرده بود پاداش بهترى به او ارزانى مىداشتيم ولى مقررات و روش ما چنين عملى را روا نميداشت .\r\n\r\n","description":"","footnote":"","page_name":" 20 ","page_number":50},
  {"content":"\r\n\r\n\r\nبخش دوم\r\nعزيمت از بلا - شكر خام يا گور - اسيابها - بزنجا - مراجعت ببلا - ملاقات جم - حركت - منظره شب - روش غارت و راهزنى - تفاوت بين بلوچان و همسايگان آنها - ناحيه لس - جمعيت - آداب و رسوم - نامها - قدوقامت - چهره - لباس مردان و زنان - غذا - حيوانات - زبان - شباهت مردم بهنديان - جدائى از بزنجا - كلاهبردارى - شتربان - وصول بكلات - رود پورعلى - راه كوهستانى - ناحيه جهلوان - گردنه باريك - سرماى فوق العاده - معبر باران - رود ازباچ - گله‌دار بز - توركبر - شهرود - معتقدات مردم - خيل براهوئىها - آداب و رسوم و اشتغالات آنان - خيمه‌ها - تشكيلات - جدائى از براهوئىها - شهر حوض‌دار - تاجر قندهارى - اسب‌فروشان - توصيف شهر - رئيس قبيله و معاون او - هندوان - براهمه - عادات بد - بازار - اسياها - ده بالكار - ده سهراب - مهمان‌نوازى يك براهوئى - راه ردنجو - سرايه - سنگ سرمه - ده ردنجو - وجه تسميه اين ده\r\nبيستم ژانويه « 1 » - تا ساعت سه بعد از ظهر يعنى تا آخرين لحظاتى كه نشان و اثرى از آمدن رحمت خان رئيس بزنجا بدست نيامد در بلا مانديم و پس از آن بعزم سفر بلا را ترك كرديم . پس از طى 5 ر 4 ميل بباغى رسيديم كه متعلق بجم بود و شب در آنجا در زير\r\n\r\n\r\n","description":"","footnote":"\r\n( 1 ) - افتادگى زمان به نظر مىرسد : توضيح مترجم .\r\n","page_name":" 21 ","page_number":51},
  {"content":"\r\n\r\nدرخت نسبتا تنومند تمر هندى اطراق كرديم . اين قسمت از اراضى مسير ما به خوبى كشت و زرع شده و جويبارهاى فراوانى دارد . در نيمه راه بلا تا باغ كارخانه‌هاى متعدد شكر خام داير است . ساختمان كارخانه ساده و مشتمل است بر آسيائى چرخ‌دار كه با نيروى آب رودخانه‌اى كه از كوهستان مجاور ميآيد مىچرخد و شيره شكر را از نى جدا سازد .\r\nچرخ پره دارد و غلطك دندانه‌دار افقى را مىگرداند . نىها از برگ عارى شده ، انتهاى آنها در بين غلطكها جايگير مىشوند . سپس نىها بتدريج به داخل كشيده شده تحت فشار قرار مىگيرند و بقاياى ساقه نيز از سمت مقابل خارج مىشود . شيره نى بتغارى كه در زير دستگاه قرار دارد مىچكد ، سپس از تغار به سمت مخزنى بزرگ كشانده مىشود . شيره حاصله را در تابه پهنى مىجوشانند و مىگذارند سرد شود . بدين‌ترتيب گور حاصله را در كيسه‌ها ريخته و بسته‌بندى مىشود . جنس كيسه‌ها از الياف پاميرى است و بيشتر ، بار شكر براى حمل بساحل دريا فرستاده مىشود .\r\nقسمت عمده شكر خام به مصرف پخت‌وپز ميرسد يعنى ماده‌ايست قابل مصرف در آشپزخانه مردم بلا ، مقدارى نيز بشتران داده مىشود . دو مرد و يك بچه براى اداره كل عمليات يك آسياب كافى است . ضمنا رسوب ديگها عاليترين و پرقدرت‌ترين كود كشاورزى است .\r\n29 ژانويه - هنگامى كه امروز صبح شترانرا بار مىزديم رحمت‌خانى را كه اين‌همه منتظرش مانده بوديم وارد باغ گرديد ، يا بعبارت ديگر با 15 بيست نفر از همراهان از گرد راه ميرسيد . رحمت خان درحالىكه علاقه‌مندى خويش را بحفظ جان و سلامتى ما ابراز مىداشت اظهار كرد كه مبادا بدون اسكورت وى و همراهى او وارد سرزمينش شويم و همچنين اعلام داشت كه قبل از ديدار جم با ما نخواهد آمد . در بازگشتن به بلا بهمراهى رئيس بزنجا و پائين كردن بار شتران بىميل بوديم زيرا نمىخواستيم به جائى كه ساعت 11 از آنجا حركت كرده بوديم بازگرديم . بالاخره همچنانكه همراه رئيس بزنجا مىرانديم سر صحبت‌هاى تازه را با دوست جديد باز كردم و متوجه شدم مردى است\r\n\r\n","description":"","footnote":"","page_name":" 22 ","page_number":52},
  {"content":"\r\n\r\nمهمان‌نواز و بىتزوير كه درعين‌حال روح غارتگرى و درنده‌خويى هم بر سرشتش حاكم است و مانند ساير افراد بلوچ اين صفات جزو سرشت ذاتى و اجتماعى وى پرورش يافته است . رحمت خان مكرر بريشش قسم خورد كه اگر سعى مىكرديم به پيشرفت خود در سرزمين بزنجا ادامه دهيم تمام افراد ما را نابود مىكرد . لحظه‌اى بعد با چهره‌اى جديد و بدون شوخى از ما خواست تا هفته‌اى در ده او مهمان باشيم ، دعوتى كه بىشك برايمان مفيد بود و بايد از آن استفاده مىكرديم . در جواب ضمن تشكر گفتيم نظر ما آن است كه سريع بجلو برويم و آرزومنديم اين مسافرت بدون وقفه و برخورد بمانعى انجام گيرد او از اينكه ما را بخشيده است از ته قلب خنديد و خوشحال بود كه با وى به بلا برمىگرديم .\r\nگرچه قصد جم از احضار رحمت خان كمك و مساعدت بما و تأمين سلامتى و رفع خطر از ما بود ولى از اينكه چنين فرد وحشى و درنده را براى حفاظت ما خواسته بود ناراحت شديم و عمل ويرا كار احمقانه‌اى شمرديم و فكر مىكرديم اگر از آغاز مستقلا طرح مسافرت از بلا بكلات را ريخته و اجرا مىكرديم بهتر بود . ناگهان رحمت خان گفت ، « آيا فكر مىكنيد هميشه در ميان جماعت و افراد نومرى لس هستيد ؟ نه ، شما بايد بلوچ باشيد و براى حفاظت خودتان به من توجه كنيد . اگر رحمت بخواهد ، حتى يك خرگوش صحرائى نمىتواند از سرزمينش عبور كند ، ولى وقتى قسم بخورد و قول بدهد كه امنيت و سلامت شما را تامين كند از هيچ عاملى نبايد بترسيد . بعلاوه او به قسم و پيغمبرش مومن و وفادار است » . او را مطمئن كرديم كه بقولش بىنهايت احترام مىگزاريم و شكى نداريم كه وى وسايل و لياقت حفاظت ما را دارد .\r\nدر اثناى روز با جم ملاقات كرديم . وى رحمت خانرا از قصد ما مطلع كرده اظهار داشت كه بعنوان حق الزحمه عبور از منطقه بزنجا و حفاظت ما در آن ناحيه 60 روپيه برايش دريافت داشته است . رئيس بزنجا بىپرده و صريح اظهارنظر كرد كه چون نمايندگان تاجر مهم و معتبرى نظير سوندرجى بوديم بدون شك بايست براى عبور و تامين ما مبالغ بيشترى پرداخت ميشد . جم در جواب گفت نرخى كه تعيين شده عادلانه است\r\n\r\n","description":"","footnote":"","page_name":" 23 ","page_number":53},
  {"content":"\r\n\r\nو مبلغ مذكور به ترتيبى است كه موجب زيان هيچ‌يك از دو طرف نيست . آنگاه رو بما كرد و گفت بمجردى كه دربار را ترك كنيد موضوع را سر و صورت خواهم داد . ضمنا از ما دعوت كرد آن شب بعنوان مهمان او در بلا بمانيم ، مسأله‌اى كه با كمال بىميلى ناچار از قبول آن بوديم .\r\nاز نظر اسلوب و روشى كه جم در محاورات دربار داشت مسلم بود مادام كه ما نيز در دربار حضور داريم بحث و صحبت بيشترى با رئيس بزنجا انجام نخواهد داد . پس از مراجعت بمنزلى كه سابقا اجاره كرده بوديم ، نوكران جم شامى مركب از گوسفندى بريان و چهار مرغ سرخ كرده و مقدارى برنج و روغن و انواع سبزى آوردند كه مقدار كل آن براى سى نفر كافى بود . در حوالى شب پيغامى از رحمت خان رسيد ، حاكى از اين‌كه وى آماده است تا صبح فردا ( صبح بعد ) حركت كنيم و همچنين تا شهر حوض‌دار اسكورت ما خواهد بود - دهى در نيمه راه كلات .\r\n30 ژانويه - صبح خيلى زود از بلا حركت كرده و بسرعت بباغ جم ، همانجائى كه باروبنه را گذاشته بوديم رسيديم . ليكن رحمت خان و يارانش آنقدر در شهر كار داشتند ( آنها بلا را شهر مىناميدند ) كه تا بعد از ظهر همانروز نتوانستند بما به‌پيوندند .\r\nدر اينموقع سوار بر شتران در حدود 4 ميل در جهت شمال و در بستر خشك رود پورعلى پيش رفته بوديم . در هنگام پرآبى و در هنگام ريزش باران سيلابى ، تمام اراضى واقع بين دو كوه ( دره ) بعرض چند ميل ، عرض رودخانه ابدار پورعلى را شامل مىشود .\r\nدر اثناى توقف در باغ جم ، توسط چند نفر از ابتاع رحمت خان آگاه گرديديم كه يكى از همراهانش سردارى بود از همان قبيله اصلى بزنجا بنام بهادر خان و همچنين برادر رئيس قبيله كه بعنوان ملا در بين تمام افراد احترامى خاص داشت و همه پاس مقام او را داشتند . ملا كلمه‌اى بود كه اصولا معناى يك روحانى را مىداد ولى در ميان بلوچها و بسيارى از آسيائىهاى ديگر كسى را هم كه مىتوانست قرآن بخواند ملا مىناميدند . تمام افراد به همان اسلوب و نوع لباس رئيسشان ملبس بودند ، پيراهن كتانى سفيد بلند تا زير زانوها ،\r\n\r\n","description":"","footnote":"","page_name":" 24 ","page_number":54},
  {"content":"\r\n\r\nشلوارى از كتان آبى ساده يا راه‌راه و يك كلاه كوچك مدور كه كاملا بسر چسبيده بود .\r\nتنها تفاوتى كه به نظر من آمد در نوع مركوب و زينت‌آلات آن و در تزئينات لباسشان بود . وقتى رحمت خان براى ملاقات جم مىآمد لنگى را ( لونجى  Longee  « 1 » ) بدور كمرش پيچيد ، قسمى از البسه كه هيچ‌يك از تابعين ، حتى هوس داشتن آن را نميتوانستند بكنند .\r\nدر نقطه مرتفعى از بستر رود درنگ كرديم و بلوچها بسرعت توده عظيمى هيزم جمع‌آورى كردند ، شعله آتش بتدريج بالا گرفت ، گرماى مطبوع ما را به خود جلب كرد و در قسمت عمده‌اى از شب دور آتش نشسته بوديم . سه چهار سوكرى  Sokree  يا موسيقى دانان متحرك ( بربطزن لولى ) كه بهمراه بلوچان بزنجا آمده بودند بترنم پرداختند .\r\nاوازها بيشتر در مدح سرداران و درباره كارهاى برجسته روسشان بود . همراه اواز و يا ترنم آلات موسيقى ، حركاتى ديوانه‌وار و به نظر من بىمعنى انجام مىدادند . بعضى از اوازها و موزيك ايشان به نظر من ملايم و خوش‌آهنگ و متوازن بود مگر وقتى كه حضار باهم هم‌آهنگى مىكردند و غليان احساسات و تكرار حركات و فريادها گوشخراش ميشد .\r\nجشن و سرور امشب تصوير روشن‌ترى از زندگى وحشيانه و بدوى بزنجا و بسيارى از قبايل ديگر بلوچ بدست مىدهد . زندگى خشن اين مردم را بهتر از اين منظره نميتوان تصوير نمود . در اين لحظه تمام احترام بروسا و امتيازات صورى بدور انداخته شده بود ، چه روسا و محترمين قوم و چه افراد عادى ، در اوج هيجان ، سه‌تار يا آلت موسيقى را از دست سوكرى مىقاپيدند و در مقالى وحشيانه با هرتنى كه مايل بودند مىخواندند . همراه آواز سر و گردن و بدن را سبعانه حركت داده و متدرجا به وضع مضحكى حركت مىكردند ، اعمال آنان خنده‌آور و وحشيانه بود ، آنقدر اين حركات ادامه مىيافت كه ظاهرا به حالت سكرآورى درآمده و سست مىگرديدند . همراه اين آواز\r\n\r\n\r\n","description":"","footnote":"\r\n( 1 ) - لونجى قلعه پارچه‌اى است مطول از ابريشم خالص يا ابريشم و كتان كه به صورت كمربند يا عمامه به كار ميرود . بعضى از آنها كه ساخت سغد است خيلى زيبا و مجلل و گرانبهاست .\r\n","page_name":" 25 ","page_number":55},
  {"content":"\r\n\r\nخوان واقعا ديوانه ، ديگران غوغائى كردند ، صداى عموم افراد با تنى كركننده دسته كر را تشكيل مىداد ، شنوندگان نه تنها حركاتى انجام مىدادند بلكه با دست‌زدن ، خوانندگانرا يارى مىكردند . آنگاه كه جمعى خسته و كوفته ميشدند و حامل آلت موسيقى خسته و از خودبيخود مىشد ، ديگران ساز را برداشته و باز جمعى اين حركات و آوازخوانى را از سر مىگرفتند و خلاصه دور تسلسل در اين اعمال وحشيانه ، و به نظر آنها انجام برنامه موسيقى و سرور تا آخر شب ادامه داشت .\r\n31 ژانويه - با روشنى روز حركت آغاز گرديد . در اين صبح رحمت خان و عده‌اى از همراهانش از مزرعه نيشكرى كه تا محل توقف ما دو ميل فاصله داشت عبور كرده تا مىتوانستند از نىها بريده و حمل كردند . مالك مزرعه ترسان و خوفناك بايشان و كارشان نظاره مىكرد و حتى جرات نداشت دوستانه هم اعتراض بكند . من از اين جريان و رفتار ظالمانه و غارتگرى و چپاول بزنجا متأسف و متأثر گرديدم و مومن شدم گرچه بين مردم لس و بلوچهاى مجاور مراودات و تماس و اختلاط روزانه و حتى گاهى نزديكى و قرابت وجود دارد معهذا بين خصوصيات اخلاقى تفاوت خارق العاده و كاملا متمايز از هم مشاهده مىشود .\r\nاز اين محل ببعد ما از آخرين نقطه سرزمين لس خارج ميشديم . در چند كلمه ، خلاصه‌اى از تصوير ساكنين لس و عقيده‌اى كه نسبت به آنها پيدا كرده‌ام اظهار مىكنم . شايد برابر گزارشهائى كه دريافت كردم جمعيت سرزمين لس 25 هزار نفر باشد كه 3 / 1 اين جمعيت كوچ‌نشين بوده ، در فصول مختلف و ايام متناسب و يا بخاطر يافتن نواحى مناسب زندگى ، محل سكونت خود را تغيير مىدهند . گرچه مردم لس تحت عنوان چهار نام و يا لقب مختلف شناخته ميشوند ولى در واقع متعلق بيك گروه و ايل عظيم مىباشند چهار قبيله برحسب نام عبارتند از نومرى  Numree  و جدگال  Judgall  و جوكى يا جوخيا  Jokhya  و جت  Jeth  . جت تحت اللفظى به معناى برزگر است . كاهلى عادت اين مردم است و به حد اعلى شيفته بنگ  ( Cannabis Sativa )  كشيدن هستند . آن‌ها با دود كردن بنگ و ساير داروهاى سكرآور و اشتغالات بيهوده وقت خود را ببطالت ميگذرانند .\r\n\r\n","description":"","footnote":"","page_name":" 26 ","page_number":56},
  {"content":"\r\n\r\nاگرچه سعى مىكنند با خارجيان مودب و مهربان باشند ولى نمىتوان اين كيفيت ايشان را قدردانى كرد زيرا درعين‌حال بسيار كنجكاو و فضولند ، بدون اجازه وارد خلوت ترين مسكن شما مىگردند و حتى از اينكه لباس شما را پنهانى و از پشت لمس و امتحان كنند ابائى ندارند . ديگر از اخلاق ايشان آن است كه هرگز از كسى سئوالى نكنند و يا بندرت سئوالى بنمايند . در بلا يك نومرى بدون دعوت قبلى وارد خانه ما شد و پس از آنكه دو ساعت در اطاق پر از جمعيت ما نشست حتى بدون آنكه كلمه‌اى با كسى حرفى بزند از اطاق خارج شد . مردان سالم ، خوش‌سيما ، متوسط القامه و پهلوان و قوى مىباشند . زنان جثه‌اى معمولى داشته و بنظافت و خوش‌لباسى و آرايش چهره و لباس توجهى ندارند . لباس مردان مشتمل است بر يك پيراهن گشاد ، شلوار و يك كلاه كوچك ، اغلب شكل اين كلاهها از ناحيه‌اى بناحيه ديگر متفاوتست و در واقع كلاه وجه مشخص مردم نواحى مختلف است . زنان نيز به همين نوع لباس مىپوشند بجز اينكه پيراهن بلندتر بوده و تا قوزك پا ميرسد و بعضى از آنان جليقه‌اى ابريشمى يا پنبه‌اى كوچك بر روى پيراهن مىپوشند . غذاى اصلى مردم لس برنج و انواع غلات ديگر است كه مقدارى از آن را در سرزمين خود مىكارند . گاهى همراه برنج ماهى خشك يا روغن مصرف مىكنند . طبقات مرفه‌تر و درجه يك چه مسلمان و چه هند و گاهى به اين غذا گوشت تازه گوسفند اضافه مىكنند . گوشت گوسفند غذائى است تجملى كه قسمت عمده توده مردم استطاعت مصرف آن را ندارند . مردم لس اغلب گله‌هاى بزرگ گوسفند و بز دارند ، باضافه شترهاى عالى و گاوان سياه نيز كم نيست ولى اسب بسيار كم است و تازه جنس آنها كوچك اندام ، شرور و چموش و رموك است . زبان مردم لس بيش‌وكم همان زبان سندى است كه جدگالى يا جنگالى ناميده مىشود ، اسمى كه ظاهرا از قبيله‌اى به همين نام گرفته شده است . بايد به اين بحث مختصر خاتمه دهم و اضافه كنم كه شباهت قيافه و اخلاق نومرىها با هندوان هم كاپتن كريستى و هم مرا تحت تأثير قرار داد .\r\nاز سيماى ايشان بىعلاقگى و خونسردى و لاقيدى و كاهلى مشاهده مىگردد كه من در هيچ كشور مسلمان ديگرى نظير آن را نديده‌ام . اين صفات بخصوص آنها را از همسايگانشان\r\n\r\n","description":"","footnote":"","page_name":" 27 ","page_number":57},
  {"content":"\r\n\r\nدر سند و از مردم مكران و بلوچستان جدا مىسازد .\r\nوقتى بلوچها صبحانه صرف كردند ، پيشنهاد حركت داديم ولى با نهايت تعجب و حيرت ، بهادر خان و برادر رحمت خان يا ملا بخاطر زحمت اضافى كه بايد براى ما بكشند و بعنوان حق العبور بيشتر درخواست اضافه وجه كردند و پيشرفت و عبور ما را نيز منوط به آن نمودند . ولى خيلى خلاصه بانها گفتيم جم با رحمت خان ترتيب اين كار را داده و خرج راه و عبور را بوى پرداخته است و اعلام كرديم اگر براى دريافت وجه بيشتر پايدارى و اصرار نمايند بايست به بلا برگرديم و آنگاه بجاى اينكه از اين راه بكلات برويم از طريق كج  Kedge  پايتخت ناحيه مجاور ، مكران به كلات خواهيم رفت . اين تهديد در آنها اثر كرد و پس از مشاجره شديدى در بين خودشان در مورد تقسيم و تعيين سهم هريك از آن 60 روپيه كه رحمت خان بجيب زده بود و سهمى كه هريك از آن دو مدعى ميخواستند ، بناچار حركت و مسافرت را شروع كرديم . تقريبا 16 ميل از روى تپه‌هاى مجاور و يا از بستر رود پورعلى به سمت شمال پيش رفتيم . سرزمينى بود وحشى و عريان پوشيده از سنگ كه در بعضى از قطعات از جنگل انبوه گز  ( Tamarisk )  و با بول  ( Farnesian Mimosa  و گياهان ديگر پوشيده بود . در اثناى حركت از رحمت خان و يارانش جدا شديم و در ساعت 3 بعد از ظهر درنگ كرديم تا او برسد . در همين وقت صاحب شترانى كه در بلا اجاره كرده بوديم درخواست كرد بده خودش كه در فاصله سه ميلى ما و در كوهستان مجاور قرار داشت برود و وفادارانه قول مىداد كه تا شب برگردد ، گرچه نتيجه عمل نشان داد كه چنين آدم خوش‌قولى نيست . امروز دريافتيم كه دو شتر بارى آهسته قدم برمىدارند و مزاحم و مانع سرعت حركت هستند و فكر ميكرديم عده بسيارى همراه رحمت خان حركت خواهند كرد و در نتيجه ممكنست نتوانيم در حضور جمع به كار نشانه‌بردارى و يادداشت‌نويسى بپردازيم و لذا تصميم گرفتيم پس از پيوستن رحمت خان ترتيبى دهيم كه باروبنه در حمايت يكى از نوكران هندى و بهمراه جمع بلوچها حركت كند و ما نيز با شتران سوارى سريع‌تر و جلوتر حركت نمائيم\r\n\r\n","description":"","footnote":"","page_name":" 28 ","page_number":58},
  {"content":"\r\n\r\nاول فوريه - در جائى كه توقف كرده بوديم تا ساعت 10 بانتظار رسيدن بزنجا مانديم . يادداشتى براى رحمت خان گذاشتيم حاكى از اينكه همراهانش با باروبنه حركت كنند و از آنها مراقبت نمايند ولى خودش در پى ما حركت نمايد . راه ما از بستر رود پورعلى مستقيما به طرف مشرق خارج شد . از اينجا راه در داخل مجراى آب باريكى مىگذشت كه در اين مسير به سمت شمال تا 15 ميل پيشرفته و آنگاه توقف نموده صبحانه خورديم : در اين مسير منابع فراوان آب وجود داشت كه از سنگها خارج شده و جويهاى صافى را مىساختند . اين محل را كوهين وات  ( Kohen - Wat )  يا راه - كوهستانى مىناميدند و از مدخل آن ، سرزمين ناحيه جهلوان  Jahlwan  شروع مىشود ، يا بهتر وارد جنوبىترين ناحيه سرزمين بلوچستان شده بوديم . تنگه و معبر كوهستان بقدرى تنگ بود كه فقط دو شتر آن هم بدون بار مىتوانستند پهلوبپهلو از آن عبور كنند و در جائى راه از اين باريك‌تر هم بود ، بقدرى باريك كه مجبور شديم پياده شده شتران را يك‌بيك عبور دهيم . كوهستان از هرطرف چند صد فوت ارتفاع دارد و ديوارهاى معبر سايه‌وار راه را دربرگرفته مانع از روشنائى كافى و پرتو نور آفتاب بودند .\r\nدر بعد از ظهر 14 ميل پيشتر رانديم و در كنار آتش عظيمى كه از هيزم درختان فراهم كرده بوديم خوابيديم . اين چوبها را در واقع سيل آورده بود و در گوشه و كنار ، فراوان پراكنده بودند . شب بغايت سرد و براى اولين‌بار از زمانى كه وارد دسوغنى شده بوديم احساس سرما كرده ارزومند لباس و رختخواب گرم شديم .\r\nدوم فوريه - در ساعت 8 صبح كاناجى  Kanaji  ، محلى را كه در آن توقف كرده بوديم ترك كرديم و پس از طى 14 ميل به كف معبرى رسيديم كه به آن باران لوخ  Baran Lukh  يا معبر باران مىگفتند . از اين معبر با پاى پياده عبور كرده ، 5 / 1 ساعت طول كشيد تا در راه سربالائى ببلندترين قسمت تنگه رسيديم ، در اين قسمت راه در طول تقريبى يكصد يا رد « 1 » خيلى باريك و تنگ ، چنين به نظر مىآمد كه آن را در ميان سنگهاى سخت كنده و حفر كرده‌اند . از اين نقطه مرتفع دنيائى بديع و زيبا در زير پا\r\n\r\n\r\n","description":"","footnote":"\r\n( 1 ) - يا رد معادل سه فوت\r\n","page_name":" 29 ","page_number":59},
  {"content":"\r\n\r\nداشتيم . يك توده نامنظم كوهستان عريان و سنگى كه در ميان آن تعدادى چوپان براهوئى در چادرهاى سياه ( خيل ) و جوامع كوچك زندگى ميكردند بس شكوهمند بود . هيچ‌چيز عالىتر و زيباتر و شاهانه‌تر از اين منظره نميتواند باشد . سكوت شكوهمند محل ، مناظر متنوعى كه چشم در ميان كوهستان مضرس و شگفت‌انگيز مىديد به امواجى ميمانست در درياى طوفانى كه در عالم خيال ارتفاع مييافت ، خرد ميشد ، ميگسست و آرام مىگرفت . اثر اين مناظر بديع بىاختيار ذهن و احساس را وادار بتحسين و تمجيد ميكرد . با آنكه بمرتفع‌ترين قسمت معبر رسيده از آن خارج شديم ولى در سراشيبى نيفتاديم و در واقع مسافرتمان در دشت سنگى و هموار ولى مرتفع ادامه مييافت . پس از چند ميل پيشروى توقف كرديم تا شتران ساعتى از سرشاخه‌هائى كه در بستر رود كوهستانى ارناچ  Oornach  وجود داشت تغذيه كنند و از آب تازه و صاف آن بياشامند . قضا را چوپانى براهوئى كه گله بزرگى از گوسفند و بز اداره ميكرد در آنجا بما پيوست .\r\nاز او مقدارى شير گرفتيم و همچنين گوسفندى ببهاى يك روپيه خريديم . از آنجا 5 مايل پيشتر رانده و در عصر بناحيه‌اى بنام توركبر « 1 » رسيديم . اين منزلگاه را براى استراحت انتخاب كرده شب در آنجا مانديم . در اينجا نيز آتشى برافروختيم و شام مطبوعى از كباب گوشت گوسفند در كنار آتش درخشان و گرم لذت زايد الوصفى داشت . مهارت و چالاكى و روش شتربان ما در ذبح گوسفند قابل‌تحسين است . وى گوشت را بقطعات ( لقمه ) كوچك تقسيم كرد و بسيخ آهنى كشيد و آنگاه كبابى عالى ساخت كه بسيار مطبوع و دلپسند بود . مىگويند نام اين محل از اسم يك ديو معروف يا نيمه خدا  ( Demigod )  بنام تور  Toor  كه قبرش نيز در آنجا مشخص گرديده گرفته شده است .\r\nسوم فوريه - در ساعت 7 صبح تور كبر را ترك كرده در طول روز 24 ميل مسافرت كرديم .\r\n\r\n\r\n","description":"","footnote":"\r\n( 1 ) - توركبر به معناى قبر تور - مركب از كبر ( بلهجه بلوچى ) و تور\r\n","page_name":" 30 ","page_number":60},
  {"content":"\r\n\r\nقسمت عمده راه ما از دو دشت مىگذشت كه بيشتر و در واقع دره‌هاى عريضى بودند به طول و عرض بيش از 14 ميل ، سطح دشت پوشيده از علف ، در قسمتهائى وسيع ، بقاياى علف خشك و كاهبن و كلش از كشت و كار اخير كوه‌نشينان كوچ‌نشين حكايت مىكرد .\r\nوسيع‌ترين دشت اين ناحيه ود  Wudd  ناميده مىشد و نام آن از دهى يا شهرى به همين نام كه در ميان كوهستان و در فاصله 6 كيلومترى سمت مشرق راه ما قرار داشت گرفته شده بود . ما از جم سفارش نامه‌اى براى محمد ولى خان رئيس ده و رئيس قبيله براهوئى مينگل  Mingull  داشتيم . طايفه مينگل از لحاظ جمعيت بزرگترين و اولين قبيله بلوچستان است . از قبل و در بلا مىدانستيم كه محمد ولى خان در محل نيست و لذا رفتن بده را هم عاقلانه ندانستيم . بناچار نامه را توسط يكى از راهنمايان خود براى ديوان او فرستاديم و درخواست كرديم تا آن را به اربابش برساند . آنطور كه فهميدم اين شهر محلى است كوچك و بدشكل كه آب‌وهواى آن نيز ناسالم مىباشد ولى مردم به محل و زادوبوم خود علاقمند بوده و نمىگذارند رئيس قبيله محل ده را عوض كند . همراهان ما جملگى بدى منطقه را تأييد كردند و گفتند هندوان و افرادى ديگر بارها كوشش كردند تا در اينجا ساكن شوند ولى بدون استثناء يا همگى مردند و يا بعد از يكسال زندگى پر مشقت و بيمارى از اينجا رفتند .\r\nكمى قبل از غروب باروبنه را براى توقف شب ، در محل گدان يا خيل سه چهار چوپان براهوئى پياده كرديم . يكى از چوپانان شير فراوان و هيزم و آب براى ما فراهم كرد . اين خيل يا جامعه كوچك بلوچ ، نقطه‌اى رمانتيك و آرام براى زندگى انتخاب كرده بود .\r\nچادرهاى آنان در انتهاى سلسله كوهستانى شگرف و شكوهمند جلوه‌اى خاص داشت . رفتار آنها ملايم و ساده و جذاب بود ، تنها نگرانى ايشان آن بود كه در اين نقطه آرام و خلوت گله را از هجوم شبانه گرگ و كفتار حفظ كنند و روز مراقب گله باشند .\r\nآنها صبح و شب ميش‌ها و بزهاى ماده را مىدوشيدند و زن و مرد ، هردو جنس مساوى و\r\n\r\n","description":"","footnote":"","page_name":" 31 ","page_number":61},
  {"content":"\r\n\r\nمتعادل ، كارآمد و زرنك ، باهوش و در كار خود ماهر بودند . گله‌ها در هنگامى كه پياده ميشديم به خانه آمدند ، اعجاب‌انگيز و سريع و منظم تمام آنها را دوشيده و شير را جمع آورى كردند . هرفردى از افراد خانواده از پدر گرفته تا بچه‌اى كه قادر بود راه برود با وضعى تحسين‌آميز در انجام كارهاى مربوط صميمانه همكارى مىكرد . ميشها را از بزهاى ماده جدا دوشيده و شير هركدام را در ظرفى مخصوص و جداگانه‌اى ميريختند ، زيرا روغنى كه از كره شير بز تهيه مىشد بهتر از روغن گوسفند نگهدارى مىگرديد و دوام آن نيز بيشتر بود . براهوئيها كره گوسفند را بهتر از كره بز مىدانند زيرا معتقد بودند كه كره گوسفند مقوىتر است . وقتى كارهاى خانه تمام شد زنها و بچه‌ها نزد ما آمده دور آتش نشستند و بدون خجالت و رودربايستى پچ‌پچ صحبت مىكردند . رفتار آنها درست مانند مردان از مهماندوستى واقعى حكايت مىكرد ، مهماندارى و مهمان‌نوازى كه در ازاى آن انتظار پاداشى نداشتند . محبت و صميميت و مهماندوستى آن‌ها به حدى بود كه حتى افرادى هم كه در آن لحظه در آنجا نبودند با توصيف ما بايد در ازاى حق‌شناسى اين مردم به ظاهر وحشى و چوپان نامتمدن سپاسگزارى و قدردانى نمايند . مقدارى آرد بيكى از دختران ميزبانمان داديم كه نان بپزد . او از من خواهش كرد كه داخل گلدان يا چادر آنها شده و به‌بينم كه نانها خوب حاضر شده است يا نه ؟ از راحتى كه در اين خانه وجود داشت و از پاكيزگى آن كاملا بهت‌زده شدم . خانه چادرى بود كه استخوان‌بندى آن از چند چوب نازك خم شده تشكيل مىگرديد و درواقع سقفى هلالى بود كه بر روى آن نوعى پارچه پشمى و موئى زبر و دست‌باف كشيده بودند . اين چادر آنقدر مرتفع بود كه مىتوانستم در وسط آن تمام‌قد بايستم ، طول آن در حدود 10 تا 12 يا رد و عرض آن نيز زياد به نظر مىآمد . كف چادر با قاليهاى درشت‌باف مفروش بود كه بعدها فهميدم توسط همين دختران و زنان براهوئى بافته مىشود . آتش در گوشه‌اى از چادر شعله‌ور بود و تنها موضوع نامناسب را بوجود مىآورد . علت آن بود كه مخرجى جز در خروجى چادر وجود نداشت و بناچار دود در تمام چادر پيچيده و آنگاه بخارج ميرفت . گرچه همين\r\n\r\n","description":"","footnote":"","page_name":" 32 ","page_number":62},
  {"content":"\r\n\r\nامر خود سبب انتشار گرما در همه چادر بود ولى بهرحال ناراحت‌كننده بود .\r\nاين مردم فقير عاد تا لباس نازكى دربرداشته با آنكه بيشتر از مردم اروپا و آسيا در معرض انقلاب هوا قرار دارند خوب ملبس نيستند .\r\nچهارم فوريه - امروز صبح از ميزبانان مهماندوست براهوئى خود جدا شديم .\r\nدر ازاى محبت اين مردم ، مقدارى پارچه سفيد درشت‌باف و توتون ، موادى كه براى آنان بيش از پول ارزش داشت ، بعنوان پاداش و تحفه تقديم داشتيم . راه امروز ما بسيار بد و از سرزمين عريان و كوهستانى كه با بريدگيهاى صعب العبور و عميق فراوان قطع مىشد مىگذشت . پس از طى 35 ميل ساعت 3 بعد از ظهر به شهر حوض‌دار رسيديم . پيدايش مسافران در اين فصل سال گمان بسيارى را برمىانگيخت ، مردم شهر با بدگمانى و سوءظن ، تحير و تعجب بما نگاه مىكردند . براى رسيدن به خانه هندوئى كه برايش توصيه نامه‌اى داشتيم ، از ميان بازار گذشتيم . وى پس از ديدار ما با ديگران مشاوره‌اى مفصل انجام داد كه ايا ما را بپذيرند يا نه ؟ و سرانجام در قبول ما توافق حاصل كردند . نتيجه مشورت آن شد كه خانه رعيتى خالى برايمان فراهم نمايند تا شب را در آن بيتوته كنيم . پس از وصول به منزل جديد مقدارى غذا براى خود و چهارپايان خود فراهم كرديم .\r\nپنجم فوريه - امروز بخاطر تجديد ذخاير و استراحت شتران در حوض‌دار مانديم و عده‌اى بديدار ما آمدند . از بين ملاقات‌كنندگان تاجر محترمى از اهل قندهار بود كه براى خريد گوسفند جهت بازار شهر قندهار به اين سامان آمده بود و مىبايست اين گوسفندانرا در طول 500 ميل به قندهار ببرد . او اظهار داشت بان منظور نزد ما آمده است تا درباره يكى از عموهايش كه چند سال قبل بهندوستان رفته اطلاعى كسب نمايد ، و اضافه كرد از آن‌زمان تا به حال خبرى از عموى گمشده‌اش ندارد و چون همكار شما ( اسب‌فروش ) بوده است شايد چيزى درباره او بدانيد .\r\nوى پس از دو ساعت از نزد ما رفت و طى اين مصاحبه كاملا معتقد شده بود كه\r\n\r\n","description":"","footnote":"","page_name":" 33 ","page_number":63},
  {"content":"\r\n\r\nواقعا مسلمان هستيم و ما هم بملاحظاتى عاقلانه دانستيم كه ويرا گول‌زده خود را مسلمان جا بزنيم .\r\nبعد از ظهر فقيرى هندى بديدار آمد و ادعا مىكرد كه مسافرت خارق العاده‌اى در سرتاسر فارس ، خراسان ، سيستان ، كشمير ، بخارا و خيلى جاهاى ديگر انجام داده و داوطلب شد تا هراطلاعاتى كه از هريك از اين نقاط خواسته باشيم در اختيارمان بگذارد .\r\nاز ترس آنكه مبادا وى بمقاصد و منظور اصلى ما پى برد فقط چند سؤال مختصر از او نموديم ، ولى ضمن جواب به همين سؤالات ساده دريافتيم كه اطلاعات او بسيار سطحى است و باين‌ترتيب يا واقعا به اين حوالى مسافرتى نكرده و يا ضمن ديدار فقط ديده و گذشته و بمشاهده و تفحص نپرداخته است .\r\nتوقف امروز فرصتى داد تا از شهر حوض‌دار ديدن كنيم . شهرى است كوچك كه نبايد از 500 منزل بيشتر داشته باشد ، شهر در دره‌اى محصور در كوهستان ساخته شده و ديوارى كوتاه و گلى در دور شهر از آن حفاظت مىكرد . در اطراف و خارج از قلعه شهر دو تا سه باغ ميوه وجود داشت كه در فصل خود انگور ، انجير ، زردآلو ، آلو ، سيب و نظاير آن بار مىداد . هنگامى كه ما در حوض‌دار بوديم درختان بىبرگ بوده و هرچيز از عمق و اثر زمستان حكايت مىكرد . حوض‌دار مقر تابستانى مير مراد على از قبيله قنبرانى و برادرزن محمود خان رئيس كلات است . در اين فصل او در كوچ گنداوا  Kutch Gundava  ( نقشه - سرزمينى در مشرق كوهستان ) زندگى مىكرد . در غياب وى نايب يا معاونش كه پيرمردى مفلوك بود بديدن ما آمده از اينكه ديروز چنان‌كه بايدوشايد ما را نديده و نپذيرفته عذرخواهى كرد . به او اطلاع داديم كه از جم ناحيه لس براى اربابش نامه‌اى داريم و چون محتمل بود كه خود مير مرادعلى را به‌بينيم نامه را همراه آورده‌ايم . ساكنين متنفذ حوض‌دار اصولا هندوانى هستند كه از مولتان  Multan  و شيكارپور  Shikarpoor  « 1 » به اين سرزمين مهاجرت كرده‌اند . نفوذ\r\n\r\n\r\n","description":"","footnote":"\r\n( 1 ) - دو شهر تجارتى وسيع در شمالشرقى و مشرق كلات .\r\n","page_name":" 34 ","page_number":64},
  {"content":"\r\n\r\nآنان در شهر به حدى است كه كليدهاى دروازه شهر هنگام شب به برهمن عالى سپرده مىشود . از اين برهمنان در اين شهر فراوان بودند و در مراسم مذهبى پيشوائى هندوانى را دارند كه در  Pagoda  ( معبد جامعه هندوان ) مراسم هدايا و مذهبى را نسبت به كالى  ( Kalee )  خداى خود انجام ميدهند . به نظر ميرسد كه اغلب اين پيشوايان مذهبى از جمله عياش‌ترين افراد باشند . در اين فصل كه ما در آنجا بوديم كارى نداشتند جز آنكه بدور آتش بنشينند و به كشيدن و جويدن بنگ « 1 » و ساير مواد مخدر و سكرآور بپردازند . فسق و فجور و افراط در عياشى و بيكارگى علائم پيرى زودرس و بيماريهاى گوناگون را بر چهره آنان نقش كرده بود . بازار شهر توسط هندوان پر از مال التجاره و پررونق است . دو آسياب در شهر وجود دارد كه توسط نهرى كه از ميان دره مىآيد مىگردند .\r\nهفتم فوريه - صبح زود مشاهده كرديم كه مشگهاى آب يخ زده‌اند ، همراهان جرات نداشتند زودتر از ساعت 8 از اطاق بيرون بيايند . بهرحال حوالى ساعت 8 حركت كرديم و از سرزمين صحرائى باز و سرد ، از راهى بسيار بد و سنگلاخ كه متناوبا از روى مرتفعات و از ميان دره‌ها مىگذشت پس از طى 50 ميل بدهى بنام سهراب يا سورياب  Sooriab  كه در دشتى به همين نام قرار داشت رسيديم ، وقتى به اين محل رسيديم ساعت 9 شب بود .\r\nپس از غروب آفتاب هوا بقدرى سرد شد كه بناچار از شتران پياده شده ضمن راهنمائى حيوانات خسته‌وكوفته و گرسنه ، خود را با راه‌پيمائى گرم مىكرديم . وقتى بده رسيديم يك براهوئى مينگل كه در خانه‌اش آتش عظيمى برافروخته بود ما را جا داد و خود و خانواده‌اش به منزل همسايه رفتند . دره سهراب به طول 30 يا 40 ميل و بعرض ده تا بيست ميل نسبتا دره وسيعى است ، رودخانه‌اى كه از چشمه‌هاى كوهستان سرچشمه\r\n\r\n\r\n","description":"","footnote":"\r\n( 1 ) -  Cannabis Stativa \r\n","page_name":" 35 ","page_number":65},
  {"content":"\r\n\r\nميگيرد آباديهاى اين دره را مشروب مىكند . تقريبا سه چهار ده در دره وجود دارد كه همه به برادران مير مراد على بنكار تعلق دارند ، هريك از ايشان در اينجا خانه‌اى دارد و در قسمتى از فصل تابستان به منظور تفريح و ورزش و ييلاق در آن بسر مىبرد . كوههاى شرقى اين دشت مرتفع و باشكوه ، و قلل اغلب آنها از برف پوشيده است . در اواخر راه‌پيمائى امروز قله‌اى برفى به نظر آمد كه فاصله آن را در خط مستقيم و در جهت شمالى از كلات 75 ميل تخمين زديم . بنابراين وقتى در اولين رويت فاصله آن را با محل خويش 150 ميل تخمين زده بوديم ، محاسبه ما نسبتا مناسب و نزديك بيقين بود .\r\nهشتم فوريه - از سهراب تا ردنجو به طول 26 ميل از روى دشت سهراب طى طريق كرديم و پس از آنكه سه ميل از اين دشت گذشتيم در بين راه به يك سرايه يا قهوه‌خانه بنام سورمه‌زينگ ، يا ( سنگ سرمه ) رسيديم . در حوالى سرايه معدن سنگ سرمه وجود دارد و مقدارى از آن را نيز استخراج مىكنند و اصولا نام قهوه‌خانه نامبرده از نام معدن سرمه كوههاى مجاور ان گرفته شده است . سرايه در واقع كاروانسرا و يا توقفگاه شتران باردارى است كه از راههاى اطراف به آنجا مىآيند و از آب بسيار صاف محل استفاده مىكنند . ده ردنجو مشتمل بر معدودى كلبه مفلوك است كه آب آشاميدنى مردم فقط از چاه تامين مىگردد ، آب آن نه خوب است و نه فراوان . سرزمين مجاور ان عريان و ويران ، و بايد بگويم چيزى ندارد جز آنكه اولين و تنها استراحتگاه بين كلات و سهراب است . مردمى كه در اينجا زندگى ميكنند فقط مصرف‌كننده غلات و مواد غذائى هستند كه از فاصله چند ميلى و از نواحى نسبتا آباد نزديك خود بدست مىآورند بنابراين مانعى ندارد كه به جهت اهميت مواصلاتى چنين محل به صورت توفقگاه و منزل‌گاه بوجود آيد و سپس به صورت دهى كوچك توسعه يابد .\r\nنام ردنجو خود داستانى دارد كه مورد قبول عامه مردم مىباشد . داستان چنين است كه در يك شب فوق العاده سرد زمستان دو تاجر در اينجا بهم رسيدند . شتر يكى روناس\r\n\r\n","description":"","footnote":"","page_name":" 36 ","page_number":66},
  {"content":"\r\n\r\nو ديگرى نيل بار داشت . بلوچها رنگ روناسى را ( ردن ) « 1 » و رنگ نيلى را ( جو ) « 2 » مىنامند . شب بسيار سرد بود ، تاجرى كه بار نيل داشت مقدارى از اين كالاى گرانبها را به ضرر با روناس معاوضه كرد و از آن آتشى برپا نمود و در كنار آتش جان خود را حفظ كرد ، اما رفيق خسيس يعنى تاجرى كه روناس بار داشت مقدارى از اين كالا را نسوزاند و در نتيجه از سرما خشك شد و مرد .\r\n\r\n\r\n","description":"","footnote":"\r\n( 1 ) -  Roden \r\n( 2 ) -  Jo \r\n","page_name":" 37 ","page_number":67},
  {"content":"\r\n\r\n\r\nبخش سوم\r\nرسيدن بكلات - سرزمين بين راه - آب - گارد شهرى - نماينده هندو - اجاره كردن يك خانه - ملاقات هندوان - سوءظن مؤلف - دشمنى سنديها - لباس - احتياجات - ملاقاتيان - كنجكاوى - سرما - مردان هندى - مردم لس - تنها تفاوت بين مردم لس و مردم كلات - آتش هيزم - برف - احساسات مولف - پيغام - داروغه - تجار بائوبى - كوشش براى شناسائى مولف و رفيقش - مردم آگاه و باهوش بائوبى - دو روايت - قيافه و لباس و اخلاق و آداب بائوبى - تحفه‌اى از ميوه - خشك كردن ميوه - روز غيرعادى سرد - يخبندان شديد - تاجر غلجائى - كفيله - معناى اصطلاح كفيله - نامه‌هائى به بمبئى - ازبك تاتار - ديدارى از شهر - تغيير شكل كامل مؤلف - اثبات تغيير شكل بر اثر پيش‌آمدى - شهر كلات - چرا آن را كلات مىنامند - موقعيت - طرح - قلعه‌بندى و دژها - نظر مولف درباره آنها - قصر خان - منظره - شكل خارجى - محافظ - دروازه‌هاى شهر - تعداد - خانه‌ها - حومه شهر - چطور ساخته شده است - كوچه‌ها - پياده‌رو - آب‌روگاه - دردسرها - نظر مولف - جواب - بازار پر كالا - آب - چشمه خارق العاده - كيفيات آن - آسياهاى آبى - ساختمان آن - احتياط و پيش‌بينى - باغها - محصول - جمعيت كلات - طبقات مردم - نامها\r\n\r\n","description":"","footnote":"","page_name":" 38 ","page_number":68},
  {"content":"\r\n\r\nنهم فوريه - بعد از ظهر امروز بكلات رسيديم . پس از 25 ميل راه‌پيمائى از ردنجو ، سرزمين بين دو منطقه از نواحى تپه‌زار و ناهموارى مىگذشت كه قسمتى از آن را جنگل انبوه پوشانده بود . جهت راه در حدود شمالشرقى و آب شيرين در مسيرمان فراوان و حوالى كلات نيز زيبا و خوش‌منظره بود . وقتى بدروازه جنوبى شهر رسيديم تفنگچيان نگهبان از ما سئوال كردند كه از كجا مىآئيم و شغلمان چيست . بطور خلاصه خود را معرفى كرده و اظهار داشتيم تاجر اسب‌فروش هستيم و از ايشان درخواست كرديم تا خانه هندوئى بنام شالومول  Shaloomull  ( نماينده سوندرجى در كلات ) را بما نشان دهند .\r\nاز جانب سوندرجى معرفىنامه و اعتبارنامه‌اى براى شالومول همراه داشتيم و همچنين جهت مخارج لازم به او حواله شده بوديم . يكى از تفنگچيان ، ما را مستقيما به مغازه وى در بازار هدايت كرد و هندوئى كه در التزام داشتيم نامه‌هاى سوندرجى را به شالومول تسليم كرده درخواست نمود تا مسكنى به جهت ما فراهم نمايد . شالومول و پسرش توصيه كردند چون در خارج از شهر هوا سالم‌تر از كوچه‌هاى تنگ شهر بوده و آب هم فراوان تر است خانه‌اى در خارج از شهر اجاره كنيم . ضمن ابراز خوشحالى فراوان با اين پيشنهاد موافقت كرديم ، زيرا گذشته از مطبوع بودن هوا محلى خلوت و دنج و دور از جنجال و هياهو يعنى چيزى را كه بيش از هرموضوع ديگر طالب و خواستار آن بوديم بدست مىآورديم . پسر شالومول همراه ما به راه افتاد ، پس از خروج از قلعه شهر و عبور از حومه آن از نهر كوچكى كه در ميان دره جارى بود گذشته ، بساختمانى كه در ميان باغ بزرگى بنا گرديده بود وارد گشتيم . راهنماى ما قبلا با مالك باغ صحبت كرده بود و اضافه نمود كه اصولا پدرش اينجا را براى سكونت ما در نظر گرفته بود . پسر شالومول گفت :\r\nاينجا بخصوص براى شما كه اسب‌فروش هستيد بىنهايت مناسب است زيرا در جوار باغ ، محوطه‌اى محصور در ديوار گلى وجود دارد كه مىتوان شصت تا هفتاد اسب را در آن نگهدارى نمود .\r\nخانه جديد ، مانند آنچه در بلا داشتيم خشت و گلى بود . كمى پس از استقرار در منزل جديد ، بهترين و عالىمقام‌ترين افراد هندى كه توسط شالومول بما معرفى شدند\r\n\r\n","description":"","footnote":"","page_name":" 39 ","page_number":69},
  {"content":"\r\n\r\nبديدار آمدند ، ما نيز براى اغلب آنان سفارش‌نامه‌هائى داشتيم و هريك از هندوان علاقه و ارادت خود را براى اجرا و انجام خواسته‌هاى ما ابراز داشتند . اغلب مىگفتند كه در نابهنگام‌ترين فصل سال بكلات آمده‌ايم زيرا خان و خانواده‌اش و تمام مردم كلات به محل كوچ گنداوا رفته‌اند تا از زمستان سخت كلات در امان باشند . بعضى نيز اظهار داشتند اگر دو ماهى در اينجا بمانيم ، با شروع بهار ، خان و همه افراد عاليقدر كلات به شهر بر مىگردند و در همان هنگام نيز تجار قندهارى از راه ميرسند و با پيدايش ايشان هرقدر كه در قوه داشته باشيم مىتوانيم اسب بخريم . در جواب گفتيم نقشه ما نيز چنين است و اگر مىبينيد به اين زودى و در اين موقع از سال آمده‌ايم بدانجهت است كه مطمئن باشيم اولين خريدار و پيشروترين فرد در معاملات بازار اسب بشويم . در ميان هندوان مردى پير ( نماينده  Seit Dureeadna  دشمن كراچى ما ) فوق العاده مزاحم بود و با شك و ترديد بما مىنگريست و كنجكاوانه سوالاتى مىكرد و كليه حركات و روابط ما را بدقت زير نظر گرفته بود . سرانجام صريح و بىپرده اظهار داشت كه نسبت بشغل ما مشكوك است و تصور نمينمايد كه ما تاجر اسب‌فروش باشيم و همچنين از اينكه براى او نامه و سفارش‌نامه‌اى نياورده‌ايم اظهار تعجب و تحير نمود . از مفاد گفتگو و خطابه‌هاى وى بر من و كاپتن كريستى محرز گرديد كه از قصد ما از پيش مطلع است و چه‌بسا كه از جانب دشمنان ما دستور دارد تا كليه كارها و جزئيات حركات ما را مراقبت نمايد . بالاخره به بهانه اينكه بايد غذائى بخوريم از كنجكاوى پيرمرد هندى و نگرانى ساير مهمانان خود را خلاص كرديم . در آخر شب شالومول دوباره نزد ما آمد و بيشتر قصد وى از ديدار شبانه آن بود كه از احتياجات و خواسته‌هاى ما مطلع گردد . از آنجهت كه لباسى همراه نداشتيم و آنچه بر تن داشتيم آلوده و مندرس شده بود ، خواستيم لباس متناسب زمان و مطابق با محيط محل برايمان فراهم كند و همچنين در مورد پاره‌اى از ضروريات ديگر كه در هنگام توقف به آن نيازمند بوديم دستوراتى داديم . پس از رفتن شالومول پتوهاى زبر « 1 » ( كوملى ) خود را در كف اطاق پهن كرده و خوشحال از اينكه براى مدتى از\r\n\r\n\r\n","description":"","footnote":"\r\n( 1 ) - نوعى پتوى درشت‌باف\r\n","page_name":" 40 ","page_number":70},
  {"content":"\r\n\r\nخستگى رهائى خواهيم يافت بسلامت بخواب رفتيم .\r\n10 فوريه - پيش از ظهر امروز ملاقاتى بىشمار داشتيم . اگرچه هوا سرد و سخت بود اما كنجكاوى مردم شهر را برانگيخته و به آنان جرات و جسارتى داده بود كه از قلعه خارج شده بديدن ما بيايند . گرچه از نظر ما به تناسب عادت ديرينه سردى هوا بقدرى بود كه مىبايست فقط لباسهاى ضخيم‌ترى مىپوشيديم ولى همين سردى هوا به حدى بود كه بخاطر همراهان هندى مجبور شديم در تمام روز آتشى عظيم در وسط اطاق برپا كرده و نزديك به آن بنشينيم . مردانى كه از سرزمين لس همراه آمده بودند در اثر سرما قادر نبودند كوشش و تقلائى بكنند و لذا براى ما مفيد نبودند و بالاخره ايشانرا مرخص كرده پس فرستاديم و بجاى آنان از افراد محلى عده‌اى را اجير نموديم . از بين همراهان ، افرادى كه از بمبئى آمده بودند بهتر از اهالى بلا سرما را تحمل مىكردند در حالى كه بطور كلى هواى بلا سردتر از بمبئى است و اين مساله باز مايه تعجب و حيرت من بود .\r\nدوستانى كه مىلرزيدند و حتى ما ، در برابر مالك منزل و برادرش كه مردانى خوش‌بنيه و قوى بودند نقطه متناقضى تشكيل مىداديم . اين دو برادر كمى پس از طلوع خورشيد براى برش و جمع‌آورى هيزم بكوهستان مجاور رفتند و شب‌هنگام ديروقت با پشته‌اى هيزم به خانه برگشتند . از آنجائى كه ضمن صحبت‌هاى روز شنيده بودند كه از برف بعنوان داستان و افسانه صحبت ميكنيم ، كيسه كوچكى پر از برف هم بعنوان تحفه برايمان آورده بودند . واقعا 7 سال بود كه برف را جز از راه دور و بر بالاى قلل نديده بودم و اينك توده برفى را كه از نزديك لمس مىكردم مرا به ياد جزيره سبز وطنم ( جزاير بريتانيا - مترجم ) انداخت و بشدت در تحت تأثير اين انگيزه خاطرات گذشته در ذهنم تداعى شد ، عزيزترين احساسات و زيباترين عوالم با همه كيفيات آن از پيش چشمم مىگذشتند . اين احساسات بيك سلسله افكار جدانشدنى از وطن و هرچيز وابسته به آن پيوستند . اگرچه ايام هنوز هم در جوانترين روزهاى عمر مىگذشت ، و از دنياى متمدن و لذات آن سالها دور شده بودم ولى احساس ايام گذشته و انجام‌وظيفه موجود با\r\n\r\n","description":"","footnote":"","page_name":" 41 ","page_number":71},
  {"content":"\r\n\r\nقوىترين قدرت در وجودم شعله‌ور است و لذا احساسى مركب از رضايت و تاسف چيزى بود كه از ديدار برف حاصل گرديد . صاحبخانه از احساسى كه دست داده بود و از تشكر و اظهار رضايت ما و بخاطر سرورى كه بوجود آورده بود از ته قلب خنديد .\r\nاو با نهايت خلوص و سادگى گفت : آيا بايد براى اين برف ناقابل و ناچيز كه آورده‌ام چنين بها و ارزشى قايل شويد ؟ اگر يك روز بهمراه ما بكوهستان بيائيد ممكنست سراسر زمين را از برف مستور ببينيد . در جواب خاموش ماندم ، زيرا در آن لحظه ممكن نميشد احساسات خود را در جواب كسى كه مرا مورد خطاب قرار داده بود بيان كنم .\r\n11 فوريه - امروز پيغامى محبت‌آميز و پر از تعارفات از جانب داروغه يا مدير امور مير مصطفى خان ( برادر خان كلات ) دريافت داشتيم ، حاكى از ابراز تاسف از اينكه نتوانسته است بموقع و شخصا از ما ديدار كرده و شرط ادب بجاى آورد و نيز درخواست نموده بود كه اگر فرمانى و كارى داريم بيدريغ ابلاغ شود تا شايد بتواند با انجام آن امر فردى مفيد باشد . در پاسخ از ادب و احترام و محبت وى اظهار تشكر كرده و وعده داديم كه در اولين ديدار از شهر خدمت خواهيم رسيد . ملاقاتيان امروز ما نيز مانند ديروز زياد بودند و بمقتضاى فصل و حرف آنان ، با هركدام صحبت خاصى بميان مىكشيديم . اكثر ملاقاتيان امروز افغانى و از قبيله‌اى بنام بائوبى  Baubee  بودند كه در شهر كلات ساكن بوده امور حمل‌ونقل و عبور و مرور را اداره مىكنند . اين جماعت مايل و مشتاق بودند تا اطلاعاتى درباره تجارت بمبئى و هندوان بدست آورند و از آنجا كه به نرخ بازار و بازرگانى بمبئى وارد بوديم به خوبى به سوالات افغانان كنجكاو پاسخ گفتيم .\r\nدر ميان افغانان مردى بود بسيار خوش‌لباس ، بنام فيض محمود . او مىگفت كه در گذشته با نجيب‌زاده‌اى انگليسى كه ساكن كراچى در سند بود صميميت و رفاقت نزديك داشته است . بر ما واضح بود كه فيض محمود در اين آرزو مسأله را مطرح نموده و اظهار آشنائى با آن انگليسى مىكرد تا از اين طريق بفهمد كه آيا ما انگليسى هستيم يا نه و اگر انگليسى هستيم مقصود و منظور اصلى ما چه خواهد بود . ما تجاهل كرده آنقدر در اين راه نادانى بخرج داديم كه قطعا رد گم كرديم . من تنها بسادگى جواب دادم كه\r\n\r\n","description":"","footnote":"","page_name":" 42 ","page_number":72},
  {"content":"\r\n\r\nاز سوندرجى شنيده‌ام كه در زمانى يك نفر انگليسى يك ( كوتى  Kothee  ) كارخانه‌اى در سند داشته است . سرانجام در جمع افغانها ، مردى به زبان پشتو براى رفقايش اظهار كرد كه خودش ما دو نفر را در سال قبل همراه مأمورين سياسى كه در سند بودند ديده است . ما زبان پشتو را آنقدر ميفهميديم كه بتوانيم معانى محاورات و كلمات افغانى را درك كنيم . واقعا نگاه تعجب‌آميز عده‌اى هم كه از طرح نقشه شناسائى ما بىاطلاع بودند تنها كافى بود كه حكايت از سؤظن شديد آنان نسبت بما نمايد . ما مصرانه موضوع را تكذيب كرديم و مردان جم كه همراه بودند گفته ما را تصديق كرده و در واقع از جانب ايشان يارى و حمايت شديم ، ايشان دنباله سخن را بمطالب ديگرى تغيير دادند و نكات خنده‌آورى را پيش كشيدند و بالاخره حاضرين قبول كردند كه ما انگليسى نيستيم .\r\nگرچه آن پاتان ( افغانى ) مايل نبود كه از ادعاى خودش چشم بپوشد و شروع كرد بتشريح اينكه در كجا و كى سروان كريستى را ديده است . بعدها كه سروان كريستى با من گذشته را بخاطر آورد تمام مطالب افغانى را صحيح يافت . فيض محمود با پيش كشيدن اين موضوع كه سرنوشت و تغييرات بختمان از روز ازل مقدر شده است جهت محاورات را تغيير داد و كارى بود بجا كه ما را از دردسر رهائى داد . اما درعين‌حال اين فكر در من بوجود آمد كه نكند وى باطنا به سوءظن خود نسبت بما پايدار شده و بعنوان رهائى از آنچه ميداند كلام و مباحثات را خاتمه داده است . بهرحال محرك او هرچه بود ، جذبه و اثرى بر ديگران داشت كه همه را خاموش نمايد و همين موجب بسى تشكر و خوشحالى گرديد .\r\nگرچه بائوبىها از مردم معمولى كه من در اين خطه ديدم و حتى از مردم كلات و هر جاى ديگر بلوچستان ظاهرا مطلع‌تر و واردترند ولى در طول آشنائى با ايشان دريافتم كه اطلاعات و معلوماتى خارج از محيط بلافصلى كه مشاهده مىكنند ندارند و از تشكيلات معمولى حيات و چگونگى جوامع ديگر و خارج از محدوده خودشان علم و اطلاعى ندارند . اگر با آنان درباره قندهار و كوچ‌گنداوا و يا نواحى ديگرى كه خود\r\n\r\n","description":"","footnote":"","page_name":" 43 ","page_number":73},
  {"content":"\r\n\r\nديده بودند صحبت مىكرديم باهوش و مهارت خاصى از عهده جواب برمىآمدند ولى اگر از آنان در مورد مطالبى سؤال مىكرديم كه خود به چشم نديده بودند قدرت تفكر و ذهن آنان به حد يك بچه يك‌ساله شيرخوار تنزل مىكرد . گويا تمام بوميانى كه در مسير آسيائى من قرار داشتند چنينند و از تجربيات روزانه دريافته‌ام كه اين مردم فقط با بديهيات و مشاهدات و محدوده خويش مشغولند و هرگز درصدد آن نيستند كه از دنياى خارج از محيط خود مطلع گرديده سوالات و تحقيقاتى بنمايند و عامه دنبال غور و تفحصى نيستند . البته در اين قاعده ، استثنائى ممكنست يافت شود ولى فكر مىكنم مشتثنيات محدود باشند : درست است كه هندوئى ، از بهترين و آماده‌ترين بازار كالا مطلع بوده و آنچه بخواهيد در آن‌باره خواهد گفت و يا مسلمان اسب‌فروش ميداند كه براى خريد ارزانترين و بهترين اسب كجا برود ، اما در اين موارد محرك اين سوداگران نفع و آزى است كه آنانرا وادار مىكند تا در پى كسب چنين اطلاعات اقتصادى برايند . در نتيجه دو سوالى كه فيض محمود از ما كرد تصور كرديم شايد اقلا اين افغانى بيش از ديگران از دنياى خارج از محيط خودش مطلع باشد ولى ضمن محاوراتى كه به عمل آمد معلوم گرديد اطلاعات اين فرد هم سطحى و غيرمعقول است . او خيلى مودبانه سوال مىكرد كه ايا مىدانيم فرينجى « 1 »  firingee  ( حاكم اروپائى بمبئى ) مسلمان است يا هندو ؟ و چند دقيقه پس از آن پرسيد ، ( خانم كمپانى  ( Company  چند سال دارد . اول نتوانستم منظور او را دريابم ولى با توضيح بعدى وى متوجه گرديدم كه منظورش كمپانى بازرگانى هند است . در ذهن او ( كمپانى ) عبارت بود از پيرزنى بسيار پولدار . اين تصور نامعقول مرا وادار نمود تا آنجا كه مىتوانستم و شايد بيش از قدرت فهمش ، چگونگى سركار ( حاكم بمبئى ) و چيزى را كه اروپائيان كمپانى مىنامند برايش توضيح دهم . مطلبى را كه به سختى باور كرده و بندرت درك نمود . در اين تشخيص حق بجانب من بود ، زيرا پس از آن‌همه توضيح از دوام سن خارق العاده پيرزن ( از زمانى كه كوتى - كارخانه كمپانى در سند درست\r\n\r\n\r\n","description":"","footnote":"\r\n( 1 ) - شايد منظور فرنگى باشد ( توضيح مترجم )\r\n","page_name":" 44 ","page_number":74},
  {"content":"\r\n\r\nشد يعنى از 50 سال قبل ) اظهار تعجب و تحير نمود .\r\nقيافه تجار بائوبى نسبتا جالب و جاذب است . تمام افرادى را كه ما ديديم ، مردانى نيرومند و خوش‌هيكل بودند و چهره‌اى مقبول داشتند . رفتارشان مؤدبانه و بىآلايش تر از ديگران بوده در اين فصل ( زمستان ) لباسشان عبارت بود از پيراهنى از پارچه‌اى رنگين و ابريشمى ، ارخالقى از پارچه گلدار يا قبائى كه با پنبه لائىدوزى شده بود . شلوارى از پارچه ابريشمى يا پنبه ، بسيار بلند و گشاد . طبقات مرفه و پولدار جورابهاى پشمى كوتاه و رنگارنگ مىپوشيدند . دستار آنان نسبتا بزرگ كه از پارچه ابريشمى يا لنگى  ( Longee )  معمولى ساخته شده بود و در زير آن كلاهى كه تمام سر را مىپوشانيد ( عرقچين ) بر سر مىگذاشتند . وقتى از ساختمان بيرون مىرفتند پوستين يا جبه يا قبائى از پوست گوسفند بر روى تمام اين لباسها دربر مىكردند كه قسمت پشمينه آن در سمت داخل قرار ميگرفت و لباسى بود كه گرماى زايد الوصفى تأمين مىكرد . اضافه بر آن لنگى  Longee  بر روى دست داشتند كه گاهى آن را بر شانه حمايل مىكردند . در تابستان تمام لباسهاى گرم را دور ميكنند و پيراهنى ميپوشند از چلوار نازك و قبايى از پارچه گلدار نازك و بسيارى از آنان بجاى عمامه و دستار كلاهى لايه‌دار بر سر مىگذارند . در اوايل شب يكى از آشنايان افغانى مقدارى زردآلوى خشك ( برگه زردآلو ) بعنوان تحفه و سوغات برايمان آورد برگه‌ها را به مدت سه چهار ساعت در آب سرد خيسانديم و بسيار مطبوع و عالى بود . زردآلو را به آسانى و سادگى خشك مىكنند براى اين كار هسته زردآلو را خارج كرده و ميوه را در آفتاب ميخشكانند .\r\n12 - 13 - 14 فوريه . اولين روز ، سردترين روزى بود كه تابحال در كلات ديده شده بود .\r\nدر پيش از ظهر واقعا مرهون اين سردى بيش از حد هوا بوديم زيرا كاهلان را از خروج از منزل منع كرده و كسى را ياراى آن نبود كه از شهر بديدن ما بيايد و فرصتى يافتيم تا چند نامه‌اى به بمبئى بنويسيم . يخبندان آنچنان شديد بود كه وقتى كه در قسمت\r\n\r\n","description":"","footnote":"","page_name":" 45 ","page_number":75},
  {"content":"\r\n\r\nافتابروى خانه در ساعت 12 ظهر دستم را مىشستم آبى كه بر زمين مىچكيد و مىريخت بىدرنگ يخ مىبست . در حوالى عصر كليه آثار و علائم حكايت از آمدن برف مينمود ، هوا ضخيم و مه‌آلود بود ولى در حدود ساعت 9 بعد از ظهر هوا صاف شد و در نتيجه شب‌هنگام يخبندانى شديد حادث گرديد .\r\nدر روز سيزدهم تاجرى غلجائى « 1 » از اهالى هرات نزد ما آمد . وى با محموله بازرگانى ( كفيله ) « 2 » يا بهتر 52 نفر شتر پر از بار انقوزه از راه رسيده بود و چون اطلاع يافته بود كه نمايندگان سوندرجى هستيم و از بمبئى آمده‌ايم درخواست داشت تا درباره او توصيه‌نامه‌هائى بسوندرجى بنويسيم تا بتواند با كمك سوندرجى و اداره بازرگانى منظم وى در فروش كالايش موفق گردد . او از موافقت بىدرنگ ما خيلى تشكر كرد و حتى حق‌شناسى خويش را چنين ابراز داشت كه حاضر است كفيله را با يكى از همراهان ما به بمبئى بفرستد و خودش بقندهار برگردد و هرچند اسبى را كه نيازمنديم همراه بياورد .\r\nولى موافقت وى و تعهد ما بدلايل بسيارى مورد تمايل نبود و ما بناچار آن را مودبانه رد كرديم . در موقع عزيمت گفت در مدت توقف كوتاهى كه در كلات دارد باز نزد ما خواهد آمد .\r\nبرطبق اين وعده ، روز بعد يعنى چهاردهم دوباره بديدار ما آمد و در حدود دو ساعت باهم صحبت كرديم . در تمام محاورات و مكالمات و رفتار خود طورى عمل كرديم كه وى ما را مسلمان مسلم قبول كرد و باز قبل از عزيمتش از فرقه مذهبى و كشور ما سوال كرد . سروان كريستى از پيش جواب سوال احتمالى را آماده نموده بود و بدون ترديد و دودلى اظهار داشت كه ما بازماندگانى از خانواده‌اى ازبك هستيم كه در گذشته\r\n\r\n\r\n","description":"","footnote":"\r\n( 1 ) - طايفه‌اى از افغانها\r\n( 2 ) - معمولا كلمات كفيله و كاروان مترادفند .\r\nولى بين اين دو كلمه تفاوتى وجود دارد . حداقل ، بلوچها و همسايگان ايشان تعدادى مسافر را كه هركدام اموالى داشته و باهم حركت مىكنند كاروان مىگويند ولى اگر تمام محمولهء يك كاروان به يك تاجر تعلق داشته باشد آن را كفيله گويند .\r\n","page_name":" 46 ","page_number":76},
  {"content":"\r\n\r\n( چند نسل قبل ) در هندوستان ساكن شده‌اند . او گفته ما را تائيد كرد و خاطرنشان نمود كه رنگ چهره و پوست ما خوب محفوظ مانده و حاكى از اين امر است « 1 » .\r\n15 فوريه - خياط البسه ما را به خانه آورد . امروز از شهر ديدن كرديم و پس از پرسه‌زدن در سرتاسر آن بمغازه شالومول در بازار رفته دو ساعتى آنجا نشستيم . با پوشيدن لباس معمول مردم كلات يا بهتر لباسى بفرم ملبوس تجار بائوبى چنان تغيير قيافه داده بوديم و من چنان در حمايل كردن لنگى آزاد از روى دست تمرين كرده بودم كه در كوچه‌اى يك افغانى به دو نزد من آمده ، به زبان پشتو سوال كرد ، كه قصد دارم كى بقندهار برگردم ؟ به اين سؤال راهنماى ما جواب داد : معلوم نيست و تصميم قطعى نگرفته‌ايم . سؤال‌كننده بدون اينكه به اشتباه خودش پى برده باشد رفت و از ما دور شد . اين شهر پايتخت تمام بلوچستان است و باينجهت هم كلات يا شهر ناميده مىشود ، زيرا اين لغت در بلوچى چنين معنى و مفهومى دارد « 2 » . شهر كلات بر بلندى و در قسمت غربى دشتى مزروعى و پر كشت و زرع يا بهتر در دره‌اى واقع است كه اراضى اطراف آن بوسعت و وضع خوبى زير كشت گرفته شده است . طول آن در حدود 8 ميل و عرض آن 2 تا سه ميل كه قسمت اعظم آن را باغها و ساير ضمائم اشغال كرده است . شهر به شكل مستطيلى كشيده ساخته شده و سه طرف آن با ديوارى گلى بارتفاع 18 يا 20 فوت محصور شده كه بفواصل و بتناوب ، با باروهاى دوپهلو ، به طول 250 قدم در جناحين مجهز است . باروها و خود ديوار قلعه براى ايجاد مزغل ، سوراخ‌سوراخ شده كه در موقع لزوم تفنگچيان از آن استفاده كنند . توپى بر روى باروها سوار نشده است و به نظر من چون باروها مقاومت كافى براى وزن توپ ندارند و امكان خرابى آن ميرفته است توپ كار نگذاشته‌اند . دفاع پهلوى چهارم شهر بواسطه چهره غربى تپه‌هاى مجاور\r\n\r\n\r\n","description":"","footnote":"\r\n( 1 ) - بسيارى از تاتارها مانند اروپائيان رنگ پوست روشن داشته سرخ و سفيد و بورند .\r\n( 2 ) - توضيح مترجم . بلوچها قلعه‌ها را كلا مىنامند و بعدها بغلط به عربى كلات ( قلعه‌ها ) جمع زده شده است .\r\n","page_name":" 47 ","page_number":77},
  {"content":"\r\n\r\nانجام مىپذيرد كه بر روى آن در بعضى قسمتها برشهاى عمودى داده‌اند . بر بالاى اين پشته قصر محمود خان رئيس ناحيه كلات قرار دارد كه حالا به او بيگلربيگ بلوچستان مىگويند . اين قصر به خوبى و با ديد كاملا روشن بر شهر و نواحى مجاور آن مسلط است .\r\nفرصتى نداشتم تا داخل قصر را ببينم ، ليكن آن را از خارج بررسى نمودم . خانه‌هاى گلى معمولى با سقفهاى مسطح ، به شكل نامنظم و تراس‌وار قرار دارند . ديوارهائى كوتاه به صورت جان‌پناه و سنگر با همان اسلوب قلعه اصلى شهر با مزغلهائى به منظور دفاع ، از مهمترين و بهترين مناظر آنهاست .\r\nتپه‌اى كه براى سكونت خان اختصاص دارد خود در ديوارى گلى محصور است و مانند قلعه اصلى ، برج و بارو دارد . منزل‌گاه خان بهتر از جاهاى ديگر مراقبت مىشود و در تعمير و آبادى آن دقت و حفاظت بيشتر و بهتر مرعى است و برج و باروهاى آن معمورتر و آبادتر است . بطور كلى فكر ميكنم اين ارگ و قلعه ممكنست با زحمت و خرج كم تعمير و اندود گرديده براى دفاع بيشتر و بهتر نسبت بهر جاى ديگرى كه در بلوچستان ديده‌ام مجهز گردد . در ورودى در سمت جنوبغربى قرار دارد و نگهبانان تفنگچى هميشه بر آن پادگان دارند . شهر سه دروازه دارد كه آنها نيز تحت مراقبت و كشيك تفنگچيان قرار دارد . اين دروازه‌ها نام مختلفى دارند و بنامهاى خانى - قندهارى - و بلائى ناميده ميشوند . راه قندهار بدروازه قندهار و راه بلا بدروازه بلا ميرسد و به همين جهت نام آنها از اين دو راه گرفته شده است ولى دروازه خانى بمناسبت اظهار صميميت بخان و تعارفات معموله بدين‌نام شهرت يافته است . خانه‌هاى داخل قلعه در حدود 2500 و در حومه شهر و خارج از قلعه نيز بيش از نيم اين مقدار خانه‌ها از آجر سرخ ( نيم پخته ) با سقف و استخوان‌بندى چوبى ساخته شده ، روى آنها با كاه‌گل يا چونام « 1 » اندود شده است . بطور كلى كوچه‌ها عريض‌تر از ساير شهرهاى اين نواحى است . بسيارى از كوچه‌ها براى عبور عابر ، در دو طرف پياده\r\n\r\n\r\n","description":"","footnote":"\r\n( 1 ) - ساروج\r\n","page_name":" 48 ","page_number":78},
  {"content":"\r\n\r\nروئى برجسته ( از كف كوچه بلندتر است ) دارد . آبروئى سرباز از مركز كوچه مىگذرد و در واقع اين آبروها بلا و افتى است زيرا مقاديرى زياد كثافت و زباله در آن ميندازند و نيز آب باران در آن جمع و راكد شده و ايجاد تعفن مىكند . روش و اسلوبى موكد و منظم براى پاك كردن و پاك نگهداشتن آبروها وجود ندارد . مخل ديگر آسايش و تميزى و بهداشت شهر طبقات دوم و بالائى خانه‌هاست كه اغلب آنها تمام يا قسمت اعظم كوچه را در زير فرامىگيرند و سبب ميشوند كه نواحى زير آن تاريك و مرطوب بماند و فاقد نور و روشنائى كافى باشد . اين سبك ساختمان با همه حالت ابتدائى كه دارد تقليدى از بازارهاى سرپوشيده ايران ( پرشيا و كابل ) بود . وقتى من به مردى كه همراه ما به شهر آمد عدم تناسب و معايب زياد آن را گفتم جواب داد : نبايد تا بازار قندهار و هرات را نبينيد درباره بازار ما قضاوت كنيد ، آنجا تمام كوچه‌ها سرپوشيده است و با وجود اين هيچكس هرگز فكر نمىكند كه بر آنها عيبى و خرده‌اى بگيرد . در آن‌زمان به قدر كافى بچگونگى بازارى كه او بيان داشت آشنا نبودم و نمىتوانستم با مقايسه‌اى كه استحقاق آن است موافقت كنم ولى آن بلوچ هم تصور كرد ، در مورد اعتراضى كه نموده بودم مرا با اظهار ظاهرا دانشمندانه‌اش مجاب و موافق نموده است .\r\nبازار كلات بزرگ و وسيع و پر از انواع كالا بود . گوشت تازه ، سبزى ما يحتاج زندگى روزانه به قيمت عادلانه هرروز موجود است . آب شهر از آب شيرين و مطبوع چشمه‌اى در چهره تپه روبروى دشت بدست مىآيد . آب چشمه به صورت رودخانه‌اى در دشت جارى ميگردد و در مركز دشت مياندر « 1 » پيدا مىكند . شهر و حومه در يك طرف مياندر و در طرف ديگر باغها قرار دارند .\r\nرودى كه از اين منبع آب مىگيرد بقدرى پرآب است كه قبل از آنكه يك چهارم ميل روان گردد چند آسياب را مىگرداند . سرچشمه رود در يك غار طبيعى كه\r\n\r\n\r\n","description":"","footnote":"\r\n( 1 ) -  Meander  پيچ‌وخم رودخانه‌اى\r\n","page_name":" 49 ","page_number":79},
  {"content":"\r\n\r\nدر بين طبقات زمين احداث گرديده قرار دارد ، من در داخل غار 10 - 12 يا رد پيش رفتم ، در اينجا رودخانه دو تا سه پا عمق دارد و آب آن مانند بلور صاف و شفاف و بسيار تندگذر بوده ، به چهار پنج شاخه تقسيم مىشود .\r\nاز اين ببعد وسعت فرورفتگى كه آب از آن خارج ميشد كم مىشود و من نتوانستم به داخل آن نفوذ كنم . به ياد نميآورم كه چشمه‌اى پرآب‌تر و يا باشكوه‌تر از اين ديده و يا شنيده باشم . نكته قابل‌ملاحظه آنست كه آبى كه از چشمه‌ها خارج شده و در جويهاى كوچك جارى مىگردد در مظهر و بهنگام شب تا كمى پس از طلوع خورشيد ملايم و حتى ولرم است ولى با بالا آمدن روز ناگهان فوق العاده سرد مىشود و در تمام روز همينطور خنك باقى ميماند .\r\nآسياهائى كه با اين رود مىگردند همه به همان شكل و طريقى ساخته شده كه در تمام بلوچستان معمول است ، بلافاصله در كنار ساحل رود و در جائى كه آبشار طبيعى وجود دارد آسيائى به چشم مىخورد و هرگاه آبشار طبيعى وجود نداشته باشد با حفر محل و ايجاد تنوره آب ، آبشار مصنوعى فراهم مىكنند . چرخ آسيا عمودى سوار شده و با بالا آوردن و يا پائين آوردن آن بتناسب وزن و قدرت سقوط آب حركات آن را منظم مىكنند ( تند يا كند ) . اين پيش‌بينى و احتياط خيلى ضروريست زيرا اغلب حجم آب جويبارها با ريزش باران و يا آب شدن برف افزوده شده و آب بارتفاع نسبتا زيادى بالا مىآيد . لذا هنگام افزايش آب آسيابان ناچار است چرخ را در ارتفاع و فاصله مناسبى با آب نگهدارد و گرنه چرخ بشدت و با سرعت خارج از اندازه حركت مىكند و آرد مىسوزد . بعضى از آسياها جوى اضافى دارند تا مازاد آب را از آن طريق تخليه كند ولى روش و ساختمان عمومى آسياها و ميزان كردن حجم آب و حركت چرخ برطبق نمونه اولى است . درختان بيشتر باغهاى كلات را پدر رئيس فعلى كلات كاشته است و\r\n\r\n","description":"","footnote":"","page_name":" 50 ","page_number":80},
  {"content":"\r\n\r\nاغلب درختان و باغها هنوز بكمال مطلوب نرسيده‌اند . همانطور كه معمول بيشتر كشورهاى شرقى است در اين باغها انواع ميوه بفراوانى توليد مىگردد . ميتوان گفت ساكنان كلات از چهار گروه هستند كه اسما آنها را بلوچ يا براهوئى - هندو - افغان و دهوار مىنامند . تقسيم‌بندى فرعى اين اقوام مخصوصا قوم براهوئى نيازمند شرح مفصلى است كه در بخشهاى بعد تا آنجا كه قادر هستم آن را توضيح خواهم داد .\r\n\r\n","description":"","footnote":"","page_name":" 51 ","page_number":81},
  {"content":"\r\n\r\n\r\nبخش چهارم\r\nبلوچ‌ها - اصل و منشا مبهم آنها و تاريخ بلوچ - افسانه - اقوام عمده - بلوچها و براهوئىها - قبايل - تقسيمات فرعى - طرح‌ها - از كجا - تفاوت بين آنها - زبان بلوچها - شباهت با فارسى - تلفظ - عقايد مؤلف - براهوئيكى يا زبان براهوئى - عدم شباهت به فارسى - هندوئى - پنجابى - اختلاف وسيع مردم - موارد استثنائى - كى - نظريات احتياطآميز - اقوام اصلى بلوچ - نامها - ناروئىها - كجا زندگى مىكنند - رندها و مگسىها - مهاجرين - تقسيمات فرعى هر سه - رؤسا - اقوام كوهى - ناروئى - توصيف اختصاصى آنان - مقاومت و سختىپذيرى - شجاعت - توحش - تنفر از سرقت و دزدى - غارتگرى - احساسات و نيت‌هائى در آن مورد - چپو - زير فرامين رؤسا - چطور اداره مىشود - غذا - آب - طرحى كه معمولا تعقيب مىشود - حمله - نسبت حيرت‌انگيز مسافرت - سيرى بنما - خطر عظيم - نتيجه حاصله - غلط - دلايل - اقوام بلوچهاى رندى و مگسى - غارتگرى كمتر - علت نامعلوم - مقايسه بين سه قوم - رندها و مگسىها سختىناپذيرتر از ناروئىها - آب و هوا و عوامل مؤثر - حدس - رنگ - شباهت رندان و مگسىها - غيرقابل تطبيق با ناروئى - مذهب - دشمنى با شيعه - عقيده مؤلف - مهمان‌دوستى قابل‌توجه - دله‌دزدى - بچه نظرى به آن مىنگرند - وفادارى - اطاعت - محرك عامل اطاعت - عادات - خيمه‌هاى شبانان\r\n\r\n","description":"","footnote":"","page_name":" 52 ","page_number":82},
  {"content":"\r\n\r\nيا گدان - تومان يا ده - خيل يا جامعه - تمثيل با حكايتى كوچك - زندگى در غير چادر - كلبه‌ها - پذيرائى از مهمان - شرح مهمانى - كاهلى بلوچها - استعمال دخانيات - قمار - عادات مضر - فقدان مسكرات - غذا - گوشت شتر - بازيها - سبزيها - چگونه غذا ميخورند - تعداد معمولى زوجات - موارد افزايش تعداد - موارد آن - با زنان باحترام رفتار مىشود - عموميت ندارد - بردگان - چطور فراهم مىشود - مهربانى با بردگان - رفتارى كه در آغاز مىشود - به زودى موافقت و آشتى مىشود - اثبات با حكايتى - لباس - پيراهن - شلوار - كلاه - طبقات فقيرتر - لباس زنان - موى زنان جوان - چگونه مىبندند - زنان پير - در بيرون از منزل حجاب دارند - در منزل اينطور نيست - دليل - سلاح سربازان - نامناسب - شيوه جنگ - سلاحها - صنايع خانگى - اشتغالات - تيراندازى - شكار - مسابقات سوارى - چماق‌زنى - كشتى - شمشيربازى - نيزه‌افكنى - خبرگى - نيزه‌بازى - چطور انجام مىشود - خطرناك - تشريفات تدفين - نظر تمام مسلمانان - فاتحه‌خوانى - مراسم عروسى - مقدمات - نكاح - هدايا - نامزدى - نامزد كردن زن و مرد - تشريفات راهنمائى عروس و داماد - زفاف - جهيزيه - عقيده مؤلف - عكس العملها - خصوصيات اخلاقى - احترام زن - مذهب يهود - قوانين - مواردى از آنها - طبقه براهوئى - قبايل - خيل‌ها - مردم كوچ‌نشين - سختىپذيرى - - قيافه ظاهرى متناقض با بلوچها - مشاغل - صنايع - غذا - اشتهاى زياد - گوشت - دليل زياده‌روى - نگهدارى گوشت - بسيار لذيذ - احتياطات - انبار كردن آن - وفادارى براهوئى - مهمان‌نوازى - صنعتگر - شجاعت بسيار - قدرت رئيس آنان - عادات زشت - حق‌شناسى - اشتغالات - تيراندازان ماهر - شمشيرها - نه نيزه‌اى - لباس مردان - مشاغل خانگى - زنها از مردان جدا نيستند - لباس زنان - مذهب - عروسى - سادگى بسيار - فهرست اقوام براهوئى - رؤسا - تعداد - موضوع پيچيده - تجزيه‌وتحليل نامهاى مختلف - تغيير بسيار - عروسى در خانواده - تقسيمات خاص يك طايفه - نكته دقيق در عادات و آداب بلوچها و براهوئىها - هنديها - ترس از\r\n\r\n","description":"","footnote":"","page_name":" 53 ","page_number":83},
  {"content":"\r\n\r\nحكومت - تعداد - توانگرى - دلتنگ‌كننده - علت - عكس العمل مولف - معبد - براهمه - خوردن گوشت - محدود نشده - مثال - لباس هندوان - قيافه - زبان بائوبيها « 1 » - اقوام - كشور - مشاغل - تجار - گجرات - دهوار يا دهقانان - ريشه نامعلوم - زبان - گمان غلط - حرف - انواع رعيتى - امنيتى كه از آن برخوردارند - اسلوب - اجازه ندارند با اقوام ديگر ازدواج كنند - مذهب - زندگى خانوادگى - رفتار با زوجات - تاجيك‌ها - نتيجه - طبقات ديگر .\r\n* * * قسمت عمده جمعيت بلوچستان در سرتاسر اين منطقه از بلوچها تشكيل مىشود و آنطور كه مىگويند اصل و منشاء آنان بدرستى معلوم نيست . تاريخ بلوچ نيز مانند بسيارى از اقوام وحشى چنان با افسانه‌هاى رمانتيك و قصص عجايب درآميخته است كه تبديل يكى از اين افسانه‌ها و قصص بموضوعى قابل قبول و معتبر فوق العاده مشكل به نظر ميرسد . جمعيت بلوچستان به دو دسته بزرگ تقسيم مىشود كه هريك را با نامى جداگانه ، بلوچ و براهوئى مىنامند . اين دو دسته بزرگ نيز هريك به طوايف بيشمارى تقسيم ميشوند كه بهركدام نامى مىنهند . وجه تسميه هرقبيله چنان برپايه مواردى عوامانه قرار دارد كه تجزيه‌وتحليل و تعقيب علمى علل وجه تسميه و توضيح آن غير ممكنست . نام قبيله ممكنست از نام رئيسى كه بر آن حكومت مىكند ، يا ناحيه و كشورى كه در آن‌جا زندگى مىكنند ، يا از رواياتى كه نژاد و تبار خود را از طريق آن روشن مىكنند گرفته شود . اين سه طريق نام‌گذارى معمول‌ترين وجه رايج در سرزمين بلوچستان مىباشد . تفاوت مهمى كه بين اين دو قوم اصلى بلوچستان مشاهده كردم تفاوت زبان و اختلاف چهره مردم بود و بدون ترديد اين دو مورد در ميان مردمى كه از يك‌رنگ بوده در سرزمينى واحد زندگى مينمايند مىتوانست مهمترين عامل مميز باشد .\r\nنيمى از لغات زبان بلوچى يا بلوچيكى ( زبان بلوچى را اين‌چنين مينامند ) از فارسى گرفته شده و لهجه و شيوه تكلم بلوچى به مقدار قابل‌توجهى از زبان فارسى جديد\r\n\r\n\r\n","description":"","footnote":"\r\n( 1 ) -  Baubee \r\n","page_name":" 54 ","page_number":84},
  {"content":"\r\n\r\nسهم ميگيرد « 1 » ليكن بسيارى از كلمات آن تحريف شده بسيار تغيير هيات داده ، جامه مبدل پوشيده و تلفظى غريب يافته است . گرچه شباهت اصوات و كلمات بقسمى بود ، كه در اواخر مسافرتم در حدود اطلاعات زبان فارسى كه داشتم هرجمله بلوچى كه ادا مىگرديد ميفهميدم . بالعكس زبان براهوئى ( براهوئيكى ) از نظر شكل و نظام جملات و اصوات آنطور مغاير زبان فارسى است كه هرگز نتوانستم از لحاظ شيوه و لهجه زبان مشابهتى بين آن و فارسى دريابم . قسمت عمده زبان براهوئى محتوى كلمات قديمى هندى بوده و آنطور كه از راه گوش حس ميكردم شباهتى كامل به پنجابى دارد . قضاوت من درباره شباهت اين دو زبان فقط از طريق شنيدن اصوات و آهنگ كلمات بود زيرا به هيچ يك از اين دو زبان آشنائى نداشتم و نميتوانم مقايسه‌اى دقيق و علمى در اين‌باره مرعى دارم .\r\nمحيط مرئى و طرح عمومى قيافه مردم اين دو قوم در بسيارى از موارد نيز به اندازه زبانشان باهم اختلاف دارد و اين اختلافات ظاهرى ميتواند حاكى از آن باشد كه هرقوم از اجداد جداگانه‌اى منشا ميگيرد . ولى در طول زمان ازدواج بين افراد دو قوم ايجاد همخونى نموده و چنان افراد را بهم درآميخته و خصوصيات را درهم مخلوط كرده است كه در بسيارى از خانواده‌ها و حتى در كل جمعيت قبايل ، اختصاصات فردى محو شده و كار\r\n\r\n\r\n","description":"","footnote":"\r\n( 1 ) - توضيح مترجم : لهجه بلوچى در بسيارى از موارد به فارسى قديم شباهت داشته و بيشتر كلمات آن و مخصوصا حروف در كلمات و اصوات در لغات ، خلوص و قدمت خود را حفظ كرده است . چند لغت براى نمونه : شپ بجاى شب - ذاماس بجاى داماد - پس بجاى پدر - مات بجاى مادر - شتن به جاى شدن و به معناى رفتن - كپتن به معناى افتادن - مروچ به‌جا و به معناى امروز - پگاه به معناى صبح - ديستن به معناى ديدن - ديم بمعنى چهره - مانتگ بجا و به معناى مانده - و گرى به معناى سمت - چم بجاى چشم - وارتن به‌معنا و به جاى خوردن - گوار به معنا و به جاى خواهر - نذانم به معناى ندانم - گشتن به‌معنا و به‌جاى گفتن - تيار به معناى سلامت و جور بودن - زاگ به معناى پسر و زاده - دهتگ به معناى دختر\r\n","page_name":" 55 ","page_number":85},
  {"content":"\r\n\r\nتشخيص و تميز افراد و قوم را از هم مشكل ميدارد . بنابراين ذريه حاصل از تركيب خونى افراد دو قوم گروه سومى را بوجود آورده كه ممكنست در بادى امر شباهتى به هيچ يك از دو قوم نداشته باشد و يا از نظر وراثت نشانه‌هاى يك قوم در او زيادتر باشد . من در آغاز ، كل جمعيت منطقه را منحصرا بلوچ ناميدم و اينك براى جلوگيرى از اشتباه و تميز قطعى و صريح هرقوم ، از اين ببعد جمعيت بلوچستان را تحت عنوان دو قوم بلوچ و براهوئى مشخص ميكنم .\r\nنام و اصل‌ونسب بلوچها تا آنچه كه من در اين مساله غامض و پيچيده تحقيق و غور كردم از قومى اصلى به همين نام گرفته شده است و بسه ايل اصلى ناروئى ، رند و مگسى تقسيم ميشوند . ناروئىها اصولا در آن قسمت از بلوچستان كه در مغرب صحرا قرار دارد زندگى ميكنند و نيز جوامعى ( خيلهائى ) از آنان در نوشكى  Nooshki  ( دهى در شمال غربى كلات و دهى در سيستان ) بسر مىبرند . دو قبيله ديگر يعنى رند و مگسى در كوچ گنداوا زندگى مينمايند . كوچ گنداوا سرزمينى است پست در مشرق كه در پاى كوهستانى كه دشتى حاصلخيز دارد قرار ميگيرد . حاصلخيزى خاك و آبادانى محل ، طوايف بلوچ را جلب كرده و از جمله قبايل رند و مگسى از مكران به اين ناحيه مهاجرت كردند و در طول زمان با دهاقين يا جت‌ها درآميخته و در زمره رعاياى خان كلات درآمده‌اند .\r\nتعداد كمى از افراد اين دو قوم نيز در تپه‌هاى شمالشرقى كوچ گنداوا و در اطراف صحراى شمالى كلات پراكنده شده‌اند « 1 » .\r\nايل ناروئى به هشت يا ده طايفه و رند و مگسىها هريك به بيش از 16 طايفه تقسيم ميشوند . من فهرستى از آنان برابر بهترين و آخرين اطلاعات مكتسبه ، باضافه نام بعضى از پيشوايان و سرداران ايشان ، تعداد جمعيت و افراد جنگى و سپاهى آن بمطالب خود ضميمه ميكنم ، و نيز ميتوانم در مورد قدرت مردان قبيله جنگى معدودى از قبايل مطالبى اضافه كنم ولى بعقيده من موضوع اغراق‌آميز مينمود .\r\n\r\n\r\n","description":"","footnote":"\r\n( 1 ) - به نقشه مراجعه شود .\r\n","page_name":" 56 ","page_number":86},
  {"content":"\r\n\r\nطوايف بلوچ ناروئى نام طايفه / تعداد « 1 » / نام رئيس يا سردار\r\n1 - رخشانى / 700 / مهراب خان\r\n2 - سجادى / 450 / مير شاهسوار\r\n3 - خاسوگى / 150 /\r\n4 - كرد يا شاهدى / 4500 / الفت خان\r\n7 - مينگ يا ميند / 300 / شاهسوار خان\r\n6 - اربابى / 6000 / شاه مهراب خان\r\n5 - مليكا يا مالكى / 250 / عيسى خان\r\nسردار كل طوايف يا رئيس قبيله و قوم ناروئى از طايفه اول است و طوايف اين قوم آنطور كه در محاوره معمول است ناروئى ناميده ميشوند . گرچه قدرت مهراب خان اسمى بوده و سرداران هرطايفه وظايف وابسته باداره طايفه را انجام مىدهند معهذا مهراب خان از طايفه رخشانى رئيس طوايف ناروئى ناميده مىشود .\r\nطوايف بلوچ رند نام طايفه / تعداد / رؤسا يا سرداران\r\nرندانى / 8000 / سردار خان\r\nغلام بولك / 700 / -\r\nپوغ / 400 / مير صاحب\r\nجلمبانى / 800 / -\r\n\r\n\r\n","description":"","footnote":"\r\n( 1 ) - تصور ميرود تعداد شماره مردان جنگى هرطايفه باشد ( توضيح مترجم )\r\n","page_name":" 57 ","page_number":87},
  {"content":"\r\n\r\nدينارى / 700 / فيض إله خان\r\nپوژ / 600 / -\r\nكلوئى / 75 / -\r\nجتوئى / - / -\r\nبليدى / 900 / مير سيف الدين\r\nدوآنكى / 80 / -\r\nخارانى / 1000 / مير عباس\r\nعمرانى / 4000 / ثابت خان\r\nكوسه / 150 / شمشير خان\r\nجنگى / 100 / مير بهادر\r\nنوشيروانى / 700 / سكندر خان\r\nبگتى / - / -\r\nمرى / - / -\r\nگورچانى / 3000 / فاتح خان\r\nمزارى / 2500 / -\r\nديريشك / 500 / -\r\nلغارى / 5000 / جمال خان\r\nلرد / 1000 / محمد خان\r\nچاچره‌اى / 1500 /\r\nماندسترى / 1500 / لشگر خان\r\n\r\n","description":"","footnote":"","page_name":" 58 ","page_number":88},
  {"content":"\r\n\r\nطوايف بلوچ مگسى نام طايفه / تعداد / نام سردار\r\nمگسى / 8000 / جعفر خان\r\nابرو / 3000 / قائم خان\r\nلاشارى / 20000 / غلام محمود خان\r\nماتيهى / 1000 / على محمد\r\nبرده‌اى / 200 / جلال خان\r\nانور / - / درا خان\r\nنارى / 500 / -\r\nجتكى / 4000 / -\r\nقلندرانى / 700 / نور خان\r\nموسيانى / 6000 / كريم خان\r\nو طوايف كوكرانى - جكرا - عيسويانى - جولائى - توربندزائى .\r\nاز بلوچان رند 9 طايفه‌اى كه در آخر ذكر شد در تپه‌زارهاى شمالشرقى كوچ گنداوا مسكن دارند . ممكنست عده ديگرى نيز از افراد رند و مگسى هم در اين نواحى ساكن باشند ولى دراين‌باره در مبحث سند بحث خواهيم كرد .\r\nناروئىها بطور كلى نژادى هستند با مردانى بلندقد ، مقبول و فعال . قدرت جسمانى و بدنى فوق العاده‌اى ندارند ولى در برابر تغييرات اقليمى و فصول سال سازگار و مقاومند . از مرگ نميترسند و گفته مىشود هنگام جنگ در نهايت رشادت و دلاورى مىجنگند و فقط به فرماندهى مدبر و دلير محتاجند تا آنها را براى ابراز رشادت و شهامت در جهت هدفى صحيح با اسلوب و روش منظم هدايت كند . اين قوم چندان مقيد به قوانينى نبوده و به احساسات بشرى و اصول انسانى پاىبند نيستند . ناروئىها وحشىترين\r\n\r\n","description":"","footnote":"","page_name":" 59 ","page_number":89},
  {"content":"\r\n\r\nو غارتگرترين طبقه از طوايف بلوچند . درحالىكه سرقت فردى و در خفا را دور از شان انسانى و مذموم شمرده آن را ناسپاس‌ترين و زشت‌ترين عمل مىدانند ، غارت توام با جنگ و كشتار و تهاجم و چپوى يك سرزمين و جامعه‌اى را بخلاف آن عملى محترم و درخور شان مردان رزمنده و جنگجو مىشناسند و با پرجا بودن در اين عقيده به خود مى بالند كه از همكارى باهم در غارت يك محل ، تعداد زنان و مردان و بچه‌هائى كه اسير كرده و بهمراه آورده‌اند ، از تعداد افرادى كه كشته‌اند ، آباديهائى را كه غارت كرده و سوزانده‌اند و حيواناتى كه به علت مشكلى حمل آنها نابود نموده‌اند صحبت كنند . تاخت‌وتازهاى غيرقانونى كه بموجب فرمان رؤسا و تصميم دسته‌جمعى همراه با غارت مردم باشد در اينجا ( چپو ) ناميده مىشود . اين حملات تقريبا هميشه زير نظر مستقيم و به فرمان روساى طوايف انجام مىگيرد و براى ايشان و طايفه مهاجم منبع مهم درآمد و عايدى محسوب ميگردد .\r\nمعمولا غارتگران بر شتران سوار شده ، برحسب مسافتى كه بايد بروند غذائى مشتمل بر خرما و كشك و نان بعنوان ذخيره برمىدارند و اغلب چون بايد از صحارى بى آب بگذرند مقدارى آب در مشگهاى چرمى كوچك بهمراه مىبرند . وقتى تمام وسايل و تجهيزات آماده شد حركت مىكنند و تا چند ميلى مقصد چپو و غارت ، يكسره و بدون توقف مىتازند . آنگاه كه به چند ميلى محل موردنظر مىرسند در جنگل و يا جائى خلوت و پناه متوقف ميشوند تا مردان و شتران مدتى استراحت كرده تجديد قوا نمايند .\r\nبا نزديك شدن شب دوباره سوار شده هم‌زمان با لحظه‌اى كه مردم آبادى در گوشه‌اى براى استراحت خزيده‌اند ، حملات سبعانه را شروع مىكنند . آنچه در مسيرشان قرار گيرد غارت مىكنند ، مساكن انسانى را منهدم كرده ميسوزانند ، مقاومين را مىكشند و يا اسير مينمايند . اين مردم در مسافرت چپو حتى براى لحظه‌اى هم شده باشد باستراحت و آرامش فكر نمىكنند ، بلكه در سرزمينى كه بايد چپو انجام گيرد و از آغاز حركت ، روزانه هشتاد تا نود ميل طى طريق مىكنند و تا جائى كه ظرفيت بار شتران تكميل گردد به اين كار ادامه مىدهند . اين مردم در هدايت و اداره اشتران خبره و ورزيده هستند و هرمرد\r\n\r\n","description":"","footnote":"","page_name":" 60 ","page_number":90},
  {"content":"\r\n\r\nده تا دوازده شتر در اختيار دارد . اگر امكان‌پذير باشد در اين مسافرت چپو يك دور در منطقه موردنظر مىچرخند و اصولا مايلند در هنگام بازگشت از راهى غير از راه اول باز گردند . هدف آنها از اين مسافرت دوره جلب فوايد متضمن بر آن است . يكى ، آبادى هاى مختلفى را غارت مىكنند و ديگر آنكه ، اگر افرادى آنها را تعقيب نمايند گمراه ميشوند .\r\nاز توصيف و تشريح چپوهاى بلوچانى كه خود در آنها شركت داشتند ، چنين استنباط مىگرديد كه كار چپاول پرمخاطره بوده اغلب زيانهاى جانى و حتى مالى هم دربردارد .\r\nبسيارى از غارتگران كه شب‌هنگام از رفقا و كاروان عقب ميمانند بدست مردم ستمديده خشمگين و يا بوميان آباديها اسير شده مثله مىگردند و بالاخره با فجيع‌ترين وضع ممكن بقتل ميرسند . عده‌اى در مبارزات مقدماتى و درگيرى غارتگران و غارت‌شدگان از بين ميروند . بعضى نيز در نتيجه خستگى ، بيمارى و يا استراحت‌طلبى دار دنيا را وداع مى - گويند . بنابراين بايد تصور كرد كه ( چپو ) متضمن فوايد و درآمديست كه با همه مخاطرات و سختىهاى مترتب بر آن ، بلوچها حاضر ميشوند جان خود را در گروى اين كار گذاشته و سالى چندبار بغارتگرى بپردازند . گاهى چپو موفق و كامياب نيست ، زيرا ممكن است مردم بومى نواحى مورد هدف ، از پيش ، از آن مطلع گردند و وسايل مدافعه و جنگ را فراهم نمايند و يا اموال غارت شده از نظر اقتصادى جبران خساراتى ، نظير مردن شتران بر اثر خستگى و كار زياد ، كشته شدن شتران و خرج سفر را ننمايد . گاهى محصول بىباكى و پاداش جنگجوئى اين راهزنان و غارتگران بىحساب است .\r\nمهراب خان رخشانى به من گفت كه از چپوئى كه در ناحيه لارستان ايران انجام دادند سهم او از اموال و بردگان و نقدينه معادل شش هزار روپيه « 1 » ، سهمى عظيم در يك وحشىگرى جمعى ، گرديد .\r\nبلوچان رند و مگسى در عادات و آداب زندگى نسبت بناروئىها خوى غارتگرى\r\n\r\n\r\n","description":"","footnote":"\r\n( 1 ) - معادل 750 ليره استرلينگ\r\n","page_name":" 61 ","page_number":91},
  {"content":"\r\n\r\nو وحشىگرى كمترى دارند .\r\nنميتوانم اظهارنظر كنم كه آيا اين كمبود شرارت و غارتگرى جزء ذاتى و خوى طبيعى آنانست ، يا از ترس و وحشت از خان كلات بچپاول نمىپردازند . در مطالعه‌اى دريافتم كه خان كلات نميتواند عامل اصلى كاهش خوى غارتگرى بلوچان رند و مگسى باشد . ولى مزاره‌اىها و ديريشك‌ها و ساير طوايف رند كه در تپه‌ها زندگى مىكنند و تقريبا از حدود قلمرو قدرت خان بركنارند ، براهها هجوم مىبرند و مرتكب شريرانه ترين راهزنى و قتل و غارت مسافران مىگردند ، عملى كه بدتر از عمليات غارتگرانه ناروئىها است .\r\nاگر بلوچى هم از اين طوايف در غارت شركت نكند باز خود را در حالت جنك با ديگران و همسايگان فرض مىكند . روش چپو در واقع همان اصول و اسلوب اردوكشى بلوچها است .\r\nرندان و مگسىها از نظر قيافه و اندام نظير ناروئىها هستند . مردان خوش‌سيما و مقبول‌اند و چهره‌اى جذاب دارند ولى به قدر ناروئىها تاب تحمل شدايد و سختىها را ندارند . به نظر مىآيد ، آب و هواى سرزمينى كه در آن بسر مىبرند در ايشان تأثير داشته آنانرا سست و بيروح بارآورده و قدرت جسمى و مغزى را كه در سرزمين كوهستانى مكران داشته‌اند از ايشان سلب كرده است . مردمى كه از اين طوايف در كوهستانهاى ناحيه فعلى زندگى مىكنند نشانه و اثرات استعداد جسمى و فكرى سابق را هنوز حفظ كرده‌اند .\r\nرنك پوست رندان و مگسىها از ناروئىها تيره‌تر است و شايد علت آن تأثير گرما و شدت تابش آفتاب و آب و هواى ناحيه كوچ گنداوا باشد . مردم اين دوطبقه و يا هرطايفه‌اى كه از آن منشعب شده آنطور كه من در اثناى مسافرت و در هنگام بازگشت بهندوستان ديدم ، از لحاظ عادات و قيافه متضاد و متفاوت به نظر نمىآيند و يك خارجى ممكنست تصور كند كه همه از يك طبقه مىباشند .\r\nاز نظر مذهب ، باستثناى افراد معدودى كه در قسمت غربى بسر مىبرند ، بلوچها\r\n\r\n","description":"","footnote":"","page_name":" 62 ","page_number":92},
  {"content":"\r\n\r\nمسلمان سنىمذهبند و نسبت به شيعه « 1 » نفرت و دشمنى ديرينه و جبلى دارند و چنان تحت تأثير اين عقيده هستند كه اگر كسى با دين مسيحيت در بلوچستان ظاهر گردد خطرات كمترى از شيعه بودن دارد .\r\nمهمان‌نوازى بلوچ ضرب المثل است ، و تقريبا مهماندوستى خصلتى است كه در بين تمام افراد بلوچ اين سرزمين وجود داشته و همه‌گير مىباشد . دله‌دزدى عملى مطرود و سرقت نفرت‌آورترين عمل محسوب مىشود . وقتى پيشنهادى بكنند و تعهدى نمايند ، و يا قولى بدهند كه جان و مال شخصى را حفظ نمايند و يا براى محافظت جان و مال كسى قراردادى به‌بندند تا پاى جان در انجام قول و قرار خويش ايستادگى مىكنند و جز مرگ ، هيچ‌چيز آنانرا از ايفاى تعهد باز نخواهد داشت . از رؤسا و بزرگتران قوم اطاعت مىكنند و اين اطاعت با تمايل و نشاطى خاص پذيرفته شده از آن با آغوش باز استقبال مىكنند . اما به ظاهر اطاعت و پيروى از رؤسا و ما فوق چيزى است كه به صورت آداب نزاكت از كوچكى بافراد قوم ياد داده شده است و بيشتر بر اين تمايل مبتنى است كه هر فرد طايفه ميخواهد از احترام طايفه و سنن آن حمايت كند زيرا در بسيارى از موارد مشاهده كردم كه حتى در پيش چشم روسا اعمالى انجام دادند كه با اطاعت محض از روسا منافات داشت .\r\nاز نظر سنن خانه و خانوادگى بلوچها تقريبا همه بهم شبيهند . معمولا در گدان يا چادرهائى كه از نمد سياه و يا پارچه موئى و زبرى ساخته شده زندگى ميكنند . چادرها بر روى استخوان‌بندى چوبى ( تركه‌اى ) و يا ديركهائى كه از چوب درخت گز ( درختچه‌هاى گز ) ساخته شده برپا مىگردند . از اجتماع چند گدان ده يا تومان بوجود مىآيد و ساكنين تومان يا ده يا جمعى از چادرهاى بلوچ را خيل ( انجمن . جامعه ) مىنامند . از طرز تشكيلات و اوضاع عمومى خيل‌ها چنين برمىآيد كه يك طايفه ممكنست بتعداد\r\n\r\n\r\n","description":"","footnote":"\r\n( 1 ) - سنىهاى بلوچ معتقدند كه جانشينان پيغمبر به ترتيب عبارتند از ابو بكر . عمر . عثمان و على و آنانرا خليفه برحق مىدانند ولى شيعه‌ها فقط بامامت على معتقدند .\r\n","page_name":" 63 ","page_number":93},
  {"content":"\r\n\r\nبيشمارى خيل تقسيم گردد و من شش طايفه را مىشناسم كه هركدام از آنها به بيست تا سى خيل تقسيم مىشود .\r\nهرخيل با تسميه‌اى خاص كه معمولا نام رئيس و بزرگتر ان خيل است از خيل ديگر متمايز ميگردد نظير خيل اميرى ، خيل داودى ، خيل سردارى و نظاير ان . خيل اميرى به معناى جامعه نجيب ، خيل داودى به معناى اجتماع داود و خيل سردارى يعنى اجتماعى مركب از اولادان سردار و نظاير آن مشخص تقسيمات فرعى و بسيار پيچيده طوايف بلوچ بوده و كسى را كه بدون اطلاع قبلى بمطالعه اين اقوام مىپردازد و يا بعمق تقسيمات فرعى توجه ننمايد دچار اشكال مىكند زيرا عناوين مميزه گاهى زياد تغيير يافته و گاهى وجه تسميه براساس مكانى است كه عده‌اى بلوچ در آنجا زندگى مىكنند و رويهمرفته مردم در طى چند نسل چنان از ريشه طايفه و مكان اصلى جدا گرديده‌اند كه وصول باصل و نسب و مكان اصل خالى از اشكال نيست . مثلا وقتى در نوشكى ، در مرز صحرا ، بودم با خيلى از براهوئىهاى مينگل ( مردمى كه سرزمين اصلى آنان در جنوب كلات است ) برخوردم كه در فاصله دو ميلى نوشكى چادر زده بودند . وقتى از يكى از ايشان نام طايفه‌اش را پرسيدم جواب داد مينگل و نام خيل خود را نوشكئى برشمرد . بايد اضافه نمود كه بعضى از بلوچها و مخصوصا ايلات ناروئى خانه‌هاى گلين را بر چادر ترجيح مىدهند و حتى در قلاع زندگى ميكنند . اگر در قسمتهاى غربى بلوچستان مشاهده مىكنيم كه عده‌اى در گدان و جمعى در كلبه‌هائى زندگى ميكنند نبايد گفت بامرى غيرعادى برخورده‌ايم . در چنين نواحى اين رسمى است معمول و متداول . من معتقدم كه خانه‌ها را بخاطر خنك‌تر بودن برتر از چادر مىدانند .\r\nمهمان‌نوازى و پذيرائى از مهمان در عين سادگى با صميميت و احساسى خاص همراه است . وقتى مهمانى و يا تازه‌واردى به تومانى ميرسد در جلوى در مهمانخانه يا اطاق مخصوص پذيرائى مهمان قالى پهن مىكنند . در هر ده و يا شهر بلوچ يكى از اين مهمانخانه‌ها وجود دارد . سردار يا رئيس محل فورا براى ديدار تازه‌وارد بمهمانخانه مىآيد و بمحض ديدار تازه‌وارد او را در آغوش مىگيرد و متقابلا دست هم را مىبوسند ، پيروان سردار\r\n\r\n","description":"","footnote":"","page_name":" 64 ","page_number":94},
  {"content":"\r\n\r\nيا رئيس خيل به ترتيب وارد ميشوند و سردار دست خود را بسوى ايشان دراز مىكند تا آن را ببوسند و تابعين نيز لب و پيشانى بر پشت دست سردار مىنهند . از اين پس پذيرائى در سكوتى عميق و شكوهمند فروميرود و مدعوين مىنشينند و بدنبال آن رئيس به خارجى خطاب مىكند و چندبار مىپرسد كه حالش چه‌طور است و چه مىكند ، و طرف مقابل ، با اصطلاحات تعارف‌آميز و متداول برئيس جواب مىدهد . سپس مهمان با همان اسلوب و روش ، از حال خانواده و دوستان سردار مىپرسد و حتى از سلامتى پيروان سردار كه در جلسه حضور دارند ، به ترتيبى كه سر خود را بسوى آنان مىگرداند و نشان مىدهد كه مشتاق و آرزومند كسب چنين اطلاعاتى است . ايشان در مقابل سر خود را بعنوان تصديق و رضامندى تكان مىدهند و سرانجام تشريفات بانجا خاتمه مىيابد كه تازه‌وارد باز سوالاتى چند از رفاه حال خانوادگى و خيل ، تابعين و دوستان سردار مينمايد . بلوچها طبيعتا بسيار راحت‌طلبند و در صورتى كه باشتغالاتى نپردازند تمام روز را به لم دادن و رفتن از گدانى بگدان ديگر مىگذرانند ، چليم « 1 » مىكشند و قمار ميكنند . عده بسيارى به عادت مضر جويدن بنگ و افيون معتادند ولى هرگز نه ديده‌ام و نه شنيده‌ام كه بلوچى مشروب سكرآور آشاميده باشد و يا الكلى باشد . به نظر مىآيد كه عرق يا مشروبات الكلى ديگر در آنجا يافت نشود و عادت زشت مستى و الكليسم بين اين مردم ديده نشده است .\r\nانواع غذاى آنها عبارتست از نان گندم و نان‌جو ، برنج ، انواع خرما ، پنير و ماست ترش و شيرين كه ماست ترش و دوغ را بر ماست شيرين ترجيح مىدهند و سوپى مركب از دل  Dholl  يا نخود كه آن را با فلفل سرخ يا ساير ادويه تند چاشنى زده‌اند و در صورت امكان گوشت شتر جوان يا گوشت شكار به آن اضافه مىكنند . از بين سبزيها پياز و سير و برگ و ساقه انقوره را بر ديگران ترجيح داده آن را قدر مىنهند و اين سبزيها را در روغن يا كره داغ كرده و يا با آن مىجوشانند ، معمولا بيك ياد وزن قناعت كرده زندگى خود را\r\n\r\n\r\n","description":"","footnote":"\r\n( 1 ) - نوعى قليان\r\n","page_name":" 65 ","page_number":95},
  {"content":"\r\n\r\nمحدود به آنها مىكنند ولى روسا اغلب چهار زن دارند ولى اين امر بسته بميل رئيس است نه جزو تشريفات و سنن اجبارى . من مردانى از طبقه كم‌بضاعت و پائين‌مرتبه را ديدم كه هفت تا هشت زن داشتند و مهراب خان رئيس طايفه رخشانى در زمانى كه در پايتخت او بسر مىبردم شانزدهمين زن را عقد ميكرد . آنها با زنان خود با احترام و ادب و رعايت نزاكت و دقت رفتار ميكنند و مانند ساير مسلمانان تعصب جاهلانه نداشته و از اينكه ايشانرا با يك خارجى به صورت ساده و معمولى به‌بينند ناراحت نميشوند اگرچه بطور كلى و بهيچوجه بزنها حق شركت و حضور در مجامع عمومى نميدهند .\r\nبلوچها تعدادى فراوان غلام و كنيز نگهميدارند كه در واقع محصول چپوى آنهاست .\r\nبا غلامان و كنيزان بمهربانى و آزادگى رفتار مىكنند چنان كه اين عمل آنان موجب حق‌شناسى و سپاسگزارى است . در آغاز اسارت ، اين افراد خود را بدبخت‌ترين موجود زنده جهان مىپندارند و رفتارى كه در اول با ايشان مىشود سخت و نامطبوع بوده شايد خارج از توصيف باشد . چشم اسرا را بسته آنان را مانند بار ، بر شتران بسته و حمل ميكنند و غرض آنها از اين عمل آنست كه اسرا راه بازگشت را درك نكنند .\r\nموى زنان و ريش مردان را مىتراشند و ريشه مو را با ماده‌اى كه از آهك زنده ساخته مىشود ميسوزانند تا در نتيجه هيچ‌يك از اسرا روى بازگشت به وطن را نداشته باشند . اسرا بتدريج و به زودى تسليم سرنوشت گرديده با آن مىسازند و از قضا خدمتگزارانى بسيار صديق و باوفا ميشوند . بايد داستانى كوتاه بيان كنم ، زيرا مىتواند وضعيت و مناسبات اربابان و غلامان و كنيزان را به خوبى روشن نموده و بعنوان مثال روشن به كار رود .\r\nكاپتن كريستى با تعجب و تحير به ايدل خان رخشانى سردار نوشكى اظهار داشت كه چگونه اين تعداد فراوان غلام و كنيز در دستگاه وى با كوشش و سعى وافر و علاقه كار مىكنند بدون آنكه كسى بر كار آنان نظارت كند . او گفت : چرا نه ! به آنان لباس و غذا داده مىشود و با ايشان مانند ساير افراد خانواده رفتار مىگردد ، اگر زحمت نكشند به خوبى آگاهند كه نان كم مىشود و پس بايد مانند خودمان از كمبود نان رنج ببرند . نفع\r\n\r\n","description":"","footnote":"","page_name":" 66 ","page_number":96},
  {"content":"\r\n\r\nايشان در آنست كه از هرچيزى فراوان داشته باشند زيرا مىدانند از هرچه كه براى من توليد كنند سهمى مىبرند . كاپتن كريستى درستى آنچه را كه مشاهده كرده بود تائيد نمود ولى اضافه كرد كه او فكر مىكند با همه احوال اين نوكران اگر بتوانند فرار مىكنند .\r\nسردار جواب داد : نه چنين نيست و چنين اتفاقى نميافتد ، آنها عاقل‌تر از آنند كه بچنين كارى بپردازند . در درجه اول راه كشور و سرزمين سابق خودشانرا نميدانند ، ولى اگر قبول كنيم كه چنين كارى كنند ، چرا اصلا بايد آرزوى فرار بنمايند . ايشان اينجا خوشحال‌تر و خوشبخت‌ترند و كمتر براى تأمين زندگى دنيائى گرفتارند در صورتى كه اگر در خانه خودشان بودند همين زحمتى را كه اينجا مىكشند مىبايست بكشند باضافه اينكه بايد درباره لباس و منزل و غذا و ساير ما يحتاج زندگى هميشه در فكر باشند ولى در وضع فعلى براى رفع تمام اين احتياجات فقط بسوى من توجه دارند .\r\nلازم است كه به اطلاع شما برسانم كه سخت‌ترين تنبيهى كه درباره يكى از نوكران مىتوانيم اجرا كنيم آنست كه كار او را گرفته و به ديگرى واگذار كنيم .\r\nلباس معمول بلوچها پيراهنى است بلند تا زير زانو از جنس چلوار درشت‌باف برنگ سفيد يا آبى كه در قسمت جلو از زير گردن تا 14 اينچ باز مىشود و بدور گردن تكمه مىخورد ، شلوار نيز از همين نوع پارچه دوخته شده و يا از پارچه‌ايست راه‌راه بنام سوسى  Soosee  ، شلوارها گشاد و چين‌خورده بوده در دور قوزك پا باريك شده و جمع مىشود . بندرت سر را مىپوشانند مگر با كلاه لايىدوزى شده ( عرقچين ) از پنبه و يا ابريشم و آن طورى ساخته شده كه قالب جمجمه است . هرگاه لباس كامل بپوشند بر روى عرقچين عمامه‌اى از پارچه شطرنجى يا آبى مىبندند و يك كمربندى ( شال ) نيز از همان رنگ بدور كمر مىپيچند .\r\nرؤسا و خويشاوندان ايشان در زمستان ارخالق يا قبائى از پارچه گلدار كه با پنبه لايه‌دوزى شده بر روى البسه قبلى مىپوشند و طبقات فقيرتر وقتى در خارج از بنا بسر مىبرند خود را در روجامه‌اى بلند كه از نوعى پارچه مخصوص ( مخلوطى از موى بز و پشم گوسفند ) ساخته شده مىپيچند . پوشاك زنان خيلى شبيه مردان است ، جامه زنان\r\n\r\n","description":"","footnote":"","page_name":" 67 ","page_number":97},
  {"content":"\r\n\r\nمعمولا از پارچه‌هاى پنبه‌اى برنگ قرمز يا قهوه‌ايست ، بسيار بلند تا پاشنه پا كه از جلو تا زيربغل باز مىشود و از آنجا كه در زير آن چيزى در برنمىكنند بدن به وضع قابل ملاحظه‌اى نمايان است . شلوار زنان بطور غيرطبيعى گشاد و جنس آن از پارچه‌ايست ابريشمى يا مخلوطى از نخ ابريشم و پنبه . زنان جوان ، هم دختران و هم آنهائيكه شوهر دارند ، روش بسيار ساده و اصيل و زيبا در بالا بستن موهاى سر دارند .\r\nگيسو را بدسته‌هاى مختلف تقسيم مىكنند و هريك را بدور سر پيچانده و انتهاى آن را به صورت تاجى در روى سر گره ميزنند و بقدرى گيسوان را با نظم و ترتيب درهم‌آميخته و آرايش ميدهند كه من از فاصله بسيار نزديك بارها تصور كرده‌ام كه شايد كلاهى تاج مانند بر سر دارند . زنان سالخورده دستمالى بدور سر گره ميزنند و آن را با پارچه پشمى يا ابريشمى گلدار كرده زينت مىدهند . زنان چه پير و چه جوان وقتى از منزل بيرون ميروند صورت خود را مىپوشانند تا ديده نشود ليكن در منزل آزاد هستند و همانطور كه گفتم در هنگامى كه در ده نوشكى بودم فراوان در گدانها بسر بردم و تمام اعضاء خانواده حاضر بودند و زنان روىگيرى نداشتند .\r\nيك سرباز بلوچ وقتى كه مجهز بتجهيزات كامل جنگى است قيافه جالبى دارد .\r\nتفنگى فتيله‌اى ، شمشير ، نيزه ، خنجر ، و سپر باضافه چند باروت‌دان ، جاى چاشنى و خرج باروت ، گلوله‌دان محتوى چهارپاره و گلوله‌هاى سربى ، سنگ چخماق ، جعبه آتش‌زنه و ساير لوازم مورد نياز جنگ را كه در جبهه بايد به كار برد با خود حمل مىكند و اينهمه تجهيزات در هنگام جنگ خارج از تصور دست و پاى او را مىگيرد . ولى به اين مسأله توجهى ندارند و بان اهميتى نميدهند و دلاورى يك جنگجو معادل است با وزن سلاحهائى كه حمل مىكند . همه اين سربازان تيراندازان ماهرى هستند و به اين حساب در هنگام جنگ مىكوشند كه تن‌بتن بمقابله دشمن نپردازند ولى اگر ناگريز گردند سلاح آتشين را بدور مىاندازند و يا در كنار شتر و يا اسبى كه بر آن سوارند اويزان مىكنند و به نبرد تن‌بتن مىپردازند . بهترين و پرارزش‌ترين\r\n\r\n","description":"","footnote":"","page_name":" 68 ","page_number":98},
  {"content":"\r\n\r\nسلاح آنان ساخت خارج است . تفنگهاى فتيله‌اى ، شمشير و دشنه از فارس و خراسان سپر از هندوستان ، نيزه از سند فراهم مىكنند . در كلات قورخانه‌اى ( اسلحه‌سازى ) براى ساخت تفنگهاى فتيله‌اى و شمشير و نيزه وجود دارد كه منحصرا متعلق بخان است ليكن كارى را كه من ديدم بسيار به دو سلاح‌ها بسيار نامناسب ساخته شده بود .\r\nمشغوليات بلوچها از آن نوعى است كه بايد در ميان مردم وحشى و غيرمتمدن وجود داشته باشد . با اشتياقى وافر به ورزشها و مسابقات صحرائى مايلند ، بيشتر وقت آنان در تيراندازى ، شكار ، مسابقات اسب‌دوانى و يا شتردوانى مىگذرد و به جهت شكار به تربيت تازيان شكارى مىپردازند . يك تازى خوب معادل دو يا سه شتر قيمت دارد و دانستم كه خان كلات بابت بهاى يك تازى عالى چهارصد روپيه « 1 » پرداخته است . تيراندازى تمرينى ، چماق‌زنى يا چوب‌زنى ، كشتىگيرى ، شمشيربازى و نيزه افكنى از جمله تفريحات معمول و باب ذائقه بلوچهاست . افراد يك خيل يا خيلهاى مجاور مكرر چنين مسابقاتى را ترتيب مىدهند . چهار تفريح و ورزش اخير را با اصول علمى مىدانند و در تيراندازى ، باور نكردنى ، خبره و ماهرند بقدرى كه مطمئنم بتاخت با اسبى چهارنعل و سريع قادرند هميشه هدفى را كه بيش از 16 اينچ مربع مساحت نداشته باشد بزنند . تائيد مىكنم كه راهنمايان متعددى كه در مسافرتم داشتم قادر بودند از فاصله پنجاه يا شصت يارى هرپرنده كوچكى نظير گنجشك و يا چكاوك را بدون خطا با يك گلوله هدف قرار دهند و تازه اين كار را دليل خبرگى و كاركشتگى خود نميدانستند .\r\nقبل از خاتمه برشمارى انواع تفريحات و سرگرميهاى اين مردم يكنوع بازى سواره و يا كار مخاطره‌آميزى را كه در بين عامه مردم بلوچ متداول است و آن را نيزه‌بازى يا نمايش نيزه مىنامند شرح مىدهم . در آغاز اين سرگرمى يك ميخ يا تير چوبى كه ضخامتى متوسط دارد در زمين مىكوبند و سواركارى در نهايت سرعت و چالاكى سرنيزه خود را با ضربه بر ته آن فرود مىآورد و قصد او آنست كه با اين عمل ميخ چوبى را\r\n\r\n\r\n","description":"","footnote":"\r\n( 1 ) - 50 ليره استرلينگ\r\n","page_name":" 69 ","page_number":99},
  {"content":"\r\n\r\nاز زمين برداشته با خود ببرد . بهر نسبت كه تير چوبى در زمين فرورفته و استوار شود بر اشكال و خطر اين شاهكار افزوده مىشود ولى در حد متوسط و در سهل‌ترين و راحت ترين شكل آن انجام عمل مثبت نيازمند به سرعت و شدت عمل ، خبرگى و مهارت ، قدرت بازو و مچ و مهارت و نرمى عمليات همراه با اداره دقيق مركوب و به كار بردن نيزه در يك‌زمان و در لحظه مناسب است .\r\nتشريفات عروسى و مرگ بلوچها تقريبا به ترتيبى است كه در قرآن بيان شده و تنظيم گرديده است . جز در مواردى جزئى ، در مراسم عروسى ، عمليات شبيه تمام اعمالى است كه بين ساير مسلمانان معمول مىباشد و لذا از نظر من بمشاهدات و بيانات كمترى نيازمند است . وقتى تصور ميرود بيمارى مشرف بموت است ملا يا پيشواى مذهبى را خبر مىكنند تا بيايد و بر سر بيمار محتضر قرآن بخواند و وى متناوبا بتلاوت قرآن مىپردازد تا آنكه شخص مريض بهتر شود و يا بميرد . اگر محتضر درگذرد فورى اقوام و ساير مردم را خبر مىكنند تا بيايند و گريه و زارى كنند ، آنگاه غذا مىپزند و در خانه متوفى به مدت سه روز بمردمى كه براى فاتحه‌خوانى و دعاخوانى و همدردى با نزديكان متوفى جمع شده‌اند طعام داده مىشود . يكى از وظايف ملا شركت در اين مراسم و برپاداشتن مجالس فاتحه خوانى است . چه متوفى از طبقات مرفه باشد و يا از مردم تهيدست ، بهرحال اقوام وى مايلند كه در اين مراسم از مهمانانى بيشتر پذيرائى كنند و اغلب براى پذيرائى از شركت كنندگان در مراسم دعا و فاتحه‌خوانى دچار مضايقى مىگردند . از مشاهده اين مراسم ميتوان گفت كه درست نظير مراقبت شب بر مرده است « 1 » كه در انگلستان بنام  ( Wake )  ناميده مىشود . بطور خلاصه گذشته از نوع تشريفات منظور هردو ، برگزارى مراسمى است به جهت شادى روح مرده . در مورد مراسم ازدواج ، چيزى خاص و مشخص وجود ندارد و با مطالعاتى كه نمودم جالب‌تر از موضوع اولى نيست . وقتى مردى تصميم مىگيرد با دخترى ازدواج كند ، معمولا برادرش يا كسى را كه قوم و خويشى نزديك با پدر دختر\r\n\r\n\r\n","description":"","footnote":"\r\n( 1 ) -  Noctoral Watching \r\n","page_name":" 70 ","page_number":100},
  {"content":"\r\n\r\nدارد مأمور مىكند تا مطلب و درخواست او را با پدر دختر درميان بگذارد و تقاضاى اتحاد و ازدواج بنمايد . ممكنست اين تقاضا يا بهتر بگويم خواستگارى بتصويب پدر دختر برسد . در صورت رضايت وى تشريفات مبادله تحف و هدايا بين طرفين انجام مىگيرد . اين عمل متقابل را سنگ يا وعده ( قول و قرار ) مىنامند . اگرچه بعضى اوقات در بين طبقات بالاتر پيش از آنكه دو طرف نامزد شده همديگر را به‌بينند اين عمليات انجام مىگيرد . اين عمل چنان مقدس و آسمانى و طبيعى محسوب مىگردد كه ممكن نيست روزى تحت هرشرايطى كه باشد نقض شود و اگر مرد نامزد شده بميرد برادرش موظف است اين قانون را بخاطر حفظ شرافت و شئون خانوادگى و رعايت نزاكت و ادب محترم شمرده با نامزد برادر متوفايش ازدواج كند . هدايائى كه از جانب مرد ( عاشق ) داده مىشود عبارتند از شتر ، گوسفند و بز و ساير چهارپايان اهلى و اين هدايا مستقيما به خانه پدرزن آينده‌اش ارسال مىگردد .\r\nچند روز پس از مراسم سنگ به شرطى قدرت مالى مرد جوان اجازه دهد كه خرجى سنگين بنمايد ، مهمانى بسيار مفصل كه تقريبا تمام افراد خيل در آن دعوت ميشوند برپا مىگردد . بسيار اتفاق مىافتد كه مراسم سنگ قبل از آنكه دختر قابل ازدواج باشد انجام مىگيرد و در اين حالت دو نامزد اجازه دارند كه يكديگر را در خانه پدر دختر به‌بينند و در اين ملاقات و ديدار بايد يكى از افراد خانواده پدر دختر نيز حاضر باشد . بهيچوجه به دختر اجازه داده نميشود كه به خانه اقوام شوهر آينده برود و هيچ نوع محاوره خلوت و خصوصى طرفين و محرميت بين آنان تجويز نشده است مگر در حضور ديگران « 1 » بمحض اينكه دختر بسن ازدواج\r\n\r\n\r\n","description":"","footnote":"\r\n( 1 ) - در ميان افاغنه مادر دختر نامزد شده بعضى اوقات ملاقات دو عاشق را قبل از انجام آئين عروسى نديده مىگيرد . اين روابط و ملاقات را نامزدبازى مىگويند و اين كلمه بدان معنا به كار ميرود كه مادر دختر در واقع دختر خود را در عقد ازدواج مرد مىداند . بلوچها اين عمل را با بيم و ترس زايد الوصفى انجام مىدهند .\r\n","page_name":" 71 ","page_number":101},
  {"content":"\r\n\r\nبرسد و بتواند وظايف شوهردارى را بر عهده بگيرد تشريفات ازدواج ( عروسى ) توسط ملا و در حضور دوستان و اقوام عروس و داماد انجام مىگيرد و داماد يك بار ديگر مهمانى و جشن عروسى داير مىكند و تا حد امكان از افراد خيل دعوت نموده با هرقدرتى كه داشته باشد آن را باشكوه‌تر و مجلل‌تر برگزار مىكند و آنگاه پس از زفاف چند روزى به صورت مهمان پدرزن خود در خانه وى ميماند سپس مادر زنش بوى اجازه مىدهد كه با زنش به منزل آينده خودشان بروند « 1 » و در هنگام ترك خانه پدرزن ، جهاز دختر به ترتيبى كه در مراسم سنگ قيد شده به او هديه مى گردد و اين جهاز كم‌وبيش از همان كالائى است كه در مورد اول توسط مرد جوان داده شده بود باضافه مقدارى پارچه ، قاليچه ، و ساير لوازم منزل برحسب قدرت و امكاناتى كه پدر و مادر دختر براى تهيه و تامين آن داشته باشد .\r\nدر ضمن تحقيقات و مطالعات اينجانب در موارد گفته شده و ساير موارد وابسته به آن ، من بسيارى از سنن و آداب و عادات يهود و قوانين موسى را در ميان اقوام بلوچ كشف كردم بطورى كه به نظر مىآيد اخلاقيات مربوط به ازدواج و شرايط مقررات آن منحصرا از آن قانون‌گزار مقدس گرفته شده است . بلوچها چنان در اجراى دقيق اين مقررات و دستورها وسواس داشته و بدقت آنها را رعايت مينمايند و با توجه به اعتقاد عمومى چنان درست‌وحسابى به اين موارد عمل مىكنند كه پيمان‌شكنى در امر ازدواج تقريبا نادر است . چه اين هم شكلى مقررات تصادفى باشد و يا اصولا خودشان اين عادات و سنن را اتخاذ كرده باشند و چه اين سنن بعواملى دوردست نسبت داده شود كمبود آشنائى و اطلاعات من در مورد منشأ و اصل اين مردم نميگذارد تا سابقه سنن موجود را چه از طريق نوشته‌ها و چه بواسطه مصاحبه و بطريق زبانى درك كنم و روابط آن را با يهوديان روشن كرده و قطعا بگويم كه اين سنت‌ها از يهوديان به ارث به اين مردم\r\n\r\n\r\n","description":"","footnote":"\r\n( 1 ) - مادر عروس بايد نشانه بكارت دختر را خود ببيند . نظير عادتى كه در بين ارامنه وجود دارد ولى نه به اين شدت . اين آداب در اصل اقتباس شده از يهوديان است .\r\n","page_name":" 72 ","page_number":102},
  {"content":"\r\n\r\nرسيده است و يا از آن خودشان مىباشد . چنانچه گروهى از افغانها مصرانه رابط خود را با آنان انكار كرده و آن را مسأله‌اى بىاساس ميدانستند . ممكنست حقيقت اين باشد كه بلوچهاى امروزى اثرى از سيما و آداب و سنن و روش يهوديان نداشته باشند ولى باز هم نميتوان امكان دريافت اثراتى از آداب و سنن اين قوم را در ميان مردم بلوچ يك‌باره ناديده گرفت . براى قبول اين حقيقت بايد توجه داشت ، اگرچه ممكنست بلوچها هنوز هم پاره‌اى از مقررات قديمى خود را حفظ كرده باشند ولى ميتوانيم به آسانى تصور كنيم كه رابطه و اتحاد مكرر آنها با اعراب و ساير مهاجمينى كه از اين كشورها آمده‌اند مىتواند سيماى اجتماعى آنانرا تغيير داده باشد . تا آنجا كه من اطلاع دارم مواردى در ميان جامعه بلوچ امروزى انجام ميگيرد كه بدقت و صراحت در اين باره در قرآن دستورى داده نشده است . فى المثل در واقعه مرگ شوهر يك زن جوان برادر وى موظف و مكلف است كه با زن برادر مرده ازدواج كند و در نتيجه چنين اتحادى نسبت بمالكيت متوفى حق وراثت مىيابد .\r\nاگر متوفى برادرى نداشته باشد زن آزاد است كه براى خود شوهر ديگرى انتخاب نمايد . زن از لحظه‌اى كه ازدواج مىكند از زير نفوذ پدر و ساير اقوام پدرى خارج ميگردد . اگر زن شوهردارى عاشق مرد ديگرى شده با وى فرار كند و يا دختر نامزد شده‌اى از خانه پدرش فرار كند عمل ايشان بر خلاف شرافت و وظايف آنان و مخالف شوؤن اجتماعى محسوب مىگردد . اگر چنين حادثه‌اى پيش بيايد ، كشتن دختر و زن و عاشقى كه با وى فرار كرده مجاز شناخته شده و تنها راه پاك‌كردن اين ننگ و كامل‌ترين كفاره‌اى است كه اجتماع بلوچ آن را مجاز مىشناسد . بايد دانست فرار زن شوهردار و يا دختر نامزد شده و سرپيچى از اين مقررات اجتماعى در بلوچستان امرى ناشناخته است . ممكنست مردى پس از ازدواج ولى قبل از زفاف زن آينده خود را رها كند ، مشروط بر آنكه دختر بودن وى در حضور صالحين قوم ثابت شده باشد . بايد دانست اين مورد هم بندرت اتفاق مىافتد زيرا اولا ثبوت اين امر به وضع رضايت‌آميز در بين\r\n\r\n","description":"","footnote":"","page_name":" 73 ","page_number":103},
  {"content":"\r\n\r\nايشان مشكل است ثانيا كينه‌اى مهلك بين خانواده‌ها بوجود مىآورد تا اين تهمت بىاساس را فرونشانند .\r\nحالا صحبت درباره براهوئىها يا دومين گروه بزرگ بوميان بلوچستان باقى مانده است . از آنجا كه مجبورم موارد تفاوت ايشانرا با بلوچها اظهار دارم فقط مشخصات معدود و خاصى را كه لازم دانسته و وضع براهوئىها را روشن‌تر مينمايد بيان ميكنم .\r\nايل براهوئى نيز مانند بلوچها بطوايف و خيلهاى متعددى تقسيم شده است و مردم آن ، زندگى را هميشه در كوچ‌نشينى و جابجا شدن ميگذرانند .\r\nكوچ براساس فصول سال انجام مىگيرد يعنى تابستان در محلى و زمستان در ناحيه‌اى ديگر از سرزمين بلوچستان بسر مىبرند و در واقع ييلاق و قشلاق دارند .\r\nهمچنين بخاطر تأمين مراتع و علوفه دامهائى كه پرورش مىدهند بدنبال آب و علف در طول سال چندين بار محل سكونت خود را تغيير مىدهند موردى كه تقريبا در ميان اقوام بلوچ نادر است . در فعاليت ، كار ، قدرت ، و تحمل در برابر شدايد كمتر مردمى ممكنست از براهوئىها جلوتر باشند . سرماى نواحى كوهستانى بلوچستان و گرماى دشت پست كوچ گنداوا براى آنها يكسان بوده و به خوبى آن را تحمل مىكنند . از لحاظ قيافه و سيما چنان با بلوچها متفاوتند كه محال است فردى را از يك طبقه با طبقه ديگر يعنى براهوئى را از بلوچ تشخيص نداد و براهوئىها بر خلاف همشهريان خود كه صورتى كشيده و چهره‌اى بلند و اندامى درشت دارند ، استخوانهاى كوتاه و كلفت و صورتى مدور و چهره‌اى مسطح دارند . بايد بگويم كه من تابحال ساير اقوام آسيائى را كه به براهوئيها شباهت داشته باشند نديده‌ام زيرا عده‌اى از ايشان موها و ريشهاى خرمائى رنگ دارند . در گله‌دارى و دامپرورى و اهلى كردن دام و اشتغالات خانوادگى پركار و زحمت‌كشند و عده‌اى كه در حوالى دشتهاى جنوبى كلات بسر مىبرند اراضى وسيعى را زير كشت گرفته و محصولاتى تهيه مىكنند كه براى فروش بهندوان و ساير تجار به شهرهاى كلات و بلا و حوض‌دار صادر مىشود . محصولات كشاورزى و فروش پنير و روغن حيوانى كه از دامها و\r\n\r\n","description":"","footnote":"","page_name":" 74 ","page_number":104},
  {"content":"\r\n\r\nگله‌هاى خود فراهم مىكنند و معدودى مصنوعات از قبيل پتوهاى درشت‌باف و قالى و نمد كالاى سوداگرى براهوئيها را تشكيل داده تنها رشته سوداگريست كه به آن وارد ميشوند . غذاى اين مردم نظير بلوچها است به‌جز آنكه گوشت تازه را بهر چيز ديگر ترجيح مىدهند . گوشت را تقريبا نيم‌پخته و بدون نان و نمك و سبزى مصرف مىكنند .\r\nبراهوئىها به گوشت‌خوارگى مفرط مشهورند و چون گله‌دار بوده و تعداد بيشمارى گوسفند و بز پرزا و بارور دارند قادرند تمايل گوشت‌خوارگى خود را به حد اعلى ارضاء نمايند .\r\nآنها در نهايت صداقت اظهار مىدارند كه چون در كوهستانهاى سرد زندگى مىكنند غير ممكنست كه زمستان را بدون مصرف قسمت عمده‌اى از غذاى حيوانى گذراند و در واقع به اين ماده نه تنها به صورت يك غذا مىنگرند بلكه آن را ماده‌اى گرمازا مىشناسند و در واقع بجاى مشروبات الكلى كه در اروپا مصرف مىگردد مصرف مينمايند . براهوئيها گوشت را نه تازه مصرف مىكنند بلكه براى تأمين گوشت ايام زمستان در اواخر پائيز دست به كار تهيه كنسرو گوشت مىگردند . ابتدا گوشت را در آفتاب خشك كرده و بعد آن را با دود هيزم سبز دودزده مىكنند . گوشتى كه به اين طريق فراهم مىشود بهيچوجه طعم نامطبوع ندارد و مزه آن با طعم گوشت زبان گوزن كه از روسيه صادر مىگردد تقريبا يكى است . اين گوشت ممكنست چند ماه نگهدارى شود و در ماه‌هاى سرد به خوبى سالم و محفوظ ميماند . تنها مراقبتى كه لازم است رعايت شود آنست كه قطعات گوشت را طورى قرار دهند كه بر رويهم نيفتند و هرتكه از ديگرى جدا باشد .\r\nبنابر سنن معمول ، براهوئيها نيز مانند بلوچها بقول و وعده خود وفادارند و همچنين مهمان‌نواز مىباشند و من آنانرا از لحاظ منش و خصوصيات عمومى اخلاقى و اجتماعى بسيار برتر از بلوچها مىشناسم . از آنچه اكنون گفتم استنباط مىشود كه براهوئىها طبقه‌اى آرام‌تر و فعال‌تر و خلاق‌ترند و خلق و خوى ايشان قطعا مخالف غارتگرى و عصيانى است كه ديگران داشتند . نميتوان اين خصلت را زائيده احساسات و تمايل براهوئيها دانست زيرا همين مردم در تهور شخصى و تحمل انزوا و سختىها از\r\n\r\n","description":"","footnote":"","page_name":" 75 ","page_number":105},
  {"content":"\r\n\r\nساكنين كليه سرزمينهاى مجاور پرطاقت‌تر و جلوترند . رؤساى براهوئى نسبت بطوايف و خيلهاى تابعه مستبدانه‌تر از رؤساى بلوچها رفتار مىكنند و مردم در حفظ احترام و شوون قبيله‌اى و اطاعت و احترام برؤسا متعصب‌ترند گرچه بطور كلى با احساساتى مختلف و با نظر ديگرى اين فرمانبردارى را مرعى ميدارند . اگرچه خيلى بىتمدن بوده و رفتارى ناهنجار و غيرعادى دارند ولى بطور كلى معتدل‌ترند و خوى تجاوز آنها در اعتدال است . براهوئىها از بسيارى از اعمال و آثار بسيار بد بلوچها نظير كينه‌جوئى ، قساوت و آزمندى و طماعى مبرا هستند و بندرت در ازاى خدمتى كه انجام مىدهند يا كمكى كه مىكنند انتظار پاداشى دارند . حق‌شناسى ايشان پايدار و محكم بوده و وفا - دارى آنان نيز چنين است به حدى كه روساى طوايف بلوچ افراد براهوئى را بعنوان رازدارترين محرمها و مطمئن‌ترين نوكران و خدمتگزاران خود نگهدارى مىكنند .\r\nمشغوليات براهوئىها نظير اشتغالاتى است كه در ميان بلوچها معمول بود به حدى كه نيازى به تعريف و تشريح مجدد آن نمىبينم . براهوئىها افتخار مىكنند كه بهترين تيرانداز بوده و از بلوچها ماهرترند و در واقع اين حقيقتى است قابل قبول و بدون چون و چرا . علت آنست كه براهوئيها ورزيدگى بيشترى در تيراندازى دارند . هيچ براهوئى گدان خود را ، حتى بفاصله چند صد يا رد ، بدون حمل اسلحه ( تفنگ فتيله‌اى ) ترك نميكند . براهوئيها شمشيرزنان ماهر و دليرى هستند ولى هرگز نيزه به كار نميبرند زيرا نيزه را اسلحه‌اى بىفايده و مزاحم مىدانند . در زمستان و در تابستان ، در يخبندان و گرما يكنوع لباس مىپوشند ، لباس يك براهوئى عبارتست از پيراهنى ازاد و گشاد و سفيد رنگ شلوارى از همان پارچه پيراهن ، كلاهى نمدى . چوپانها اغلب پوشاكى از نمد سفيد « 1 » مىپوشند و آن به ترتيبى ساخته شده كه بدور بدن پيچيده شده و در روى سر جمع مىشود يعنى آن را طورى ساخته‌اند كه از روى سر با شيبى تند به اطراف ختم گردد و باران و برف را رد كند و در واقع غرض از اين پوشش بيشتر رد كردن باران و برف است نه تامين\r\n\r\n\r\n","description":"","footnote":"\r\n( 1 ) - چوخا\r\n","page_name":" 76 ","page_number":106},
  {"content":"\r\n\r\nگرماى بيشتر . زندگى خانوادگى براهوئى ساده بوده بسادگى نيز مىگذرد . مردان از گله‌ها مراقبت مىكنند ، زمين شخم ميزنند و ساير كارهاى پرزحمت و خارج از منزل را انجام ميدهند . اگر لازم باشد زنان نيز در اين موارد بمردان كمك مىكنند ولى بيشتر وظايف زنان شامل خانه‌دارى است و اعمالى نظير شيردوشيدن ، كره‌سازى ، پنيرسازى ، روغن‌سازى و همچنين نمد مىسازند قاليچه و پارچه‌هاى سفيد زبر مىبافند . چنان كه پيش از اين اشاره كردم زنان از اجتماع مردان جدا نيستند و همه باهم زندگى مىكنند و بر سر يك سفره غذا ميخورند . لباس زنان مشتمل است بر جامه‌اى بلند و شلوار كه هردو از پارچه پنبه‌اى است . وقتى بسن بلوغ ميرسند بر روى لباس سابق يك نوع جليقه كه در پشت با بند بسته مىشود و جلوى آن با نقشها و طرحهاى خنده‌آورى از پرندگان و حيوانات كه با نخ رنگين بافته شده تزئين مىگردد مىپوشند . از نظر مذهب براهوئىها مسلمان سنى هستند و امور دنيوى مذهب آنان نظير ازدواج ، دفن اموات ، برحسب عقايد و اصول مذهب انجام ميگيرد . بنابراين در اجراى مراسم مذهبى چيز تازه و متفاوتى از ساير بلوچها مشاهده نميگردد مگر اينكه بايد خاطرنشان شود كه سادگى در تمام پديده‌هاى زندگى آنان آشكار است و حتى در سنن و آداب اجتماعى ايشان نيز كمال سادگى به چشم مىخورد منتهى بدين مسائل توجه خاص داشته و احترام بيشترى ميگذارند .\r\nپيش از آنكه نكات مختصرى درباره ساير جماعات اصلى شهر كلات يعنى هندوها ، بابىها « 1 » و دهوارها بيان كنم اين قسمت را با اضافه نمودن فهرستى از طوايف براهوئى تكميل ميكنم تا هم نمونه‌اى از تنوع و گوناگونى مردم براهوئى نشان داده شود و هم به پيچيدگىهاى حاصل از اين تقسيمات واقف گرديم .\r\n\r\n\r\n","description":"","footnote":"\r\n( 1 ) -  Babee \r\n","page_name":" 77 ","page_number":107},
  {"content":"\r\n\r\nطوايف براهوئى نام / تعداد مردان جنگى / نام روسا\r\nقنبرانى ( قمبرانى ) / 1000 / محمود خان\r\nزهرى / 8000 / قادر بخش\r\nمينگل / 10500 / ولى محمود خان\r\nسوملارى / 4000 /\r\nگرگنانى ( گرگنارى ) / 300 /\r\nامام حسينى / 2000 / شيخ لهار\r\n Koolche Bhugwa \r\n/ 500 /\r\nمحمودانى / 500 /\r\nمورها / 1000 /\r\nكورى / 150 /\r\nبرجى / 1000 /\r\nريكى / 700 /\r\nپندرانى / 3000 /\r\n Rysutko \r\n/ 100 /\r\nشروارى / 8000 /\r\nرئيسانى / 1500 /\r\nپنچارى / 2000 /\r\nبيزنجو ( بزنجا ) / 1000 / رحمت خان\r\nشجاع الدينى / 1000 /\r\nممسنى ( محمد حسنى ) / 1500 /\r\n\r\n","description":"","footnote":"","page_name":" 78 ","page_number":108},
  {"content":"\r\n\r\nهارونى / 200 /\r\nرودانى / 600 /\r\nساسولى / 200 /\r\nكور و چوكو / 500 /\r\nبه جائى / 700 /\r\nكرد / 200 /\r\nناگرى / 2000 /\r\nكيجون بوليدى / 7000 /\r\nناصر رودينى / 3000 /\r\nچوته / 700 /\r\nكهدرانى / 5000 /\r\nميروارى / 7000 /\r\nكلادهى / 300 /\r\nگالوسورى / 250 /\r\nكلاچى / 250 /\r\nلاگى / 3000 /\r\nكورى / 1500 /\r\nمحمود شاهى ( محمد شئى ) / 1500 /\r\nدبوكى / 4000 /\r\nرئيسانى / 800 /\r\nقيصرى / 1000 /\r\nمورى / 300 /\r\n\r\n","description":"","footnote":"","page_name":" 79 ","page_number":109},
  {"content":"\r\n\r\n Gudjagay \r\n( گوجاگى - گوجرگى ) / 200 /\r\nجيانى / 60 /\r\nموسيانى / 1000 /\r\nسراوانى / 10000 /\r\nسرفرانى / 2500 /\r\nپورجائى / 200 /\r\nكوچكا / 300 /\r\nبهولدرا / 300 /\r\nريدى / 1700 /\r\nعيسوانى - مهرانى - جمالزائى - گورانى - ساموزئى - پوتائى - چنگيزى - دودايى ( دودايه‌اى ) - جيخو - رود انزئى - حسنى - چم روزئى - شاهوزئى -  Kuntinzuyee  - رمضانزئى - شرزئى - گل‌زئى - بنگل‌زئى - بمباك‌زئى - راهزئى شادانزئى - شاهوزئى -  MooRooee  - و نظاير ان .\r\nمىتوانستم اقلا دو برابر تعدادى كه گفته شد طوايف و قبايل براهوئى را بر شمارم ولى چون فهرستى كه داده شده مشتمل بر طوايف اصلى و پرجمعيت براهوئى است و از طرفى تنوع و گوناگونى و جمعيت زياد براهوئى را نشان مىدهد لزومى نمىبينم كه نام تعداد ديگرى از اين طوايف را بنويسم يا از تقسيمات فرعى طوايف بر خيل و جوامع ديگر سخنى بميان آورم . تسميه بسيارى از طوايف ريشه و مبنائى دارد يا بعبارت ديگر سابقه تاريخى بعضى از قبايل معلوم بوده نام عده‌اى اصلا بر ريشه و مبنائى قرار ندارد . طايفه قنبرانى نامش از اسم قنبر گرفته شده كه اين شخص مؤسس حكومت در بلوچستان بوده و اجداد محمود خان رئيس كل بلوچستان نيز از اين طايفه‌اند . زهره‌اى و پندرانى در ناحيه‌اى كه به همين نام خوانده مىشود زندگى مى كنند ، معتقدم تسميه گرگنانى از كلمه گرگ كه نامى است فارسى گرفته شده و همچنين\r\n\r\n","description":"","footnote":"","page_name":" 80 ","page_number":110},
  {"content":"\r\n\r\nشروارى و يا شرزائى از كلمه شير و هارونى و قيصرى از هارون خان و مير قيصر گرفته شده يعنى در واقع نام طايفه از عنوانى كه از اسلاف به ارث رسيده گرفته شده است .\r\nمحمودانى از محمود خان ، خان فعلى كلات ، جمالزائى و چنگوزائى و شادان‌زئى و گل‌زئى از كلمات جمال و چنگوو شادان و گل به ترتيب به معناى زيبا و خوب و خوشحال و گل سرخ گرفته شده كه به آن كلمه زئى بمناىزادگان ، يك طايفه يا گروهى را تشكيل مىدهد مثلا طايفه زيبا و نظاير ان . دودايه‌اى كه از تركيب دو طايفه تشكيل شده كه اسم و وجه تسميه آن بر مبناى كلمات دوودايه قرار گرفته و بمعنا و بمفهوم طايفه‌ايست كه دودايه ( پرستار ) دارد . از اين امثله فراوان است و يك مستشرق با محصلى وارد بمسائل مشرق چگونگى و تركيب و مفاهيم آن را باسانى و به خوبى درمىيابد . به علت مهاجرت دائمى اين اقوام در قسمتهاى مختلف قلمرو زندگى و كشورشان ، طوايف تجزيه و كوچك شده و اغلب تغيير نام يافته است . من اغلب از براهوئىها سئوالاتى درباره طايفه‌اشان كردم و در حالى كه مىدانستم محل اصلى ايشان در گذشته غير از محل امروزى است نتوانستند جز نام فعلى و موجود سوابق قبيله‌اى را بيان دارند .\r\nافراد طوايف مختلف براهوئى باهم ازدواج مىكنند و مانعى از اين جهت وجود ندارد فقط طايفه قنبرانى دختر به كسى نميدهد زيرا معتقدند كه شخصيت خاصى در بين ساير طوايف داشته و بر آنان برترى دارند و ساير قبايل خصوصيات بزرگوارى آنانرا ندارند . اين طايفه در داخل خود باز بسه قسمت و گروه مجزا از هم تقسيم شده است كه هرگروه نام خاصى دارد ، مشتمل بر احمد زئى و خانى و قنبرانى . در سال 1810 كه در كلات بودم گروه اول فقط از هفت نفر تشكيل ميشد و عبارت بودند از محمود خان و پسرش و دو برادرش و يك خواهر و عمه و پسر عمويش . خانى در مقام دومين درجه از رؤسا و بزرگان قوم قرار دارند . اين عده در حدود بيست يا سى نفرند و مير مراد على در حوض‌دار و برادرش از خانىها مىباشند . بقيه افراد طايفه را بطور كلى قنبرانى مىنامند .\r\n\r\n","description":"","footnote":"","page_name":" 81 ","page_number":111},
  {"content":"\r\n\r\nمردان قنبرانى مجازند كه از طوايف ديگر زن بگيرند ولى همانطور كه گفته شد دختر به كسى نميدهند . بعضى از براهوئىها و بلوچهاى رند نسبت بهم اين نوع آداب را رعايت مىكنند . من درباره علت ظهور اين آداب و رسوم برترشناسى نتوانستم دليل قانع‌كننده‌اى پيدا كنم جز آنكه تصورى دارند كه قديم‌ترين قوم بوده و حكومت را ابتدا ايشان داشته‌اند و لذا حق قدمت به آنها برترى نژادى و مقامى مىدهد .\r\nهندوهائى كه در كلات زندگى مىكنند اصولا تجارى هستند از اهالى شهر مولتان و شيكاپور و بطور كلى و عمومى هم حكومت كلات و هم مردم به آنها احترام ميگذارند . در انجام مراسم مذهبى ازاد بوده و بميل خود تشريفات دينى را بدون دخالت و يا آزار ديگران انجام مىدهند . هندوها جرات ندارند زنان و يا اقوام اناث خود را به كلات بياورند علت آن بىجواب است و در واقع اين‌طور فرض مىكنند كه نميتوان اعتماد كامل به وعده و قول و قرار و حمايت حكومت داشت و مىگويند اگر چنين بكنند ممكنست تشويق بشوند تحمل زندگى اين محل را نموده و در آن متوطن گردند . تعداد هندوان كم نيست در حدود 400 تا پانصد خانه در داخل ديوار شهر متعلق بهندوان است و بسيارى از ايشان نيز ثروت هنگفتى دارند ولى با وجود همه اين ثروت و منافع حاصله و آسايش موجود به خوبى درك مىگردد كه هندوهاى كلات بايد در زمره بدبخت‌ترين افراد محسوب گردند . اين‌ها فقط هر سه يا چهار سال و گاهى با فاصله‌اى طولانىتر براى ديدار زن و بچه بموطن اصلى ميروند . در مدتى كه در كلات هستند دورى از خانه و خانواده و زندگى در انزوا و خلوت و دور بودن از اجتماع آنانرا مغموم و افسرده‌خاطر گردانده اغلب ناراضى و مايوس و بيمارند . رقت‌آورترين و اسف‌انگيزترين آثار پول‌طلبى و تشنگى به جيفه دنيائى كه جزء لا ينفك ذات هندوهاست در اين جمع به خوبى مشاهده مىگردد و طمع و آز از ناصيه آنان پيداست . اين جمع حتى پس از آنكه به قدر كافى مال اندوخته و از نعمت و پول بىحساب بىنياز شده‌اند باز داوطلبانه تمام مواهب و بركات عقلى و منطقى را فدا كرده و بخاطر مال دنيا از ساير لذات معنوى و خاكى ديگر چشم پوشيده‌اند . اكنون\r\n\r\n","description":"","footnote":"","page_name":" 82 ","page_number":112},
  {"content":"\r\n\r\nگفتم كه هندوها مراسم مذهبى را آزادانه در كلات مرعى مىدارند و به همين جهت معبدى  ( Pagoda )  بزرگ در كلات ساخته‌اند و تعدادى برهمن داوطلبانه در آن به خدمت اشتغال دارند . بنابر روش قديمى و معمول هندوها براى مخارج معبد و وظيفه براهمه اجازه داده شده است كه بكالائى كه وارد شهر مىگردد ماليات ببندند . اين ماليات را دهرام پيسه  ( Dhurum pysa )  يا پول مذهبى مينامند و راجع به معنى و ريشه اين رسم بعد شرح مفصل داده خواهد شد . هندوهاى كلات بدون چون‌وچرا و از روى تعصب از مقررات مذهب براهمه پيروى نميكنند و نيز خود را زياد مقيد و پاىبند آن نشان نميدهند . وقتى فهميدم هم براهمه و هم پيروان ايشان هرنوع گوشت تازه‌اى را به غير از گوشت گاو ميخورند و بعضىها كلاه‌پوست بخارائى بر سر مىگذارند ، كه تمام اينها خود نقض مقررات مذهبى و بر خلاف مسائلى است كه بايد به آن بىنهايت مؤمن و وفادار باشند ، مات و متحير شدم . لباس هندوها نيز ارخالق يا قبائى است كه از پارچه گلدارى ساخته شده و يقه آن را در سمت راست گره ميزنند و چون مسلمانان يقه را در سمت چپ گره ميزنند بنابراين اين تفاوت وجه مميزه هندوها و مسلمانها مىگردد . هندوها شلوارى تنگ و بلند كه تا روى پا ميرسد و عمامه‌اى بزرگ ، رنگين يا سفيد ، برحسب ذوق شخصى ميپوشند . از نظر قيافه تفاوتى جزئى بين آنان مشاهده مىگردد . پوستى متمايل بزرد و پريده‌رنگ ، موهائى سياه تيره و ريش پرپشت داشته و عادت دارند كه ريش را بلند نموده اصلاح نكنند . زبان ايشان هندى و از نوع لهجه‌ايست كه در استان پنجاب به آن تكلم مىشود و حساب دفاتر بازرگانى را نيز با اين زبان نگه ميدارند .\r\nدر شرح مسافرت يازدهم فوريه در مورد بابىها و مطالعاتى كه درباره آنان داشتم معدود و متفرق به مطالبى اشاره كردم و اينك معتقدم كه اين گروه را بايد سومين طبقه ساكنان دائمى كلات بشمار آورد . با وجود اين چون بومى بلوچستان نبوده و در بين همشهريان طايفه‌اى مهم نمىباشند درباره آنان مختصرا اشاره‌اى مىشود . اين‌ها طبقه‌اى از مردم چادرنشين و پركارى هستند كه اكثريت\r\n\r\n","description":"","footnote":"","page_name":" 83 ","page_number":113},
  {"content":"\r\n\r\nافراد آن در سرزمين پادشاه كابل و سرزمين درانى « 1 » زندگى مىكنند ، جائى كه گله‌هاى گوسفند و بز خود را بچرا برده در چادرها بسر مىبرد . بعضى از ايشان همانطور كه گفته شد به كلات و بعضى از شهرها مهاجرت كرده بتجارت پرداخته و بازرگانانى معتبر شده‌اند و به تبعيت از حرفه بازرگانى خوى وحشى بومى را رها كرده در شهرهاى بزرگ سكونت گزيده‌اند . من دلايلى دارم كه بموجب آن معتقدم تعداد بيشمارى از آنان و افرادى شبيه بايشان در قسمت‌هائى از شمال استان پنجاب زندگى مىكنند .\r\nدهوارها يا دهقانان ( هردو كلمه مترادف بوده به معناى دهاتى است ) چهارمين و آخرين طبقه از جوامعى است كه من آن را بعنوان جامعه اصلى و مؤسس كلات مىشناسم .\r\nاين مردم در قسمتهاى مختلف سرزمين كلات زندگى كرده و بنامهاى مختلفى مشهورند و هرگروه را بنام محلى مىنامند كه در آنجا زندگى مىكنند .\r\nمثلا ساكنان نواحى مستونگ ، ترى و پرينگواد  , Teree . Pringuwadh ) ( mustoong  دهاتى در شمال كلات را دهوار نمىگويند بلكه آنانرا مستونگى و تريچى و پرينگوارى مىخوانند . ريشه و اصل اين مردمرا نتوانستم تعيين كنم و اثرات\r\n\r\n\r\n","description":"","footnote":"\r\n( 1 ) - درانى طبقه اول افغانها بشمار مىآيد . احمد شاه ابدالى از طايفه درانى بود و در اعقاب وى پادشاهى و حكومت باقيماند . درانىها بطوايفى تقسيم ميشوند و سرزمين زندگى و قلمرو قدرت ايشان وسيع است . قندهار پايتخت درانيهاست و پس از آن در تعدادى از شهرهاى درجه دوم و كوچك نيز بسر مىبرند . براى مطالعه تاريخ مفصل در اينها و افغانها به خوانندگان توصيه مىكنم نوشته‌هائى را كه توسط عالىجناب\r\n Elphinstone , Lnvoy to The Court of Kabool \r\nمنتشر شده مطالعه كنند . وى اكنون در پونه زندگى مىكند و تبحر و دانشمندى او سبب گرديد تا با كفايت كامل و به خوبى از عهده اين مسئوليت برآيد و من نيز بخاطر دوستى و مكاتبات فيما بين مديون ايشان هستم .\r\n","page_name":" 84 ","page_number":114},
  {"content":"\r\n\r\nو نشانه‌هائى محققانه بيابم ولى زبان محاوره‌اى اين جماعت بطور كلى و عمومى فارسى سره و خالص است و باين‌جهت مىتوان معتقد بود كه ايشان از اعقاب ايرانيان و فارسى زبانانى هستند كه پس از بازگشت نادر شاه از هند در اين نواحى باقى مانده‌اند . ولى از طرف ديگر گروهى از ايشان اعقاب خود را بزمانى خيلى جلوتر از حمله نادر نسبت مى - دادند و به اين ترتيب نظر قطعى نميدهم .\r\nپيشه آنان كشاورزى بوده ، آنانى كه در كلات و يا در حول‌وحوش كلات بسر مىبرند موظفند بدون دريافت حقوق و دستمزد بخان كلات خدمت كنند . اين خدمات عبارتند از تهيه آب ، سوخت ، علوفه و غلات براى خان و مهمانان ايشان و دام آنان ، شركت در شكارهائى كه خان در حوالى شهر كلات انجام ميدهد ، قاصدى و نامه‌رسانى هميشه و هرگاه كه براى انجام خدمات عمومى لازم باشد . در ازاى اين بندگى دهواران از معافيت‌هائى بهره‌مند مىگردند مهمترين و پرمنفعت‌ترين اين بخشودگىها عبارتند از : زمين‌دارى بدون پرداخت ماليات ، عدم پرداخت عوارض محصولاتى كه توليد مىكنند و يا براى فروش ببازار ميآورند ، معافيت از خدمت بنيچه در ناحيه كلات ، امتياز چراى گله در هرقسمت از كلات باستثناى اراضى مزروعى و مجاور مزارع . دهوارها از نظر قيافه و سيما و عادات و سنن با ساير اقوام بلوچ و براهوئى و جوامع ديگر تفاوت دارند . اصولا مردمى آرام و بىزيان بوده و فقط به كار خودشان توجه دارند . ظاهرا از اعتراف ضمنى به برترى بلوچها و براهوئىها و از اينكه نمىتوانند با بلوچها و براهوئىها ازدواج كنند خوشحالند زيرا در صورت ادعاى برترى ناچارند با اين اقوام از در ستيزه و جنگ و منازعه برآيند و آن را مخالف پيشرفت كار و آرامش خود مىدانند . همانطور كه از نام دهوار و دهقان برمىآيد اين جوامع در ده سكونت داشته هيچگاه مهاجرت نمىكنند و توجهى بزندگى كوچ‌نشينى ندارند .\r\nزمينهاى اطراف ده را شخم زده كشت مىكنند و محصولات مختلف كشاورزى را بطوايف كوچ‌نشين و هندوها مىفروشند . آنها كه در دهاتى دور از پايتخت ( كلات ) زندگى مىكنند\r\n\r\n","description":"","footnote":"","page_name":" 85 ","page_number":115},
  {"content":"\r\n\r\nبرئيسى كه در قلمرو او بسر مىبرند چيزى مىپردازند و يا براى حفاظت خود به بعضى از رؤساى طوايف باجى مىدهند .\r\nاز نظر صورت و هيكل ، دهوارها از حد متوسط پائين‌ترند يا بوجه ديگر ابدا خوبرو و مقبول نيستند ، قيافه‌اى درشت و كودن داشته گونه‌هائى با استخوان برجسته و درشت و پرشيب دارند ولى عليرغم ظاهر زشت از سيماى آنان امانت و درستى و راستكارى و خصايل پسنديده كاملا خوانده مىشود .\r\nمردمى هستند مودب و با تمدن و نسبت بخارجيان مهربانند ولى فاقد شهرت خصلت مهمان‌نوازى بلوچها و براهوئىها هستند . گرچه وقتى جنگى اتفاق مىافتد و خان سرباز مىگيرد اين جماعت بنيچه‌اى از سربازان جنگى تشكيل نميدهند ولى با وجود اين اعتماد و وفادارى آنها چنان موردنظر است كه عده‌اى از دهواران محافظ دائمى و شخصى قصر خان كلات را تشكيل داده و مراقبت ؛ دروازه‌هاى شهر با ايشان است . دهوارها مسلمان سنى بوده و در اجراى مراسم مذهبى و آداب و سنن ، بخصوص چنان نظير براهوئيها هستند كه شرح مفصل و مسائل مذهبى ايشانرا كارى دوباره و زايد ميدانم . دهوارها جدائى زنان را كه در كشورهاى مسلمان به صورت عادتى مخالف احساس بشرى و يادگارى از بربريت و جاهليت وجود دارد استهزاء مى كنند و احساس آنان نسبت بزن و رفتارى كه با جنس مونث دارند ايشانرا روشنفكرترين جامعه مسلمان و پيروان دين اسلام نشان مىدهد . در ميان افغانها و در قسمتهائى از آسيا طايفه‌اى بزرگ زندگى مىكند بنام تاجيك . مشخصات تاجيكها چنان با دهوارها يكسان بوده و شباهت تام دارد كه من شكى ندارم كه هردو از يك قوم و نژادند . تاجيكها نيز به آرامش و غير متجاوز بودن شهرت داشته مردمى هستند پركار و پاىبند قول و قرار خود . شغل ايشان گله‌دارى و دامپرورى است و در خانه‌هاى گلى و در اجتماع قريه بسر مىبرند . اين مردم محل سكونت خود را ده مينامند نه تومان . اصطلاح\r\n\r\n","description":"","footnote":"","page_name":" 86 ","page_number":116},
  {"content":"\r\n\r\nتومان خاص و معمول افغانها و سرزمين افغانستان مىباشد .\r\nاينك كه نتيجه مطالعات و مذاكرات و مشاهدات خود را در شهر كلات پايان مى دهم بايد متذكر شوم كه دو يا سه طبقه ديگر از جوامع در كلات بسر مىبرند . نظير جت‌هاى كوچ گنداوا و مكرانى يا بوميان مكران و سندىها از مردم سند كه از آنها هنگام بيان داستان نواحى مربوط بحث خواهم كرد .\r\n\r\n","description":"","footnote":"","page_name":" 87 ","page_number":117},
  {"content":"\r\n\r\n\r\nبخش پنجم\r\nتجديد داستان - ملاقاتيان - دارو - داروغه محمود خان - نامه - تحفه - گردش دوم در شهر - انگيزه - آشنايان - ملاقات با ملائى از كرمان - مذاكره - مشكلات مسافرتش - اميدها - پيشنهاد ملا - پذيرفته شد - بارها ميرسند - علل معطلى طرز عمل بلوچهاى بزنجا - رفتار - چگونه مقاومت شد - اقدام نهائى و تهديد - اقداماتى كه امير سند براى شناسائى مؤلف و رفيقش نمود - در نامه‌اى شرح داده شد - تصميمى كه در نتيجه آن گرفته شد - آماده شدن جهت خروج از كلات - مقاصد و نقشه‌هاى نوكران افغان ما - چگونه جلوى آن گرفته شد - منظره خنده‌آور طبابت ما - اشتباهات افرادى كه مىبايست داروها را مصرف كنند - مهم نبود - هوندى يا حواله بومى - راهى كه كشف شد - تصميمى كه براى اساس آن گرفته شد - نوشكى - اجير كردن - شتربانان براهوئى - هندوها مسائلى را بزرگ جلوه دادند - اعتراض - توفيق - عقيده درباره تجارت و سوداگرى ايشان - داستان محرك احساسات مردى جوان - پدرش كشته شد - دليل آن - شهرت طبابت مؤلف و رفيقش - درخواست شد كه از خانواده يكى از پيشكاران ديدار كنيم - رضايت - اندرز و اصرار ملا - شرحى مشغول‌كننده در خصوص پذيرائى كاپتن كريستى در حرم و پايان ديدارش - داروغه براى دريافت دارو مراجعه مىكند - مبالغه و گزافه‌گوئى او -\r\n\r\n","description":"","footnote":"","page_name":" 88 ","page_number":118},
  {"content":"\r\n\r\nكمى بان توجه شد - سرقت در شهر - اقداماتى درباره آن - سارقين دستگير و تنبيه شدند - چگونه - نظر درباره آن - اجبار به ديدار از داروغه - هندوها روزى را براى خروج از كلات تعيين مىكنند - مداخله افغانى - سوألات كنجكاوانه داروغه - علت و فايده آن - اعزام نماينده از كابل بحضور محمود خان - جواب - گمان - تعارف محبت‌آميز و دوستانه همسر پيشكار - پذيرفته شد .\r\nشانزدهم - هفدهم - هيجدهم - نوزدهم - بيستم و بيست و يكم فوريه : از آنجا كه اين چند روز بدون اتفاق يا واقعه‌اى جالب گذشته وقايع آن را يك جا برشته تحرير درمىآورم و به اين ترتيب از شرح روزانه مسافرت خوددارى ميكنم .\r\nبرطبق معمول گروهى از مردم براى ملاقات ما آمدند كه از آن ميان جمعى براى دريافت دارو بما فشار مىآوردند اما در برابر سماجت و اصرار آنان ببهانه اينكه هنوز بار و وسايل ما نرسيده است طفره ميرفتيم ، بهانه‌اى كه آورديم به آن خاطر بود كه از آن پس مزاحم ما خواهند شد . در روز شانزدهم با يكى از ماموران محترم و متشخص ملاقات كرديم .\r\nاين مرد مؤدب و محترم داروغه يا مباشر محمود خان بود كه دو روز پيش از كوچ گنداوا وارد شده بود تا از شهر كالاى مورد نياز جشن عروسى خان كلات را با يكى از دختران مير مراد على بن كار فراهم نمايد . او گفت كه برحسب تصادف اطلاع حاصل كرده است كه دو نفر از نمايندگان سوندرجى ( كه با برادر او از مدتها پيش آشنائى بسيار نزديك داشت ) از بمبئى آمده‌اند و لازم ديد تا براى ديدار و اداى احترام بملاقات آمده مراتب خدمتگزارى را كه از دستش برآيد ابلاغ دارد . ما مراتب حق‌شناسى و احساس خود را از اين رفتار مودبانه بيان كرده و اضافه كرديم كه جهت حمل عريضه‌اى « 1 » به او زحمت مىدهيم و درخواست داريم تا آن را به اربابش برساند و در آن نامه تقاضا كرده بوديم كه اجازه داده شود تا در مدت كوتاهى در كلات يا هر جاى ديگر از قلمرو خان اقامت كنيم .\r\n\r\n\r\n","description":"","footnote":"\r\n( 1 ) - عريضه در اينجا به معناى درخواست و نامه‌ايست كه يك مقام پائين‌تر براى شخص عاليمقام‌تر ارسال ميدارد .\r\n","page_name":" 89 ","page_number":119},
  {"content":"\r\n\r\nداروغه پاسخ داد كه با كمال ميل اين كار را به عهده مىگيرد و موجب مسرت وى خواهد بود و همچنين گفت كه در بهترين فرصت و مناسب‌ترين ايام نظرهاى ما را به اطلاع خان خواهد رساند و مطمئن است كه خان با درخواست ما بدون تأمل موافقت خواهد كرد .\r\nدر روز هيجدهم براى دريافت نامه بما سرزد و كاپتن كريستى بوى اطلاع داد كه سوندرجى هديه كوچكى براى خان وسيله ما فرستاده است و پيشنهاد كرديم وقتى جامه‌دانهاى ما رسيد آن را به كوچ گنداوا ببريم ولى داروغه نظر ما را نپذيرفت و توصيه كرد و گفت بهترين موقع تقديم آن هديه وقتى است كه خان به كلات بازگشته باشد .\r\nاقامت در اين شهر بيش از آنچه كه قبلا حساب كرده بوديم طول كشيد و اين تاخير پيش‌بينى نشده به آن علت بود كه منتظر ورود خدمتگزارى بوديم كه با اثاثيه از كوهن وات از او جدا شده و او را باميد رسيدن بلوچهاى بزنجا جا گذاشته بوديم و اينك نيز بخاطر ايمنى و سلامتى وى سخت در تشويش بوده و اين مساله ما را از هرگونه تصميم قاطع باز مىداشت . بهرحال بدنبال هرروز موفقيت‌آميز ، اشتياق بيشترى براى كسب اطلاعات درباره طبيعت و جغرافياى سرزمين‌هائى كه بايد طبق برنامه از آن ميگذشتيم پيدا مىكرديم . رفته‌رفته دريافتيم كه هندوئى كه از بمبئى بهمراه آورده‌ايم در كسب اطلاعات و پرسش مورد نياز ما از مردم بىخردى و خشونت به كار مىبرد و بناچار براى دومين بار و در روز بيستم براى كسب اطلاعات و جستجو و تحقيقات لازم خود به شهر رفتيم . در ميان گروههاى بازرگان و مسافران و فقيرها و مرتاضانى كه امروز آشنا شديم به ملا يا واعظى از اهل كرمان ( پايتخت استانى به همين نام در ايران ) برخورديم . وى بنا بدرخواست خواهرش كه در خلال چپاولى از جانب ناروئيهاى بمپور بوده شده سپس وسيله خانواده سلطان صاحب نماينده و مشاور مورد اطمينان محمود خان خريدارى شده بود به كلات آمده بود . از اين مرد دعوت كرديم بمنزلمان آمده و ديدارى از ما به عمل آورد تا بتوانيم درباره سفرش از ايران به كلات اطلاعاتى بدست آوريم . بموجب قرار قبلى صبح روز بيست و يكم به منزل ما آمد و پس از اينكه اطمينان يافتيم كه وى از طريق\r\n\r\n","description":"","footnote":"","page_name":" 90 ","page_number":120},
  {"content":"\r\n\r\nبمپور و كج « 1 » به كلات آمده است درباره آن نواحى و مردم آن سئوالاتى كرديم و او نيز اطلاعات زيادى بما داد . وقتى كه از وى درخواست كرديم جهت خريد اسب از بازار كرمان بعنوان راهنما با ما مسافرت كند او به محمد ( حضرت محمد ص ) و ريش پادشاه سوگند ياد كرد كه هيچ انگيزه و عاملى نميتواند او را وادار كند كه از راهى كه آمده است بازگردد و ضمن سخنان خود گفت : هرانسانى دو راه دارد ، كه اگر هركدام از آن دو راه را برگزيند خدا و پيغمبر بر او بايد شفقت آورد . يكى اينكه در بيابانى غيرمسكون و بىحاصل ، جائى كه نه آبى است و نه غذائى سرگردان باشد و ديگر اينكه ميان ناروئيهاى سگ‌صفت يا جائى كه در هرنفس بايد انتظار تحمل خفت و خوارى كشيدن داشته باشد گير افتد . او با دعائى ملتهب و اميد تب‌آلودى اضافه كرد : خداى قادر مطلق خودش همه اين نژاد و تبار را شرمنده و معدوم كند ، زيرا اسب مرا گرفتند و اين چپاولگران هرچه كه داشتم ربوده حتى از جامه‌اى كه دربر داشتم دريغ نكردند . اين اظهارات ما را تا اندازه‌اى دلسرد ميساخت ولى با بخاطر آوردن اينكه ايرانيان در موضوعاتى كه مربوط بكوشش و تقلاى شخصى خودشان و يا درباره تندرستى و امنيت و كيفيت حالشان باشد به گزافه‌گوئى و مبالغه مشهورند ، خود را تسلى داده و در آخر به خود گفتيم كه اين راه نبايد آنچنان‌كه ملا مىگويد خطرناك و زيان‌اور باشد . براى پرهيز از غليان سوءظن او ديگر سئوالى نكرديم و پس از آنكه نيم ساعتى درباره موضوعات مختلف طفره‌آميز سخن گفتيم به شهر بازگشت و همانطور كه از قبل داوطلب شده بود وعده داد كه روز ديگر كتابهائى به زبان فارسى بياورد و برايمان بخواند . با اين پيشنهاد با كمال ميل موافقت كرديم زيرا تمام اوقات پيش از ظهرهاى ما كسل‌كننده و كند مىگذشت و از طرفى وسايل سرگرمى و مشغولياتى نيز نداشتيم .\r\nبيست و دوم فوريه - ساعت سه بعد از ظهر از وصول اثاثه و رسيدن نوكر هندى\r\n\r\n\r\n","description":"","footnote":"\r\n( 1 ) - ميگفتند بمپور مركز زندگى رئيس است و كج پايتخت مكرانست . ( بنقشه مراجعه شود ) .\r\n","page_name":" 91 ","page_number":121},
  {"content":"\r\n\r\nخود بسيار خوشحال شديم او كه مسؤول اصلى حمل‌ونقل اثاثيه بود از گرفتارى و مصائب و شدايدى كه گروه ايشان به علت سرما و شتران بد ، تحمل كرده بودند مطالبى ناراحت‌كننده بيان داشت و گفت كه با ناراحتى زياد موفق به طى طريق و پيشروى شده‌اند ، ( حتى در اوج كسالت و خستگى به راه خود ادامه دادند ) زيرا مردم حوض‌دار آنقدر از سختى زمستان كلات مىترسيدند كه جرات آوردن گله‌هاى خود را به آن سامان نداشتند . اين خدمتكار اضافه كرد كه پس از جدائى ما دو روز در كوهن وات ماندند و در طول اين مدت نه رحمت خان و نه صاحب شترهاى كرايه‌اى كه به او اجازه داده شده بود بخانه‌اش برود پيدا نشدند و بنابراين جاى پرسشى نماند كه صاحب شتران از راهنمائى بلوچهاى بزنجا بهره‌مند شده بود . در صبح روز سوم رحمت خان با هشت مرد مسلح آمد و فورا پرسيد كه ما كجا رفته‌ايم و از اينكه به او گفته شد كه بدون وى رفته‌ايم خيلى خشمگين و مأيوس گرديد و چندين بار پرسيد كه آيا ما تاجريم يا دزد كه بدين روش نامعقول گريخته‌ايم ؟\r\nدر هنگام عصر برادرش بهادر خان و ساربان شترها بما پيوستند و ساربان بهانه‌هاى ابلهانه‌اى جهت غيبت طولانى خود اظهار داشت . هيچ‌چيز نمىتوانست خشم دو رئيس را هنگامى كه فهميدند ما از چنگ ايشان گريخته‌ايم فرونشاند . در يك لحظه تصميم گرفتند كارى كنند تا از بىاحترامى كه نسبت به قدرت آنان روا داشته‌ايم توبه كنيم ، بعد با خود عهد كردند كه در موقع بازگشت شديدترين تنبيه و تلافى را درباره ما اجرا كنند و سرانجام پس از يك مشاوره طولانى موافقت كردند جامه‌دانهاى ما را بازرسى كنند زيرا اصرار داشتند كه ( سونگ  ( Soong  حقوق گمركى آن دست‌كم يكهزار روپيه مىشود . همسفر ما اظهار داشت كه تمام اين اجناس به نصف بهائى كه آنها براى گمرك مطالبه مىكنند نمىارزد ، و اگر هم ميزان گمرك بقدرى باشد كه ايشان تخمين ميزنند ، تحت هيچ شرايطى حق ندارند كه آن را دريافت دارند . رحمت خان سخن او را قطع كرد و گفت ،\r\n\r\n","description":"","footnote":"","page_name":" 92 ","page_number":122},
  {"content":"\r\n\r\nشايد مطلع نيستيد كه ما بزنجاها تاجر مغول را در همين نقطه غارت كرده و كشتيم « 1 » . مرد هندى ما جواب داد : شما نمىبايست فكر كنيد كه مىتوانيد با ما به همان ترتيب رفتار كنيد يا تصور كنيد كه ما چهار پنج مرد مسلح مانند آن تاجر ترسوى مغول جان خود و مال اربابمان را در طبق اخلاص نهاده به تو بسپاريم . بزنجاها وقتى لحن قاطع او را ديدند اظهار داشتند عقيده به كار بردن اقدامات جابرانه‌اى ندارند و از مردان ما خواستند كه شمشيرها را باز كرده و آرام گردند زيرا در سرتاسر شب از باروبنه ما محافظت خواهند كرد . به اين موضوع گماشته جواب داد كه او و همسفرانش هميشه و طبق عادت و در طول مسافرت كمر بسته « 2 » و مجهز و آماده هستند . بزنجاها وقتى ما را تزلزل‌ناپذير ديده و چيزى براى خوردن نداشتند ، تصميم گرفتند بخانه‌هايشان بازگردند و درخواست كردند كه مبلغ چهار روپيه كه معادل ارزش مقدارى پارچه سفيد است بانها پرداخت گردد و اين مبلغ بانها پرداخت شد . سپس رهبر آنها رحمت خان گفت : حال كه راهها بدون وى بىخطر و امن است لزومى ندارد كه براى بدرقه و نگهبانى باروبنه همراه بيايم و اظهار داشت اگر هم صدها هزار روپيه داشته باشيد چون اجازه عبور از من داريد هيچكس جرات ندارد مزاحمت ايجاد كرده و تعرضى بنمايد . پس از آنهمه لاف‌زدنها ، او و نوكرانش بر اسبان و شتران خود سوار شده و دور گرديدند و مردم ما در سپيده‌دم روز بعد به حركت ادامه دادند . با رسيدن به حوض‌دار دريافتند كه مير مراد على به نماينده يا نايب خود در شهر نوشته است كه ما را به كوچ گنداوا كه تمام اسبهاى كشور در آنجا جمعند بفرستند . اين نقشه چه بخاطر\r\n\r\n\r\n","description":"","footnote":"\r\n( 1 ) - اين حقيقت دارد . آنها به تاجرى مغول و بىدفاع حمله كردند و او را با تمام يارانش كشتند ، خان كلات چنان از اين راهزنى برآشفت كه بدنبال پدر رحمت خان فرستاد تا با وى در نيمه راه كلات ملاقات كند و سرانجام او را با چهل نفر از افراد طايفه‌اش كشت .\r\n( 2 ) -  Kumurbasteh  معنائى دارد كه زبان انگليسى لغتى متناسب با آن ندارد . در اين مورد خاص بدانمعنى است كه فردى از لحاظ فكرى و سلاح جنگى آماده باشد . اين كلمه از دو كلمه فارسى كمر  ( Waist )  و بستن  ( Tie up )  تركيب شده است .\r\n","page_name":" 93 ","page_number":123},
  {"content":"\r\n\r\nمساعدت و همراهى با ما و يا به ترتيب ديگرى طرح شده بود ، بهرصورت پيش‌بينى ميشد كه در امر مسافرت ما سرعتى بوجود خواهد آورد و بهرحال پايان آن ميمون بود ، چنان كه نايب ، مردى را مامور كرد از اثاثيه و باروبنه ما تا كلات مواظبت كند و او در ناحيه سهراب بسيار به كار ما آمد زيرا در آنجا داروغه ده اصرار داشت كه براى هرچيزى كه همراه داريم بايد گمرك بپردازيم و الا ما را از مسافرت باز خواهد داشت . نماينده مير مراد على نامه رئيس را نشان داد و چون در آن نامه تاكيد شده بود كه در هرجا با ما بمهربانى و مهمان‌نوازى و توجه خاص رفتار شود مامور ماليات بىدرنگ ساكت شد .\r\nقاصد يا پيام‌آورى كه نامه‌اى از نماينده سوندرجى در بلا بهمراه داشت يكى از نوكران ما را در حوض‌دار پيدا كرده و نامه‌اى بوى داده بود . از مطالعه آن نامه دريافتيم كه چهار يا پنج روز پس از آنكه سونمنى را ترك كرده بوديم شش مرد از كراچى در سند به اين ناحيه آمده بودند تا بفهمند كه كيستيم و كجائى ميباشيم . پس از اطلاع از مسافرت ما به داخل منطقه ، دو نفر از اين جمع بكراچى در سند برگشته و بقيه براى تعقيب ما ببلا حركت كرده بودند كه خوشبختانه پيش از ورود ايشان از بلا رفته بوديم . بنابراين در بلا ماندند تا جم را به‌بينند و در بار عام بنام امير سند درخواست كردند بدانند ما كه بوديم و به چه منظور به قصد كلات عزيمت كرده‌ايم . جم باختصار بانها فهمانده بود كه لزومى نمىبيند كه درباره نام و عقيده و منظور ما فكرى كرده و نظرى بدهد . او فقط شنيده بود كه ما از جمله نمايندگان سوندرجى هستيم و از جانب وى به منظور اشتغالات و كسب و كارى به كلات گسيل شده‌ايم . سندىها با دلتنگى زياد از عدم دريافت اطلاعات رضايت‌بخش و صحيح بحيدرآباد « 1 » رفته بودند تا اطلاعات حاصله را در اختيار امير بگذارند . از مطالعه اين نامه ديگر شكى باقى نميماند كه خواهند كوشيد ما را دستگير كرده و باجبار از كشور خارج كنند . گرچه ما از صحبت بين محمود خان و آن روسا اطلاعاتى بدست آورديم ، معذلك غيرممكن بود كه پيش‌بينى\r\n\r\n\r\n","description":"","footnote":"\r\n( 1 ) - پايتخت سند\r\n","page_name":" 94 ","page_number":124},
  {"content":"\r\n\r\nكرد چه گامهائى بايد با وجود اشتباهات آنها برداشته شود . بنابراين به نظر ميرسيد كه مصلحت ماست هرچه زودتر از كلات خارج شويم و براى ابراز تصميم ناگهانى خود وانمود كرديم كه سوندرجى بما نوشته است تا بقندهار و هرات « 1 » برويم و تا اول بهار با اسبهائيكه از بازار آنجا مىتوانيم فراهم كنيم بازگرديم .\r\nعلاوه بر افزايش سرگردانى و پيچيدگى كارهاى موجود ، شنيديم كه دو نفر افغان پيوسته با ياران ما دادوبيداد راه انداخته و در حوض‌دار بين مردم شايع كرده بودند كه ما نه تنها تاجر نيستيم بلكه جاسوسانى هستيم كه اعزام شده‌ايم تا از اين كشور اطلاعاتى كسب نمائيم و قصد داريم به كابل يا پيشاور « 2 » برويم تا سلطان را به‌بينيم و يا بايران مسافرت كنيم ، داروغه مير مراد على كه در آنجا بود و سخن آنانرا شنيده بود نام افغانها را بگماشته هندى ما گفته به او توصيه كرده بود تا از ما در مقابل اين ولگردان مواظبت كند و بعدها فهميديم كه كوشش نموده بود تا بعنوان حق السكوت و رشوه بهر نفر از آنها يك شتر بدهيم .\r\nاين بدانديشى و خباثت كافى بود كه لزوم جدائى مطلق از افغانها را خاطرنشان سازد و نيز ما را به دورانديشى و تامل و احتياط در اجراى اين جدائى وادارد . بنابراين كاپتن كريستى فقط تذكر داد كه از سخنان دروغ و رذيلانه ايشان آگاه بوده مىداند كه مقصر اصلى و مدعى خبيث آنها بوده‌اند و به آنها يادآورى كرد اگر پاداشى از جانب سوندرجى انتظار دارند ، در آينده بايد در اين نوع صراحت لهجه و بىپرده‌گوئى مال‌انديش‌تر و محتاطتر باشند . البته تمام اين جريانات را انكار كردند ولى قول دادند كه از اين پس و در موارد ديگر دستورهاى ما را رعايت كنند . در بعد از ظهر ملاى كرمانى كتاب شعر فارسى داستان يوسف و زليخا را آورده و مدت دو ساعت مطالب آن را برايمان خواند . صاحبخانه ما كه مردى دهقان بود و طبعا فارسى را ميفهميد ، و چند نفر\r\n\r\n\r\n","description":"","footnote":"\r\n( 1 ) - پايتخت خراسان\r\n( 2 ) - شهرهائى در قلمرو افغانها كه معمولا دربار در آنجا تشكيل مىگردد .\r\n","page_name":" 95 ","page_number":125},
  {"content":"\r\n\r\nاز همسايگان به گروه ما پيوستند و از اقدام و شعرخوانى ملا بىنهايت سپاسگزار بودند .\r\nملا فوق العاده خوب ميخواند و به نظر مىآمد كه از موضوعى كه مىخواند كاملا بوجد آمده است .\r\nبيست و سوم فوريه - امروز صبح در شهر سروصدا و غلغله‌اى برخاست كه باروبنه ما رسيده است از اينرو هنگام صرف صبحانه با متقاضيان فراوان و جويندگان شفا و دارو احاطه شديم . اين ارباب تقاضا تا شب بلاانقطاع بما مراجعه كردند . متقاضيان هيچ نوع عذر و بهانه‌اى نمىپذيرفتند و براى تماشاگر خنده‌آورترين منظره آن بود كه ببيند كاپتن كريستى و من چگونه در ميان جمعيت و خلايق محصور شده بوديم و چه‌طور هريك از افراد جمعيت خود را به نوعى از بيمارى كه ممكن بود در چنته پاندورا « 1 »  ( Pandora's box )  يافت شود مبتلا مىدانست . همه باهم در آن واحد ، هم انواع ناخوشىها را برميشمردند و هم خود بيمارى خويش را تشخيص مىدادند و چنان اين مطالب در قالب سخنان نامفهومى بيان مىگرديد كه در نتيجه هيچكدام از ما دو نفر نمىتوانست كامل و روشن و واضح مطالب و شرح حال ايشانرا دريابد . ما لزوما گفته آنها را تبديل كرده و به تناسب آن داروئى تجويز مىكرديم ، ما نه تنها مجبور بوديم كه چنين كنيم ، بلكه آرزومند بوده و مىخواستيم با انجام اين عمل دوستانى فراهم كنيم .\r\nداروها را با بخشندگى كامل و با توجه به بهترين قضاوت ممكنه خودمان پخش كرديم ، در حالى كه حتى تصور نمىكرديم كه داروهاى تجويز شده در حداقل درجه هم موثر افتد . بعضى از بيماران ما بدترين و بزرگترين اشتباهات را مرتكب شدند . اين اشتباهات بيشتر از آنجا ناشى بود كه يا دستورهاى ما را درك نكرده بودند و يا دستورهاى ما را درست و مطابق با گفته ما انجام نداده بودند . براى مثال مردى يك بطرى از داروى مخصوص چشم را آشاميده بود و پس از حال تهوع بنزد ما آمد كه بگويد داروئى كه داده‌ايد اثر قىآور داشت . بعضىها داروئى را كه براى استعمال خارجى داده بوديم خورده بودند ولى بطور كلى خوشبختانه اثرات بد و خطرناكى در بين اين جمع مشاهده\r\n\r\n\r\n","description":"","footnote":"\r\n( 1 ) - در اساطير يونان جعبه‌اى بود محتوى تمام آلام و پليديهاى انسانى كه زواش به زوجه اپى متوس داد .\r\n","page_name":" 96 ","page_number":126},
  {"content":"\r\n\r\nنگرديد . شديدترين و خطرناكترين اشتباه از آن آسيابانى بود كه نزديك ما زندگى مىكرد . او مقدارى زياد داروى مسهل خورده بود كه نزديك بود سبب هلاكتش گردد . وقتى مسهل را به او مىداديم گفته شده بود كه آن را به 7 يا 8 قسمت كند و هرقسمت را در يك روز بخورد ولى وى باميد آنكه همان فايده را از طريق به كار بردن راهى سهلتر و آسانتر تحصيل خواهد كرد ، با آنكه اعتراف نمود دستور ما را كاملا درك كرده بود ، همه را باهم مخلوط كرده در يك دفعه آشاميده بود .\r\nبيست و چهارم فوريه - امروز بهندوى خودمان دستور داديم كه هوندى يا حواله محلى بر سر نمايندگان سوندرجى در هرات خراسان و همچنين شهرهاى كرمان و يزد در ايران ، برايمان تهيه نمايد ولى او عملا دريافته بود كه ارسال حواله براى اين دو محل غيرممكنست . ولى تحقيقات او منجر بكشف موضوعى شد و بدون چون‌وچرا اهميت بسيار راههاى سيستان « 1 » را برايمان روشن نمود و لذا تصميم گرفتيم بر اين راه نفوذ كنيم . بموجب صحيح‌ترين اطلاعات حاصله چنين برمىآمد كه همه راههاى سيستان در دهى بنام نوشكى  Nooshky  در فاصله شصت يا هفتاد ميلى شمالغربى كلات بهم مىپيوندند . اولين طرح و نقشه ما اين بود كه به آنجا رويم و از آنجا برحسب اقتضا و مصلحت پيش رويم . مردانى كه جم در بلا همراه ما كرده بود درخواست كردند كه مايلند مرخص شده به شهر خود بازگردند . اين تصميم درست با نقشه قبلى ما يعنى پس فرستادن ايشان قبل از عزيمت از كلات مطابق درآمد و موافق با درخواست ايشان ، مانده حساب كليه افراد پرداخت و مرخص گرديدند و نيز نامه‌اى توسط آنها براى جم ارسال داشتيم . ما چهار نفر براهوئى بعنوان شتربان بجاى آنها اجير كرديم .\r\n25 - 26 - 27 - 28 فوريه - تأخير و تعلل هندوها در تأمين حواله‌هاى ما بهرات و موانع گوناگونى كه براى ارسال و تحصيل اين حواله‌ها در نقاط ديگر مىتراشيدند ،\r\n\r\n\r\n","description":"","footnote":"\r\n( 1 ) - ناحيه‌اى از ايران قديم ، امروز مستقل است . ( قسمت دوم نظر مؤلف مردود است : توضيح مترجم )\r\n","page_name":" 97 ","page_number":127},
  {"content":"\r\n\r\nبدون شك بموجب نقشه و طرح قبلى بود كه سرانجام در اجراى آن و دريافت مقصود خود توفيق يافتند و غرض اصلى آن بود كه از ما دلالى و صرافى بيشتر دريافت كنند . اينان در سه چهار روز آخر ، ما را در بىتكليفى و تعليق و دودلى باقى گذاردند و حتى يك بار قطعا گفتند ، بهيچ‌وجه نميتوانند چنين حواله‌هائى را آماده كنند مگر آنكه ما موافقت كنيم آن‌قدر در كلات بمانيم تا شالومول نامه‌اى به شيكاپور بنويسد و جواب آن را دريافت دارد . از آنجا كه اين عمل سه هفته طول مىكشيد كاپتن كريستى آمرانه از پذيرفتن ان امتناع كرد و پس از مجادله و مباحثه زياد و طفره‌زنى هندوها مجبور شديم كه با پرداخت عوارض و هزينه فاحش و زياد آنها يعنى 5 ر 5 درصد كميسيون باضافه نرخ مقرر روز براى مبادله و حواله پول سازش و موافقت كنيم . از همين جريان و وقايع بسيار آرزده خاطر شديم ولى ديديم قبول مرحله دوم تا خلاصى ثانوى از كلات خود باز چند صد روپيه خرج برمىداشت . چنين رفتارى موافق و جزئى از افكار تجارتى و سوداگرى و معاملات همه هندوهاست . آنها هيچگاه معامله‌اى را حتى در خواب تفسير و تعبير نمىكنند مگر آنكه برايشان نفعى روشن و اجتناب‌ناپذير داشته معلوم باشد مبلغى پول با در مضيقه گذاشتن طرف ديگر و در فشار نهادن طرف معامله تحصيل نمايند .\r\nنمايندگان سوندرجى معتقد به اين كه معاملات موردنظر به حساب اوست البته كوشش مىكردند كه با صرفه‌ترين قراردادها را بر آنها تحميل كنند و آنها نيز وقتى بىصبرى و عجله ما را ديدند سعى كردند از آن بهره‌بردارى كنند .\r\nدر روز بيست و ششم پيرمردى پاكيزه و آراسته نزد ما آمد و با چشمانى گريان از ما درخواست كرد تا همراه او به شهر رفته بيمارى را كه در شهر است معاينه و معالجه كنيم .\r\nاز بيمار عيادت كرديم ، مريضى بود بسيار لاغر و پوست و استخوان كه بسيار ضعيف و نحيف و بدحال مينمود . مقدارى دارو برايش تجويز نموديم ولى مداوا مؤثر نيفتاد و چهار پنج روز پس از آن مرد . شنيديم كه مرگ او سبب نكوهش ما نگرديده ما را در درگذشت وى مقصر ندانسته‌اند زيرا بطور عموم تصور مىكردند كه در نتيجه مصرف سمى گرفتار مرگ تدريجى\r\n\r\n","description":"","footnote":"","page_name":" 98 ","page_number":128},
  {"content":"\r\n\r\nبوده است و اين سم را يكى از پنج زن پدرش به او خورانيده است . در اولين ديدار ، از ملاقات وى دچار حيرت و تعجب شديم زيرا دريافتيم با آنكه در چهارديوارى كلبه خرابه كوتاه سقفى زندانى است ولى لوازم منزل با ظرافت و خوش‌سليقگى چيده شده و تعدادى نوكر از وى پذيرائى مىكنند . وقتى در مورد شخصيت او سؤال كرديم جواب دادند كه پسر روح الله بيگ تاجر بسيار ثروتمند بابى است كه در دو هفته قبل در كوچ گنداوا از جانب مصطفى خان برادر خان كلات محكوم بمرگ و مقتول گرديده است .\r\nحالت غمناك اين مرد جوان كه در رفتار و بيانش چيزى عالى وجود داشت كنجكاوى ما را برانگيخت و نيز احساس شفقت و دلسوزى كرديم و در نتيجه مجبور شديم تا درباره وضع خاص پدرش تحقيق نمائيم . بما گفته شده بود كه مير مصطفى خان از مدتها پيش بوى مظنون و معتقد بوده كه روابط و مكاتبات محرمانه و خيانت‌آميزى با فاتح خان ، وزير يا پيشكار شاه محمود ( در آن‌زمان يكى از رقباى تاج‌وتخت كابل ) دارد و لذا شبى باتفاق چهار نفر از نوكران خود به خانه او در كوچ گنداوا رفته آنطورى كه ميگفتند ، او را شقه‌شقه نموده بود . اين عمل ستمگرانه و ناجوانمردى در مورد مرد بىدفاع بابى ، سبب جوش‌وخروش فوق العاده و سروصداى زياد و نارضايتى بين تمام طبقات مردم گرديد زيرا اعدام ( اگر اين عمل اعدام ناميده شود ) مردى در آن مقام و مرتبه و حسن شهرت ، واقعه‌اى بىمانند بود . مير همچنين بفوريت قاصدى به كلات اعزام كرده بود تا پسران روح اللّه بيگ را توقيف و تمام اموال ويرا مصادره كنند . اين عمل از بسيارى جهات دليل خوبى بود بر اثبات اين مدعا كه فقط تمول سرشار او تنها گناه و يا جنايت آن مرد بدبخت بود .\r\nداروغه مير به حكم و اجبار موظف بوده است منزل و اموال او را مصادره نمايد و آن طورى كه مىگفتند ، بموجب فهرستى كه از دارائى و اموال باارزش و گرانبهاى او براى گزارش به رئيس برداشته بود بهاى اين اموال متجاوز از سه ميليون روپيه « 1 » تخمين زده ميشد .\r\nدو پسر مرد بابى زندانى شده بودند و به سومى كه از آن پس به سختى مريض بود اجازه داده\r\n\r\n\r\n","description":"","footnote":"\r\n( 1 ) - 375000 ليره استرلينگ\r\n","page_name":" 99 ","page_number":129},
  {"content":"\r\n\r\nشده بود كه در آن كلبه‌اى كه از او ديدار كرديم تحت نظر مراقبى مسلح بسر برد .\r\nملاى كرمانى هرروز بما سر ميزد و چون مردى خوش‌معاشرت و رفيقى مؤدب و باهوش بود ما هميشه از ديدارش خوشحال بوده ورودش را خوش‌آمد مىگفتيم . روز بيست و هفتم پنج پسربچه زرنگ و باهوش بهمراه او آمدند . اينان فرزندان سلطان صاحب يكى از وكلاى « 1 » خان بودند . پسر بزرگتر جعبه‌اى كوچك از انگور خوشمزه كه با سليقه‌اى خاص در طبقاتى از پارچه كتانى پيچيده شده بود بما هديه كرد . قبل از آنكه همه بروند او بما گفت ، مادرش از شهرت ما در طبابت باخبر شده و از ما درخواست نموده است تا از دو خواهرش كه مدتى است بيمار شده عيادت كنيم . پسر كمى اصرار كرد و ما به منظور بزرگ‌نمائى و ترفيع كارمان مصلحت ديديم بگذاريم تا كمى اصرار كند و آنگاه كه به قدر كافى رضامندى خويش را قدر گذاشتيم ، كاپتن كريستى موافقت كرد كه فردا از اين خانواده ديدارى نمايد . ضمنا تصريح شد كه ملا هم بايد بيايد و او را به آن خانه راهنمائى كند . بر اين قرار ملا صبح زود روز بيست و هشتم در منزل ما حاضر گرديد و بعدها قبول كرديم كه ملا در بزرگ‌نمائى مهارت پزشكى ما مشتاق‌تر و مصر است زيرا آرزومند بوده است از طريق طبابت ما ، رهائى و آزادى خواهرش را فراهم كند . راجع به اين دختر قريبا گفتم كه بعنوان زرخريد و كنيز در اين خانه مشغول خدمت بوده است . ملا به كاپتن كريستى گفت : كتابت را زيربغل گذارده نبض خانم را بگير و سپس اظهار عقيده كنيد كه مداواى او و تهيه داروى لازم هزينه‌اى سنگين دارد و پول زياد مىخواهد . همچنين بخاطر داشته باشيد تا خوب چانه نزده و معامله‌اى مناسب نكرده باشيد بهيچوجه دوائى بانها اعطا نكنيد .\r\nمبلغى كه شما براى بازگرداندن سلامتى دختر مطالبه مىكنيد بايد سنگين باشد .\r\nپدر او ثروت بىحسابى دارد ، و اگر شما خواسته باشيد ، براى هربار معالجه با كمال\r\n\r\n\r\n","description":"","footnote":"\r\n( 1 ) - در بلوچستان به كسى مىگويند كه امور و كارهاى ديگران يا ديگرى را انجام مىدهد .\r\n","page_name":" 100 ","page_number":130},
  {"content":"\r\n\r\nخوشحالى و از روى رضا و رغبت دويست تا سيصد روپيه خواهند پرداخت . پس از اين موعظه ، كاپتن كريستى و ملا رفتند و جريانات و حوادث و مناظر مترتب بر آن را بهتر از آنچه از نوشته‌ها و كلمات كاپتن كريستى گرفته شده است نميتوانم ادا كنم . از يادداشتهاى روزانه او چنين برمىآيد كه :\r\nبا رسيدن به منزل ما را چند دقيقه در حياط معطل كردند . سپس توسط داروغه يا ناظر استقبال شده و در حرم دعوت شدم . هنگام ورود به اين قسمت همسر سلطان صاحب براى پذيرائى از من برخاست . او صورتى كشيده و لاغر داشت و جامه‌اى قهوه‌اىرنگ و گشاد كه از جلو باز ميشد بر تن نموده بود كه قد ان تا پاشنه پا ميرسيد . من بر روى نمد و كنار او نشستم و كنيزها بصف در مقابل ما ايستادند . پس از عذرخواهىهاى متعدد از حال دختر بزرگش كه در حدود 15 سال داشت و به بيمارى پوستى مبتلا بود تعريف كرد . دختر دستش را از زير پارچه‌اى بيرون آورد تا نبضش را بگيرم ولى نتوانستم صورت او را به خوبى به‌بينم . در هنگامى كه پارچه را بكنارى زد تا دستش را بيرون كند ، تا حدى كه مىتوانم قضاوت كنم صورتى كوچك ولى ظريف و زيبا داشت . بنظرم آمد كه بيمارى وى از مصرف بىحد خرما و ساير مواد شيرين و گرمازا ناشى شده است و لذا متناسب با آن داروهائى تجويز كردم .\r\nوقتى مصرف گوشت را بر وى محدود كردم بنظرش شاق و مشكل آمد زيرا براى يك خانم براهوئى مصرف نكردن گوشت ممنوعيت سخت و مشكلى محسوب مىگرديد . بيمارى ديگر مربوط به دختر ديگرش بود . او دخترى زيبا ، در حدود 12 سال و چشمانى ضعيف داشت . وقتى بىغرضانه خواستم تا چشمانش را به من نشان دهد در ميان ايشان شادى و هيجان برخاست و بفوريت راضى شدند . او نقاب برداشت و صورتى چنان زيبا و جذاب داشت كه تابحال نديده بودم . تنها داروئى كه لازم داشت مقدارى داروى شست و شوى چشم بود كه وعده دادم آن را برايش بفرستم . وقتى نبض دختر بزرگتر را گرفته بودم ساعتم\r\n\r\n","description":"","footnote":"","page_name":" 101 ","page_number":131},
  {"content":"\r\n\r\nرا از جيب درآورده بودم تا باعمالم جنبه عالمانه‌ترى بدهم و بدون توجه آن را در دست داروغه كه مردى چاق و از اهالى مولتان بود گذاشتم . او با تمام بىحالى و بى ادبى و فضولى كه در قالبش بود آن را باز كرد و بعنوان اولين بدشانسى مشاهده كردم كه ساعت از كار افتاد . من سر تا پاى او را برانداز كردم و گفتم آه پس فطرت ! از خطائى كه كرده‌اى آگاه نيستى ! خنديد و در جواب گفت گرچه خراب شده ولى با مهارتى كه دارى آن را درست كن .\r\nوقتى برخاستم و با اشتياق عازم ترك منزل بودم خانم پير گفت بايست عزيزم ( لالكو ) « 1 » پسرى چهارده ساله دارم و ميخواهم داروئى جهت تقويت او بدهيد ، او در آستانه ازدواج است ولى لاغر و كوتاه‌قد مىباشد . من ميخواهم دوائى برايش تجويز كنى كه استخواندار و پرعضله گردد و در واقع از او مردى بسازى . شما ميدانيد منظورم چيست ! اينجا كنيزى گفت : البته ( او ادامه داد ، اول خطاب به همه و بعد به من ) طبيب برادر من است چرا بايد من چيزى را از او پنهان كنم ؟ او دير رشد مىكند و من خيلى اسباب زحمت شما شدم .\r\nمن خانه را ترك گفتم ، خوشحال كه از چنين اوضاع و احوال مزاحم فرار مىكنم ولى در در پائينى مورد هجوم كنيزها قرار گرفتم . يكى دوا براى چشمش مىخواست ، ديگرى آرزوى بچه داشت ، سومى بيمارى باد « 2 » داشت . من بدون آنكه حتى به نيمى از اين شكايات گوش كنم بيرون آمده بعجله ببازار رسيدم و قاتى افغانها شدم ، جائى كه دختران زرخريد ( دو يا سه نفر از آنها هنوز تعقيبم مىكردند ) مرا به زودى گم كردند .\r\nبعد از يكساعت كه كاپتن كريستى به خانه آمده بود يكى از داروغه‌هاى سلطان صاحب براى دريافت داروها آمد و ما آنها را بوى داديم . او با گزافه‌گوئى از قدرت و نيروى اربابش صحبت كرد و اطمينان داد كه ثروت و علايق اربابش بقدرى زياد است\r\n\r\n\r\n","description":"","footnote":"\r\n( 1 ) -  Lallakoo  اصطلاحى براى عزيز شمردن و مترادف با محبوب\r\n( 2 ) - اين تعريف بسيار معمولى از انواع بيماريها در آسياست . وقتى حالشان خوب نيست ميگويند به باد مبتلا شده‌اند . معمولا به معناى رماتيسم است .\r\n","page_name":" 102 ","page_number":132},
  {"content":"\r\n\r\nكه اگر سعى كنيم ويرا دوست خود نمائيم مشكلى نيست كه بدست او در امور تجارى و بازرگانى حل نگردد و اگر از خان درخواست كند كه كالاى ما را از پرداخت عوارض معاف كند ، خان بىدرنگ موافقت خواهد كرد . ما مراتب رضامندى خود را اظهار داشتيم و آرزو كرديم در شفاى دو دخترى كه كريستى ديده بود احتمالا مفيد و مؤثر باشيم .\r\nحقيقت نيز چنين بود ، آرزوى ما بخاطر گزافه‌گوئى و لافهاى داروغه يا حمايت اربابش نبود زيرا خروج ما از كلات چنان حتمى بود كه ما بخاطر دوستى با سلطان صاحب موجبى براى عدم اجراى آن و يا بحثى و تغييرى در آن خصوص نمىيافتيم .\r\nاول و دوم مارس - صبح روز اول مارس غوغائى بزرگ و همهمه‌اى عجيب در شهر برخاست كه خانه روح اللّه بيگ را در شب قبل شكسته و مقاديرى شال و كالاى قيمتى ديگر بارزش در حدود 45 هزار روپيه سرقت كرده‌اند . از مطالعات مقدماتى و آثار و علائم حاصله روشن گرديده بود كه سارق بيگانه نيست و چون قسمتى از اين كالا را در هرصورت بايد با شتر حمل كرده و ببرند و دروازه‌هاى شهر نيز شب‌ها بسته است اعلاميه‌اى از جانب خان نايب صادر گرديد كه اگر كسى در طول اين سه روز از هرراه تا فاصله 20 ميلى از كلات مسافرت كند بزندان محكوم مىشود . سرانجام چهار مرد باتهام اين سرقت دستگير شدند . اينان در شب قبل هنگامى كه شترانى آماده براى حمل قسمتى از كالا داشتند توقيف شده بودند . نايب جريان را به خان گزارش كرد ولى در اين فاصله بدستور خودش آنها را بشدت تمام و مكرر به شلاق بستند ، ريش آنها را بريده و سپس از پشت بر پشت دو شتر بستند و به اين صورت در شهر گردانيدند .\r\nدر پيشاپيش ايشان دهل نواخته ميشد و عوام الناس آنانرا مورد سرزنش و اهانت قرار داده دشنام مىگفتند . مردم تنها به پرتاب تخم‌مرغ و گل و ساير مواد بىضرر و غير خطرناك كفايت نمىكردند بلكه سنگ ، نيم‌سوز چوب و پاره‌آجر بر آنها مىانداختند و اين كار بقدرى بالا گرفت و شدت يافت كه بناچار ايشانرا با حالى زار و بدنى له‌شده به زندان بازگردانيدند . اين‌طور به نظر مىآمد كه چون ايشان از دوستان و وابستگان\r\n\r\n","description":"","footnote":"","page_name":" 103 ","page_number":133},
  {"content":"\r\n\r\nمير مصطفى خان بودند و وى نيز با ايشان بمهربانى تمام و با اعتماد رفتار مينمود مورد تنبيهات شديدتر و عذاب بيشتر قرار گرفتند . ولى گذشته از اين مورد تنها تنفر طبيعى بلوچها از هرنوع سرقت محرمانه و يواشكى كافى بود كه چنين تنبيه و تأديبى درباره آنها مرعى دارند .\r\nشخصى كه برحسب ظاهر بعنوان ملاقاتى اتفاقى از ما ديدن نمود ، يادآورى كرد كه يك يا دو روز پس از ورود به كلات وعده داده بوديم از داروغه مير مصطفى خان ديدن كنيم . از گفته وى دانستيم گرچه هنوز بيمار است ولى هرروز انتظار ديدار ما را دارد و بخصوص از اينكه رعايت احترام او را نكرده‌ايم بسيار ناراحت بوده و بدگوئى كرده است . ما كوشش كرديم براى فراموشى حاصله عذر و بهانه‌اى بياوريم و گفتيم كه علت تأخير آن بوده است كه نخواستيم بدون اطلاع و سر زده از ايشان ديدار كنيم . اما نوكر داروغه بهانه ما را نپذيرفته به اين يادآورى ما قانع و راضى نشد و سرانجام مجبور شديم كه به پيشنهاد او جواب قطعى بدهيم و در جهت حفظ احترامات و شئون اربابش تصريح كرديم فردا صبح از داروغه ديدن خواهيم كرد . تصميم گرفتيم روز چهارم كلات را ترك كنيم و لذا آرد و خرما را در خورجينها بسته‌بندى كرديم . ليكن بعد از ظهر روز دوم تمام آشنايان هندو ، همه باهم نزد ما آمدند و اعتراض كردند كه نبايد تا روز ششم عازم مسافرت گرديم زيرا اين‌روز را كه اولين روز ماه نو است براى مسافرت ساعتى سعد و ميمون مىدانستند . در اين ملاقات دو افغانى حضور داشتند و از تصميم حركت و مسافرت ما مطلع شدند و متوجه گرديدند كه به زودى مسافرت خود را شروع خواهيم كرد . اينان با كاپتن كريستى وارد صحبت شده و مشتاق بودند كه از نقشه ما مطلع گردند . كاپتن كريستى كوشش نمود تا به آنها بقبولاند كه در هرصورت تا ده روز ديگر و يا شايد بيشتر حركت نخواهيم كرد . سپس ايشان نصيحت بما را آغاز كرده توصيه كردند كه مستقيما به قندهار برويم و از آنجا بسوى هرات عازم شويم . آنها معتقد بودند مسافرت ما از طريق راه غيرعادى و ناشناخته‌اى نظير راه سيستان موجب\r\n\r\n","description":"","footnote":"","page_name":" 104 ","page_number":134},
  {"content":"\r\n\r\nبرانگيختن سوءظن مىگردد و طبعا به گوش پادشاه كابل و يا وزيرش ميرسد و آنها قطعا تصميم خواهند گرفت تا شما را در فراه « 1 » متوقف كنند . ما در توجه بمشورت و مشاوره با آنها مىبايد بطور قطعى و كامل بدذاتى و نادرستى و بدخواهى اين مردان را ارزيابى كرده مورد دقت قرار دهيم ولى بهرصورت وانمود كرديم كه طبق راهنمائى ايشان رفتار خواهيم كرد و تذكر داديم قبل از آنكه راه خاصى را انتخاب كنيم آن راه را كاملا مطالعه كرده و مىسنجيم .\r\nسوم مارس - پس از واقعه ديروز ، بيش از آنچه انتظار داشتيم داروغه مير مصطفى خان را مؤدب يافتيم و در برخورد با ما بسيار مهربان بود . او گفت آماده است تا هرچه خواسته باشيم برايمان آماده كند و هركار داشته باشيم انجام دهد . سپس سؤالات بيشمارى در خصوص مقاصد آينده ما مطرح كرد . پرسيد كه آيا در نظر داريم در كلات بمانيم و يا به سرزمينهاى شمالى برويم ؟ چه تعداد اسب و چه نوع اسبهائى احتياج داريم ؟ ما سؤالات ويرا بر روى قطعه كاغذى يادداشت كرده و به همه آنها جواب مقتضى داديم . از تمام سؤالات متنوع وى چنين استنباط كرديم كه بدون شك اخيرا از طرف خان و يا برادرش به او دستور داده شده بود تا تحقيق كند كه ما واقعا كى هستيم . وقتى او را ترك كرديم فكر مىكرديم كه او را فريفته و متقاعد كرده بوديم كه سوداگر اسب هستيم و به او اطمينان داده بوديم كه احتمال دارد مدت طولانىتر در قلمرو محمود خان بسر بريم .\r\nاز طرفى اميدوار بوديم گزارش داروغه به خان چنان نتيجه مساعد و موافقى بدهد كه بتوانيم چهره پنهانى و ساختگى خود را بهتر حفظ كرده و نسبت بقبل احتمال شناسائى ما بيشتر تقليل يابد . از جمله اخبار روز ، او اظهار داشت كه گروهى مركب از 50 سوار در شب قبل در عبور خود از قندهار به كوچ گنداوا از كلات گذشته‌اند . اين عده از جانب وزير پادشاه كابل مأمور بودند تا خلاصى خانواده و استرداد اموال روح اللّه بيگ را بخواهند . اين مداخله ، همانطور كه از قبل هم فهميده شده بود ، بعنوان\r\n\r\n\r\n","description":"","footnote":"\r\n( 1 ) - شهرى در خراسان در نيمه راه هرات و قندهار . نقشه مراجعه شود\r\n","page_name":" 105 ","page_number":135},
  {"content":"\r\n\r\nدلايلى آشكار بر قتل تاجر بابى محسوب گرديد و بايد اضافه شود كه تا به حال قضاوت آن رئيس مورد قبول بوده و هميشه بعنوان حاكمى عادل مشهور بوده است . بعدها شنيديم كه اين مأموريت قرين توفيق نگرديده است زيرا مصطفى خان به اين فرمان وزير « 1 » يا پيشكار شفاها جواب داده و با شديدترين لحن اعلام داشته بود كه وى جز يك وحشى و حيوان جاهل چيز ديگرى نيست و گفته بود كه او ضعيف‌تر از آن است كه چنين فرمانهائى صادر كرده اجرا نمايد و در خاتمه اعلام كرده بود كه اگر مايل است با اتباع وى طبق معمول و برحسب آداب عمومى و معمول و مؤدب رفتار شود بهتر است كه آنها را مأمور چنين كارهاى خطاآميز نكند . شب‌هنگام از جانب خانم سلطان صاحب پيغامى دريافت داشتيم . او ضمن اين پيغام گفته بود كه اگر كالائى گرانبها داريم بهتر است به خانه او بفرستيم و مطمئن باشيم كه بدقت و به خوبى از آنها مراقبت خواهد شد زيرا در غير اين صورت و با نگهدارى چنين كالائى در خارج از شهر احتمال سرقت ميرود . ما از اين توجه بسيار تشكر كرديم و اگرچه در واقع كالائى باارزش نداشتيم ولى وانمود كرديم كه از اين پيشنهاد مفيد استفاده مىكنيم و هندوى خود را با بسته‌اى از البسه كهنه كه بيش از 5 شلينگ نمىارزيد اعزام نموديم . اين نيرنگ چنان تحسين‌آميز موفق افتاد كه تمام افراد آن خانواده و جمعى ديگر از مردم ترغيب شدند تا بازگشت دوباره ما را به كلات آرزو نمايند .\r\n\r\n\r\n","description":"","footnote":"\r\n( 1 ) - فرمان معمولا در خراسان به حكم شاه اطلاق مىشود . ولى در اين‌جا به تمسخر به نامه وزير يا پيشكار چنين اصطلاحى داده بود .\r\n","page_name":" 106 ","page_number":136},
  {"content":"\r\n\r\n\r\nبخش ششم\r\nهندو و نامه‌اش - خروج از كلات - خشم و ياس افغان - اطلاع دادن - چگونه آرام شد - گروه - چگونه سوار شديم - ده گروك - باران - راه - راه قندهار - چاه - معابر و لوخ - يكى خيلى خطرناك - آب - شب سرد - سرزمين عريان - معبر صعب العبور - بدقت بيان شد - صحرا - احساس مؤلف از ديدار آن - نزول از معبر - رودكى سور - درنگ در ساحل آن - درخت بابول - علف صحرائى - خارشتر - يخبندان - تومان نوشكى - پذيرائى در آنجا - وضع نامطلوب - پند بموقع - مهمانخانه - تغيير سريع در رفتار مردم - نهار - رئيس مىآيد - محاورات و پيشنهادات - تصميم - تغيير يافت - علت آن - عقيده - موافقت براى راهنما - روايت‌هاى قابل‌توجه در مورد مهمان‌نوازى بلوچها - مزاحمت ملاقاتيان - شهادتين يا دليل مسلمانى - سردار يا رئيس - چاى - دادگاه بلوچها - بيان عرضحال و محاكمه - مبناى آن - قضاوت - براهوئى - انقوزه - كشمكش و جنجال مضحك - شكايت - چطور جبران شد - شرحى درباره گياه انقوزه - داروئى به اين نام - چطور جمع‌آورى مىشود - كى مىآورند - شك در پيشرفت از راهى كه انتخاب شده بود - سئوالات - كشف راه ديگر - مولف و رفيقش تصميم بجدائى از هم مىگيرند - مخالف دستورات - دليل توجه به آنها - طريق انتخاب اين جدائى - مؤثر - هيجان در\r\n\r\n","description":"","footnote":"","page_name":" 107 ","page_number":137},
  {"content":"\r\n\r\nحركت - كشتن دو بز كوچك - تبذير - هديه هندو - تعجب - تومان پر از بوى بد انقوزه\r\n* * * روزهاى چهارم و پنجم و ششم مارس - در ظرف دوروز گذشته چيز تازه‌اى اتفاق نيفتاد . روز ششم ، پس از صرف ناشتائى ، هندوها صورت‌حسابها و نامه‌هائى را كه در لحظه‌اى سعد و فرخنده « 1 » لاك مهر شده بود همراه آوردند و با حمد و ثناى خداوند و ذات متعال آن را به كاپتن كريستى تسليم كردند . بلافاصله ، در برابر ديدگان حيرت‌زده افغانها دستور داديم شترها را براى حركت حاضر كنند . افغانها ما را بدوروئى و نقض عهد و رها كردن خود متهم كرده در حالى كه غضبناك و خشمگين شده بودند قسم ياد كردند كه باصطلاح خودشان اين فرار را به اطلاع خان نايب يا معاونش خواهند رساند تا بوسيله سواران خود ما را دستگير كرده و عودت دهند . كاپتن كريستى از اين تهديد واهمه كرده ، ترسيد مبادا واقعا آن را اجرا كنند ، بنابراين بهندوى خودمان دستور داد كه بهر يك از افغانها هديه و پيشكشى داده شود تا راضى شوند و ضمنا دوستانه و بطور خصوصى از ايشان خواهش كند كه چند روزى دست نگهدارند . اين تدبير مفيد واقع شد و غيظ و غضب آنها را از بين برد و پس از آن بدون آنكه زحمتى فراهم كنند عازم قندهار شدند .\r\nدسته ما تشكيل مىشد از دو نفر نوكر هندى و چهار نفر ساربان شتر از براهوئىها و كاپتن كريستى و خود من .\r\nما پنج شتر داشتيم ، هردو نفر از دسته ما بر يك شتر كه جهاز مخصوصى ( دو زينه ) داشت سوار مىشديم و يك شتر هم براى استفاده در هنگام حوادث در ايام ضرورى به احتياط ذخيره شده بود . راه امروز از بين تپه‌هاى خشك كه با فاصله نزديكى از دو طرف در كوهستان محاط بود ميگذشت . وضع جاده خوب و آب گوارا فراوان و در اطراف جاده\r\n\r\n\r\n","description":"","footnote":"\r\n( 1 ) - هندوهاى كلات هم به بسيارى از اعمال خرافى مسلمانها دچار و به آن عادت كرده‌اند و حتى در بعضى از موارد از آنها هم جلو افتاده‌اند . مثلا بدون آنكه موقعيت و وضع ستارگان را بسنجند به هيچ كارى دست نميزنند و هرواقعه و اتفاق سوئى را كه رخ دهد مربوط بقصور در انجام اين وظيفه ميدانند .\r\n","page_name":" 108 ","page_number":138},
  {"content":"\r\n\r\nهم قدرى جنگل‌هاى كوتاه درخت ديده مىشد . تصميم گرفته بوديم كه قدرى پيش‌تر رويم ولى چون در بعد از ظهر آثار و علائم بارندگى ظاهر شد از جاده قدرى منحرف شده به سمت راست پيچيديم و در دهى باسم گروك كه در هفت ميلى شمال‌غربى كلات واقع بود منزل كرديم . اين مكان بانضمام اراضى مجاورش متعلق بشخصى است بنام سيد مراد از بستگان محمود خان . خود مالك در قريه نبود و با محمود خان به كوچ گنداوا رفته بود . منزل خالى از يكى از اقوام مالك گرفتيم و با فراغت و آسايش خاطر از اينكه ديگربار مسافرت خود را شروع كرده‌ايم باستراحت پرداختيم .\r\nهفت مارس - ساعت 7 صبح قريه گروك را ترك كرديم . چون آن‌روز هوا بسيار سرد و بارانى بود و شتران ما در فضاى باز خوابيده بودند لذا تمام روز را به سختى و زحمت راه مىرفتند . با وجود اين مسافتى معادل 28 ميل طى كرديم و طرف غروب در دامنه كوه در كنار نهرى كوهستانى اطراق كرديم . نزديك ما بركه‌اى مملو از آب باران وجود داشت و جهت تامين سوخت ، هيزم و چوب بسيارى هم در اطراف موجود بود . در فاصله چهار ميلى گروك ، جاده مستقيم كلات بقندهار را قطع كرديم و پس از طى ده ميل ديگر كنار چاهى توقف كرده ناشتائى خود را كه عبارت بود از قدرى نان و خرما صرف كرديم .\r\nدر اينجا به عده‌اى از براهوئىها برخورديم كه گندم بار الاغ كرده عازم نوشكى بودند .\r\nقسمتى كه امروز طى شد كوهستانى و خشك و لم يزرع بود و از دو لوخ يا گردنه كه يكى از آنها بخصوص خيلى خطرناك و صعب العبور بود بالا رفتيم . عرض جاده بيش از دو فوت نبود و در سمت چپ آن پرتگاهى كه عمقش اقلا يك‌چهارم ميل بود وجود داشت . قسمت اعظم خط سير ما در جهت شمالغرب ، اما سختى جاده طورى بود كه به زحمت متوجه جهات مختلف مىشديم . تنها نقاطى كه آب توانستيم پيدا كنيم ، چاههائى بودند كه در 52 ميلى گروك قرار داشت كه شب را در كنار آنها منزل كرديم .\r\n8 مارس - از شدت سرما شب پرفلاكتى را گذرانيديم . با سوز سرما و اماده نبودن و نداشتن پوشاك و رختخواب گرم ، استراحت و خواب امكان نداشت و چاره‌اى نبود جز\r\n\r\n","description":"","footnote":"","page_name":" 109 ","page_number":139},
  {"content":"\r\n\r\nآنكه راه برويم و با حركت و راه رفتن تا ساعت 9 صبح روز بعد كه آفتاب به اندازه كافى بالا آمده گرم شده بود وقت گذرانديم . در اين ساعت كه بايد بگويم از بركت آفتاب حيات دوباره پيدا كرديم سوار بر شترهاى خود شده تا ساعت پنج بعد از ظهر سى و يك ميل راه طى كرديم . منطقه عبور امروز خشك و عورتر از اراضى روز گذشته بود ولى راه مانند راه قبل پرپيچ‌وخم و از چند گردنه و معبر بايستى بالا رويم . بايد راجع به آخرين گردنه دقيق‌تر صحبت كنم ، چنان كه از موقعيت تقريبى آن در حاشيه بيابان ديده مىشود ، منظور طبيعت از ايجاد اين معبر استقرار يك مانع غيرقابل‌عبور در مقابل اين مناطق مرتفع بوده است . هيچ گردنه‌اى نيست كه بتوان آن را با اين معبر مقايسه نمود و مىتوان گفت كه نظيرش در هيچ‌يك از كشورها وجود ندارد . در سمت جنوب‌شرقى ، يعنى به طرف كلات ، اين گردنه را پرتگاهى باريك و عميق از ساير كوهها جدا مىكند . ديواره‌هاى اين پرتگاه تقريبا عمودى و از صخره‌هاى سخت و سياه تشكيل گرديده است . راه خروج از اين ورطه ، كوره‌راه باريك و ناهموارى مىباشد و ما از جبهه جنوبشرقى معبر بالا رفتيم . در بالا ، تمام صحرا تا جائى كه چشم قدرت ديد دارد خودنمائى مىكرد و از انعكاس و تابش نور خورشيد بر شنهاى آن ، منظره‌اى شبيه بيك اقيانوس صاف و آرام آشكار مىشد . در اين لحظه احساسى رشك‌آميز به من و بهمسفرم دست داد ، زيرا در برابر ديدگان ، تقريبا نيمى از آمال و آرزوهاى موردنظر را برآورده ميديديم . تمام ترديد و شكى كه راجع به اين بيابان دوردست ولى مشهور در ما وجود داشت از بين رفت و بخاطر اينكه به مقصد خود يعنى همان منظورى كه بخاطرش هندوستان را ترك گفتيم رسيده‌ايم به خود تبريك مىگفتيم .\r\nديدن اين منظره به وجود ما حيات تازه‌اى بخشيد تا مقصد خود را بهتر تعقيب كنيم .\r\nپس از پائين آمدن از جانب شمالغربى گردنه مزبور كه مدت پنج ساعت به طول انجاميد و مسافت آن مساوى با يازده ميل بر سراشيبى بسيار تند بود ، وارد بستر نهرى شديم كه در بين كوهها قرار داشت و پس از عبور از پيچ‌وخم‌هاى بيشمار آن وارد صحرا شديم . نيم ميل\r\n\r\n","description":"","footnote":"","page_name":" 110 ","page_number":140},
  {"content":"\r\n\r\nآخر اين جاده از بستر رود كيسور يا كىسر  Kysur  عبور ميكرد و در اين فصل از سال اين راه آسانترين ، اما طولانىترين جاده كلات مىباشد . بقراريكه اظهار مىداشتند در فصل بارندگى عمق آب اين رودخانه زياد و جريان آب آن تند است ولى در ماه‌هاى مه و جون و جولاى « 1 » معمولا اين رودخانه خشك مىشود . موقعى كه از اين نهر عبور مىكرديم عمق آن بين 2 الى 3 فوت و عرضش بين شش الى هفت يا رد بود . شب در كنار نهر توقف كرديم زيرا حساب كرديم كه اگر بخواهيم بدون توقف تا نوشكى به راه ادامه دهيم قبل از تاريك شدن هوا به آنجا خواهيم رسيد . تنها علوفه و نباتاتى كه امروز مشاهده كرديم تعدادى بوته‌هاى باريك و بلند از انواع درختى بنام بابول بود و در بستر رودخانه هم مقدار زيادى درخت گز وجود داشت . اينرا نيز بايد اضافه كنم كه در يكى از كوههائى كه بالا رفتيم ، ريشه‌هاى پيازدار شبيه به پياز گل لاله فراوان و غنچه‌هاى آن در شرف باز شدن بود . براهوئىهائى كه همراه بودند مىگفتند كه يك ماه ديگر عطر و بوى اينها در فاصله بسيار زيادى منتشر مىشود . يك نوع علف ديگر كه بومىها آن را ( خوشه پوت ) يا علف صحرائى مىنامند در اين قسمت از اراضى ميرويد . براهوئيها در موقع خود اين علف‌ها را جمع‌آورى مىكنند و از آن بعنوان غذاى زمستانى بزها و گوسفندان خود استفاده مىنمايند . ساقه‌هاى اين علف كلفت و زبر و برگهايش دراز و لبه برگها دندانه‌دندانه است .\r\nاين علف خوشه شكل بوده طعم آن شيرين و بسيار مغذى است ، گياه ( شنز ) « 1 » كه ايرانيها ( فارسها ) آن را خارشتر مىنامند نيز در اين مكان ديده مىشود ولى مقدارش باندازه‌اى كه در اراضى پست و كم‌ارتفاع موجود است نمىباشد .\r\nنهم مارس - شب گذشته يخبندان سختى شد ولى باز نسبت به سرماى قبل قدرى ملايم‌تر بود . پس از طى شش ميل در جهت شمالغرب و عبور از بيابانى كه منظره‌اش بوسيله تپه‌هاى كوچك شنى و چندين تپه مجزا كه بفاصله 2 الى 3 ميل از رشته بزرگ كوهستان قرار دارند متنوع شده است ساعت 9 صبح به قريه ( تومان ) نوشكى وارد\r\n\r\n\r\n","description":"","footnote":"\r\n( 1 ) - تقريبا اردىبهشت و خرداد و تير\r\n","page_name":" 111 ","page_number":141},
  {"content":"\r\n\r\nشديم . به مجرد ورود به اين دهكده تمامى اهالى قريه ما را احاطه كردند و بسيار جلب توجه آنها را كرده بوديم . ورود غريبه‌هائى مانند ما در نظر آنها بسيار عجيب و غريب مينمود .\r\nدر اينجا از هندوئى بنام سوكارام  Sookaram  كه برايش توصيه‌نامه‌اى داشتيم سراغ گرفتيم و پس از اينكه بنزد ما آمد دستور داديم قدرى آرد و خرما تهيه كند تا كمبود ذخيره خودمان را تأمين كرده باشيم ، چون مىبايستى بلادرنگ به راه خود ادامه دهيم .\r\nاما او به اين حرف و قصد ما كه بنظرش نوعى بىباكى و تهور محسوب ميشد خنديد و خاطر نشان كرد كه با اين كار ، خود را در معرض نابودى و غارت قرار مىدهيم . ضمنا اضافه كرد كه كاروانى روز قبل به مقصد ( گرم‌سيل ) « 1 » حركت كرده است و چنانچه تصميم داريم به حركت ادامه دهيم بهتر است راهنمائى استخدام سعى نمائيم هرچه زودتر بقافله مزبور برسيم . از او خواستيم كه بفوريت راهنمائى براى ما پيدا كند ، و وقتى او بدنبال راهنما رفت پياده شده براى صرف ناشتائى روى زمين نشستيم . هندوى مزبور فورى مراجعت و پيرمردى را بعنوان راهنما همراه آورد . اين شخص بابت مزد راهنمائى تا گرم‌سيل چهل‌روپيه حق الزحمه پيشنهاد كرد ولى از قبول اين تقاضاى نامعقول امتناع كرده بناچار بلاتكليف مانديم . سوكرام هم از خود ما ناتوان‌تر به نظر ميرسيد و هيچگونه كمكى از دستش ساخته نبود . سردار و يا رئيس تومان هم در ده نبود و بلوچهاى قريه دور ما جمع و شروع باذيت و مزاحمت كردند . در اين گيرودار كه در فكر علاج و چاره بوديم شخصى كه ظاهر وضعش حكايت مىكرد ايرانى « 2 » باشد بما توصيه كرد كه بخاطر رهائى از مزاحمت جمعيت به مهمانخانه برويم . بعقيده او در آنجا در امن‌وامان و بدون مزاحمت خواهيم بود و در شب كه سردار بيايد براى ما راهنمائى تعيين خواهد كرد . اين نقشه را به كار بستيم و فى الفور رويه مردم تغيير نمود ، زيرا در حالى كه هنوز هم بكنجاوى خود ادامه داده مىخواستند ببينند كه ما كه هستيم خود را علاقمند باسايش و راحت ما نشان داده فرشى روى زمين پهن كردند تا روى آن بنشينيم و از منزل سردار چند متكا نيز\r\n\r\n\r\n","description":"","footnote":"\r\n( 1 ) - در فاصله 75 ميلى شمالغربى نوشكى ناحيه‌اى به همين اسم وجود دارد\r\n( 2 ) - فارس\r\n","page_name":" 112 ","page_number":142},
  {"content":"\r\n\r\nبراى استراحت بيشتر ما آوردند . خلاصه از لحظه‌اى كه به مهمانخانه پا گذاشتيم ما را مهمان رئيس خود تلقى كرده مشمول استفاده از مهمان‌نوازى بلوچى قرار دادند .\r\nنه تنها اين مساعدت در حق ما به عمل آمد بلكه شتران ما نيز مشمول آن قرار گرفت و شخصى را براى چرانيدن آنها تعيين كردند .\r\nمهمانخانه گدانى بود كه از تركه‌هاى بيد بافته شده و سقفش بوسيله كوملى يا پتو پوشانده شده است و براى ما كه مدت سه ساعت زير آفتاب داغ ظهر نشسته بوديم ، جا و مكان بسيار دلپذير و خنكى بود . تفنگهايمان را بكنارى گذاشته و براى خواب دراز كشيديم ، و ديگر واهمه‌اى از بابت احتمال سرقت مال و يا صدمه جسمى نداشتيم .\r\nدر حوالى غروب از منزل سردار يك سينى كه در آن نان تازه و كاسه‌اى پر از دل  DHOLL  يا ابگوشت نخود بود براى ما آوردند ، بلافاصله پس از شام سردار خود براى ملاقات نزد ما آمد . پس از برگزارى تعارفات معموله اظهار تعجب كرد كه از كلات و يا كوچ گنداوا كه در سر راه ما بود و از آن عبور كرده‌ايم ، نامه‌اى برايش نياورده‌ايم و اضافه نمود كه با ارزشى كه او براى دوستى با خان قائل است از قدرت خود خارج ميداند كه در فرار بما مساعدت كند ( زيرا ترديدى نداشت كه ما را شخصى تعقيب مىكند ) و اشاره نمود كه ما از اولاد روح اللّه بيگ تاجر بابى هستيم ، ولى ادامه داد كه :\r\nبهرحال خيالتان راحت باشد چون مادام كه در نزد من هستيد طبق وظيفه از شما حفظ و حراست مىكنم . در جوابش گفتيم كه حدس و گمان وى درباره ما كاملا اشتباه است و چنانچه ميدانستيم كه لازم است نامه‌اى بعنوان وى بگيريم حتما اين كار را مىكرديم . ما از دست هيچكس فرار نمىكنيم و اشخاص بىآزارى هستيم كه نسب ما بيك خانواده ازبك تاتار ميرسد كه سالهاست در هندوستان اقامت گزيده است ، و در استخدام هندوئى هستيم كه بما ماموريت داده است كه از هرات اسب برايش ببريم .\r\n\r\n","description":"","footnote":"","page_name":" 113 ","page_number":143},
  {"content":"\r\n\r\nسردار ديگر مطلب را دنبال نكرد و پس از ردوبدل شدن چند كلمه خارج از موضوع وقتىكه به قصد خروج از جا بلند شد گفت بوسيله سوكارام كه آشناى مشترك ما است پيغامى براى شما ميفرستم . بايد به آن جواب صريح بدهيد تا آنوقت بتوانم كارتان را مطابق ميل شما انجام دهم . ده دقيقه بعد سوكارام آمد و پيغام سردار را كه در زمينه همان مطالب گذشته بود تكرار كرد . ما اظهارات قبلى خود را تكرار كرديم ، به او گفتيم كه با نامه و توصيه‌اى كه از نماينده‌اش در كلات آورده‌ايم ، چطور ديگر ممكنست كه شخص او در هويت ما ترديد داشته باشد .\r\nصحت اظهارات ما را تائيد كرد و گفت كه همين دليل را براى متقاعد كردن سردار آورده است و سردار به او اجازه داده كه دو نفر راهنما و بلد براى ما تعيين نمايد . ولى گفت : براى تامين سلامتى خود يا بايد خود را به خدا بسپاريد و يا آنكه از سردار بخواهيد كه در ازاء حق الزحمه مختصرى پسرش را با دوازده نفر تفنگچى تا رسيدن به دوشك  ( DOOSHAK )  كه مركز سيستان است و در آنجا راه هرات نصف مىشود همراه ما بكند . قول داديم كه نسبت به اين پيشنهاد فكر مىكنيم و فردا صبح تصميم خود را به اطلاع سردار ميرسانيم . سپس سوكرام ما را ترك گفت و به منزل خود مراجعت كرد .\r\nدهم مارس - پس از مشاوره در شب ، تصميم گرفتيم كه دو نفر راهنما را قبول كنيم ، بيشتر بخاطر اينكه بهانه‌اى بدست آنها ندهيم تا در حاضر شدن براى حركت تعلل و تاخير كنند ، كمى كه از روز گذشت ، كاپتن كريستى براى اطلاع سردار از اين تصميم بنزد او كه در جلوى گدان بتماشاى شتران ما مشغول بود رفت . اين تصميم ظاهرا در سردار هيچ عكس العملى توليد نكرد و گفت كه بانها فى الفور دستور حركت خواهد داد ولى ما هم بايد بخاطر داشته باشيم كه با اين ترتيب بهيچوجه مسئول تامين سلامتى ما نيست و ديگر در اين باب صحبتى نميكند ، چون به اندازه كافى خطرات راه را بما گوشزد كرده است . اين‌طور فكر مىكرديم كه اين اعلام خطرها فقط حقه‌ايست تا خان بتواند از ما پول خوبى درآورد لذا همگى ميل داشتيم كه روى همان تصميم خود باقى\r\n\r\n","description":"","footnote":"","page_name":" 114 ","page_number":144},
  {"content":"\r\n\r\nبمانيم . در اين لحظه همان شخص كه ديروز بما توصيه كرد كه بمهمانخانه برويم و حالا دانستيم كه يكنفر هندوى سيستانى و اسمش بودهو  Bood - Hoo  مىباشد در حالى كه از كنار ما عبور ميكرد و مذاكرات ما را شنيد روى بكاپتن كريستى كرد و گفت : احتياط خوب است ، چه‌طور جرات مىكنيد با دو نفر راهنما برويد ؟ من با تمام اين اطراف آشنا هستم اگر سردار حاضر باشد پسرش را همراه شما بفرستد معطل نشويد و فورا با او قرار بگذاريد ، خرج اين كار در برابر تامين سلامتى جان و مال شما ناچيز است . چند نفر ديگر از هندوها هم همين پيشنهاد را دادند . پس از اينكه خوب فكر كرديم ديديم كه اگر جان ما هم در خطر نباشد تنها از دست رفتن اموال ما سبب مىشود كه تمام نقشه‌هايمان از بين برود لذا پذيرفتن اين پيشنهاد بصرفه و صلاح بود .\r\nضمنا به نظر لازم آمد كه كارى كنيم اين تصور غلط را كه همه افراد خيل نسبت بما داشتند كه بهمراه خود اشياء گران‌قيمت و گرانبها داريم از بين ببريم . به همين جهت تصميم گرفتيم هرقدر ملبوس داريم به كلات بفرستيم و جامه‌دانهاى خود را فقط به كيسه‌هاى خرما و آرد و لباسهائى كه بتن داشتيم اختصاص دهيم . بنابراين نظر خود را با سردار و اشخاصى كه اطراف او بودند بميان گذاشتيم ولى او ضمن اعتراض به اين عمل گفت ، وقتى پسرش همراه ما باشد ديگر اين احتياط كاملا غيرمنطقى است و با همراه بودن او مىتوانيم هرچه بخواهيم با خود حمل كنيم . در اين موقع قرار شد كه پسر سردار در معيت دوازده نفر تفنگچى ما را تا دوشك همراهى و بدرقه بكنند و ما هم مىبايستى كه با يك نفر قاصد يا پيك فورا نامه‌اى بكلات بفرستيم تا در ازاى اين زحمت حق الزحمه‌اى كه مبلغ آن را هندوها تعيين خواهند كرد به آنها پرداخت نمائيم .\r\nپس از ختم اين معامله سردار شخصا تضمين كرد كه وسايل عزيمت فورى ما را فراهم نمايد . پس بمهمانخانه مراجعت كرده مشغول صرف ناشتائى ، نان و شيرى كه از منزل سردار آورده بودند شديم . امروز صبح واقعه‌اى اتفاق افتاد كه نشان‌دهنده روح مهمان‌نوازى بلوچها است و ثابت مىكند كه تا چه‌اندازه خصلت مهمان‌نوازى در\r\n\r\n","description":"","footnote":"","page_name":" 115 ","page_number":145},
  {"content":"\r\n\r\nذات اين مردم رسوخ دارد . يكى از نوكران هندى ما ميخواست كه چند نان بپزد وقتى يكى از بلوچها او را در اين حال ديد فرياد زد ، « يعنى چه ؟ منظور اينست كه آبروى ما را بريزيد ؟ عيدل خان « 1 » نميتواند غذائى براى مهمانهايش تهيه كند ! »\r\nنوكر ما توضيح داد كه اشتباه كرده و راه و رسم آنها را نميدانسته است . اين جواب كاملا آنها را راضى كرد اما اظهار داشتند درست است كه مردمانى فقير و صحرا نشين هستند ولى همين مردم از ناصر خان و قشونش پنج روز پذيرائى مجلل و شاهانه كردند بقسمى كه مشار اليه آنانرا به لقب دلخوشها يا گشاده‌دلان و سخاوتمندان ملقب ساخته بود « 2 »\r\nتمام ساعات قبل از ظهر ، جمعيتى بيكار دور ما را احاطه كرده بودند كه بسيار موجب مزاحمت شده و ساعتها بدون اراده ضمن سؤالات نامربوط خود باعث ناراحتى ما شده بودند . خود را قبلا براى تحمل اين نوع عذاب يا آزمايش سخت آماده كرده بوديم . ولى اين مزاحمت بيش از آنچه انتظار داشتيم شد و چند تن از آنها متجاوز از چهار الى پنج ساعت در صف ايستاده در تمام مدت به سيگار كشيدن و حرف زدن و آواز خواندن مشغول بودند . در رأس اين عده شخصى بنام جمعه خان قرار داشت كه به زودى فهميديم فرزند ارشد سردار و همان كسى است كه ميخواهد رياست راهنمايان يا اسكورت ما را به عهده داشته باشد . او و يارانش مخصوصا علاقمند بودند بدانند كه ما از فرقه شيعه هستيم يا سنى ؟ « 3 » از ظاهر نسبتا آراسته ما حدس ميزدند كه عجمى « 4 »\r\n\r\n\r\n","description":"","footnote":"\r\n( 1 ) - اسم سردار\r\n( 2 ) - پدر خان فعلى كلات . اين شخص بمشهد در خراسان رفته بود كه بشاه كابل عليه ايرانيها كمك بدهد و در مراجعت به كلات از سيستان و صحرا عبور كرده است . ( عنوان شاه كابل نظر نويسنده است : توضيح مترجم )\r\n( 3 ) - راجع به دو فرقه مذهبى بزرگ اسلام توضيحاتى درباره مذهب بلوچها در بخش چهارم داده شده است .\r\n( 4 ) - ايرانى شيعه\r\n","page_name":" 116 ","page_number":146},
  {"content":"\r\n\r\nباشيم و بالاخره با خونسردى از ما خواستند كه كلمه محمد « 1 » يا عقيده مذهبى خود را تكرار كنيم و به زبان بياوريم ، ما هم مطابق ميل و رضايت آنها اين كار را كرديم .\r\nشب‌هنگام سردار بزرگ شخصا نزد ما آمد كه چند دقيقه‌اى باهم باشيم ، برايش قدرى چاى كه از بمبئى آورده بوديم درست كرديم و فوق العاده مطبوع طبع او قرار گرفت ، بقسمى كه از آن ببعد مرتبا بما سرميزد و از مصاحبتش لذت مىبرديم . چون نه تنها اين شخص موجد نظم و انضباط در بين سايرين بود بلكه اطلاعاتش بسيط بود و لطيفه‌ها و داستانهاى كوتاه بسيار مىدانست و هميشه آمادگى داشت به سؤالاتيكه از او مىشود پاسخ دهد .\r\nيازدهم مارس - امروز كاملا سرگرم و شاهد محاكمه‌اى بوديم كه با حضور سردار براى رسيدگى بسرقتى كه در شب قبل اتفاق افتاده بود تشكيل شد . شاكىها از براهوئيهاى مينگل كه جزء تومان بهادر خان مىباشد و در فاصله تقريبا سه ميلى قرار دارد بودند و مدافعين از بلوچهاى ساكن نوشكى بودند . طرفين عليه يكديگر دعوا كرده و چون طرح دعوا را با نزاكت و رسوم مربوط بلد نبودند تصميم گرفته بودند كه با كمال فصاحت و بلاغت حرف خود را بكرسى نشانند و بنابراين مدت سه ساعت تمام دادوفرياد ادامه داشت و هريك از طرفين جريان قضيه را برطبق ميل خودش ، يك نفس و بصداى بلند نقل مىكرد بقسمى كه هركس كه بريه‌هاى خودش بيشتر فشار مىآورد و آن را پر از هوا مىكرد موفقيت بيشترى براى جلب‌توجه مردم داشت . سردار با كمال صبر و حوصله و خوشروئى تمام اظهارات آنها را گوش داد و شنيد و موقعى كه طرفين كاملا از حرف زدن خسته شده بودند نظر و عقيده‌اش را بطرزى شايسته اعلام داشت و جلسه خاتمه يافت .\r\nآنچه من استنباط كردم ، موضوع اين محاكمه ظاهرا جزئى و راجع به حق چرانيدن احشام و اغنام در مراتع تپه‌هاى مجاور بود كه بلوچها سعى داشتند با تعرضات\r\n\r\n\r\n","description":"","footnote":"\r\n( 1 ) - ( شهادتين : توضيح مترجم )\r\n","page_name":" 117 ","page_number":147},
  {"content":"\r\n\r\nدوستانه دست براهوئىها را از آن كوتاه كنند و كارشان به آنجا كشيده بود كه بروش نامطلوب توقيف گله براهوئىها منجر شده بود . بهرحال دسته آخر يعنى براهوئىها در محاكمه فاتح شدند . سردار ضمن اعلام نظر خود كه جمعيت در سكوت مطلق به آن گوش ميداد خطاب به افراد خيل چنين اظهار داشت ، كه بخاطر داشته باشيد براهوئىها با موافقت شخص او و خان در نزديكى نوشكى سكنى كرده‌اند ، بنابراين حق دارند كه از كليه امتيازات بهره‌مند شوند . يكى از منسوبين رئس مينگل نيز با نفرات خود در جلسه اين محاكمه حضور داشت و عيدل خان چندبار روى به سمت او كرده و خطاب بوى اظهاراتى نمود .\r\nاين قبيل محاكمات هميشه در محل مهمانخانه ، موقعى كه كسى در آن سكونت ندارد تشكيل مىشود ولى چون فعلا ما در آن سكنى كرده بوديم ، فرش و نمد در آستانه در روى زمين گستردند و تمام نفرات و جمعيت زير تابش نور آفتاب بر روى آن نشستند .\r\nدر اواسطه جريان رسيدگى بدعوى بود كه يك نفر بدبخت كوه‌گرد با دو الاغ كه بر آنها انقوزه كوهى بار كرده براى فروش آورده بود ظاهر شد . شدت علاقه جمعيت براى خريد باندازه‌اى شد كه يك‌مرتبه تمام جمعيت باسرعت دويده روى او ريختند و وى و بارهايش را روى زمين واژگون كرده پايمال نمودند . غوغا و كشمكش و بالا رفتن مردم از سروكول يكديگر نيم ساعت ادامه داشت . تمام اشخاص حاضر در جلسه در اين غارت شركت داشتند باستثناء خان و رئيس مينگل كه هر دوى آنها مثل كاپتن كريستى و من از ديدن اين منظره و غوغا دوچار خنده شده بوديم . مرد بيچاره كه چنين رفتار بىنزاكتى در حقش اعمال شده بود حتى القوه و بفوريت خود و الاغهايش را از دست مردم رها كرد و ترجيح داد نسبت برفتارى كه به او شده به شخص سردار دادخواهى و اعتراض نمايد . تمام جمعيت يكصدا و يك قول تقصير را متوجه هندوهائى كه خرده‌فروش و طالب اين كالا هستند دانسته و گفتند حمله به سبدها بار اول از جانب آنان شروع گرديد و هم آنها هستند كه سهم عمده غارت را برده‌اند ، بنابراين امر شد تا هندوها براهوئى مذكور را راضى كنند و اين دستور بلافاصله اجرا و مقدارى توتون و شكر به او داده شد .\r\n\r\n","description":"","footnote":"","page_name":" 118 ","page_number":148},
  {"content":"\r\n\r\nبلوچها و هندوها طرفدار جدى گياه انقوزه هستند و آن را بسيار گرامى و با ارزش مىشمارند . ساقه انقوزه را با روغن مىپزند و يا آب‌پز مىكنند و گل و برگهاى اين گياه را در روغن حيوانى ( كره آب‌شده ) سرخ مىكنند . اين گياه بسرعت در كوهستان‌هاى سمت شمال بلوچستان رشد كرده چوپانها آن را جمع‌آورى نموده براى فروش مىآورند . وقتى سر يا گل انقوزه خوب برسد شباهت زيادى به گل كلم پيدا مىكند و رنگش برنگ كاه درمىآيد . طول ساقه آن بين يك الى دو فوت و نيم و ضخامتش 2 الى چهار اينچ و برگهايش شبيه برگ چغندر هندى است . داروئى در اروپا به همين نام معروف شده و مقادير بسيار از آن هرسال بهندوستان وارد مىگردد . اين دارو را بلوچها و فارسىزبانان شيرهنگ يا شيره انقوزه مىنامند . شير انقوزه از آن قسمت از ساقه گياه كه بريشه نزديكتر است و بعضى اوقات از خود ريشه ، موقعى كه گياه رسيده است بدست مىآيد . در اين وقت كه برگهاى گياه متدرجا رنگ سبز سير خود را از دست مىدهد و رنگى متمايل برنگ زرد روشن پيدا مىكند ، ساقه گياه را شش الى پنج اينچ بالاتر از سطح خاك قطع كرده و خاكهاى اطرافش را پاك مىكنند و در بالاى نقطه‌ايكه ريشه ، شاخه‌شاخه مىشود شكافى به طول يك اينچ ايجاد مىكنند . وزن شيرى كه از يك ساقه انقوزه بدست مىآيد معمولا يك پوند و بعضى اوقات هم بيشتر است و آن را معمولا سه روز پس از تيغ‌زدن جمع‌آورى مىكنند . در بهار سال بعد از ريشه سابق بار ديگر ساقه‌اى تازه روئيده و نمو مىكند « 1 » .\r\n\r\n\r\n","description":"","footnote":"\r\n( 1 ) - انقوزه‌اى كه بهندوستان وارد مىشود محصول بلوچستان نيست زيرا محصول اين گياه در بلوچستان تكافوى احتياجات محلى را نمىكند . در كوههاى اطراف هرات در خراسان از اين گياه ميرويد . كاپتن كريستى در خاطرات سفرش كه نزد من است مينويسد كه در اطراف تپه‌هاى محل عبورش گياه انقوزه فراوان ميرويد . گياه انقوزه از جمله محصولات خوراكى هرات محسوب مىشود . بطورىكه شنيده‌ام اگر ساقه اين گياه را موقعى كه خوب نرسيده است شكاف دهند ساقه ميتركد و شيره يا صمغ آن در مجاورت هوا سفت‌وسخت مىشود و اين عمل يعنى تركيدن ساقه موجب از بين رفتن و كم‌شدن اين گياه خواهد شد . رنگ انقوزه اعلا بايد زرد و كاملا خشك باشد . جمع‌كنندگان اين محصول براى سنگين شدن وزن كالا آن را با روغن مخلوط مىكنند .\r\n","page_name":" 119 ","page_number":149},
  {"content":"\r\n\r\nدوازدهم و سيزدهم و چهاردهم و پانزدهم مارس - ضمن مذاكرات مختلفى كه در اين چهار روز با سردار به عمل آورديم ، ادامه پيشروى و عملى بودن مسافرت ما در اين جهت مورد ترديد قرار گرفت . بنابراين سعى و كوشش بسيار مىكرديم تا از اوضاع راههائى كه در نقاط جنوبىتر بلوچستان و مكران قرار دارد اطلاعات بيشترى بدست آوريم . شب چهاردهم پسر سردار و پسر عمويش ( مراد خان ) اتفاقا همراه ما بودند و در ضمن صحبت مطابق معمول راجع به سفر هم مذاكراتى به عمل آمد . هردو نفر اظهارات و عقيده عيدل خان را تاييد كرده جدا توصيه نمودند كه هرراهى جز راه سيستان انتخاب كنيم . مراد خان مىگفت كه چرا راهى را كه از طريق كج « 1 »  Kedge  و بمپور  Bunpoor  به كرمان مىرود و يا از اين مكان به سرحد « 2 » و از آنجا به نرمان شير « 3 » منتهى مىگردد در پيش نميگيريم ، از اين شهر اخير هميشه مىتوان بهرات مسافرت كرد . مراد خان مىگفت كه اگر يكى از اين دو راه را انتخاب كنيم خودش شخصا حاضر خواهد بود ما را تا سرحد متصرفات شاه « 4 » راهنمائى بكند . در اينجا فكر مسافرت و عبور از دو راه در ذهن ما نقش بسته قوت گرفت . پس از رفتن مهمانها من و كاپتن كريستى موضوع را بررسى كرده بالاخره تصميم گرفتيم كه از يكديگر جدا شده هركدام يك راه صحرا را در پيش گيريم . اين تصميم گرچه مغاير با دستورهائى بود كه در هند در حين حركت بما داده شده بود ولى با توجه بمحسنات غيرقابل‌بحثى كه از اين طريق بدست مىآمد و اطلاعات جغرافيائى و معلومات آمارى بيشترى كه از مناطق مورد اكتشاف تحصيل مىگرديد اين تصميم گرفته شد . بنابراين روز بعد كه هندوى سيستانى يعنى بودهو ( كه ما او را بجاى سوكارام\r\n\r\n\r\n","description":"","footnote":"\r\n( 1 ) - مركز ايالت مكران\r\n( 2 ) - قريه‌اى در سرحد غربى بلوچستان\r\n( 3 ) - ناحيه جنوب‌شرقى ايالت كرمان در ايران\r\n( 4 ) - پادشاه ايران . ( نظر مؤلف صحيح نيست و قسمتهاى قبل نيز جزو خاك ايران بوده است : توضيح مترجم ) .\r\n","page_name":" 120 ","page_number":150},
  {"content":"\r\n\r\nاستخدام كرده بوديم ) نزد ما آمد طورى با او صحبت كرديم كه نفهمد قبلا اين نقشه را كشيده‌ايم . وى فورا وارد صحبت شده خواهش و التماس مىكرد كه فكر مسافرت از طريق سيستان را از سر خود بدر كنيم و گفت : من با عيدل خان مذاكره كردم او آنقدر از مشكلات و خطرات راه سيستان برشمرد كه ميترسم جان خود را از دست بدهيد و يا اينكه كسى در كمين شما بوده گرفتار غارت شويد . بعد پيشنهاد كرد كه حاضر است نامه‌اى بعنوان طرف خود در قندهار بما بدهد و گفت كه در راه قندهار به هرات هميشه آمدورفت و تردد مسافرين برقرار است . بهرحال از اينكه پيشنهاد او را صريحا رد بكنيم خوددارى كرده جواب داديم كه چون نوكران سوندرجى هستيم جرأت نمىكنيم كه شخصا قضاوت كرده تصميم بگيريم و ضمنا اشاره كرديم كه ممكن است بوسيله قاصدى كه از كلات خواهد آمد بما دستور داده شده باشد كه از راه سرحد و نرمان‌شير به كرمان مسافرت كنيم . اين حدس و گمان ما همانطور كه انتظار ميرفت به زودى در تومان منتشر شد و بالاخره بهانه خوبى به دست ما داد كه طرح و نقشه موردنظر خود را اجرا كنيم .\r\nمدت پنج روز از توقف ما در نوشكى ميگذشت ، با اشتياق و اضطراب منتظر ورود قاصد بوده اميدوار بوديم كه بمحض ورود او حركت كنيم . در مهمان‌نوازى ميزبانان ما هيچ تخفيفى داده نشده بود هرروز صبح نان و پنير و ماست بيش از ميزان خوراك ما مى آوردند و نوكرها هميشه براى شستن آماده بودند ، همين عمل در شب نيز تكرار ميشد .\r\nدوبار بزغاله‌اى خريده و ذبح كرديم و ران آن را براى سردار و قسمتهائى ديگر از بدنش را براى هندوها فرستاديم .\r\nاين عمل در نظر آنها نوعى اسراف و تبذير محسوب ميشد در حالى كه قيمت هر بزغاله بيش از يك روپيه نبود . در مقابل اين تعارف در يكى از شب‌ها بودهو يك نوع خوراكى كه بعقيده او بسيار مطبوع و لذيذ بود و تعريف و تمجيد او درباره آن بمرحله اغراق كشيده شد آورد كه از يك شاخه گياه جوان انقوزه كه در كره ترشيده پخته شده بود تشكيل ميشد . براى دوست جوان ما باورنكردنى بود كه طعم و مزه اين خوراك بسيار لذيذ را كه براى ما\r\n\r\n","description":"","footnote":"","page_name":" 121 ","page_number":151},
  {"content":"\r\n\r\nفراهم كرده بود ، دوست نداشته و مرغوبيت آن را درك نكنيم . در واقع بوى آن غيرقابل تحمل بود ، حتى بوى اين غذا از بوى گياه سبز انقوزه بدتر و مهوع‌تر است - اين حقيقتى بود كه شامه ما به آن گواهى ميداد . خوراك اهل اينجا را پس از واقعه آوردن اين گياه توسط شخص براهوئى كوه‌گرد كه سابقا به آن اشاره شد ، به مدت چند روز اين گياه تشكيل مىداد و ميدانيم كه احدى از مردم تومان از آن غارت بىنصيب نماند . اين گياه نه فقط بين تمام مردم غارتگر كه در هجوم و حمله پرقدرت و قوى بودند پخش شده بود بلكه بوى عفن و نفرت‌انگيزش تمام فضا و هواى اطراف را پر كرده بود .\r\n\r\n","description":"","footnote":"","page_name":" 122 ","page_number":152},
  {"content":"\r\n\r\n\r\nبخش هفتم\r\nقاصد از كلات مىرسد - كاپتن كريستى آماده حركت مىشود - دستوراتى بمولف - روز ناميمون - صحبت درباره آن - نتيجه نامطلوب - سردار از چگونگى برادرزاده‌اش صحبت مىكند - خواهش - رضايت و موافقت - قرارها - ياس - سرزنش سردار بواسطه حرفهاى پوچ او - جواب او - باد تند - ماسه - بيم از معطلى بيشتر - نادر است - كاپتن كريستى مولف را در نوشكى باقى مىگذارد - هداياى او بسردار - دليل تقديم هدايا - روز غبارآلود و پر از باد - توجه سردار - باران سنگين - وضع ناراحت مولف - قاصد دوم از كلات - نامه‌ها - اخبار بسيار مهم از نظر مولف - سندىها در كلات - اعلاميه - اقداماتى براى دفع نتايج - استخدام راهنما - رهائى از معطلى - لطيفه - نوشتن بهندوئى كه در كلات گذاشته بوديم - پيغام به سردار - تعجب او - توبيخ - چگونه خاموش شد - نامه‌ها .\r\n* * * شانزدهم و هفدهم و هيجدهم و نوزدهم مارس - قاصد ما روز شانزدهم از كلات مراجعت كرد و همراه خود يك هوندى  Hoondee  يا حواله پول براى رفع احتياجات مالى ما و نامه‌اى از جانب هندوئى كه در آن شهر گذاشته بوديم آورد . در اين موقع كاپتن كريستى نزد سردار رفت و مبلغ مورد توافق را بمشار اليه پرداخت و ضمنا تقاضا\r\n\r\n","description":"","footnote":"","page_name":" 123 ","page_number":153},
  {"content":"\r\n\r\nكرد كه هرچه زودتر موجبات حركت ما را فراهم كند و اعلام داشت كه طبق دستور واصله بايد من از طريق جاده جنوب به طرف شهر كرمان ( در ايران ) حركت كنم و از طرفى بايد مدتى در نوشكى توقف كنم تا يك نفر بيايد و اشياء و لوازم اضافى را كه همراه دارم از من بگيرد . سردار پير جواب داد مسافرت بايد در روزى كه سعد و خوب است شروع شود و حرفهاى پوچ ديگرى از اين نوع كه ظاهرا هدفش به عقب انداختن مسافرت بود بيان داشت . روز هيجدهم نيز خود را ظاهرا بىعلاقه به اين موضوع نشان داد و باعث شد كه كاپتن كريستى بوى بگويد ، چنانچه بفوريت او را حركت ندهد بدون ترديد به كلات مراجعت خواهيم كرد . سردار با مهارت تام سعى كرد عذر و بهانه‌اى بياورد و مىگفت كه پيدا كردن افراد مطلع و شايسته براى بدرقه كار بسيار مشكلى است ، ولى بالاخره روز بيستم مارس را براى عزيمت تعيين كرد . شب قبل دستوراتى از طرف كاپتن كريستى به من صادر شد :\r\nنوشكى 19 مارس\r\nاول - باحتمال زياد براى طى فاصله تا كرمان از طريق سرحد چهل روز وقت لازم است ، از كرمان بايد نامه‌اى در پاكت و لفاف ، بعنوان هارى سينگه كه طرف تجارتى هندوى ما در هرات مىباشد برايم بفرستى .\r\nدوم - تصور مىكنم بتوان از دوشك تا هرات را سى روز طى كرد ، اگر اين كار عملى بشود از آنجا تا كرمان هم بيست روز طول مىكشد ، مگر اينكه وقايع غيرمترقبه‌اى پيش آيد . ولى من دستورهائى به هارى سينگه مىدهم كه آن را كتبى بشما اطلاع دهد .\r\nدر صورتى كه قبل از رسيدن قاصد شما رفته باشم و اگر ملاحظه كنم عبور از دوشك غيرممكنست ( بقسمى كه مىدانيد احتمال اين امر خيلى زياد است ) سعى خواهم كرد كه دستورهائى به هارى سينگه بدهم تا شما را از اوضاع آگاه كند و همچنين براى رفع احتياجات مالى بشما اعتبار بدهد .\r\nسوم - چنانچه طبق پيش‌بينىهاى گفته شده نتوانيد به كرمان برسيد سعى\r\n\r\n","description":"","footnote":"","page_name":" 124 ","page_number":154},
  {"content":"\r\n\r\nكنيد كه راه خود را با احتياط به طرف شمال انتخاب كنيد و اگر بالاخره اطمينان پيدا كرديد كه پيشروى به طرف مغرب آنراه غيرممكنست ، يا به طرف سواحل دريا و يا به سمت بمپور  ( Bunpoor )  و از آنجا به طرف كرمان برويد .\r\nچهارم - در صورتى كه احيانا زندانى شويد و يا مصيبت و سانحه‌اى اتفاق افتد بايستى بهروسيله كه ممكن باشد به من خبر بدهى تا آنكه بتوانم هرچه در قوه دارم كمك كنم ، البته من هم بنوبه خود اين انتظار را از شما دارم .\r\nپنجم - اگر من كشته شوم كه شايد شما از هارى سينگه يا ديگرى بشنويد ، صلاح آنست كه از امن‌ترين راه جهت ملحق شدن به ژنرال مالكم عزيمت نمائيد . چنانچه اين كار امكان‌پذير نباشد ، ديگر قضاوت و اخذ تصميم با خودتان است كه آيا مراجعت نمائيد و يا آنكه به طرف سواحل دريا برويد ، بخاطر داشته باشيد كه سلامتى خودتان بالاتر از ملاحظات ديگر است .\r\nششم - چنانچه تا روز اول ماه جون خبرى از جانب شما به من نرسد ، اين طور تلقى خواهم كرد كه يا مجبور شده‌ايد مراجعت كنيد و يا آنكه بقتل رسيده‌ايد شما هم درباره من اين‌طور تصور كنيد .\r\nهفتم - بمحض رسيدن به شهر كرمان نزد هندوى بزرگ آنجا برويد تا بلكه بتوانم پس از رسيدن بكرمان از او اطلاعاتى راجع بشما بدست آورم .\r\nامضاء - كاپتن چارلز كريستى\r\nبيستم مارس - امروز كاپتن كريستى تصميم گرفت كه هرطور شده حركت كند و بنابراين نزد سردار رفت . اما سردار بلافاصله جواب داد كه حاضر است بقول و عهد خود وفا كند ولى بمناسبت اين‌كه آن روز با جشن هولى  ( Hooly )  كه مخصوص هندوها است مصادف و بسيار نحس و بديمن مىباشد هيچ آدم عاقلى راضى نميشود كه در اين روز سفر كند . در برابر اين دلايل بىمعنى كاپتن كريستى جواب داد ، كه اين نحوست شامل حال ما نخواهد شد چون ما چندين روز است كه مسافرت خود را شروع كرده‌ايم . ولى\r\n\r\n","description":"","footnote":"","page_name":" 125 ","page_number":155},
  {"content":"\r\n\r\nسردار جواب داد : درست و صحيح مىگوئيد ، اما براى افرادى كه همراه شما بيايند سفر تازه شروع شده است و شما بخاطر سلامتى آنها هم كه شده بايد ساعتى سعد و ميمون براى حركت انتخاب كنيد . البته ما كه به ظاهر خود را مسلمان جلوه ميداديم نميتوانستيم اين نوع عقايد و يا بعبارت ديگر زندانى بودن و ناراحتىهاى آن را بباد تمسخر بگيريم ، بنابر اين كاپتن كريستى چاره‌اى نداشت جز آنكه به اين امر رضا بدهد تا عصر روز بيست و يكم آن ماه كه جشن هولى تمام مىشود در نوشكى باقى بماند .\r\nقبل از آنكه به بستر خواب رويم ، سردار يكى از بردگان خود را فرستاد كه ميخواهد با ما صحبت كند و پس از طى مسافت طولانى از تومان تا صحرا ، از ما تمنا و خواهش كرد كه بزرگترين لطف را در حق وى اعمال كرده از استخدام برادرزاده‌اش مراد خان ، كه تهمت‌هاى ننگين و فحش‌هاى ركيك نثار او ميكرد بهر نحو كه شده است خوددارى كنيم . سردار گفت : اگر او را استخدام كنيد مسلما شما را گمراه خواهد كرد و آن‌وقت چه كسى مىتواند از چنين شخص پست و ولگردى حساب و مسئوليت بخواهد در حالى كه اگر شخصى مانند من احتمالا شما را گول بزند و فريب دهد مىتوان به او دسترسى پيدا كرد و از وى مسئوليت خواست ، اما درباره آن بىشرم چنين چيزى امكان ندارد . قول داديم كه مراد را هيچوقت استخدام و اجير نكرده با او تماس نگرفته صحبت نكنيم مگر از طريق عمويش كه هميشه با كمال خوشوقتى حاضر و آماده بوده است كه با ما همراهى كند . ولى تصميم گرفتيم فقط تا موقعى كه مصلحت ايجاب كند اينقول و قرار را مراعات كنيم . به گمان و حدس ما سردار خود اين اتهامات را درباره اعمال سوء برادرزاده‌اش جعل كرده بود ، چون وى اين‌قدرها هم بفكر منافع ما نبود و فقط مىخواست كه ما را از استخدام و استمداد افراد ديگرى جز خودش براى راهنماى بازدارد .\r\nبيست و يكم مارس - روح ما خسته شده رفته‌رفته اميدوارى حركت از نوشكى را از دست مىداديم . شايعاتى در جريان بود كه بدون هيچ كم‌وكاست تماما به گوش ما رسيد و تقريبا اطمينان پيدا كرده بوديم كه سردار واقعا نميخواهد افرادى را همراه كاپتن كريستى\r\n\r\n","description":"","footnote":"","page_name":" 126 ","page_number":156},
  {"content":"\r\n\r\nنمايد . با اين تصورات كاپتن كريستى بار ديگر و در روز بيست و يكم مارس نزد سردار رفت و تقاضا كرد كه نفراتش را فورا براى حركت آماده كند و او را بخاطر عدم وفاى عهد و به تعويق انداختن بيشتر اين مسافرت سرزنش كرد و اعلام نمود كه اگر مجبور شويم ، به تهديد خود مبنى بر مراجعت به شهر كلات عمل مىكنيم . هندوى مخدوم ما كه ساكن كلات است و ما خدمتگزاران او هستيم از طرح شكايت و ذكر موضوع قرارداد و معامله فيما بين بنزد محمود خان خوددارى نخواهد كرد و در اين صورت مسلما اين خيل مورد عتاب و توبيخ آن رئيس و برادرش قرار خواهند گرفت . كاپتن كريستى رو بسردار كرد و اضافه نمود : ديشب بود كه شما صلاح دانستيد كه مرا از وعده و وعيدهاى خائنانه برادرزاده خود برحذر داشته حفظ كنيد ولى حالا بايد من چنين تصور كنم كه خود شما نيز مىخواهيد اعمالى را كه به او نسبت ميداديد درباره من انجام دهيد .\r\nاين سرزنش چنان براى سردار كوبنده و گيج‌كننده بود كه جواب داد صلاح مىداند در پاسخ آن چيزى نگويد ، زيرا مدت سىسال كه رئيس خيل نوشكى بوده است هيچ وقت تا آنموقع كسى او را متهم بعدم امانت و نادرستى نكرده است ، با اعتراض موقرانه گفت پسرش ديشب بهمراه دو نفر از ملاهاى تومان استخاره كرده و دريافته‌اند كه آن‌روز براى حركت بسيار بد و نحس مىباشد و خودش شخصا دستور داده است كه تهيه مقدمات مسافرت يك روز بتعويق افتد تا بدين‌گونه از وقوع اتفاقات سوء جلوگيرى شود . ضمنا براى اينكه قدرى عصبانيت خاطر او را تسكين بدهيم گفتيم كه شنيده‌ايم خود شما هم حق بجانب ما داده‌ايد و مىدانيم كه توقف بيش از اندازه ما در اينجا باعث زحمت و ناراحتى شما مىباشد و بنابراين نمىتوانيم بيش از اين مزاحم باشيم .\r\nباد شديدى كه از جانب شمالغرب در ظرف سه الى چهار روز اخير ادامه داشت ، امروز بعد از ظهر به صورت طوفانى مهيب درآمد و خاك و شن صحرا را مانند ابرهاى تيره‌اى درآورد كه جلوى خورشيد نيمروز را گرفته اطراف را به كلى تاريك نمود . اطراف مهمانخانه را توده‌هاى شن و خاك فراگرفت و قشرى از خاك بضخامت چند اينچ بر روى ما نشست . طوفان\r\n\r\n","description":"","footnote":"","page_name":" 127 ","page_number":157},
  {"content":"\r\n\r\nدر اوايل شب قدرى تخفيف پيدا كرد و درحالىكه از بر طرف شدن طوفان قدرى شاد شده بوديم خبر بدى شنيديم و آن اين بود كه شترى كه جمعه خان پسر بزرگ سردار و راهنماى كاپتن كريستى مىبايست سوار شود در صحرا گم شده است و افراد سردار در جستجوى آن هستند . اين خبر را باور نكرديم و به نظر ما حقه‌اى جلوه كرد و موقعى كه به بستر خواب ميرفتيم يقين كرديم كه اين هم بهانه تازه‌ايست تا حركت كاپتن كريستى را عقب بيندازند .\r\nبيست و دوم مارس - امروز صبح با خوشحالى ناظر عزيمت و حركت كاپتن كريستى بودم . قبل از آنكه سوار شتر شود ، هديه كوچك ولى قابل قبول به سردار تقديم كرد كه عبارت بود از يك تكه پارچه پيچازى اسكاتلند ، نصف تكه پارچه ابريشم يك چاقو و يك قيچى . شايد سردار استحقاق اين هديه را نداشت زيرا براى حركت ما از نوشكى اشكالاتى فراهم مىكرد ولى اگر خوب فكر و تأمل كنيم مىبينيم كه اگرچه اين بهانه‌ها و طفره و تعلل باعث اوقات‌تلخى و ناراحتى ما مىشد ولى از يك نفر بيابانى غيرمتمدن و بىسواد جز اين انتظار نبايد داشت . اين فرصت و اتفاق مناسبى بوده است كه بدست آورده ، باصطلاح خودش دو نفر بازرگان به تومان او وارد شده‌اند چرا نبايد حتى المقدور تا جائى كه مغاير با مهمان‌نوازى قبيله‌اش نباشد استفاده نكند .\r\nشتر جمعه خان موقع عزيمت كاپتن كريستى هنوز پيدا نشده بود ولى پدرش اعلام داشت كه اگر تا قبل از ظهر پيدا نشود جمعه خان با اسب حركت خواهد كرد .\r\nموقع حركت گفت اميدوار است مرا از اتفاقات ناگوارى كه در موقع اقامت شما در بين رخشانىها « 1 » رخ داده است ببخشيد و اطمينان داد كه پسر و افرادى كه همراه مىباشند كاملا در خدمتگزارى آماده بوده در اختيار كاپتن كريستى هستند و اميدوار است كه ثابت كنند حاضرند جان خود را بخاطر امنيت و سلامتى او فدا كنند و در خاتمه دعائى براى سلامتى به كاپتن كريستى داد و كاروان به حال يورتمه شروع به حركت كرد . كمتر از نيم ساعت شتر جمعه خان كه\r\n\r\n\r\n","description":"","footnote":"\r\n( 1 ) - رخشانى نام قبيله سردار است .\r\n","page_name":" 128 ","page_number":158},
  {"content":"\r\n\r\nمىگفتند در بيابان گم شده است پيدا شد و جمعه خان نيز با عجله تمام حركت كرد تا بكاروان برسد .\r\nهواى امروز بطور غيرعادى تاريك و پرغبار بوده باد تندى ميوزيد و رعدوبرق كه بلوچها مىگفتند پيش‌درآمد بارندگى است ميدرخشيد ، اما پس از چندى شدت طوفان تخفيف يافت . در اين موقع سردار نزد من به مهمانخانه آمد و با مشاهده وضع من كه از عزيمت و غيبت رفيق محترم و باارزش خود دلتنگ بودم سعى كرد مرا سرگرم كرده سرحال بياورد و گفت هرچه در قوه دارد براى توجه و مراقبت من بخاطر برادرم كه مرا به دستش سپرده اقدام خواهد كرد . « 1 » در مدتى كه پهلويم بود با نهايت مهربانى سعى مىكرد از من پذيرائى كند و نه تنها از معاشرت و صحبت‌هاى او خوشحال ميشدم بلكه اطلاعات چندى راجع بمسائل مختلف كه بعد بشرح آن خواهم پرداخت بدست آوردم .\r\nبيست و سوم مارس - بارانى كه ابرهاى ديروز آن را پيش‌گوئى مىكردند امروز سيل‌آسا فرود آمد . همراه آن بادى بسيار شديد ميوزيد كه خاك و شن بسيار به هوا بلند كرد بقسمى كه ديد اشياء از فاصله ده الى پانزده ياردى ممكن نبود .\r\nسقف مهمانخانه هم بمانند ديوارهايش كه در برابر باد كارى نمىتوانست انجام دهد در برابر رطوبت و باران نيز ايمن نبود ، از هرطرف باران وارد ميشد و شب‌هنگام من در بسترى از گل نشسته بودم ، در واقع روپوشى از گل‌ولاى مرا پوشانيده بود .\r\nدومين قاصد از كلات مراجعت كرد . همراه او شخصى بود كه هندوى ما فرستاده بود تا جامه‌دانها و ملبوس اضافى را ببرد . اين شخص نيز حامل دو نامه بود كه يكى به خط فارسى و ديگرى به زبان شسترى « 2 » نوشته شده بود و در اين قسمت\r\n\r\n\r\n","description":"","footnote":"\r\n( 1 ) - هرموقع كه باهم بوديم يكديگر را برادر خطاب مىكرديم\r\n( 2 ) - خط شسترى از خطوط ناگرى است . وجه تسميه ان به شسترى به علت برخى از شعارها و تبليغات مذهبى است كه به اين زبان نوشته شده است .\r\n","page_name":" 129 ","page_number":159},
  {"content":"\r\n\r\nاز دنيا زبان اخير را كسى نميدانست و خطوط آن را رمزى كامل تلقى مىكردند .\r\nدر نامه‌اى كه به زبان فارسى نوشته شده بود چيزى كه بتواند هويت واقعى ما را كشف كند وجود نداشت و من آن را پس از خواندن به سردار كه آمده بود كسب خبر كند رد كردم تا متقاعد شود كه من حامل هيچ نوع پيغام محرمانه و رمزى نيستم ولى نامه دومى اخبارى داشت كه براى من بزرگترين خطر محسوب ميشد .\r\nخبر اين بود كه دو نفر مامور بوسيله امير سند به كلات فرستاده شده كه علنى و اشكارا به قصد دستگيرى كاپتن كريستى و من آمده بودند تا ما را بحيدرآباد « 1 » برده بفلك بسته چوب بزنند . ضمنا از قرار معلوم ، آن دو نزد محمود خان در كوچ گنداوا رفته بودند و محمود خان گفته بود كه براى كمك به آنها و حل اين مشكل حاضر و آماده است . محمود خان ضمنا گفته بود كه بوسيله نامه‌اى به او اطلاع داده شد كه دو نفر با خصوصيات و نام و نشانى ما به كلات وارد شده‌اند ولى اطمينان ندارد كه ما اروپائى باشيم و اميدوار هم مىباشد كه اروپائى نباشيم . بهرحال چنانچه آنها بتوانند ثابت كنند كه ما جاسوس كشورى ( هركشور كه ميخواهد باشد ) هستيم مىتوانند دستگيرمان كنند ، البته بايد براى اثبات اين مدعا دليل قانع‌كننده‌اى بياورند و ضمنا آنها را برحذر داشته بود كه مبادا بىجهت اين تهمت را بما بزنند چون ممكنست كه تاجر و بازرگان باشيم . از نظر خان ، عموم بازرگانان بدون توجه بمذهب و نژاد نمىبايد مورد مزاحمت قرار گيرند .\r\nنوكران امير بخان گفته بودند كه حداقل يكى از ما دو نفر همراه با سفير بريتانيا « 2 » در سال گذشته به سند آمده است و موضوع دلال اسب ساختگى بوده و اين عنوان را منحصرا و فقط بخاطر اينكه بطور ناشناخته از مملكت نقشه‌بردارى كنيم اختيار كرده‌ايم . اين دو مأمور دوبار بخانه‌اى كه در كلات سكنى كرده بوديم رفته بودند و\r\n\r\n\r\n","description":"","footnote":"\r\n( 1 ) - حيدرآباد مركز ايالت سند .\r\n( 2 ) - عاليجناب  Nichalas Hankey Smith  كارمند كشورى و عالىرتبه كمپانى هند\r\n","page_name":" 130 ","page_number":160},
  {"content":"\r\n\r\nهندوى ما را از انتقام امير ترسانده تهديد كرده بودند كه اگر محل ما را كاملا فاش نكند مراتب را بامير گزارش خواهند داد ، ولى بهرحال دستورهاى خان باعث شده بود كه نتوانند با اعمال خشونت‌آميز آن هندو را مجبور كنند تا به سئوالات ايشان جواب دهد و چون نتوانسته بودند چيزى از او درك كنند ، اعلام كرده بودند كه ما بايد بالاخره به آن شهر برگرديم زيرا راه ديگرى براى خروج از مملكت نداريم و آنها انجا خواهند ماند تا مجددا در آنجا ظاهر شويم . هندوى ما در پايان نامه‌اش نوشته بود كه تمام احتياطات لازم را به كار برده است تا قاصد را كسى از اهالى سند نبيند و هيچكس هم تابحال آنها را نديده است ، ولى تمام هندوهاى كلات كه او بالاجبار با بعضى از آنها طرف معامله مىباشد ميدانند كه ما هنوز در نوشكى  ( Nooshky )  هستيم ، و چون بعقيده او براى افراد و نفرات امير اين امكان وجود دارد كه هرموقع بخواهند ، بما دسترسى پيدا كرده اسيرمان نمايند ، و به همين جهت توصيه كرده بود كه با عجله انجا را ترك كنيم . پس از خواندن نامه تصميم گرفتم اقدام فورى به عمل آورده فردا صبح نوشكى را ترك كنم .\r\nبه بود و هندوى سيستانى دستور دادم تا قدرى آرد و خرما تهيه كند و محرمانه شخصى را دنبال مراد خان فرستادم و قرار گذاشته شد كه راهنمائى ما را تا سرحد كه در مرز غربى بلوچستان واقع است در ازاء دريافت مبلغ شصت روپيه به عهده بگيرد .\r\nمنظور من از اين قرارداد فورى اين بود كه در عزيمت خود تعجيل و تسريع كرده در فكر هزينه نباشم . شايد اگر بسردار مراجعه مىكردم طبق قول و قرارى كه گذاشته بود راهنمايان ديگرى با حق الزحمه كمتر برايم تهيه مىكرد ولى از طرفى ميدانستم اگر به او اطمينان كنم محتمل است پس از چهل و هشت ساعت ديگر در وضع فوق العاده خطرناكى گرفتار شوم .\r\nامروز صبح تقريبا با خطرى جدى مواجه شدم ولى بسلامت جستم . كاپتن كريستى و من باهم قرار گذاشته بوديم كه هيچوقت در حضور اشخاص غريبه بجز زبان هندى\r\n\r\n","description":"","footnote":"","page_name":" 131 ","page_number":161},
  {"content":"\r\n\r\nبه زبان ديگرى صحبت نكنيم ولى اتفاقا يك روز كه بود و هندوى سيستانى نزد ما ايستاده بود قرار خودمان را فراموش كرده و به زبان انگليسى صحبت مىكرديم . او پرسيد كه اين چه زبان و لهجه‌اى است و من بىدرنگ جواب دادم كه اين لهجه و زبان تلينگا  ( Telinga )  مىباشد و فكر كردم كه نه او و نه ديگر كس از اهالى تومان به اين زبان آشنا نيست و غرائب اين زبان برايشان معادل زبان عبرى و يونانى خواهد بود . مدتى از اين واقعه گذشت و آن را نيز فراموش كرده بودم ولى بود و فراموش نكرده بود زيرا امروز موقع صرف نهار بمهمانخانه آمد و فقيرى را همراه آورده بود تا با من به زبان تلينگا صحبت كند . من بسيار ناراحت شدم چون از اين زبان حتى يك كلمه هم نميدانستم ولى باز جرأت را از دست نداده هنگامى كه فقير نشست ، رو بوى كرده و بسرعت چند سئوال به زبان انگليسى نمودم . فقير با نشان دادن زبان و حركت سر « 1 » تاييد كرد كه از اين زبان اطلاعى ندارد و چيزى سرش نميشود .\r\nهنگامى كه راجع بمسافرتهاى دوردست و جهانگرديهايش پرسش كردم ديدم موجبى براى ترس از اين‌كه او زبان تلينگائى را بداند وجود ندارد زيرا در جنوب شبه‌جزيره هند از شهر سورت  Soort  قدمى فراتر نگذاشته بود .\r\nبيست و چهارم مارس - وقتى معلوم شد كه عزيمت من از نوشكى در ساعات قبل از ظهر ميسر نيست تصميم گرفتم كه تا فردا صبح عزيمت و حركت را بتاخير اندازم و خود را با نوشتن نامه‌اى جهت هندوى كلات مشغول و سرگرم كردم . ضمن نامه به او دستور دادم كه در اولين فرصت مناسب حسابهايش را در آن شهر ببندد و به بلا  Bela  بازگردد و در آنجا كه برايش آرام و بىسروصدا است باقى بماند تا از جانب كاپتن كريستى و يا من به او خبر و اطلاعى برسد . اوايل مغرب فاتح محمد ( نوكر هندوستانيم ) را فرستادم تا بسردار اطلاع دهد كه من بايد فردا صبح نوشكى را ترك كنم و قبل از عزيمت لازم ميدانم تا تشكرات شخص خودم را بخاطر مهمان‌نوازيهايش ابراز كنم .\r\n\r\n\r\n","description":"","footnote":"\r\n( 1 ) - اين عمل در ميان بسيارى از مناطق آسيا به عنوان اشاره منفى معمول و متداول است .\r\n","page_name":" 132 ","page_number":162},
  {"content":"\r\n\r\nسردار از اين پيغام سخت درشگفت شده بود و بنوكرم گفته بود كه پس از نيمساعت خود براى ديدنم به گدان يا منزل بود و خواهد آمد .\r\nبدين‌جهت خودم به آنجا رفتم و با او مذاكرات طولانى و مفصل در موضوعات مختلف به عمل آوردم و بالاخره قصد عزيمت خود را در ميان نهادم . در جواب گفت : آيا نميخواهى كه رفتار پسنديده برادرت را مورد توجه و سرمشق قرار دهى و از رويه‌اى كه او براى تهيه راهنما درپيش گرفت و به من مراجعه و اطمينان كرد پيروى كنى ، نميخواهى احتياطهائى را كه من توصيه كردم نسبت به مراد خان به عمل آورى ؟ تو خيلى جوانى و خداوند تو را از شر برادرزاده‌ام حفظ كند . او ميخواست در همين زمينه دنباله صحبت را تا يكساعت ديگر بگيرد كه بيست روپيه‌اى را كه قبلا براى حق السكوت او تهيه كرده بودم در كف دستش گذاشتم و گفتم چون چيزى كه لياقت او را داشته باشد ندارم ، از او خواهش مىكنم كه با اين مبلغ يك عمامه خريده و بعنواى يادگارى و هديه از من داشته باشد . اين عمل تاثير آنى و فوق العاده در وى نمود و آرامش كرد و قبل از اينكه عزيمت كنم چند نامه به عنوان روساى قبايل اطراف كه من از آنجا مىبايست عبور كنم تهيه و تسليم داشت .\r\n\r\n","description":"","footnote":"","page_name":" 133 ","page_number":163},
  {"content":"\r\n\r\n\r\nبخش هشتم\r\nنامه‌ها - مؤلف از نوشكى خارج مىشود - سپاسگزارى - گروه - سلاح‌ها - گنبدى در صحرا - روايتى درباره يك شهر - سنگهاى كنار راه - اسب رستم - زحمت و مشقت حمل و نقل آنها - دشت - ده كاريز - تومان براهوئى - نوشكى - بخش - ساكنان - سردار - عايدى او - كى جدا شد - تومان - گدان - شرح دقيق - مغازه‌داران هندى - احساس ترس آنها از بلوچها - شرح مختصر منش بلوچها - مولف به تب دچار مىشود - رودخانه بال - راه - مرمر - گياه انقوزه - آب - جنگل - راه و مسافت - بناهاى خارق العاده‌اى كشف شد - توصيف - مقابر يا معابد - عقايد بوميان درباره آنها - شايد درست باشد - رعد و برق و طوفان - مولف و همراهان ، خود را از آن در پناه قرار مىدهند - تشويش او - خوشبختانه پا نگرفت و بى اساس بود - شهر سراوان - توصيف - رودبال - چاه - رود بادو - چوپانى در دوردست - رئيس سراوان - عايدات - بارورى فوق العاده سرزمين او - معبر يا لوخى بين اينجا و كلات - نواحى كه از آن عبور كردم - ناحيه خاران - ملخ - موارد قابل ملاحظه درباره دانائى آن حشرات ، كه بوميان اظهار داشتند - شهر خاران - رئيس آن - طوايف - منابع - شهرت خاران بخاطر شتران عالى - راه‌پيمائى كوتاه - صحراى ماسه‌اى - اجير كردن دومين راهنما براى عبور از آن .\r\n\r\n","description":"","footnote":"","page_name":" 134 ","page_number":164},
  {"content":"\r\n\r\nبيست و پنجم مارس - امروز موقع طلوع آفتاب سردار به مهمانخانه آمد و يك ملا نيز همراهش بود . او در واقع محرر سردار بود و سه نامه‌اى را كه سردار خطاب بروسائى كه اسامى آنها را بعد ذكر خواهم كرد ديكته كرده - نوشته بود . شخصى كه جامه‌دان اضافى و نامه‌اى را به او سپرده بودم ناشتائى خود را صرف و بلافاصله به كلات مراجعت كرد و خود من هم در حدود ساعت ده نوشكى را با خوشحالى زائد الوصف و واقعى ، بمانند كسى كه از زندان رهائى مييابد ترك گفتم . توقف من در نوشكى با يك سلسله معطلىهاى نامطلوب و بيهوده همراه بود كه مدت شانزده روز به طول انجاميد در صورتى كه در به دو ورود به اين تومان تصور نمىكردم كه بيش از چند ساعت در آنجا توقف نمايم و حتى تصور توقف بيش از چند ساعت هم موجب كسالت و دلتنگى مىشد . گروه ما غير از خودم از پنج نفر تشكيل مىشد ، و هيچكدام كاملا مسلح نبوديم . در اين سفر مىبايست به پيش‌آمد و اقبال خود اتكا داشته باشيم و دعا كنيم كه راهزنان ما را مورد حمله و غارت قرار ندهند زيرا وسايل دفاعى ما در برابر دزدان و راهزنان احتمالى بسيار ناچيز بود .\r\nسه ميل كه از تومان فاصله گرفتيم از كنار گنبدى عبور نمودم كه طبق قصص و روايات قديمى در آن نزديكى شهر باستانى و قديمى قرار داشته است كه مردمش باندازه‌اى ثروتمند و غنى بوده‌اند كه در بنائىهاى خود و ساختن عمارت و ابنيه از ماده‌اى مانند سيمان يا ساروج به اسم چونام  ( Chunam )  استفاده مىكردند و بجاى آب آن را با شير مخلوط ميكردند . اين اسراف و تبذير غيرلازم و تظاهرات بى مورد موجب غضب الهى و لعنت خداوندى شد و آن محل و اهالى شهر رفته‌رفته گرفتار مصيبت و فساد و فلاكت شدند . در حال حاضر از اين شهر افسانه‌اى ، بجز اين گنبد كه مسلما از نظر نما و شكل ظاهرى منحصربفرد بوده و در وسط بيابان و دور از كوهستان قرار گرفته چيز ديگرى باقى نمانده است . فاصله‌ام از اين گنبد به آن اندازه نبود كه بتوان با دقت سبك و اسلوب معمارى آن را مورد دقت قرار داد و ديد كه آيا با سبك معمارى كه امروز در آن نواحى متداول و معمول مىباشد متفاوت است يا نه و آيا مصالح ساختمانى آن با امروز فرق دارد\r\n\r\n","description":"","footnote":"","page_name":" 135 ","page_number":165},
  {"content":"\r\n\r\nيا خير ، ظاهرا چيز جالبى در آن وجود ندارد ولى از توضيحاتى كه مراد ميداد تنها چيز جالب در بنائى اين ساختمان سختى و محكمى سيمان آن مىباشد كه مىتوان آن را با سنگ مرمر مقايسه كرد . كمى جلوتر چند سنگ در كنار راه ديدم كه فاصله آنها از هم بيست الى سى يا رد بود . علت وجود و فواصل آنها را سئوال كردم و در جواب بطور جدى به من اطمينان دادند كه اين سنگها توسط رستم « 1 » بمناسبت تجليل از اسب تيزپا و محبوبش در اينجا نهاده شده است و اين فواصل معادل فاصله قدمهاى اسب رستم مىباشد . معلوم است كه به اين جواب و حل معما خنديدم ولى قطع‌نظر از هرمنظورى كه سنگها بخاطر آن به اين مكان آورده شده باشند ، حمل‌ونقل آنها حتى از نزديك‌ترين كوههاى اطراف تا اين نقطه مستلزم زحمات بسيار و تحمل هزينه‌هاى گزاف بوده است . بسيارى از اين سنگها به نظر بيش از چند تن وزن دارند و سطح آنها معادل شش يا هفت يا رد مربع است .\r\nامروز شانزده ميل در دشتى مسطح و شنى طى مسافت كرديم و موقع غروب در محلى توقف كرديم كه فاصله ما از كوهستان مجاور در حدود سه ميل و نيم بود . اين جبال كه صحرا را احاطه كرده‌اند معمولا در سمت چپ اين جاده در فاصله هشت الى نه ميلى آن قرار دارند و در سمت راست تپه‌هاى شنى به تناوب ديده ميشد . در بين راه از يك دهكده متروك به نام كاريز عبور كرديم . در اينجا چاهى با آب بسيار گوارا و در نزديكى وجود داشت و از آن مقدارى جهت ذخيره شب برداشتيم . چند قطار شتر در اينجا ديدم كه رها شده بودند تا در زمينهاى پوشيده از گز و شينز چرا كنند . از اين دو نوع نبات در اين دشت فراوان ديده مىشود . از محلى كه شب‌هنگام توقف كرده بوديم دودى را كه از محل ده ( تومان ) براهوئيهاى گوژگى برمىخاست مشاهده كرديم ولى چون در خارج از جاده اطراق كرده بودند نزد آنان نرفتيم .\r\nدر اينجا در جائى كه داخل محدوده نوشكى مىباشد قرار دارم . شرح بيشترى را در اين خصوص لازم نمىبينم ولى بقسمى كه قبلا نيز اشاره كردم مردم اين ناحيه\r\n\r\n\r\n","description":"","footnote":"\r\n( 1 ) - قهرمان ايرانى شاهنامه فردوسى .\r\n","page_name":" 136 ","page_number":166},
  {"content":"\r\n\r\nبه شعبه‌اى از ايل ناروئى بلوچ موسوم به رخشانى تعلق دارند . رئيس يا سردار اين قبيله عيدل خان مردى است كه در حدود شصت سال دارد و موصوف بصفات بسيارى است كه موجب امتيازش نسبت بساير هموطنانش مىباشد اما اين صفات پسنديده را حرص و طمع بسيار پايمال مىكند . تنها ممر عايدى كه ظاهرا اين شخص دارد آسيائى است كه با آب رودخانه كيسور  Kysur  مىگردد ولى اين منبع درآمد ، مستمر و دائمى نبوده اغلب به علت كم‌آبى از كار مىايستد . تومان نوشكى از دويست گدان يا منزل تركيب يافته كه تشكيلات آن را چندبار توضيح داده‌ام . دوبار در گدان يا منزل سردار كه قدرى با منزل ديگران متفاوت بود رفتم . محل آتش ( اجاق ) و مركز حرارت در وسط و هم كف زمين قرار داشت و دو طرف اين كانون را ديوارهائى به ارتفاع در حدود شش فوت احاطه كرده بود . ديوارها را با قاليچه مفروش كرده و در هنگام استراحت به آن تكيه مىكنند . همه چيز بسيار تميز و در حدود خود پاك و آراسته بود . از سقف خانه تفنگهاى فتيله‌اى و شمشيرها و سپرهائى كه متعلق به افراد خانواده مىباشد آويزان است .\r\nدر اين تومان شش دكان كه صاحبانش هندو هستند وجود دارد . اينان خطر آوردن زن و اطفال خود را باينجا قبول كرده‌اند . از حاميان خود مىترسند و از كليه صفات ساكنان و اهالى بلوچ انجا يعنى تنبلى و تن‌پرورى و جهالت و بىادبى و حتى غارتگرى تأسى مىجويند . صفت اخير بطور عموم در تمام قبيله ارثى مىباشد و به همين نحو هم جملگى به قمار معتادند . مهمان‌نوازى و حفظ قول و وفاى بعهد كه به شجاعت شخصى و وفادارى آنها ارتباط دارد از صفات نيكى است كه بدان مباهات و تفاخر مىكنند . سالهائى كه محصول زراعتى خوب نباشد ( معمولا از هر ده‌سال نه سال آن با چنين وضعى روبرو است ) احتياجات غله خود را از گرم‌سيل و كوچ گنداوا تامين مىكنند و در عمل همه ساله مقدارى غله از آن نقاط وارد مىكنند .\r\nبيست و ششم مارس - امروز با وجود آن‌كه حالم به علت تبى كه شب قبل عارضم شده بسيار بد بود ساعت 6 حركت كردم . پس از سه ميل راه‌پيمائى در دشت ، از يك\r\n\r\n","description":"","footnote":"","page_name":" 137 ","page_number":167},
  {"content":"\r\n\r\nراه پرسنگلاخ وارد منطقه تپه‌ها شده بكوهستانهاى مرتفعى كه شاخه‌اى از يك سلسله جبال بزرگ مىباشد وارد شديم و سرانجام طى هفده ميل راه‌پيمائى آنها را دور زده و يا از دره‌هاى پرسنگ گذشته به بستر رودى بنام بال  Bale  كه تقريبا خشك بود رسيديم . در طول ساحل رود شش ميل ديگر راه‌پيمائى كرده سپس در نقطه‌اى كه نزديك آن ، چراگاه خوبى براى اشتران وجود داشت جهت گذراندن شب توقف كرديم .\r\nجاده امروز بسيار بد و در بعضى از نقاط عرض آن از دو يا رد تجاوز نميكرد . در دو طرف راه صخره‌هاى مرتفع بمانند دو ديوار بلند و بارتفاع صد يا رد سر بفلك كشيده بود . چند صخره از مرمر سفيد در گذرگاه رودخانه مشاهده شد و در شكافهاى بالاى سر ما انقوزه فراوان روئيده بود . بستر رودخانه بال بسيار عريض است و بيابان خشك از كف بستر بسيار بلندتر است . جهت حركت من امروز به طرف جنوب‌غربى است و مسافتى كه طى كرديم بيست و نه ميل مىباشد . در اطراف رود بال دو يا سه جويبار با آب بسيار گوارا و همچنين كنده‌هاى خشك درخت كه در اطراف ريخته و پاشيده بود وجود دارد .\r\nبيست و هفتم مارس - به علت تب شديدى كه تمام‌وقت ديروز و سرتاسر شب در آن ميسوختم چنان ضعيف شده‌ام كه فكر مىكنم امروز صبح به زحمت قادر به نشستن بر روى شتر خواهم بود . بهرحال تصور و خيال استراحت ( با در نظر گرفتن سفرى كه در پيش است ) برايم منتفى است ، بنابراين در حدود ساعت 7 صبح برخاسته و يكى از براهوئىها را براى كمك در پشت سرم روى شتر سوار كردم . امروز مسافتى معادل بيست و پنج ميل در جهت جنوب‌غربى طى كرديم . جاده به زحمت قابل تشخيص بود ، اين راه گاهى از دشت بالاى آن‌كه سواحل رود را تشكيل مىداد ، به شكل مارپيچ عبور مىكرد . آب در كف بستر رود فراوان يافت ميشد و جنگل اطراف كه از درختان بابول و گز ( لى ) و تاغذ « 1 » تشكيل ميشد چنان انبوه بود كه در بعضى از نقاط آن شترها ، حتى وقتى كه\r\n\r\n\r\n","description":"","footnote":"\r\n( 1 ) -  Taghuz  نوعى است از گز كه راجع به آن هيچگونه توضيحى در كتب گياه‌شناسى نديده‌ام و نيز مانند اين درخت را جز در بلوچستان در هيچ جا نديده‌ام . به ظاهر به لى زياد شباهت دارد ولى برگهايش سفيد كمرنگ و از نوعى گرد پوشيده شده است .\r\n","page_name":" 138 ","page_number":168},
  {"content":"\r\n\r\nپياده ميشديم ، به زحمت مىتوانستند عبور كنند .\r\nدر حدود چهار ميل از توقفگاه امشب ما آثارى از قبور بسيار عجيب و خارق العاده در ساحل چپ رودخانه و در فاصله چهارصد ياردى آن ديده ميشد ، شكل اين قبور مستطيل و هريك از آنها را ديوارهائى كوتاه از سنگ صاف عجيب و باز احاطه مىكرد كه در وضع فعلى به شكل سوراخهائى كه مخروطىشكل گسترده شده باشد ميمانست .\r\nاين ديوارها محوطه‌اى را بمساحت چهار الى 5 يا رد مربع احاطه مىكردند و جبهه در ورودى و همچنين جهت بناى آنها متوجه مشرق بود . چند تپه بزرگ خاكى و سنگى در اين قسمت از صحرا تا فاصله زيادى مشاهده ميشد كه وادارم كرد از شتر پياده شوم ولى چون در آن‌وقت باران مىباريد و به زحمت توانائى راه رفتن داشتم ، نتوانستم با دقت آنها را مطالعه و بررسى كنم . روى اين سنگ‌ها نوشته‌اى ديده نميشد و تمام تلاش و سعى من براى تحقيق بىنتيجه و بيهوده بود ، چون نتوانستم با كسانى كه اين اثر را ديده بودند صحبت و ملاقات كنم . تنها اطلاعى كه راهنمايم مىتوانست بدهد اين بود كه اين آثار مربوط به زمان گبرها « 1 » مىباشد . اما در اين سرزمين معمول است كه همهء آثار غيرعادى و غيرقابل توضيح را به اين منبع و ماخذ نسبت دهند و بنابراين نبايد به اين گفته اعتماد و اطمينان كرد . اما در اين مورد بخصوص محتملا اين حدس صحيح است چون در آن آثار ، هيچگونه قرينه‌اى مربوط بمسلمين و يا هندوها ديده نميشد و اگر آنها را منسوب به هندوها و مسلمين ندانيم بايد بپارسىها « 2 » مربوط باشند مگر آنكه باز آنها را متعلق بزمانهاى قديمىتر بدانيم . مسلما قدمت آنها بسيار زياد است زيرا عليرغم جنس و نوع سنگ كه بسيار سخت و محكم مىباشد همه آنها به حال فساد و تباهى افتاده‌اند . مهمترين مطلبى كه راجع به آنها شنيده‌ام ، چنانچه صحت داشته باشد ،\r\n\r\n\r\n","description":"","footnote":"\r\n( 1 ) - پيروان زردشت و يا آنطور كه راهنما مىگفت كفار\r\n( 2 ) - پارسى نام جديد اين مردم است و بين پارسىها و ايرانىها كه مسلمانند تفاوت وجود دارد ( منظور زردشتىهاى ايرانى است : توضيح مترجم )\r\n","page_name":" 139 ","page_number":169},
  {"content":"\r\n\r\nموضوعى است كه مراد خان راجع به آنها مىگفت . او اظهار داشت كه سنگهائى كه در اين بناها به كار رفته در هيچ‌يك از نقاط ديگر اين سرزمين ديده نميشود و اضافه كرد كه ارزش اينها به حساب نمىآيد چون مردم اين دوران و زمانه قادر نيستند به اين مهارت و استادى كار كنند . من هنوز ترديد دارم كه آيا اين آثار و ساختمانها سابقا قبور اشخاصى بوده يا آنكه بقاياى پرستشگاه و معبدى مىباشند . داخل هريك از اين آثار برجستگى خاصى وجود داشت كه رويش با سنگ پنهان شده و ظاهرا به قبر شباهت داشت ، ولى اين امكان هم متصور است كه اين قسمت محرابى براى آتش مقدس آتشكده « 1 » باشد . تعداد بسيار اين آثار بيش از هردليل ديگر از مقبره بودن آنها حكايت مىكند .\r\nنيمه‌شب طوفان شديد و رعدوبرق به مدت دو ساعت به طول انجاميد ولى خوشبختانه هنگام توقف ، محل خود را در كنار رودخانه و در محلى كه سابقا سيل آن را شسته و تحليل برده بود انتخاب كرديم و اين قسمت پناهگاهى بود كه ما را از شر باران در پناه خود گرفت و من كه به علت وضع مزاجيم در وضع بسيار نامناسبى بودم از خطر خيس شدن نجات پيدا كردم . اما چشمان من از ترس آن‌كه مبادا رودخانه طغيان كرده و همگى را آب ببرد ، نمىتوانست بخواب روند . خوشبختانه با انكه سيل با صداى مهيب و وحشتناك خود جارى بود پس از چندى\r\n\r\n\r\n","description":"","footnote":"\r\n( 1 ) - آتشكده معبد گبرهاست . آنها اين عنصر را بعنوان مظهرى از خداوند مىپرستند .\r\nدر هندوستان چندين آتشكده وجود دارد . در شهر يزد در ايران كه بعنوان دار العباده از شهرهاى ديگر مشخص و ممتاز است به گبرها اجازه داده شده است كه آتشكده‌اى ( كه طبق ادعاى آنها از زمان زرتشت تابحال آتش جاويدان در آن ميسوزد ) در محله خود داشته باشند . ولى اين ارفاق مديون به حسن سلوك دولت ايران نيست بلكه معلول حرص و طمع مىباشد و دولت از هريك مبلغ 25 روپيهء ماليات مىگيرد . ( اين نظر مولف است و تكذيب مىشود زيرا بشهادت تاريخ عقايد اقليت‌هاى مذهبى در ايران محترم بوده و مىباشد : توضيح مترجم )\r\n","page_name":" 140 ","page_number":170},
  {"content":"\r\n\r\nارتفاع آب تنزل يافته و طغيان و غليان رودخانه تخفيف پيدا كرد « 1 » .\r\nبيست و هشتم مارس - امروز مسافتى معادل 38 ميل به سمت جنوب‌غربى طى شد كه قسمت اعظم آن از دشتى صاف و هموار ميگذشت . كمى بيش از 3 ميل از محلى كه در شب استراحت كرده بوديم ، از رودخانه بال شعبه‌اى به طرف جنوب‌شرقى منشعب مىشود و شهر سراوان را مشروب مىكند . اين شهر در مشرق محلى كه من در آنموقع توقف داشتم در فاصله 3 ليگ ( هر ليگ معادل 3 ميل ) از آن قرار دارد . پس از طى 15 ميل ، راه در دشتى كه در آن انواع مختلف بوته‌ها و درختان كوتاه و در بعضى از نقاط آن نيز از درختان تنومند بابول پوشيده شده بود به چاهى بنام بادو رسيديم كه در كف بستر خشكرودى قرار داشت . در اين‌جا بچوپانى برخورديم كه چند بز گرسنه را ميچرانيد ، او مىگفت كه تا ديروز تومانى ( خيل بلوچها ) بزرگ از قبيله بلوچ نوشيروانى در آن حوالى توقف داشتند كه به علت كمى آب و علوفه به سمت كوهستان خاران كوچ كرده‌اند . پس از آن‌كه مشكهاى خود را از آب پركرديم قدرى به پيشروى ادامه داديم و سپس در محلى از جنگل كه درختان انبوه داشت رحل اقامت افكنديم .\r\nشهر سراوان كه امروز ضمن پيشروى خود به آن برخورديم شهر بسيار كوچكى است كه تعداد منازل و كلبه‌هاى مسكونى آن از پانصد تجاوز نميكند . اين شهر را ديوارى گلى با برج و بارو احاطه كرده است و در مركز ناحيه‌اى خشك و بىآب‌وعلف و در فاصله بيست ميلى جبال سراوانى قرار دارد و بدين لحاظ بنام سراوان موسوم شده است .\r\nتنها انگيزه‌اى كه بانى اين شهر را وادار بانتخاب اين محل كرده وجود آب بسيار رودخانه بال است كه اهالى از آن بهره‌مند ميشوند . بايد اذعان كرد كه در يك چنين آب و هواى\r\n\r\n\r\n","description":"","footnote":"\r\n( 1 ) - سيلها بسيار معمول و فوق العاده خطرناكند . شخصا جوى كوچكى را ديده‌ام كه عمقش 4 الى 5 اينچ بود و در مدت ده دقيقه بيك جريان تند و غيرقابل عبور كه همه چيز را در جلوى خود ميراند تبديل شد\r\n","page_name":" 141 ","page_number":171},
  {"content":"\r\n\r\nخشك و در اين قسمت از بلوچستان كه با خشكساليها و عواقب فلاكت‌بارش يعنى قحطى و گرانى دست بگريبانست ارزش و مزاياى يك منبع دائمى آب غيرقابل تخمين است .\r\nرئيس و بزرگ شهر سراوان گل محمد خان رئيس قبيله قنبرانى مىباشد . اين شخص خراجگزار خان كلات نيست او شخصا مخارج تمام نفرات و افراد خويش را كه تعداد آنها به دويست نفر بالغ مىشود و در خدمت دولت مىباشند تأمين و تهيه مىكند . عوائد و درآمدش جزئى و عبارتست از محصول جنسى كه به وفور محصول در هرسال بستگى دارد و بعضى اوقات در ايام خشكسالى و لم يزرع بودن خاك سهم او معادل سى الى چهل پيمانه بظرفيت هرپيمانه هفت پوند و نيم از گندم مىگردد و در آن سال هريك از پوند را به يك روپيه ميتواند بفروشد . در سال‌هائيكه محصول خوب نيست مانند سالهاى 1808 و 1809 و 1810 اهالى محل شتران خود را كه فراوان دارند جهت حمل غله به نقاطى مانند گرم‌سيل و كوچ گنداوا و سند مىفرستند و گندم مورد احتياج را از آن نواحى تأمين ميكنند .\r\nبيست و نهم مارس - امروز بسيار خوشحالم زيرا از دست رفيق مزاحم يعنى تب خلاص شده‌ام بنابراين قبل از طلوع آفتاب و با روحيه‌اى خوب از توقف‌گاه خود حركت كردم . حدود سى ميل راه به سمت جنوب‌غربى طى كرديم كه قسمت اعظم آن در نواحى جلالان و خرگوشكى و باگوت كه بخشهائى از منطقه خاران مىباشد قرار دارد . مقدارى از اراضى مزبور زراعتى و قسمت زيادى از آن اخيرا شخم زده شده بود . ولى قسمتى از بذر كاشته شده به علت عدم بارندگى و قسمتى هم كه با آبيارى و دقت خاص حفظ شده بود به علت هجوم آفت ملخ از بين رفته بقسمى كه كشاورزان بدبخت ، همگى مكان و مسكن خود را ترك و بكوهستان كوچ كرده بودند . در واقع اين آفت هولناك هيچوقت به اين نواحى نميآيد مگر در سالهاى خشكسالى و قحطى ، مثل اينكه سيل ملخ براى تكميل ويرانى و خرابى ميآيد و تعجب‌آورتر آن‌كه هميشه و بدون تغيير از يك محل و يك سمت ( جنوب‌شرقى ) وارد مىشود و به همان محل نيز بازمىگردد . بتصديق اهالى محل اين ملخها\r\n\r\n","description":"","footnote":"","page_name":" 142 ","page_number":172},
  {"content":"\r\n\r\nاز وجود صحرا و بيابان در سمت مغرب آگاهى دارند و ميدانند كه اگر از آنجا بيشتر به سمت شمالغربى پيش روند در آن صحرا تلف خواهند شد . امروز بچاه بسيار عميقى برخورديم كه آبش يا خشك شده يا آن‌كه باندازه‌اى عميق بود كه بيرون آوردن آب با طناب امكان نداشت ، بهرحال چون از موجودى روز قبل مقدارى آب باقى داشتيم موضوع باعث نگرانى نشد .\r\nشهر خاران در حدود چهل و پنج ميلى جنوبشرقى توقفگاه امشب ما قرار دارد . بقسمى كه ميگويند اين شهر بمراتب از سراوان « 1 » بزرگتر و به همان نحو هم مجهز به استحكامات قلعه مىباشد .\r\nناحيه‌اى كه به همين نام موسوم است بسيار كوهستانى است و انتهاى شمالغربى منطقه سراوان را تشكيل ميدهد . سردار اين شهر عباس خان نوشيروانى مىباشد كه تا اين اواخر يعنى چهل سال قبل از خراجگزاران محمود خان بوده است ولى حاليه استقلال كامل اعلام كرده ، ميتواند پانصد الى ششصد نفر از افراد قبيله را براى جنگ حاضر كند .\r\nسربازان نوشيروانى به تحمل سختى و شجاعت و طاقت معروفند . شترهاى خاران از لحاظ قدرت و استقامت معروفترين اشتران آن نواحى هستند و در نتيجه افراد اين قبيله در ايلغارها و غارتگرىها نسبت به همسايگان خود برترى و تسلط دارند .\r\nسىام مارس - امروز فقط توانستيم هفده ميل و نيم راه‌پيمائى كنيم . علتش اين بود كه در محلى چهار ساعت و نيم توقف كرديم . در اينجا به عده‌اى از نفرات طايفه پوغ براهوئى برخورديم و خوشبختانه يكى از آنان را به مبلغ كمى اجير نمودم تا راهنمائى ما را در بيابان شن كه بايد فردا صبح وارد آن شويم به عهده بگيرد .\r\nاساسا يك موضوع باعث ناراحتى من شده بود و آن اين بود كه مراد از راه صحرا كاملا\r\n\r\n\r\n","description":"","footnote":"\r\n( 1 ) - سراوان يكى از بزرگترين شهرستانهاى بلوچستان است .\r\n","page_name":" 143 ","page_number":173},
  {"content":"\r\n\r\nاطلاع نداشت ، و وقتى كه راهنماى ديگرى انتخاب كردم اقرار كرد كه هيچوقت به نواحى شماليتر قدم ننهاده است . ما شب را در نقطه‌اى توقف كرده و يكى از مشك‌هاى خود را از چاله‌اى كه آب باران در آن جمع شده بود پر كرديم و امشب را در صحرائى كه قيافه موج‌دار خود را نشان ميداد خوابيديم .\r\n\r\n","description":"","footnote":"","page_name":" 144 ","page_number":174},
  {"content":"\r\n\r\n\r\nبخش نهم\r\nحركت در صبح زود - چاه - توصيف - آب تلخ و گس - صحراى ماسه‌اى سرخ - مشكلات - امواج شن - شتران زانو زده از آنها پائين ميروند - فقد پوشش گياهى - كوهستان اشكار - توقف در پشت تپه ماسه‌اى - سختى و بدى هوا - پيشروى در صحرا - پديده خارق العاده‌اى كه مشاهده شد - توصيف - عقيده بوميان - تئورى مولف - ماسه‌هاى مواج با سراب و يا ميراژ تفاوت دارند - دليل - تائيد فقير - خشكرود بودور - واحه ريگان - آب - خروج از ريگان - صحراى سخت و سياه - كوههاى پديدار - توقف - گردباد شديد - علت و وفور انها - نامطبوع - مفيد - باد سام يا باد طاعون ( بيمارىزا ) - اثر مهلك آن بر كالبد انسان - ديده نشد - گمان و پيش‌بينى - سادگى و سهولت - راه‌پيمائى در شب - راهنما راه را گم مىكند - مولف توسط قطب‌نما راه و سمت را بازمىيابد و بخاطر دانشش اعتبار زياد مىيابد - مسافرت طولانى - اجبار به توقف - اتمام ذخيره آب - وصول به ده كلگان - مولف بيك روحانى تغيير هيات ميدهد - علت آن - پذيرائى - راهنمائى خدعه‌آميز راهنما - گرفتارى - اجير كردن راهنما و اسكورت ديگرى - مباحثات طولانى با رئيس و مردم - موردى از نادانى كلى كه در حكايتى كوتاه بيان شده است - عكس العملهاى آن .\r\n\r\n","description":"","footnote":"","page_name":" 145 ","page_number":175},
  {"content":"\r\n\r\nسى و يكم مارس - ساعت چهار صبح شترانرا سوار شده و پس از طى 5 ميل در مغرب جنوب بچاهى رسيده هرتعداد ظرف داشتيم از آب پر كرديم تا خود را در برابر خطر بىآبى صحرا مجهز كرده باشيم . عمق اين چاه اقلا 150 فوت و تقريبا مربع و قطرش بيش از شش فوت نبود .\r\nديواره‌هاى چاه تا 6 فاتم پائين‌تر از سطح كه در آنجا زمين آن سخت و محكم ميشد از الوارهاى چوب خرما كه بطور عمودى قرار داده شده پوشيده بود و انتهاى اين الوارها را بر روى چوبهاى خرمائى كه بطور افقى در ديواره چاه قرار داشتند كار گذاشته بودند .\r\nدر گوشه‌اى از دهانه چاه سوراخى تعبيه شده بود كه بتوان از آن با يك سطل كوچك و يا ظرف مسى آب از چاه بيرون آورد . با توجه بعمق اين چاه علاوه بر آنكه متعجب شدم مايوس هم گرديدم چون آبش شور و گس و به زحمت قابل نوشيدن بود .\r\nمحل اين چاه را به مجرد طلوع خورشيد ترك گفته قسمت بيشتر راه را پياده طى كرديم . بيست و هفت ميل كه پيشروى كرديم صحرائى ديديم كه ريگهايش داغ و قرمز ، ذرات شن آن بقدرى سبك بود كه اگر هم در كف دست گرفته مىشد به زحمت قابل لمس بود .\r\nتمام اين ماسه‌ها را باد به صورت توده‌هاى نامنظم مواج يا امواجى كه در حركتند و جهت آنها از شرق بغرب است درآورده بود . ارتفاع اين تپه ماسه‌ها بتفاوت بين ده الى بيست فوت و بيشر آنها بطور عمودى در جهت مخالف وزش بادهاى غالب بر منطقه قرار دارند و از فاصله دور به شكل ديوارى آجرى و نو جلوه مىكنند . طرفى كه رو به باد قرار دارد با شيب و انحناى تدريجى به طرف قاعده و يا نزديك بقاعده موج پهلوئى سرازير مىشود و مجددا در خطى مستقيم به همان طرز عجيب و غريب كه در بالا شرح داده شد به سمت بالا صعود مىكند مثل اينكه ميخواهد حفره و يا گذرى ما بين ايجاد كند ، تا آنجا كه جهت حركت ما اجازه ميداد از اين امواج عبور كرديم ولى با مشكلات طاقت‌فرسا و خستگى فوق العاده موفق مىشديم كه در مواقع لازم شترها را وادار كنيم از روى امواج عبور كنند . مخصوصا موقعى كه مىبايستى از ديوار عمودى يا\r\n\r\n","description":"","footnote":"","page_name":" 146 ","page_number":176},
  {"content":"\r\n\r\nجبهه پشت بباد با دست و پا بالا رويم مكرر دچار شكست شده مجبور مىگرديديم دور بزنيم تا موج و راه آسانترى بيابيم . در سمت مايل شترها مىتوانستند به آسانى راه بروند ، چون پاى پهن آنها نميگذاشت كه بيش از ما در شن فروروند و در لحظه‌اى كه ميديدند قله موج طاقت تحمل وزن آنها را ندارد با نهايت استادى و مهارت فورا زانو ميزدند و با آن حالت بملايمت با شن به پائين سر ميخوردند و شتر جلوئى راهى براى پيروى ساير اشتران درست مىكرد . در اين ده ميل آخر از راهى كه امروز طى شد ابدا آثار نبات و گياه ديده نميشد مگر چند بوته كلفت تاغذ و يك گياه كوچك و محكم كه بلوچها آن را سركوه مىنامند و گلى ارغوانىرنگ و بو و عطرى قوى و تند دارد . راهنماى من ظاهرا حركتش را از روى يك رشته‌كوه كه گاهگاه در سمت جنوب ديده ميشد تنظيم مىكرد . تا موقعى كه آفتاب غروب كرده هوا تاريك شد به حركت ادامه داديم و مايل بودم هرچه ممكنست زودتر ، از اين بيابان ماسه بگذرم . شب را در پناه يكى از موجهاى شن ( تپه ماسه ) كه هوايش داغ و خفه بود گذرانديم .\r\nاول آوريل - امروز نيز بيست ميل در بيابانى كه مثل بيابان ديروزى است طى طريق كرديم و با همان موانع و مشكلات مواجه بوديم ولى مشكلات امروز نسبت بروز قبل براى من و همراهان و حتى شترها خفيف‌تر بود و بمراتب آسانتر از عبور از ميان ذرات ماسه شناور كه هنوز نميدانم ، اين پديده معلول چه چيزى است ، گذشت . وقتى كه براى اولين‌بار ، در ساعت ده صبح اين منظره را ديدم ، چنين به نظر ميرسيد كه بيابان در فاصله يك ميل و نيمى يا كمتر سطح مواجى دارد كه ارتفاعش نسبت به قله امواج بين 6 الى 12 اينچ است . اين پديده ظاهرا هرقدر كه پيشروى مىكرديم تخفيف مىيافت و يكى دو بار نيز ما را كاملا احاطه كرده افق را بسيار محدود ميساخت و با اين وضع احساسى تاريك و غيرعادى در ذهن بيننده رسوخ مىيافت . در همان لحظه به نحو غيرقابل ادراكى يا بهتر بگويم بدون انتظار و پيش‌بينى ذرات بيشمار ماسه يا شن ريز و خاك چشم و دهان و منخرين ما را پر كرد . اين وضع ناراحتى و عصبانيت شديد توام با تشنگى توان‌فرسا ببار مىآورد\r\n\r\n","description":"","footnote":"","page_name":" 147 ","page_number":177},
  {"content":"\r\n\r\nو تابش نور و حرارت خورشيد نيز بر شدت آن ميافزود . پس از اينكه از راهنماى براهوئى خود كه در عين بىسوادى و وحشى بودن مطلع‌ترين شخص از نظر اطلاعات محلى در گروه ما محسوب ميشد علت پيدايش اين احساس را پرسيدم ، جواب داد كه علت چنين ناراحتى به نظر مردم اين نواحى تابش اشعه خورشيد است كه سبب مىشود خاك صحرا به هوا بلند شده در آن شناور گردد . بايد اذعان كنم كه قسمتى از نظريه او صحيح است زيرا مىتوانم بگويم كه اين اقيانوس خاك و ماسه فقط موقعى قابل رويت ميشد كه حرارت روز به حد اعلا ميرسيد « 1 » . براى اينكه بتوان از امكان اشتباه جلوگيرى كرد بايستى اضافه كنم كه هم اين پديده و هم سرآب را من مكرر در صحارى ديده‌ام و مسافرين فرانسوى نام آن را ميراژ  ( Mirage )  گذاشته‌اند . اين مناظر در گوشه‌هاى متقابل و در يك لحظه ، بنحويكه كاملا\r\n\r\n\r\n","description":"","footnote":"\r\n( 1 ) - ساده‌ترين فرضيه‌ايكه مىتوانم درباره اين شنهاى شناور مواج ارائه دهم و با آنكه بدرستى آن چندان اعتماد ندارم ، چنين است كه وقتى گردبادهاى معمولى صحرا به صورت تندباد تمام مىشود معمولا در سطحى كه مساحتش چندين ميل مربع است گسترده مىگردد . در اين هنگام شدت آن غيرقابل‌تحمل و بهمراه خود توده‌هاى بسيار عظيم خاك و ماسه را به هوا مىبرد و وقتى شدت جريان هوائى كه آن را بالا برده است تخفيف مىيابد به زمين برمىگردد و بدين‌ترتيب منظره مورد بحث را ايجاد مىكند . ممكنست سوال شود چه چيز مانع فروكش و نشست كامل شنها بوده و در عوض روى موج قرار مىگيرند . بايد جواب داد كه ذرات درشت نشست مىكنند ولى آنها كه ريزند بقدرى تحت تأثير تابش حرارت خورشيد بر روى خاك سرخ قرار مىگيرند كه به همان حال مواجى باقى مىمانند تا آنكه درجه حرارت نزولى وزن مخصوص آنها را بازگرداند .\r\nسپس طبق يك قانون غيرقابل‌احتراز طبيعى به زمين فروكش كرده ته‌نشين مىكنند . چنانچه ملاحظه مىشود اين نظريه تا اندازه‌اى با عقايد براهوئى تطبيق مىكند ولى مطابق نظر آنها بايد شنهاى شناور در تمام دورانهائى كه اثر تابش خورشيد شدت فوق العاده دارد ظاهر و اشكار باشد در حالى كه اينطور نيست . بنابراين لازم است كه يك علت ابتدائى و اوليه ديگرى براى اين پديده جستجو نمود .\r\n","page_name":" 148 ","page_number":178},
  {"content":"\r\n\r\nمتمايز باشند ديده مىشود ، درحالىكه اولى رنگى تيره دارد و ديگرى روشن و شفاف است و اشتباها بجاى آب گرفته مىشود . در تاييد نظر خود در باب شنهاى مواج بايد بگويم كه بعدها به فقيرى از اهالى كابل برخوردم كه از سيستان از راه صحرا عبور كرده بود . او به من گفت كه شن‌هاى مواج و روانى بمراتب زيادتر و عظيم‌تر از آنچه من ديده‌ام مشاهده كرده است ( شايد مىخواست اعتبار خودش را بالا ببرد ) بقسمى كه در اثر شدت و غلظت ابرهاى ماسه‌اى كه او را احاطه نموده بود مجبور شده است روى زمين بنشيند .\r\nبدنبال شرح وقايع امروز - با فاصله شانزده ميل از آخرين منزلگاه خود به ساحل شرقى رودخانه خشكى بنام بودر  ( Boodoor )  رسيديم . عرض آن اقلا پانصد يا رد و امتدادش در جهت جنوب ، جنوب‌شرقى و به طرف ساحل دريا بود . بستر اين رود در بسيارى از نقاط از ميان جنگل انبوه درختان و بيشه و بوته‌زار مىگذشت .\r\nزوزه گرگ و شغال و صداى انواع حيوانات وحشى از جاندارى آن حكايت مىكرد .\r\nدر اينجا به سمت راست پيچيديم و مسافتى معادل 5 ميل به طرف شمال غرب و در علياى مسير رود طى كرديم تا بنقطه‌اى رسيديم كه چند ماه قبل در آنجا دهى بنام ريگان « 1 » وجود داشته است . ولى در موقع ورود ما اهالى آن به علت قحطى به گرم‌سيل ( بخش گرم‌سيل در شمالغربى اين مكان واقع است ) كوچ كرده بودند . در كنار غربى رودخانه توقف كرده با زحمات بسيار دو مشك آب تهيه كرديم . تصور مىكنم راه مستقيم از چاهى كه ديروز از آن گذشتيم تا ريگان در جهت مغرب باشد ولى راهنماى ما از ترس گم كردن راه مسير خود را از جهت جنوب تعقيب مىكرد تا بتواند در فواصل معين كوهها را ببيند و سمت مقصد را با آنها تطبيق كند .\r\nدوم اوريل - هنگام سپيده‌دم از ريگان حركت كرديم و پس از طى مسافت بيست و يك ميل به طرف غرب ساعت 3 بعد از ظهر توقف كرديم . صحرا زياد ماسه‌اى نبود و در بسيارى از نقاط مستور از ريگهاى سياه و سخت بود و ابدا آثارى از نبات و روئيدنيها ،\r\n\r\n\r\n","description":"","footnote":"\r\n( 1 ) - ريگان يعنى شنها .\r\n","page_name":" 149 ","page_number":179},
  {"content":"\r\n\r\nحتى يك بوته علف ديده نميشد . در انتهاى مسير خود كوهستان بوضوح و در مقابل مشاهده مىگرديد كه امتدادش از جنوب‌غربى به شمالشرقى بود موقعى كه از شتران پياده شديم ، راهنماى من شكاف يا معبرى را در كوهستان نشان داد كه مى بايستى از طريق آن معبر ، از اين بيابان مهمان‌نانواز بيرون بيائيم .\r\nامروز قبل از ظهر شاهد گردباد شديدى بوديم كه با ريزش سيل‌آساى باران توام بود . اين طوفان و سيل مدت نيم ساعت طول كشيد و قطرات باران بمحض ريزش بر زمين جذب شد . اين باران بسيار غيرمنتظره بود و چنانچه راهنما شدت و قوت آن را گوشزد نميكرد احتمالا دچار صدمات بيشترى ميشديم ، زيرا ماندن روى شتر ، در حالى كه باران در كمال شدت مىباريد نوعى بىباكى و تهور محسوب مىگرديد . قبل از ريزش باران آسمان صاف بود و فقط چند تكه ابر كوچك در گوشه شمالغربى ديده ميشد و تنها پيش‌درآمد و طليعه آن خفگى و گرفتگى فوق العاده هوا و چندين گردباد بود كه در اطراف به هوا برميخاست « 1 » . وقتى براهوئى مشاهده نمود كه گردبادها در حال متفرق شدن است و ابرى از گردوغبار نزديك مىشود تذكر داد پياده شويم و تا خواستيم پياده شده خود را در پناه شتران قرار دهيم ، طوفان با باد بسيار قوى و بشدت بر سرما نازل شد و درشت‌ترين قطران باران كه مانند آن را در تمام عمر نديده بودم شروع به ريزش كرد ، هوا طورى تاريك شد كه بهيچوجه نمىتوانستم فاصله 5 ياردى خود را\r\n\r\n\r\n","description":"","footnote":"\r\n( 1 ) - شايد صحيح‌تر باشد كه نام ديگرى براى اين گردبادها پيدا كرد ولى چون پديده‌اى از باد بود اين اسم را انتخاب كردم . اين پديده‌ها ستونهاى بزرگى از ماسه و شن و خاك مىباشند كه در آغاز با حركت كوچك و دوار در سطح بيابان بوجود مىآيند و بتدريج اوج گرفته و توسعه مىيابند تا حدى كه انتهاى فوقانى آنها از نظر محو گردد . همراه با باد ستونى از ماسه حركت مىكند . سى الى چهل عدد از اين گردبادها را كه در آن واحد بوجود آمده بودند و ابعادى معادل يك الى سى يا رد داشتند مشاهده كردم .\r\n","page_name":" 150 ","page_number":180},
  {"content":"\r\n\r\nبه‌بينم . اتفاقا مراد در چندقدمى من بود ولى هرچه سعى كردم نتوانستم او را به‌بينم و تصور كردم جايش را تغيير داده است و وقتى باران تمام شد در كمال تعجب ديدم كه او در همان مكان اول متوقف است . اين رگبارها و يا طوفانها نادر الوقوع نيستند . اگرچه باران وضع نامطلوبى بوجود مىآورد ولى محسنات و مزايائى هم دارد ، زيرا هوا را خنك و پاك مىكند و چنانچه اين بارانها نبارد در هرفصل كه باشد هوا غيرقابل‌تحمل مىشود . با وجود تكرار و فراوانى رگبارها باز هم در طول ماه‌هاى جون تا سپتامبر « 1 » وضع هوا فوق العاده و سخت و غيرقابل‌تحمل است .\r\nدر خلال اين مدت ، بادهاى صحرا چنان كشنده و سوزان است كه هرموجود زنده‌اى را اعم از حيوان يا نبات كه در سر راه با آن مصادف شود ميسوزاند و اين مسير كه ما از آن عبور مىكنيم در آنموقع غيرقابل‌عبور است . اين باد را در سرتاسر بلوچستان ميشناسند و در هرمحل باسامى مختلف از قبيل جولوت يا جولو ، شعله يا باد سموم و يا باد طاعونى ناميده مىشود . قدرت كشنده و مهلك اين باد باندازه‌ايست كه شترها و حيوانات پرطاقت را نيز از پاى درمىآورد و آنهائيكه نقل قول مىكردند ميگفتند كه تأثير آن بر روى بدن انسان ، كشنده‌ترين چيزى است كه ميتوان تصور كرد ، عضلات شخص بدبختى كه قربانى اين باد شود ابتدا سخت و منقبض مىگردد ، پوست بدن چروك مىخورد و حالت نزع به انسان دست ميدهد . مثل اين‌كه گوشت كالبد روى آتش قرار گرفته باشد و آن را ميسوزانند و در آخرين مرحله شكافها و تركهاى عميق همراه با خونريزى بوجود مىآيد و مصيبت را باتنها مى - رساند . در بعضى از موارد قربانى زود ميميرد و گاهى چندين ساعت يا احتمالا چند روز در حالىكه از شدايد عذاب رنج ميبرد بتدريج جان مىسپرد . اين تازيانه يا عذاب كشنده بندرت اتفاق ميافتد و پيش‌بينى وقوع آن ميسر نيست . از بين تمام بلوچهائى كه در اين باب با آنان صحبت كرده‌ام ، هيچكس نتوانست بگويد كه جز گرفتگى\r\n\r\n\r\n","description":"","footnote":"\r\n( 1 ) - اواخر خرداد تا اواخر شهريور\r\n","page_name":" 151 ","page_number":181},
  {"content":"\r\n\r\nغيرعادى هوا و گرماى بسيار شديد كه موجب ناراحتى چشم مىباشد علامت يا پيش‌درآمد ديگرى راجع به اين باد ديده باشد . در اين موقع تنها اقدام احتياطى آنست كه خود را كاملا بپوشانند و به روى زمين دراز بكشند . واقعيت عجيب اينست كه نوع پارچه‌اى كه خود را بايد با آن پوشانيد هرقدر هم نازك باشد از اثرات مخرب و كشنده باد سموم بر بدن جلوگيرى مىكند .\r\nسوم آوريل - چون راه‌پيمائى بسيار طولانى در پيش داشتيم تصميم گرفتم كه در نيم‌شب حركت كنم . اين تصميم موجب اعتراض راهنما شد و مىگفت كه بجاده آشناست و از خطرات آن آگاه . در اين هنگام از دست ماسه و شن رهائى پيدا كرده بوديم و صحرا به صورت بيابانى پر از سنگ‌ريزه‌هاى سياه تغيير شكل داده بود . صحرائى كه حتى يك‌دانه بوته علف و سنگ برجسته و ناهموارى در سطح آن‌كه پيشروى را منحرف كند وجود نداشت . با وجود اين قبل از آنكه 500 يا رد جلو رويم ، دريافتيم كه ما دو سه بار بگرد نقطه‌ايكه نفس تازه كرده بوديم چرخيده‌ايم .\r\nمن هم به اندازه همراهان از اين واقعه تعجب كردم و مىخواستم دستور توقف بدهم كه ناگهان به ذهنم خطور كرد كه مىتوانم با استفاده از عقربه قطب‌نما جهت حركت را تعيين كنم . بنا براين شيشه قطب‌نما را با فشار از جاى خود درآورده و آن را در دست راست نگهداشتم و چرخيدم تا نقطه شمال عقربه را محاذى شست خود درآوردم . در اين حال مغرب درست روبروى من قرار داشت ، با علامت و نشانه گرفتن چند ستاره پيشنهاد كردم كه خود راهنمائى را به عهده بگيرم و اين خدمت را انجام دهم .\r\nمراد و مرد براهوئى ، هردو ميخواستند كه مرا از اين كار كه به نظر آنها سعى بيهوده‌اى بود بازدارند و مىگفتند اگر قدرى جلوتر برويم راه را گم ميكنيم ولى نوكر هندوستانيم مايل بود كه براهنمائى من گردن نهد و سرانجام ديگران هم از او پيروى كرده به پيشنهاد من تسليم شده رضايت دادند . بنابراين به پيشروى ادامه داديم و در سپيده‌دم\r\n\r\n","description":"","footnote":"","page_name":" 152 ","page_number":182},
  {"content":"\r\n\r\nخود را در مسير مستقيمى ديدم كه راهنما تصميم داشت فردا ظهر ما را به آنجا راهنمائى نمايد و تازه سيزده ميل بكوهستان نزديكتر بود . اين اتفاق جزئى را همراهان من كه از فوايد قطب‌نما « 1 » بىاطلاع بودند قدرى كمتر از معجزه و يا الهام خدائى تلقى كردند و دو هفته پس از اين واقعه با كمال تعجب شنيدم كه مراد براى شخصى اين مطلب را تعريف ميكرد و شخص اخير هم آن را براى سايرين و با آب‌وتاب فراوان بازگو و حمل بر عقل و رايت فوق العاده من شده است .\r\nمسافرت امروز ما بلاانقطاع تا ساعت 7 شب ادامه يافت و مطابق حسابى كه كردم تا آن ساعت مسافتى معادل 48 ميل راه‌پيمائى كرده بوديم . مىخواستم هنوز به حركت ادامه دهم ولى همراهان و شترها از راه‌پيمائى امروز و دو روز قبل بسيار خسته شده بودند و ضمن صحبت‌هاى دوستانه فقط من بودم كه تجويز ميكردم به پيشروى خود تا رسيدن بكوهستان ادامه داده توقف نكنيم . سختى و بيچارگى ما با اتمام آذوقه موجود باوج شدت رسيد و درحالىكه تمام ذخيره آب خود را تمام كرده بوديم توقف كرده مجبور شديم شب را گرسنه و تشنه سپرى كنيم . از گرسنگى و تشنگى سخت در رنج و عذاب بوديم .\r\nتشنگى سخت مرا ناراحت كرده بود ولى خود را تسلى ميدادم و سايرين را كه بسيار خسته و افسرده بودند ترغيب و تشويق كرده وعده ميدادم كه فردا صبح تمام وسايل راحتى و آسايش تهيه خواهد شد و راحتى را بدست خواهيم آورد .\r\nچهارم آوريل - در فاصله 12 ميلى منزلگاه شب كه قسمتى از آن از صحراى سنگى و پرشن و قسمتى هم از ميان تپه‌هاى سنگى لخت‌وعور مىگذشت به قريه‌اى بنام كلگان كه در ميان دره بسيار رمانتيك و باريك مكران واقع شده است رسيديم . هدف و مقصود\r\n\r\n\r\n","description":"","footnote":"\r\n( 1 ) - هروقت كسى قطب‌نما را مىديد و مىپرسيد كه چيست جواب مىدادم قبله‌نماست يعنى وسيله‌اى كه با آن قبله ( قبر پيغمبر در مكه كه مسلمانان رو به آن ايستاده و نماز مىگزارند ) را تعيين مىكنند و من براى اجراى وظايف مذهبى خود از آن استفاده مىكنم .\r\n","page_name":" 153 ","page_number":183},
  {"content":"\r\n\r\nمن حين عزيمت از نوشكى رسيدن به شهر جالك « 1 » ( جالق ) بود كه در مسافت 14 ميلى شمال قرار دارد ولى حالا فهميدم مراد كه يكى از دختران سردار را به زوجيت خود در آورده مرا وادار و ترغيب كرده است به اين مكان بيايم . وقتى به نيم ميلى اين ده رسيديم به من پيشنهاد كرد كه در زير سايه درختان نخل بايستم تا او سواره بدهكده برود و رئيس يا سردار را از آمدن ما مطلع سازد . به اين كار اعتراض كردم چون ممكن بود برايم نتايجى نامناسب ببار آورد ولى مراد اطمينان داد كه درباره همه غريبه‌ها اين رسم معمول است و خود من هميشه اين روش را در اين قسمت از سرزمين بلوچستان به كار برده‌ام .\r\nپس از چند دقيقه مراد مراجعت كرد و گفت ميرخداداد ( نام سردار ) مايل است كه فورا نام پيرزاده « 2 » به خود گذاشته و هيات و قيافه آنها را به خود بگيرم . در غير اين صورت حتى در منزل خودش نمىتواند سلامت مرا تضمين نمايد . مراد چنين ادامه داد : بايد بدانى كه ديگر در قلمروى خان « 3 » نيستى و نبايد حساب كنى كه همان نظم و انضباط و امنيتى كه در آنجا وجود داشت ، در اينجا هم وجود داشته باشد . ما در مكران هستيم يعنى جائى كه هرنفر از افرادش ارثا و نسلا غارتگر مىباشد و هيچ ابا و امتناعى ندارند از اينكه دارائى برادر و همسايه خود را نيز غارت كنند . وضع تو بدترين وضع ممكن است و بهيچوجه نميتوان به اهالى اين محل قبولاند كه خدمتگزار يك نفر بازرگان مال و دارائى همراه ندارد و يا به وسيله او نمىتوان دارائى بدست آورد . حدس در باره اين‌كه مراد از اين اظهارات خود قصد بدى دارد مورد نداشت . اگرچه جلوى شرح و تفصيل ويرا تا اندازه‌اى گرفتم ولى با توجه به اظهارات آن سردار پير در نوشكى قسمتى از حرفهاى مراد را باور كردم . موقعيت جهت مذاكره و مباحثه مناسب نبود ،\r\n\r\n\r\n","description":"","footnote":"\r\n( 1 ) -  Jalk \r\n( 2 ) - پير به معناى شخص مقدس و زاده نيز به معناى اولاد مىباشد . بنابراين پيرزاده لقب اشخاص محترم و متدين است .\r\n( 3 ) - خان كلات\r\n","page_name":" 154 ","page_number":184},
  {"content":"\r\n\r\nپس دستورات ميرخداداد را اجرا كرده و فى الفور وضع و قيافه روحانى ، به خود گرفته و نام جديد پيرزاده را انتخاب كردم .\r\nپس از ورود بدهكده در مسجد پياده شدم و مراد رسما مرا بپدرزن خود و سه نفر ملا يا روحانى ، بعنوان پيرزاده‌اى از كلات كه قصد زيارت خانه خدا را دارد معرفى كرد . سردار شرح مبسوطى در عذرخواهى از اين‌كه فعلا مرا در مسجد جا داده است اظهار كرد و گفت چون متاسفانه مهمانخانه وضع قابل سكنائى نداشته است دستور داده تا يك منزل خالى برايم آب‌وجارو و آماده كنند . پاسخ دادم كه هرجائى به من بدهند ، براى مدت كوتاه توقفم در اين دهكده ، رفع حاجت خواهد كرد . در اين موقع مردم بيكارى كه براى كسب خبر بدور ما جمع شده بودند ، براى اين‌كه يكى دو ساعت استراحت كنيم متفرق شدند . شب به خانه جديد كه بىشباهت بدخمه نبود راهنمائى شدم ، دو اطاق كوچك در آن وجود داشت و فورا مقدارى غذا براى من و همراهانم ، از طرف سردار آوردند و ما كه متجاوز از سى ساعت بود كه چيزى نخورده بوديم بسيار خوشحال و شاد شديم . شب‌هنگام علائم خفيف بروز تب ظاهر شد . اتفاقا موضوع را بسردار گفتم ، او يكى از غلامان خود را براى مشت و مال « 1 » بدنم فرستاد و نتيجه‌اش بسيار موثر بود و تا موقعى كه بخواب رفتم بدنم را مشت و مال ميداد . صبح روز بعد كه از خواب برخاستم كاملا شاداب و سرحال بودم .\r\nپنجم آوريل - پس از صرف ناشتائى كه سردار فرستاده بود و مانند شام شب قبل ، عبارت بود از چند قرص نان جو و ماست ، مراد را بگوشه‌اى برده گفتم كه كارم اجازه\r\n\r\n\r\n","description":"","footnote":"\r\n( 1 ) - معمول‌ترين طرز مشت و مال آنست كه تمام قسمتهاى بدن را فشار داده و مفاصل را بكشند . البته طرق مختلفى جهت مشت و مال وجود دارد . شخصى را ديدم بمحض اينكه روى زمين دراز كشيد سه يا چهار نفر آمدند و با كف دست به همه نقاط بدن او ( حتى صورتش ) زدند تا وى بخواب رفت .\r\n","page_name":" 155 ","page_number":185},
  {"content":"\r\n\r\nنمىدهد كه در كلگان بيش از يك روز توقف كنم و چون منظورم حركت به طرف سرحد است از او خواستم مقدارى آذوقه و خواربار مورد لزوم را در برابر دريافت قيمت عادلانه براى ما تهيه كرده و خودش نيز براى راهنمائى و همراهى ما تا فردا حاضر شود . ولى جواب داد كه به علت وجود قحطى كه بدون شك در ظرف چند ساعت ، آثارش را به چشم خود ديده‌ام قيمت اغذيه و خواربار در اينجا فوق العاده گران و به همين جهت بدست آوردن مواد غذائى مشكل مىباشد . ولى پدرزنش بخاطر او تصميم گرفته چند دانه خرما و مقدارى آرد جو از ذخيره منزل خودش بما كمك كند . اين خبر گرانى گرچه خبر خوبى نبود ولى چيز ديگرى باعث ناراحتى ميگرديد و آن اين بود كه مراد گفت طبق اطلاعاتى كه به وى داده‌اند پيشروى از اين مكان متضمن خطرات بسيار خواهد بود مگر آنكه چند نفر تفنگچى بعنوان مستحفظ همراه ما باشند .\r\nبنابراين فكر عزيمت به سرحد به كلى منتفى است ، چون بلوچهاى « 1 » آن ناحيه در عرض سه هفته اخير به كلگان حمله برده آنجا را غارت كرده‌اند و بديهى است كه اين دو دهكده با اين كيفيت دشمن خونى هم شده‌اند . او گفت : بهتر است راه بمپور يا ابتر « 2 » را در پيش بگيريم و در ازاء حق الزحمه مختصرى شخص ميرخداداد ما را همراهى خواهد كرد .\r\nدر جوابش گفتم كه ديگر پولى ندارم و اطمينانها و تضمين‌هائى را كه او در آغاز انعقاد قرارداد به من داده بود يادآورى كردم و خاطرنشان ساختم كه بابت راهنمائى تا سرحد بوى بدهكار نيستم . او اين مطالب را تأييد كرد ، اما اظهار داشت كه از اين اوضاع اطلاع و آگاهى نداشته و نمىتوانسته است اوضاع ناامن و مغشوش كلگان را پيش‌بينى كند ولى براى اثبات حسن‌نيت و تمايل كامل خويش در راهنمائى من حاضر است بهمراه من تا نوشكى مراجعت كند ، و راجع بادامه سفر در اين جهت ، بعقيده او مادام كه مستحفظ نداشته باشيم غيرممكن خواهد بود و حضور تنها شخص او فايده ندارد . براى تغيير تصميم\r\n\r\n\r\n","description":"","footnote":"\r\n( 1 ) - طايفه كرد\r\n( 2 ) - شهرهائى كه بعدها از آن ديدار كردم\r\n","page_name":" 156 ","page_number":186},
  {"content":"\r\n\r\nاو دلايل و براهين چندى آوردم ولى اين مرد ولگرد و شياد كه در چنگالش گرفتار بودم و ميدانست كه امكان مراجعت برايم متصور نيست و نيز وسيله‌اى در اختيار ندارم كه او را ملزم به اجراى قرارش نمايم بر سر حرف خود ايستاد تا بالاخره مجبور شدم قرارى تازه با او بگذارم .\r\nبدين‌ترتيب كه به ميرخداداد مبلغ 50 روپيه بدهم تا او مرا با شش نفر تفنگچى بهر يك از دو مكان بمپور يا ابتر كه بخواهم همراهى و راهنمائى كند . تاريخ قطعى حركت فردا ساعت 12 پس از اداى نماز ظهر تعيين شده بىدرنگ پول را در كف دستش گذاشتم و براى اين‌كه جلوى هرگونه تقاضاى بيشتر او را بگيرم به او نشان دادم كه فقط بيست و شش روپيه ديگر برايم باقى مانده كه براى مخارج غذا و خوراك خود و سه نفر همرانم باستثناى راهنما ، براى اين فاصله هفتصد ميل تا شهر كرمان كه در پيش دارم كنار گذاشته‌ام .\r\nاين مرد بىشرم كه ناظر بقيه پول موجود بود موضوع را در نهايت خونسردى المقى كرد و به من گفت به خداوند توكل داشته باش . صورتم را از او برگرداندم تا آثار نفرت و رنجشى را كه از اين رفتار بيشرمانه‌اش در سيمايم ظاهر ميشد مشاهده نكند . چند دقيقه بعد پدرزنش را نزدم فرستاد تا به من اطمينان دهد كه تمام شرايط قراردادى را كه به عهده گرفته است بطور كامل انجام خواهد داد و با توجه باصرار و تأكيد من و جلوگيرى از هر گونه تأخير و تكرار واقعه‌اى مانند نوشكى به من اطمينان داد كه حتما در راس ساعت تعيين شده حركت خواهيم كرد .\r\nطبق معمول . موقع مغرب ، شام خود را صرف كرديم و در همان هنگامى كه با عجله مشغول صرف غذا بوديم ، خانه‌اى كه در آن سكنى داشتم مملو از جمعيت شد و خدا داد هم يكى از آنها بود .\r\nبعدها فهميدم كه شب قبل به علت اينكه تب داشتم خداداد دستور داده بود تا كسى مزاحم من نشود . اين اقدام بسيار مودبانه و از روى كمال تربيتى بود كه نظيرش را از\r\n\r\n","description":"","footnote":"","page_name":" 157 ","page_number":187},
  {"content":"\r\n\r\nموقعى كه وارد سونمنى شده بودم نديدم و بايد اذعان كنم كه در محلى مانند كلگان انتظارش را نداشتم . صحبت‌هاى زيادى راجع بمسائل مختلف كه از آنها اجتناب ميكردم ، بالاخص موضوع مذهب بميان آمد . سردار نسبت به اين موضوع سخت علاقمند بود و ميخواست هرطور شده هرنوع حيله‌اى را به كار برد تا بداند كه من پيرو چه فرقه‌اى از دين اسلام هستم . از تعصب و احساساتش بفوريت دريافتم كه او يك سنى متعصب است و بنابراين مسير صحبتم را مطابق عقيده و ميل او انتخاب كردم و خود را با وى هم عقيده معرفى كردم . با دستورها و كمك فاتح محمد ( نوكر هندوستانيم ) كه بموقع به عمل آمد ، در تمام شب سعى كردم كه نه تنها خود را از هرگونه اعتراض و سرزنشى در امان دارم بلكه طورى رفتار كنم كه در آنها نفوذ كلام بدست آورم و حاضرين به زهد و تقواى من ايمان آورند . چنان نقش خود را خوب ايفا كردم و چنان مردم به ايمان من مؤمن شدند كه در چند مورد كلام من براى آنان حجت قاطع واقع گرديد .\r\nدر حدود ساعت ده كوملى يا پتوى خود را در گوشه‌اى پهن كردم و رويش دراز كشيدم به اين انتظار كه سايرين نيز از من پيروى كرده درصدد استراحت برآيند ولى در اين موقع توجه من بموضوعى جلب شد كه بسيار سرگرم‌كننده بود . توضيح آنكه بين دو نفر از حضار مباحثه‌اى جريان يافت . يكى از آن دو جدا معتقد بود كه خورشيد و ماه هردو يك جرم يا شيئى واحد هستند . ولى طرف ديگر مباحثه ميگفت تا آنجا كه اطلاع دارم دلايل غيرقابل‌انكارى در رد اين ادعا وجود دارد و بالاخره از كوره بدر رفت و صبر و حوصله‌اش را از دست داد به حاضرين كه در بين صحبت‌هاى آنها وارد ميشدند نهيب زد كه ساكت شويد ، بگذاريد او حرفش را بزند تا جوابش را بدهم . سپس از روى استهزاء پرسيد كه چگونه ميتواند اين ادعاى خود را باثبات برساند درحالىكه خورشيد و ماه هردو در سمت مقابل يكديگر در آسمان ديده ميشوند . طرف پس از كمى تفكر با خونسردى پاسخ داد كه يكى از\r\n\r\n","description":"","footnote":"","page_name":" 158 ","page_number":188},
  {"content":"\r\n\r\nآنها تصوير ديگرى است . اين مباحثه ميرفت كه تا چند ساعت ادامه پيدا كند كه يكى از آنها پيشنهاد كرد موضوع براى داورى به من ارجاع شود . من كه خود را بخواب زده بودم گفتم كه در خواب بودم ولى شمه‌اى از حرف‌هاى ايشان را شنيده‌ام و بنابراين خواستم تا ادعاهاى خود را خلاصه كنند و آماده شنيدن آن شدم . اگرچه مايل نبودم ولى مجبور شدم با عقيده شخص اخير مخالفت كنم . نظر من قطعى تلقى گرديد و همه حضار آن را قبول كردند و جمعيت متفرق شد . اين لطيفه يا حكايت كوچك نمونه جالبى از درجه و مقدار جهالت اين مردم است . به زحمت ميتوان تصور كرد كه بشرى كه خداوند به او نيروى تفكر و عقل سليم عطا كرده است تا اين اندازه جاهل باشد . مردمى كه به وجود خالق خود آگهى داشته به آن معتقدند و بطور ابتدائى با مظاهر حيات آشنا هستند چگونه مىتوانند به اين افكار نامربوط و اشتباهات بزرگ بپردازند .\r\n\r\n","description":"","footnote":"","page_name":" 159 ","page_number":189},
  {"content":"\r\n\r\n\r\nبخش دهم\r\nنماز - مولف مجبور مىشود كه در نماز با آنها شركت كند - رهائى از كلگان - بدذاتى راهنما - گروه - ده كلگان - وسعت - طرح ساختمان - اعتراض پيش‌بينى شده - خلاصه مشاهدات درباره چگونگى جوامع - شهرت پزشكى مولف - چگونه پيدا شد - نتايج - زنان ده او را احاطه كردند - اصرار زياد - چگونه رهائى يافتيم - داستان ادامه مىيابد - شب مرطوب - راه بد - ناحيه كلپوركان - دزك - دو تپه خارق العاده - نامها - توصيف آنها - رهائى تصادفى از حمله - ده گل - دعوت - خوراك - مولف در حالتى ناگوار - دعائى را تكرار مىكند و از شناخته شدن رهائى مىيابد - بخش دزك - نام رئيس - عايدى - شاه مهراب خان - مباحثات مذهبى - نظريات قابل‌ملاحظه يك نفر بومى و رد كردن آنها توسط مولف - ادامه مسافرت - ناحيه و شهر سيب - آباديهاى كلاگى و پاگى - درباره شاه مراد خان بلوچ كرد - جنس خاك راه پرپيچ‌وخم - چهره زمين كاملا تغيير مىكند - كتل يا معبر - توصيف آن - دههاى شوروك و مگسى - رئيس مقتول دومى - مطالبى درباره آن - علت - عكس العمل و احساس مؤلف - لورىها - كولىهاى شرق - آداب و عادات و اشتغالات ايشان - رمل و كورو - مذهب لوريها - ضرب المثل غريب - لباس - شرارتها - نفس‌پرستى - زنا - چپو يا راهزنى - خان جهان خان - غنائم او - مؤلف درمىيابد كه راهنمايش واقعا\r\n\r\n","description":"","footnote":"","page_name":" 160 ","page_number":190},
  {"content":"\r\n\r\nاو را زوار دانسته است - بحث درباره مذهب - دليل آوردن - خاموش كردن راهنما .\r\n* * * ششم آوريل - ميرخداداد بقول خود وفا كرد و وقت‌شناس بود . بمحض اينكه نماز ظهر تمام شد از دهكده كلگان عزيمت كرديم . با بىميلى مجبور شدم به مسجد رفته در نماز شركت كنم . از اين‌گونه كارها كه حاكى از دوروئى بود تا آنوقت طفره رفته بودم و اينك هم در انجام آن مردد بودم ولى سردار به محل سكونت من آمد و چون فكر مىكرد كه صريحا گفته‌ام قبل از عزيمت نماز خواهم گزارد طبق عادت و سنت معمول خود از من خواست كه به آنها ملحق شوم . چون ديدم چاره‌اى نيست به جمع آنها پيوستم و در هنگام نماز چشمان خود را به چشمان سردار دوخته زير لب زمزمه مىكردم . وقتى كه سوار شتر ميشدم مراد آمد تا دستم را ببوسد و گفت چون پدرزنش مرا همراهى و بدرقه مىكند ديگر همراه بودن وى ضرورت ندارد . از اين شخص شيطان‌صفت اين عمل انتظار ميرفت لذا براى اينكه قصدش را تغيير بدهد درخواستى نكردم و در واقع در دل خوشحال بودم كه همراه ما نخواهد آمد . مستحفظين من به سه نفر پسر جوان باستثناى ميرخداداد و فقيرى از مردم كابل كه به زيارت كعبه ميرفت تقليل پيدا كرده بود . در حدود شش ميل در جهت جنوب غرب در طول يك مسير آبى كه از بين كوهها عبور مىكرد طى كرديم و از دو دهكده باسم پورا  ( Poora )  و يبى  ( Ybee )  رد شديم . در ساعت 4 بعد از ظهر در جائى كه چشم‌اندازى داشت اطراق كرديم تا از امكان غافلگيرى در موقع شب جلوگيرى كرده باشم .\r\nكلگان 150 خانه دارد كه بسيارى از آنها دو يا سه طبقه است و بدين طرز ساخته شده است تا مالكين آن بتوانند موقعى كه در معرض حمله واقع ميشوند بطبقه بالا پناه برند . در واقع اكثر افراد ساكن در خانه در طبقه فوقانى مىخوابند و بوسيله نردبان از راه كوچكى در عقب ، وارد ان طبقه شده و بعد نردبان را برمىدارند تا اگر شب‌هنگام سارقين بخواهند دستبرد بزنند نتوانند خطرى متوجه افراد خانواده كرده و به ذخيره و موجودى غله و ساير آذوقه آنها كه در طبقه بالا قرار مىدهند دسترسى يابند . دهكده\r\n\r\n","description":"","footnote":"","page_name":" 161 ","page_number":191},
  {"content":"\r\n\r\nدر كنار نخلستانى كم‌عرض از درختان خرما قرار داد كه در سمت جنوب تا يك ميل امتداد مىيابد و در اراضى آن برنج و ساير غلات كاشته شده بود . از وسط ده جويبارى پهناور ميگذرد و در كناره‌هاى آن تعدادى درخت بلند با شاخ و برگ فراوان جلوه‌اى خاص داشت و كوهها در اين فصل از گياهان سرسبز پوشيده شده و مشرف بر دهكده مىباشند . رويهمرفته بايد بگويم كه اين مكان بيش از هر جاى ديگرى كه تابحال ديده‌ام از زيبائيهاى طبيعى بهره برده است . تأثير اين كيفيت موقعى شديد است كه انسان ناگهان از آن صحراى وسيع و گسترده و بىآب‌وعلف به يك چنين محلى زيبا و سرسبز و جدا وارد بشود .\r\nاين نواحى جزئى از مكران محسوب ميشوند و در حدود داستان سفر به توضيحات مختصرى اكتفا مىكنم . هردهكده در اينجا يك سردار يا رئيس دارد كه ظاهرا بنا براى عموم مردم بدان سمت انتخاب مىشود و آنها داوطلبانه هرسال مقدارى از محصول غله و خرما بوى تحويل مىدهند . سردار موظف است در مقابل از مهمانان غريبه‌اى كه شايسته باشند پذيرائى كند . ولى در مكران خصلت مهمان‌نوازى بمراتب كمتر از مهمان‌نوازى در بلوچستان است و فقط در موارد نسبتا نادر اين مهمان‌نوازى انجام مىگيرد . اهالى نواحى واقع در بين كلگان و ابتر بنام مكرانى ناميده ميشوند . اين مردم گروه كوچكى را تشكيل مىدهند ولى بسيار پرطاقت هستند و تا آنجا كه مىتوانم قضاوت كنم شجاع مىباشند اما هميشه از همسايگان قوى خود يعنى بلوچها در واهمه و ترس بسر مىبرند و بتصديق خودشان در برابر بلوچها ياراى مقاومت ندارند .\r\nلباس و اشتغالات و عادات آنان تقريبا با بلوچها يكسان است . زنان ، بسيار معمولى و بالاخص بطوريكه مشاهده شد ، حتى يك نفر در دهكده كلگان ( تنها مكانى كه به اندازه كافى توقف داشتم كه بتوانم شاهد چنين چيزهائى باشم ) نديدم كه چشمانش ضعيف نباشد .\r\nبه چند تن از نزديكان سردار كه چشم آنها درد مىكرد قطره و دواى چشم كه همراه داشتم و از تركيبات زاج و ترياك بود دادم . پس از آن تمام زنهاى دهكده دور من جمع شده باعث زحمت بودند . اينها نه فقط از درد چشم مىناليدند بلكه مشكلات زنانه ديگرى\r\n\r\n","description":"","footnote":"","page_name":" 162 ","page_number":192},
  {"content":"\r\n\r\nداشتند كه نمىتوانستند جزئياتش را بتفصيل براى يكنفر پيرزاده تعريف كنند .\r\nبسيارى از آنها با حرارت و بخاطر خدا و رسول استغاثه مىكردند و چون زائر خانه خدا بودم انتظار رحمت الهى داشتند و معتقد بودند كه مىتوانم طلسمى بدهم كه نازائى ايشانرا بر طرف و از بين ببرد . برخى ديگر از صرع و بيمارى ديگر « 1 » شكايت داشتند و در واقع بتعداد افراد نيز امراض مختلف وجود داشت و هريك از يكنوع ناراحتى رنج ميبرد .\r\nسرانجام بخاطر رهائى از دست ايشان مجبور شدم صريحا عدم توانائى خود را از طبابت و يا تجويز دارو اعلام كنم .\r\nهفتم آوريل - پس از گذرانيدن يك شب بسيار مرطوب و ناراحت ، خوشحال بودم كه پيش از طلوع آفتاب از روى زمين سرد برخاسته و باميد آن‌كه با ورزش و راه رفتن خود را گرم كنم از جا بلند شدم . در اين موقع بود كه دريافتم بدشانسى گريبانگيرم شده است و يك لنگه از كفشهايم را روباه و يا حيوان ديگرى برده است . بدبختانه جاده چنان ناهموار و بد بود كه نميشد سواره راه را طى كرد و مجبور بودم در هرچند صد قدم دو الى سه دفعه پياده شوم . با وجود اين موانع در عرض روز 26 ميل از ميان مجارى عميق آب و پرتگاههاى كوهستان و دشت سنگلاخ طى كرديم . راه خيلى پرپيچ‌وخم بود و قسمت اعظم آن از بخش كوچك كلپوركان « 2 » مىگذشت . اين ناحيه از توابع سردار دزك مىباشد .\r\nدر ساعت 7 شب در دشتى واقع در نزديكى شهرى بزرگ از اين ناحيه اطراق كردم . در اين نزديكى دو تپه يا كوه خارق العاده كه يكى از آنها بنام كوه گبر موسوم است وجود دارد . فاصله‌ام تا اين برجستگى بين 12 الى 14 ميل بود . شكل آن بسيار جالب و مانند گنبدى مرتفع جلوه مىكرد كه نسبت به تمام برجستگيهاى اطراف تسلط داشت .\r\nبقسمى كه اظهار مىكردند در قله اين كوه بقاياى آتشكده يا معبدى وجود دارد ولى كسى را كه روى آن قله رفته باشد نديدم . ديگرى كوهى است منفرد كه در دشت قرار دارد و\r\n\r\n\r\n","description":"","footnote":"\r\n( 1 ) -  Vapour \r\n( 2 ) -  Kalpoorukan  به نظر من معنى اين لغت پربودن از جن و ارواح است .\r\n","page_name":" 163 ","page_number":193},
  {"content":"\r\n\r\nبنام كوه گوانكا يا كوه انعكاس صوت موسوم است . در پاى اين كوه از فاصله 50 ياردى هر كلمه‌اى را كه شخص با صداى بم و آرام به زبان بياورد و صحبت كند بنحو عجيبى با نهايت وضوح به طرف او برمىگردد و منعكس مىشود . هوا كم‌وبيش تاريك شده بود كه از فاصله ربع ميلى اين كوه عبور كرديم ولى افرادى كه همراه بودند فرياد و هاى ميكشيدند و صداى آنها بدون ذره‌اى اختلاف منعكس ميشد . از ظاهرش حدس ميزنم كه بايد ميان تهى و خالى باشد . پس از بازگشت بهندوستان از اهالى همان محل شنيدم كه در كوه گبر حروف شكلى ( هيروگليف ) منقوش است . بهرحال عوام معتقدند كه اين دو كوه مسكن و ماواى ديوها و يا ارواح خبيثه مىباشد . حكاياتى عجيب و غريب در محل معمول است كه حكايت مىكند ، اشخاصى كه در قديم از آن بالا رفته و اكتشافاتى كرده‌اند صدمات و لطمات زياد ديده و يا حتى از بين رفته‌اند ( فعلا تمام طبقات مردم از بالا رفتن از اين دو كوه خوددارى مىكنند ) .\r\nموقع غروب توقف كرديم تا ميرخداداد كه به اداى مراسم و تكاليف مذهبى و نمازهاى سه‌گانه روزانه خود بسيار مقيد بود ، نماز را ادا كند . در اين موقع 18 نفر مرد مسلح بما پيوستند . اين عده را نيز قبلا ديده بوديم كه در اطراف ما گشت ميزدند و مىچرخيدند ، مثل اينكه خواسته باشند قدرت و نيروى ما را كشف كنند . هنگامى كه نزد ما آمدند و همه در يك‌جا گرد آمديم فهميديم كه ما را در حدود ساعت 2 بعد از ظهر ديده نتيجه گرفته بودند تا در بين الطلوعين كه آمادگى دفع حمله نداريم بما حمله كنند ولى پس از آن‌كه مشاهده كرده بودند پياده شده‌ايم تشويق شدند نزديك‌تر شده از قصد و غرض ما مطلع گردند . چون اين افراد چهارشانه و قوىبنيه بودند و تعدادشان هم تقريبا دو برابر ما و اسلحه و تجهيزات آنها بمراتب بهتر از ما بود بنابراين چنانچه اين توقف كه تصادفا و بخواست خدا انجام شد صورت نمىگرفت با نقشه‌اى كه طرح كرده بودند باحتمال زياد چند نفر از ما كشته و يا زخمى مىشد . خداداد به آنها گفت كه من يك نفر پيرزاده و يا حاجى و زائر خانه خدا هستم . آنها بسيار خوشحال شدند كه اشتباهى مرتكب نشده موجبات\r\n\r\n","description":"","footnote":"","page_name":" 164 ","page_number":194},
  {"content":"\r\n\r\nضرر و زيان مرا فراهم نكرده‌اند . من ناگزير مىبايستى با تمام آنها تشريفات و مراسم روبوسى انجام دهم . پس از انجام اين مراسم و چند دقيقه توقف ما را ترك گفته به محل خود مراجعت كردند .\r\nهشتم اوريل - ساعت 7 صبح به دهكده گل  ( Gull )  كه اولين ده در بخش دزك مىباشد رسيديم . چند صد قدم از آن دور شده بوديم كه پسربچه‌اى از جانب ملائى كه وابسته به مسجد بود آمد و گفت كه ده‌نشينانى كه روز قبل همراه ما بودند حضور مرا در آن جمع به اهالى ده اطلاع داده‌اند از اين‌رو خواهش و تمنا دارد كه برگردم و در صرف ناشتائى با آنها شركت كنم . كاملا معلوم بود كه اين تعارف و اظهار ادب در نتيجه يك حس كنجكاوى است و رد كردن و نپذيرفتن اين دعوت برايم بمراتب بهتر بود تا قبول آن البته نه بخاطر حس كنجكاوى آنها بلكه براى احتراز از وارد شدن در مباحثات مذهبى كه احتمالا ممكن بود پيش آيد . اما بهانه و عذر موجهى در رد دعوت نداشتم ، باضافه تمام همراهان اصرار كردند كه دعوت را قبول كنم ( چون نميخواستند ناشتائى خوبى را از دست داده باشند ) و مجبور شدم بازگردم . چهار يا پنج نفر از محترمين را ديدم كه با لباس‌هاى نو روى فرشى كه در زير سايه درختى گسترده شده بود نشسته‌اند و جلوى آنها نان و كره‌اى در ظرف چوبى قرار دارد . همگى باحترام من قيام كردند و پس از اينكه متقابلا يكديگر را در اغوش كشيده دستان هم را بوسيديم ، مرا در سمت راست ملاى بزرگ كه لفظ بسم الله را بر زبان جارى كرد جاى دادند و به صرف ناشتائى شروع كرديم .\r\nخوشبختانه تمام آنها به نحوى مشغول صرف صبحانه شدند كه وقتى براى سؤال كردن از من نداشتند . پس از صرف ناشتائى نوكرى آب آورد تا دست خود را بشوئيم .\r\nكسى كه در سمت چپ من قرار داشت و فارسى شكسته‌اى ميدانست باطرافش نگاه كرد و گفت حالا پيرزاده يك فاتحه يا دعا براى شكرگزارى ميخواند . اين دعوت همانقدر كه ناخوش‌آيند بود غيرمنتظره هم بود و باعث شد كه چند لحظه كوتاه گرفتار اضطراب و ناراحتى گردم . بهرحال چون از نمازهاى معمولى مسلمانان بوسيله نوكر هندوستانى\r\n\r\n","description":"","footnote":"","page_name":" 165 ","page_number":195},
  {"content":"\r\n\r\nخودم قبل از ترك بمبئى اطلاعاتى پيدا كرده بودم لذا وضع و قيافه جدى به خود گرفته و با نهايت متانت و وقار غيرقابل‌تصور ، درحالىكه نوك ريش خود را با انگشتان نوازش ميدادم بذكر چند كلمه در زير لب شروع كرده مخصوصا اصرار داشتم كه كلمات اللّه و رسول و شكر و نظاير آن را بلند و واضح ادا كنم . پس از اينكه شكرگزارى را با موفقيت كامل انجام دادم با همان تشريفات كه حين ورود معمول گرديد از آنها جدا شديم .\r\nدر حدود 9 ميل ديگر از ميان بخش دزك كه بسيار حاصلخيز و پرجمعيت است و 7 يا 8 قريه با اسامى عليحده دارد عبور كرديم ولى اهالى آنجا همه اين آباديها را بنام دزك ميخوانند و اين عادت در تمام بلوچستان و شايد بهتر بگويم در آسيا معمول و رايج است .\r\nسردار و رئيس كل در اينجا شخصى بنام نعمت إله خان است كه از سردار نوشكى حامل نامه‌اى براى او بودم ولى بهتر ديدم كه نامه را به وى تسليم نكنم زيرا كه پس از چند ساعت و يا شايد موقع شب مرا توقيف مىكرد . اين شخص از كليه محصول يكدهم سهم مى برد و مقدار سهم او بسيار زياد و مركب از گندم و خرما است . اهالى اين‌جا هيچ‌گاه گرفتار بىآبى نميشوند و آب مورد احتياج ايشان از نهرى است كه از دره‌اى وسيع و كم‌عمق سرازير مىگردد و نخلستانهاى خرما و مزارع گندم در اين‌جا فراوان است . شاه مهراب خان كه در ابتر سكنى دارد و فاصله‌اش تا اين ناحيه شش روز راه است در اينجا مالك دهى است كه برطبق اظهارات خود او كه بعدها به من گفت ، درآمد ساليانه‌اش تقريبا به ده هزار روپيه بالغ مىگردد و چون نعمت إله خان مالك هفت چنين قريه است بنابراين عوايدش را مىتوان به هفتاد هزار روپيه در سال تخمين زد .\r\nموقعى كه قبل از ظهر امروز در نزديك دهى بنام سرجو توقف كرديم تا يك جفت كفش خريدارى كنم ، جمعيتى دور ما جمع شده طبق معمول به بهانه مذهب ما را مورد حمله قرار دادند . اين مردم تصور مىكردند من فارسى ( ايرانى ) و از پيروان مذهب شيعه كه بسيار در نظر آنها منفور است مىباشم . ولى من در چند دقيقه موفق شدم بكمك نوكر هندوستانى خود كه در تمام اين قبيل موارد حامى و كمك‌كننده وفادار و صميمى من است آنها را\r\n\r\n","description":"","footnote":"","page_name":" 166 ","page_number":196},
  {"content":"\r\n\r\nبسكوت وادار كنم .\r\nموقعى كه به قصد عزيمت از جايم بلند شدم شخصى پيش آمد و اظهار داشت كه تو مسلما ميخواهى به آسمان صعود كنى ، وضع و رفتارت حاكى است كه در كشور خودت مال و منال و دارائى بسيار داشته‌اى و از عهده مخارج خود كاملا برمىآمده‌اى و بنابراين تو كه داوطلبانه از اين تنعم و آسايش چشم‌پوشى كرده با اين وضع و قيافه مسافرت مىكنى ميخواهى از گذشته‌هايت توبه كنى و با اين رياضت بلاشك در آتيه پاداش و اجرى زياد خواهى برد . ولى اگر من همين راه تو را پيروى كنم نبايد انتظار چنين پاداش و اجرى را داشته باشم ، چون من در وطنم بدبخت و فقيرم و همه‌جا به همين ترتيب فقير و بيچاره خواهم بود « 1 » .\r\nمن بحرفهايش اعتراض كردم و گفتم كه در واقع من همان هستم كه قيافه و وضع ظاهريم گواهى مىدهد . اما او تبسمى كرد و پس از آنكه چشمان خود را بپايم دوخت گفت ( فقط پاهايت به تنهائى اظهاراتت را رد مىكند و ثابت مينمايد كه بيك چنين بىنوائىها و رياضت‌ها عادت نداشته‌اى ) . بىدرنگ به طرف كفشهايم رفته و آنها را به پا كردم زيرا با وجود سعى و كوششى كه به كار مىبردم تا آنها را با همه تاولى كه داشتند در معرض آفتاب قرار دهم كه تغيير رنگ دهند ، باز تيرگى و سياهى صورتم را نيافته بودند . اين شخص تا موقعى كه سوار شتر شده ، راه افتادم دنبال من بود . اما اطمينان دارم گرچه ظرافت پوست من توجه او را جلب كرده بود ولى نتوانست سوءظن ببرد كه اروپائى هستم « 2 » .\r\n\r\n\r\n","description":"","footnote":"\r\n( 1 ) - فلسفه‌اى كه اين شخص در سخنرانى خود به آن استناد مىكرد با نظريه تساوى كليه مسلمين كه قرآن تجويز مىكند قدرى متفاوت است . ولى هميشه مردم غنى تشويق ميشوند خانه خدا را زيارت كنند و در آنجا با پيشكش‌ها و تقديمىهائيكه بقبور ائمه مىكنند ثواب و اجر بدست آورند .\r\n( 2 ) - در نظر عموم مردم آسيا لطافت پوست حاكى از تنعم و آسايش است . علت اين عقيده را نميدانم مگر آن‌كه بگويم كه پوست رؤسا و سرداران آنها معمولا لطيف‌تر از پوست عوام الناس است . شايد علت آن باشد كه درباره آنها توجه و مراقبت بيشترى مبذول شده است . اينان از پستى و بلنديهاى زندگى و آثار عوامل آب و هوا در امان هستند و در ايام پيرى و كهولت هم كمتر در معرض آثار و عوامل طبيعت قرار مىگيرند .\r\n","page_name":" 167 ","page_number":197},
  {"content":"\r\n\r\nنهم آوريل - شب را در پاى رشته غربى كوههاى دزك سپرى كرديم . از اين كوهها امروز بالا رفته و ده ميل به طرف مغرب پيش رفتم . سپس وارد يك جلگه بسيار وسيع شديم كه بخش سيب در آن واقع است . در فاصله چهار ميلى جنوب اين جاده شهر كوچكى به همين نام قرار دارد و شهر ديگرى در سمت شمال بنام پوگى  ( Pogee )  .\r\nهيچ‌يك از اين دو شهر را كه سردار آن بنام شيخ مراد خان است نديدم . شيخ مراد از بلوچان طايفه كرد است كه اهالى بومى اين محال او را باينجا دعوت كرده‌اند تا با نفرات قبيله‌اش در بخش سيب سكنى كند و از ايشان در برابر حملات ساير قبايل دفاع نمايد و به علت شجاعت و اراده قوى تا به حال شايستگى انجام اين وظيفه را نشان داده است . با وجود اين‌كه تابحال چندين بار مورد حمله نفرات شاه مهراب خان ( پهره ) كه بتصديق عموم قوىترين روساى اين نواحى است قرار گرفته مع الوصف توانسته است استقلالش را حفظ كند . بخش سيب بطور كلى خشك و لم‌يزرع است و اگر يك نهر وسيع آب كه در غرب آن جارى مىباشد وجود نداشت تمام اين ناحيه خشك و بى استفاده ميماند . در بستر اين رودخانه مزارع وسيع گندم و نخلستان‌هاى خرما فراوان است .\r\nهنگامى كه از دشت سيب عبور كرديم بار ديگر يك رشته كوههاى كم‌ارتفاع ظاهر شدند و در عقب اين كوهها اطراق كرديم . مجموع مسافتى كه امروز طى كرديم معادل 23 ميل و مسير ما تقريبا در سمت مغرب بود . در بعضى از پرتگاههاى باريك بوته‌هاى درخت لى و درختچه‌هاى گز ديده ميشد ولى از ساير انواع درختچه‌ها و يا نباتات خبرى نبود .\r\nدهم آوريل - تمام امروز در مسير ما باد سختى ميوزيد . جبهه صحرا و چهره اراضى بنحو عجيبى ناگهان تغيير كرد و در واقع به زحمت مىتوان چنين تغيير كامل و ناگهانى را تصور كرد . بجاى كوهها و تپه‌هائى كه در نزديكى كلگان و دزك ديديم كه تا نوك قله آنها را بوته‌هاى سبز پوشانيده بودند ، در اينجا فقط توده‌هائى عظيم از سنگ سياه وجود دارد و بجاى اراضى هموار و وسيع نواحى كلپوركان و دزك و سيب نواحى مسطح\r\n\r\n","description":"","footnote":"","page_name":" 168 ","page_number":198},
  {"content":"\r\n\r\nكم‌عرضى را ديدم كه بوسيله چند ستيغ و برجستگى و دره‌هاى تنگ قطع شده و همين امر سبب گرديده است تا عبور از آنها صعب و مشكل شود . مىبايست از يك كتل يا گردنه كه از نظر شيب و تيزى و يا بزرگى چندان اهميتى نداشت بگذريم . ولى همين كتل از نظر موقع طبيعى ارزش نظامى مهمى داشت زيرا در اين تنگه ممكن بود با نيروئى اندك جلوى پيشروى هر نيروى مقتدرى را گرفت . اين معبر در طول دويست يا رد و بعمق ده فوت در سنگ خارا و سخت كنده شده است و شيب آن‌چنان تند است كه اگر سنگى به پائين غلطانده شود هرعابرى را كه قصد بالا آمدن داشته باشد مسلما به هلاكت مىرساند . مقدار مسافت طى شده امروز را معادل 28 ميل حساب مىكنم و اگر بخواهم اين مسافت را به خط مستقيم محسوب دارم به نصف اين مقدار هم نميرسد .\r\nدر فواصل 17 و 25 ميلى دو دهكده كوچك شوروك و مگسى ( مگس ) وجود دارد كه هر دوى آنها را ديوارى گلى محصور كرده است . من سواره و به قصد توقف شبانه وارد ده دوم شدم ولى پس از اينكه اطلاع يافتم كه دسته‌اى از لوريها  ( Looree )  چند روز قبل سردار اينجا را بقتل رسانده‌اند و شاه مهراب خان رئس لوريانرا مامور اين كار نموده بود از نظر احتياط ، توقف در اين مكان را بهيچوجه ولو به مدت قليل صلاح ندانسته و جايز نديدم كه خود را در معرض حمله احتمالى وحشيهاى رذل و خونخوارى مانند آنها قرار دهم . پس انجا را ترك گفته و شب در جنگل خوابيدم .\r\nگرچه مدتى بود كه مردم اين قسمت از مكران را فاقد هرنوع صفت انسانى و بشرى ميدانستم ولى بايد اذعان كنم كه تباهى و قساوتى كه از رئيس اين عده جنايتكار ديدم بىنهايت منقلب شدم . اين شخص كه مرد مسنى بود پس از آنكه بتفصيل تمام با دستش بخانه‌اى كه در محل مرتفع ساخته شده بود اشاره كرد و اظهار داشت كه پسر سردار مقتول درحالىكه افراد خانواده و پدرش را قتل‌عام مىكردند بدانجا پناه برده است و حالا آنها منتظرند هرلحظه پائين بيايد تا بىدرنگ او را هلاك كنند . اين\r\n\r\n","description":"","footnote":"","page_name":" 169 ","page_number":199},
  {"content":"\r\n\r\nجنايتكار كه موهايش خاكسترى شده بود با همان قيافه و سيماى بىرحم خود ادامه داد كه ممكن است اين جوان بفوريت پائين بيايد و آنها را از وظيفه طولانى كه هلاك كردن او از گرسنگى باشد ، راحت و آسوده سازد . اينان منتظر بودند كه او بالاخره بر اثر گرسنگى از پناهگاه خارج شده خود را تسليم مرگ نمايد . راه ديگر اينست كه ساختمان و اثاث آن را ويران كنند . من جرات كرده پرسيدم كه منظور شاه مهراب خان از اين تجاوز و ظلم درباره شخصى كه دهكده‌اش جزو تيول او بوده است چيست ؟ جوابى كه او داد بيشتر باعث تعجب شد و آن اين بود كه پس از اين عمل نفرت‌انگيز و شنيع ، لوريها بسادگى پيشنهاد كرده بودند كه قدرت آنها را رسما بشناسند و ايشان نيز جرايم و خراج معمولى را به او بپردازند و اين پيشنهاد وفادارى مورد قبول قرار گرفته و شاه آنها ( رئيس خودشانرا به اين اسم ميخواندند ) رسما به سمت سردارى و يا رياست ناحيه مگسى منصوب گشته است . علت ارتكاب اين جنايت فقط حس انتقام‌جوئى بوده است زيرا قبل از فصل كشت كه دو ماه قبل بود ، اين دسته تقاضا كرده بودند به آنها اجازه داده شود كه مدت يك فصل در مجاورت دهكده سكنى نمايند و قطعه زمين كوچكى را بكارند . « 1 » تقاضاى ايشان را سردار مقتول بشدت رد كرده تهديد نموده بود كه اگر در آنجا ديده شوند سخت تنبيه و گوشمالى خواهند شد .\r\nدسته مزبور در نتيجه از آنجا رفتند و موقعى كه نفرات مسلحى كه براى دفع آنها اجتماع كرده بودند بسر كارهايشان بازگشتند يك شب از محلى كه در كوهستان مخفى شده ضمن حمله ناگهانى منزل سردار را تصرف و خود او و تمام افراد خانواده‌اش را مقتول ساختند . اهالى ده هم هيچگونه اقدامى براى كمك به سردار نكردند و با نهايت خونسردى و بىاعتنائى از سرنوشتى كه در انتظار پسر سردار بود گفتگو مىكردند .\r\n\r\n\r\n","description":"","footnote":"\r\n( 1 ) - در اينجا و در بسيارى از نقاط اين نواحى مردم در فصل بهار دهكده را ترك گفته و بدره‌ها يا دشتهاى حاصلخيز كه نسبتا در فواصل نزديك واقع شده ميروند و گله و رمه خود را در آنجا چرانيده مقدارى غله مىكارند و در اواخر پائيز به محل خود مراجعت مىكنند .\r\n","page_name":" 170 ","page_number":200},
  {"content":"\r\n\r\nدر نقاطى كه صلح و امنيت بيشترى حكمفرماست جان و مال مردم در پناه قوانين اعم از قوانين الهى و يا بشرى قرار دارد و حفظ و حراست مىشود . عقل انسانى حتى در برابر فكر و تصور چنين پستىها و شرارتها بمبارزه و انقلاب برميخيزد و بندرت مجال تحقق به آن مىدهد . اما در چنين نواحى و نقاط وضع كاملا متفاوت است . در اينجا متداول‌ترين و آشناترين موضوع صحبت و مذاكره ، خونريزى و آدم‌كشى و غارت و دستبرد مىباشد . اهالى اين نقاط بنا به عادت خود نه تنها از جنايات و آدم‌كشىها ، كه طبيعت انسانى بايد از آن متنفر و مشمئز باشد روگردان نيستند بلكه با نهايت خونسردى آنها را موضوع مذاكره و سرگرمى خود قرار مىدهند .\r\nلوريها كه در اين مورد مجرم اصلى بودند دسته‌اى ولگرد و كوچ‌نشين هستند كه جاى ثابتى براى مسكن و ماوا ندارند ، و در بسيارى از جهات ، ديگر صفات آنها شباهت تام و تمامى به كوليهاى اروپا دارد . اينها با زبانى كه مخصوص خودشان است صحبت مىكنند و هردسته داراى شاهى مىباشد . لوريها بر بودن بچه و دله‌دزدى شهرت دارند و اوقات خوشى و راحتى را به باده‌گسارى و رقص و موسيقى ميگذرانند و آلات موسيقى را هميشه برادروار با خودشان حمل مىكنند . ضمنا چند خرس و يا ميمون نيز براى انجام نمايشهاى عجيب و غريب و مضحك حيله‌بازى با خود همراه دارند .\r\nدر هردسته معمولا دو يا سه نفر متخصص در علم پيچيده رمل « 1 » و اسطرلاب و كورا  ( Qoorua )  وجود دارد . علاوه بر اينها با وسايل ديگرى نيز پيشگوئى مىكنند و لذا\r\n\r\n\r\n","description":"","footnote":"\r\n( 1 ) - رمل لغت عربى و معنايش شن است . طريق پيش‌گوئى آنست كه مقدارى از آن را روى تخته‌اى كه رويش مراسمى انجام شده ميريزند و از روى آن سرنوشت شخص را مىخوانند .\r\nكسى كه اين عمل را انجام مىدهد رمال ناميده مىشود . كورا بمعنى قرعه و فال است و بطرق مختلف انجام ميگيرد ، ولى معمول‌ترين آن وسيله استخوان مرده انجام مىشود كه به شكل طاس درآورده شده با حروف شكلى ( هيروگليف ) منقش شده است . طاسها را شخصى كه مىخواهد طالعش را ببيند ميريزد و پيشگو نتيجه را شرح مىدهد .\r\n","page_name":" 171 ","page_number":201},
  {"content":"\r\n\r\nازاين‌رو به خود اجازه مىدهند كه در هراجتماعى كه بخواهند وارد شوند و براى مردم علاقمند ، سرنوشت و تقدير آنها را پيشگوئى كنند .\r\nمذهبى كه لوريها بدان تظاهر مىكنند اسلام است اما آنها آشكارا در برابر مقررات آن بىاعتنا و خونسرد هستند و هيچوقت در موضوع اختلافات سنى و شيعه وارد نميشوند و برطبق مقتضيات زمان و مكان خودشان را با عقايد هريك از دو فرقه تطبيق مىدهند « 1 » .\r\nمن فرصت بحث درباره اين موضوعات پيدا نكردم ولى ضمن تحقيقاتى كه بعدها كردم به من ثابت شد كه لوريها بسيارى از اصول قرآن را تحقير كرده و بىمعنى تصور مىكنند .\r\nآنها معتقدند كه بشر بخاطر زندگى كردن ، مردن و پوسيدن و فراموش شدن به دنيا آمده است و در مدت حيات خود اگر شاد و مسرور است فقط بايد دعا كند كه اين سعادت ادامه داشته باشد و بالعكس اگر خوشحال نيست آزاد است كه نه تنها از انجام تكاليف و مراسم مذهبى خود صرفنظر كند بلكه به اين رنج و بدبختيهاى خود خاتمه دهد . وقتى مرگ فردى از آنان اتفاق افتد ، هرچه را كه متعلق به شخص او بوده است با وى به خاك مىسپارند مانند لباس ، شمشير ، تفنگ تا اينكه با دفن علايق وابسته بمتوفى او را به كلى فراموش نمايند .\r\nمردان و زنان به نحوى عجيب و غريب لباس مىپوشند و بدعت بخرج مىدهند و خودشانرا با پر و صدف و پوست هر دانه و حبه‌اى و ساير اشياء كم‌بها زينت مىدهند .\r\nلوريها مردمى بيشرم و در رفتار و كردار وقيح هستند و بهر نوع از عادات رذل و ناپسند معتادند و چون هيچگاه ازدواج نميكنند لذا زنها مشتركا بمردها تعلق دارند و با آنها زندگى مىكنند . هيچ نوعى حدى براى اين زناكارى وجود ندارد . زنان لورى\r\n\r\n\r\n","description":"","footnote":"\r\n( 1 ) - از قائم خان ابتر ( شهرى است پس از مگسى ) پرسيدم كه مذهب لوريها چيست . خنديد گفت در اينجا سنى هستند و در ميان فارس‌ها شيعه و اگر بين خارجىها باشند براى قبول مذهب آنها آمادگى دارند .\r\n","page_name":" 172 ","page_number":202},
  {"content":"\r\n\r\nبندرت وضع حمل مىكنند و بجاى داشتن بچه ترجيح مىدهند كه دختر بچه‌ها را بدزدند و آنها را مجبور كنند كه راه و روش لوريانرا در پيش گيرند . اگر زنى باردار شد و وضع حمل كرد طفلى كه به دنيا مىآيد متعلق به همه افراد محسوب مىشود و در سن معينى هم اين تازه‌وارد به همان طريق ديگران دست به كار مىشود .\r\nدر مسير امروز خود مكانى را به من نشان دادند كه تقريبا دو ماه قبل ، خان جهان خان ، يكى از روسا و سرداران سيستان در آن‌جا چادر زده بود . اين شخص بهمراه 700 الى 800 نفر از غارتگران به اين ناحيه يورش و حمله برده هرچه را كه در راه خود ديده غارت نموده بود . حدس ميزدم كه اموال زيادى در اين غارت نصيب او نشده باشد ولى با تعجب شنيدم كه اين اموال به چند هزار گوسفند و بز و چند برده و غلام و شتر بالغ گرديده بود . بعدها كه كاپتن كريستى به شهرى كه خان جهان در سيستان اقامت دارد رفته بود شنيده بود كه نام اين شخص در نواحى و مناطق مجاور توليد وحشت و اضطراب ميكرده است .\r\nامشب كمى قبل از غروب آفتاب ميرخداداد از من خواست كه با او نماز بگزارم .\r\nبهانه‌اى پيش آوردم و از نقطه‌اى كه توقف كرده بودم دور شدم در حالى كه فقير كابلى مشغول اذان « 1 » گفتن بود و چون وقت تنگ بود نمىتوانست دنبالم بيايد و مرا به نماز وادار كند . ولى وقتى نمازش تمام شد پيش من كه بمنظره خارق العاده ناحيه مگسى نگاه ميكردم آمد و پس از مقدمه كوتاهى گفت كه نميتواند علت عدم تمايل مرا به\r\n\r\n\r\n","description":"","footnote":"\r\n( 1 ) - معادل كلمه اذان در انگليسى وجود ندارد . اذان به معناى دعوت مقدماتى و اخطار براى اداى نماز است . كسى كه اذان مىگويد بنام مؤذن خوانده مىشود و در مساجد از فراز بلندترين گلدسته اذان مىگويند . هنگامى كه مؤذن صدائى صاف و روشن داشته باشد تأثير اذان بسيار مطبوع و سحرآميز است .\r\n","page_name":" 173 ","page_number":203},
  {"content":"\r\n\r\nپيروى از او و افراد ديگر در نماز بداند و اظهار داشت عمل فاتح محمد هم قابل ايراد است و بهرحال هر علت كه مىخواهد داشته باشد براى ما دو نفر كه عازم زيارت هستيم انجام مراسم مذهبى از واجبات است و هيچگونه عذر و بهانه‌اى موجه و مسموع نميتواند باشد . بىدرنگ بيادم آمد كه مراد خان در كلگان مرا يك نفر زوار معرفى كرد و او تابحال تصور مىكرده است كه واقعا زوار هستم و رفتارش در تمام طول اين مدت همگى حاكى از آنست كه ما را واقعا زوار حساب مىكرده است و من از كندذهنى و عدم توجه خود به اين موضوع متعجب شدم .\r\nبهرحال نخواستم حقيقت واقعه را بميرخداداد كه به نصيحت خودش ادامه مىداد و ميگفت كه بايست تكاليف مذهبى خود را بهتر و بيشتر رعايت كنم بگويم . او مىگفت كه شخصا حاضر نيست از خانه‌اش حتى يك ميل دور شود مگر آنكه تكاليف مذهبى خودش را انجام داده باشد .\r\nدر جواب نصايحش گفتم كه در بعضى از اوقات و شرايط پيغمبر مقدس و مقتدر ما محمد ص عبادت و پرستش خدا و رسول را منع كرده است و ما يعنى من و رفيقم فاتح محمد آلان در همان حال هستيم . لباسهائى را كه به تن داريم يك ماه است عوض نكرده‌ايم و حتما او اگر مسلمان است به خوبى ميداند و آگاه است كه هرمسلمان موظف است كه بدن و تن خود را مانند فكرش قبل از اينكه دست دعا بسوى خدا دراز مىكند پاك و منزه سازد .\r\nمنتظر بودم با ذكر اين دليل و منطق كه براساس تعاليم و دستورهاى عاليترين مرجع مسلمانان « 1 » است متقاعد شده باشد و سكوت اختيار كند ، اما بار ديگر بحث خود را شروع كرد و گفت باستناد همان دستور كه من الساعهء از آن ياد كردم براى مسافران و اشخاصى كه در سفر هستند استثناهائى قائل شده‌اند و سپس روى به من كرد و گفت :\r\n\r\n\r\n","description":"","footnote":"\r\n( 1 ) - قرآن كريم\r\n","page_name":" 174 ","page_number":204},
  {"content":"\r\n\r\nخدا ميداند كه دست تقدير و سرنوشت مرا وادار به مسافرت با چه كسى كرده است ، نميدانم كه چه مذهبى دارى آيا جهود و يا كافرى « 1 » با آنكه يكنفر شيعه لعنتى هستى ؟\r\nمن رسول خدا را شهادت گرفتم كه هيچ‌يك از اين‌ها كه او ذكر كرد نيستم و فقط يك نفر مسلمان سنى هستم و مىخواستم كه با نهايت قاطعيت بحث خود را ادامه دهم و اعتراضات او را جدا رد كنم كه يك نفر از شتربانهايم آمد و گفت نان پخته شده حاضر است و ما همراه او براى صرف غذا رفتيم . وقتى شرح اين واقعه را براى فاتح محمد گفتم از اينكه درباره‌اش تصور يهودى بودن شده است فوق العاده دچار خشم و غضب گرديد و قسم خورد كه ميرخداداد مرد احمقى است و از آداب مذهب كه بدانستن آن تظاهر مىكند و مىخواهد بسايرين هم دستورهاى مذهبى بدهد به كلى بىاطلاع است و حاضر است كه روز ديگر اين مطلب را در جلوى همه افراد دسته ما ثابت كند .\r\nلذا به همين قرار يك تكه نان به او تعارف كرده گفت هرقدر كه از آن حلال است تناول كند ولى بيشتر از آنكه حلال است نخورد « 2 » . سردار متوجه نكته دقيق اين مطلب نشد و پس از اينكه به خوبى مورد سرزنش قرار گرفت كه چرا به كار ديگران مداخله مىكند موضوع برايش شرح و توضيح داده شد و ثابت گرديد كه در انجام وظايف دينى مردى كامل و مطلع نيست .\r\n\r\n\r\n","description":"","footnote":"\r\n( 1 ) - ظاهرا منظور از كلمه كافر تمام مسيحيان است .\r\n( 2 ) - از جمله نكات كوچك و مضحك ( البته مضحك به نظر سخيف مولف كتاب : توضيح مترجم ) كه قرآن به آن اشاره كرده آنست كه شخص نبايد خرده‌هاى غذا را كه هنگام تناول غذا در بين دندانها گير مىكند و مىچسبد فروبرد . منظور از اين دستور كاملا روشن و غرض اين بوده است كه پيروان رسول هميشه دهان خود را پاكيزه نگهدارند . ولى بطورى اين دستور تحريف شده و يا چنان در اجراى آن بعضى از متعصبين مسلمان افراط مىكنند كه در بين هر لقمه‌اى از گوشت كه ميخورند دندانهاى خود را خلال كرده و دهان را ميشويند . ( نظر مؤلف است : توضيح مترجم ) .\r\n","page_name":" 175 ","page_number":205},
  {"content":"\r\n\r\n\r\nبخش يازدهم\r\nسرزمين عريان و خالى از سكنه - بلوچهاى سرحد - دهى كه غارت شد - تغير و تهديدهاى راهنما - بستر رودخانه - جنگل انبوه - انواع درختان - راه پرپيچ‌وخم - ده آسمان‌آباد - وصف بستر رود - مزاحمت حيوانات وحشى در شب - دهاتىها گوش بزنگ - عقايد غلطى كه درباره شكار خوك دارند - فقيرى از گروه جدا مىشود - رضامندى مؤلف - شهر ابتر - پذيرائى - سردار يا رئيس - مشكوك شدند كه مولف شاهزاده‌اى است در لباس مبدل - تغيير محاوره بر اثر هديه يك اسلحه كمرى برئيس - دريافت نامه - شهر فهرج ( پهره ) - پذيرائى - كشف شد كه مولف اروپائى است - به علت آزادگى رئيس نتيجه بد حاصل نگرديد - ياس و آزردگى راهنما - رفتار او - يك روز توقف براى تهيه وسايل - بلوچها خيلى مزاحم بودند - يك نفر گوسائى ميرسد - آوارگى و داستان آن - پيشنهاد مؤلف در باره همسفر شدن او - پذيرائى عمومى رئيس - كجا برپا شد - دور هم جمع شدن در يك شب - محاورات و مباحثات - افكار ناپخته رئيس - تمثيل از طريق لطيفه‌اى - عذرخواهى مؤلف از زياده‌روى - عقيده‌اش .\r\n* * * يازدهم آوريل - امروز به طول 25 ميل ، از ميان سرزمينى عريان و غيرمسكون\r\n\r\n","description":"","footnote":"","page_name":" 176 ","page_number":206},
  {"content":"\r\n\r\nكه پر از تپه‌هاى سنگى و بستر خشك رودها ( خشكرود ) بود عبور كرديم . كف بعضى از خشكرودها از انواع مختلف درختچه‌ها و بوته‌هائى پوشيده بود كه به درد چراى اشتران مىخورد و نيز در بعضى از نقاط آن كمى آب يافت ميشد .\r\nمسير امروز همچنان پرپيچ‌وخم و نسبت بديروز حد جنوبىترى را طى مى كرد بطورىكه در حوالى عصر ، كم‌وبيش آن‌طوركه من حساب كردم ، در جنوب غربى توقفگاه ديروز بوده به خط مستقيم در حدود ده ميل از آن فاصله داشتم .\r\nبين ساعت دوازده و يك ، من به خانواده بلوچ سرحد ( كرد ) برخوردم كه از سرحد فرار مىكردند و به من اطلاع دادند كه پانزده روز قبل برادرزاده خان جهان خان بهمراهى سوارانى كه بوى داده بود آنجا را غارت كرده است و اينك آن ناحيه كاملا ويران و متروك و بىجمعيت مىباشد . من از اين فراريان بدبخت بزى خريدم ( اينها به سيب ميرفتند كه خود را زير پرچم شيخ مراد خان درآورند ) و بابت بهاى آن فقط نيم روپيه خواستند ولى از آنجا كه پول خرد نداشتم همه يك روپيه را بايشان دادم .\r\nميرخداداد كاملا از بدبختى سرحدىها بوجد آمده بود و مشتاقانه از اين‌كه چنين كيفر و بلاى سختى بر آنها وارد گشته خدا را شكرگزارى ميكرد و آن را جبران و مكافات حمله ايشان به كلگان مىدانست . او بسيارى جدى و در سخنى مبالغه‌آميز گفت كه اين كار فقط ويرا از وظيفه ريشه كردن آن طايفه در ازاى چپوى بىدليل ايشان ، و يا از تاخت‌وتاز به داخل ناحيه آنها و غارت كردها بازداشت . واضح بود كه بنابر آنچه قبلا مىگفت چاره‌اى نداشت جز آن‌كه قصد خود را بخاطر اين لاف دليرى بمرحله عمل درمىاورد .\r\n12 آوريل - امروز صبح ساعت 5 راه افتادم و پس از آنكه از روى كوهها و در سمت جنوبغربى 5 / 1 ميل پيش رفتيم از ديواره پرشيب رودخانه‌اى وارد بستر آن شدم . عرض بستر اين رود از 200 يا رد تا سه چهارم ميل تغيير مىيافت و آن را جنگل پر و غيرقابل\r\n\r\n","description":"","footnote":"","page_name":" 177 ","page_number":207},
  {"content":"\r\n\r\nنفوذ درختان گز ، تاغذ ، بابول و خربو  ( Khurbo )  « 1 » پوشانيده و آب فراوان داشت . دو نوع درخت آخرى كه در اينجا بسيار رشد مىكنند پرگل بودند و بوى خوش عطر آنها با بوى خوش بوته‌هاى كوچك و وحشى درآميخته و هوا را كاملا پر از عطر كرده بود . بغرنجى و پيچ در پيچى راه در ميان اين جنگل وحشى و زيبا باشكوه بود ولى انتظار ميرفت هرلحظه راه را گم كنم ، بندرت بيش از 15 تا 20 يا رد در يك سمت حركت مىكرديم . آخرين چهار ميل بقيه راه من از جائى مىگذشت كه بستر رود در آن قسمت در زمين هموار و سختى باز شده بود . اين قسمت را نيز بوته‌ها و درختان كوتاه فراگرفته بودند . هنگام غروب آفتاب در اين دشت درنگ كرده اطراق نمودم . عرض دشت در حدود 7 ميل و از اطراف در تپه‌هائى محصور است . در نزديك دشت اراضى كشت و زرع شده و خرابه‌هاى دهكده‌اى بزرگ بنام آسمان‌آباد از مناظر جالب منطقه است .\r\nاهالى اين ده بجز دو سه خانواده همگى به ابتر و فهرج « 2 » مهاجرت كرده‌اند .\r\nميزان متوسط راه‌پيمائى امروز ما به اندازه ديروز بود و آنطوركه من حساب مىكنم بر سى و دو ميل بالغ مىگردد . بستر رودخانه و همچنين كف دشت در منتها اليه جنوبى ، از آثار چاله‌هائى كه بر اثر سيلابهاى شديد كنده شده بودند پر بود .\r\nقطعات بزرگ چوب ، سنگ و آشغال در مارپيچهاى سابق رود با حجمى خارق العاده رويهم انباشته شده بود . مشاهده كردم كه علفهاى هرزه خشك در شاخه‌هاى بالائى درختان گير كرده و در وضع موجود از سطح زمين در حدود 12 يا 15 فوت ارتفاع داشتند . واضح بود كه اين علوفه و برگهاى خشك پس از فروكشيدن سيلاب بر شاخ و برگ درختان باقى مانده‌اند . شب‌هنگام ساز و آوازى عاشقانه مركب از زوزه گرگها و آواى كفتار و جيغ شغالان و ساير حيوانات وحشى شروع گرديد كه در آغاز صداى آن از راه دور به گوش\r\n\r\n\r\n","description":"","footnote":"\r\n( 1 ) - گل خرزهره و گل بادام\r\n( 2 ) -  Huftur  و  Puhra  بلوچها اين لغات را به ترتيب اپتر و پهره تلفظ مىكنند :\r\nتوضيح مترجم\r\n","page_name":" 178 ","page_number":208},
  {"content":"\r\n\r\nميرسيد . با نزديك شدن صداها پيدا بود كه نوازندگان دشتى بدنبال طعمه به آبادى نزديك ميشوند و از هاىوهوى مردم و دادوبيداد دهاتىها واهمه ندارند . دهقانان گوش بزنگ خوكهاى وحشى بودند زيرا اين دسته دشمن مزارع گندم آنان محسوب ميشد و ديدار آنان بىچون‌وچرا ناخوشايند و نامناسب مىبود .\r\nاز اين حيوانات پرخور در اين قسمت از سرزمين بلوچستان فراوانند و بخصوص در جنگلى كه امروز پيش از ظهر از آن گذشتم ، همه‌جا در دسته‌هاى سى چهل راسى حركت مىكنند و در مدت زمانى قليل چند جريب كشتزار را ويران كرده نباتات را از ريشه در مىآورند . بوميان ، بطرزى بسيار اشتباه‌آميز ، معتقدند كه شكار آنها حرام يا ممنوع است و در نتيجه همين اعتقاد براى انهدام نسل آنها اقدامى نمىكنند . مردم نميدانند كه اين حيوانات بسرعت توالد و تناسل مىكنند و بسيار احتمال دارد آنقدر قدرت يافته و ضرر و زيان وارد كنند كه تا اين مردم ، بىمعنى بودن اشتباهى را كه در قيد آن هستند دريابند « 1 » .\r\nدوست ما فقير كابلى امروز از ما جدا شد تا راه يكى از بنادر مكرانرا در پيش بگيرد .\r\nاو قصد داشت از يكى از اين بنادر با كشتى به مقصد مسقط حركت كند و سپس از آنجا با كشتى و يا بطريقى به جده و مكه برود . از جدا شدن وى بسيار مسرور و راضى شدم زيرا در اين\r\n\r\n\r\n","description":"","footnote":"\r\n( 1 ) - گرچه اشتباه‌آميز است ، ولى مسلمانان معتقدند كه يك مسلمان نمىتواند به خوك دست بزند . بسيارى از نوكران ما در هند از بىخبرى و گذشت اربابان خود يا خلق‌وخوى ايشان استفاده كرده از اينكه ظرفى را كه در آن چنين خوراكى خورده شده است بردارند امتناع كرده‌اند .\r\nمتأسفم كه با هر تعصب و تنفر بىجهت مذهبى از هر طبقه‌اى باشد معارضه مىكنم . ليكن من محققا هرگز نوكرى را كه تمايل بانجام چنين كارى داشته باشد نگه نميدارم ، زيرا اگر هم لازم باشد ( حتى در متعصب‌ترين جنبه آن ) كافى است كه فقط دستش را بشويد . وقتى در سال 1811 در بصره بودم ديدم كه عربى شكم گراز وحشى را كه شخصى شكار كرده بود دريد و امعاء و احشاء آن را درآورده تميز كرد و آن را شست و پس از آن جسد حيوان را به روى شانه‌اش بقايق حمل كرد در صورتى كه\r\n","page_name":" 179 ","page_number":209},
  {"content":"\r\n\r\nاواخر خيلى فضول و مزاحم شده بود و در موضوع نماز و دعا خواندن دائما با من بحث و جدل داشت . دراين‌باره تا جائى پيش رفته بود كه آيه‌اى از قرآن نقل ميكرد كه دلالت داشت بر آنكه ، اين قانونى واجب است كه اگر مسلمانى بهر عنوان كه باشد رعايت شعائر مذهبى را كه در كتاب مقدس ذكر شده است ننمايد كشته شود . از آنجا كه اجراى اين پيشنهاد صواب قطعا درباره من لازم مينمود ، تصور كردم وقتش رسيده است كه با او معارضه كنم . ازاين‌رو اسلحه كمرى خود را از خورجينى كه معمولا در كنار زين شترم آويزان ميكردم درآورده او را آگاه كردم كه بهتر است در اين مورد كوششى نكند . اين مخالفت و برخورد غيرمنتظره عليه خرده‌گيريهاى فقير كابلى آنچنان موثر واقع شد كه ديگر جرات نكرد احساسات خويش را در ملا عام بيان نمايد . ولى معتقدم كه وى محرمانه معاون و محرك سخنورى مذهبى و برانگيزنده غيرت دينى ميرخداداد بوده است .\r\n13 آوريل - امروز صبح ساعت 6 به شهر ابتر كه در فاصله چهار ميلى جنوبغربى آسمان‌آباد و بر روى دشت بوته‌زار و درختچه‌زار قرار دارد رسيدم . بمحضى كه به مهمانخانه فرود آمدم ، بلوچى آمد تا قاليچه‌اى پهن كند و مقصد و منظور و اسم مرا بپرسد .\r\nجواب دادم كه پيرزاده‌اى هستم در راه عزيمت به شهر مقدس مشهد « 1 » . وقتى صبحانه خورديم ، سردار از من ديدارى كرد . او لباسى خانگى دربرداشت كه عبارت بود از پيراهنى از ململ و شلوارى از ابريشم آبى و شالى بجاى عمامه بدور كله‌اش پيچيده بود .\r\nاما من فكر كردم كه لباس او با همه سادگى از آنچه تا به حال ديده بودم مناسب‌تر و\r\n\r\n\r\n","description":"","footnote":"\r\n- يك هندى جاهل بان نظاره كرده از كمك امتناع كرد . اين مردم معتقد خوشحالند كه سنن خود را از معتقدات اعراب به ارث يافته‌اند ! !\r\n( 1 ) - شهر مقدس در خراسان بخاطر مقبره امام رضا زيارتگاه مسلمانان است و به اين علت آنجا را مشهد مقدس مىنامند و هميشه در جنگ بين ايرانىها و افغانها ( كه به علت موقعيتش بارها در معرض آن قرار گرفته ) گرفتار بىنوائى قحطى گرديده است . معتقدند كه به گلوله بستن آنجا نوعى بىدينى است .\r\n","page_name":" 180 ","page_number":210},
  {"content":"\r\n\r\nزيباتر بود و برفتار مودب و باوقار و جاذب وى ميآمد . او به فارسى صحبت مىكرد و فارسى از آن بهتر و شيرين‌تر تابحال از بلوچهاى بومى نشنيده بودم . وقتى مدتى باهم صحبت كرديم اظهار داشت كه احساس مىكند صبح هنگام ، شخصيت واقعى خود را بيان نداشته‌ام زيرا بشدت مظنون بود كه من شاهزاده‌اى هستم در لباس مبدل . او با اشتياقى وافر و بسيار جدى از من خواست تا حقيقت را اعتراف كنم و اعلام داشت كه بايد نسبت به من در نهايت ادب و احترام رفتار شود . درحالىكه دريافتم راضى كردن وى با اظهارات جدى و بيان حقيقت محال است ، هفت‌تيرم را بطريقى بنمايش درآوردم تا شايد تغييرى در مسير محاوره بدهم و تصادفا هم اين كار مؤثر افتاد . او از طرز ساخت و مرغوبيت آن هفت‌تير تعريف كرده آن را بسيار ستود و من نيز خواهش كردم تا يكى از آنها را بعنوان هديه‌اى بپذيرد . از اين تحفه بسيار سپاسگزارى كرد و آنقدر مودب بود كه در برابر مهربانى و محبت از موضوعى كه مايل ببحث آن نبودم اجتناب كند .\r\nدرحالىكه ذخيره كوچكى از آذوقه و سيورسات و نامه‌اى از قائم خان براى برادرش ، سردار فهرج ، دريافت كردم در ساعت 2 بعد از ظهر از ابتر خارج شده و قبل از ساعت 6 به فهرج رسيدم . راه بسيار خوب و در حدود بين يازده يا دوازده ميل بود كه از روى دشتى ريگزار ميگذشت . باغهاى خرما و دسته‌هاى درختان خرما اينجا و آنجا و در گوشه و كنار پراكنده بودند . دو نهر كوچك بسيار پرآب و زيبا جاده را قطع ميكرد يكى در 7 ميلى و ديگرى در 9 ميلى .\r\nبمحض رسيدن بفهرج شاه مهراب خان را ديدم كه با جمعى از ساكنان محل براى اداى نماز به مسجد ميرود و از من دعوت كردند كه در مراسم نماز و نيايش شركت كنم ولى من امتناع كردم . وقتى مراسم مذهبى تمام شد ، خان بر روى تراس يا پشته‌اى كه پنج يا شش فوت از ساير كرسيهاى جلو در مهمانخانه بلندتر بود قدم نهاد و بر روى حصيرى كه پهن شده بود نشست و بىدرنگ سوال كرد كه از كجا آمده‌ام و غرض و منظور من از مسافرت چيست . خداداد بعنوان سخنگو ايستاد و جوابى را كه من در صبح به قائم خان\r\n\r\n","description":"","footnote":"","page_name":" 181 ","page_number":211},
  {"content":"\r\n\r\nداده بودم چندبار تكرار كرد و اضافه نمود كه درخواست من آنست كه راهنما و مقدارى سيورسات برايم فراهم نمايد و مرا در مسافرت به نرمان‌شير « 1 » مساعدت و هدايت كند . در اين موقع حساس نامه‌اى را كه از ابتر آورده بودم در دست خان گذاشتم و او آن را به ميرزا يا نويسنده‌اى داد تا بصداى بلند بخواند . تمام مردم بدقت گوش ميدادند و وقتى قرائت نامه نزديك باتمام بود ناگهان يكه خوردم زيرا قائم خان در اواخر نامه مراتب سوءظن خويش را از مقام من اظهار كرده بود . اينك بايست در حدود توانائى خود كارى كنم تا سردار معتقد گردد كه برادرش بخاطر دوستى و رفاقت با من چنين اظهار داشته و در واقع ميخواسته است به اين طريق توجه و ابراز علاقه برادر خود را نسبت به من تهييج كند .\r\nدر لحظه‌اى كوتاه كه بخاطر اين گمان ناگوار بوجود آمد ، تمام چشم‌ها بسوى من دوخته شد و پسربچه‌اى در حدود ده دوازده ساله بانگ برآورد : اگر او خودش نميگفت كه پيرزاده است ، من قسم ميخوردم كه اين برادر گرانت فرنگى « 2 » ( يا اروپائى ) است كه سال قبل در بمپور بود . من سعى كردم باظهار نظر آن پسربچه بىاعتنا باشم ولى آشفتگى ظاهر و بهم‌ريختگى نگاههايم مرا لو داد و خان فورا با خوش‌خلقى و نزاكت تمام گفت :\r\nاگر اينطور بود نبايد حقيقت را پنهان ميكرديد زيرا هيچكس نبايد نسبت به من كمترين بىاحترامى و دغلى روا دارد و بداند كه از اين گستاخى و جسارت و حيله‌بازى نفعى نميبرد .\r\nمن اعتراف كردم كه اروپائى هستم و در خدمت هندوئى ميباشم كه از طرف او مامورم به كرمان بروم .\r\n\r\n\r\n","description":"","footnote":"\r\n( 1 ) - ناحيه جنوبشرقى ايران تابع ايالت كرمان ( نرماشير : توضيح مترجم ) .\r\n( 2 ) - كاپتن گرانت افسر پياده‌نظام بنگال بود . اين افسر متهور در 1809 در گواتر مكران پياده شد و در خشكى تا عرض جغرافيائى بمپور پيشرفت ( در 6 ميلى فهرج ) و نيز از راه ديگرى در امتداد ساحل تا بندرعباس پيشرفته از آنجا از طريق دريا به بمبئى بازگشت . تحقيقاتى كه او در اين كوشش دشوار و خستگىناپذير انجام داده بود هم مفصل و هم درست بود . ميدانستم كه او با رئيس بمپور رابطه حسنه داشته است و ازاين‌رو همين امر مرا وادار كرد تا ادعا كنم كه قوم و خويش گرانت هستم .\r\n","page_name":" 182 ","page_number":212},
  {"content":"\r\n\r\nبىخردى ميدانم كه سعى كنم حيرت و خشم ميرخداداد را از افشاى اين مطلب باز گو كنم و از حيرت او در هنگامى كه به جهت تائيد حقيقت اضافه كردم كه من برادر گرانت نيستم بلكه از اقوام نزديك آن كسى هستم كه آن پسربچه ادعا مىكند ، مطلبى بميان آورم .\r\nميرخداداد اين مطلب را كاملا پوچ و چرند ميدانست و بتناوب روى خود را به سمت شاه مهراب خان و دهاتىها كرد و مجادلات و مباحثاتى را كه موقع ترك كلگان تا به حال به آن برخورده بوديم يكايك شرح داد . از اينكه نصايح او را نپذيرفته او را بوظايفش آشنا كرده بودم ، از كارهاى سنگينى كه به وى ارجاع كرده بودم ، از اظهارات دامادش مراد خان و از مواردى كه درباره تقدس و حرمت من گفته بود داد سخن داده همه اين موارد را دلايلى كافى در رد ادعاى من و تكذيب مطالبى كه بيان داشته بودم مىدانست . خان از ته دل به اين افسانه خنديد و بان گوينده متغير گفت كه بخاطر داشته باشد كه او تنها كسى نيست كه فريب خورده است و براى مثال به برادرش اشاره كرد . خداداد به اين اظهارات با ترشروئى جواب داد كه از اين مطلب خود باخبر مىباشد و فقط معتقد است كه با هيچ شخصى بدون آنكه ملتفت شود كيست اين‌گونه صميمى و رفيق نبوده است . يكى از تماشاچيان با صداى بلند فرياد زد ( من به زودى فهميدم كه يكى از ساربانان شترهاى ماست ) : من دو ماه با او بودم ، معهذا نفهميدم كه سيد « 1 » است يا پيرزاده و با وجود اين منهم مثل شما كمتر فكر مىكردم كه او فرنگى و يا اروپائى باشد . رنجيدگى و تغير خداداد حالا در جهت منفى آن طى مسير مىكرد . او بر مراد و بر پستى و بىمسلكى او لعنت فرستاد و او را معاون اين دوروئى و شيادى و قبيح مىدانست . در اين هنگام هوا رو بتاريكى ميرفت و گفتگو با رفتن خان بسوى منزلش بپايان رسيد . من بگوشه‌اى در مهمانخانه خزيدم و در آنجا شام مجللى مشتمل بر ابگوشت گوسفند و بولى « 2 » و نان گندم خوردم .\r\nچهاردهم آوريل - بعد از صبحانه ، براى شاه مهراب خان پيشكشى ناقابلى مشتمل بر : مقدارى باروت عالى ، چند عدد آتش‌زنه اسلحه كمرى ، يك قلم‌تراش و يك جفت\r\n\r\n\r\n","description":"","footnote":"\r\n( 1 ) - سيد مسلمانانى هستند كه بازماندگان پيغمبر محسوب ميگردند معنى پيرزاده را در داستان چهارم آوريل گفتم .\r\n( 2 ) -  Bouli  نوعى غذا\r\n","page_name":" 183 ","page_number":213},
  {"content":"\r\n\r\nقيچى بردم و از او درخواست كردم وسايل عزيمت مرا فراهم نمايد و همچنين خواستم مقدارى آرد و خرما جهت ذخيره راه به من بدهد زيرا تنها توشه راه ، مقدارى خرما و آرد بود كه قائم خان در ابتر به من داده بود . او قول داد كه راهنمائى فردا صبح بهمراه من حركت خواهد كرد و نيز به ناظر يا ديوان خود دستور داد كه ده موند « 1 » ( در حدود چهارده پوند ) آرد جو به من بدهد زيرا در آن محل آرد گندم پيدا نميشد ، سپس از من خواست از راه مستقيم فهرج به به زمان عزيمت كنم و گفت اگر اين راه را انتخاب نمايم بمپور را در مسير نخواهم ديد يا بعبارت ديگر از بمپور نخواهم گذشت و در نتيجه مسافرتم دو منزل كوتاه‌تر مىگردد . مراتب امتنان خود را از محبتى كه در مورد تامين آسايش و رفاه و مساعدت به من انجام داده بود اظهار داشتم ولى به او گفتم چون مكرر از كاپتن گرانت مراتب بخشايش و نظربلندى و مردانگى مهراب خان بمپور را شنيده‌ام ترجيح مىدهم كه از راه بمپور بروم تا همچنانكه دستور اكيد نيز چنين است ، از مهراب خان در بمپور ديدار كنم .\r\nخان فورا اين عذر را پذيرفت و گفت انتخاب راه را به عهده خودتان مىگذارم .\r\nليكن حقيقت امر اين بود كه حساب مىكردم در عبور از صحرا و تا رسيدن به نرمان‌شير ايران گرفتار كمبود غذائى و نقصان توشه مىگردم و ازاين‌رو لازم مىدانستم به بمپور بروم تا شايد بتوانم رئيس بمپور را تشويق و ترغيب نمايم مرا مرهون گشاده‌دستى و بذل و بخشايش بنمايد .\r\nپس از ترتيب اين كارها به محل و جاى خودم در مهمانخانه بازگشتم و بقيه روز را در جمع بلوچان تنبل و پر قال و قيل كه مرا با سئوالات بيهوده و نكات مهمل و چرند بستوه آورده بودند گذراندم . بعد از ظهر يكنفر گوسائى « 2 »  ( Goosayen )  از سرحد به اين محل آمد و مرا از هم‌صحبتى و پذيرائى از همه مردم ده خلاص كرد .\r\n\r\n\r\n","description":"","footnote":"\r\n( 1 ) -  Maund \r\n( 2 ) - گوسائىها طبقه‌اى از فقيران هندى يا زواران هستند .\r\n","page_name":" 184 ","page_number":214},
  {"content":"\r\n\r\nزيرا نيمى از حاضرين بدور او جمع شدند و با اصرار از او خواستند تا از آخرين اخبار و اطلاعات آن ناحيه صحبت كند و او نيز بتفصيل بشرح يكايك وقايع و حوادث پرداخت و مخصوصا چگونگى غارت دهكده سرحد و عمليات برادرزاده خان جهان خان را با آب‌وتاب زياد و موثر بيان داشت . وقتى فراغت يافتم از رفيق هم اطاقى خود پرسيدم كه كيست و چه مىكند و قصد او كجاست . در جواب معلوم شد كه وى بعنوان جهانگردى مسافرت خود را از شهر مولتان شروع كرده از آنجا بكشمير و كابل و قندهار و سيستان آواره‌وار رفته است و مايل بوده كه حكومت‌نشين آخرى را به قصد عبادت و اظهار اخلاص و سرسپردگى در معبد هينگ لاتز  ( Hinglats )  واقع در حوالى سونمنى در استان لس ترك كند ولى بعد نقشه خود را تغيير داده مسير ايران را برگزيده است تا بديدار « 1 »  ( Joala Mookhee )  يا دهانه آتش واقع در كرانه درياى خزر برود . از آنجا كه وى رفيقى حراف و خوش‌صحبت به نظر مىآمد و متعصب نبود و چيزى جز هواخواهى عمومى از مطلبى كه مىگفت نداشت پيشنهاد كردم كه بر يكى از شترانم به قصد كرمان سوار شود و او نيز با كمال ميل آن را پذيرفت .\r\nاگرچه حيوان مريض شد و گوسائى مايوس فقط تا بمپور توانست بيايد .\r\nخان بعد از نماز عصر ، مجلس پذيرائى مرسوم و معمول را بر روى بلندى  ( Mound )  نزديك مهمانخانه برپا داشت و اكثريت ساكنان ده نيز در آنجا حاضر شدند . من فرصت را غنيمت شمرده از اين پيش‌آمد مناسب ضمن تماس با مردم توانستم با توفيق كامل اطلاعات محلى مورد نياز را تحصيل كنم . سايه شب به همه هشدار داد كه وقت تفرق رسيده است ولى از رفاقت و مصاحبت يكديگر چنان مسرور و خوشحال بوديم كه وقتى يكى از ملاها پيشنهاد كرد بعد از شام در مهمانخانه گرد هم جمع شويم . صميمانه از\r\n\r\n\r\n","description":"","footnote":"\r\n( 1 ) - اين پرستشگاه در باكو ، بندر درياى خزر قرار دارد . به نظر مىآيد علت پيدايش آن بخاطر مواد نفتى فراوانى است كه در آنجا ظاهر گرديده است . نوشته  Kinneir's Geographical Menain  را در مورد امپراتورى ايران مطالعه نمائيد .\r\n","page_name":" 185 ","page_number":215},
  {"content":"\r\n\r\nجانب همه حضار ضمن دست زدن تاييد گرديد . خان با كمال خوشروئى و با حداكثر مهربانى گفت كه او نيز خواهد آمد . ما خانه‌اى پر از جمعيت داشتيم و جمع انبوه حضار تا بعد از نيمه شب از هم نپاشيد . حضور خان سبب شده بود كه هركس از افراد و هريك از مهمانها در فاصله و جاى مناسبى بنشيند . باضافه ، او مدعوين را تهييج مىكرد تا با بيان داستانهاى طنزآميز و لطيفه‌هاى مفرح خود و همچنين ابراز استعدادات و هنرمندى باخوت و صميميت اين انجمن بيفزايند و خود وى نيز در هردو مورد از ديگران پيشى ميگرفت .\r\nتصادفا دريافتم كه او كاملا بىسواد است زيرا وقتى افشا كردم كه نامه‌هائى از جانب عيدل خان نوشكى براى روساى مختلفى كه از سرزمين ايشان ميگذشتم آورده به صاحبان آن تسليم نكرده‌ام از من خواست تا آنها را ببيند . وقتى عناوين نامه‌ها را خواندم او با تعجب پرسيد : آيا من ملا هستم ؟ يعنى آيا مىتوانم بنويسم و بخوانم ؟ من جواب دادم زبان خودم را خوب بلد هستم و نيز كمى فارسى و هندى ميفهمم . اين جواب سبب شد تا مشتاقانه از من بخواهد تفاوت بين نوشتن و خط انگليسى و فارسى را توضيح دهم . از آنجا كه با برشمردن كلمات و از طريق شفاهى امكان نداشت تفاوت موجود بين دو زبان را بطرزى رضايت‌بخش بيان كنم ، او كسى را فرستاد مركب و قلم و كاغذ بياورد و به قدر يك صفحه مطول از مطالب گوناگون گفت و من تمام آنها را نوشتم ، آنگاه آخر نامه را با اسم و عنوان خودش خاتمه داد . او سپس درخواست كرد كه من خود نيز مطالبى بنويسم و نظر خود را كتابت كنم و نيز از حرفه‌اى كه دارم و سال مسيحى كه در آن تاريخ از سردار ديدار كرده‌ام و رفتارى كه با من شده است - چه بد چه خوب - شرحى مرقوم دارم . بعد نامه را بميرزا يا نويسنده‌اش داد تا بايگانى كند و قصدش آن بود ، هرگاه فرنگى ديگرى به آن سرزمين وارد گردد از وى بخواهد كه نامه را ترجمه كند و وضع و احساس مرا از آنچه كه نوشته‌ام دريابد . گرچه در آغاز كار سردار را فريفته بودم ولى با من در نهايت محبت و ادب رفتار نموده بود و چنان صميميتى درباره من روا\r\n\r\n","description":"","footnote":"","page_name":" 186 ","page_number":216},
  {"content":"\r\n\r\nمىداشت كه نمىتوانستم جز اظهار ادب و سپاسگزارى چيزى ديگر بنويسم و ازاين‌رو در برابر اين برخورد محبت‌آميز غيرمنتظره احساس و نظرها و عقايد خود را مطابق با واقع نوشتم .\r\nاغوا شده بودم كه درباره جريانات و مسائل و اتفاقات امشب بجاى خلاصه‌نويسى بتفصيل بنويسم و وقايع را آنچنان‌كه حق آن بود جزءجزء بيان كنم ولى در اينجا هم كم ننوشته‌ام و بعقيده من و همچنين در قسمتهائى ديگر از اين سفرنامه وقايع مشروحى در اين خصوص نوشته شده است زيرا ذكاوت و خصوصيات و منش نه تنها اين فرد بخصوص كه از او صحبت مىكنم عالى است بلكه تمام افراد طايفه وى بطور كلى ممتازند و اختصاصات عالى ايشان در همان زمينه است كه در اغلب از موارد من طرح خصوصيات بلوچها را بر همان زمينه بيان داشته‌ام . در اينجا رئيسى را مىشناسيم كه وقتى عايدى و قلمرو وى را با روسا و خانهاى اطراف مقايسه كنيم مفصل‌تر و ملوكانه است و درعين‌حال اعترافات و اشكارگوئى ايشانرا حتى درحاليكه عليه خودشان باشد مىستائيم و بهمراه اين مسائل پاره‌اى عوامل نظير بيسوادى و حتى عدم اطلاع از خواندن و نوشتن را قابل تحقير نمىيابيم .\r\n\r\n","description":"","footnote":"","page_name":" 187 ","page_number":217},
  {"content":"\r\n\r\n\r\nبخش دوازدهم\r\nرسيدن به بمپور - سرزمين بين‌راه - جويها - راهنما مرخص مىشود و با شترى كه به او هديه شد بخانه‌اش بازمىگردد - شهر ابتر و فهرج - وسعت - طايفه رئيس - سوابق تاريخى مختصر درباره آن - پيدايش و توسعه آن - بلوچهاى مالكى - تقريبا زوال يافته است - توسط كى - اربابيها - چهره عمومى آنها - داستان از نو شروع مىشود - پذيرائى در بمپور - رفتار زشت و برخورد ناهنجار رئيس - عصاى فولادى او - ضمن داستانى كوتاه‌نظر و احترام او نسبت بيك افسر انگليسى شرح داده شد - شام مختصر - آز و طمع رئيس - نصيحت خاص او بمولف - دشمنى با فارس‌ها - نظرى در آن‌باره - سوالات مولف از او - جوابى تند و سرگرم‌كننده - نظرى در آن‌باره - امتناع از كمك بمولف - سلاحهاى كمرى را ميخواهد - امتناع شد - غفلت در ارسال غذا - گدائيهاى گوسائى براى خودش و همراهان مولف - دوستى رك‌گو - نظر او - مولف مجبور شد سلاحهاى كمرى را بدهد - رفتن از بمپور - توصيف آن محل - مردم بمپور - طايفه - خانواده رئيس - شانزده زوجه - مولف جوانترين آنها را مىبيند - حضور او بر چه حمل گرديد - حدسيات مولف - درآمد رئيس - برادران - زبانى كه در اينجا صحبت مىشود - چهل كيلومتر پيشروى - چاه - خشكرود كاسكين - چشمان مولف در نتيجه تابش آفتاب و درخشش نور خورشيد بيمار مىشود . - رسيدن به ده به زمان - پذيرائى - پند رئيس - توجه - يك روز توقف - چاه آب گرم جالب - توصيف آن و آبش - تپه‌هاى آتشفشانى\r\n\r\n","description":"","footnote":"","page_name":" 188 ","page_number":218},
  {"content":"\r\n\r\nروايت - نظريات رئيس - نام تپه - نشادر و گوگرد آنجا يافت ميشد - بىصبرى مولف - رئيس آن را دريافت - راهنما مىآيد - مهمان‌نوازى و مهربانى كه درباره مولف مرعى گرديد - سپاسگزارى او - تشكر پر از احساسات همراهان از رئيس .\r\n* * * 15 آوريل - پيش از ظهر امروز با بىحوصلگى زياد تا نزديك ساعت 10 انتظار كشيدم . در حوالى اين ساعت سرانجام شخصى نزد من آمد و گفت كه سردار مايل است با من در خانه خودش صحبت كند . من از اين احضار با خوشحالى اطاعت كردم . در موقع ورود دريافتم كه رئيس مطالب دو نامه را بميرزايش ( نويسنده ) ديكته مىكند . بمحض آنكه نامه‌ها خاتمه يافتند آنها را بامانت به من سپرد . يكى از نامه‌ها خطاب به مهراب خان رئيس بمپور  ( Bunpoor )  و ديگرى بعنوان مراد خان سردار به زمان صادر شده بود .\r\nسپس خان دستورهاى بسيار اكيدى براهنما داد تا مراقبت نمايد كه در بمپور مردى با ايمان براى رفع احتياجات بهمراه من باشد و به هيچ عذرى از من جدا نشود مگر آنكه شخصا به او اجازه داده باشم . دوباره از اينهمه توجهات او سپاسگزارى كردم و در حالى كه از او جدا ميشدم ، شترم را در نيمروز سوار شده در حدود ساعت چهار و نيم بعد از ظهر پس از عبور از سرزمين هموار و پوشيده از بوته‌هاى مختلف كه در حوالى آن دو سه قطعه كشتزار وجود داشت و پس از طى 15 ميل در جهت جنوبغربى به بمپور رسيدم . در دو جاى مختلف قسمتى از راه از كنار نهرى مىگذشت كه مطمئنم يكى از شاخه‌هاى رودى بود كه من بين ابتر و فهرج از آن عبور كرده بودم . اين نهر كوچك يا جوى بزرگ نه تنها آب آشاميدنى مردم را فراهم مىكند بلكه به مصرف زراعت نيز ميرسد .\r\nميرخداداد كه آزردگى و غضب او نسبت به من در طول شب كاملا بر طرف شده بود اولين ميل مسافرت از پهره ( فهرج ) را با من همراه شد و وقتى در هنگام جدائى او را در آغوش گرفتم ، بعنوان يادبودى از رضايت و قدردانى و تحسين ، يكى از سه شتر خود را به وى بخشيدم . وقتى از نوشكى خارج مىشدم اين شتر حيوانى خوب و سالم و سرحال بود ولى در طول مسافرت بسيار لاغر و نزار و ناتوان شده بود و در اين اواخر اغلب\r\n\r\n","description":"","footnote":"","page_name":" 189 ","page_number":219},
  {"content":"\r\n\r\nمسافرت مرا بتأخير مىانداخت . بقسمى كه با اين هديه واقعا خود را از دردسرى خلاص كردم و آن را براى خداداد به صورت تحفه‌اى گرانقدر و قابل قبول ارزانى داشتم .\r\nشهرهاى ابتر و فهرج كوچكند ولى بسيار پاكيزه بوده خوب ساخته شده‌اند .\r\nاولى 250 خانه و دومى 400 خانه دارد كه در هر دوشهر خانه‌ها در ميان نخلستانها پراكنده‌اند . نخلستانها مهمترين منبع درآمد محل بوده درآمدى سرشار براى مالكين درختان و باغها تأمين مينمايد .\r\nشاه مهراب خان در اين حوالى پرقدرت‌ترين رئيس است . قشون دائمى او ، يا حد اقل آنهائى را كه مىتواند در زمان احتياج با آگهى قبلى در ظرف چند روز جمع كند شش هزار نفرند . او خودش نيز مىداند كه بالاترين قدرت و مقام از ديزك « 1 »  ( Dizuk )  تا به زمان است . برادرش ( قائم خان ) ابتر را زير نظر او اداره مىكند و همچنين ساير سرداران سرزمينهاى مربوط به خود را در محوطه‌اى به شعاع 90 تا 100 ميل چنين مىكنند .\r\nاز نظر ظاهر ، خوش‌قيافه و صحبت كردن او برترى ذاتى و آراستگى جبلى ويرا ظاهر مىسازد . طايفه او شعبه‌ايست از ايل ناروئى كه به آن طايفه اربابى مىنامند . گفته مىشود كه در گذشته اهميت و معروفيتى نداشته است و در سرزمينى باير و مرتفع در ناحيه سرحد در گمنامى زندگى مىكردند تا اينكه اجداد خان فعلى با تعدادى از پيروان خود بديزك مهاجرت كرده در اين ناحيه جاى پائى پيدا مىكنند و يا بعبارت ديگر از جانب رؤساى مكرانى مقدارى از اراضى به آنها هبه مىگردد . ازاين‌رو مالكيت موروثى شاه مهراب خان در اين اراضى مستقر مىشود . ولى در اثر ازدواج با يكى از دختران سعيد « 2 » خان  ( Syyud Khan )  پدر سردار بمپور سپاهى جمع‌آورى كرده ابتر و پهره ( فهرج ) را تصرف مىكند . اين عمل مقدمه فتوحات ديگرى گرديده است و در حال حاضر عايدات او بالغ بر 350 هزار روپيه « 3 » در سال است .\r\n\r\n\r\n","description":"","footnote":"\r\n( 1 ) - دزك\r\n( 2 ) - شايد سيد خان باشد : توضيح مترجم\r\n( 3 ) - 56250 ليره استرلينگ\r\n","page_name":" 190 ","page_number":220},
  {"content":"\r\n\r\nمالكين بزرگ و اصلى دهات پهره و ابتر و مگس و نظاير ان‌كه در اين منطقه قرار دارند بلوچهاى مالكى بوده‌اند ولى اين مردم در گيرودار پيكار با اربابيها و كشمكشها تقريبا منقرض شده و بقية السيف ايشان نيز از اين نواحى فرار كرده بنرمان‌شير مهاجرت كردند . در نرمان‌شير حاكم محل حفاظت و حمايت مالكىها را در عهده گرفته و قسمتى از اراضى محل را به آنها واگذار نموده بود .\r\nاربابىها خوش‌قيافه‌ترين طايفه از بلوچهائى هستند كه تابحال ديده بودم و بلندمرتبگى و برترى خاصى در سيما و رفتار ايشان مشاهده مىگردد كه بوجه ممتازى آنها را از همشهريان ايشان جدا ميسازد . آنان بدون استثنا بلندقد مقبول و فعال و پركارند .\r\nخوى غارتگرى را كه به آن افتخار مىكنند ، به قدر كافى از اعمالشان اشكار است و از سابق به آن اشاره شده است « 1 » .\r\nداستان را از نو شروع مىكنم . در لحظه‌اى كه در بمپور پياده شدم نامه را براى مهراب خان فرستادم . در ظرف چند دقيقه مردى پير و چاق كه شصت‌ساله مينمود در حالى كه مىلنگيد بهمراه شش يا هشت نفر از ملازمان نزد من آمد . از آنجا كه لباسى فقيرانه و ناچيز بر تن داشت اگر چند نفر ملازم همراه او نميامدند تشخيص نميدادم كه رئيس است . لباس او پيراهن سفيد معمولى ، شلوارى از پارچه پنبه‌اى و آبىرنگ و عرقچينى بر سر داشت . ولى اولين چيز و جالب‌ترين موضوعى كه گوش و چشم مرا مجذوب خود كرد عصائى فولادى و براق بود كه در دست داشت . طول عصا در حدود 4 فوت و چند اينچ ضخامت داشت و در حلقه‌هائى از همان فلز محصور بود . وى در موقع حركت و يا توقف عصا را به حركت درمىآورد و در نتيجه حلقه‌ها با صدائى بلند و زنگوله مانند پياپى حركت ميكردند و آهنگى خاص ميساختند . همچنانكه نزديك شد ، بيقين دريافتم كه لنگ است و آن عصا را بعنوان تكيه‌گاه به كار مىبرد باضافه از صداى حاصل از آن لذت مىبرد\r\n\r\n\r\n","description":"","footnote":"\r\n( 1 ) - شاه مهراب خان خودش ضمن اظهار خشنودى و احساس پيروزى به من گفت كه از جانب حكومت كابل و ايران ياغى شناخته شده است .\r\n","page_name":" 191 ","page_number":221},
  {"content":"\r\n\r\nزيرا حتى موقعى كه صحبت ميكرد لحظه‌اى از تكان‌دادن عصا و جابجا كردن حلقه‌ها باز نايستاد . او حلقه‌ها را از يك سر عصا بسر ديگر عصا رها مىكرد و گره‌هائى كه بر آن قرار داده بودند مانع از افتادن و لغزيدن كامل و كلى حلقه‌ها ميشد .\r\nمن با سلامى احترام‌آميز به او خوش‌آمد گفتم و او در جواب با صدائى خشن و كلفت به من خوش‌آمد گفت و از من خواهش كرد در كنار او و روى نيمكتى كه دم در مهمانخانه خود بر آن نشسته بود بنشينم . راهنماى من كه آدم بسيار پرحرفى بود ، صبر نكرد تا سئوالى كنند و فورا وقايع پهره را جزءجزء بازگو كرد . سردار در جواب وى سوالات متعددى بخصوص در مورد مسائل مربوط به كاپتن گرانت نمود و از اين افسر خارج از حد توصيف و تمجيد كرد . داستانى كوتاه عقيده عالى او را در مورد گرامى داشتن آن افسر مغموم و افسرده نشان مىدهد . پس از آنكه از توقف من در آنجا نيمساعتى گذشته بود ، فرمان داد بهترين اسبانى را كه در طويله داشت و منحصرا مركب از 70 يا 80 راس ماديان بودند براى تماشاى من بيرون آوردند ، سپس دو كره اسب زيبا را به من نشان داد و پيشنهاد كرد آنها را بخرم . من دليل آوردم كه بخاطر بىپولى قادر بخريد كره‌ها نيستم . او پرسيد چگونه ميتوانى از بىپولى بعنوان يك مانع و رادعى بحث كنى ؟ برو به شهرهاى بندرى و بگو كه گرانت را مىشناسى و حتى ابراز قوم و خويشى با وى نكن و ببين كه چه‌طور هرقدر پول بخواهى ميتوانى قرض كنى . او پس از اندك‌زمانى به قصد اداى نماز از من جدا شد و پس از يكساعت ، غذاى مختصرى براى من و سه نفر همراهانم فرستاد .\r\n16 آوريل - مهراب خان امروز قبل از طلوع آفتاب بكلبه‌اى كه در آن ساكن بودم آمد . وقتى تعدادى آتش‌زنه « 1 » ، ظرفى پر از باروت عالى و چاقوئى به او هديه كردم از اين تحف بسى تلخكام و آزرده‌خاطر گرديد ، زيرا از من بيش از اين انتظار داشت . سپس با آهنگى آمرانه از من خواست تا اجازه دهم هرچه بهمراه دارم ببيند . من جواب دادم كاملا آماده هستم تا هرفرمانى را كه به من ميدهد انجام دهم ولى بايد بخاطر داشته باشد\r\n\r\n\r\n","description":"","footnote":"\r\n( 1 ) -  Flint \r\n","page_name":" 192 ","page_number":222},
  {"content":"\r\n\r\nكه خدمتگزارى هستم كه با خرج و دستور شخص ديگرى مسافرت ميكنم و جز اينكه درخواست او را رد كنم چاره‌اى ندارم و بداند در دار دنيا چيزى ندارم تا بتوانم با رعايت ادب و احترام تقديم وى نمايم . اين رك‌گوئى و صراحت لهجه توسط يكى از اقوام خان كه در شب قبل وضعيت خود را براى او شرح داده بودم نيز تاييد شد . اگرچه اين مرد هم درخواست نمود تا دو عدد سلاح كمرى  ( Horse Pistol )  معمولى از همان نوعى كه فاتح محمد ، يكى از شترداران ، بكمربند خود آويزان و حمل ميكرد بوى بدهم .\r\nخان از من خواست تا آنها را ببيند و پس از آنكه چند دقيقه‌اى آنها را امتحان كرد اظهار داشت كه بهيچوجه به خوبى و معادل سلاحهائى نيست كه از كاپتن گرانت دريافت داشته بود . من دوباره خاطرنشان ساختم كه مقام من با گرانت بسيار متفاوتست و اظهار داشتم كه او تاجرى بود كه با سرمايه خودش بتجارت ميرفت در حالى كه من فقط نوكر يك تاجر اسب‌فروش هستم .\r\nخان بر سر اين موضوع حرف مرا قطع كرد و گفت چرا چنين مخاطره‌اى را قبول ميكنى و بچه علت صرفا چنين وظيفه بدبختىآور و مشكلى را تعهد مينمائى تا بر اثر آن و در ازاى اين سرگردانى ، يك بت‌پرست رذل را ثروتمند نمائى . او اضافه كرد : تفنگى برگير و بجاى آنكه به اين شيوه ننگين زرخريد و بنده باشى جنك كن ، اين كار كه دارى جان‌كندن و عمل پرزحمتى است كه نه سرفرازى و نه منافعى همراه دارد . اگر باندرز من گوش كنى بكرمان نرو و برگرد و وقتى بهندوستان رسيدى هندوئى را كه اربابت مىباشد و در استخدام وى هستى بدور انداز و امور ويرا بشيطان واگذار ، سرباز بشو و به غارت سرزمينها بپرداز .\r\nبه اين سخنورى و رجزخوانى كه در واقع و به كلى بايد آن را از خصوصيات گوينده‌اش محسوب داشت جواب دادم ، اگرچه نصيحت او را تاييد و تحسين مىكنم ولى در وضع حاضر از عهده انجام آن برنمىآيم ولى اگر خدا بخواهد و قسمت باشد كه بسلامت بكرمان برسم در نظر دارم خدمت هندو را رها كرده و بزندگى دربدرى خود خاتمه دهم . آن وحشى بهيچوجه نسبت بلزوم ادامه مسافرت من كه اظهار كرده بودم متقاعد نشد ولى وقتى ديد\r\n\r\n","description":"","footnote":"","page_name":" 193 ","page_number":223},
  {"content":"\r\n\r\nدر تصميم خويش پابرجا هستم ، يا صراحت لهجه ضمن ابراز رضايت خود گفت كه بعقيده او مشكل‌ترين و پردردسرترين قسمت اين مسافرت هنوز باقيمانده است و از اين ببعد است كه اين قسمت بايد بمرحله اجرا درآيد .\r\nوقتىكه از لفاظى دراين‌باره كاملا خسته شد سوالاتى تازه شروع كرد . پرسشها بيشتر در مورد چگونگى حكومت بريتانيا ، ميزان نيروى دريائى و زمينى ، طرقى كه چنين نيروى عظيم اداره شده خرج و پرداخت مىگردد ، غذا دادن و انتظامات آن بود و نيز خواست بداند كه اين نيروها معمولا در داخل مملكت به كار ميروند يا در جنگهاى خارج . تا آنجا كه بفكرم ميرسيد سعى كردم اين مطالب را جامع و كامل بيان دارم و ضمن توضيح آن ناگهان پرسيد و خواست كه بفهمد چرا ما فرنگىها ( اروپائىها ) ريشه ايرانىها يا بهتر فارسها را از بيخ و بن برنمىكنيم ( آنها را كافر شيعه خواند ) . او مى گفت : من هم از شما و هم از گرانت دريافته‌ام كه حكومت بريتانيا بسيار پرقدرت است و اگر واقعا اين‌طور است انهدام اين نژاد منفور براى شما مشكل نخواهد بود زيرا من خودم مىتوانم دويست نفر سوار بفرستم و تمام آن سرزمين را ويران كنم و حتى آنها را وادارم كه عقايد خود را تغيير داده و نيك‌فرجام گردند . جواب دادم كه اين موضوعات اصولا خارج از رويه من است و در عمرم به خود زحمت نميدهم حتى درباره چنين موضوعات فكرى بكنم .\r\nمن حالا بنوبه خود مايل و مشتاق بودم تا بفهمم آيا فارسها و بلوچها بطور كلى همديگر را تحمل مىكنند يا نه زيرا مىبايست براساس آن ، مفتاح تنظيم برنامه و اداره مسافرت به نرمان‌شير را دريابم .\r\nازاين‌رو سؤال كردم كه ايا بين او و حكمران كرمان مراوداتى برقرار است يا نه ؟\r\nو آيا هيچ‌نوع تجارتى بين خاك او و سرزمين كرمان انجام مىگيرد ؟ او درحالىكه مى خنديد جواب داد :\r\nمراودات ! نه ! من در اين دو سال اخير هيچ رابطه‌اى نداشته‌ام و در نظر هم نيست\r\n\r\n","description":"","footnote":"","page_name":" 194 ","page_number":224},
  {"content":"\r\n\r\nكه تجديد رابطه‌اى بشود ، چند ماه پيش از اين شاه مهراب خان و قائم خان و من قشون جمع‌آورى شده خود را براى چپو به لارستان « 1 » فرستاديم و آن ناحيه را از حيز انتفاع خارج ساختيم . آن‌جا در حدود سه‌ماه در تصرف ما بود و وقتى نيروى ما بازگشت گله‌هاى متعدد و شتر همراه داشت و تمام غلات و خرماى آنجا را بار كرده آوردند . نتيجه چپو آن شد كه ديگر عايدى وجود نداشت و حاكم ميناب « 2 » بكرمان فراخوانده شد تا در باره كاهش درآمد توضيح بدهد و وقتى حقيقت قضيه را به شاهزاده گفت از گرفتارى و پرداخت عايدى و جريمه خلاص شد . شاهزاده بىدرنگ دو بريد حامل فرمانهاى « 3 » تهديدآميز بسوى ما فرستاد . ما از جريان آگاه شديم و به مراد خان به زمان نوشتيم كه بانها توصيه نمايد . نزديك‌تر و بسوى مكان ما نيايند . ازاين‌رو قاصدها در به زمان ماندند و سپس توسط نامه‌هائى كه براى شاهزاده فرستاديم فرامين او را ناچيز شمرده بىاعتنائى كرديم و نوشتيم كه وى آدمى است بدنام و هرزه .\r\nاين جواب توضيحى ، چنان با فحاشى و زشت‌گوئى آميخته شده و آنقدر مشحون از تهمت‌هاى كينه‌جويانه و ناروا بود كه نميشد آن را بدون تمسخر و ريشخند شنيد . مرد پير براى آنكه بر اثر سخنانش بيفزايد خودش را با حرارت نشان داده پر از خشم و غيظ مىساخت و زمين را با چماقى كه در دست داشت به تندى و با حرارت مىكوبيد . مثل اينكه ميخواست به اين طريق از فارسها تلافى كند و استخوان ايشانرا در زير چماق خود بشكند .\r\nسپس بموضوع مطول و خسته‌كننده برشمردن يكايك انواع مختلف غنيمتى كه سهم او شده بود پرداخت و آنطور كه حساب كرد قيمت كل سهم او در حدود شش‌هزار روپيه مى شد . مبلغى كه به ظاهر كم مينمود ولى درست بايد آن را در جهت خلاف كوچكى و كمى ظاهرى آن ديد . زيرا همه افراد اردوئى كه تحت رياست سه خان پرقدرت بچپو\r\n\r\n\r\n","description":"","footnote":"\r\n( 1 ) - ناحيه ( شهرستان ) جنوب‌شرقى ايران\r\n( 2 ) - حاكم‌نشين لارستان\r\n( 3 ) - نامه‌هاى شاهانه را چنين گويند .\r\n","page_name":" 195 ","page_number":225},
  {"content":"\r\n\r\nپرداخته بودند در سرزمينى كم‌درآمد و كم‌جمعيت سهمى از غنائم را درمىيافتند مگر آنكه غلام خانه‌زاد و يا بردگان خاص خانه باشند . عمده غنائم عبارت بود از غلام و كنيز شتر ، خرما ، گندم ، قالى و قاليچه ، تفنگ و ساير سلاحها . اسب بندرت گير آورده بودند زيرا مردم لارستان با اطلاع از حمله بلوچان غارتگر بر اسبان خود سوار شده در اولين آژير خطر از معركه گريخته بودند .\r\nوقتى خان ميرفت به اشاره گفتم كه به جهت تهيه وسايل و مقدمات مسافرت سخت در تشويش و نگرانم و اميدوارم كه او به من كمك نمايد . به اين درخواست بدرشتى و تلخى جواب داد كه در مورد تهيه سيورسات سفر ما مشكوك است زيرا حتى نميداند كه آيا مىتواند غذا و احتياجات ما را در مدتى كه در بمپور هستيم فراهم كند يا نه ، در پاسخ گفتم كه اگر او بتواند به مقدار همين غذاى روزانه كه در بمپور ميدهد معادل دو روز ، بعنوان ذخيره و توشه راه بدهد ، ما بىدرنگ به مقصد به زمان حركت مىكنيم . ولى او بدون اينكه اشاره‌اى به خواسته اخير من بنمايد ما را ترك گفت . ساعتى بعد پيغامى از جانب او رسيد كه دو سلاح كمرى را كه ديده بود برايش بفرستم . در آغاز ، تقاضاى ويرا رد كردم و بحامل پيام گفتم به اربابش بگويد كه من اطمينان داشتم خان چنين پيشنهادى نخواهد كرد . آيا براى لحظه‌اى پيش خودش فكر كرده است كه با چه خطراتى در مسير اين مسافرت روبرو خواهم بود و آيا ميداند كه اين سلاح‌ها تنها وسيله دفاع من است ؟ اين پيشنهاد و اظهارات در احساسات اين وحشى اثرى نداشت و سرانجام در اثر نصيحت فاتح محمد يكى از سلاحها را براى سردار فرستادم كه بلافاصله عودت داده شد زيرا خان بهمراه اعلام سلام و تعارفات گفته بود كه يا بايد هردو را بفرستم و يا هيچكدام . اين موضوع در تمام روز مسأله‌اى بود زيرا تصميم گرفته بودم براى مدتى هم كه شده با نظر خان مخالفت كرده سلاحها را نفرستم تا ببينم نتيجه چه خواهد شد . از اين‌رو ديگر در شب شامى نداشتيم و با پستى و فرومايگى از اداى وظيفه مهمان‌نوازى روى گرداند .\r\n\r\n","description":"","footnote":"","page_name":" 196 ","page_number":226},
  {"content":"\r\n\r\nاين عمل همانگونه كه پيش‌بينى مىكردم مقدمه‌اى بود از پستى و لجاجت و كله‌شقى اين پيرمرد رذل و يا نشانه‌اى از بدرفتارى نسبت به من . من به قصد خواب ، گرسنه و دلسرد دراز كشيدم . گوسائى فقير و درمانده كه از فهرج با من آمده بود و انتظار داشت از غذاى من سهمى ببرد اينك تصميم گرفت كه بسادگى و به اين آسانى گرفتار يأس و نااميدى نگردد و براى درخواست غذا و دريوزگى خارج شد . گوسائى بعد از نيم ساعت با انبانى پر از قطعات و خرده نان و چند دانه‌اى خرما بازگشت و من دو براهوئى بر اين خوان تازه راحت‌ترين و آسوده‌ترين شام را خورديم .\r\n17 آوريل - امروز صبح پيش از آنكه هوا يكسره روشن شود مردى كه به خفا بودن عمل خود تظاهر مىكرد نزد من آمد و گفت بخاطر دوستى وى با قوم‌وخويش من يعنى گرانت ، و رفاقت و صميميتى كه با او داشته وادار شده است بيايد و مرا آگاه نمايد كه خان تصميم گرفته است راهنمائى براى من تعيين نكند و خلاصه تا دو سلاح كمرى را بوى تحويل ندهم نگذارد از اين محل خارج شوم . من بهر وضع و صورت كه باشد فوق العاده از اين رفتار و زورگوئى در تحويل سلاحها بخان متنفر و بيزار بودم و از اين رو بمرد خيرخواه پيام‌آور گفتم كه اگر تا به زمان راهنمائى مرا قبول كند حاضرم در نهايت علاقمندى سه‌برابر ميزان معمول به او پاداش و اجرت بدهم . ولى او اظهار كرد كه به راه آشنا نيست و همچنين گفت ممكنست او را هم نفى بلد كنند بطورىكه هرگز جرات نكند به بمپور و حوالى آن بازگردد . بنابراين نميشد انتظار داشت كه او درباره من نوعى فداكارى مرعى دارد و بالتبع شك نداشتم كه از جانب خود مهراب خان گسيل شده بود تا اين حرفها را بزند . لذا ناچار شدم سلاحهاى كمرى را به زودى و تا موقع برخاستن او نزد خان بفرستم و درخواست كمك و همراهى كرده بخواهم راهنمائى به من بسپارد . در ازاى تحويل سلاحها در ظرف نيم ساعت راهنما حاضر شد و پس از آنكه از جهت رعايت تشريفات نامه‌اى را كه به سردار به زمان نوشته شده بود گرفتم بمپور را با عميق‌ترين تأسفاتى كه تابحال نظير آن را احساس نكرده بودم ترك\r\n\r\n","description":"","footnote":"","page_name":" 197 ","page_number":227},
  {"content":"\r\n\r\nكردم . ما از روى دشتى سنگى و عريان و بدون آب كه حتى براى شتران نيز بوته‌اى نداشت و در جهت شمالغربى 16 ميل طى طريق كرده در غروب آفتاب توقف نمودم .\r\nده بمپور كوچك و بسيار بد ساخته شده است . روزگارى ديوارى گلى و كوتاه آن را محصور مينمود كه بتناوب بر آن برجهاى كوچكى نيز ساخته بودند ولى در حال حاضر همه آنها در شرف اضمحلال و نابودى است . چون درخت خرما و نخلستانى وجود ندارد و كشت و زرع ديگرى هم در حوالى ده مقدور نيست منظره ده رقت‌آور بوده از آثار بيچارگى و بدبختى پر مىباشد . خانه رئيس يا قلعه و ارگ بالاى توده خاكى عظيم و خارق العاده بنا گرديده است . افسانه و روايت عاميانه‌اى در ميان مردم حاكى است ، هنگامى كه ارتش عظيمى از گبرها از اين راه عبور مىكرد ، فرمانده آنها به سواران دستور داد تا توبره اسبان را از خاك و گل پر كرده و رويهم بريزند . تعداد سواران آنچنان زياد بود كه وقتى خاكها را بر روى هم انباشتند از آن تپه فعلى بجاى ماند . آخرين كارى كه قبل از عزيمت از بمپور انجام دادم رفتن به بالاى اين تپه بود تا بتوانم نامه مهراب خان را دريافت داشته از او خداحافظى كرده ، تركش نمايم . ارتفاع تپه را اقلا يكصد يا رد تخمين ميزنم و محيط قاعده آن را در حدود هشتصد يا رد ميدانم ، شما از درگاه كوتاهى به آن وارد ميگرديد كه عرض آن بين 10 تا 12 يا رد است و از آن ببعد مىبايد از يك سلسله پلگان بالا رفت . پله‌ها از سنگهائى ناهموار و آبىرنگ ساخته شده است . اولين پله‌ها از سنگهائى است كه بعمق زياد در خاك نشسته و بقيه نيز بعمق چهار يا پنج فوت در خاك فرورفته‌اند و روى آنها نيز باز است . همه آنها نسبت بهم عمودى قرار دارند و من اين قلعه را در برابر هجوم نيروئى كه فارسها ( ايران ) « 1 » عليه آن به كار برند به قدر كافى محكم و قابل دفاع مىبينم . اگر واقعا اين تپه ساختگى و ساخت دست بشر باشد بايد براى ايجاد آن خرج و زحمت فوق العاده‌اى متحمل شده\r\n\r\n\r\n","description":"","footnote":"\r\n( 1 ) -  Persia  ( اين نظر مؤلف است در آن هنگام بمپور جزئى از خاك ايران بوده است :\r\nتوضيح مترجم )\r\n","page_name":" 198 ","page_number":228},
  {"content":"\r\n\r\nباشند زيرا از كوهستان 14 ميل فاصله دارد و نزديك‌تر از آن‌جائى نيست كه در آن گودال و يا دره و شكافى باشد كه به نظر آيد اين مقدار عظيم خاك را از آنجا آورده باشند . در نيمه راه چاه آبى گوارا و پرآب وجود داشت كه بوميان ، مضحك و خنده‌آور ، معتقدند كه عمق آن يك فرسنگ است « 1 » .\r\nمردم بمپور از بلوچهاى رخشانى هستند كه در واقع طايفه عمده‌ايست ، اگرچه در ميان ناروئىها از نظر ثروت وعده مقام اول ندارد . رخشانىها از اقوام همسايه خود يعنى اربابيها پرماهيچه‌تر و پرقوه‌تر و سبزه‌روتر مىباشند و با انها در مناسباتى بسيار دوستانه و صلح‌آميز بسر مىبرند و رؤساى دو طايفه از طريق ازدواج باهم پيوستگى و قوم و خويشى دارند . مهراب خان بمپور خانواده پرجمعيتى دارد .\r\nتعداد زنان او به 16 نفر ميرسد كه در موقع خداحافظى و عزيمت آخرين آنها را در قلعه ديدم . او دخترى بود بسيار جوان ، فوق العاده رنگش روشن ولى چهره‌اى زيبا نداشت تا بخاطر آن بر خود ببالد . بعدها توسط راهنمايم كه پسرعموى خان بود دانستم كه او از خانواده‌اى فارسى ( ايرانى ) بوده است . از اينكه ويرا به‌بينم بيمناك نبود و به من گفت به اين علت از من روى نپوشانده كه از آداب و سنن ما توسط گرانت و من مطلع شده است . من بيش از هرچيز رهين حس كنجكاوى اين خانم كه او را برانگيخت تا خود را به من نشان دهد مىباشم .\r\nعايدى رئيس بمپور معمولا به صورت حق السهم و مال الاجاره دريافت مىگردد و در فصلى كه من آنجا بودم بابت آن 26 هزار روپيه نقد ، 140 شتر ، 140 تفنگ ، 140 گوسفند و يا بز ، 140 پيمانه گندم و به همان مقدار خرما دريافت داشت . هرپيمانه معادل 160 پوند است . او چند برادر جوان‌تر از خود دارد كه هيچ‌يك اجازه ورود بقلعه وى نداشته ظاهرا از ساير رعاياى خان اوضاع بهترى ندارند .\r\nزبانى كه در بمپور بان تكلم مىكنند زبانى است مخلوط از فارسى و بلوچكى .\r\n\r\n\r\n","description":"","footnote":"\r\n( 1 ) - فرسخ يا پرسنگ معادل سه ميل و هفت هشتم ميل است .\r\n","page_name":" 199 ","page_number":229},
  {"content":"\r\n\r\n18 اوريل - امروز در سرزمينى هموار و ويران بيش از چهل ميل طى طريق كرديم . در اين مسير فقط يك چاه آب ديدم كه در بستر خشكرودى بنام كاسكين و در فاصله 6 ميلى از جائى كه شب‌هنگام خوابيده بوديم حفر شده و آب داشت . آب اين چاه نه كافى بود و نه خوب . اين چاه در فاصله بيست و دو ميلى بمپور و تقريبا در شمال آن واقع است . تورمى كه به علت واقع شدن در معرض تشعشع نور خورشيد و تابش درخشان آن در يكى از چشمانم و در پهره پيدا شده بود امروز بهر دو چشم سرايت كرده چشمانم آنقدر ضعيف شده بود كه تا فاصله 5 ياردى را به زحمت مىديدم . ازاين‌رو مجبور بودم كه آنها را بخاطر احتراز از نور و گرما با پارچه‌اى بپوشانم و به همين منظور دستمالى ابريشمى و كهنه و مشكىرنگ به روى عمامه‌ام گره زده آن را به پائين آويختم ، بطورىكه صورت مرا مىپوشانيد و نميگذاشت شاهد فواصل دور بوده مرا از ديد مستقيم بجلو بازميداشت .\r\n19 آوريل - پس از چهار ميل راه‌پيمائى بسوى شمالغربى در ساعت 7 ببزمان رسيدم . اين مكان دهكده كوچكى بود كه در ميان نخلستان خرما و در نزديك كوه خودنمائى مىكرد . من در زير سايه خنك و بسيار زيباى درخت گردوئى بزرگ و پر شاخ و برگ توقف كردم . اين نقطه تا ده يكصد يا رد فاصله داشت و راهنماى من سواره رفت تا نزديك شدن مرا به سردار مراد خان اطلاع دهد . وى بهمراه سردار به پيشواز آمد و من نامه‌هاى مهراب خان پهره و مهراب خان بمپور را به سردار مراد خان دادم . در هنگام تسليم نامه‌ها مراتب اشتياق و علاقه شديد خود را به جهت تعيين يك راهنما در اسرع وقت ممكنه و بخاطر هدايت تا نرمان‌شير اظهار داشتم . در حالى كه سردار نامه‌ها را بدقت ميخواند ، غلامان او قاليچه‌ها را آورده بر زمين گستردند و وقتى نشستيم رؤس مطالب را با لهجه‌اى ملايم و موثر تكرار نمود - مفاد اخطارآميزى كه رئيس بمپور ابلاغ كرده بود و درخصوص مخاطراتى كه در راه با آن روبرو خواهم بود . او اضافه كرد كه اطلاع ندارد كسى در ماه‌هاى اخير براى عبور از دشت و صحرا و از آن جهت\r\n\r\n","description":"","footnote":"","page_name":" 200 ","page_number":230},
  {"content":"\r\n\r\nتا نرمان‌شير كوشش و اقدامى كرده باشد و ازاين‌رو گفت اگر در انجام و يا ترك اين مسافرت مختار هستى به تو نصيحت مىكنم جدا از قصد پيشرفت از اين نقطه ببعد خوددارى كنى . من شرح دادم كه نمىتوانم مسير خود را تغيير دهم و مجبورم از همين راه به نرمان‌شير بروم و سرانجام پس از مدتى محاوره و مباحثه او گفت ترتيب كار شما را خواهم داد ، شما لابد گرسنه هستيد و من اينجا نشسته‌ام بدون آنكه به خواسته‌ها و احتياجات فعلى شما توجه داشته باشم . در ظرف نيم‌ساعت گوسفندى زنده برايم فرستاد و نيز كاسه‌اى بزرگ از غذائى درهم‌وبرهم كه از مخلوط جو سبز ( پوست آن را از طريق حرارت دادن بر روى آتش و مالش در پارچه‌اى زبر كنده بودند ) و آبدوغ بود آوردند . اين غذاى درهم‌وبرهم و آبكى خوشمزه نيست و بعد دانستم كه اين خوراك معمول محل نبوده و مطابق ذائقه و سليقه و ميل مردم نيست ولى نياز مطلق و گرسنگى فعلى ، آن را به صورت غذاى ماكولى درآورده است . در طول مسافرتم و در مدت توقف در به زمان خود شاهد بودم كه مردم برگ توت را با يكنوع علف مغزدار و اسيدى مىجوشاندند و ميخوردند . شتران خواهان فوق العاده اين علف هستند و از اين‌رو بلوچها آن را اشخور يا اچخور « 1 » يعنى خوراك شتر مىنامند . شترداران من بسرعت گوسفند را ذبح كردند و عليرغم طعم بد آن غذاى آبكى و درهم‌برهم عاليترين غذا را فراهم كرديم .\r\nشب‌هنگام مراد خان نزد ما آمد و تا موقع شام دومين بشقاب جو را دريافت داشتم و نيز در كاسه‌اى به همان حجم برايمان آبگوشت گوسفند آوردند .\r\n20 آوريل - چون راهنماى من هنوز تعيين و آماده نشده بود امروز را در به زمان ماندم . بخاطر درخواست صميمانه سردار ، در حدود ساعت 12 جهت گردش و ديدار از چاه آب گرمى كه در بمپور درباره آن به من گفته بودند و در اينجا نيز به صورت مساله عجيب و برانگيزنده كنجكاوى مشهور بود رفتم . محيط دهانه چاه در حدود 12 يا رد و عمق آن به دو يا سه فوت ميرسيد . در مركز آن لوله‌اى استوانه‌شكل از آجر قرمز پخته\r\n\r\n\r\n","description":"","footnote":"\r\n( 1 ) -  Ootch Khoor \r\n","page_name":" 201 ","page_number":231},
  {"content":"\r\n\r\nساخته شده بود كه قطر دهانه آن به 8 اينچ ميرسيد و داخل آن هم پر از آب بود و از اين دهانه بقطر ران انسان و بشدت آب جوش خارج ميشد . آب بقدرى گرم بود كه جرأت نكردم دست خود را در آن آب جوشان فروبرم . يك پهلوى چاه به علت فرسايش آب جوش سريع الجريان و مداوم شسته و رفته شده بود . از اين نقطه ببعد جوئى با آب زلال تشكيل مىگرديد كه بسوى دهكده ميرفت و مقدار آب آن براى زراعت اراضى كشاورزان كافى بود . من بفاصله 5 يا رد از منبع اصلى به داخل جوى رفته و آب‌تنى كردم . آب را ولرم و مطبوع يافتم كه با بوى شديد گوگرد همراه بوده طعم گوگردى نيز داشت و به همين علت مصرف آب را براى پخت‌وپز ناجور ميساخت . بلوچها اين آب را ملين و مسهل مىدانند و نيز آن را داروى مؤثر و خاص درمان بيماريهاى پوستى مىشناسند .\r\nهنگام بازگشت به خانه و ده ، مراد خان ، كوهى را در فاصله 15 ميلى نشان داد و مىگفت در آنجا آبى كه از شكافهاى مختلف صخره‌ها خارج مىشود آنقدر گرم است كه مىتوان گوشت را در ظرف چند دقيقه با آن پخت . او و بسيارى ديگر از مردم معتقد بودند چشمه‌اى كه ديديم از طريق يك مجراى زيرزمينى به آن كوه و تپه مربوط است .\r\nدر تأييد مطلب اظهار داشت قطعاتى از خرده‌آجرها و حتى آجرهاى سالمى كه از نظر كيفيت و شكل همانند اجرهاى منفذ داخل چاه مىباشند در كوهستان و در اراضى بين چاه و كوهستان مشاهده مىگردد . پرسيدم براى ساختمان اين مجراى زيرزمينى ، آن هم با چنين طول و در سرزمينى كه پر از تپه و كوه و دره‌هاى عميق است چه كسى ممكنست چنين خرج سنگين و زحمت و كار طاقت‌فرسا را متحمل شده باشد . او گفت بعضى از مردم نادان ساختمان آن را بديوان ( ارواح ) يا ساير عوامل ما فوق الطبيعه نسبت ميدهند و همچنين داستانى در ميان طوايف وجود داشت حاكى از اينكه در زمانى دور بجاى ده به زمان امروزى و يا در نزديك آن شهرى وجود داشته است كه ساكنين آن گبر بوده‌اند و اين جماعت بخاطر تامين آب گرم براى حمام ، اين مجراى زيرزمينى را ساخته‌اند .\r\n\r\n","description":"","footnote":"","page_name":" 202 ","page_number":232},
  {"content":"\r\n\r\nاو اضافه كرد : گرچه تمام اين مطالب مشكوك است و شايد براى هميشه مشكوك و معما باقى بماند . ما بلوچها خودمانرا با چنين افكارى گرفتار معما نمىكنيم و بدنبال تحقيق علت آن هم نميرويم . ما به همين قناعت مىكنيم كه از پدران خود شنيده‌ايم كه پدران آنها نيز اين چشمه و چاه را در همين وضعى كه ما مىبينيم ديده‌اند .\r\nكوهى كه سردار به آن اشاره نمود مطلقا و هميشه بنام كوه نوشادر « 1 » ناميده مىشود .\r\nنوشادر در شكاف‌ها جمع مىشود و به صورت بومى نيز از آن حاصل برميدارند . من فرصت و شانس آن را نداشتم تا نوعى از اين كانى را به‌بينم ولى مراد خان به من اطمينان داد كه مقدارى فراوان از آن و همچنين قشرى از گوگرد از كوه جمع‌آورى مىشود و اگر براى دومين روز در به زمان بمانم وى با كمال ميل كسى را بكوه ميفرستد تا از هر دونوع كانى نمونه‌هائى بياورد . او گفت كه مردم از مصرف و به كار بردن نوشادر بىاطلاع هستند ولى گوگردى را كه جمع‌آورى مىكنند به صورت مهم‌ترين جزء تركيبى براى ساختن باروت عالى و ارزشمند مصرف مىكنند .\r\nبىصبرى من براى حركت مجدد در سراسر پيش از ظهر آشكار مينمود بطورى كه رئيس خودش آن را دريافت و به آن نيز اشاره كرد . در حدود ساعت 5 بعد از ظهر راهنما را آورد تا مرا مطمئن كند كه آماده است فردا صبح با من حركت كند . وقتى مراد خان را در آغوش كشيده در تاريكى مغرب به او خداحافظ گفتم واقعا احساس آزردگى خاطر نمودم زيرا وسيله‌اى نداشتم تا بتوانم به آن طريق دوستى و مهمان‌نوازى سردار را جبران نمايم . ولى از دوستى و مهمان‌نوازى او هميشه با حق‌شناسى و تشكرات بىپايان يادآورى مىكنم . حقيقت‌جوئى و تقوائى كه او در عاليترين حد خود داشت و محبت بيدريغى كه درباره من نمود مرا وادار مىكند ادعا كنم كه او تنها كسى از هرطبقه يا صنفى بود كه از روزى كه از نوشكى خارج شده و به شيراز رسيدم نسبت به من از صميم قلب و واقعا محبت كرده و بحقيقت بخاطر امنيت و سلامت و رفاه من با علاقه‌مندى و خلوص نيت قدم برداشت .\r\n\r\n\r\n","description":"","footnote":"\r\n( 1 ) -  Salamoniac \r\n","page_name":" 203 ","page_number":233},
  {"content":"\r\n\r\nشاه مهراب خان و ديگران بدون شك بقدرى كه حق من بود مؤدب و مقيد بودند ليكن رفتار مراد خان بيش از تصور نماينده احساسات بشردوستى و رفاقت بىريا بود . نه تنها من بلكه دو شتردار من نيز از اين احساس برخوردار شده به آن ايمان آورده بودند به حدى كه وقتى به زمان را ترك مىكرديم و حتى شب‌هنگام كه دور هم نشسته بوديم به سردار گفتند : ما هرگز شما را فراموش نخواهيم كرد ، آرزومنديم مقام و مرتبه شما بالا رود و خداوند به شما خير و بركت بدهد . شما ثروت زيادى نداريد ولى با همين‌كه داريد ، با ميل و گشاده‌دستى و گشاده‌روئى و با صفا و صميميت آن را نثار مهمانان و ديگران مىكنيد .\r\n\r\n","description":"","footnote":"","page_name":" 204 ","page_number":234},
  {"content":"\r\n\r\n\r\nبخش سيزدهم\r\nخروج از به زمان - مؤلف راهنماى خود را مرخص مينمايد - علت - راهنماى ديگرى اجير مىكند - راه - وضع طبيعى محل - ده به زمان - آخرين ده در بلوچستان - توصيف آن - چگونگى بناها - سردار يا رئيس - طايفه‌اش - عايدات - رفتار و سنن - زبان - كسب و كار - راه بيابانى و عريان - گرماى فوق العاده - مؤلف و همراهانش از تشنگى رنج مىبرند - نظر او در آن موضوع - با ديدن سراب بر هيجانات افزوده شد - علت متصوره اين پديده - پيدايش غيرعادى آن در روى تپه‌اى - راه‌پيمائى در شب - چاهى بنام گهگان - نمك - رسيدن به ريگان در ناحيه نرمان‌شير - اراضى بين راه بسيار متنوع است - گرما مانند روز قبل فوق العاده است - كوههاى برف‌دار - اثر آنها - پذيرائى در ريگان - مراقب - راهنمائى ضرورى رئيس - يك روز توقف - ريگان - توصيف آن - احتياطاتى كه مردم به كار مىبرند - رئيس - خانواده‌اش - جريدبازى - چه طور بازى مىشود .\r\n* * * بيست و يكم آوريل - درحالىكه مشكهاى خود را پر از آب كرده بوديم ، در طلوع صبح از به زمان حركت كردم . چند ميلى كه از به زمان دور شده بودم راهنمايم را\r\n\r\n","description":"","footnote":"","page_name":" 205 ","page_number":235},
  {"content":"\r\n\r\nفراخواندم و يك روپيه به او داده مرخصش كردم . نظرم بيشتر آن بود كه از دست لقب و عنوان اروپائى ( فرنگى ) خلاص شوم زيرا معتقد بودم كه بدترين نامى است كه تحت ان عنوان مسافرت مىكنم . اين نام مرا در معرض هرنوع فريب و حيله و پول‌ستانى خارج از اندازه و بىجهت قرار ميداد . از طرفى بهر ده و ديارى وارد ميشدم مردم به من به صورت يك متر سك خيره ميشدند و اين ناگوار و نامطبوع ميبود كه بنشينم و چنين عذاب جسمانى غيرقابل‌اجتناب را تحمل كنم . از لحظه‌اى كه از بلوچستان و يا حد اقل از سرزمين بلوچ‌نشين خارج ميشدم بسيار جدى در نظر گرفته بودم به اين مسأله و مشكل خاتمه دهم . از آغاز مسافرت امروز بسيار ناراحت شده گرفتار آزردگىخاطر بودم زيرا فهميدم اگرچه راهنماى من بومى به زمان نيست ولى بطريقى از مليت من آگاه گرديده است و معلوم بود كه طبعا مطلب را در سرتاسر نرمان‌شير با شرح و بسط مفصل اعلام خواهد كرد . پس از بازگرداندن راهنما شترداران من در اول اعتراض كردند كه با راهنما برخواهند گشت زيرا مسلما در صحرا گم خواهند شد . ليكن به زودى ايشانرا متقاعد كردم كه مصلحت است از او جدا شويم و بيم آنها را نيز تعديل نمودم . توجه ساربانان را بدين نكته معطوف داشتم كه بسيار محتمل است در راه بچوپانى بربخوريم و موفق گرديم تا يكى از ايشانرا ترغيب و تشويق نموده راهنمائى ما را تا نرمان‌شير به عهده بگيرد .\r\nبا وجود اين گفتم اگر خوشبخت و خوش‌شانس هم نباشيم كه چوپانى پيدا كنيم ، بخاطر آنكه بطور كلى از راه اطلاع دارم و سمت راه را مىشناسم قادر خواهم بود راه خودمان را پيدا نمائيم .\r\nساعتى بيش راه نرفته بوديم كه يكى از همراهان من بلوچى را در فاصله دور و بر روى تپه‌اى ديد . او را ندا داديم و وقتى با احتياط به قدر كافى نزديك شد و امكان صحبت مىرفت به او پيشنهاد كردم ما را تا ريگان اولين شهر نرمان‌شير راهنمائى كند و گفتم در ازاى اين خدمت پاداشى قابل به وى خواهم داد . او كمى ترديد كرده مدتى درنگ نمود و در اين اثنا فكر مىكردم پيشنهاد مرا رد كند . ناگهان يكى از شتربانان با حضور\r\n\r\n","description":"","footnote":"","page_name":" 206 ","page_number":236},
  {"content":"\r\n\r\nذهن تمام و تيزهوشى خاص به او گفت كه من سيدى زوار هستم و بايد با من به خوبى و مهربانى رفتار كند و براى آنكه بر اين دروغها پرده‌اى بنهد و صحت آن را كامل وانمود كند و در ترغيب و تشويق وى مؤثر افتد بوى وعده داد كه مىتواند سپس از نرمان‌شير با آنها برگردد . پس از كمى گفتگو از من خواست لحظه‌اى صبر و درنگ كنم تا به دو بگدان خودش برود و بازگردد . من اصلا از اين درخواست استقبال نميكردم زيرا هم نميخواستم وقت را از دست بدهم و هم ميترسيدم از آن‌كه ممكنست او نظر بد و شومى داشته باشد و سرانجام كار ، به نحسى و بدى بگذرد زيرا بعيد نبود در بازگشت هفت هشت مرد قوىپنجه و مسلح همراه بياورد و ما را غارت كنند . اما او زودتر از آنچه تصور ميرفت و با نهايت سرعت به جائى كه ما در آنجا از شتران پياده شده بوديم بازگشت و دانستم كه سوءظن من در مورد چوپان وقت‌شناس بىمورد بوده در واقع با عجله در قضاوت و شك و ترديد بىانصافى و بيعدالتى كرده‌ام ، در حالى كه مىبايست با كمال ميل از وقت‌شناسى و خوش‌قولى او سپاسگزارى كنم . هيأت وى تغيير يافته بود زيرا قاليچه‌اى را به زحمت بر دوش حمل ميكرد و تفنگى را كه در آغاز ديدار همراه داشت نياورده بود . بعد بما گفت تفنگش را همراه نياورد تا مبادا تصور كنيم قصد غارت دارد . بمحض پيوستن راهنماى تازه دوباره سوار شديم و به حساب من وقتى كه در ساعت 11 شب در محلى توقف كرديم از به زمان بيش از 40 ميل دور شده بوديم و اينك در محلى در شمالغربى به زمان قرار داشتيم . در طول اين سفر در هفتمين ميل به آبى برخورديم كه در داخل چاله‌اى و بر صخره‌اى قرار داشت ولى بقدرى از محلول آهن پر بود كه نميشد آشاميد . اين سرزمين در تمام راه عريان و كوهستانى است مگر در 6 ميل آخر كه اين قسمت مشتمل بود بر دشتى سنگى و مانند بقيه راه از آب و پوشش گياهى عارى بود .\r\nهم‌اكنون گفتم كه ده به زمان آخرين منزلگاه ثابت انسانى در بلوچستان بود ، ولى در انتهاى مسافرت امروز متوجه شدم كه تعدادى از طوايف بلوچ دور از به زمان و\r\n\r\n","description":"","footnote":"","page_name":" 207 ","page_number":237},
  {"content":"\r\n\r\nدر مغرب آن بسر مىبرند و ازاين‌رو تصور سابق نمىبايد پابرجا بماند . اما ضمن تحقيق دانستم كه اين طوايف ساكنان اصلى منطقه نمىباشند و در سالهاى اخير به محل جديد مهاجرت كرده‌اند .\r\nدهكده به زمان 150 خانه دارد كه بعضى از بناها دو يا سه طبقه است و جملگى از سنگ و بدون مصرف سيمان و يا ساروج ساخته شده‌اند ولى سنگها بقدرى خوب بر هم نهاده شده چفت‌وبست گرديده كه كاملا مانع و رادع نفوذ بارانند و نيز ديوارها از داخل بنا با كاه‌گل اندود شده است . تمام دهكده نيز در ديوارى از همين نوع محصور است . سردار مراد خان از طايفه بلوچهاى كردى است كه اصولا در كوهستان‌هاى شمالشرقى بسر مىبرند . او دو سال پيش با يكى از دختران مهراب خان بمپور ازدواج كرده و از اين طريق سردارى به زمان را بعنوان جهيزيه عروسى دريافت كرده است . او بيش از 50 مرد جنگى ندارد و درآمدى كه فقط براى ارتزاق و معاش وى كافى است . در رفتار و كردار ملايم و در برخورد و صحبت كردن آداب و ادب ايرانى را نشان ميدهد و پيداست كه متمدن و شهرى مىباشد .\r\nاز آغاز مسافرتم اين اولين آبادى است كه مردم آن زبان فارسى را بعنوان زبان محاوره‌اى و لسان عام به كار مىبرند . مردم به زمان بطور كلى تنومندى و بلندقدى اربابىها و رخشانىها را ندارند ولى سلاح و حرفه آنها نظير ايشانست .\r\nبيست و دوم آوريل - بين ساعت 6 صبح و همان ساعت در عصر ، بر روى سرزمينى بيابان و دورافتاده سى و يك ميل مسافرت كردم . در اين مسير جز چند درختچه كوتاه و تنومند تاغذ و تعدادى بوته‌هاى خارشتر و شينز كه در بستر خشكرودى روئيده بودند گياهى وجود نداشت و درواقع سرزمينى بود بىآب ، با پوشش گياهى بسيار فقير .\r\nكوهستانى كه در جهت غربى ممتد ميشد و ديروز از آن گذشتم امروز در فاصله 5 يا 6 ميلى جنوب من قرار گرفته بود ولى در بعضى از قسمتها شاخه‌هائى از آن در جهت شمال\r\n\r\n","description":"","footnote":"","page_name":" 208 ","page_number":238},
  {"content":"\r\n\r\nپيشرفته و كاملا به اين راه نزديك ميشد . از زمانى كه از هندوستان خارج شدم گرمائى بشدت و طاقت‌فرسائى سرزمينى كه امروز از آن ميگذرم نديده بودم . من و همراهانم همچنين از كمبود آب و تشنگى و علاقه به مصرف آب رنج ميبرديم به حدى كه من از مصرف كمى آب كه از ذخيره به زمان باقى مانده بود و آن را بعنوان آخرين توشه و ذخيره نهائى نگهداشته بودم واهمه داشتم . سهراب « 1 »  ( Suhrab )  يا ( صحرا آب ) در اطراف ما موج ميزد و مثل اين بود كه ميخواست با نمايش موهوم خود از چيزى كه سخت مشتاق و تشنه آن بوديم ، بدبختى و درماندگى ما را بباد تمسخر و استهزاء بگيرد .\r\nبخاطر تجربه شخصى و باعتماد تمام و اعتراف كامل تاييد و تأكيد مىكنم كه از بين تمام خواسته‌ها و نيازمنديهاى حيات و آنچه را بشر ما يحتاج بقاى زندگى ميداند نياز به آب و رفع عطش و تشنگى مهمترين و اولىترين آنست و فقدان اين مايه حيات واقعا غيرقابل‌تحمل است . ممكنست بشرى و يا مسافرى با صبر و اميد ، فشار خستگى و گرسنگى را تحمل كند و يا در مقابل گرما و سرما و حتى كليه موجبات منع ممتد از آسودگىهاى طبيعى مقاومت نمايد ولى درحالىكه زير آفتاب داغ و سوزان ميسوزد و حس مىكند كه گلويش از بىآبى خشك شده و زبان قاچ‌قاچ است و ميفهمد كه با آنكه به سختى نفس ميكشد اگر زبانش را حركت دهد خفه مىشود و ميداند كه وسايلى ندارد تا اين احساسات و ادراكات ناراحت‌كننده و مهلك را تخفيف دهد ، مقاومت و شكيبائى باقى نميماند و بعقيده من براى يك مسافر مصيبت و فاجعه‌اى فوق العاده تكوين مىيابد .\r\nسرآبى كه درباره آن همين‌الان صحبت كردم ، آنطور كه مىگويند ، از رقيق شدن جوّ بر اثر گرماى فوق العاده حادث ميگردد و چون اين پديده اغلب در گوديها يا بهتر بگويم در نقاطى كه انتظار ميرود آب در آنجا جمع شده باشد ظاهر مىشود تشنگان و جويندگان آب را وادار مىكند كه توهمى نزديك بيقين در ذهن بپرورند . من گاهى جلوه سرآبرا چنان يافته‌ام كه كاملا تصور كرده‌ام درياچه‌اى است با آبى آرام و سطحى\r\n\r\n\r\n","description":"","footnote":"\r\n( 1 ) - از كلمه  Suhr  به معناى صحرا و آب . ( اين كلمه همان لغت مصطلح سراب است :\r\nتوضيح مترجم )\r\n","page_name":" 209 ","page_number":239},
  {"content":"\r\n\r\nصاف كه تصوير بوته‌ها و درختان در ان نيز منعكس مينمود . يك بار در استان كرمان در ايران منظره سراب را چون صفحه آبى بر چهره تپه‌اى مشاهده كردم كه از پاى آن نيز گذشتم . اگرچه پديده سراب به اين شكل بندرت مشاهده ميگردد ولى ايرانيهائى كه ( فارسها ) با من همسفر بودند مىگفتند اين نوع سراب در نتيجه تشعشع نور خورشيد بر سطح نمكى ، كه اتفاقا در آن تپه نيز فراوان بود ، بوجود ميآيد .\r\nهنگامى كه فاتح محمد ملازم باوفايم نانها را پخته « 1 » بود ، اين مسأله يا چگونگى مصرف آب برأى گذاشته شد و يكدل و يك‌زبان و باتفاق آرا تصميم گرفتيم بقيه ذخيره آب را كه در حدود يك پنت « 2 » بود بتساوى بين خودمان و همچنين راهنما تقسيم كنيم و پس از آنكه با رعايت صرفه‌جوئى جرعه‌اى آب نوشيديم جهت خواب دراز كشيديم .\r\nبيست و سوم آوريل - شب مهتاب و زيبائى بود و ازاين‌رو تصميم گرفتم با استفاده از نور مهتاب و خنكى شب از فرصت بهره‌بردارى كنم و با پيشرفت سريع‌تر و درنگ كوتاه تر شيوه‌ئى پيش گيرم تا شايد فردا عصر به ريگان برسيم . به اين حساب فقط اجازه دادم كه به جهت رفع خستگى دو ساعت استراحت داده شود و آنگاه در ساعت يك صبح حركت كرديم . در انتهاى ميل ششم بچشمه‌اى بنام گهگان « 3 » رسيديم كه آب آن بقدرى شور\r\n\r\n\r\n","description":"","footnote":"\r\n( 1 ) - روش نان پختن ما ساده‌ترين روشى بود كه تابحال ديده و يا شنيده بودم . توده‌اى هيزم خشك و مقدارى سنگريزه معادل نيم بوشل جمع مىكنند و ريگها را بر روى هيزمها ميريزند سپس هيزم را آتش ميزنند و با شعله‌ور گشتن هيزم و سوختن چوبها سنگريزه‌ها بتدريج داغ شده و در آخر كار سرخ ميشوند . خميرى را كه ساخته و آماده شده است در وسط ريگها مىنهند و در ظرف ده دقيقه به نانى قابل مصرف تبديل مىگردد . در اين عمل تنها احتياطى كه لازم است مرعى گردد آنست كه خمير را كاملا بپوشانند تا مانع خروج كامل و سريع هوا گردد و الا نان ميسوزد .\r\n( 2 ) -  Pint  معادل 20 آونس مايع و در حدود نيم ليتر\r\n( 3 ) -  Gehgan \r\n","page_name":" 210 ","page_number":240},
  {"content":"\r\n\r\nبود كه با همه تشنگى نتوانستيم از آن تمتعى ببريم و فقط بخاطر بىآبى شديد و ترس مفرط از تشنگى مشكها را از آب پركرده به راه ادامه داديم . پس از طى بيست و دو ميل از اين چشمه در حدود ساعت 10 صبح در كنار جنگل نرمان‌شير توقف كرديم . اين‌جا از شهر ريگان 5 ميل فاصله دارد و من در ساعت 5 بعد از ظهر امروز بريگان رسيدم . قبل از ورود بريگان از دو قلعه ويران و دهى بنام ميدان عبور كرده بوديم .\r\nسرتاسر چهره سرزمينى كه از آن عبور كردم متنوع بود . از آخرين توقفگاه ما تا گهگان زمينى بود پوشيده از تپه و ناهموارى و از آنجا تا مقدم جنگل نرمان‌شير دشتى سخت و عريان وجود داشت .\r\nپس از دشت عريان ، 9 يا ده ميل از سرزمين مسير ، مستور از بوته‌ها و درختچه‌هاى كوتاه بود كه اغلب با درختان بلند و يا تنومند مخلوط ميگرديد . آخرين منزل يا پنج شش ميل آخر ، سرزمينى حاصلخيز به نظر ميآيد كه در آن قطعات وسيعى زير كشت بود .\r\nآب اين مزارع از رودخانه‌هاى متعددى كه از كوهستان ميرسيدند آبيارى ميشدند .\r\nراهنماى ما مشك سردستى خود را از يكى از رودها پر كرده از ما جدا شده بازگشت . او گفت جرات ندارد كه بريگان آمده ، تنها بازگردد ، از اين‌رو دو پوند آرد و سه روپيه به او دادم و وى بيش از حد راضى و خوشحال شد . سمتى را كه بر آن مسافرت ميكرديم مانند چهره زمين تغيير مىيافت و بطور كلى راه ما بين جهات جنوب‌غربى و شمالغربى عقربه قطب‌نما ميگذشت .\r\nتصور نميكنم اگر ميزان الحراره‌اى ميداشتم كه واقعيت را آنطور كه هست دريابم درجه حرارت هوا را كمتر از روز قبل نشان ميداد . اما امروز آب به قدر كافى و فراوان داشتيم بطورى كه هرآن مىتوانستيم تشنگى را بر طرف كرده سيرآب شويم و گذشته از اين ، موضوع خاص ديگرى هم بود كه ما را وادار مينمود درجه حرارت و گرما را بهتر تحمل كرده هوا را خنك پنداريم و اقلا بتصور من علت آن بود كه سلسله جبال مرتفعى را كه قلل آن از برف مستور بود در 25 ميلى جنوب خود ميديديم . اگر\r\n\r\n","description":"","footnote":"","page_name":" 211 ","page_number":241},
  {"content":"\r\n\r\nبادى از جانب كوهستان ميوزيد ميتوانستم باحساسات خود اجازه دهم كه مسأله را برتر از خيال بداند ولى هوا آرام بود و يا حداقل در جهت عكس اين تصور گرما شدت داشت .\r\nبا رسيدن بريگان مستقيما بسوى دروازه قلعه راندم . عده‌اى از اهالى در كنار دروازه نشسته و بچه‌ها نيز در همانجا ببازى مشغول بودند . بچه‌ها بمحض ديدن من ترسيده درحالىكه فرياد ميكشيدند فرار كردند و حتى مردان نيز با چشمانى حاكى از بهت و آشفتگى و حيرت بما مىنگريستند . بعضى از ايشان تصور مىكردند فراريانى هستيم كه از چپو نجات يافته به اين سامان آمده‌ايم و هيچ‌يك نميتوانستند قبول كنند كه از اين سرزمين ناپذيرا عبور كرده باينجا آمده باشيم . پيش از آنكه بتوانم پياده شده توضيح و تعريفى بنمايم ، خبر ورود ما در سراسر محل منتشر شد و رئيس آنجا عباسعلى خان فورا نزد من آمد تا تحقيق كرده بپرسد كيستم ، از كجا آمده‌ام و منظورم چيست .\r\nمن در چند كلمه به او گفتم كه نوكر تاجرى هندو هستم كه از كلات عازم كرمانم و وقتى در حال صحبت كردن بوديم ، نامه مختصرى را كه از مراد خان به زمان همراه داشتم به او دادم تا گواه شناسائى من باشد و از او خواستم تا توصيه كرده دستور دهد راهنمائى همراه من حركت كند و اقدام برفتارى نمايد كه مىبايست آن رئيس نسبت به من مرعى دارد . وقتى نامه را بدقت خواند گفت نه كوچكترين شكى درباره گفته‌ها و مطالب من دارد و نه بر آن قصد است كه خواسته‌هاى مرا انجام ندهد و بنابراين از مسافرت من بسوى كرمان و از نزديكترين راه جلوگيرى نخواهد كرد اگرچه در واقع بموجب فرمان شاهزاده ساكن در شهر موظف است مرا نزد رشيد خان حاكم ناحيه يا شهرستان نرمان‌شير كه در شهرى بنام كروك  ( Krcok )  در فاصله 30 ميلى از مسير مستقيم من بكرمان زندگى مىكند بفرستد . سپس سوالاتى از من نمود كه چه‌طور در ميان بلوچها گذران كرده بودم و گفت تعجب مىكنم بدون آنكه مرا غارت و لخت كرده باشند اجازه عبور داده‌اند .\r\nگفتم بگمانم فقر من جواز عبورم بوده است زيرا بجاى اينكه چيزى داشته باشم تا از\r\n\r\n","description":"","footnote":"","page_name":" 212 ","page_number":242},
  {"content":"\r\n\r\nمن بگيرند لازم بود اگر چيزى هم دارند به من بدهند تا گرسنه نمانم . او بر اين گفته و تصور من لبخندى زد و جواب داد تا اينجا اين‌طور فهميدم كه بموجب حق مهمان‌نوازى توقع دارى در اينجا هم از تو پذيرائى كنم . من آماده شده بودم تا جواب منفى بدهم ، ولى او اضافه كرد : من چنين خواهم كرد ، شما نبايد تصور كنيد كه شهسوارها « 1 » بدتر از بلوچهائى هستند كه ديده‌ايد . سپس از او جدا شدم تا شب را در زير درختانى در خارج از قلعه بسر برم زيرا در اينجا قانونى اكيد وجود داشت كه به هيچ خارجى اجازه داده نميشد در داخل قلعه بخوابد . در مدت نيم‌ساعت غذائى فراوان مركب از نان و شير برايمان آوردند .\r\nبيست چهارم آوريل - همراهان من و شتران در مسافرت اخير فوق العاده خسته‌وكوفته شده ناراحتىهاى شديدى را متحمل شده بودند . ازاين‌رو امروز بخاطر استراحت و تجديد قواى همسفران و چهارپايان مجبور شدم در ريگان توقف كنيم . اين خستگى نه تنها بخاطر طول راه و سختيهاى آن بود بلكه از وقتى كه به زمان را ترك كرديم گرفتار غول گرسنگى شده ، ذخيره غذائى ما به زحمت براى يك وعده در روز كافى بود و حتى شتران بيچاره در اين اواخر چيزى نخورده بودند . جيره مختصر روزانه ، مرا مجبور كرد عليرغم ميل باطنى از به زمان ببعد سهميه آرد مورد مصرف روزانه شتران را قطع كنم و چون اين حيوانات فرصت چرا هم نداشتند بىنهايت لاغر و ضعيف شده بودند بطوريكه مجبور شديم قسمت عمده راه بين به زمان و ريگان را پياده طى كرده آنها را يدك بكشيم . « 2 »\r\n\r\n\r\n","description":"","footnote":"\r\n( 1 ) - نام طايفه رئيس\r\n( 2 ) - افزايش آرد به جيره غذائى اشتران سبب ميگردد كه اين حيوانات سريعتر حركت كرده مدتى بيشتر براه‌پيمائى ادامه دهند . در حدود يك مشت آرد را با آب مخلوط كرده به شكل گلوله‌هائى كه به اندازه كله طفل كوچكى است در ميآورند سپس آنها را به داخل گلوى\r\n","page_name":" 213 ","page_number":243},
  {"content":"\r\n\r\nريگان قلعه گلى بسيار پاكيزه و يا بهتر بگويم دهى است كه در قلعه محصور مىباشد . قلعه ريگان مربع‌شكل و هرضلع آن 250 يا رد طول دارد . ديوارها مرتفع بوده از لحاظ عمليات تعميراتى كاملا مراقبت مىشود . در چهارگوشه قلعه و در جبهه‌هاى ميانى برجهائى ساخته‌اند كه تنها دروازه شهر در زير برج مركزى و در ضلع جنوبى قرار دارد . ضخامت ديوارها را در قاعده پنج يا شش فوت تخمين ميزنم ولى هرقدر ديوارها ارتفاع مىيابند از كلفتى و ستبرى آنها كم شده به حدى كه در آخرين نقطه عرض ديوار از 18 اينچ بيشتر نيست . بر دروازه شهر هميشه مراقبانى گماشته‌اند تا از ورود خارجيان جلوگيرى نمايند و اين يكنوع پيش‌گيرى و احتياطى است كه در سرتاسر اين ناحيه و شهرستان انجام مىيابد . مساكن داخل قلعه نيز هريك بواسطه ديوار دومى محصور است . اين ديوارها بخاطر تعيين حد هرمسكن و تعيين حق مسكن هرخانواده است و هم به صورت حصارى است در برابر حملات دشمنان . ديوارها از جانب مالكين مساكن ساخته ميشوند و از لحاظ ارتفاع و استحكام و قلعه‌بندى متناسب با ميل و درآمد صاحبان املاك فرق مىكند . فضاى بين اين ديوار داخلى نيز باهم متفاوت است و اغلب در حدود سى فوت مىباشد و در داخل آن از انواع چهار پايان حفاظت مىشود . راهى بعرض 5 يا 6 فوت جهت عبور و مرور عامه در داخل قلعه در نظر گرفته شده بقيه آن به آغلها و آلونكهاى كوچكى جهت نگهدارى دامها قطعه‌بندى گرديده است . صاحبان مساكن حيوانات بموجب مقررات اكيدى موظفند\r\n\r\n\r\n","description":"","footnote":"\r\n- شتر فرومىكنند . بلوچها اغلب ترياك ( خشخاش ) و گور ( شكر خام ) بنواله اضافه مىكنند و تصور مىكنند هرقدر از اين دو ماده بيشتر با نواله مخلوط كنند توانائى بيشتر بحيوانات ميدهد و مؤثرتر است . در هنگامىكه در كرمان بودم بهر شتر روزانه 15 پوند آرد نواله كرده ميدادم كه هرعصر و يا طرف غروب ميخوردند و اين مكمل يونجه و علوفه‌اى بود كه ميچريدند . اين عمل حقيقت قضيه را روشن كرد زيرا از آن پس در برابر گرسنگى پنج شش روز به خوبى مقاومت كردند .\r\n","page_name":" 214 ","page_number":244},
  {"content":"\r\n\r\nهرروز آغلها را پاكيزه كنند گرچه منافع شخصى كه بر جمع‌آورى كود حيوانى مترتب مىباشد خود انگيزه برقرارى اين مقررات است .\r\nبه غير از نگهبانان موظف دم دروازه كه از جانب حكومت حقوق ميگيرند ، مراقبين و كشيكچيان ديگرى پس از غروب آفتاب و در تمام شب بر برجها گماشته ميشوند و اين جمع مراقبت شديدى را مرعى داشته و در شب با صدا كردن و هاىزدن هم يكديگر را آگاه كرده قوت قلب ميدهند و هم بديگرانى كه محتملا در خارج از قلعه بوده قصد شبيخون دارند خبر مىكنند كه مراقبين و مدافعين آماده دفاع هستند . اين شبگردى بخاطر حفظ امنيت عمومى از جانب اهالى و بنوبت و داوطلبانه اجرا ميگردد .\r\nاين مردم مجبورند هميشه گوش بزنگ حمله و قصد غارت و چپاول بلوچهاى سرحد و بمپور و ساير نواحى شرقى باشند زيرا ساكنان اين نواحى كمتر ممكنست در سالى كمتر از دوبار به قصد چپو و اردوكشى به اين نواحى داخلى ايران هجوم نبرند . رئيس ريگان ، عباسعلى خان از نژاد و تبار بلوچ است و متابعين و پيروان او نيز از اعقاب بلوچها مىباشند . او شش پسر دارد كه جملگى جوانانى مقبول هستند و بسيار مؤدب و مهربان بوده آرزومندند كارى كنند كه موجبات شادمانى مرا فراهم كرده حس حق‌شناسى مرا نيز برانگيزند . در هنگام شب كه مشغول صحبت بوديم تصادفا از جريدبازى « 1 » صحبت كردند و وقتى بانها گفتم تا به حال آن را نديده‌ام دو نفر از ايشان فورا دستور دادند اسبهايشان را بياورند و بر آنها سوار شده در جلوى در قلعه بزورآزمايى و نيزه‌بازى پرداختند . به نظر مىآمد كه سواركارانى ماهر بودند و به نحوى تحسين‌آميز اسبها را اداره ميكردند . اما مطلبى كه لازم است درباره اين بازى توضيح دهم آنست كه اين بازى عمومى بوده و بين تمام طبقات ايرانى مرسوم مىباشد و اينك باختصار آن را شرح مىدهم . جريدبازى بر دو نوع است . يكنوع آن وسيله دو سواركار انجام\r\n\r\n\r\n","description":"","footnote":"\r\n( 1 ) - جريدبازى يا نيزه‌بازى از كلمه جريد به معناى نيزه و بازيدن به معناى بازى كردن تركيب شده است\r\n","page_name":" 215 ","page_number":245},
  {"content":"\r\n\r\nمىشود كه هريك نيزه‌اى چوبى به طول 12 فوت يا بيشتر به كار مىبرند . نوع ديگر آن فقط توسط يك سواركار بازى مىشود و طول نيزه او نيز در حدود دو يا سه فوت است .\r\nدر بازى اول ، دو مبارز متناوبا چهارنعل يكديگر را تعقيب مىكنند و نيزه را با حد اكثر قدرت پرتاب مينمايند . هدف نيزه‌انداز آنست كه بر حريف خود ضربه زده او را از اسب به پائين بيفكند در حالى كه حريف نيز با نهايت چالاكى و تردستى نه تنها جاخالى ميدهد بلكه سعى مىكند نيزه را در هوا گرفته و متقابلا و در عوض بحمله پردازد .\r\nبازى ديگر ساده بوده و مشتمل است بر آنكه اسب را در نهايت سرعت ميرانند و نيزه كوتاهى را از سر با ضربه شديد به سوى زمين پرتاب مىكنند بقسمى كه در اثر عكس العمل ضربه ، نيزه به سمت بالا بپرد و سپس آن را ميربايند . اين مهارت به زودى تحصيل ميگردد و حتى بدون جزئى خطر و پيش‌آمدى انجام مىيابد . اما من مكرر يكه خوردم ، در حالى كه نيزه با سرعت فوق العاده بسوى يكى از برادران در پرواز بود و فكر مىكردم كه اين ضربه بدون شك و يقينا او را بر زمين خواهد انداخت نمىتوانستم از يكه خوردن و بهيجان آمدن خوددارى كنم . با همه احوال معتقدم تنها كسى بودم كه اين‌طور فكر ميكرد زيرا بازىكنندگان از آن بىنهايت لذت ميبردند و تماشاگران نيز هيجانى جز هلهله و كف زدن و تحسين خبرگى حريفان بخرج نميدادند .\r\n\r\n","description":"","footnote":"","page_name":" 216 ","page_number":246},
  {"content":"\r\n\r\n\r\nبخش چهاردهم\r\nمولف از ريگان حركت مىكند - به برجا ميرسد - سرزمين بين‌راه - بىاحترامى رئيس - مولف خود را تاجرى انگليسى معرفى مىكند . نتيجه مجادله - شهر نعيم‌آباد - رئيس - غايب - خطمشى حاكم ايرانى - توصيف نعيم‌آباد - اجير كردن مجدد راهنما - نادرستى او - شهر جمالى - ديدار رئيس نعيم‌آباد - مؤلف خود را معرفى مينمايد - قصد از آن - يادآوريهاى رئيس - نامه‌اى جهت فرماندار شهر بم ميدهد - ده لرآباد - سرزمين بين راه - مؤلف به بم ميرسد - بانتظار فرماندار ميماند - فرماندار ميرسد - تعجب از البسه مؤلف - توصيف آن - تالار پذيرائى - راهنمائى مودبانه فرماندار - سن - سرزمين اجدادى - آمادگى براى مسافرت - خروج از بم - آسياى آبى - بىاحترامى و مجادله يك سيد - مؤلف را بعنوان يك نفر افغانى معرفى مينمايد - علت از اشتباه بيرون آوردن او - محاوره - توهين‌آميز - طرق خاموش كردن وى - سؤال خوشبختىآميزى كه از مؤلف نمود - چه‌طور جواب داده شد - نتيجه - ناحيه نرمان‌شير - مرزها - كروك حاكم‌نشين آن - تاريخ مختصرى درباره ناحيه و مردم آن - خاك - آب و هوا - عقيده مؤلف - عايدات - محصولات - شهر بم - قلعه‌اى بسيار محكم - توصيف آن - شهرت - چه زمانى مشهور شد - لطفعلى خان زند را اينجا دستگير كردند - خرابه‌هاى\r\n\r\n","description":"","footnote":"","page_name":" 217 ","page_number":247},
  {"content":"\r\n\r\nوسيع - شكوه باستانى - فواره مشهور - فايده آن - مكان بم مناسب آن است - داستان از نو شروع مىشود .\r\n* * * 25 آوريل - بمحض آنكه امروز صبح دروازه قلعه باز شد ، راهنمائى كه شب گذشته خواسته بودم وارد شد و به من ملحق گرديد . ساعت 6 صبح ريگان را ترك كرده مسافتى معادل چهارده ميل در سمت شمالغرب كه از اراضى مشجر و مسطحى ميگذشت عبور نموديم . براى صرف ناشتائى در كنار مزارع جو كه اهالى محل مشغول درو كردن محصول آن بودند توقف كرديم . از اينكه به اين زودى محصول جو را درو مىكنند متعجب شدم و هرقدر به سمت مغرب پيشروى ميكرديم دانه‌هاى جو را رسيده‌تر مىيافتيم . به مجرد اينكه اندكى از شدت حرارت هوا كاسته شد مجددا به حركت خود ادامه داده ساعت 7 عصر در قلعه مدور بسيار كوچكى بنام بورجا ( برج ) كه در آن دهكده‌اى كه از 50 الى 60 خانوار تشكيل ميگردد توقف كرديم . در اينجا جنگل انبوه‌تر از قسمتى بود كه قبل از ظهر عبور كرديم و مسير ما چنان پرپيچ‌وخم بود كه مطمئنم سه برابر مسافت مستقيم از ريگان تا اين محل را طى كرده بوديم . مسافت طى شده در بعد از ظهر را معادل 15 ميل حساب كردم و جمعا تمام روز 29 ميل راه طى كرده بوديم . در طول مسير ما جويبارهاى فراوانى كه پرآب بودند وجود داشت و قسمتى از مناظر راه فوق العاده زيبا بود . درختان متنوع بودند كه از بين آنها توانستم انواع انجير « 1 » ، سنجد « 2 » ، تمر ، بابول « 3 » ، انبه ، گردو ، بادام وحشى و گز را تشخيص دهم . درختان گزى كه اينجا ديدم از بزرگترين نوعى است كه تا به حال مشاهده كرده‌ام و تمام آنها پربرگ و در شكوفه بودند و وجود آنها در\r\n\r\n\r\n","description":"","footnote":"\r\n( 1 ) -  ( Ficus Religiosa ) Peepul \r\n( 2 ) -  ( Melia Azadirachta ) Neem \r\n( 3 ) - بابل  Babool  نوعى درخت از تيره پروانه‌واران\r\n","page_name":" 218 ","page_number":248},
  {"content":"\r\n\r\nمقابل كوههاى ناهموار پوشيده از برف دست چپ منظره‌اى بسيار زيبا و قابل اعجاب تشكيل ميداد .\r\nتازه از شتر پياده شده بودم كه ناگهان شخص كثيفى كه ظاهرى زشت و زننده داشت و مانند حيوان بود و بعدا فهميدم كدخدا است جلوى من حاضر شد و با لحنى بسيار تحكم‌آميز و آمرانه از ما پرسيد كه هستيم و مقصد ما چيست و عازم كجا مىباشيم ؟ جوابى با همان لحن دادم و پرسيدم كه او كيست كه به خود حق ميدهد اينطور از ما سؤال كند ؟\r\nدر اين موقع راهنماى من كه براى آوردن آتش بقريه رفته مراجعت مىكرد سررسيد و به سئوال‌كننده روى كرده او را كدخدا خطاب نمود و گفت كه من همان شخصى مىباشم كه راجع به من با او صحبت كرده است .\r\nاز اين حرف عصبانيت من شديدتر شد زيرا فهميدم كه اين شخص با وجودى كه ميدانسته است من كه هستم بدون دليل و بىجهت فقط بخاطر اينكه اهميت و اعتبار خود را نشان بدهد با عجله از قلعه بيرون آمده اين‌طور گستاخانه ما را سئوال پيچ كرده است ، بهرحال پس از اينكه فهميد اشتباه كرده است رو براهنما كرد و گفت ، بله ، ميفهمم مثل اين‌كه درست موقعيت و وضع خودش را تشخيص نميدهد ، ولى فردا صبح به او حالى مىكنم كه كدام‌يك از ما در اينجا صاحب قدرت هستيم . او را فردا نزد رشيد خان ميفرستم تا از او به همين منظور استنطاق بكند . ميبايستى اين شخص بداخلاق و لاف‌زن را بباد تمسخر گرفته باشم ولى چون او وسايلى در اختيار داشت كه ميتوانست تهديدش را بمرحله اجرا بگذارد عاقلانه و صلاح ديدم كه حرفى نزنم تا كار به جاهاى بد نكشد و ازاين‌رو آسانترين راه آن بود كه من هم در عوض او را تهديد نمايم لذا بوى گفتم كه من يك نفر بازرگان انگليسى هستم و خوبست متوجه رفتارش با من باشد .\r\nاين اخطار ويرا دچار بهت و حيرت كرد ولى پس از لحظه‌اى دودلى رو به بلوچهاى من كرد و جواب داد كه ديگر نمىتوانند همان عذر و بهانه را براى آمدنشان به نرمان‌شير بياورند و بهرحال بايستى به كروك بروند . ديگر نتوانستم در برابر اين گستاخ صبر\r\n\r\n","description":"","footnote":"","page_name":" 219 ","page_number":249},
  {"content":"\r\n\r\nو تأمل بيشترى بكنم و به او گفتم كه شخصى پست و بىشرم مىباشد و جرات نخواهد داشت كه نه من و نه هيچ‌يك از نفراتم را نزد رشيد خان بفرستد و بوى اطمينان دادم كه طرز رفتار و برخورد او را در موقع ورودم به كرمان بشاهزاده گزارش خواهم داد . راهنما و چند نفر از رهگذران در مجادله ما دخالت كردند و تصور ميكنم فهميد كه در تهديدهاى خود تندروى كرده است و پس از آنكه زير لب قدرى غرولند كرد گفت كه بايد بخاطر داشته باشم كه من در مملكت و قلمروى شخص شاه هستم و غريبه‌ها نمىتوانند مقصد خود را اظهار و اعلام نكنند و از پيش من كه صلاح نديدم بيشتر از اين جوابش را بدهم دور شد و چون در اين موقع باران شروع ببارش كرد به سمت قلعه خزيد و مرا بجاى خود و پيروز باقى گذاشت .\r\n26 آوريل - براهنما گفتم احتياط كرده نزديك ما بخوابد تا آنكه از هرگونه تأخير احتمالى او در حركت احتراز شود و امروز صبح قبل از اينكه كسى بتواند فكر خروج از قلعه را بكند از آنجا حركت كردم . پس از طى مسافت ده ميل به سمت شمالغرب كه از وسط دشتى عبور مينمود كه قسمتى از اراضى آن را به منظور كشت و كار شخم زده بودند و قسمتى از آن نيز از بوته‌هاى علف پوشيده بود به شهر نعيم‌آباد وارد شدم . كدخداى اين محل كريم خان از بلوچهاى كرد مىباشد . او برادر رئيس كل سرحد يعنى الفت خان است ولى چون با برادرش و ساير سرداران آن نواحى مرافعه و نزاع كرده بود ويرا از دريافت ارث و ميراث پدرى محروم كرده بودند و وى بناچار بنرمان‌شير فرار كرده حكمران كرمان ، قلعهء بدون جمعيت و شهر نعيم‌آباد را بوى اعطا نموده بود . اين طرز بخشش و عطايا چندين بار توسط حكمران كرمان در پنج شش سال اخير به كار رفته و علت آن هم ضمن توضيحات كلى كه بعدا درباره اين ايالت داده خواهد شد بيان مىشود .\r\nكريم خان تمام مساعى خود را به كار بسته تا همشهريانش را تشويق و وادار كند بمتصرفات جديد او بيايند و در تحت لواى قدرت او سكنى گزينند و در اين كار به خوبى\r\n\r\n","description":"","footnote":"","page_name":" 220 ","page_number":250},
  {"content":"\r\n\r\nموفقيت داشته است بقسمى كه نعيم‌آباد امروز قدرى هم از ريگان بزرگتر شده و بسيار پرجمعيت و پررونق مىباشد . خود او غايب و به كروك رفته بود و بنابراين به من اجازه داده نشد داخل قلعه را ببينم ولى نما و قسمت بيرونى ساختمان قلعه بسيار مرتب و منظم و پاكيزه است و از نظر نظافت و مرتب بودن ، بيشتر به ديوار خانه مسكونى شباهت دارد تا بيك قلعه بزرگ . از حيث نقشه شباهتى تام با ريگان دارد فقط تفاوتش اينست كه شكل قلعه نعيم‌آباد متوازى الاضلاع است و در هريك از دو ضلع بزرگتر بجاى يك برج دو برج ساخته شده است .\r\nپس از اينكه تمام روز در نعيم‌آباد بانتظار مراجعت كريم خان معطل مانديم ، من همان راهنمائى را كه از ريگان همراه آورده بودم اجير كردم تا راهنمائى ما را به شهر بم به عهده بگيرد . راهنما نيز از اين فرصت استفاده كرده مرا وادار نمود تا مبلغ گزافى بابت مزد بپردازم . در واقع ميتوانستم كه در ريگان راهنمائى براى تمام راه استخدام كرده باشم ولى چون شتربانها به من گفته بودند كه كريم خان يك بار براى ملاقات و ديدار محمود خان به شهر كلات رفته است قصد داشتم خودم را بخاطر قبول راهنمائى جديد به او معرفى كرده باشم تا مهربانى وى به من مسلم گردد .\r\n27 آوريل - سيزده ميل به طرف شمالغرب از بين اراضى بسيار حاصلخيزى كه همه آن زير كشت بود عبور كرديم . اين ناحيه را جويبارهاى فراوان از هرجهت و در هر جا قطع ميكرد و ما پس از طى اين مسافت ساعت 9 صبح به جمالى وارد شديم . اينجا شهر كوچكى است و دويست الى سيصد نفر مشغول تعمير و تجديد ساختمان ديوار كهنه و مخروبه‌اى بودند . ناشتائى خود را زير درختان پرسايه گردو كه در كنار نهر آبى نزديك شهر قرار داشت صرف كرديم و ساعت 11 صبح دوباره حركت كرديم و هنوز بيش از دو ميل نرفته بوديم كه بكريم خان برخورديم . فورا بسوى او رانده خود را معرفى كردم و اضافه نمودم كه از محمود خان كلات شنيده‌ام كه وى زمانى براى ديدار خان به كلات رفته است و ازاين‌رو براى اثبات دوستى خودش با آن سردار درخواست\r\n\r\n","description":"","footnote":"","page_name":" 221 ","page_number":251},
  {"content":"\r\n\r\nكردم براى پيدا كردن يك نفر راهنما و گرفتن گذرنامه از بم به مقصد كرمان كمكهاى لازم بنمايد . او از من خواست تا همراهش بجمالى مراجعت كنم و در آنجا پس از مذاكرات غيرمهم و مشورت با دو سه نفر از سوارانى كه همراهش بودند به من اطلاع داد براى دريافت اجازه و پروانه‌اى كه به آن نيازمندم كاملا ضرورى و صلاح است كه در كروك منتظر رشيد خان بمانم و اضافه نمود كه فاصله كروك تا اينجا بيش از شش فرسنگ ( 22 ميل ) نيست . من بار ديگر ، اظهارات قبلى خود را تكرار و اطمينان دادم كه هيچگونه اعتراضى به اين امر ندارم ولى آنجا سر راه من نيست و خيلى از مسير من دور مىباشد و دليل آوردم كه چون عازم كرمانم و بايستى براى اداى احترام بحضور شاهزاده شرفياب گردم مسلما هيچ علتى ندارد كه خودم و همراهانم را در معرض چنين زحمت و خستگى غيرلازم قرار بدهم . او قدرى فكر كرد و بدون اينكه جوابى بدهد قلم و دوات و كاغذ خواست و نامه‌اى كه من تصور كردم بعنوان رشيد خان است نوشت و پس از اتمام آن را به من داد و گفت : قضيه و حكايت شما را در اين نامه براى لطفعلى خان حكمران بم نوشته‌ام و او هرطور مايل باشد با شما رفتار خواهد كرد ولى نبايد فراموش كنى كه زبانى يادآورى نمائى كه فقط براى خاطر تقاضاى جدى شما بوده است كه شما را از اينجا به كروك نفرستادم . قول دادم كه برطبق دستور او رفتار كنم و پس از اينكه خداحافظى كردم بر شتر خود سوار شده پس از طى چهارده ميل به طرف شمال غرب بدهكده كوچك لرآباد رسيدم و كنار اين دهكده در ساعت 8 شب اطراق كرديم .\r\nمسير امروز ما باستثناى نيم ميل اول بقيه به كلى از اراضى خشك و دشت بىآب و علف ميگذشت .\r\n28 آوريل - ده ميل در سمت شمال غرب لرآباد و در جلگه نسبتا حاصلخيزى ، شهر بم قرار دارد . امروز صبح قدرى پيش از ساعت 8 به اين شهر وارد شده در يك دكان رنگرزى كه خالى و در بازار خارج شهر قرار داشت سكنى كردم . پس از صرف ناشتايى به داخل شهر رفتم و پرسان‌پرسان سراغ ارگ را كه محل اقامت حكمران يعنى لطف‌على\r\n\r\n","description":"","footnote":"","page_name":" 222 ","page_number":252},
  {"content":"\r\n\r\nخان بود گرفتم . نامه كريم خان را برايش فرستادم و دو ساعت تمام در نزديك دروازه ، در بين عده‌اى تفنگچى بىادب و گستاخ كه سمت مستحفظ و قراول را داشتند و از سوالات نامربوط و كنجكاوانه اين عده معذب بودم بانتظار جواب ماندم . درحالىكه از ديدار حكمران و يا دريافت جواب نامه مأيوس شده ميخواستم با دست خالى و نااميد نزد افراد خودم مراجعت كنم ، مردى آمد و اطلاع داد كه خان تا چند دقيقه ديگر بدربار مىآيد و مطابق با اين اخطار ، خان به زودى وارد حياط شد و پشت سرش عده زيادى از ملتزمين همراه بودند . وقتى تقريبا نزديك به نقطه‌اى كه توقف كرده بودم رسيد ، برگشت و رو بيك نفر از همراهانش گفت پس اين فرنگى ( اروپائى ) كجاست . پس از آنكه مرا به او نشان دادند با دست به من اشاره كرد كه دنبال او بروم و ضمنا با نگاهى ثابت و عميق سر تا پاى مرا با دقت برانداز كرد و جامه ژنده و كهنه‌ام مسلما باندازه‌اى غيرعادى بود كه به خود اجازه نميداد از من بخاطر اين طرز نگاه معذرت بخواهد . پيراهن زبر و درشت‌باف بلوچى بتن و شلوارى كه يكوقت سفيد بوده ولى در اثر پوشيدن شش هفته متوالى برنگ قهوه‌اى و تقريبا ژنده و كهنه شده بود به پا و عمامه‌اى آبىرنگ بر سر و تكه‌اى طناب بجاى كمربند ، لباس مرا تشكيل ميداد و ضمنا چماقى هم براى استفاده در حين راه رفتن و دفاع در برابر سگها بدست داشتم .\r\nپس از اين‌كه از دو يا سه حياط تودرتو گذشتيم بدربار كه در انتهاى محوطه‌اى وسيع واقع بود و در دو طرف آن راهروهائى قرار داشت وارد شديم . در بين اين دو راهرو ، محوطه يا باغچه‌اى بود پر از بوته‌هاى گل و سه فواره كه آب از آنها ميجهيد . اطاقى كه وارد آن شديم مربع شكل و بسيار قشنگ بود و هرطرف آن شاه‌نشين و پنجره داشت و كف اطاق با قاليهاى گرانبهاى ايرانى مفروش بود و كنار ديوارها نيز براى نشستن از نمد مفروش شده بود . رنگ اطاق كاملا سفيد و ديوارها داراى گچ‌بريهاى تذهيب شده بود كه رويهمرفته در چشم بيننده با جلال و باعظمت جلوه مىكرد . خان در جلوى شاه‌نشين ، پهلوى پنجره جلوس كرد و منهم در طرف\r\n\r\n","description":"","footnote":"","page_name":" 223 ","page_number":253},
  {"content":"\r\n\r\nمقابل تالار و روبروى او و پهلوى در نشستم . چند سؤال راجع بمسافرتم از من كرد كه به آنها جوابهاى مختصر دادم و ضمنا آنچه را كه كريم خان دستور داده بود گفتم و اضافه نمودم كه قصد نهائى من آنست كه به ژنرال مالكم سفير بريتانيا در تهران ملحق شوم . اين مطلب را مخصوصا گفتم تا شايد در نامه‌اش كه بعنوان شاهزاده بكرمان ميفرستد آن را ذكر كند . بعد قليان آوردند و پس از آنكه مرا بيش از مدت يكساعت در آنجا نگهداشته بود گفت : تصميم دارم چاپارى ( قاصد سواره ) بكرمان نزد شاهزاده بفرستم و به او دستور مىدهم كه با شما همراه باشد . او امروز بعد از ظهر عازم خواهد شد ، بنابراين بهتر است براى تحصيل ما يحتاج سفر خود عجله كنيد و بخاطر داشته باشيد كه در مسير جاده شما چيزى براى خوردن و خريدارى يافت نخواهد شد . قول دادم كه طبق دستور او رفتار كنم و پس از كسب اجازه و تأثير بسيار نيكوئى كه نزاكت و ادب ايرانيها در من بجاى گذاشته بود و نمونه آن را در رفتار مؤدبانه و دلپذير لطفعلى خان كه نسبت بمقامى كه دارد بسيار جوان است ، مشاهده نمودم ، آنجا را ترك كردم . بطوريكه از قيافه او برمىآيد كمى بيش از 22 سال دارد و بقرارى كه مطلع شدم اهل اصفهان است و رفتار و حركاتش از تمام هموطنان او كه بعدها ديدم مؤدبانه‌تر و بانزاكت تر بود .\r\nنوكر هندوستانيم در غياب من سعى كرده بود كه قدرى آرد تهيه كند ولى نتيجه‌اى نگرفته بود و بنابراين خود را با خريدن قدرى جو قانع كردم و اين تنها غله‌اى بود كه مىتوانستيم بدست آوريم و اميدوار هم بوديم كه در جائى آن را تبديل به آرد كنيم .\r\nبهرحال مقدارى نسبتا زياد خرماى خوب و انار براى راه تهيه كرده ساعت 5 بعد از ظهر كه چاپار آمد بهمراه او حركت كرديم و پس از طى مسافتى معادل 5 / 3 ميل كه قسمت بيشتر آن از بين خرابه‌ها ميگذشت بآسيابى كه در كنار جاده بود رسيديم و در آنجا براى شب توقف كرديم . خوشبختانه تمام جو موجودى خود را با\r\n\r\n","description":"","footnote":"","page_name":" 224 ","page_number":254},
  {"content":"\r\n\r\nآرد معاوضه كرده و البته طبق عرف و عادت محل مقدارى بابت مزد كار و ضايعات آن كسر گذاشتيم .\r\nيك يا دو ساعت قبل از حركت از بم بىادبى يك نفر سيد متعصب كه اهل مشهد خراسان بود مرا بسيار عصبانى كرد . اين شخص پس از اينكه فهميده بود كه يكنفر مسيحى در خارج براى استراحت متوقف است نزد ما آمد تا دوستانه ايراد و عيب بگيرد و بقول خودش غيرحق‌بودن مذهب مرا به من ثابت نمايد . ابتدا باطاقى كه در آن استراحت كرده بودم وارد شد و با قاطعيت اظهار داشت كه من اروپائى نيستم بلكه يك نفر افغان در لباس مبدل مىباشم . چون از خطراتى كه در اثر انتشار و قبول اين عقيده غلط ممكن بود متوجه من بشود آگاه بودم و ميدانستم كه چه دشمنى و معاندتى بين اين دو ملت وجود دارد ازاين‌رو برخاسته و بايوان رفتم تا اين ادعايش را رد كنم . پس از آن‌كه ادعايش را رد كردم ، براى جمعيت بسخنرانى و نطق شروع كرد و با لحنى بسيار موهن كليه مسيحيان و خارجىها را مورد فحاشى و هتاكى قرار داد . بعد رو به من كرده گفت چگونه جرات كرده‌ام كه در لباس و آداب مسلمانان درآيم ولى از پيغمبر آنها متابعت نكنم ! آيا هيچ ميدانى كه على كيست ؟ و سعى ميكرد مرا به گفتن و به زبان آوردن شعار شيعيان وادار كند . از گفتن اشهد برسم شيعيان جدا امتناع كردم . سپس او موضوع سخن را تغيير داد و گفت كه مايلم راستش را بگوئى كه در بين هموطنان تو چند نفر شوهر سهم يك نفر زن مىشود و آيا اين صحيح و راست است كه برادران با خواهران خود و نزديك‌ترين اقربا ازدواج مىكنند و از اين قبيل سوألات ديگر . ضمنا براى جمعيت سوگند و قسم ياد ميكرد كه تمام اين اتهامات صحيح است و دو نفر اروپائى كه سال قبل در مشهد با او ملاقات كرده‌اند تمام اين ادعاها را قبول و بدرستى آن‌ها اقرار كرده‌اند « 1 » . تمام اين اظهارات او با سيلى از زشت‌ترين\r\n\r\n\r\n","description":"","footnote":"\r\n( 1 ) - اروپائيانى را كه او اشاره كرد طبق تحقيقاتى كه بعدا به عمل آوردم دو نفر از افسران ميسيون فرانسوى در ايران بوده‌اند .\r\n","page_name":" 225 ","page_number":255},
  {"content":"\r\n\r\nفحش‌ها و ناسزاهاى ركيك درباره خوردن گوشت خوك و شراب و ساير غذاهاى ممنوع توام بود . به خوبى ميدانستم اگر او را بزنم چون شخص مقدسى است باحتمال زياد خود من و همراهانم را در اثر بلوا و غوغا بقتل ميرسانند ازاين‌رو سعى كردم كه براى يك لحظه ، با دادن جوابهاى مودبانه او را بسكوت وادار و ضمنا او را تهديد كنم كه دراين‌باره به شخص لطفعلى خان كه مسلما از اين خبر ناخوش آيند ناراحت خواهد شد شكايت خواهم كرد . اين جريان مدتى به همين منوال ادامه داشت و تمام مردم بازار كه عده آنها به دو الى سه هزار نفر ميرسيد دور منزل جمع شده هريك از آنها بنوبه خود مشغول ريشخند و لعنت من شده بودند و مرا بخاطر اعمالم سرزنش و تحقير ميكردند .\r\nبالاخره خوش‌شانسى روى آورد و ضمن سوالات متعددى كه سيد از من ميكرد با ريشخند و استهزاء گفت كه به او جواب بدهم خداوند تبارك و تعالى در كجاست ؟\r\nمن جواب دادم كه منهم يك سوال دارم كه از او بكنم و چنانچه او بصراحت و روشنى جوابم را بدهد حاضرم كنجكاوى او را ارضا كنم . پيشنهادم را پذيرفت و من از او پرسيدم كه به من جواب دهد خداوند تبارك و تعالى در كجا حضور ندارد ؟ در اينجا فورا از جا برخاست و رو بجمعيت كرده با صداى بسيار بلند گفت : به خدا اگرچه او مسلمان نيست ولى مرد خوبى است و از برابر من كه از اين حرف راضى شده بودم ولى آن را به زبان نمياوردم دور شد و جمعيت هم دنبال او سر كار خود رفتند .\r\nطول ناحيه نرمان‌شير از اراضى ويرانى كه آن را از بلوچستان مجزا مىكند شروع و به شهر بم ختم ميگردد و اين مسافت تقريبا معادل 85 ميل است و عرض اين ناحيه بين 30 تا 75 ميل مىباشد . از سمت غرب به ايالت كرمان كه به نظر من در حال حاضر نرمان‌شير ناحيه‌اى از آن محسوب مىشود محدود مىباشد و از سمت مشرق بقسمى كه گفته شد بيابان و صحرا آن را احاطه مىكند و از شمال و جنوب هم محدود است به دو رشته جبال كه رشته اخير بمراتب مرتفع‌تر است و تصور مىكنم در تمام فصول\r\n\r\n","description":"","footnote":"","page_name":" 226 ","page_number":256},
  {"content":"\r\n\r\nسال از برف مستور باشد ، زيرا موقعى كه آنها را ديدم و گرم‌ترين فصل سال بود از برف پوشيده بودند . راجع به دژ يا قلعه محكم ريگان توضيحات مفصل و كافى در شرح وقايع روزانه روز 24 آوريل داده‌ام و ديگر زائد ميدانم كه اينجا هم قدرى راجع به آن توضيح بدهم و چيزى اضافه بر آنچه در ساير قلعه‌هاى اين ناحيه ديدم ندارد و بايد اضافه كنم آن‌طورى كه شنيده‌ام شهر كروك را كه مركز و مقر حكمران مىباشد خندقى خشك احاطه مىكند و وسعت شهر چهار برابر نعيم‌آباد است .\r\nبيش از نه سال نيست كه افغانهاى غلجائى كه مدتى طولانى نرمان‌شير را در تصرف داشتند توسط دولت ايران از آنجا رانده و اخراج شده‌اند و بجاى آنها قبايل و ايلاتى را كه در سرحدات بلوچستان اقامت داشتند دعوت كرده‌اند كه در دهكده‌هاى متروك نرمان‌شير اقامت نمايند و از موقعى كه اسكان يافته‌اند مذهب شيعه را پذيرفته از افتخار خشك و خالى رعيت بودن شاه ايران به خود مباهات ميكنند . از غلجائىهائيكه بدين طرز از خانه‌هاى خود رانده شدند قسمت اعظم آنها به ايالت سيستان متوارى شدند و عده‌اى هم به شهرهاى خبيص « 1 » و نه  ( Neh )  و قاين در خراسان روى آوردند و عده كمى هم در كلات بلوچستان سكنى گزيدند . اين مردم خودشان هم از ساكنان اصلى اين ايالت نبودند بلكه متعلق به يك كوچ‌نشين بودند كه پس از تسلط افغانها بايران در سال 1719 ميلادى در اينجا سكنى كرده بودند . نميدانم كه آيا اين اسكان بموجب معاهده و قراردادى صورت گرفته يا آنكه اين نواحى از چنگ قبايل بدر آورده شده بود ولى بهرحال حدس ميزنم كه اين نواحى را نادرشاه به آنها دوستانه داده بود زيرا نادر شاه كه سمت فرماندهى كل نيروهاى شاه طهماسب را كه آخرين فرد سلسله صفوى و يكى از ضعيف‌ترين آنها بود به عهده داشت در واقع سمت فرماندهى او را به عهده داشت نه فرمانبردارى . اين جنگجوى مشهور قدرت متزلزل و غاصبانه افغانها را در ايران به كلى از بين برد و اين كار در واقع قدمى بود كه او در راه عظمت خويش برداشت و مطابق با كليه روايات پس از رسيدن بمقام سلطنت از رعاياى افغان خود بسيار طرفدارى ميكرد و ازاين‌رو ميتوان چنين نتيجه گرفت كه با بر كنار كردن غلجائىها\r\n\r\n\r\n","description":"","footnote":"\r\n( 1 ) - شهداد ( توضيح مترجم )\r\n","page_name":" 227 ","page_number":257},
  {"content":"\r\n\r\nاز ميدان جاه‌طلبى و وادار نمودن آنها باطاعت و فرمانبردارى ، نادر حتى از همان آغاز كار كه فكر گرفتن زمام قدرت و سلطنت را بدست خود در سر مىپرورانيد مايل بود بغلجائىها در قلمرو خويش پناه و اسكان بدهد . در تاييد اين حدس و ظن ظاهرا افغانهاى غلجائى از اين ناحيه آباد بهره‌مند شده بدون مزاحمت در دوران اوج قدرت نادر شاه بسكونت و استفاده خويش در آن‌مكان ادامه داده‌اند و حتى پس از نادر با جانشينان او نيز از راه موافقت و سازش درآمده‌اند و روابط آنها با زنديه نيز حسنه بود و به آخرين افراد سلسله زنديه در مقابل فرمانروايان امروزى هم مساعدت و كمك ميكردند و همين هم علت برانداختن و از ريشه درآوردن آنها توسط زمامداران فعلى مىباشد توضيحات تاريخى بيشتر راجع به اين مردم در اينجا بىفايده است و از مطلب اين كتاب به كلى دور و نامربوط است زيرا در واقع آنها يك كلنى كوچكى از يك ملت بزرگ مىباشند « 1 » .\r\nخاك نرمان‌شير اكثر سياه‌رنگ و حاصلخيز است ولى در سمت جنوب با نزديك شدن بصحرا باراضى لم‌يزرع و شن‌زار مبدل مىشود . بهرحال خاك نرمان‌شير خيلى حاصلخيز است و جويبارهائى كه از چشمه‌هاى طبيعى و برف كوهستان سرچشمه مىگيرند آن را مشروب ميسازند . علاوه بر مشروب كردن اراضى زراعتى تعدادى آسيا توسط اين آبها ميچرخند و بين ريگان و بم بطورى كه شمردم بيست آسياب وجود داشت . در مدت تابستان و پائيز هوا بشدت گرم است ولى بقسمى كه قيافه اهالى و ساكنان آنجا شهادت ميدهد سالم مىباشد . چنانچه اين ناحيه حكومتى روشنفكر ميداشت در آتيه يكى از پردرآمدترين و حاصلخيزترين نواحى در قلمرو كشور ايران ميگرديد . اما همين كه مردم قدرى ثروتمند ميشوند و ارزش آن را پيدا مىكنند كه توسط قبايل غارت گردند و\r\n\r\n\r\n","description":"","footnote":"\r\n( 1 ) - غلجائىها اتباع پادشاه كابل مىباشند و گفته مىشود تعداد آنها به يك ميليون نفر ميرسد . روابط آنها با همسايگان يعنى ابدالىها يا درانيها حسنه نيست زيرا بزمامدارى آنها رشك و حسد مىبرند . اغلب غلجائىها شيعه هستند و هميشه بعنوان مردمانى شجاع و با احترام از آنها ياد شده است .\r\n","page_name":" 228 ","page_number":258},
  {"content":"\r\n\r\nيا حرص و آز شاه و كارگزاران ويرا ارضا نمايند جلو پيشرفت و توسعه تدريجى اين ناحيه در اثر ظلم و ستم و بىعدالتى گرفته مىشود و بسرعت رو بويرانى و خرابى ميرود .\r\nعوايدى كه از اينجا در سال 1810 بدست آمده پس از پرداخت هزينه سازمان نظامى و قشونى كه جهت حفظ قرا و قصبات مختلف نگهداشته مىشود بيش از چهل هزار روپيه بود كه تقريبا معادل نيم لك روپيه سالانه مىشود و با توجه بهزينه ، جمع درآمد اينجا را ميتوان معادل با يك لك روپيه يا 12500 پوند ليره استرلينگ محسوب داشت .\r\nمحصولات آن انواع غله ، روناس ، پنبه ، گل سرخ براى ساختن مربا و تقطير ، انواع ميوه كه از آن ميان گردو و بادام و كشمش صادر ميشوند و عسل و صمغ درخت بابل ( بابول ) كه بسيار گرانبها و از نوعى كه از حوالى درياى سرخ مىآورند بهتر است . اين صمغ را در كيسه‌هاى چرمى بسته‌بندى ميكنند و وزن هركيسه 5 / 7 پوند بوده و ببازار كرمان ارسال مىشود .\r\nشهر بم تا موقع اخراج افغانها همانطور كه گفته شد ، شهر سرحدى ايالت كرمان محسوب ميگرديد و در ظرف بيست سال اخير چندين بار با كمك بلوچهاى مجاور و بتلافى تاخت‌وتازهائى كه نيروى پادشاهى به ناحيه نرمان‌شير كرده است درصدد خرابى و انهدام آن برآمده‌اند و در نتيجه براى مبارزه با اقوام مهاجم و مدافعه در برابر آنها قلاع و استحكامات اين شهر را بقدرى مستحكم كرده‌اند كه شايد در تمام ايران از اين حيث بىنظير باشد .\r\nقلاع مزبور در محل مرتفع بنا شده و در حال حاضر تشكيل مىشود از يك ديوار گلى بسيار بلند و قطور و يك خندق خشك عميق و عريض و شش برج بزرگ در هرضلع باستثناى برجهائى كه در چهارگوشه قرار دارند و چند يا رد مرتفع‌تر از سايرين است . بناى قلعه تماما از گل مخلوط با كاه و مواد فيبرى ساخته شده و بين دو قلعه مركزى ضلع جنوبى ، دروازه قلعه قرار دارد . ارگ در بالاترين نقطه و محلى كه شهر ساخته شده است واقع گرديده و با يك ديوار محكم و بلند و چهار برج از چهارگوشه احاطه و مستحكم و قلعه‌بندى شده است . محوطه داخلى ، تماما قصر فرماندار را تشكيل ميدهد و ساختمانهايش در\r\n\r\n","description":"","footnote":"","page_name":" 229 ","page_number":259},
  {"content":"\r\n\r\nاشغال فرماندار مىباشد . بازار شهر بزرگ و پر از انواع كالا است . هنگامى كه آنجا بودم گندم كم و ناياب ولى جو و خرما و لبنيات و انواع ميوه فراوان بود . باغهاى اين شهر بخاطر انواع محصول انار شهرت دارند و طعم و مزه و شيرينى آنها مسلما و بدون ترديد از تمام انواع انارى كه در شيراز يا بغداد ، كه مىگويند بهترين و عاليترين محصول انار دنيا را دارند ، بهتر و مرغوب‌تر است .\r\nدر سالهاى اخير شهرت شهر بم تا درجه بسيار زيادى نزد ايرانيها افزايش يافته زيرا در اينجا لطفعليخان يعنى آخرين فرمانرواى خاندان زند كه مدعى سلطنت بود در حدود نوزده سال قبل در حينى كه قصد سوار شدن بر اسب را داشت دستگير و زندانى گرديد . در اين نقطه تا اين ساعت منارى كه از كله هواداران لطفعلى خان ساخته شده است برپا مىباشد . اين كله‌منار بدستور دشمن و رقيب لطفعلى خان يعنى آغا محمد خان قاجار سر دودمان ايل قاجار كه امروز بر ايران سلطنت مىكنند برپا گرديده است . در فصلى كه راجع به كرمان مىنويسم بشرح خصوصيات و جزئيات اين واقعه موحش ميپردازم و در اينجا به همين قدر اكتفا مىكنم .\r\nآثار خرابه‌هاى گسترده و متفرق و بقاياى ساختمانهاى مخروبه‌اى كه گرداگرد اين قلعه وجود دارد حاكى از بزرگى و عظمت قديم شهر بم مىباشد و بطورىكه شايع است اين شهر از لحاظ عظمت و جلال يكى از مهمترين شهرهاى ايران بوده است . افغانها كه در سال 1719 ميلادى بقلمرو ايران تجاوز و تاخت‌وتاز نمودند معمولا بعنوان عاملين اصلى زيباكردن شهر معروف شده‌اند ولى مؤسس شهر نبوده‌اند زيرا اين شهر خيلى پيش از آنها وجود داشته است . ولى اين نكته كاملا محرز و مسلم است كه صرف‌نظر از وضع و شكلى كه اين شهر داشته است در دوران تسلط غلجائىها رو بويرانى و خرابى نهاده است .\r\nمىگويند در گذشته بعضى از فواره‌هاى اين شهر آب را تا ارتفاع بسيار زياد و بمراتب بيشتر از آنچه كه در حال حاضر بمدد علم هيدروليك در ايران انجام ميگردد به هوا مىپرانيده است .\r\nهيچ منزلى را در اين شهر كامل محسوب نميكنند مگر آنكه داراى آب‌انبار\r\n\r\n","description":"","footnote":"","page_name":" 230 ","page_number":260},
  {"content":"\r\n\r\nمرمرين و فواره باشد . در حدود سه ميلى قلعه ، راهنمايم توجه مرا بباغى كه چندين جريب وسعت داشت جلب كرد . هنوز آثار ديوارهاى آن برجاست و در اين باغ در هرگوشه خانه‌هاى زيباى تابستانى بنا شده بود . او تأييد ميكرد كه در دوران پررونق افغانها اين باغ هرروز دوبار و مرتب توسط وسيله آب‌پاشى مصنوعى كه از يك استخر و مخزن بزرگ كه حالا پر از زباله مىباشد ، آب مىگرفت ، آبيارى ميگرديد . موقع شهر بم بدون ترديد براى چنين زيبائىها و تجملات مساعد مىباشد زيرا شهر در وسط جلگه و در مجاورت جبال پوشيده از برف واقع است و قاعدتا بايستى مخازن دائمى و وسيع و پربركت آب داشته باشد . حال شرح داستان و حكايت سفر خود را ادامه مىدهم .\r\n\r\n","description":"","footnote":"","page_name":" 231 ","page_number":261},
  {"content":"\r\n\r\n\r\nبخش پانزدهم\r\nراه ادامه مىيابد - سرزمين بين راه - سرايه - ده سبزستان - شهر تهروت « 1 » - رودخانه اشكو « 2 » - توصيف آن - بستر زراعت شده - اراضى متروك - راه ناجور - اجبار براه‌پيمائى - شهر ماهان - توصيف - آباد - كاريزها - چطور ايجاد مىشود - فوايد آنها - بكاروانسرا ميرود - مزاحمت ملاقاتيان - نان - يأسهائى درآن‌باره - پيغام بشاهزاده - جواب - نامه به ژنرال مالكم - ملاقات شاهزاده - پذيرائى - سوالات شاهزاده - گزارش - لباس و قيافه شاهزاده - شخصيت او - مشكوك - اقامت موقت در كرمان - مولف بانتظار كارگزار و يا پيشكار مىماند - بسيار مودب - علت توضيح داده مىشود - نهار ايرانى - قليانها - توصيف هردو نوع - قهوه - ميوه‌ها - گوشت و خورش‌ها - شربت - اين غذاى اصلى است - ناسازگاريها - روش نفرت‌انگيز غذا خوردن - شرح خصوصيات ايرانيها - خلاصه عقايد مولف درباره اجتماع در ايران - گستاخى يكى از نوكران شاهزاده - رفتار مولف در مقابل آن - اثرات خوب آن - رقص خرسها و خرسداران - زندگى ناجور آنها - شاهزاده در منصب قضا و دادرسى يك قاتل مىنشيند - مجازات وحشتناك و اعدام برقرار ميگردد - آشفتگى ساكنان شهر - لباس غضب - رنگ\r\n\r\n\r\n","description":"","footnote":"\r\n( 1 ) - ظاهرا اين اسم بايد تهرود باشد : توضيح مترجم .\r\n( 2 ) - مصغر اشك : توضيح مترجم .\r\n","page_name":" 232 ","page_number":262},
  {"content":"\r\n\r\nآن - وحشتى كه ايجاد مىكند - آرامش بيرحمانه شاهزاده - پيشنهاد غريب يك ايرانى بمولف - جوابش - آئين توبه موثرى كه مسلمانان شيعه انجام دادند - احساساتى كه بخاطر آن بوجود آمد - فرومايگى فوق العاده شاهزاده - رفتار مولف در آن خصوص - او از كرمان به قصد شيراز حركت مىكند - در بخشى كه مىآيد به مقدار زيادى از ايالت و شهر كرمان صحبت مىشود .\r\n* * * 29 آوريل - امروز صبح قبل از ساعت 6 سوار شده در عرض روز چهل و چهار ميل در جهت شمالغربى طى كرديم . بيست و هشت ميل آخر اين راه از صحرائى خشك و بىآب و هموار ميگذشت . وضع راه در سرتاسر مسير بسيار خوب بود و در حدود 8 ميلى بم سرائى بود كه چاه آب بسيار عميقى داشت و آبش گواراترين آبى است كه تابحال نوشيده‌ام . نيمه‌شب در محلى كه بين يكرشته تپه‌هاى كم‌ارتفاع قرار داشت و در نزديكى قريه‌اى بنام سبزستان اطراق كرديم . شهر كوچك تهروت در فاصله هشت ميلى شمالغربى اين محل قرار داد .\r\n30 آوريل - دوازده ميل اول مسير ما امروز به طرف غرب و از يك دشت خشك و بىآب و گياه ميگذشت . سپس به بستر عريض رودخانه‌اى بنام اشكو وارد شديم كه تقريبا خشك بود و شش ميل از جاده بموازات اين رود بود . پس از عبور از آن مسافتى معادل ده ميل در جلگه طى كرديم و در كنار بركه‌اى كه آبى گس ( شور و تلخ ) داشت متوقف شديم . آب رود اشكو كه از تهروت ميگذرد در صحرائى كه پشت كوهستانهاى شمال غربى بم قرار دارد فروميرود و عرض بستر اين رود در بعضى از نقاط بيش از يك ميل و در قسمتهائى از آن بيش از 150 تا 200 يا رد نيست . سواحل رودخانه مرتفع و پرشيب مىباشد و سرتاسر آن‌زمانى پوشيده از بيشه و درختچه‌ها و جنگل بوده است ولى قسمتهاى وسيعى از آن را دهقانان زحمت‌كش بريده بجايش محصولاتى از قبيل گندم ، نيشكر ، توتون و پنبه و نظاير آن ميكارند . شهر كوچك راين در همين نزديكى در كنار يك‌رشته\r\n\r\n","description":"","footnote":"","page_name":" 233 ","page_number":263},
  {"content":"\r\n\r\nكوههاى مرتفع و باشكوه قرار دارد و فاصله‌اش از نقطه محل توقف ما 21 ميل و در جنوب غربى محل توقف امشب ما قرار دارد .\r\nاول مه - در مدت اين بيست و چهار ساعت مسافتى معادل 29 ميل از بيابان خشك و لم يزرع گذشتيم . جهت حركت ما گاهى به طرف شمال غرب و گاهى شمالشرقى بود .\r\nتنها در چشمه كوچكى كه در شانزدهمين ميل و در كنار تپه‌اى قرار داشت آب يافت مىشد . دو طرف ما را در فاصله نزديك ، كوهها احاطه كرده بودند و جاده بسيار بد و سنگلاخ بود .\r\nدوم مه - امروز بدون توقف از ساعت 5 صبح تا 9 بعد از ظهر به حركت خود ادامه داديم و جاده قبل از ظهر بدترين راهى بود كه تا به حال من در ايران ديده‌ام و در نتيجه وضع بد جاده و اينكه شتران ما نيز بىنهايت خسته و ضعيف شده بودند مجبور شديم كه تقريبا تمام راه را پياده و به زحمت طى كنيم و ازاين‌رو چنين تصور مىكنم كه نبايد بيش از سى ميل طى كرده باشيم . اما به علت غرولند و شكايت همراهان و خستگى مفرط و احساس درد در پاها مايلم بگويم دو برابر اين مسافت طى شده است .\r\nدر بيست و ششمين ميل ، از شهر ماهان كه در بيست و چهار ميلى جنوب‌شرقى كرمان قرار دارد عبور كرديم . اين شهر كوچك و بسيار زيبائى است و اطرافش را باغهاى متعدد و محصور كه پر از انواع درختان ميوه مىباشند احاطه كرده است . شاهزاده ابراهيم خان كه حكمران اين ايالت و شهر كرمان مىباشد در اينجا شكارگاهى دارد كه از فاصله دور بسيار دل‌انگيز و زيبا جلوه ميكرد . اينجا مكانى است كه تمام اسبها و قاطرهاى حكومتى كرمان را در موقعى كه از آنها استفاده نمىشود در آن نگهدارى ميكنند و نيز بجز اصطبل‌ها پنج يا شش سراى بسيار بزرك براى استفاده كاركنان ايلخى وجود دارد . وجود اين ساختمانها باعث جلب انبوه مسافرين غريبه و بازرگانان شده است . نواحى مجاور ماهان از نظر كشاورزى بسيار مستعد و حاصلخيز بوده آباد و مرغوب به نظر ميرسيد .\r\n\r\n","description":"","footnote":"","page_name":" 234 ","page_number":264},
  {"content":"\r\n\r\nدر اين محل براى اولين‌بار طريقه عجيب انتقال آبهاى زيرزمينى را مشاهده كردم .\r\nاين روش انتقال آب زيرزمينى در بسيارى از كشورهاى آسيا مشاهده ميگردد و ايرانيها آن را كاريز مينامند . چاههائى بعمق 30 تا 39 و بقطر 6 فوت در فواصل صد تا صد و پنجاه قدمى  ( Pace )  يكديگر كنده شده و سپس بوسيله مجراى زيرزمينى به يكديگر متصل ميشوند . بدين‌طريق از بتخير آب جلوگيرى مىشود و معمولا در هر يك از اين چاهها آب وجود دارد . مقدار آب هرقدر كه از چاه اول دور تر ميگردد بجاى آنكه كمتر شود بيشتر مىشود و چاه اول يا مادرچاه معمولا در پاى محل مرتفعى كه در اطرافش چشمه و جويبار فراوان است حفر ميگردد و من ديده‌ام كه بدين‌ترتيب آب مورد استفاده زراعت در زيرزمين و بمسافت سى الى چهل ميل برده مىشود . موقعى كه يكى از اين چاهها بحسب اتفاق پر شود چاه ديگرى در يكى از دو طرف آن كنده مىشود و از زيرزمين بچاه ديگر مربوط مىگردد . ايجاد كاريزها رويهمرفته مستلزم زحمت و كار بسيار فراوان مىباشد ولى بدون آن زراعت در بعضى از ايالات وسيع ايران به كلى از بين رفته و آن استان از سكنه خالى خواهد گرديد .\r\nسوم مه - محل توقف خود را در ساعت 2 بعد از نيمه‌شب ترك كردم و با احساس آميخته با شكرگزارى از بابت سلامتى و ايمنى و شعف و خوشحالى بخاطر انجام قسمتى از سفر كه آن را پرمخاطره مىدانستم امروز صبح ساعت ده به شهر كرمان وارد شدم . براى رسيدن به اين شهر 21 ميل راه از دشتى كه سراسر آن زير كشت بوده از دهكده‌ها و باغهائى چند پوشيده شده بود عبور كردم . راهنما مرا از بازار بكاروانسرائى برد و در آنجا فورا اطاق كوچكى براى سكونت به من داده شد . بلافاصله چندين صد نفر در آنجا جمع شده و با سوالات نامربوط و فضولانه خود سبب مزاحمت من شدند ، اگرچه دقت كردم بسوالات آنها جوابهاى مناسب و سنجيده‌اى بدهم . سپس شخصى را براى خريد نان گندم ( به نظر من كمياب است ) كه خود ديدم در دكانهاى بازار بمعرض فروش\r\n\r\n","description":"","footnote":"","page_name":" 235 ","page_number":265},
  {"content":"\r\n\r\nگذاشته شده و به من چندين بار اطمينان داده شد كه واقعا نان گندم هستند ، فرستادم .\r\nدر حقيقت باندازه‌اى بگرسنگى عادت كرده بودم و در شهرهاى مختلف ، مخصوصا در نرمان‌شير كه به من گفته شده بود نان يافت مىشود ، اميد و انتظارهايم مبدل به يأس شده بود كه ترديد داشتم بتوانم در شهر كرمان نان گندم بدست بياورم .\r\nپس از صرف صبحانه بنوكر لطفعلى خان دستور دادم بقصر رفته و شاهزاده را از ورودم آگاه كند و از او اجازه بگيرد تا مدت كوتاهى در شهر كرمان توقف نمايم . در برابر اين تقاضا جوابى بسبك مخصوص ايرانيها مؤدبانه بود دريافت داشتم كه شهر كرمان و هرچه را در آن مىباشد مانند خانه و شهر خود تلقى نمايم و چون به علت مسافرت احتمالا خسته هستم روز ديگر بحضور شاهزاده برسم . وقت ملاقات برايم فوق العاده زود بود بخصوص كه در آنموقع اصلا لباسى قابل نداشتم ولى هندوئى كه در اطاق مقابل من در كاروانسرا سكونت داشت داوطلبانه حاضر شد كه براى رسيدن من بحضور شاهزاده لباسى مناسب تهيه نمايد و من هم عذرى براى رد اين احسان نياوردم . خبر اين مساعدت هند و به من بفوريت بخارج سرايت كرد و در ميزان احترامى كه احتمالا در ميان مردم و در مدت توقف كوتاهم در كرمان به من گذاشته ميشد تأثير آنى و فورى بجاى گذاشت .\r\nپس از اينكه هوا تاريك شد از اين جهت كه از دست مهمانان متعدد خود رهائى يافته‌ام خوشحال شدم و بعد از صرف شام كه از يك پلوى عالى تشكيل ميگرديد و آن را از يكى از دكانها حاضر و آماده خريده بودم به بستر رفتم و براى اولين‌بار پس از سه ماه خواب راحت و آسوده‌اى كردم .\r\nچهارم مه - امروز صبح نامه‌اى بوسيله قاصد بعنوان ژنرال مالكم فرستاده ورودم را بسلامت به شهر كرمان به او اطلاع دادم . نامه‌اى هم به فارسى بعنوان محمد نبى خان كه در\r\n\r\n","description":"","footnote":"","page_name":" 236 ","page_number":266},
  {"content":"\r\n\r\nآنموقع كارگزار  ( Minister )  ايالت فارس و چندى قبل سفير كبير در نزد حكومت هندوستان بود فرستادم و از او خواهش كردم كه در صورتى كه ژنرال مالكم در شيراز نباشد نامه مرا به او برساند و سلام صميمانه مرا به حضرت و الا شاهزاده ابلاغ كند و قصد مرا بعزيمت به آن شهر در ظرف سه هفته آتى اطلاع دهد .\r\nدر حدود ساعت ده صبح شخصى از جانب شاهزاده آمد و اطلاع داد كه حضرت و الا در دربار است و مرا مىپذيرد . فورا خود را آرايش داده لباسهائى را كه عاريه گرفته بودم پوشيدم و بهمراه قاصد از چند خيابان گذشتيم تا بقصر رسيديم . پس از اينكه از سه يا چهار حياط تودرتو عبور كرديم ، عرض بيگى يا رئيس تشريفات مرا ديده اسمم را پرسيد و نزد شاهزاده رفت و سپس آمادگى شاهزاده را براى پذيرفتن من اطلاع داد . عرض بيگى به من دستور داد كه از هرحركتى كه او مىكند من نيز پيروى نمايم . پس از اينكه در معرض ديد شاهزاده كه نزد پنجره‌اى بارتفاع ده فوت نشسته و بتماشاى فواره‌اى كه در حياط كوچك روبرو ميجهيد مشغول بود رسيديم تعظيم كوتاهى كرديم و پس از اينكه چند يا رد جلوتر رفتيم تعظيم دوم و همين‌طور تعظيم سوم را انجام داديم كه شاهزاده به تمام آنها با تكان دادن سر جواب ميداد . انتظار داشتم كه پس از ورود بدربار به من اجازه جلوس داده شود ولى چون لباس من از نوع درجه اول و عالى نبود ، تصور ميكنم كه به همان جهت مرا آن اندازه محترم ندانستند كه افتخار نشستن به من داده شود و بنابراين در مقابل شاهزاده در توى حياط ايستادم . در دور اين حياط در كنار ديوارها تمام صاحبان مناصب و مشاغل دولتى درحالىكه دستهاى آنها روى سينه بود ايستاده بودند .\r\nعرض بيگى به نحوى از من خواست كه مانند آنها يعنى دست به سينه بايستم ولى چون ميدانستم كه در ايران چنين مرسوم است كه نوكر در برابر اربابش دست به سينه بايستد و در نتيجه شامل حال من و شاهزاده نميشد از انجام دادن آن خوددارى كردم .\r\nپس از اينكه در مقابل شاهزاده جاى گرفتم بصداى بسيار بلند پرسيد كه از كجا ميآيم و قصدم از انجام اين مسافرت چه بوده و چگونه توانسته‌ام از خطراتى كه در راه مىبايستى\r\n\r\n","description":"","footnote":"","page_name":" 237 ","page_number":267},
  {"content":"\r\n\r\nبا آن مواجه شده باشم صحيح و سالم بيرون بيايم .\r\nپيش از اينكه بقصر بروم قصه‌اى جعل و سرهم كرده بودم و گفتم من و يك افسر ديگر را بكلات فرستاده بودند تا براى ارتش هند اسب انتخاب كنيم و از آنجا از طريق دريا نزد ژنرال مالكم كه در ايران است بيائيم ولى چون راه تا دريا بسيار دور و فصل هم مناسب نبود من ترجيح دادم كه از خشكى و از راه بلوچستان مسافرت كنم . اين قصه و حكايت جعلى براى قانع نمودن و راضى كردن شاهزاده كافى واقع شد و پس از اينكه نيمساعت در حضور شاهزاده بودم به من اجازه مرخصى داد و با همان ترتيب و شكل كه داخل شده بودم حضور وى را ترك گفتم .\r\nقصر شاهزاده عظمت و وضع جالبى داشت و اشخاصى كه در حضور شاهزاده بودند ملبس بالبسه فاخر بودند . اطاقى كه شاهزاده در آن جلوس كرده بود كوچك و از لحاظ تزيينات نسبت به جاهائى كه بعدها ديدم چندان جالب نبود و حتى بپايه بسيارى از خانه هاى شخصى نيز نميرسيد ولى چند تا از تالارهاى پذيرائى و رسمى آن بسيار عالى بود .\r\nشاهزاده شخصا مرد خوش‌سيمائى است ، رنگ پوست او زيتونى است و ريشى كوتاه و سياه دارد . لباس او قبائى « 1 » بود از پارچه گلدار اروپائى و نيز كلاهى سياه از پوست بره بخارائى بسر داشت .\r\nشاهزاده از سه طرف با شاه نسبت دارد ، او داماد شاه و پسر برادر و همچنين ناپسرى وى مىباشد . در زندگى خصوصى مردى است ميانه‌رو و واجد صفات انسانى و در مقام حكمرانى بسيار عادل و باانصاف است . در ايران يك نفر حكمران مستبدانه حكومت مىكند و قدرت خود را ملازم با جبر و ستمى كه معمولا همراه آن قدرت مىباشد اعمال مىكند . حكومت استبدادى و جبر و ستم آن را تا حدودى عادى دانسته اعمال عوامل آن را از صفات ناپسند محسوب نميكنند ، ولى درباره اين شاهزاده حكاياتى چند رواج دارد و ميگويند از اين حيث برعكس رفتار مىكند . البته بايد سختگيريهائى را كه در\r\n\r\n\r\n","description":"","footnote":"\r\n( 1 ) - قبا شبيه ارخالق مىباشد . بيادداشت روز 23 ژانويه مراجعه نمائيد .\r\n","page_name":" 238 ","page_number":268},
  {"content":"\r\n\r\nبعضى از موارد به منظور جلوگيرى از شرارتها اعمال مىكند ، ناديده گرفت زيرا شهر كرمان و اصولا ايالت كرمان از اين لحاظ در ايران ضرب المثل مىباشد .\r\nتا بعد از ظهر روز 25 مه در اين شهر باميد اينكه كاپتن كريستى از هرات بيايد توقف كردم ولى چون وقايعى كه در اين مدت توقف طولانى اتفاق افتاده است به آن اندازه زياد و عجيب و غريب و جالب نيست كه ذكر آنها در شرح وقايع روزانه لازم باشد از ذكر مفصل آنها خوددارى ميكنم و پس از يادآورى آنهائى كه نسبتا سرگرم‌كننده هستند بشرح مختصرى از ايالت كرمان ميپردازم .\r\nيك روز پس از آنكه بحضور شاهزاده رسيدم عازم ديدن كارگزار  ( Miuister )  شدم . وى بانهايت ادب و احترام مرا پذيرفت و در روى همان نمد و يا فرشى كه نشسته بود پهلوى خودش نشانيد . علت رعايت احترام و ادب او را فورا و به آسانى درك كردم زيرا به او اطلاع داده بودند كه من روز قبل نامه‌اى بعنوان محمد نبى خان فرستاده‌ام و شخصى را كه براى نوشتن نامه اجير كرده بودم اول عريضه و يا درخواستى عاجزانه از جانب من نوشته بوده ، چون ظاهر نامرتب و محقرم را حمل بر پائين بودن مقام من كرده بود ، و پس از اينكه نامه را براى من خوانده است به او گفته‌ام كه آن نامه به درد من نميخورد و در شأن من هم نيست و ازاين‌رو كاتب از من پرسيده كه با ژنرال مالكم چه نسبتى و روابطى دارم . در آنموقع بهترين جوابى كه به او داده بودم اين بود كه من يكى از بستگان يا بهتر برادرزاده ژنرال هستم و اين خبر به زودى به گوش كارگزار رسيده و اينك موجب احترام فوق العاده وى به من شده بود . مدت يكساعت با كارگزار صحبت كرديم و موقعى كه از جاى خود برخاستم مرا دعوت كرد كه فردا شب با او شام صرف كنم . چون تمام ضيافت‌هاى ايرانى بهم شباهت دارند ازاين‌رو با شرح مفصل اين مهمانى ميتوانم اطلاعاتى بخوانندگان خود راجع به عادات و رسم مهمانى ايرانيها بدهم .\r\nوقتى در حدود ساعت 7 شب به منزل او رفتم اول قليان آوردند . قليان بر دونوع است ، كرنئى و دستو ، كه معناى آنها به ترتيب قليان مارپيچ و دستى مىباشد . اولى چنان كه\r\n\r\n","description":"","footnote":"","page_name":" 239 ","page_number":269},
  {"content":"\r\n\r\nاز اسمش مستفاد ميگردد نىپيچ است و مانند مار و شبيه به هوكاى  ( Hooka )  هندوستان و از چرم ساخته شده است و ديگرى را نيز همانطور كه از اسمش معلوم است در دست ميگيرند و بوسيله يك نى يا لوله كوتاه كه اغلب از طلا و يا نقره مىباشد و به طرز زيبائى ميناكارى شده است پك ميزنند . تنباكو يا توتون قليان را هرچند وقت يك بار عوض كرده و با تنباكوى تازه پر ميكنند بقسمى كه در هردفعه بندرت بيش از 10 الى 12 پك بقليان زده مىشود . پس از اينكه آب براى شستن دستها نزد همه آورده مىشود زمان نوشيدن و خوردن فراميرسد . شيرينى و دو نوع قهوه كه يكى را قهوه شيرين مينامند و از شربت و شيره انواع مختلف ميوه‌ها درست شده و سپس قهوه واقعى در فنجانهاى چينى كوچك كه هركدام محتوى در حدود يك قاشق غذاخورى قهوه بود و در قابهاى طلا و نقره قرار داشتند آورده شد و بعد هم انواع مختلف ميوه خشك و يا تازه و انواع مربا و ترشى آوردند ، و كاسه‌هاى شربت كه در سينى گذاشته و در مجلس ميگرداندند و هركس هرقدر ميخواست بوسيله ملعقه چوبى بزرگ از آن مينوشيد . سپس سفره‌اى در جلو مهمانان مجلس و روى زمين پهن كرده مقدارى نان به صورت كيكهاى بزرگ نازك « 1 » در آن نهادند و كمى پس از آن غذاى اصلى كه شامل انواع مختلف پلو و آبگوشت و خورش و انواع خواركهاى ديگر بود در سينى آورده و هرسينى را نزد يك مهمان گذاشتند .\r\nپس از آن‌كه تمام غذاها بدين‌ترتيب آماده شد كارگزار با اشاره و گفتن بسم إله اجازه غذا خوردن را صادر نمود و در يك لحظه همه مهمانان و با شدت مشغول خوردن شدند .\r\nنوكرها در وسط اطاق ايستاده بودند تا به مهمانها شربت و آب بدهند . ميزبان من بسيار مايل بود و اصرار داشت كه بخاطر من بفرستد شراب بياورند ، ولى من ، البته نميگذاشتم و به او اطمينان دادم كه چندين ماه است كه لب به شراب نزده‌ام و بمراتب شربتهاى يخ‌دار و سرد را به شراب ترجيح مىدهم . غذا و خوراك گوشت هم سه بار آورده شد و واقعا كار برداشتن بشقابها و گذاشتن ظرف‌هاى جديد بجاى آنها بسيار طولانى و مشكل بود .\r\n\r\n\r\n","description":"","footnote":"\r\n( 1 ) - ظاهرا بايد نان لواش و يا نانهاى نازك نوع ديگر باشد : توضيح مترجم .\r\n","page_name":" 240 ","page_number":270},
  {"content":"\r\n\r\nموقعى كه وقت عزيمت و رفتن به خانه رسيد بسيار خوشحال شدم .\r\nاين وعده غذا كه در بين ايرانيها غذاى اصلى مىباشد كاملا با شام ما اروپائيان تطبيق مىكند و از شام تا ظهر روز بعد ديگر غذائى صرف نميشود و ظهر موقع صرف نهار است و در صبح زود هم ممكنست مقدارى ميوه تازه بخورند . دو يا سه موضوع در موقع صرف غذاى ايرانىها بسيار باعث ناراحتى است . از هرچه كه نزد شما قرار داده‌اند بايد بخوريد و الا اگر چيز ديگرى خواستيد يك نفر كه پاى خود را وسط سفره ميگذارد از طرف ديگر سفره براى شما خواهد آورد و يكى ديگر كه باعث ناراحتى اروپائيان است طرز نشستن به حال دوزانو مىباشد و اين طرز نشستن حتى براى خود ايرانيها نيز بدون ناراحتى نيست . خوردن غذا با انگشتان دست مستلزم بودن و استفاده كردن از دستمال نيز مىباشد و مع الوصف من دستمالى براى پاك كردن دست سر سفره نديدم و بسيارى از ايرانىها بجاى آن از نان استفاده ميكنند . اين نانها كه بسيار نازك پخته شده و وسعت هركدام دو تا سه فوت مربع است به خوبى بجاى دستمال قابل استفاده ميباشند . موضوع ديگرى كه بسيار قابل ايراد و اعتراض است نبودن قاشق براى برداشتن سوس و خورشهاى مختلف است . گوشت مرغ يا گوشت بره را با دست و انگشت پاره‌پاره و تكه‌تكه ميكنند و اين كار بدون توجه بنظافت دست انجام مىشود و ديدن اينكه شخصى با دست چرب و پرروغن خود كه همان لحظه در پيش چشمان شما آن را ليسيده است دست در ظرف خورش بكند و رفيق پهلوى دستى او هم به همان ترتيب بوى كمك نمايد واقعا عملى وحشيانه است و در بيننده توليد نفرت مينمايد .\r\nهيچ مردمى در عالم بهتر از ايرانىها بانواع و اقسام نزاكت و ادب و رسم مهمان نوازى از غريبه‌ها در خانه خود آشنائى ندارند و هرگاه تفوق و برترى خيالى بر خود نميساختند شايد بهترين همراهان و خوش مشرب‌ترين رفيق محسوب ميشدند ولى روحيه خودخواهى و غرور بىموردى كه در آنها اعم از اين‌كه در عاليترين مقام و يا در پائين‌ترين درجات طبقات اجتماعى باشند فطرتا و ارثا قرار دارد آنها را حتى هنگام\r\n\r\n","description":"","footnote":"","page_name":" 241 ","page_number":271},
  {"content":"\r\n\r\nخيل بلوچ\r\n( 1335 ه - ش )\r\n\r\n","description":"","footnote":"","page_name":" 242 ","page_number":272},
  {"content":"\r\n\r\nطفوليت بقدرى از خود راضى ميسازد كه گاهى اوقات ايشانرا به سرحد بىادبى و گستاخى مىرساند .\r\nچند روز پس از ملاقات كارگزار ، در اطاق خود در كاروانسرا با يكنفر هندو مشغول صحبت بودم كه شخصى از خودراضى كه ملبس به لباس ابريشمى نازكى بود همراه نوكرى حامل قليان خرامان از در درآمد . اين شخص از اينكه جلو پاى وى به حال احترام برنخاستم بسيار متعجب گرديد و يا تظاهر بتعجب كرد و از هندوى مصاحب من پرسيد كه چرا جلو او برنخاسته‌ام . ولى هندو جواب داد كه از خودش بپرسيد چون او فارسى ميداند و خوب صحبت مىكند و ازاين‌رو دوباره از خود من با طرزى بسيار زننده و غرورآميز اين سئوال را پرسيد . من رو به او كرده جواب دادم : چه ؟ تصور ميكنى كه به اين شهر كرمان آمده‌ام فقط بخاطر اين كار كه در پيش پاى اشخاصى كه بميل خود و بدون اجازه باطاق من وارد ميشوند بلند شوم ؟ او جواب داد هرگاه صاحبان مقام و عنوان بر من وارد شوند بايستى همين احترام را درباره آنها اعمال و اجرا كنم . پس از گفتن اين مطالب وقتى ديد من براى رضاى خاطر او حتى به خود تكانى ندادم اضافه كرد : ولى من مىبايستى از يك نفر فرنگى كافر اين انتظار را داشته باشم . به زحمت توانستم از عصبانيت و غضب خود در برابر اين شخص گستاخ تازه بدوران رسيده كه پس از تحقيق فهميدم يكى از براهوئيهاى مستخدم را صدا كرده به او گفتم تا آن شخص را بيرون كند و او هم فورا بيرون خزيد . اين خبر به زودى و بسرعت برق در كاروانسرا پيچيد و از آن پس اشخاصى كه\r\n\r\n","description":"","footnote":"","page_name":" 243 ","page_number":273},
  {"content":"\r\n\r\nبملاقات من ميآمدند بيشتر مواظب رفتار و اطوار خود بودند و ديگر احتياجى نداشتم كه در اطاقم را ببندم و بمحض اينكه از دست مزاحمين خلاص بشوم در تاريكى بنشينم و بالاخره به اين ترتيب جلوى ورود اشخاص ناشناس را بگيرم . در واقع اگرچه من هميشه از ديدار افرادى كه از مصاحبت آنها اطلاعاتى كسب ميكنم و يا صحبت آنها باعث سرگرمى باشد لذت ميبرم ولى در اينجا اين جمع فقط قسمت بسيار كوچكى از مهمانان مرا تشكيل ميدادند و بالعكس قسمت اعظم آنها از اشخاص تنبل و جاهل و طفيلىهاى اجتماع تشكيل ميشدند . مخصوصا بخاطر دارم روزى پس از اين‌كه از ديدن يك كارگاه شالبافى باطاق خود مراجعت كرده مشاهده نمودم اطاقم توسط 8 يا 9 نفر لوطى صاحب خرس اشغال شده است و براى اينكه از دست آنها خلاص بشوم مجبور بودم به آنها مقدارى پول بدهم و آنها نيز قول دادند كه ديگر هيچوقت مراجعت نكرده و مزاحم من نخواهند شد . لوطىها در ايران سمت لودگى و مسخرگى دارند و شايد خوشحال - ترين طبقات اين امپراتورى باشند زيرا هرچه بخواهند و مايل باشند ميكنند و بر زبان ميآورند و هيچ‌كس حتى اعضاى خانواده سلطنتى و صاحب‌منصبان عاليرتبه دولتى جرأت ندارند موجبات رنجش و خلق‌تنگى آنها را فراهم كنند . گاهگاهى از آنها بعنوان وسيله انتقام عليه اشخاص نجيبى كه مورد بىمهرى و يا غضب شاهانه قرار ميگيرند استفاده مىشود و زن و بچه اين اشخاص اعم از جنس ذكور و يا اناث به اين لوطىها واگذار ميگردد تا هرچه دلشان بخواهد ولو شنيع‌ترين اعمال را با آنها انجام دهند . « 1 »\r\nدر روز پانزدهم ماه مه شاهزاده براى رسيدگى باتهام اشخاصى كه متهم بقتل يكى از نوكران او بودند بر مسند قضا نشسته بود ، حال ترس و وحشتى كه در تمام مدت آن روز بر عموم اهالى مستولى شده بود قابل تشريح و توصيف نيست . دروازه‌هاى شهر براى\r\n\r\n\r\n","description":"","footnote":"\r\n( 1 ) - تصور مىكنم در دوران سلطنت اين پادشاه چنين موردى اتفاق نيفتاده باشد ولى در دوران سلطنت آغا محمد خان كرارا اين امر اتفاق افتاده است .\r\n","page_name":" 244 ","page_number":274},
  {"content":"\r\n\r\nجلوگيرى از خروج مردم بسته شده بود و هيچ نوع عملياتى توسط گماشتگان حكومتى به عمل نميآمد . بعضى از مردم بدون اخطار قبلى براى اداى شهادت خواسته شده بودند و من دو يا سه نفر را ديدم كه براى اين منظور عازم قصر بودند و حال آنها شبيه بمحكومى بود كه براى اجراى مجازات مىبرند . در حدود ساعت 3 بعد از ظهر بود كه شاهزاده حكم مجازات محكومين را صادر كرد . بعضى از هردو چشم كور شدند و گوشها و بينى و لبهايشان را بريده و زبانشان را چاك داده و يك‌دست يا هر دودست بعضى قطع گرديد . جمعى را از مردى محروم كرده و انگشتان دست و پاهايشان را بريده همه را در توى كوچه و خيابان ميگرداندند و بمردم اخطار ميكردند كه به آنها كمك نكرده هيچگونه معاشرتى با آنها ننمايند .\r\nدر چنين مواقع شاهزاده هميشه لباس زرد دربر مىكند و پارچه‌اى هم به همين رنگ روى فرش گسترده روى آن مىنشيند و اسم آن غضب پوشاك و يا لباس غضب مىباشد و هرموقع كه آن را ميپوشد حتى كارگزاران و پيشكاران حكومتى مجاز نيستند با او صحبت بكنند مگر آنكه خود او با آنها حرف بزند . بعدها شنيدم كه شاهزاده در كنار همان پنجره‌اى كه من او را در روز رفتن بقصر ديدم نشسته و در تمام مدت اجراى مجازاتها و ناقص كردن و بريدن اعضاى بدن مجرمين اوامر خودش را صادر ميكرده است بدون آنكه از ديدن اين مناظر كوچكترين تأثر و يا رقت و ترس در او ايجاد گردد .\r\nيك روز صبح شخص ميان‌سالى نزد من آمد و بهمراهش نوكرى بود كه او را فورا مرخص كرد و تقاضا كرد چون مطلبى محرمانه دارد در اطاق را ببندم . خواهش او را پذيرفتم و وى شروع كرد به اين كه مطالب بسيارى از محسنات مسيحيت ايراد كند و بالاخره به من گفت فوق العاده علاقمند است كه بآئين و دين مسيحى ملحق گردد و از من خواهش كرد كه براى او اصول مهمه اين دين را شرح دهم . اين تقاضا و اعلام منظور اين شخص كه\r\n\r\n","description":"","footnote":"","page_name":" 245 ","page_number":275},
  {"content":"\r\n\r\nخلاف انتظار و غيرمترقبه بود موجب تعجب گرديد و چون نسبت به صحت اظهارات وى مشكوك بودم جواب دادم كه متأسفانه در قدرت من نيست كه راجع به اين اصول تذكراتى بدهم زيرا نه توانائى دادن دستورات مذهبى را دارم و نه اجازه و اختيار آن را ، ولى چنانچه واقعا مايل است كه راجع به آن اطلاعات مكفى بدست آورد ممكنست بهندوستان مسافرت نمايد و در آنجا اشخاص بسيارى خواهد يافت كه مايلند در تعاليم و دستورات دينى ، او را راهنمائى و كمك نمايند . پس از آنكه ديد نمىتواند از اين راه چيزى دستگيرش شود و به مقصود برسد به من اطمينان داد كه در شهر كرمان شش‌هزار نفر هستند كه انتظار آمدن انگليسها را ميكشند و از من پرسيد پس چه‌وقت خواهند آمد .\r\nكلمه‌اى كه او به زبان فارسى ادا ميكرد « 1 » هم شامل شخص من و هم شامل ملت انگليس ميشد ولى من معناى كلمه را شخص خودم تصور كرده و به همان ترتيب به او جواب ميدادم .\r\nولى او با خلق‌تنگى گفت : نگاه كن ، تو به من اطمينان ندارى . چرا نميفهمى كه به تو چه ميگويم ؟ من طالب دوستى و رفاقت با همه شما هستم و شش‌هزار نفر مرد پشت سر من ايستاده است .\r\nباز هم تظاهر به نفهميدن كردم ولى درعين‌حال اظهار كردم كه عادت اروپائيان اين نيست كه شخص غريبه‌اى را محرم راز و اسرار خود نمايند و او ميخواست جواب بدهد كه شخص ثالثى وارد شد و جاسوس خارج گرديد . « 2 »\r\n\r\n\r\n","description":"","footnote":"\r\n( 1 ) - شما كلمه‌اى بود كه بطور كلى براى بيان كلمه انگليس‌ها به كار ميبرد .\r\n( 2 ) - استفاده از جاسوس مخالف و مغاير رفتار كلى دولت ايران نسبت به ميسيون ژنرال مالكم بوده هيچگاه جزئىترين عمليات اكتشافى و مطالعاتى يا ساير اقداماتى كه براى تحصيل آگاهى كامل از ايران و منابع آن به عمل آمد فاش نگرديد . بهرحال در اين مورد ترديد نيست كه هيچكس زحمت اين كار را به خود نميداد مگر آن‌كه طبق اوامر -\r\n","page_name":" 246 ","page_number":276},
  {"content":"\r\n\r\nهمان‌شب شاهد مراسم بسيار خارق العاده‌اى بودم و در حين توقفم در كرمان دو يا سه بار مراسم مزبور تكرار شد . در حدود ساعت 5 بعد از ظهر بود كه جماعتى از مردم كه حداقل عده آنها چهارصد يا پانصد نفر ميشد در ميدان كاروانسرا اجتماع كردند و يك نفر ملا و يا آخوند بر سر منبر رفته و جلوس كرد . سپس با صداى بسيار بلند و مؤثر بشرح وقايع و مصائبى كه براى على داماد پيغمبر رخ داده است پرداخت و بتدريج تمام جمعيت بگريه و زارى شروع كردند و مانند اطفال ميگريستند . اول فكر مىكردم كه اين گريه دروغى و به آن تظاهر ميكنند ولى به زودى معتقد شدم كه واقعى است . ملا چند بار مجبور شد حرفش را قطع كند ، درحالىكه نشسته بود به مدت ده دقيقه قطرات اشك به روى صورت و ريشش جارى بود و تأثر حاضرين و مستمعين هم از او كمتر نبود . در اين اجتماع از هرسنى ، از بچه‌هاى 10 - 12 ساله گرفته تا مردان 70 - 80 ساله ديده ميشد و غيرممكنست تصور كرد كه يك چنين عده‌اى بدون آنكه واقعا متأثر شوند و يا آنكه بمذهب خود احترام بگذارند ، ولو بغلط ، بتوانند چنين نقش ايمان‌داران واقعى را بازى كنند .\r\nبنا بود كاروانى در روز 25 به قصد شيراز حركت كند و من خود را آماده ميكردم كه با آنها كرمان را ترك كنم زيرا ديگر توقف بيش از اين ، بانتظار ورود كاپتن كريستى از هرات ، جايز نبود . پس از اين‌كه به كارگزار يا پيشكار خبر رسيده بود كه خيال عزيمت دارم شخصى را روز 24 نزد من فرستاد و پرسيد كه آيا مايلم قبل از عزيمت از كرمان براى كسب اجازه مرخصى بحضور شاهزاده باريابم ؟ من تقاضا كردم كه از اين كسب افتخار\r\n\r\n\r\n","description":"","footnote":"\r\n- شاهزاده رفتار كرده باشد . صحت اين نظر پس از اين‌كه اطمينان حاصل كردم شخصى كه مىخواست مسيحى شود يكى از كارمندان جزء دولتى بود ، تأييد گرديد .\r\n","page_name":" 247 ","page_number":277},
  {"content":"\r\n\r\nمعذورم دارند چون شخص شاهزاده كوچكترين تمايل و توجهى نسبت به اين امر نشان نداده بود و لذا به همين ترتيب بفرستاده پيشكار يا كارگزار جواب دادم . هنوز يكساعت از رفتن قاصد نگذشته بود كه داروغه و يا ناظر كاروانسرا حضور بهمرسانيد و تقاضا كرد مبلغ معمولى يك روپيه را كه باج هرشتر است بابت هرشتر بپردازم و همچنين بابت اسبى كه چند روز قبل خريده‌ام نيز يك روپيه بدهم . بنابراين مبلغ سه روپيه به او پرداختم ولى جواب دادم كه چون كاروانسرا ملك شخصى شاهزاده مىباشد بايد از پرداخت هرگونه ماليات و عوارضى معاف باشم . ولى روز ديگر دوباره داروغه حاضر شد و گفت فراموش كرده بود كرايه اطاق مسكونى را مطالبه كند . چون مبلغ موردنظر بسيار كم و فقط نيم روپيه و چند سكه مسى « 1 » بود بخاطر كنجكاوى از او سؤال كردم بدستور چه شخصى براى وصول اين ( مبلغ سنگين ) مراجعه كرده است و جواب همان بود كه انتظار شنيدنش داشتم ، يعنى دستور شخص شاهزاده . داروغه اضافه كرد اگر من قبول كرده بودم كه بحضور حضرت و الا شرفياب گردم از پرداخت اين مبلغ و همچنين ماليات شترها معاف ميگرديدم . اين اقرار به نظر من نهايت درجه پستى را ثابت مينمود و ازاين‌رو با لحنى جدى از داروغه سؤال كردم كه آيا تصور ميكنى كه با اين پول ولو اينكه چندين هزار برابر ميشد ممكن بود كه حس احترام من و يا هر مامور ديگر دولت بريتانيا جلب گردد و يادآورى كردم كه شخصا وظيفه‌ام را نسبت به - شاهزاده انجام داده پس از ورودم به شهر كرمان بحضورش بار يافته‌ام و ميتوانم قضاوت كنم آيا با من رفتار شايسته شده است يا نه . داروغه اگرچه ايرانى بود ولى ظاهرا از رفتار ناپسند عاليجناب شاهزاده خجالت كشيده مىخواست جوابى بدهد كه من مهلت نداده و كف دست او يك روپيه پول گذاشتم و گفتم كه مايلم به اطلاع شاهزاده برسانيد كه در صورت تمايل مىتواند بقيه آن يك روپيه را نيز تصاحب كند . ناظر يا داروغه پول را در جيب\r\n\r\n\r\n","description":"","footnote":"\r\n( 1 ) - در حدود يك شيلينگ و ده پنس پول انگليسى\r\n","page_name":" 248 ","page_number":278},
  {"content":"\r\n\r\nخود نهاد و رو بنوكران خود كرده حق را بجانب من داد و سپس از آنها دور شد .\r\nپس از اين واقعه ديگر از طرف شاهزاده و يا معاونين او خبرى نشد و در حدود ساعت 3 بعد از ظهر همانروز شهر و ايالت كرمان را كه در بخش بعد شرح مختصرى از آن خواهم داد ترك گفتم .\r\n\r\n","description":"","footnote":"","page_name":" 249 ","page_number":279},
  {"content":"\r\n\r\n\r\nبخش شانزدهم\r\nايالت كرمان - مرزها - تقسيمات - طول - عرض - خاك - چهره سرزمين - رودخانه ندارد . چشمه‌ها - قناتها - پيشروى صحرا - كوهها - برف در تابستان باقى ميماند - اثرات بد در آب و هوا - گرمسير - شهر كرمان - محل و موقع - زمانى پرثروت بود - علت آن شرح داده شد - سوابق قديمى آن - رواياتى درباره اسم آن - كنجكاوانه - آنها چه امرى را ثابت ميكنند - فاتحان مختلف اين شهر - آخرين محاصره - توسط كى - منقرض كردن آخرين سلطان زند - وحشيگرى عموى پادشاه فعلى - ستمگرى و وقاحت سربازان و سپاه او نسبت بمردم شهر كرمان - شهر بىجمعيت شده با خاك يكسان گرديد - چه موقع دوباره ساخته شد - قصر والى - بازارها - كاروانسراها - جمعيت - تجارت - كارگاهها - پشم كارامانى - شالهائى كه از ان بافته مىشود - حقيقتى جالب درباره آنها - نرمى و لطافت اعجاب‌انگيز پشم - طرز آماده كردن و تابيدن آن براى دستگاه نساجى و بافندگى - صادرات و واردات كرمان - عايدات - چه‌طور تشخيص داده شد - عايدات ايالت - شهرها - گمبرون يا بندرعباس - فاصله آن تا كرمان - وضع راه - شرح مختصر تاريخ اين شهر - در حال حاضر در دست كيست - خراج - وضع واقعى و فعلى - جمعيت - صحراى كرمان - وسعت - مصائب سپاه افغان در عبور از آن - شهر خبيص - مكانى جالب - ساكنان - حرفه\r\n\r\n","description":"","footnote":"","page_name":" 250 ","page_number":280},
  {"content":"\r\n\r\nآنها - راه و داستان از نو شروع مىشود .\r\n* * * استان كرمان از سمت مشرق بقسمتى از سيستان و بلوچستان و از طرف مغرب به استان فارس و از جنوب بقسمتهائى از لارستان و مكران و خليج فارس و از طرف شمال بعراق و خراسان محدود است . از قديم الايام به دو قسمت قابل سكونت و نواحى صحرائى تقسيم شده است كه من بيشتر بقسمت اول توجه ميكنم . حداكثر طول آن ، بين ريگان در نرمان‌شير تا رباط در سرحد استان يا ايالت فارس در حدود سيصد و شصت و پنج ميل است و عرض آن از حدود جنوبى عراق تا شهر گمبرون يا بندرعباس در ساحل خليج فارس در حدود دويست و هشتاد ميل « 1 » مىباشد .\r\nدر اين ايالت حتى يك رودخانه دائمى وجود ندارد و چنانچه بخاطر وجود چند چشمه در نواحى كوهستانى و كاريزهائى كه من در وقايع روز دوم مه بشرح آن پرداختم نميبود اين نواحى اصلا مسكونى نميشد . در حال حاضر تهيه آب به زحمت و مشقات زياد صورت ميگيرد و با مقدار كمى كه بدست ميآيد قسمت مختصرى از اراضى قابل زرع به زير كشت ميرود . اما نرمان‌شير از اين حالت بىآبى و خشكى مستثنى است ، ولى در اينجا هم آبهاى فراوانى كه سابقا اين ناحيه را مشروب ميكرد در عرض بيست سال اخير بسيار تقليل يافته و وجود دشت‌هاى وسيع ويرانى كه در سر راه بم و كرمان قرار دارد و من از آنها عبور كردم خود شاهد صادق بر اين مطلب است كه بيابان بسرعت به سمت اراضى آباد پيش ميرود . « 2 »\r\n\r\n\r\n","description":"","footnote":"\r\n( 1 ) - فواصل گفته شده در صورتى است كه به خط مستقيم حساب شود و الا اگر فواصل ، مستقيم در نظر گرفته نشود فاصله ريگان تا رباط تقريبا به دو برابر مسافت فوق بالغ مىشود .\r\n( 2 ) - در حين مسافرت خود از شرق بغرب اين ايالت آثار غيرقابل‌ترديدى را براى العين ديدم . اشكو را كه يك روز پس از ترك بم از آن عبور كردم ( 30 آوريل ) ميتوان فقط يك سيلاب -\r\n","page_name":" 251 ","page_number":281},
  {"content":"\r\n\r\nبطور كلى ايالت كرمان كوهستانى است و عمده جبال آن سلسله‌اى است كه نرمان‌شير را از لارستان جدا مىكند و پس از امتداد به سمت جنوب‌غربى تا فاصله‌اى كه چهار روز راه بگمبرون مىباشد ميرسد . از اينجا ببعد پس از متمايل شدن به سمت غرب و شمالغربى بكوهستانهاى فارس در عرض جغرافيائى 29 درجه و 40 دقيقه شمالى و طول جغرافيائى 54 درجه شرقى ملحق ميگردد . در اين فاصله بشاخه‌ها و انشعابات بسيارى در دو طرف شمال و جنوب منقسم ميگردد . بسيارى از قسمتهاى اول بالاخص آنهائيكه بيشتر در شرق واقع شده و تا داخل صحرا امتداد دارند ، در بين سى و سى و يك درجه عرض جغرافيائى خاتمه مىپذيرند در حالى كه بعضى از انشعابات غربى آن تا ايالت عراق امتداد مىيابد . در بعضى از نواحى به علت ارتفاع كم ، نميتوان جز اسم تپه نام ديگرى بر آنها اطلاق نمود و در بعضى جاها ارتفاع آنها بهيچوجه كمتر از جبال اصلى نمىباشد . اين جبال به ترتيبى اراضى واقع در منطقه را تقسيم كرده‌اند كه عرض دشت و جلگه‌هاى واقع در بين آنها بندرت به 10 تا 12 ميل ميرسد در حالى كه طول آنها تا مسافت زيادى امتداد دارد .\r\nآب و هواى اين ايالت نيز مانند شكل ظاهرى آن بسيار متغير است و از ناسالم ترين قسمتهاى ايران محسوب ميگردد . در اين منطقه بارندگيهاى سنگين و فراوان بندرت اتفاق ميافتد ولى در زمستان كوهستانهاى آن را برفهاى سنگين ميپوشاند و به علت ارتفاع زياد كوهستان برف در قسمت اعظم سال در قلل باقى ميماند و اين تناقض در فصل گرم اين طور است كه مردم در دشت و جلگه از شدت حرارت له‌له نفس ميزنند ولى در قله كوهستانهاى نزديك بايشان هواى سرد و حتى يخبندان وجود دارد . نسيم اين كوهستانها\r\n\r\n\r\n","description":"","footnote":"\r\n- كوهستانى كه پس از باران بوجود ميآيد تلقى نمود . سه يا چهار عدد از اين نوع مسير سيلابها كه شرح دادم بين كرمان و بندرعباس وجود دارند كه بعقيده من به كار بردن كلمه رودخانه در باره آنها صحيح نيست .\r\n","page_name":" 252 ","page_number":282},
  {"content":"\r\n\r\nبسيار خنك و مطبوع است ولى تب نوبه و انواع ديگر تب بهمراه ميآورد و اهالى بقسمى از آن وحشت داشته از آثار مضر آن ضرر و زيان ديده‌اند كه هواى دم‌دار و خفه و گرم را به آن ترجيح ميدهند .\r\nدر سمت جنوب سلسله جبال عظيمى كه شرح داده شد يا بهتر بين پايكوههاى آنها و سواحل دريا منطقه گرمسير قرار دارد كه به صورت نوارى باريك بعرض 10 تا 30 ليگ سرتاسر سواحل ايران را از ميناب كه مركز لارستان است تا دهانه شط العرب يا رودخانه بصره دربر ميگيرد . در ايالت كرمان اراضى اين نوار باريك فقط از ماسه شور ( نمكزار ) تشكيل مىشود و آب و هواى آن بالاخص بسيار ناسالم است . در اينجا هيچ چيز بجز خرما عمل نميآيد ولى نوع خرماى آن بسيار بد و در نتيجه اين ناحيه تقريبا از وجود سكنه خالى است .\r\nشهر كرمان در بين 29 درجه و 56 دقيقه عرض شمالى و 56 درجه و شش دقيقه طول شرقى قرار دارد . اين شهر در غرب يك دشت وسيع واقع بوده بكوهستان بسيار نزديك به حدى كه قله دو كوه مجاور كه بر آن‌ها آثار و بقاياى قلعه مخروبه مشهود مىباشد كاملا به شهر مشرف بوده بر آن تسلط دارند . زمانى كرمان يكى از پررونق‌ترين شهرهاى ايران بود و پس از پايتخت يعنى اصفهان دومين شهر محسوب مىگرديد . موقعيت اين شهر كه بر سر راه مستقيم خراسان و بلخ بخارا و ماوراء النهر و تمامى قسمتهاى شمالى امپراتورى ايران به شهر بندر شرقى يا بندرعباس ، قرار دارد به آن اهميت غيرقابل‌وصفى مىبخشد و شهر كرمان را مركز ثروت و تجمل و عظمت و جلال مينمايد . راجع به بانى اصلى اين شهر مشهور مدارك و اسناد مثبتى در دست نيست و آنچه كه ميتوان بقاطعيت گفت آنست كه پس از حمله و هجوم اعراب بايران ، پادشاهان ايران به اين شهر پناه آورده آن را پايتخت خود قرار دادند تا موقعى كه امپراتورى ايران كاملا مقهور اعراب گرديد و پيروان زرتشت نيز متفرق شدند . در يك كتاب خطى تاريخ خواندم هنگامى كه در سال 90 هجرى مكران تسخير شد كرمان شهرى آباد و وسيع و پر از ثروت و تجمل بود و شالها و سلاحهائى\r\n\r\n","description":"","footnote":"","page_name":" 253 ","page_number":283},
  {"content":"\r\n\r\nكه در آن ساخته مىشد بسيار شهرت داشت . رويهمرفته ميتوانيم بناى اين شهر و يا لااقل شروع دوران عظمت و ثروتى را كه كسب نموده است چه قبل از اسلام و چه بعد از آن مقارن و ملازم با عظمت و جلال شهر هرمز ( اورمز ) كه در سواحل كرمان واقع است و بنابر نوشته تاريخ خطى گفته شده بوسيله يكى از اولين سلاطين سلسله ساسانى تأسيس شده و بنام همان پادشاه بنام اورمز ( هرمز ) ناميده شده است ، بدانيم . داستانهائى كه راجع باسم كرمان وجود دارد متفاوت است بعضى آن را مشتق از ( خرمن ) كه به معناى انبار غله است ميدانند و اين حاكى از وفور محصولاتى مىباشد كه به اين شهر سرازير ميشده است و بعضى ديگر بناى شهر و نامگزارى آن را معلول واقعه‌اى بدين شرح ميدانند كه روزى شاهزاده خانمى گبر ، در نزديكى محل فعلى شهر كرمان سيبى مىخورد و در وسط اين سيب كرمى مىبيند و بدين‌جهت نذر و عهد مىكند شهرى بسازد كه مانند كرمى كه توى سيب است كليه محسنات و منافع نقاط و سرزمينهاى اطراف را به خود جلب كند .\r\nاين قصه و حكايت گرچه شايان اعتبار و توجه نيست مع الوصف عجيب است ، چون بر وجود عقيده عموم مبنى بر انتخاب مكان شهر در محل مناسب و مرفه دلالت مينمايد و همين امتياز باعث شده كه اين شهر بتواند عليرغم تمام مصيبت‌هائى كه بر آن وارد شده مقاومت و تحمل نمايد . هيچ شهرى در مشرق‌زمين اين اندازه در معرض ادبار و فلاكت قرار نگرفته و اينقدر با قتل و غارت و جنگهاى داخلى و خارجى روبرو نبوده است .\r\nمنظور من ذكر مصائب و داستانهاى مصيبت كرمان نيست . خلفاى اسلام ، چنگيز خان ، تيمور لنگ ، افغانها و نادر شاه كرارا و پشت‌سرهم اين شهر را تسخير و غارت كرده علاوه بر زجر و آزار اهالى شهر كه معمولا پس از سقوط شهرى بدست فاتحان صورت ميگيرد آن را نيز به كلى منهدم ساخته‌اند . آخرين اين وقايع كه اخيرا يعنى در سال 1794 براى اين شهر رخ داده موقعى است كه شهر بدست آغا محمد خان ( عموى پادشاه فعلى و موسس سلسله قاجار ) ميافتد .\r\nاين شهر چند ماه در محاصره بود و لطفعلى خان زند با شجاعت غيرقابل‌وصفى مقاومت ميكرد ولى\r\n\r\n","description":"","footnote":"","page_name":" 254 ","page_number":284},
  {"content":"\r\n\r\nپس از آنكه دو ثلث از نفرات و ساكنان شهر از بىغذايى و بىآبى به هلاكت رسيده بودند بالاخره در شب دوم ژوئيه 1794 يكى از سرداران ، بنام نجفقلى خان به علت وعده عفو و در برابر مبلغ معتنابهى رشوه حاضر شد كه يكدسته از سربازان آغا محمد خان را از يكى از سنگرهائى كه تحت حفاظت او بود وارد شهر كند و اين دسته از آنجا دروازه‌اى را كه بدبختانه هنوز ساختمانش كامل نبود باز نموده راه ورود تمام سپاه آغا محمد خان را تهيه كردند . لطفعلى خان پس از آنكه مشاهده نمود شهر كاملا بدست دشمن افتاده سوار بر اسب بكمك چند تن از هواداران رشيد و شجاع خود در تاريكى شب از ميان صف محاصره‌كنندگان موفق بفرار گرديد و از آنجا به شهر بم رفت . در اين شهر حكمران بم « 1 » به او خيانت كرده دستگيرش نمود و نزد آغا محمد خان فرستاد و او با دستان خود دو چشمش را درآورد و بالاخره ويرا در تهران به هلاكت رسانيد « 2 » . شهر براى مدت سه ماه در اختيار\r\n\r\n\r\n","description":"","footnote":"\r\n( 1 ) - در اين زمان محمد على خان سيستانى حكمرانى بم را به عهده داشت . برادر او در خدمت لطفعلى خان بود و موقع ورود لطفعلى خان به بم اين حكمران از احوال برادرش جويا شد و بوى اطمينان داده شد كه سالم است و لذا اقدامى براى دستگيرى لطفعلى خان به عمل نياورد بلكه نهايت احترام را درباره او معمول داشت . ولى روز بعد به او مسلم گرديد كه برادرش زندانى آغا محمد خان است و از اين رو بىدرنگ لطفعلى خان را بعنوان گروگان دستگير ساخت . اين خيانت و بىوفائى به نتيجه مطلوب نرسيد زيرا برادر او جزو كسانى بود كه آغا محمد خان به هلاكت رسانيده بود .\r\n( 2 ) - براى اينكه آغا محمد خان سقوط كامل زنديه را جشن بگيرد تصميم گرفت كه در محلى كه لطفعلى خان دستگير شده است مناره‌اى از كله مقتولين برپا سازد و لذا ششصد نفر از اسرا را سربريده و سر آنها را بوسيله سيصد نفر اسير ديگر كه هريك حامل دو سر از رفقاى خود بودند به بم فرستاد . در آنجا اين بيچاره‌ها دچار همان سرنوشت رفقاى خود شده بمحض ورود طبق حكم آغا محمد خان بقتل رسيدند و هرمى از سرهاى آنان برپا شد كه در سال 1810 كه من به آن شهر رفتم هنوز وجود داشت و اين نشانه‌اى است از طبع خونخوار و تشنه به خون اين فاتح .\r\n","page_name":" 255 ","page_number":285},
  {"content":"\r\n\r\nغارتگريها و سفاكيهاى يك ارتش مهاجم و شديد العمل گذاشته شد كه با تصويب و اجازه فرماندهان خود با اهالى آن شهر موحش‌ترين جنايات و شرارتهائى را كه تابحال نظيرش شنيده نشده است انجام دهند . زنان و دختران اهالى شهر و حتى دختران خردسال در انظار عام و در جلو چشم شوهران و پدرانشان مورد تجاوز وحشيانه سربازان قرار ميگرفتند و بعد آنها را بدست شوهران و پدرانى كه اين‌چنين دچار بىآبروئى شده بودند ميسپردند تا يا آنها را نگهدارند و يا بخاطر حيثيت خود ايشانرا فى الفور به هلاكت رسانند . كليه استحكامات و ساختمانهاى زيبائى كه در زمان افغانها « 1 » و بوسيله آنها ساخته شده بود با خاك يكسان گرديد و آغا محمد خان باين‌ترتيب از فردفرد اشخاصى كه نسبت به آنها كمترين سوء ظن داشت و گمان ميكرد كه به او وفادار نبوده طرفدار او نيستند ( اشخاص بيطرف نيز در نزد او جزو مخالفين محسوب ميشدند ) انتقام موحش گرفت و يا آنان را به هلاكت رسانيد .\r\nاو سى هزار نفر از مردم شهر را باسارت برد و آنها را بايالات دوردست مازندران و آذربايجان تبعيد كرده كوچ داد .\r\nشهر كرمان تا چند سال پس از زمامدارى شاه فعلى خرابه و ويران باقى ماند ولى اين شاه دستور داد كه استحكامات شهر بر روى خرابه‌هاى قبل از نو بنا گردد . بهرحال اين استحكامات هنوز هم بسيار وسيع بوده داراى ديوارهاى گلى مرتفع مىباشند و در هرجبهه اين قلعه نوزده برج وجود دارد و در اطراف قلعه نيز خندق خشكى بعرض 20 و عمق 10 يا رد كنده‌اند . اين قلعه توسط خرابه‌هائى احاطه شده كه وسعت آنها در سمت جنوب و مشرق به چندين ميل بالغ مىشود و در داخل محوطه اين ديوارها نيز فضاهاى بسيارى وجود دارد كه هنوز باير و غير مسكون است . تعداد دروازه‌ها چهار عدد است و ارگ كه در آن حكمران سكونت دارد در جبهه جنوبى قلعه واقع است و بوسيله استحكامات مشابهى از آن دفاع مىشود . در بازار انواع و اقسام كالا و\r\n\r\n\r\n","description":"","footnote":"\r\n( 1 ) - افغانها اين قسمت از ايران را تا چندين سال پس از هجوم خود تحت تسلط و فرمانروائى داشتند .\r\n","page_name":" 256 ","page_number":286},
  {"content":"\r\n\r\nاز هرمملكت وجود دارد و سقف قسمتى از بازار را گنبدهاى زيبا كه از يك نوع سنگ معدنى آبىرنگ قشنگ كه از كوههاى مجاور ميآورند ساخته شده ميپوشاند . در داخل اين محدوده هشت يا نه كاروانسرا وجود دارد و چند كاروانسراى كوچكتر هم در خارج از اين محدوده موجود است و آنكه من در آنجا سكنى كردم ملك شخصى شاهزاده بود ولى وسعت و زيبائى آن مانند سايرين نيست .\r\nجمعيت شهر كرمان در حال حاضر بيش از سى هزار نفر نيست و قسمت كوچكى از اين جمعيت را گبرها يا پارسىها تشكيل ميدهند ولى ارمنى و هندو و جهود در شهر كرمان وجود ندارد . از دو اقليت اولى گاهگاهى عده‌اى براى كسب باينجا ميآيند . تجارت و بازرگانى كرمان اگرچه هنوز جالب توجه است ولى هيچوقت نتوانسته است به همان وضعى كه قبل از وارد شدن خرابيها و كم شدن جمعيت داشته است برسد و باحتمال قوى هيچگاه هم نخواهد توانست وضع سابقش را دوباره احراز كند زيرا كه هرروزه دسترسى تجار و بازرگانان به شهر ساحلى و بندر ابوشهر يا بوشهر زيادتر مىشود و اين ارتباط و وابستگى مستلزم ضرر و زيان بندرعباس و در نتيجه كرمان مىباشد . صنايع شال‌بافى و تفنگ‌سازى و نمدهاى كرمان در سرتاسر آسيا شهرت دارد و بقسمى كه گفته مىشود يك‌سوم ساكنان شهر اعم از زن و مرد به اين صنايع اشتغال دارند . شال از پشمى كه بنام سابق و باستانى اين ايالت ( كارامانيا ) ناميده شده ساخته مىشود و من خود ديده‌ام كه آنها از نظر دقت بافت و لطافت با شالهاى كشميرى رقابت دارند ولى از نظر نرمى و گرمى بپاى آنها نميرسند .\r\nگوسفندى كه پشم آن براى بافتن شال به كار ميرود ( اين غلط است كه پشم گوسفندان خود ميريزد ) بسيار كوچك بوده پاهاى كوتاهى دارد . اين گوسفندها را برطبق اوامر فتحعلى شاه بقسمت‌هاى مختلف مملكت برده‌اند ، گرچه اين حيوان در جاهاى ديگر هم بزندگى خود ادامه ميدهد ولى پشم آن صفات و كيفيات خوب خود را از دست ميدهد و آنچه كه در نظر گرفته نميشود و به حساب نميآيد آنست كه اين پشم در هيچ جاى ديگر از مملكت به خوبى كرمان به عمل نميآيد و كامل نميشود . از اين حقيقت مسلم و غيرقابل\r\n\r\n","description":"","footnote":"","page_name":" 257 ","page_number":287},
  {"content":"\r\n\r\nترديد ميتوان چنين نتيجه گرفت كه در آب و هوا و يا آب شهر كرمان خاصيتى هست كه جاهاى ديگر فاقد آنست و اين كيفيت هم در ايالت كشمير مشاهده مىشود . من تمام كارخانه‌هاى مهم بافندگى كرمان را سركشى كردم ولى در طرز بافتن آنها هيچ‌چيز جالبى كه قابل شرح باشد نديدم ولى در يكى از اين كارخانه‌ها نمونه‌هاى پشمى را كه به كار مىبرند ديدم كه جنس آن از هرنوع پنبه لطيفى كه تابحال ديده‌ام لطيف‌تر مىباشد و چند شالى كه من اينجا خريدم باندازه‌اى نرم و قشنگ مىباشد كه تجار هندى كه بعدا شالها را بايشان نشان دادم قيمتى معادل 5 برابر قيمتى كه خريده بودم براى آنها تعيين كردند .\r\nپشم پس از اينكه چيده شد و چندبار شسته و پرداخت گرديد در محلولى كه تركيبات آن را هيچكس جز سازندگان آن نميدانند مدت چند هفته گذاشته مىشود .\r\nاين محلول ظاهرا از جوشانيدن برگ و پوست درختان مختلف بدست مىآيد و پشم را نرم و قابل خم شدن و مناسب براى ريسندگى مينمايد . عمل ريسندگى را زنها انجام مىدهند و نخى كه تابيده شد بدين‌ترتيب براى كارگاه بافندگى حاضر و آماده مىشود .\r\nاهالى كرمان قسمت اعظم مصنوعات و محصولات خود را از قبيل شال و نمد و تفنگ فتيله‌اى به خراسان و كابل و بلخ و بخارا و ايالات شمالى ميفرستند و در ازاء آنها انقوزه و انواع صمغ و ريواس و روناس و ساير ادويه و پوست بخارائى و خز و ابريشم و فولاد و مس و چاى دريافت ميكنند . سه محصول اخير به مصرف داخلى ميرسد و بقيه را به هندوستان و سند و عربستان و سواحل درياى احمر صادر ميكنند . به اين نواحى محصولات ديگرى از قبيل پسته و برگ گل‌سرخ و غنچه گل به منظور ساختن مربا و انواع چسب و فرش و شمش صادر ميگردد و از كشورهاى اولى قلع و سرب و آهن و مس و فولاد و فلفل و ساير ادويه وارد مىشود و همچنين چيت‌هاى گلدار ( اعم از اروپائى و هندى ) و دبيت يا اطلس و ململ و چاى و ساتن كيم خاب ( پارچه‌هاى ابريشمى گلدار ) و زرباف و دانه‌هاى\r\n\r\n","description":"","footnote":"","page_name":" 258 ","page_number":288},
  {"content":"\r\n\r\nكاكائو و چينى و بلورآلات و ماهوت و كالاى ديگر نيز واردات آنها را از كشورهاى گفته شده تشكيل ميدهد . از سند پارچه‌هاى سفيد و لنگى الوان براى عمامه و از عربستان و سواحل درياى سرخ قهوه و خاك طلا و عاج و مشك و كندر و غلام و برده و نظاير آن وارد ميگردد « 1 » .\r\nعايدات شهر كرمان در سال 1810 ميلادى فقط به مبلغ ساليانه بيست و پنجهزار تومان بالغ ميگرديد « 2 » ولى بقرارى كه گفته مىشود بسرعت در حال افزايش است . اين عوايد با اجازه اعليحضرت شاه توسط شاهزاده براى مخارج دربار شاهزاده و نگهدارى سپاه كه منحصرا وظيفه آنها محافظت شهر و اطراف مجاور آن مىباشد اختصاص داده شده است . اين عوايد از محل عوارض مالياتهاى بازار كه نرخ آن بسيار سنگين است و ماليات سنگين بر شال و تفنگ تأمين ميگردد « 3 » . علاوه‌براين براى هرشتر و يا\r\n\r\n\r\n","description":"","footnote":"\r\n( 1 ) - چاى كه ايرانيها از شمال وارد مىكنند از طريق سيبرى وارد ايران مىشود .\r\n( 2 ) - تومان مساوى 8 روپيه و يا يك پوند استرلينگ مىباشد . درست دو قرن پيش ( 1610 ) از همين منبع مبالغ بيشترى در هرماه بخزانه شاه عباس وارد ميگرديد ! !\r\n( 3 ) - از وضع ماليات و عوارض بر شال مدتى طولانى نميگذرد . اين تصميم همراه با واقعه‌اى است كه به نظر من ذكر ان در اينجا لازم است و بالاخص معرف عمليات دولت فعلى نه فقط در ايالت كرمان بلكه در سرتاسر ايران مىباشد . پس از اينكه شاهزاده ملاحظه نمود كه صنعت شالبافى زياد افزايش يافته و درحال توسعه مىباشد اعلاميه‌اى صادر نمود و باهالى شهر و ايالت اخطار كرد كه پس از فرارسيدن روز معين هركسى كه شال ميخرد بايد متوجه باشد كه جنس خريدارى شده ممهور به مهر دولتى باشد و الا خريدار شديدا جريمه خواهد گرديد و در همان موقع اداره‌اى براى مهر كردن شالها تاسيس گرديد و خريدار موظف بود شالهائى را كه ميخرد مهردار باشد . مردم به اين عقيده كه حكم صادره عطف بگذشته نخواهد شد به پوشيدن لباسهايى كه قبل از دستور بتن ميكردند ادامه دادند ولى منظور شاهزاده بهرحال چيز ديگرى بود و به مجرد اينكه مهلت و وقت داده شده منقضى گرديد تمام شهر بازرسى شد و در هر خانه كه شال بدون مهر پيدا شد صاحب آن شديدا بپرداخت جريمه محكوم گرديد . با اين سياست مدبرانه ايرانى خود عوايدى كه از طريق توقيف و فروش شالها و جريمه بر مردم عايد شاهزاده گرديد بقرارى كه گفته ميشد از يك لك روپيه نيز تجاوز نمود .\r\n","page_name":" 259 ","page_number":289},
  {"content":"\r\n\r\nاسبى كه بكاروانسراهاى شهر وارد مىشود مبلغ يك روپيه و براى هر يابو نيم روپيه و هر الاغ ربع روپيه و غيره پرداخت ميگردد . حساب مالياتهاى ايالت مرتبا در خزانه شاهى نگهدارى مىشود و موقعى كه من در كرمان بودم يك نفر از پيشكاران براى اين منظور بتهران احضار شده بود . من نتوانستم كه رقم دقيق و صحيح اين مبلغ را بدست آورم ولى حدس ميزنم كه سالانه مبلغ 50 هزار تومان باستثناى عوايدى كه از بندرعباس بدست ميآيد بالغ گردد .\r\nاين مبلغ از طريق ماليات بر املاك و اراضى و عوارضى كه بر شهرهاى مختلف وضع شده بدست ميآيد . اين مبلغ با مقايسه بوسعت ايالت بزرگ كرمان ناچيز و كم به نظر ميرسد ولى بايستى بخاطر داشته باشيم كه اين ايالت بطور كلى لم يزرع و خشك و كم‌جمعيت است . مجموع جمعيت اين ايالت را نمىتوان كاملا تخمين زد .\r\nراجع بشهرهائى كه در شرق اين ايالت قرار دارند قبلا اشاره كردم و نسبت به شهرهائى كه در غرب مركز ايالت واقعند در شرح وقايع خود توضيحاتى خواهم داد . در سمت شمال اين ايالت شهرى كه قابل ذكر باشد وجود ندارد و در سمت جنوب تنها شهر گمبرون يا بندرعباس قرار دارد كه بايستى آن را نام برد . بندرعباس در 18 منزلى يا 18 روز فاصله از كرمان قرار دارد . بطور متوسط هرمنزل از 8 فرسنگ راه تشكيل مىشود و لذا رويهمرفته تمام اين فاصله به پانصد و پنجاه الى ششصد ميل بالغ مىگردد . گمبرون از قديم مركز تردد مسافرين بسيار و مبادلات بازرگانى بود و يك بندر صادراتى براى قلمروى جزيره اورمز ( هرمز ) محسوب ميگرديد . موقعى كه شاه عباس كبير اين مركز بازرگانى را از چنگ پرتغاليها بيرون آورد ( در حدود سال 1623 ميلادى ) تمام تجارت و بازرگانى آن را كه مهمترين و وسيع‌ترين مركز تجارت آسيا محسوب ميگرديد به گمبرون منتقل ساخت و شهر را با اعطاى نام ( بندرعباس ) مفتخر ساخت . اين شهر براى مدتى كوتاه رو برونق رفت ولى با مرگ شاه عباس در سال ( 1630 - 1629 ) جانشينان او يا به علت عدم وسايل و يا بىميلى ، اين ناحيه را محافظت نكردند و به زودى اين شهر مورد تاخت‌وتاز مردم ساحل‌نشين لارستان و ساير قبايل\r\n\r\n","description":"","footnote":"","page_name":" 260 ","page_number":290},
  {"content":"\r\n\r\nغارتگر و سارق قرار گرفت . شركتهاى انگليسى و پرتقالى بتدريج نمايندگيها و كارخانه‌هاى خود را از آنجا برچيدند و چون ساير سوداگران نيز جرأت آن را نداشتند كه كالا و مال التجار خود را به علت نادانى دولت و عدم توانائى آن در حفظ و حراست آنجا بمعرض خطر نابودى قرار دهند لذا اين محل بسرعت رو باضمحلال رفت . هنوز هم اين بندر با مسقط و چندين بندر از بنادر هندوستان و درياى سرخ و سواحل شرقى افريقا مراودات و روابط تجارتى دارد . اين بندر در حال حاضر توسط سربازان امام « 1 » مسقط كه قبلا اسم آن برده شد محافظت ميگردد و وى مبلغى بعنوان خراج كه سالانه بالغ بر چهار هزار تومان « 2 » مىگردد و گفته مىشود كه متجاوز از تمام عايدات گمرك در بعضى از سالها مىباشد بشاه ايران ميپردازد . اين شهر كثيف است و بطرزى نامناسب ساخته شده است . كوچه‌هاى آن تنگ و باريك و تاريك و پر از خرابه و ويرانه مىباشد و تا شش سال پيش اصلاح آنجا ببوته فراموشى سپرده شده بود ولى پس از خطراتى كه از ناحيه دزدان دريائى اعراب جاسمى متوجه اين شهر گرديد امام تصميم گرديده است و اين شهر ميتواند در برابر هجوم و خطرات دشمنان آسيائى خود تا اندازه‌اى از خود دفاع كند .\r\nبطورى كه قبلا گفتم قسمت اعظم سرزمين واقع بين كرمان و بندرعباس خشك و لم يزرع و غيرمسكون است و فقط چند دهكده مخروبه در آن وجود دارد . سابقا در هر منزل كاروانسرائى بزرگ و زيبا از ساخته‌هاى شاه عباس كبير وجود داشته است ولى بعدها به علت عدم تعمير و محافظت همگى خراب و ويران شده‌اند و خست منظم و اصولى دولت ايران امكانى براى تعمير آنها باقى نگذاشته است .\r\nكل جمعيت بندرعباس در حدود بيست هزار نفر و از اعراب و هندو و ايرانى و هندى و ساير خارجيان تشكيل ميگردد .\r\n\r\n\r\n","description":"","footnote":"\r\n( 1 ) - امام يا پيشواى روحانى و مذهبى عنوان رئيس و فرمانده مسقط است .\r\n( 2 ) - 4000 ليره استرلينك يا 32000 روپيه\r\n","page_name":" 261 ","page_number":291},
  {"content":"\r\n\r\nطول منطقه صحرائى ايالت كرمان دويست و هفتاد ميل از سرحد شمالى نرمان شير بعرض جغرافيائى 29 درجه و سى دقيقه شمالى تا جبال خراسان بعرض 34 درجه شمالى امتداد دارد . عرض آن از دويست ميلى از شهر يزد به طول جغرافيائى 55 درجه و 40 دقيقه شروع و تا رشته جبالى كه آن را در 60 درجه شرقى از سيستان جدا مىكند امتداد دارد .\r\nخاك اين منطقه باندازه‌اى پرنمك و بطورى خشك و لم يزرع است كه حتى در آن علف و يا هرنوع نبات ديگر نمىرويد و در ناحيه‌اى به طول 80 الى 90 ميل ابدا آب وجود ندارد .\r\nسپاه افغان در حمله و هجوم خود بايران در سال 1719 در اين بيابان دچار لطمات و صدمات شديد گرديد و پس از اين‌كه يك ثلث آنها به هلاكت رسيدند بقيه به زحمت توانستند با از دست دادن لوازم خود به نرمان‌شير وارد شوند . از طريق صحرا راهى از شهر كرمان تا هرات در خراسان وجود دارد كه مسافر و يا پيكى ميتواند به مدت 18 روز آن را طى نمايد ولى خطر تلف شدن و هلاكت در اين راه باندازه‌اى زياد است كه شخصى را كه ميخواستم بوسيله او نامه‌اى براى كاپتن كريستى بفرستم دويست روپيه براى انجام اين مقصود از من مطالبه مينمود .\r\nشهر خبيص « 1 » تقريبا در مركز اين ايالت در محلى بعرض جغرافيائى 32 درجه و 20 دقيقه شمالى واقع است . اين نقطه در تمام مدت سال سبز و خرم و باغهائى دلگشا دارد . ظاهرا اين شهر بعنوان پناهگاهى بين ايران و سيستان و به منظور توسعه تجارت بين آنها در محلى كه از هردو سرزمين متساوى الفاصله مىباشد ساخته شده است . اين شهر سابقا رونقى زياد داشته و محل اقامت بيگلربيگى بوده كه از جانب فرمانرواى سيستان منصوب ميگشته است ولى در حال حاضر اين نقطه گرفتار فلاكت و خرابى بسيار شده و اهالى آن را راهزنان و اشخاص بىسروسامانى تشكيل ميدهند كه فقط از طريق دستبرد بشاهراه‌هاى خراسان و ايران و غارت كاروانها امرارمعاش مينمايند . هروقت كه مورد تعقيب قرار ميگيرند از كوره‌راههائى كه فقط خود آنها بلد هستند و از وسط صحرا\r\n\r\n\r\n","description":"","footnote":"\r\n( 1 ) - شهداد : توضيح مترجم .\r\n","page_name":" 262 ","page_number":292},
  {"content":"\r\n\r\nميگذرند و عقب‌نشينى كرده بخانه‌هاى خود پناه مىبرند .\r\nموضوع بسيار جالب آنست كه آبى كه باغهاى خبيص را مشروب مىكند تا فاصله و مسافت 3 تا چهار ميلى اطراف شهر بسيار فراوان و گوارا مىباشد ولى از اين حدود كه تجاوز نمود در تمام اطراف صحرا و بيابان شروع مىشود كه مسافت آن زياد و معادل چندين روز مسافرت مىباشد و در آن حتى يك بوته و علف هم نميرويد . حال دوباره بشرح وقايع راه مسافرت ميپردازم .\r\n\r\n","description":"","footnote":"","page_name":" 263 ","page_number":293},
  {"content":"\r\n\r\n\r\nبخش هفدهم\r\nروز خوشبختىآور - پيام‌آورى از شيراز - ده رباط - اراضى بين راه - قلعه باغين - راه طولانى - رسيدن به قلعه آقا - سرزمين - بازار - رئيس - سوءظن او نسبت بمؤلف - ادب - قلعه پاقلعه - راه شهر يزد راه پر از راهزنان - احتياطات قبلى - كتل‌ها يا معابر - شهر مينان - از غارها تشكيل يافته است - توصيف آن - ساكنان آن - مسلمان مبتدع هستند - عقايد ايشان - آزاد گذاشتن مردم در عقايد مذهبى - در ايران بيشتر از هرجا - علت شرح داده مىشود - عادات مردم مينان - راه ادامه مىيابد - سرزمين - شهر بابك - باغهاى زيبا - محصول ميوه فراوان و باورنكردنى - بازارها - شكل شهر - مقر نايب الحكومه - رسيدن برباط - راه اصلى - دشت حاصلخيز و غنى - تنباكو و گل‌سرخ - سيدهاى رباط - مرد محترم - نزاع مضحك - كشتىگيرى - ده خراه - دشت لم يزرع - قلعه خونسار - رود آب‌شور - پيدايش آن و دشت - سرزمينى پرمنظره - ايلات - دره رمانتيك خونسار - ده مزار - بى بازار - پيشروى - توقف - راه بد - گردنه ارسنجان - از كى به اين اسم ناميده شد - شهر ارسنجان - باغها - رودها - ده كنجان - رود بند امير - حاصلخيزى و ثروتمندى نواحى مجاور - راه - كانالها - عمق زياد - پل بند امير - وضع خراب آن - احساسى بر اين رودخانه - حقيقتى كه بخاطر آن ثابت گرديد - مؤلف به شيراز ميرسد - توجه كارگزار يا پيشكار -\r\n\r\n","description":"","footnote":"","page_name":" 264 ","page_number":294},
  {"content":"\r\n\r\nملاقات او و شاهزاده - دلايلى كه باستناد آن مؤلف شرح سفر خود را خاتمه ميدهد - باغ جهان‌نما - مقبره حافظ - خروج از شيراز - شهر زرقان - پرسپوليس - راه سرحد - مرز ايالت فارس - شهر يزد خواست - سرماى شديد در شب - توقف در اصفهان - كاپتن كريستى هم‌سفر مؤلف به او مىپيوندد - احساس او در اين واقعه - قصرها و ساير ديدنيهاى اصفهان - نقاشيها - شيشه رنگى - ميناكارى - بازارهاى اصفهان - وسيع - نظيرش هم در شيراز و هم در كرمان - خروج از اصفهان - رسيدن به كاشان - شرحى درباره آن شهر و محصولات آن - مسافرت سريعى كه از جانب مؤلف و همراهان به عمل آمد - ده ميانه - قافلان كوه - رود قزل اوزن - پل - منظره جالب - پيوستن به ژنرال مالكم در مراغه - كاپتن كريستى اقامت در ايران را انتخاب مىكند - بچه منظور - خلاصه‌اى از شرح مسافرت او پس از جدائى از مؤلف در نوشكى - ميسيون از مراغه ميرود - رسيدن به بغداد از طريق صحنه و كرمانشاه - عبور از سفلاى رودهاى دجله و شط العرب - توقف مؤلف در بصره - مراجعت به بمبئى .\r\n* * * بيست و پنجم مه - به قصد آغاز مسافرت فقط 6 ميل طى طريق كرديم و چون بعقيده همسفرانم امروز روز فوق العاده خوشبختىآورى بود نزديك خرابه‌هاى باغى اطراق نموديم . قاصدى را كه روز ورودم بكرمان به سوى ژنرال مالكم فرستاده بودم كمى دور تر از شهر ديدم و از مفاد نامه‌اى كه برايم آورد دانستم كه ژنرال شيراز را به قصد وصول بدربار ايران ترك كرده است .\r\nبيست و ششم مه - ساعت يك صبح سوار شده پس از طى 40 ميل راه خسته‌كننده هنگام ظهر در دهى كوچك بنام رباط توقف كرديم . در اينجا كاروانسراى بسيار بزرگى وجود داشت كه اصطبلهاى آن پانصد تا ششصد رأس اسب را در خود جاى ميداد ولى اين كاروانسرا در شرف اضمحلال و نابودى بود . سمت مسافرت امروز بين جهات جنوب‌غربى و شمالغربى تغيير مييافت و مقدار راه تقريبا ده فرسنگ و راهى هموار و عالى بود . سى ميل پس از كرمان از نزديك باغين كه قلعه‌ايست كوچك گذشتيم . اين محل اولين توقفگاه\r\n\r\n","description":"","footnote":"","page_name":" 265 ","page_number":295},
  {"content":"\r\n\r\nكاروانها است و معمولا در اينجا ميمانند و بار پائين ميكنند ولى بار قاطرهاى ما سبك بود و ازاين‌رو در اينجا نمانده ده ميل ديگر پيشروى كرديم .\r\nبيست و هفتم مه - از رباط در ساعت 8 بعد از ظهر روز بيست و ششم حركت كرده در ظهر بيست و هفتم به قلعه ( قلعه آقا ) رسيديم . مسافت بين راه 63 ميل كه بيش از 50 ميل آن از سرزمينى هموار و سخت ميگذشت و اينجا و آنجا قطعات جنگلى آن را ميپوشانيد . بقيه راه نيز از دشتى هموار كه در بين كوههاى مجاور و نزديك به آن واقع شده و زير كشت بود عبور ميكرد . قلعه آقا زمانى قلعه بسيار محكمى در برابر حملات دشمنان بود و هنگامى كه آغا محمد خان به قصد محاصره شهر كرمان و در راه خودش به اين قلعه رسيد با مقاومت دليرانه مردم آن روبرو گرديد . پس از اين واقعه ، قلعه دوباره تعمير شده و اينك بازار نسبتا مهمى دارد كه در آن از انواع كالاى مورد نياز مسافران يافت مىشود . كدخدا يا رئيس محل وقتى شنيد كه يكنفر اروپائى وارد گرديده است بديدارم آمد و از اينكه مرا در لباس ايرانى كامل كه در حال به آن ملبس بودم ديد غرق تحير شد و قبل از آنكه بپرسد كيستم و از كجا ميآيم مدتى بر من خيره شده سرتاپا مرا نگريست و سرانجام اظهار داشت مشكوك است كه من اروپائى و يا فرنگى باشم . معهذا فوق العاده مؤدب بود و يك ظرف بزرگ گيلاس و آلبالوى عالى برايم فرستاد كه در مقابل منهم بنوكر او مقدار كمى پول بعنوان تشكر دادم .\r\nبيست و هشتم مه - از قلعه آقا تا ( پاقلعه ) « 1 » قلعه كوچكى كه بر فراز پرتگاهى ساخته شده است . اين مرحله بيش از سى ميل است كه 15 ميل اول آن از دشتى حاصلخيز ميگذشت ولى نيمه دوم آن از ميان و يا از روى كوهها با پيچ‌وخم فوق العاده عبور ميكرد و بسيار بد راه بود . اين كوهها به سمت شمال تا حوالى شهر يزد كشيده ميشوند و راه بيزد تقريبا از فاصله سه ميلى قلعه آقا از اين راه جدا ميگردد . متوسط سمت امروز ما كمى در جهت جنوب‌غربى بود و در اين راه علوفه و عليق فراوان براى چراى\r\n\r\n\r\n","description":"","footnote":"\r\n( 1 ) - به معناى قلعه محكم .\r\n","page_name":" 266 ","page_number":296},
  {"content":"\r\n\r\nاسب و شتر يافت مىشود . عبور از اين راه بدون سلاح و جمعيت كافى بسيار خطرناك است زيرا مشهورترين محل ملاقات راهزنان و سارقين مىباشد و همسفران من كاملا منتظر بودند كه بدسته‌اى از اين راهزنان برخورد كنند و ازاين‌رو در تمام مدتى كه هوا تاريك بود ميرانديم ( در حدود ساعت 3 صبح حركت كرده بوديم ) و تفنگهاى پر كرده را براى آتش آماده داشتيم .\r\nبيست و نهم مه - ساعت 2 بعد از ظهر از پاقلعه حركت كرديم . در مسير امروز از عده‌اى كتل و گردنه سنگى صعب العبور و پيوسته ، به سختى و به زحمت زياد گذشتيم به حدى كه مجبور بوديم از بعضى از كتل‌ها با دست و پا بالا رويم و سرانجام در انتهاى هشتمين ميل به شهر مينان رسيديم . مساكن اين شهر عبارتند از سيصد يا چهارصد غار كه در چهره كوهستان كنده بودند و طول رديف اين غارها به يك‌چهارم ميل ميرسيد . بعضى از اين خانه‌هاى زيرزمينى يكى بر روى ديگرى كنده شده بود و راهى طاقچه مانند يا در واقع پلگانى آن دو را بهم وصل ميكرد . با همه احوال بطور كلى خانه‌ها يك طبقه و هرخانه تشكيل ميشد از يك اطاق بزرگ در وسط و دو فرورفتگى در طرفين . من ببهانه خريد جو و علوفه جهت قافله‌ام به داخل عده‌اى از اين مساكن رفتم و همه آنها را غيرقابل‌تصور كثيف و آلوده ديدم . به نظر ميامد كه جمعيت مينان در سابق زيادتر بوده است زيرا بسيارى از غارها خالى و متروك و غيرمسكون بودند . مردم اين آبادى مسلمانانى مبتدع ( خاص ) هستند . بنام ( على - اللهى ) كه بعنوان مهم‌ترين اصل معتقدات خود مؤمنند به اين كه قادر مطلق براى خير و صلاح بشريت در على داماد پيغمبر جلوه‌گر شده است و معتقدند كه قرآن كتاب آسمانى بر محمد نازل گشته است و در اين‌باره عقايد خاصى دارند . اين فرقه مذهبى در ايران نسبت بساير نواحى آسيا آزادى عقايد بيشترى دارند زيرا شيعه ايران بشخصيت على احترام خاص گذاشته و او را امام خود ميدانند و دستورات مذهبى على و اولادان ويرا اجرا مىكنند . ولى با همه احوال اين اعتقاد عمومى آنها را كاملا در پناه حفاظت\r\n\r\n","description":"","footnote":"","page_name":" 267 ","page_number":297},
  {"content":"\r\n\r\nو حمايت خود قرار نميدهد و اغلب مورد عتاب قرار مىگيرند و هميشه از ايشان با اكراه صحبت مىشود .\r\nزندگى و تمدن مردم مينان شبانى و گله‌هاى بزرك گوسفند و بز نگهدارى مىكنند .\r\nسىام مه - پس از 26 ميل راه‌پيمائى در جهت مغرب كه ده ميل آن از روى سلسله جبال ممتد و بقيه آن از اراضى حاصلخيزى كه قسمت عمده آن زير كشت نبود گذشت در ساعت 11 صبح به شهر بابك يا ( بابا بيگ ) رسيديم . اين شهر در گذشته بسيار زيبا بوده ولى در حال حاضر همه آن رو بويرانى است . در دو طرف تمام خيابانها و كوچه‌هاى شهر درختان پرتقال ، نارنج ، ليمو ، توت ، بادام ، گردو ، گيلاس ، انار كاشته شده است .\r\nوفور اين ميوه‌ها باضافه انگور و زردآلو و هلو و نارنگى و به و آلو و انجير و گلابى كه در اينجا توليد مىشود غيرقابل‌تصور است و اين محصولات درختى بقدرى فروانند كه محلىها دراين‌باره ضرب المثلى ساخته‌اند و ميگويند اگر تمام ايران صحرا بشود و فقط شهر بابك‌آباد باقى بماند به همه ايران ميوه كافى خواهد داد . مىگويند باغها از رونق سابق افتاده‌اند ولى بعقيده من هنوز هم از باغهاى اصفهان و شيراز خيلى عاليتر و زيباتر و بهتر بوده و ميوه آنها نيز خوشمزه‌تر است .\r\nشهر چهار دروازه دارد كه از هردروازه خيابانى مطول بمركز و بازار وصل مىشود . خيابانهاى اصلى و نيز محل بازار در تمام طول راه مسقف به سقفهاى گنبدى است ليكن قسمت عمده سقف خيابانها فروريخته و آنچه هم كه باقى مانده است در شرف اضمحلال مىباشد . سقف بازار و گنبدهاى آن هنوز هم محكم و عالى است و در وضع حاضر مىتوان گفت از بزرگترين نوع خود در ايران است .\r\nشهر بابك از كرمان و يزد و شيراز بيك فاصله است و قسمت عمده كالاى دو شهر\r\n\r\n","description":"","footnote":"","page_name":" 268 ","page_number":298},
  {"content":"\r\n\r\nاخير تا چند سال پيش از طريق بازار و راه شهر بابك به بندرعباس ارسال ميشد و در نتيجه گمرك و عوارض كلانى عايد شهر مىگرديد و ازاين‌رو هنوز از جانب شاهزاده كرمان نايب الحكومه‌اى در آنجا بسر ميبرد و زير نظر ادارى و فرمان شاهزاده خدمت مىكند .\r\nسى و يكم مه - از شهر بابك تا قلعه دهكده‌اى كوچك بنام رباط در مرز غربى استان كرمان 28 ميل راه طى كرديم كه در واقع شاهراهى بود كه از دشتى وسيع و پر از آباديهاى مختلف ميگذشت . مزارع فراوان مخصوصا كشتزارهاى تنباكو و باغهاى گل‌سرخ كه بوته‌هاى آن در اين زمان پر از گل بودند جلوه‌اى شكوهمند داشت و هنگامى كه راه از ميان باغها ميگذشت عطر دلاويز گلها آدمى را سرمست ميكرد .\r\nباغداران و دهقانان ، گلها را قبل از آنكه كاملا باز شوند براى تقطير و گلاب‌سازى مىچينند و از غنچه آنها نيز مربا ميسازند . تنباكوى اينجا و نواحى مجاور آن ملايم‌ترين و بهترين تنباكوى دنيا است . تنباكوى اين محل را بنام تنباكوى شيرازى ميفروشند زيرا اغلب تصور مىكنند جنس مرغوب تنباكو از آن شهر شيراز است . در صورتى كه آنچه در شيراز توليد ميگردد از نظر عطر و لطافت بپاى تنباكوى مزارعى كه گفته شد نميرسد .\r\nهمراهان من از خروج از استان كرمان متأسف بودند زيرا از جانب شاهزاده حكمى داشتند كه مىتوانستند باستناد آن براى خود و حيوانات قافله از دهات و شهرهاى مسير واقع در ايالت كرمان سورسات « 1 » دريافت دارند و هم به همين جهت سعى ميكردند\r\n\r\n\r\n","description":"","footnote":"\r\n( 1 ) - سورسات نوعى مقررى است كه از جانب حكومت بعنوان ماليات از ساكنان دهات و شهرها به جهت مسافران و ساير مردمى كه از آن دهات و شهرها ميگذرند و توسط آنها وصول ميگردد . اين‌طور مقرر است كه هنگام جمع‌آورى ماليات آنچه را كه مردم ده و شهر بموجب حكم حاكم بعنوان سورسات بمسافران يا ديگران داده‌اند از رقم كل ماليات كم كنند . ولى -\r\n","page_name":" 269 ","page_number":299},
  {"content":"\r\n\r\nبوضعى ثابت و منظم حداكثر استفاده را از اين مقررى تأمين نمايند . جمعيت ده رباط از سيدها تشكيل مىشود كه ظاهرا مردمى زحمت‌كش و خوشرفتار به نظر ميآيند ولى در آنها نوعى كبر و نخوت وجود دارد زيرا بخاطر سيد بودن خود را برتر از ساير همنوعان ميدانند و اغلب مردمى كه ادعاى سيد بودن دارند و اولادان پيغمبر به حساب ميآيند چنين احساسى داشته و خويشتن را از ديگران برتر دانسته و متمايز مىباشند . در اينجا كاروانسرا و يا مكانى براى استراحت و باراندازى كاروانها وجود ندارد و لذا بما اجازه دادند كه براى استراحت در مسجد منزل كنيم .\r\nدر مدت توقف ما در رباط خنده‌آورترين غوغا و نزاعى در حضور جمع بين استربانان و مردى مسافر كه با ما همسفر بود و نام و وضعى مستعار داشت اتفاق افتاد . يكى از استربانها بر سر مسأله كوچكى با اين مسافر بجدل و مشاجره پرداخت و سرانجام براى ختم مجادله توافق كردند باهم كشتى بگيرند و برنده مسابقه كشتى ، پيروز محسوب گردد و به اين جهت به داخل حياط مسجد كه كف آن با آجر مفروش بود رفتند . استربان تقلائى بيهوده در به خاك انداختن حريف و همسفر ناشناس ما ميكرد و سرانجام مرد مسافر فرصت مناسبى بدست آورده حريف ناشى را بارتفاع چند يا رد به هوا پرتاب كرد و در نتيجه استربان با چنان شدتى بر كف آجرى مسجد فرود آمد كه بيحس و آرام و تقريبا بيجان\r\n\r\n\r\n","description":"","footnote":"\r\n- دهقانان و باغداران هرگز از اين پاداش بهره‌ور نميشوند ، زيرا هرگاه هم كه چنين مقرر گردد مالك يا رئيس محل معمولا اين مبلغ را بنفع خود برميدارد . اين روش خانه‌خراب‌كن وقتى هيأتى يا مأمورانى از راهى و سرزمينى عبور ميكنند پريشانىآور است زيرا تمام افراد آن تصور ميكنند كه حق دارند از امتياز سورسات بهره‌ور گردند و اگر جلوى زياده‌روى ايشان گرفته نشود از اينكه نهايت استفاده را بهر نحو كه باشد ببرند بر خود شك و ترديدى روا نميدارند . من ديدم يكدسته مأمور استران خود را براى چرا به داخل مزارع سرسبز غلات راندند زيرا دهاتيها از اجراى حكم سورسات سرپيچى كرده بودند .\r\n","page_name":" 270 ","page_number":300},
  {"content":"\r\n\r\nبر روى زمين دراز افتاد . رفقاى استربان كه قبل از زمين خوردن رفيق و از جريان كشتى لذت ميبردند ، دم فروبسته بفكر انتقام و تنبيه فاتح افتادند و عمل خود را در آغاز با سيلى از دشنام و فحاشى شروع كرده ناگهان سه نفر باهم بر مرد مسافر حمله بردند ولى همه نيز بسرنوشت رفيق شكست‌خورده گرفتار شده هريك بگوشه‌اى از مسجد پرتاب شدند و تقريبا چنين مينمود كه بند از بندشان جدا گرديده است . در نتيجه اين نبرد تن بتن و زدوخورد بعدى مرد فاتح پيشنهاد كرد كه با شش نفر آنها و در يك مرحله و باهم كشتى بگيرد ولى هيچكس جرأت و تهور مبارزه با او را نداشت و خاموش ماندند « 1 » .\r\n\r\n\r\n","description":"","footnote":"\r\n( 1 ) - اين مرد كه اسم حقيقى او على اصغر بود نزد من اعتراف كرد كه قهرمان كشتى و پهلوان ايران است . تغيير لباس و نام و هيأت مستعار او سرگذشتى دارد كه بعدها كاپتن كريستى به من گفت و وى اين داستان را در شهر يزد كه موطن پهلوان اصغر است شنيده بود . داستان چنين است كه در دو سال پيش پهلوان اول و كشتىگير شاه كه قهرمان قهرمانان بود كسى را كه در سرتاسر ايران حاضر بكشتىگيرى با وى باشد بمبارزه ميطلبد تا در حضور شاه با او زورآزمائى كند و على اصغر نيز به منظور انجام مسابقه و زورآزمائى با پهلوان ايران از يزد بسوى پايتخت حركت مىكند . در مركز محوطه‌اى كه اين دو قهرمان كشتى ميگرفتند فواره‌اى بود و پس از زورآزمائيهائى كه از طرفين به عمل آمد پهلوان على اصغر رقيب خود را سردست به هوا بلند كرده با چنان قوت و شدتى بسوى فواره پرتاب كرد كه رانش شكست و يا بوجه ديگر چنان حريف را بر زمين كوفت كه بر اثر كوفتگى و شدت ضربه پس از چند هفته مرد . شاه مقرر داشت على اصغر را از ايران تبعيد كنند ولى وى مخفى گرديد تا در پائيز 1809 هنگامى كه شاه از مسافرت سلطانيه بتهران بازميگشت پهلوان اصغر در چهار فرسخى يا تقريبا 16 ميلى شهر به خدمت رسيده و از آنجا در مقابل اسب شاه در حالى كه با دو ميل ورزشى سنگين بدون لحظه‌اى استراحت و يا حتى نگاه كردن به زمين حركات ورزشى انجام ميداد عقب‌عقب بتهران بازگشت . شاه چنان از اين نمايش قدرت و مقاومت مشعوف گرديد كه او را بخشيده و دوباره در بين مردم ظاهر شد ، ليكن اقوام پهلوان مقتول هنوز بخونخواهى مقتول بدنبال او بوده و درصدد انتقام و قصاص هستند و هنگامى كه او را ديدم از دست اقوام مقتول كه در تعقيب او بكرمان آمده بودند فرار ميكرد .\r\n","page_name":" 271 ","page_number":301},
  {"content":"\r\n\r\nاول ژوئن - در اين بيست و چهار ساعت از دو محل گذشتيم و در واقع مسافرتى در دو مرحله داشتيم . اول از رباط تا كراه به طول سى ميل از دشتى عبور كرديم كه اراضى آن زير كشت نبوده فقط در بعضى از نواحى قطعات جنگل انبوه آن را مىپوشانيد . دوم از كراه به قلعه متروك خونسار به طول 10 ميل . در نيمه راه بين كراه و قلعهء خونسار برودخانه‌اى شور رسيديم كه در واقع آب آن محلول آب‌نمك بود ولى گودى رود بقدرى بود كه آب تا زير زانوى اسبان ميرسيد . ساحل هموار رود بعرض چندصد يا رد در هر طرف ، سراسر در زير قشر ضخيم سفيد نمك پنهان شده به اين ميمانست كه برفى سنگين بر روى زمين منجمد گرديده است . اين پوشش نمكى در زير سم اسبان و قاطرها با صدا ميشكست يا بهتر ترق و تروق ميكرد . رودخانه را نيز پوششى از قشر نمك سفيد فراگرفته بود ولى اين پوشش بهم فشرده نبوده در برابر ورود انسان و حيوانات به داخل آب اشكالى ايجاد نمىكرد . خراه « 1 » دهى پاكيزه است و مسافران هرچه بخواهند مىتوانند در بازار آن فراهم كنند .\r\nسرزمين بين خراه و خونسار خارج از تصور زيبا و پرمنظره و رمانتيك است . سلسله كوههاى كم‌ارتفاع آن را بدره‌هاى زيبا و پست يا دشتهائى آباد تقسيم مىكند كه پوشش گياهى آن جالب و حتى فراز قلل آن را چمن پوشانده است . راه ما از يكى از اين صخره‌ها از ميان تنگه‌اى كم‌عرض كه فقط يك قاطر از آن مىتواند عبور كند و طول آن چيزى بيش از پنجاه يا رد بود مىگذشت . بجز اين قسمت كوتاه ، بقيه راه بسيار خوب و علوفه و عليق در همه‌جا فراوانست و به همين جهت ايلات يا قبايل چادرنشين در اين اراضى و در زير چادرهاى نمدى سياه اجتماعات مهمى را تشكيل ميدهند .\r\n\r\n\r\n","description":"","footnote":"\r\n( 1 ) -  KURRAH  يا  KHURRAH \r\n","page_name":" 272 ","page_number":302},
  {"content":"\r\n\r\nما به خيل و گروهى از اين چادرنشينان در خونسار برخورديم كه بدون اغراق بايد گفت در زيباترين قطعه از سرزمين ايران اطراق كرده بودند . نهرى كوچك از دامنه ميغلطيد و به كف دره‌اى زيبا سرازير شده به كشتزاران سرسبز گندم و جو ميرسيد .\r\nچادرها بر جبين تپه برپا بودند و درختان تنومند گردو در تمام حاشيه دره و در نزديك چادرهاى سياه نگهبانان ، سرسبز و سايه‌افكنان استوار بودند .\r\nگله‌هاى گوسفند و بز چندين يا رد دور تر از خانه چوپانان و بر دامنه تپه و در كنار پرتگاههاى شكوهمند ميچريدند . خشنودى و رضايت از زندگى در چهره ايل‌نشينان پيدا بود و همه با پشتكار و علاقه شديد در جنب‌وجوش روزگار را ميگذراندند ، خشنودى و فعاليت واقعى اين مردم براى نخستين‌بار به من هشدار داد كه در ايران نيز ممكنست خوشحال و راضى زندگى كرد .\r\nدوم ژوئن - از خونسار تا مزار در مغرب به طول چهارده ميل تمام مناظر راه مانند ديروز آباد و زيبا است . مزار دهى بدبخت و بدون بازار و فاقد ذخايرى از كالا است . با وجود اين چادرنشينان قسمت عمده‌اى از اراضى مجاور آن را زير كشت گرفته‌اند .\r\nسوم ژوئن - در ساعت 3 بعد از ظهر از مزار خارج شديم و پس از طى 42 ميل راه هنگام غروب آفتاب در دشتى كه تا دو فرسخى آن دهى وجود نداشت اطراق كرديم .\r\nراه امروز سنگى و ناهموار بود و درواقع از ميان دره‌اى ميگذشت كه عرض آن از 4 ميل تا 400 يا رد تغيير مىيافت و در هرصورت كوهها در دو طرف جاده و نزديك به آن بودند . گرچه آب كمتر يافت ميشد ولى قسمت عمده كوهها از جنگل انبوه و غيرقابل‌نفوذ مستور بودند . در منتها اليه غربى ، گردنه ارسنجان قرار دارد و نام آن از شهرى به همين اسم كه در شمال مقابل ما و در فاصله 38 ميلى واقع است گرفته شده است . عرض گردنه ارسنجان در بعضى از جاها از 50 يا رد بيش نيست و طول آن در حدود يك ليگ مىباشد .\r\nكوههاى اطراف گردنه تا ارتفاع زيادى عمودى بوده در بعضى از قسمتهاى آن دست بشر بقدرت دفاع طبيعى آن نيز افزوده است و فكر مىكنم عده‌اى كم مىتوانند با آمادگى\r\n\r\n","description":"","footnote":"","page_name":" 273 ","page_number":303},
  {"content":"\r\n\r\nقبلى در اين معبر و گردنه در برابر بزرگترين سپاه مقاومت كرده از خود دفاع نمايند .\r\nشهر ارسنجان مقر حاكم محل بوده ، به نظر مىآيد مكانى است وسيع كه در ميان باغهاى بزرگ محصور مىباشد . شهر در دره واقع شده محصور در تپه‌هائى است كه تا قله آنها را زير كشت گرفته‌اند و رودهاى فراوان و ذخاير آب بسيار دارد . يكى از اين رودها در طول نيم ميل 10 تا 12 آسياى آبى را ميچرخاند .\r\nچهارم ژوئن - امروز ساعت 4 صبح از توقفگاه خود حركت و در سرزمينى حاصلخيز و بسيار آباد و هموار 20 ميل طى طريق كرديم . در دوازدهمين ميل به ده پاكيزه و زيباى كنجان برخورده پس از آنكه سه ميل از آنجا دور شده بوديم از پلى بر روى رودخانه بندامير « 1 » ( در اينجا اهالى آن را كولبار مينامند ) عبور نموديم . زراعت برنج در اين دشت فوق العاده زياد است و همسفران به من گفتند كه اين ناحيه از تمام نواحى ايران ثروتمندتر بوده و زندگى از همه‌جاى امپراطورى ارزان‌تر است . به زودى ادعاى ايشان بر من مدلل گرديد زيرا بروشنى در محوطه‌اى محدود ، خود بيش از سى شهر و ده را برشمردم كه همه با اراضى مزروع و دايرى كه زير كشت بودند بهم مىپيوستند . راه در سرتاسر اين منطقه بسيار عالى است ولى بر كانالهاى آبيارى متعدد و فراوان آن پلهائى زده‌اند كه بايد از آنها عبور كرد و اگر برحسب تصادف و يا بعللى پلها بشكنند كليه ارتباطات قطع ميگردد . عمق بعضى از كانالها 30 تا 40 فوت و معمولا عرض آنها بيش از 5 - 6 فوت نميباشد . پل بندامير ( مانند ساير ساختمانها و بناهائى كه در ايران ديدم )\r\n\r\n\r\n","description":"","footnote":"\r\n( 1 ) - نام اين رود بدانجهت بندامير ناميده مىشود كه در حدود 8 قرن پيش ( توجه شود كه كتاب در حوالى سال 1810 - 1816 تنظيم يافته است . توضيح مترجم ) امير عضدو الدوله ديلمى در دوره خلافت القا در بيست و پنجمين خليفه عباسى بر آن سدى و بندى ساخت . بندامير آب اين رودخانه را بكانالى هدايت ميكرد كه از ان طريق به ميردشت  ( Meerdasht )  محلى كه خرابه‌هاى پرسپوليس در آنجا باقى مانده بود ، ميرسيد و در اين‌جا بوسيله انهار انشعابى سراسر اراضى مزروعى را مشروب ميكرد .\r\n","page_name":" 274 ","page_number":304},
  {"content":"\r\n\r\nدر شرف خرابى است و شايد به همين زوديها فروريزد . وقتى از آن ميگذشتم در پياده روهاى پل شكافهائى بوجود آمده بود و براى آنكه شب‌هنگام مسافران دچار سانحه نگردند تنه درختان را به روى آنها نهاده بودند . اين پل 12 طاق ( دهانه ) دارد و از فراز آن نظاره بر منظره رودخانه‌اى كه ميلغزد و از ميان نواحى برنجزار ميگذرد و يا بر خاك دشت پهناور ميغلطد بسيار دلپسند و بديع است .\r\nاز زمانى كه در بندر سونمنى پياده شدم تاكنون بيش از 1500 ميل مسافرت كرده‌ام كه 1300 ميل آن تا آنجا كه مسير راه اجازه ميداد در خط مستقيم و از شرق بغرب امتداد يافته بود . در راهى كه مسافرت ميكردم اينجا اولين ناحيه‌اى بود كه برودخانه دائمى و پرآب برخوردم و عمق آن بقدرى است كه آب از زانوى اسب بالاتر ميايستد . با توجه به تنوع خاك و درجه حرارت و چهره زمين سرزمينى كه از آن گذشته‌ام بايد گفت ( بىآبى ) نشانه مطلق و دليل قطعى خشكى فوق العاده آب و هواى آنست و در چهره زمين مكانى است نامساعد و نامناسب .\r\nپس از عبور از كولبار 5 ميل ديگر پيش رفتيم و آنگاه چند ساعتى براى رفع خستگى توقف كرده دوباره در اين دشت شش ميل ديگر راه پيموديم . از اينجا بدره‌اى باريك كه بين دو سلسله كوهساران مرتفع قرار داشت و در جهت غرب و به خط مستقيم و به طول 34 ميل تا دشت شيراز ممتد ميگرديد وارد شديم . سرانجام در ساعت 9 صبح روز پنجم ژوئن با نهايت خرسندى و شعف وارد شهر شيراز شدم . بمحض وصول به شهر يكسره بقصر محمد نبى خان كارگزار يا پيشكار  ( Minister )  فارس رفتم و او بيكى از نوكرانش دستور داد كه مرا به خانه ستوان ليتل  ( Little )  افسر پياده‌نظام مدرس ببرد . اين افسر از جانب ژنرال مالكم سفير بريتانيا ، در شيراز مانده بود تا بعنوان همكار و نماينده سياسى رابط بين سفير و حكومت فارس باشد و امور محوله را انجام دهد . در حدود دو ساعت پس از رسيدنم ، پيشكار چند سينى ميوه و مربا بعنوان خوش‌آمد و تهنيت برايم فرستاد و رسما از حال من و سلامتيم استعلام نمود و من دوباره بر آن شدم كه تصور كنم افسر بريتانيائى هستم .\r\n\r\n","description":"","footnote":"","page_name":" 275 ","page_number":305},
  {"content":"\r\n\r\nدر روز ششم ژوئن بملاقات پيشكار رفتم و مرا با گرمى پذيرفت و با عنايت خاص و محبت قلبى برخورد و رفتار نمود . در روز يازدهم بشاهزاده محمد على ميرزا بيگلربيگ استان فارس و حاكم شيراز معرفى شدم . او مردى مقبول و جوانست و لباسى باشكوه بر تن داشت كه تقريبا تمام آن آراسته بمرواريد و سنگهاى گرانبها بود و آداب و تشريفات دربارش گرچه چيزى زائد بر تشريفات عمومى و معمول پذيرائى نداشت ولى با شكوه و جلال خاصى همراه بوده در وجهى تمام برازنده شخصيت او مينمود . من مدتى با حضرت و الا شاهزاده وسيله عرض بيگى يا رئيس تشريفات صحبت كردم و پس از آنكه قليان آورده شد به من اجازهء رخصت و مرخصى دادند .\r\nاينك بانتهاى شرح وقايع مسافرتم در بلوچستان و ايران كه مطالب آن نوظهور بوده شايستگى مطالعه دقيق و بررسى عميق داشت رسيده‌ام و بنابراين داستان سفرم را بپايان مىبرم و از اين پس معدودى از خاطرات مختصر مسافرت از شيراز به بعضى از نواحى ايران ، تا بازگشتم بهندوستان را برشته تحرير درخواهم آورد .\r\nنوشته‌هائى كه اخيرا از جانب مورير  ( M . r . Morier )  و ستوان ماكدونالد كينر  ( Macdonald Kinneir )  افسر پياده‌نظام مدرس انتشار يافت مطالبى بود كه دنيا انتظار داشت بعضى از مأمورين سياسى و نظامى كه اهل قلم و اديب بودند و در سالهاى اخير بدربار ايران اعزام شده بودند بنويسند تا اين نوشته‌ها ما را با وضع فعلى كشور شاهنشاهى ايران آشنا كرده بر دانش ما اضافه نمايد . گرچه اين آثار بجاى خود ارزنده بوده نويسندگان آن سعى نموده‌اند كيفيت و كميت كار خود را نيكو عرضه نمايند ولى من نيز در مدتى كه در ايران بودم به اين نوشته‌ها اكتفا نكردم و همانطور كه در صفحات گذشته مسطور است خود بتحقيق و تفحص پرداخته موضوعات لازم را با كيفيتى نيكو برشته تحرير درآوردم و لزومى نمىبينم با تكرار بعضى از مطالب ايشان بر قطر كتاب خود بيفزايم .\r\nدر مدت توقفم در شيراز فرصت مناسبى يافتم تا با ديدارى از نقاط ديدنى شهر\r\n\r\n","description":"","footnote":"","page_name":" 276 ","page_number":306},
  {"content":"\r\n\r\nاز وقت خود به خوبى بهره‌بردارى كنم . آثار و چيزهائى كه اصولا بيش از همه مرا تحت تأثير قرار داد باغ جهان‌نما و مقبره حافظ بود . باغ جهان‌نما را كريم خان زند وكيل - الرعايا برپا داشته و خانه‌هاى ييلاقى ( تابستانى ) آن دورنماى شهر و نواحى مجاور آن را بسى دلكش و زيبا ساخته است . از جمله عمارات زيباى آن بناى كلاه‌فرنگى است كه بخاطر شباهت به يكنوع كلاه بىلبه اروپائى « 1 » به اين اسم ناميده مىشود . مقبره حافظ دلگير و تاريك مىباشد و بعقيده من زيبائى ندارد ليكن سواد يكى از غزليات شاعر كه با طرح دلپسند ايرانى بر آن حكاكى شده كنجكاوى انسانرا برمىانگيزد .\r\nميگويند ( نميدانم تا چه حد درست باشد ) بهترين و قديمىترين نسخه كتاب شاعر در داخل مقبره نگهدارى مىشود . درخواست كردم آن را به من نشان دهند ولى در جواب گفتند كه مسؤول و مأمور حفاظت اشياء متبركه و قديمى بيرون رفته و غايب است . درخت سدرى كه مقبره را در سايهء خود پناه داده آدمى را غمگين ميسازد و سنگ مرمر قبر كه در معرض جريانات هوا است رنك سفيد خود را از دست داده پريده‌رنك مىباشد .\r\nروز يازدهم ژوئن در معيت دكتر كرميك  ( John Cmorick )  جراح نيروى نظامى مدرس و عضو وابسته ميسيون ژنرال مالكم از شيراز حركت كردم . در منزل اول به زرقان كه شهر كوچك و زيبائى است و درست در پاى كوهستانى عظيم بنا شده رسيدم و در منزل دوم بباغى در فاصله يك ميلى خرابه‌هاى پرسپوليس وارد شدم .\r\nبراى ديدار از آثار باستانى اين محل دو روز در آنجا توقف كرده عظمت و جلال شاهنشاهان ايرانرا بسيار ستودم . در منزل دوم از رود بندامير و از كنار پل نه دهانه‌اى آن‌كه فروريخته بود گذشتيم . عرض و عمق رود در اينجا كمتر از آن قسمتى است كه در ايالت كرمان از آن عبور كرديم . از پرسپوليس ببعد راه سرحد يا راه سردسير باصفهان را انتخاب كرده در روز بيست و هفتم ژوئن به آنجا رسيديم . از شيراز تا اصفهان ده منزل راه بود ، سه منزل در ايالت فارس و هفت منزل در ايالت اراك ( عراق ) . مرز دو ايالت در\r\n\r\n\r\n","description":"","footnote":"\r\n( 1 ) -  Cocked Hat \r\n","page_name":" 277 ","page_number":307},
  {"content":"\r\n\r\nامتداد مسير رودخانه‌اى است در شهر يزد خواست كه قسمتى از شهر نيز بر آن مشرف مىباشد . در اينجا يك كاروانسراى عالى و نوساز وجود دارد ولى بقيه كاروانسراهاى مسير مسافرت ما مخروبه است و يا وضعى نامناسب داشته رو بانهدام ميروند . گرچه اين ايام گرمترين فصل ايرانست ولى شبها بسيار خنك بود به حدى كه اغلب در مسافرتهاى شبانه مجبور ميشديم پياده شده چند ميل راه‌پيمائى كنيم تا گرم شويم .\r\nدر اصفهان 8 يا 9 روز توقف كرديم و در خلال اين مدت كاپتن كريستى از هرات و يزد باصفهان رسيده بما پيوست و معلوم مىباشد كه از اين ديدار بسيار مشعوف و خوشحال گرديدم . براى انسان بندرت اتفاق ميافتد كه شاهد چنين شور و احساساتى كه از ديدار دو دوست موفق و كامران بوجود ميآيد باشد بويژه كه اين ديدار غيرمترقبه شور و هيجان ما را باوج خود رسانده بود . كاپتن كريستى ناشناس وارد شده بقصر حاكم رفته بود تا بوى جا و مكانى داده شود . حاكم نيز دستور موافق ميدهد و يكى از ملازمان خاطرنشان ميسازد كه دونفر فرنگى در چهلستون « 1 » زندگى ميكنند و ميپرسد كه آيا كاپتن كريستى مايل است به آنها بپيوندد . كاپتن وقتى از وجود اروپائيان مطلع ميگردد بقصر چهلستون آمده كسى را نزد ما ميفرستد و درخواست مينمايد تا با يكى از ما دو نفر صحبت كند من براى ديدار او رفتم و از آنجا كه هوا كاملا تاريك بود چهره او را نديده ويرا نشناختم و كاپتن نيز از وضع لباسم پنداشت كه من ايرانى هستم . ولى پس از چند دقيقه مذاكره يكديگر را شناختيم و اين لحظه يكى از شيرين‌ترين لحظات عمرم بود .\r\nقسمت عمده وقت هرروز بديدار از قصور و ساير ديدنيهاى اين شهر بزرگ و باشكوه گذشت . در يكى دو قصر نقاشيهاى بسيار زيبا و تابلوهاى قشنك از آثار كار ايرانيها و اروپائىها ديديم . تابلوهاى كار ايرانيها از موضوعات تاريخى الهام مىگيرد و به ترتيبى كه مىگويند صورتها بوجه كاملى با اصل مطابقت دارد . آن‌طور كه من ديدم در اين تابلوها تصوير يكى دو جنگ به خوبى مجسم گرديده است و اگرچه بطور كلى از بسيارى از نكات اصلى و\r\n\r\n\r\n","description":"","footnote":"\r\n( 1 ) - يكى از قصورى كه اجازه داده شده بود من و دكتر كرميك در آنجا منزل كنيم .\r\n","page_name":" 278 ","page_number":308},
  {"content":"\r\n\r\nعلمى اصول تصوير مناظر و مرايا برى است با اين وجود ترتيب گروهها منظم و ايده درستى از لباس و اسلوب جنك را در دو قرن اخير در ايران نشان ميدهد . همچنين انتظام الدوله محمد حسين خان در اين اواخر قصرى زيبا ساخته كه آن را در 5 يا 6 سال پيش به شاه پيشكش نموده است و ساختمان آن اسلوب فعلى معمارى ايران را مشخص ميدارد . پنجره‌ها با بهترين نوع شيشه رنگى مزين گرديده و ابياتى در مدح شاه و آياتى از قرآن بر آنها ميناكارى و يا سياه‌قلم شده است . در زير اين قصر چند سرداب يا بهتر بگويم اطاق و آپارتمانهاى زيرزمينى وجود دارد كه در هنگام گرمى هوا در آنها سكونت مىكنند .\r\nبازارهاى اصفهان از همه بازارهاى ايران وسيع‌تر و بزرگتر و مفصل‌تر است ولى آنطور كه من ديدم بازار وكيل شيراز يا بازار جديد كرمان بهيچوجه از نظر شكل و اسلوب و زيبائى مصالح از بازار اصفهان كمتر نيست . تعدادى كارخانه شيشه‌سازى در اصفهان وجود دارد و ته قليانهاى بسيار زيبا در اين‌جا ساخته مىشود كه هنرمندان انگليسى مجبور بتحسين آن هستند .\r\nآقاى كرميك و كاپتن كريستى و من روز نهم ژوئيه از اصفهان حركت كرده مسافرت خود را دوباره شروع كرديم و سرانجام روز چهاردهم به شهر كاشان رسيديم .\r\nاين شهر كه در گذشته چيزى جز توده‌اى از خرابه‌ها و ويرانه‌ها نبود در سالهاى اخير بواسطه جدوجهد محمد حسين خان انتظام الدوله از جمله شهرهاى آباد ايران گرديده است . مصنوعات و كارهاى دستى عمده آن عبارتند از ظروف مسى و قالى و پارچه‌هاى رنگين و گلدار ابريشمى كه اجناس ابريشمى آن فوق العاده ظريف و زيبا است . من تعدادى شال‌گردن خريدم كه آنها را بتقليد از شالهاى كشمير ولى از جنس ابريشم ساخته بودند كه درخشندگى رنگ شالهاى كشميرى و براقى و لطافت و خوشرنگى و خوش‌نمائى كالاى ابريشمى را نيز دربرداشت .\r\nشهر كاشان در منتها اليه جنوبى بيابان كبير نمك كه از شمال تا كوههاى مازندران ممتد ميگردد قرار دارد . نوع خاك اطراف آن ماسه‌اى و پر از عقرب و رطيل مىباشد و فراوانى آنها و نيش عقرب كاشان ضرب المثل است .\r\n\r\n","description":"","footnote":"","page_name":" 279 ","page_number":309},
  {"content":"\r\n\r\nروزى كه در كاشان بودم خبرى بما رسيد كه ژنرال مالكم مايل است به زودى براى ملاقات و كسب اجازه رسمى و قبل از مراجعت ميسيون بهندوستان به اوجان كه در آن محل ، اردو يا اردوى سلطنتى برپا مىباشد عزيمت كند . با شنيدن اين خبر به قصد ميانه حركت كرده ده منزل فاصله كاشان تا قريه ميانه را در نهايت سرعت ممكنه طى نموديم . ميانه دهى است كه در پاى معبرى در قافلانكوه ( كوه ببران ) بنا گرديده است . در كف دره اين كوهستان رودخانه قزل‌اوزن ( رودخانه طلائى ) جاريست و پلى قديمى كه 8 دهانه مختلف الابعاد دارد ارتباط بين دو طرف رود را ممكن ميسازد .\r\nارتفاع پل زياد و تماشاى مناظر اطراف از روى پل بسيار بديع و دلپسند و زيبا مىباشد .\r\nبمحض پايين آمدن از معبر تعدادى برجهاى خرابه و ديوارهاى افتاده و شكسته و سالم در دست راست جاده مشاهده ميگرديد كه قسمتى از آنها از سنگ ساخته شده و قسمتى از جاده قديمى مجاور آن نيز سنگفرش مىباشد . اين بناها را شاه عباس اول شروع بساختمان كرده و سرانجام توسط شاه عباس كبير خاتمه يافته است . رود قزل‌اوزن مرز ايالت عراق و ايالت آذربايجان مىباشد .\r\nروزى كه بميانه رسيديم چاپار يا قاصد سواره‌اى را ملاقات كرديم و نامه‌هائى دريافت داشتيم كه بما دستور داده بودند از طريق نزديكترين راه و ميان‌بر و در مراغه كه در بيست فرسنگى جنوب‌غربى تبريز قرار دارد به ژنرال مالكم به‌پيونديم . طبق اين دستور از كوتاهترين راه و از مسير كوهستانى و ميان‌بر عازم مراغه شديم و پس از طى سه منزل راه ، يك بار ديگر خود را در ميان جمع ياران و اعضاء جامعه‌اى كه درست در هفت ماه قبل از بمبئى از آنها جدا شده بوديم يافتيم . بطوريكه كاپتن كريستى حساب ميكرد در طول اين مدت مسافتى بيش از دو هزار و دويست و پنجاه ميل مسافرت كرده بود درحالىكه طول جمع مسافرت من به دو هزار و چهار صد و دوازه ميل بالغ ميگرديد .\r\nكاپتن كريستى از جانب دولت عليه بريتانيا و هيأت سياسى و بموجب قرارداد فيما بين دولت بريتانيا و دربار ايران در اين كشور باقى ماند تا بعنوان يكى از افسرانى\r\n\r\n","description":"","footnote":"","page_name":" 280 ","page_number":310},
  {"content":"\r\n\r\nكه بموجب يكى از مواد اين قرارداد براى سازمان‌دادن به ارتش ايران مىبايست خدمت كند انجام‌وظيفه نمايد . مدت پنج شش روزى كه ژنرال ملكم در مراغه متوقف گرديد كاپتن كريستى فرصتى يافت تا خاطرات مسافرت خويش را باختصار و عجولانه ولى بطور كامل برشته تحرير درآورد . بپاس دوستى و رفاقت با او شرح مختصر مسافرت ويرا بعنوان بخشى ضميمه به سفرنامه خود افزوده‌ام تا شايد اگر زنده بهندوستان بازگردد امكان و فرصت آن را بيابد كه اين شرح مختصر را توسعه داده و كامل نمايد « 1 » و آن را بشكلى درآورد كه مستقلا قابل انتشار باشد .\r\nهيأت روز هشتم اوت از مراغه حركت و از طريق راه صحنه و كرمانشاه در روز بيستم سپتامبر به بغداد رسيد و از آنجا با قايق از سفلاى دجله و شط العرب ببصره رسيد .\r\nمن بخاطر خدمات عمومى مجبور شدم سه ماه در آنجا بمانم و آنگاه در ششم فوريه 1811 پس از سيزده ماه و چند روز كه از بمبئى خارج شده بودم به آن بندر وارد شدم .\r\n\r\n\r\n","description":"","footnote":"\r\n( 1 ) - متاسفانه كاپتن كريستى در حمله قواى روس بر اردوى ايران در شب سى و يكم اكتبر 1812 كشته شد . هرگز مرگ افسرى به قدر او از جانب همه با تأسف تلقى نشده است و هيچگاه كسى به قدر او در دوره زندگى محترم و مورد محبت نموده است . استعدادات و شايستگى خدمات وى در عاليترين مدارج بوده مرك نابهنگام او نه‌تنها فقدان عظيمى براى دوستان فراوانش بود بلكه ضايعه‌اى جبران‌ناپذير براى مردم و مملكتش محسوب شد .\r\n","page_name":" 281 ","page_number":311},
  {"content":"\r\n\r\n\r\nبخش ضميمه خلاصه وقايع مسافرت كاپتن كريستى پس از جدائى از ستوان پاتينجر\r\nبيست و دوم مارس - در بيست و دوم مارس از نوشكى خارج شده پس از عبور از تپه ماسه‌هاى كوچك مسير راه در كنار بركه‌اى از آب و باران كه با همه آلودگى و كثافتش تازه بود بانتظار وصول جمعه خان توقف كردم .\r\nپس از يكساعت جمعه خان كه شترش به زودى پيدا شده بود رسيد و آنگاه دوباره حركت كرديم . جمعه خان و رفقايش گفتند كه از رفاقت آنان مطمئن و آسوده‌خاطر باشم زيرا اينك همه ما با يكديگر برادر مىباشيم . پس از عبور از زمين هموار و نمكزارى كه از بالاى گردنه كوهستان بمانند آب مينمود در فاصله چهارده ميلى و در پاى تپه‌اى براى صرف غذا توقف كرديم . آب آن محل شورمزه بود ليكن بوته و علوفه كافى براى چران اشتران وجود داشت . پس از خوردن غذائى عجولانه از نان و خرما دوباره به سمت مغرب حركت كرديم تا هرچه زودتر از بيابان نمك بگذريم .\r\nراهنماى ما مجبورمان ميكرد بسرعت و باشتاب حركت كنيم . او مىگفت در همان هنگام كه از تومان خارج شده‌ايم دشمنان ما نيز از تومان خارج شده خواهند كوشيد كه از طريق راه ديگرى خود را براى غارت ما بصحرا برسانند .\r\nدر حدود ساعت 10 شب نورى را از دور ديديم و به زودى بكلبه چوپانى رسيديم كه اطراف محوطه خود را براى حفاظت گله‌اش با بوته‌هاى خشك معجربندى كرده\r\n\r\n","description":"","footnote":"","page_name":" 282 ","page_number":312},
  {"content":"\r\n\r\nبود . چوپان فرشى گسترد و بعد از سلام و تعارفات معمول بما گفت كه سى نفر افغان مدتى پيش آنجا آمده در جستجوى ما بودند و چون دانسته‌اند كه هنوز به آن حوالى نرسيده‌ايم براى اشغال گردنه‌اى بسوى كوهستان حركت كرده‌اند . سپس مرد چوپان دوغ برايمان آورد و من بزى از او خريدم كه همراهان آن را در طرفة العينى كشتند و پختند و بلعيدند . پس از صرف غذا چند ميلى پيش رفته پس از انحراف از راه در مزرعه كوچكى كه در آن جو كاشته بودند براى استراحت دراز كشيديم .\r\nبيست و سوم مارس - پيش از طلوع آفتاب برخاسته به سمت مغرب حركت كرديم و از سرزمينى كه روزگارى آباد بوده و اينك به علت خشكسالى بيابان و لم يزرع شده بود عبور كرديم . براى صرف صبحانه در كنار خرابه‌هاى غلام شاه ، يا بهتر بگويم قسمتى از بقاياى يك شهر قديمى توقف نموديم . در اينجا آب‌انبارى كوچك از آب باران يافتيم و پس از دو ساعت استراحت به راه خويش ادامه داديم . در سمت راست راه تپه ماسه‌ها در نزديكى ما قرار دارند و اراضى دست راست آن را دق مىنامند كه بسيار عريان و هموار است . در مسير راه از حوالى تومانى از بلوچها و از كنار گله‌هاى آنان رد شديم ولى از ترس دسته‌اى كه در تعقيب و در جستجوى ما بودند جرأت نكرده نزد آنان رويم . ناگهان باران و رعدوبرق و بادى شديد شروع شد و طوفان ماسه‌ها را به هوا بلند كرده بر سر و روى ما مىكوبيد . از شدت طوفان مجبور شديم بديواره خشكرودى پناه برده چند ساعتى پشت بباد خود را در آنجا در امان نگهداريم . پس از آرامش طوفان و صاف شدن هوا از پناهگاه خارج شده پس از طى مسافتى كوتاه براى استراحت و خواب توقف كرديم .\r\nبيست و چهارم مارس - پس از صرف شام و چند ساعت استراحت برخاسته سوار شديم و در هواى سرد كه كمى باران و مه نيز وجود داشت تا ساعت 7 صبح كه براى صبحانه توقف كرديم پيش رفتيم . سلسله جبالى در روبرو و تپه‌اى جالب و مخروطى شكل بنام مك رستم در فاصله ده ميلى دست چپ ما قرار داشت . پس از صرف صبحانه\r\n\r\n","description":"","footnote":"","page_name":" 283 ","page_number":313},
  {"content":"\r\n\r\nبه سرزمينى سنگى و محكم و هموار رسيديم كه در آن اثرى از گياه نبود و در آن همچنان ميرانديم . كوهستان روبرو نزديك ميشد و ديديم كه خلنگ‌زار و بوته زارى در پاى آن ظاهر ميگردد و من بعشق وصول به آن شتر خود را سريع و يورتمه ميراندم .\r\nبه زودى به اين منطقه رسيده در ميان انبوه درختچه‌هاى كوتاه و درختان بلند توقف كرديم . دو سه بلوچ را به جستجوى آب فرستاديم و اين مردان خستگىناپذير به زودى بازگشتند و گفتند در فاصله دو ميلى محل توقف ما تومانى از بلوچها و گوسفندان آنها يافته‌اند كه در آن تومان آب باران تازه و خوب فراوان يافت مىشود و نيز بزى بعنوان پيشكش و هديه براى جمعه خان آوردند زيرا به مردم تومان گفته شده بود كه اين كاروان عازم زيارت مىباشد . اين جنگل را چاگى  ( Chaguy )  مينامند و مراتع آن بسيار غنى و پربركت است . بفاصله يك روز راه از اين محل و در سمت جنوب آن آبگيرهائى كم‌عرض ولى عميق از آب‌شور يافت ميشوند .\r\nبيست و پنجم مارس - بخاطر چراى اشتران و سير شدن آنها تا نيمروز در اين محل مانديم . گرچه فقط چند ساعت با لباس و سلاح و آماده‌باش خوابيديم ولى استراحت خوبى بود و پس از اين استراحت كوتاه تجديد قوا كرده سرحال و بانشاط گرديديم .\r\nدر حدود ساعت يك بعدازظهر سوار شده به زودى وارد كوهستان روبرو شديم . اين جبال دايره‌وار از ناحيه خاران باينجا ميرسد و بفاصله نزديكى از گردنه‌اى كه از آن گذشتيم ، و در شمال آن پايان مىيابد . تمام سرزمين سمت راست صحرائى است كه تا قندهار ادامه دارد . بعدها فهميدم كه دو گردنه و يا معبر در اين كوهستان وجود دارد .\r\nگفته ميشد معبر شمالى كه در خط عبور ما قرار داشت توسط افغانها اشغال گرديده است و ما براى احتراز از برخورد با آنان كوهستان را دور زده بمعبر سمت چپ رفتيم و با دو برابر كردن راه عبور معمول اين تپه‌ها ، براهى موازى راه اول رسيديم و در روز سوم به محل كوچن  ( Koochen )  وارد شديم .\r\n\r\n","description":"","footnote":"","page_name":" 284 ","page_number":314},
  {"content":"\r\n\r\nبيست و هفتم مارس - در اين نواحى آب شيرين فراوان است . در هرروز از راه - پيمائى در ناحيه‌اى كه به آن پشت كوه مىگويند گله‌هائى از گوسفندان و بز ديدم . در روز بيست و هفتم بدسته‌اى از بلوچها برخورديم كه از شمال ميآمدند و زن و بچه و چادر و گله همراه داشته بكوهستان مكران ميرفتند . آنها گفتند كه از گرم‌سيل فرار مىكنند زيرا شنيده بودند كه فاتح خان مباشر يا وزير شاه كابل در راه خودش از قندهار بان سرزمين وارد ميگردد .\r\nبيست و هشتم مارس - پيش از طلوع خورشيد حركت كرده پس از عبور از تپه ماسه‌هاى روان و طى مسافت كوتاهى در جهت شمالغربى براى صبحانه در محلى بنام ممو  ( Mummoo )  توقف كرديم . اسم اين مكان از نام پيرى مشهور به ملك ممو كه در آنجا مدفون مىباشد گرفته شده است و متوليان بلوچ آن بخاطر خوشبختى و سلامتى ما درخواست صدقه و نذرونياز كردند . بلوچها از من و جمعه خان آمرانه و به نسبت تعداد اشتران كاروان تقاضاى آرد و خرما كردند و هنگامى كه نان نيز پخته شد به همان نسبت بهر نفر نان داده شد . آنها و كاروانيان ما جز جمعه خان و يكنفر ديگر كه هنوز بچه و جوان به حساب ميآمدند در انجام فرايض دينى و نماز در زيارتگاه وقت‌شناس و دقيق بودند . در ممو آب خوب بدست نميآمد ولى در بعدازظهر و پس از طى 7 ميل در جهت مغرب به محلى بنام كلچى  ( Kulchee )  رسيديم كه همچنان بخاطر مقر پيرى مقدس مشهور بود . در اينجا چاه آبى كوچك با آب گوارا وجود داشت و معتقد بودند كه همان پير مقدس نيزه خود را در سنگ فروبرده و بجاى آن اين آب شيرين و گوارا بيرون زده است . اين محل را پس از صرف نهار ترك كرديم و وقتى هوا كاملا تاريك شد در انتهاى چهارمين ميل شمالغربى به جهت استراحت و خواب توقف نموديم .\r\nبيست و نهم مارس - دوباره با تپه ماسه‌ها مواجه شديم و پس از طى 12 ميل از ميان تپه‌ها و بوته‌هاى گز ، جهت صرف صبحانه توقف كرديم . در اينجا شتران بىبارى را ديديم كه از گرم‌سيل بازميگشتند . پس از صبحانه راه‌پيمائى پرزحمت و سختى در سرزمينى ناهموار و ناجور و پوشيده از ماسه و سنگريزه و قلوه‌سنك شروع گرديد . پس از طى 15\r\n\r\n","description":"","footnote":"","page_name":" 285 ","page_number":315},
  {"content":"\r\n\r\nميل در كنار تپه ماسه‌هاى كم‌ارتفاع پياده شديم . اين راه‌پيمائى خسته‌كننده‌ترين و سخت‌ترين مسافرتى بود كه تابحال نموده بودم . اگرچه رود هيرمند نزديك بود ولى در طول 45 ميل از مسير مسافرت اصلا منبع آبى وجود نداشت و فقط اميدوار بوديم كه اين رودخانه در موقع گرفتارى و تشنگى و خستگى جبران خطر خواهد نمود .\r\nسىام مارس - امروز صبح زود حركت كرديم و از تپه ماسه‌ها در جهت شمالغربى پائين آمده به زودى بصحرائى سنگريزه‌اى و سخت رسيديم . در ميل يازدهم بساحل هيرمند  ( HELMIND )  وارد شده از طريق شكافى در آن پيش رفته بدره‌اى داخل شديم كه عرض آن بين 5 / 1 تا دو ميل بود . رود هيرمند در كف اين دره جارى بوده از ميان جنگلهاى انبوه و زيباى گز ميگذشت . در اينجا در كنار رودخانه توقف كرده تمام سختىهاى گذشته را فراموش كرديم . مردان ما به نان پختن شروع كردند و خود را براى صبحانه آماده نموديم .\r\nفاصله نوشكى تا رود هيرمند آن‌طور كه من تخمين ميزنم 191 ميل است كه ما آن را در نه منزل يا در نه روز طى كرديم . سه منزل اول طولانىتر ( هريك 25 ميل ) و در روز يا منزل دوم آب باران تازه تحصيل مىشود و راه نيز بيشتر از روى ماسه‌هاى سخت ميگذرد . منزل چهارم كوتاه‌تر و پنجم و ششم طولانىتر و در مسير آن آب كافى يافت مىشود و راه اگرچه ناهموار و كوهستانى است ولى سخت و خسته‌كننده نميباشد . منزل هفتم تا كلچى خيلى طولانى و خسته‌كننده است و عبور از آن بخاطر وجود تپه ماسه‌هاى روان و همچنين آب كم و ناگوار بسيار دشوار مىباشد . آخرين منزل كوتاه و 11 ميل است . ما بايد سه منزل اخير را در دو روز طى ميكرديم و باين‌ترتيب مىتوانستيم در هرروز 32 ميل مسافرت كنيم . در تمام طول راه براى اشتران علوفه و بوته و خار وجود دارد و در دق چاگى و بولو  ( Booloo )  گوسفند يافت مىشود .\r\nرود هيرمند از قندهار و در جهت جنوب‌غربى و غرب تا سيستان جارى است كه از دوشك ببعد بمسافتى معادل چهار روز راه ، تپه‌هائى را دور زده و سپس تشكيل درياچه‌اى ميدهد .\r\n\r\n","description":"","footnote":"","page_name":" 286 ","page_number":316},
  {"content":"\r\n\r\nدر ناحيه پلالك  ( Pullaluk )  عرض آن در حدود 400 يا رد و بسيار عميق بوده آب آن مطبوع و گوارا و صاف است . در حدود نيم ميل از كنار رود را با آبيارى كشت ميكنند و پس از كشتزارها با عبور از صخره عمودى دره رودخانه ، صحراها شروع ميشوند . سواحل رود از انبوه گز و علوفه كافى براى چراى گاو و گله‌ها پوشيده شده است . اينك قندهار در فاصله 7 منزلى ما واقع است . سرزمين بين قندهار و رودخانه بسيار عريان بوده از انبوه راهزنان و غارتگران پر مىباشد . در طول روزى كه در مسير ساحل رود راه خود را ادامه مىداديم از كنار خرابه‌هاى دهات و قلاع متعدد گذشتيم . شب‌هنگام در جنگل و در نزديك دهى از افغانها توقف كرديم كه اهالى آن از مشاهده دودى كه از آتش نان پختن ما برميخاست بوجود ما پى برده بودند و ميخواستند ضمن غافلگيرى ما را بحيرت وادارند .\r\nتقريبا بخواب رفته بوديم كه يكى از مردان مراقب كاروان با ديدن دزدان بيدارباش كشيده وجود بيگانگان را اطلاع داد و پس از بحث و مجادله‌اى كه بين ايشان و افغانها گذشت تن بسازش و رفاقت دادند .\r\nسى و يكم مارس - امروز به رودبار رسيديم و در تومان لنيار خان  ( Lunyarkhan )  رئيس طايفه توكى بلوچ منزل كرديم . او مردى آراسته و مقبول و جوان است و افراد ايل او از بلوچهائى كه در نوشكى ديدم و اينها خود نيز شعبه‌اى از ايشانند آراسته‌تر و سالمتر و بهترند . اينجا خود را زوار كعبه جا زدم اگر چه فكر ميكنم كه رئيس طايفه تصور ميكرد كه يكنفر فارسى ( ايرانى ) در لباس مبدل هستم .\r\nاول آوريل - امروز پس از عبور از گدار رودخانه هيرمند در نزديك رودبار ( پس از دو كوشش ناموفق ) وارد خاك سيستان شديم . شب‌هنگام در خرابه‌هاى شهرى بسيار بزرگ بنام پولكى  ( Poolkee )  خوابيديم . در اينجا معدودى از مردم كه در خرابه‌ها سكونت داشتند كوشش نمودند شتران مرا بدزدند ولى فقط موفق شدند شتر راهنمايم يعنى جمعه خان را ببرند .\r\n\r\n","description":"","footnote":"","page_name":" 287 ","page_number":317},
  {"content":"\r\n\r\nدوم آوريل - امروز صبح بسيار زود سوار شده حركت كرديم زيرا در نظر داشتم قبل از تاريك شدن هوا به لم‌در  ( Llumdar )  برسم ليكن وقتى در 5 بعداز - ظهر بيكى از تومانهاى خان جهان خان سردار رسيديم همراهانم گفتند در نظر دارند پيش‌تر نروند و شب را به مسافرت ادامه ندهند و من مجبور بودم تسليم شوم ولى با همه احوال ايشانرا تهديد كردم بنوشكى باز خواهم گشت و فقط توانستم آنقدر تأثير داشته باشم كه براى چند ساعت لنگ كنند و در نتيجه صبح بعد در روشنى روز خود را در نيم ميلى لمدر يافتم . بموجب توصيه راهنمايم در همين‌جا توقف كرده شخصى را بدنبال تالداس  Thalldass  هندوئى كه به او سفارش شده بودم فرستادم و وى نيز در حالىكه بر اسبى كوچك و كوتاه‌قد سوار بود حاضر شد . او را بگوشه‌اى خلوت برده گفتم از نوكران سوندرجى مىباشم و بر سر او حواله‌اى معادل 200 روپيه و توصيه نامه‌اى دارم كه در آخر نامه را نيز به او تسليم داشتم . تالداس پس از مداقه و مطالعه نامه در جواب گفت پولى كه از آن صحبت كرده‌اى حاضر است و آمادگى خود را نيز براى هرنوع خدمت ديگر اعلام كرد ولى اظهار داشت اهالى اين شهر همه سارق و راهزنند و شما بايد از دست اين بلوچها به سلامت رهائى يابيد و براى اين كار بايد واقعا قيافه زوار حاجى را به خود بگيريد و من ميدانم فقط در اين صورت بشما كمك كرده و راهنمائى در اختيارتان خواهند گذشت . من فورا نزد رفقاى خود بازگشتم و به آنها تحف ناچيزى ارزانى داشته و جمعه خانرا مرخص كردم . آنگاه سوار بر شتر و با تالداس به شهر كوچك لم‌در وارد شدم و شب‌هنگام نيز در خانه تالداس ماندم .\r\nسوم آوريل - صبح به قصد ديدار رئيس كه خان جهان خان ناميده ميشد رفتم و چون به او گفته بودند كه حاجى و زوّار هستم با ادب و مهربانى بسيار مرا پذيرفت . او لباسى زيبا دربر داشت و بسيار خوش‌پوش بود و پنج شش نوكر از وى پذيرائى ميكردند . كليه سركردگان و مردم نواحى اطراف و سرزمينهاى مجاور از اين رئيس در وحشت مىباشند و او از طريق غارت و راهزنى امرارمعاش مىكند و اراضى آباد وسيع در اختيار نداشته\r\n\r\n","description":"","footnote":"","page_name":" 288 ","page_number":318},
  {"content":"\r\n\r\nو حدود قدرت حكومت وى نيز كوچك است .\r\nچهارم آوريل - در جريان روز به حساب خود با تالداس رسيدگى كردم و او از اينكه توانسته راهنماى خوبى براى من فراهم كند بسيار خوشحال بود . بجبران زحماتى كه به او داده بودم تحفه‌اى تقديمش كردم و اسباب كار و وسايل و خلاصه همه چيز را براى حركت هرچه زودتر فراهم نمودم .\r\nسيستان ناحيه كوچكى است در سواحل هيرمند كه وسعت آن از 500 ميل مربع افزون نمىباشد . حدود آن از سمت شمال و شمال‌شرقى بخراسان و از مغرب به پرشيا  ( Persia )  و از جنوب و جنوب‌شرقى بواسطه صحرائى غيرمسكون از مكران جدا مىشود . تنها قسمتهاى مسكونى فعلى سيستان سواحل رود هيرمند است . بستر رودخانه هرسال فرومىنشيند و صحرا نيز از هرطرف بر آن مسلط شده پيش‌رفت نموده مسير آن را تغيير ميدهد .\r\nدر واقع از شهر رودبار بسرزمين سيستان وارد شديم . در اينجا سواحل رود به خوبى و كامل زير كشت گرفته شده حاصلخيز و پرثروت مىباشد ، خاكى خوب و نرم و غنى دارد كه از آب رودخانه آبيارى ميگردد ليكن حداكثر عرض جلگه حاصلخيز باريك ساحلى از دو ميل تجاوز نميكند و از آن ببعد پس از عبور از صخره‌هاى مرتفع اطراف دره رود ، از هرطرف ، بيابان گسترش مىيابد . صحراهاى اطراف همه هموار بوده آب و گياه ندارد از سمتى تا شاهراه هرات بقندهار محدود شده و از طرفى براهى كه ستوان پاتينجر از طريق آن از نوشكى به ديزك و بمپور رفت ميرسد . گرچه اين سرزمين امروز توسط افغانها و بلوچهائى كه در چادرهاى نمدى بسر مىبرند اشغال شده معهذا هنوز آثارى از تمدن و تمول قديم به چشم مىخورد - از جمله خرابه‌هاى دهات و قلاع و اسياهاى بادى بر سر راه رودبار تا دوشك پايتخت سيستان كه حالا باحترام پسر بزرگ رئيس به آن جلال‌آباد مىگويند .\r\nاولين جائى كه جلب‌توجه مىكند كيقباد است كه بفاصله 5 ميل از رودبار واقع است .\r\n\r\n","description":"","footnote":"","page_name":" 289 ","page_number":319},
  {"content":"\r\n\r\nاينجا سابقا محل سكونت و زندگانى شاه كيخسرو بوده است . اگرچه جز خرابه‌هاى چند جان‌پناه و برجهاى قلعه مربع‌شكل كوچك و ديوارهاى گلى بناهاى مجاور آن‌كه سابقا توسط مادر شاه كيخسرو مسكون گرديده بود آثارى برجاى نبود .\r\nپس از عبور از رودخانه به محلى بنام سناباد  ( Snabad )  در ساحل شمالغربى آن رسيديم . گرچه اين شهر مربوط به ادوار اخير است ولى گفته ميشد كه از قديم بوسيله اعراب مسكون گرديده بود . در نتيجه اشتباه راهنمايم ، براى رسيدن به پولكى به طول 25 ميل ، از راه بيابان عبور كردم و بالنتيجه فرصت ديدار شهر قلعه‌پوت  ( Kuleaput )  واقع در كنار رودخانه را از دست دادم . ميگفتند كه قصرى قديمى در آنجا به خوبى باقى مانده است ولى نتوانستم بوسعت شهر و زمان پيدايش آن آگاهى حاصل نمايم .\r\nپولكى بقاياى شهر بزرگ و آبادى را نشان ميداد ، خرابه‌هاى ديوار شهر و خانه ها و باغهايش اقلا 16 ميل مربع وسعت داشت .\r\nسواحل هيرمند در اينجا پردرخت و آباد مىباشد و مراتع پرعلف و عالى براى چراى گوسفندان كه من گله‌هائى بزرگ در آن ديدم داشت . عرض رودخانه در حدود 200 يا رد و غيرقابل‌عبور و فوق العاده خوش‌منظره است . در اينجا نزد تومانى از بلوچهاى مهمان‌نواز نوشيروانى مانديم . اين افراد امنيت و سلامت اشتران ما را بخاطر فراوانى راهزنان و غارتگران تضمين نميكردند و چون در ميان جمع راهزنان و در ناامنى قرار داشتيم مجبور بوديم قسمتى از افراد گروه را براى تأمين خود و كاروان آماده و گوش‌بزنگ مراقب نمائيم .\r\nلم‌دار توسط خان جهان بنا شده مسكون گرديده است . گرچه خان مشهورترين راهزن و غارتگر اين سامان بوده وحشت و دلهره او در دل تمام كاروانيانى كه بين قندهار و هرات سفر مىكنند وجود دارد معهذا سرزمين سيستان در اينجا شكل تازه‌اى به خود مىگيرد . بجاى كشت و زرع اراضى باريك كنار رود كانالهائى عريض حفر شده و آب بر اساس عدالت و قدرت و دقت خان بر اصولى استوار و صحيح در اراضى تقسيم شده و\r\n\r\n","description":"","footnote":"","page_name":" 290 ","page_number":320},
  {"content":"\r\n\r\nرويهمرفته بايد گفت اگرچه رئيس لم‌دار غارتگرى بيش نسبت ولى نسبت بهمسايگان عاليترين و بهترين مزارع و برداشت بيشترين محصولات كشاورزى را دارد .\r\nروز ششم و هفتم باتفاق تالداس در لم‌در ماندم و پس از طى چهار ميل به شهر جلال آباد كه در حال به آن دوشك هم ميگفتند راندم . خرابه‌هاى شهر قديم دوشك به اندازه مساحت شهر اصفهان وسعت داشت . اين شهر نيز به همان طريق ساير شهرهاى سيستان ساخته شده است . ديوارها از آجر نيم‌پخته ، سقف خانه‌ها گنبدى و اغلب دوطبقه مىباشند . شهر تازه جلال‌آباد پاكيزه است و وضع خوبى دارد و دو هزار خانه و بازارى قابل توجه دارد .\r\nحكومت شهر در دست بهرام خان كيانى كه از خانواده‌اى قديمى و مستقل مىباشد قرار دارد ولى عايدات ساليانه وى از سى هزار روپيه تجاوز نميكند و قدرت جلوگيرى از تاراج خان جهان را ندارد . از دوشك تا كرمان در پرشيا براى يك اسب‌سوار بيست روز راه است و همانقدر نيز تا يزد ، از مسير صحرائى خشك و كم‌آب . اين راه از قاين ( شهرى مشهور بخاطر كارگاههاى قالىبافى ) و خبيص كه از آن اطلاعى كسب نكردم ميگذرد .\r\nهشتم آوريل - با اجازه رفيق موافق و مهربانم ، تالداس ، امروز ساعت 8 صبح از دوشك خارج شدم . راهنمايم بنام ملا غنى مردى افغان از قبيله غلجائى و از مردم جوين  ( Joaeen )  شخصى مطلع و اهل صحبت و معاشرت و بسيار خوش‌اخلاق و بشاش بود .\r\nآنچه كه مرا بتعجب و تحسين واداشت آن بود كه وى گذشته از اين صفات و مكارم اخلاقى مردى شجاع و سواركارى شايسته و لايق نيز بود و در برابر بلوچهاى تنبل و بطئى الحركت و كم جنب‌وجوش واقعا نقطه متناقضى مينمود . پس از عبور از قراء كوچك اكبر و دولت‌آباد بفاصله 25 ميل از دوشك و در شمال آن از خاك و محدوده سيستان خارج شده به سرزمين خراسان وارد شديم . در اين قسمت از راه از سرزمينى سخت و عريان و صحرائى كه سربالائى كم‌شيبى داشت ميگذشتيم . در سراسر پيش از ظهر با يورتمه‌اى\r\n\r\n","description":"","footnote":"","page_name":" 291 ","page_number":321},
  {"content":"\r\n\r\nآرام 25 ميل پيش رفته و وقتى به خرابه‌هاى شهر قديم پيشاوران  ( Peshawuroon )  كه فوق العاده وسيع است رسيديم به طول بيش از 5 ميل ، درست از ميان اين خرابه‌ها گذشته و كمى دور تر از خرابه‌هاى پيشاوران به مقبره سيد اقبال كه در حوالى آن چشمه گوگردى پرآبى وجود داشت وارد گرديديم . اينجا براى كاروانى مقتدر و پرجمعيت توقفگاه و منزلگاه خوبى است و چنين گروههائى در همين مكان بار مىاندازند ولى از آنجا كه نه تعداد ما كافى بود و نه قدرت ما ، باندرز راهنمايم به حركت ادامه داده پس از 34 ميل پيشروى از خرابه‌هاى شهر قديم جوين در « 1 »  ( zillah of oke )  توقف كرديم . در اينجا چهارپايان را در خرابه‌ها خوابانده خود در پناه ديوارها بدون صرف شام به قصد خواب دراز كشيديم . علت بىشامى آن بود كه ميترسيديم اگر آتشى برافروزيم بنشانى دود آتش راهزنان و سارقين فراوانى كه در اين سرزمين در جستجو و تقلا هستند ما را يافته و بكشتار و غارت اموال ما بپردازند .\r\nنهم آوريل - امروز صبح به قلعه رفتيم و در منزل راهنمايم فرود آمدم . افغانها براى ديدار من كه وسيله ملا بعنوان سيدى زوار به آنها معرفى شده بودم اجتماع كردند .\r\nايشان از ملاقات با من بسى خوشحال بودند و نهايت لطف و مهربانى و توجه را مرعى ميداشتند و سرانجام سؤال كردند از كدام گروه سيدها هستم و من در جواب گفتم سيد قريشى ميباشم . اينك راهنمايم گوسفندى كشته بود و من پس از مدتى كوتاه بهمراه شتربانان و ملاقاتيان بر سر كاسه‌اى بزرگ از آبگوشت نشستيم . وقتى صبحانه تمام شد وانمود كردم از سواركارى و مسافرت خسته و كوفته‌ام و دراز كشيدم و ملاقاتيان چون چنين ديدند رخصت گرفته خارج شدند و بدين‌ترتيب از دست مزاحمت آنان خلاصى يافتم . تقريبا روز بعد تا موقعى كه راهنمايم توصيه‌نامه‌اى جعلى از جانب محمود خان غلجائى بعنوان مردى افغان در شهر فراه فراهم كرد به همين منوال گذشت .\r\n\r\n\r\n","description":"","footnote":"\r\n( 1 ) - ناحيه اوك ( مترجم )\r\n","page_name":" 292 ","page_number":322},
  {"content":"\r\n\r\nجوين از محال ناحيه اك  ( Oke )  قطعه زمينى حاصلخيز است كه در تپه‌هاى متعددى محصور بوده و رودخانه‌اى كه در آنجا از كوهستان خارج مىشود تمام دره را مشروب مىكند .\r\nدر اينجا آسياهاى بادى افقى به جهت بالا كشيدن آب و نيز خرد كردن و آرد نمودن غلات فراوانند . قلعه آن شبيه كليه قلاع ايرانيانست ، ديوارها بلند و كم‌استقامت و باريك بوده چند برج مدور دارد و تمام قلعه از خارج با خندقى كم‌عرض و كوچك محصور است . مردم جوين زير فرمان محمود خان رئيس ايل غلجائى بسر مىبرند . خان در درگ  ( Durg )  ، قلعه‌اى در فاصله دو ميلى جوين ، بسر مىبرد . رئيس چهار صد اسب دارد و همه از او در سرتاسر اين ناحيه حساب مىبرند . پس از تهيه نامه و ممهور نمودن به مهر محمود خان شب را در خارج از قلعه خوابيديم و صبح بعد مسافتى كوتاه در جهت شمالشرقى رانديم . در ميل پانزدهم به چشمه آب گوارائى رسيده و دو سه ساعتى در كنار آن متوقف سپس ده ميل ديگر به جلو رانديم و در معبر خشكرودى بار انداختيم . گرچه مجاور دهى بنام الياس‌آباد بوديم ولى در آن محل بوته و علوفه‌اى براى چراى اشتران نيافتيم .\r\nدهم آوريل - امروز به فراه رسيديم و يكسر به خانه ابراهيم خان كه توصيه‌نامه‌اى مجعول بر او داشتم رانديم . ابراهيم خان از منزل بدر آمد و پس از خواندن آن نامه دستور داد فرشى گسترده از ما پذيرائى و مهمان‌نوازى مفصلى كردند . گرماى روز را در باغ او و در زير سايه درختان گذراندم و كسى مزاحم ما نشد . هنگام ظهر ميزبان و برادرش بما پيوست و باتفاق غذا خورديم . غذاى ظهر عبارت بود از سوپى كه در كاسه و ظرف مخصوص افغانى پر كرده بودند و مقدارى آبگوشت افغانى .\r\nشب‌هنگام ملائى بديدارم آمد و چون ميدانستم مزاحم خواهد شد وانمود كردم خوابم مىآيد و به قصد استراحت از جاى برخاستم . او ديد كه من به سروگردن و طوق و دهان بچه‌ها فوت مىكنم و اين همان كارى بود كه يك سيد مىتوانست با انجام آن به - ديگران سلامتى و روحانيت ببخشد و ملا كه مايل بود بهر ترتيب شده با من وارد بحث و گفتگو گردد اظهار داشت كه بنشينم زيرا آمده است تا با من محاوره كرده كسب فيض نمايد .\r\n\r\n","description":"","footnote":"","page_name":" 293 ","page_number":323},
  {"content":"\r\n\r\nملا كتابى قطور و بزرك زيربغل داشت و راهنمايم در مورد مالى كه بطريقى بدست آورده بود سئوالى كرد و ميخواست . بداند كه طريق تهيه آن مال مشروع مىباشد و يا نه و خلاصه مال مال حلال است يا حرام . ملا در جواب شرايط و قوانين حلال بودن را توضيح داده و تفسيرات شرعى را بيان ميكرد و ضمنا ناگهان اضافه نمود كه در برابر چنين سيد جليل القدرى او نبايد چيزى بگويد و به همين جهت به آنچه بيان مىكند صددرصد اطمينان ندارد و بعد رو به من كرد و پرسيد كه آيا نظر شرعى كه داده است درست مىباشد يا نه .\r\nمن بدون تفكر و به علامت تاييد سرم را تكان دادم و وقتى چنين كردم ناگهان ضمن اينكه از من مىپرسيد شيعه هستم يا سنى زبان باعتراض گشوده بر من حملاتى سخت روا داشت .\r\nدر جواب گفتم شيعه مىباشم و با گفتن آن دوباره كلام مرا تكرار كرد و گفت صحيح نبود كه سيدى شيعه چنين جوابى بدهد . در اين مباحثه من باخته بودم و براى رهائى از دردسر برگشتم تا با مردمى كه مىگفتند اميدواريم از اين بحث رهائى يا بى وارد گفتگو شوم ولى ملاى مصر به اين سادگىها ساكت نميشد و پس از يك وقفه كوتاه با آرامش و متانت فوق العاده‌اى گفت : شايد سئوالى را كه از شما كرده‌ام به خوبى نشنيديد ، اگر اجازه بفرمائيد ، دوباره آن را تكرار مىكنم و دوباره سئوال خود را تكرار كرد . من به زبان هندى به او جواب دادم كه مطالب وى را به خوبى درك نميكنم و لذا نميتوانم عقيده خود را كامل و صريح و درست درباره موضوعى كه مطرح نموده است بيان دارم . سپس ملا روى به غنى راهنمايم كرد و بتصور اينكه من فارسى نميدانم به او گفت تا اظهاراتش را بهندى ترجمه كند . غنى با لطف و مهربانى خاصى مطالب را توضيح داده و مرا از دردسر ملا نجات داد . وقتى ملا رفت غنى گفت : بايد توجه داشته باشيد كه وقتى نميخواهيد وارد بحثى شويد صدبار نه گفتن بهتر از يك‌بار بله گفتن است زيرا كسى نميتواند از كلام شما دست‌آويزى بيابد كه تا به اتكاء آن با شما وارد بحث و مجادله گردد . از آن پس اين توصيه و اندرز را مؤكدا به كار بستم و از اظهار اطلاع و دانائى بر احاديث و مسائل قرآن و نظاير آن خوددارى كردم و به همين جهت از زحمات و دردسر ستيزه و مجادله و مباحثه و شايد كشف واقعيت خود در چهار\r\n\r\n","description":"","footnote":"","page_name":" 294 ","page_number":324},
  {"content":"\r\n\r\nروزى كه در فراه توقف كرده بودم رستم .\r\nفراه شهرى است بزرك با حصارى گلى واقع در دره‌اى حاصلخيز در نيمه راه شاهراه قندهار بهرات « 1 » . بازارى خوب دارد ولى از آنجا كه وارد شدن در شهر آسان و خارج شدن از آن فوق العاده مشكل است جرأت نكردم به شهر وارد شوم و در تمام مدت در باغى در فاصله يك ميلى شهر بسر بردم . باغهاى اين محال بسيار وسيع مىباشد و افغانها در اينجا ماليات زمين نمىپردازند و ماليات و عوارض بازار نيز ناچيز است .\r\nاز دوشك تا فراه 65 ميل يا سه منزل راه است و براى اسب‌سوار عبور از آن سهل مىباشد . منزل اول 25 ميل بدون سوخت و آب و دو منزل ديگر كوتاه و آب و سوخت دارد ولى همه آن ، سرزمين است عريان و صحراى باز .\r\nچهاردهم آوريل - امروز قرار بود كاروانى بهرات برود و من درصدد پيوستن به آنها بودم ولى راهنماى دوشكى من پيشنهاد كرد كه در برابر دريافت مقدارى پارچه گلدار بارزش 6 روپيه تا نيمه‌راه هرات همراه من بيايد . با درخواست او موافقت كرده برادرزنش را نيز بعنوان محافظى اضافى بر يكى از اشترانم سوار نمودم . ما در جهت شمالغربى در مسير راهى خوب و زمين محكم و هموارى كه در ميان تپه‌هاى عريان لم يزرع محصور بود عبور مىكرديم . در غروب آفتاب از كاروانيان رد شديم و تصميم گرفتيم كه بدون همراهى آن كاروان به‌پيش رويم . در بيست و يكمين ميل به سلسله تپه‌هائى رسيده با وارد شدن در دره رودخانه‌اى به محل اناربار كه زيباترين و افسانه‌آميزترين ناحيه قابل تصور در ذهن مىباشد رسيديم . اناربار شهر كوچكى است كه بر كنار نهر كوچكى و در بين صخره‌هاى عريان و مرتفع ساخته شده است . عرض دره در حدود نيم ميل مىباشد و در پاى صخره‌ها در يك سمت خانه‌هاى ساخته شده و در سمت مقابل باغهائى قرار دارند پر از درختان زردآلو و توت و هلو و سيب و گلابى و ساير ميوه‌ها .\r\nپانزدهم آوريل - امروز صبح با روشن شدن هوا از ميان باغها عبور كرده پس از\r\n\r\n\r\n","description":"","footnote":"\r\n( 1 ) - راه ديگرى از طريق كوهستان به سبزوار ميرود .\r\n","page_name":" 295 ","page_number":325},
  {"content":"\r\n\r\nطى دو ميل راه بمنتها اليه دره رسيديم . اينجا در مسجدى منزل كرده شب‌هنگام دوباره در جهت شمال و شمالشرقى حركت كرده از ميان تپه‌هاى لم يزرع گذشتيم . در هفدهمين ميل از راه به سمت راست منحرف شده سرانجام در فاصله 32 ميلى اناربار در دره خشكرودى در حوالى ده اوكل  ( Okul )  بار انداختيم . امشب از آنجا كه راهنمايم با من بر يك‌شتر سوار بود خاطرنشان ساخت اگر نمازم را فراموش كنم مردم آن سرزمين ندا درخواهند داد كه دريغا ! دريغا ! حى توبه . من عذر آوردم كه آب براى شست و شو نيست ولى او گفت تيمم كن و در شامگاه بفاصله كمى از من به نماز ايستاد و من نتوانستم با عدم تمايلى كه در وجودم بود با وى به نماز نايستم و لذا ضمن مراقبت حركات او من نيز همان اعمال را انجام ميدادم . اگرچه بعدها چنين عملى را تكرار نكردم زيرا با اطمينان خاطر به اين نتيجه رسيده بودم كه مناسب‌ترين راهى كه آدمى ميتواند حمايت لطف الهى را به آن طريق از دست بدهد آنست كه ويرا با رفتارى سبك و سرسرى و فريبنده نماز و پرستش كند .\r\nشانزدهم آوريل - پس از طى شش ميل بزيارتگاهى پرت و بىآمدوشد در ميان صحرا رسيديم و پس از خداحافظى با راهنمايم كه بده اوكل رفت در ساعت 3 بعد از ظهر به قصد هرات حركت كرديم . با اطمينان خاطر و توكل بلطف الهى مؤمن بودم كه مسافرت را به سلامت ادامه خواهم داد . اوكل محل كوچكى است در گوشه جنوب‌شرقى دره عظيمى كه بين دو سلسله جبال مرتفع شرقى غربى قرار دارد . قسمتى از مركز اين دره زير كشت مىباشد و در حوالى ده آب فراوان است .\r\nاز زيارتگاه در جهت شمالشرقى به راه افتاديم تا بمنتها اليه كوهستان در آن‌طرف دره رسيديم . از اينجا ببعد به راه خوبى وارد شديم . اگرچه ارتفاع تپه‌ها كم شده ولى هنوز در سمت چپ ما ادامه دارند و كوههاى عظيم دست راست در جهت شرق شمالشرقى همچنان باشكوهند . در بيستمين ميل بچاه آبى شورمزه رسيديم . كنار اين چاه منزلگاه عمومى كاروانهاست ولى ما راه خود را در جهت غرب و شمالغربى ادامه داديم . راه\r\n\r\n","description":"","footnote":"","page_name":" 296 ","page_number":326},
  {"content":"\r\n\r\nاين قسمت بسيار خوب و تپه‌هاى كم‌ارتفاع در هر دوطرف جاده وجود دارند . در سىامين ميل به جهت خواب بميان تپه‌هاى شرقى رفتيم .\r\nهفدهم آوريل - با روشن شدن روز حركت كرده در جهت شمال و شمالغربى از ميان و روى تپه‌هاى پرپيچ‌وخم گذشتم . شايد 6 ميل طى طريق كرده بوديم كه از دور شش مرد مسلح و مجهز افغانى را ديدم كه در تعقيب ما ميآيند . راهنمايم بمحض ديدن آنان تفنگ فتيله‌اى خود را آماده كرد و منهم همه سلاحهاى كمرى خويش را پر و آماده نمودم و كاروان خود را به سمت چپ راه هدايت و مكان مرتفعى را كه بر جاده مشرف و راه را در تيررس داشت انتخاب كرده در آنجا پياده شديم . راهنما كه تنها كسى بود كه تفنگى فتيله‌اى در دست داشت زانو به زمين زده آماده تيراندازى نشست . افغانها همچنان پيش آمدند تا مقابل ما رسيدند و آنگاه سئوال كردند كيستيم و بكجا ميرويم . راهنما جواب داد كه من پيرزاده‌اى هستم از كسان محمد خان غلجائى و به قصد زيارت عازم مشهد مىباشم .\r\nآخرين سوار اسبش را بسوى ما راند ولى راهنمايم در حالى كه دستش را حركت ميداد اخطار كرد اگر قدمى جلوتر بگذارد تفنگش را آتش خواهد كرد . مرد افغانى پس از شنيدن اخطار وى پرسيد تو با يك تفنگ فتيله‌اى در برابر شش نفر ما كه به خوبى و كاملا مسلح هستيم چه خواهى كرد ؟ راهنما در جواب گفت ، درست ، اگر شما آن پيرمرد بى - ارزش را از دسته و جلوى خود دور كنيد شما هم مثل ما پنج نفر مىباشيد . مرد پير افغان گفت ، سلاحهاى خود را كنار بگذاريد و نگذاريد پيرزاده تصور كند كه ما راهزن يا قاتليم و پس از اظهارات پيرمرد ، افغانها اسبها را برگرداند و بتاخت از ما دور شدند .\r\nاينك راضى از حادثه و برخوردى كه به صلح و آرامش گذشت و خوشحال از رهائى از دست افغانها به راه خود ادامه ميدهيم . در هشتمين ميل بچاهى بنام پلسى  ( Plessy )  رسيديم . اين‌جا همچنان بارانداز و منزلگاه عمومى كاروانيان است و آب خوب و فراوان و عليق و علوفه كافى دارد . از اينجا به دشت وسيعى كه بين دو سلسله كوه‌هاى كم‌ارتفاع در جهت شرقى غربى قرار دارد و بريدگيهائى چند آن را قطع مىكند وارد شديم .\r\n\r\n","description":"","footnote":"","page_name":" 297 ","page_number":327},
  {"content":"\r\n\r\nبه جهت رهائى از برخورد با افغانهاى ديگر از راه مستقيم خارج شده و به سمت راست جاده منحرف گرديديم . هنگام ظهر در پاى سلسله جبال شمالى در كنار فرورفتگى كه در آنجا چاه آبى شورمزه وجود داشت توقف كرديم . پس از صرف صبحانه قاعده كوهستان را دور زده با عبور از بريدگيهاى عميق متوالى و در مسير راهى تقريبا خوب از ميان آنها گذشتيم . در بيست و يكمين ميل از بالاى گردنه‌اى كوتاه و سهل العبور رد شده بدشت حام رسيديم . شب‌هنگام در اين دشت و بر فراز كوههائى كه هرات را محصور ميكرد منزل كرديم .\r\nهيجدهم آوريل - صبح زود سوار شده پس از طى بيست و پنج ميل بزيارتگاهى كوچك رسيديم و در آنجا صبحانه خورديم . پس از طى 8 ميل از زيارتگاه به ناحيه شهر بزرگ هرات وارد شديم . سرزمين بين راه بجز حوالى آباديها و قصبات همه‌جا عريان و بىكشت و زرع بود .\r\nراه از شهر فراه تا اناردره خوب و بدون ناهموارى و كوه و تپه بود و در واقع عبور از اين منزل بيست و يك ميلى آسان و فقط در مسير راه آب يافت نميشد . از اناردره تا اوكل راه ناهموار و از ميان تپه‌ها و كوهستان ميگذرد و ازاين‌رو خسته‌كننده و طولانى است و معمولا كاروانها دو روز در راه مىباشد . گرچه اوكل در خارج از جاده اصلى قرار داشت ولى با عبور از اين راه ترس از حمله راهزنان كاهش مىيافت . راه اوكل قابل‌تحمل مىباشد و در اولين منزل آبى خيلى شور يافت مىشود و از اينجا تا پلسى و سپس تا هرات آب نيست مگر چاه آب كوچك و شورى در ششمين ميل . اين آخرين منزل طولانى است ، در حدود سى ميل تا زيارتگاه و هشت ميل از زيارتگاه تا هرات .\r\nشهر هرات در دره‌اى محصور در كوهستانهاى مرتفع واقع است و شهر برشته شمالى كه آن را از سرزمين بخارا جدا مىكند نزديك‌تر مىباشد . طول دره از شرق بغرب در حدود سى ميل و عرض دره در حدود 15 ميل است . اراضى واقع در دره از آب رودخانه‌اى\r\n\r\n","description":"","footnote":"","page_name":" 298 ","page_number":328},
  {"content":"\r\n\r\nكه از كوهستان سرچشمه گرفته بمركز دره ميرسد مشروب ميگردد . اراضى دره سراسر زير كشت غنى و پربركتى قرار دارد و چهره دره را مزارع متعدد و باغهاى وسيع مىپوشاند .\r\nچهار ميل آخر راه زيارتگاه تا هرات از ميان بوستانها و باغها ميگذرد و در اين قسمت درواقع شاهراهى است كه در انتهاى خود برودخانه موصوف ميرسد . بر اين رودخانه پلى قديمى بعرض 400 يا رد وجود دارد كه از آجر ساخته شده است . گفته ميشد كه اين پل را زنى روغن‌فروش بهزينه خود ساخته است . هنگامى كه من بهرات رسيدم پل در شرف اضمحلال بود و به نظر مىآمد كه اگر حكومت در تعمير آن نكوشد قطعه قطعه خواهد شد . پيش از بناى اين پل در آن هنگام از سال كه برف كوهها ذوب گرديده و آب رودخانه طغيان ميكرد ارتباط شهر هرات با نواحى اطراف و سرزمينهاى ديگر قطع ميشد . پس از عبور از پل به طول چهار ميل از ميان حومه شهر و در مسير راهى بسيار عالى رانده و بدروازه شهر رسيديم .\r\nشهر چهار ميل مربع وسعت دارد و بواسط ديوارى گلى و بلند و تعدادى برج محصور و قلعه‌بندى شده و در دورادور آن خندقى كشيده‌اند . در جبهه شمالى ارگى بر فراز تپه‌اى بالاتر و بلندتر از ديوار قلعه خودنمائى مىكند . قلعه ارگ كوچك و مربع شكل است ، ديوار و برج آن آجرى و در امتداد هرديوار در هرگوشه يك برج دارد و خود باز در خندقى از آب محصور است و بر آن خندق يك پل متحرك نيز نصب كرده‌اند .\r\nشهر در سه جبهه يك دروازه و فقط در ضلع شمالى دو دروازه دارد . بطور كلى قلعه‌بندى و باروى شهر استحكام كافى نداشته و از اين جهت و براى دفاع منطقه‌اى است ضعيف .\r\nاز هردروازه بازارى تا چهارسو ( چهارسوق ) يا بازار بزرگ ( بازار مركزى ) در مركز شهر ادامه دارد . كوچه و بازارها فضاى كافى داشته و مغازه‌هاى متعدد در كنار آن خودنمائى مىكند و خلاصه پردكه و مغازه مىباشد . بازار عمده و اصلى از دروازه جنوبى\r\n\r\n","description":"","footnote":"","page_name":" 299 ","page_number":329},
  {"content":"\r\n\r\nشروع ميگردد و بگنج بازار يا بازار مال‌فروشان در مقابل ارگ ميرسد . اين بازار در تمام مسير خود سرپوش بوده سقف آن طاقى و گنبدى است . اين كوچه‌ها و بازارها در روز پنجشنبه ( پنج‌شنبه بازار ) مملو از جمعيت ميگردد به حدى كه تقريبا عبور و مرور براى مدتى ناممكن مىشود . در هرطرف سراهاى بزرك و وسيع ساخته شده كه مركز دفاتر تجار و محل انبار كالا و حتى كارخانه‌ها است . شهر هرات آب كافى و فراوان دارد و به همين جهت در هر سرا ( حوض ) آب‌انبار اختصاصى ساخته‌اند و گذشته از اين در هرگوشه‌اى از بازار آب‌انبارهاى عمومى و بزرگ براى استفاده عام وجود دارد . ظاهرا آن‌طور كه از بيرون به نظر ميرسد ساختمان مقر سكونت شاهزاده حقيرترين ساختمانهاست و فقط يك در و دروازه معمولى دارد . بر فراز دروازه بنايى محقر و خرابه به جهت نقاره - خانه با راهروهائى ساخته‌اند كه در جلوى آن نيز فضائى باز وجود دارد .\r\nزمانى مسجد جمعه شهر ساختمانى عظيم و باشكوه بوده بوسعت 800 يا رد مربع ولى آن هم رو بويرانى ميرود . خانه‌هاى شخصى هرات بهيچوجه چنين وضعيتى نداشته همه آباد و زيبا مى باشند هيچ شهرى نظير هرات اين‌گونه پوشيده از مساكن انسانى نيست . در اين شهر اراضى اشغال نشده تقريبا وجود ندارد و هيچ شهرى با توجه بوسعت شهر هرات نميتواند از لحاظ تعدد مساكن و جمعيت آن و نسبت آن بمساحت شهر بر هرات ببالد . جمعيت شهر هرات و حومه آن به يكصد هزار نفر تخمين زده مىشود . از اين جمعيت ده هزار نفر افغان و بقيه مغول مىباشند . معدودى يهودى و ششصد نفر هندو نيز در اين شهر بسر مىبرند . در اينجا بهندوان خيلى احترام ميگزارند زيرا سرمايه عمده و بازرگانى هرات در دست ايشان است . حكومت نيز نسبت بارزش هنديها بسيار حساس بوده در نتيجه نفوذ و قدرت وافرى در امور جارى شهر دارند . هندوان در بهترين سراها زندگى ميكنند و باغهائى زيبا و وسيع و متعدد در خارج شهر دارند ولى با همه احوال جرات ندارند خانواده خود را به اين شهر بياورند .\r\nبا توجه بحكومت محلى حاكم بر شهر ، بازرگانى هرات از هرشهر ديگر اسيا پر\r\n\r\n","description":"","footnote":"","page_name":" 300 ","page_number":330},
  {"content":"\r\n\r\nرونق‌تر بوده از لحاظ حجم مبادلات نيز مقامى شامخ دارد . اين شهر را بعبارت ديگر بندر ميگويند و بازار بزرگ بين كابل و قندهار و هندوستان و كشمير و ايران و بغداد و نقاطى نظاير آنهاست . از چهار شهر اول شال و پارچه‌هاى نخى و شكر و چيت و موسلين و تافته و كيم خواب و چرم و پوست وارد كرده و آنها را به مشهد و يزد و تهران و بغداد و كرمان صادر ميكنند و بجاى آن از همين شهر چاى و نان‌قندى چينىآلات و انواع لباس و چيت و ابريشم و مس و فلفل و انواع ادويه و خرما و شال و نمد و قالى وارد مينمايند . پوستهائى كه از هند وارد ميگردد 1 . ر . سود خالص ميدهد و بطوركلى هرنوع تجارت براى كسى كه سرمايه‌اى داشته باشد زايد الوصف سود ميآورد . پول رايج اينجا روپيه محمود شاهى است ولى حساب پولى با پول كريم خانى نگهدارى مىشود . هر يكصد روپيه محمود شاهى معادل يكصد و بيست و پنج كريم خانى تسعير ميگردد .\r\nكالاى عمده شهر هرات ابريشم و انقوزه است كه بهندوستان صادر مىشود . پارچه ابريشمى هرات به خوبى پارچه ابريشمى بافت ايران نيست . باغهاى هرات از انواع درختان توت پر مىباشد . درخت توت بيشتر به قصد پرورش كرم ابريشم كاشته شده و تمام دشت‌ها و دامنه‌ها و كوههاى اطراف هرات بخصوص در قسمت غربى مركز توليد انقوزه است . بوته انقوزه بارتفاع دو تا سه فوت و قطر ساقه آن به دو اينچ ميرسد و وقتى رسيد سر بوته زردرنگ شده و شبيه گل‌كلم مىباشد . بلوچها و هندوان به انقوزه سخت علاقمندند و ساقه آن را در آتش كباب ميكنند و يا گل ( سربوته ) آن را مانند ساير سبزيها پخته و مصرف مينمايند . هنوز بوى بد اين گياه و طعم زننده آن را استشمام مىكنم .\r\nباغهاى هرات بسيار وسيع مىباشند . مشهورترين آنها عبارتند از دو باغ متعلق بشاهزاده و باغ شاهى كه توسط تيمور شاه احداث گرديده است . تيمور شاه به اين باغ بسيار علاقه‌مند بوده آن را مقر سكونت خود قرار داده بود . اين دو باغ فعلا باغ عمومى و محل تفرج عام است و از محل درآمد فروش ميوه آنها در بازار هرات نگهدارى\r\n\r\n","description":"","footnote":"","page_name":" 301 ","page_number":331},
  {"content":"\r\n\r\nميشوند . خيابانى به طول يك ميل كه از ميان درختان صنوبر ميگذرد به باغ شاهى ختم مىشود و مجاور به اين راه مسجدى با چهار مناره مشاهده ميگردد كه به آن قصد ساخته بودند كه مقبره حضرت امام رضا عليه السّلام باشد ولى با وفات امام در مشهد اين مسجد موهبت خود را از دست داد .\r\nدهات مجاور شهر هرات متعددند و جائى از اين سرزمين حاصلخيزتر وجود ندارد . از بين محصولات كشاورزى گندم و جو از همه فراوانتر و انواع ميوه حيرت‌آور ارزان مىباشد . هنگامى كه در هرات بسر مىبردم اسبها همه در ايلخى و محلى بنام باغ بودند . اين محل در كوهستان واقع بوده از شهر يك منزل راه فاصله دارد و چون در اينزمان مراتع و علوفه و عليق فراوان دارد دواب را براى چرا بدانجا مىبرند . نژاد اسبهاى محلى متوسط ولى تجار بخارائى اسبهاى تركمنى براى فروش به اين سامان ميآورند و هرقدر قد اسب بلندتر باشد قيمت آن بيشتر است . معروفترين و مهمترين پرورش‌دهنده و توليدكننده اسب در ناحيه هرات مردى است بنام بنياد بيگ از طايفه هزارى . وى در كوهستانهائى كه بر سر راه مشهد قرار دارد سكونت مىكند و گله‌هاى بزرگ اسب و قاطر در تملك او مىباشد . در توليد نژاد اصلح يد طولائى دارد و كره اسبهائى گرانبها بوجود ميآورد كه اغلب آنها را بين يكهزار تا چهارهزار روپيه ميفروشد . ماليات راهدارى براى هرشتر باردار كه از شهر خارج مىشود دو روپيه است و از هرجنسى كه در بازار و يا سراى فروخته شود در ازاى هر بيست روپيه يك آنه يا 16 / 1 روپيه ماليات وصول مىشود . اين عوارض هنگام خريد و توسط سرايدار و يا مأمور وصول عوارض از خريدار اخذ ميگردد .\r\nمأمورين ماليات ، عوارض و مالياتى را كه وصول مىكنند قبلا به صورت ساليانه و مقاطعه از حاكم اجاره كرده‌اند . اگرچه ماليات راهدارى شتر به نظر ناچيز ميآيد ولى اغلب مالداران بهر وسيله كه ممكن باشد از پرداخت آن طفره ميروند و اين كار بسيار اتفاق ميافتد و خود دو سه بار شاهد تشبث و فرار مالداران از ماليات راهدارى بوده‌ام . درآمد ساليانه ماليات بحدود\r\n\r\n","description":"","footnote":"","page_name":" 302 ","page_number":332},
  {"content":"\r\n\r\n450 هزار روپيه تخمين زده مىشود كه از سراها و دكاكين و باغها جمع‌آورى مىشود .\r\nگاهى قسمتى از ماليات به صورت جنسى دريافت مىگردد نظير ماليات از غلات و دامها .\r\nاز مبلغ كل اين ماليات ، شاهزاده فقط سالى 50 هزار روپيه به شاه ايران ميپردازد .\r\nحكومت هرات در دست شاهزاده حاجىفيروز الدين خان سومين فرزند تيمور شاه و برادر تنى محمود شاه فعلى است . وى مردى است پنجاه ساله كه به نظر ميآيد بطور فعال در امور مردم و اجتماع شهر هرات دخالت نميكند و رتق‌وفتق امور شهر هرات توسط حاجى آقا خان وزير يا پيشكارش انجام مىشود . در اين منطقه جدا شده از خراسان ، كوشش حاجىفيروز الدين خان بر آنست كه بيطرف بماند و ترتيبى رفتار نمايد كه هيچ‌يك از دو طرف ادعا از او نرنجند و عدم رضايت پيش نيايد . شاهزاده دو زن دارد يكى از مغولها و ديگرى دختر شكور خان درانى كه از هركدام آنها نيز دو پسر دارد . قاسم خان پسر بزرگتر جوانى است خوش‌قيافه و بيست و دو ساله . افغانها از اينكه زمام امور حكومت در دست مغولان مىباشد بشدت ناراحت بوده و حسادت و رقابت آنان سخت تهييج شده است ليكن شاهزاده ، مغولان را بر قبيله خود ترجيح ميدهد . علت توجه شاهزاده بمغولان آنست كه اين جمع بموجب خصلت ذاتى در زورگوئى و سخت‌گيرى و وصول پول و ماليات محل از افغانها يا بهتر هم‌نژادان وى كه آزاده بوده و در اجاره‌دارى و زمين‌دارى آزاد زيسته و اهل ظلم و زورگوئى نيستند پيشروتر بوده و بهتر كار ميكنند و اصولا افغانها حاضر نيستند در اين روش غارتگرانه كه مغولها از اين بابت ضرب المثل مىباشند ، شركت كنند .\r\nپليس هرات بسيار سخت‌گير است و اين سخت‌گيرى نه بدانجهت است كه ميخواهند نظم و عدالت برقرار باشد بلكه كوشش ايشان در آنست كه بتوانند جرايم بيشترى وارد خزانه حاكم نمايند . پس از تاريك شدن هوا هيچ‌كس حق ندارد در كوچه و معابر آمدوشد نمايد . مردم اين شهر در خدعه و تقلب از همه شهرهاى خراسان مشهورترند . آنها خارجى را كه سوءظنى نداشته و حسن‌نيت داشته باشد بمهمانى به خانه\r\n\r\n","description":"","footnote":"","page_name":" 303 ","page_number":333},
  {"content":"\r\n\r\nخود مىخوانند و بعد او را متهم ميكنند كه نسبت به اناث آن خانواده نظر بداشته و حق مهمان‌نوازى را نقض كرده قصد كشتنش مينمايند . اگر متهم بتواند از اين فريبگاه و مهلكه با دادن 500 روپيه تاوان و يا بهتر حق و حساب و جريمه خود را خلاص نمايد شخص خوشبختى خواهد بود . در طرح اين نقشه‌ها از پيش طراحان امر و مأمورين اطلاع دارند و آنچه را كه بايد به اين حيله از خارجى دريافت كنند و وضع خارجى را از پيش برآورد كرده‌اند . نيمى از اين جريمه بعنوان پاداش نبوغ و زرنگى به طراح و مخبر قضيه داده مىشود و نيم ديگر ان به مباشر يا پيشكار و حاكم ميرسد .\r\nتقريبا يك ماه در لباس معامله‌گر اسب در هرات ماندم . شايع كردم كه قصد زيارت مشهد دارم و اين امرى است عمومى كه مردمى كه از اين شهر ديدن مىكنند اغلب به زيارت مشهد ميروند . اعلام اين قصد را مقرون بصرفه ميدانستم زيرا در تمام مدت بهانه‌اى در دست داشتم كه بعذر آن هرقدر ميخواستم ميتوانستم در هرات بمانم و از طرفى به همين علت ميگفتم كه در بازگشت از مشهد بهرات اسبهاى مورد نياز را خريده و ميبرم و حسن كار در اين بود كه مجبور نبودم گله‌اى از اسبان را همراه ببرم و باز با همين تمهيد در تمام طول توقف در هرات فقط دو راس اسب خريدم .\r\nهيجدهم و نوزدهم مه - از هندوئى كه نماينده ما بود كسى را بعنوان راهنمائى گرفته در ساعت 5 بعد از ظهر روز هيجدهم مه باتفاق راهنما و ساير همراهان از هرات حركت كردم . در آغاز از كشتزارها گذشته و بتدريج با خارج شدن از حومه شهر و نزديك شدن بكوهستان ، مزارع تقليل يافتند . در دوازدهمين ميل اسبان را مهار كرده به قصد خواب دراز كشيديم . دوباره قبل از طلوع خورشيد در جهت مغرب رانده در بيست و دومين ميل از ده سخوان  Sekhwan  عبور كرديم . به طول يك ميل از ميان اين ده بزرگ طى طريق كرده پس از آن در ده كوچكى كه متعلق بدرويشى بود اطراق نموديم . راه در سراسر مسير بسيار خوب بود ولى بادى شديد ميوزيد و طوفان شن به هوا برميخاست و سخت مزاحمت فراهم ميكرد . اينك از آنجا كه از مرز سرزمين افغانها خارج شده\r\n\r\n","description":"","footnote":"","page_name":" 304 ","page_number":334},
  {"content":"\r\n\r\nبقلمرو پادشاه ايران رسيده بودم بسى خوشحال گرديدم . پس از گرفتاريها و فرارهاى متعدد امنيت نسبى يافته و از بابت آنكه چند ماهى در امنيت بسر خواهم برد بسيار مسرور بودم . دو ساعتى لنگ كرده آنگاه به قدر دوازده ميل پيش رفتيم و به شهر غوريان رسيديم . غوريان شهرى است بزرگ و پرآب در فاصله سى و پنج ميلى هرات كه غله و عليق فراوان دارد .\r\nبيستم مه - امروز پيش از طلوع خورشيد و در جهت غرب حركت نموديم . پس از آنكه از كشتزارها و اراضى شخم‌زده گذشتيم بزمينى پوشيده از بوته‌هاى انقوزه رسيديم . در مقابل ما سلسله جبالى كه در جهت شمال جنوبى ممتد بود خودنمائى ميكرد و به سلسله كوههائى كه از سمت راست از هرات ميرسيد مىپيوست . از اين تپه‌ها بتدريج بالا ميرفتيم ولى راه قابل‌تحمل و سهل‌العبور ميبود . در بيستمين ميل به چاه آب خوبى رسيده در همانجا توقف كرديم . دوباره ساعت يك بعد از ظهر حركت كرده از دشتى هموار كه در آن خرابه‌هاى متعددى از قراء مختلف هنوز برپاى بود گذشتيم . اين قراء در گذشته توسط سواران ازبك ويران شده بود و ما شب را در يكى از اين خرابه‌ها بسر آورديم . در اينجا نه آبى وجود داشت و نه عليقى .\r\nبيست و يكم و بيست و دوم و بيست و سوم مه - روز اول به كلاته « 1 » نادر كه در آنجا آب و عليق فراوان يافت ميشد وارد گرديديم . از اينجا ببعد از سرزمينى ناهموار گذشته و در روز سوم پس از عبور از دشت عريان و وسيعى به خاف ( خواف ) رسيديم .\r\nخواف شهر كوچكى است كه در پاى سلسله كوهستانى بنا گرديده و آب و غله فراوان دارد . مزارع و باغهاى متعدد و وسيع شهر را محصور كرده است . در اينجا در چهار ماه تابستان باد دائمى و شبانه‌روز ميوزد كه با اين باد آسياهاى بادى محل نيز ميچرخند . قيلجى خان  ( Ghiljee )  حاكم اينجاست و هميشه نيز در خاف بسر ميبرد .\r\nشب را در مزرعه‌اى و در ميان كاهبن‌هاى آن بسر آورده صبح بعد از اينجا حركت كرديم .\r\n\r\n\r\n","description":"","footnote":"\r\n( 1 ) - ( قلعه با كشتزار - مترجم )\r\n","page_name":" 305 ","page_number":335},
  {"content":"\r\n\r\nبيست و چهارم مه - امروز سمت حركت را عوض كرده در جهت شمالغربى به مسافرت ادامه داديم . در اين مسير تپه‌ها در دست چپ راه ماندند و از دشتى كه به خوبى زير كشت گرفته شده بود گذشتيم . پس از عبور از روستاهاى متعدد در سى و چهارمين ميل به شرآوان  ( Sherawan )  رسيده همانجا اطراق كرديم . در مسير اين راه همه‌جا آب و عليق و گله‌هاى بزرك گوسفند يافت مىشود . در شروان باد كاهش يافت و ديگر مانند خاف براى ما زحمت افزا نبود .\r\nبيست و پنجم و بيست و ششم و بيست و هفتم مه - در روز بيست و پنجم و در جهت شمالغربى فقط 12 ميل پيش رفتيم زيرا بخاطر تب شديدى كه از چندى پيش عارض شده بود در ده زيبائى بنام اسكار  ( Skar )  اطراق كردم . اين ده بخاطر آلوى مرغوب و فراوان شهرت دارد . قصد من آن بود كه پيش‌تر روم و بدهى بنام سنگان كه در روز بيست و ششم به آن رسيدم رسيده باشم . در سنگان آب شورمزه و زمين آن پوشيده از تپه‌ها و ناهمواريست . روز بيست و هفتم در جهت شمالغربى و مغرب حركت كرديم و در شانزدهمين ميل به تجررود  ( Tujurrood )  رسيديم . دهى بود متراكم و كم‌وسعت در ميان تپه‌ها . سه منزلى را كه از شروان تا تجررود طى كرديم يك نفر اسب‌سوار ميتواند به آسانى در يك روز طى كند . پس از تجررود از دو يا سه تپه كوچك گذشته با مسافرت در سمت جنوبغرب و شب‌هنگام در دهى مفلوك بنام چيل‌سر  ( Chilsar )  در فاصله 12 ميلى تجررود بار انداختيم .\r\nبيست و هشتم مه - صبح خيلى زود حركت كرديم و پس از عبور از سلسله تپه‌ها ( سلسله جبال سمت راست در جهت شمالغربى از ما دور ميشد ) بزمينى هموار و نرم و بى آب وارد شده از آن نيز گذشتيم . در شانزدهمين ميل بدهى بزرك بنام ناصرى  ( Nasuray )  كه آبش شور بود رسيديم . در اينجا توقفى كرده غذائى خورديم و پس از آن تا شب 12 ميل رانده به محلى بنام اونشى  ( Oonshy )  وارد شديم . راه مشهد بهرات در هشتمين ميل از دوازده ميل اخير به اين راه مىپيوندد . اونشى دهى است بزرك\r\n\r\n","description":"","footnote":"","page_name":" 306 ","page_number":336},
  {"content":"\r\n\r\nبا زراعتى كم و آبى فراوان و خوب و گله‌هاى گوسفند متعدد . وجود كاروانسرائى در اين محل نويد وصول بتمدن را اعلام ميداشت .\r\nبيست و نهم مه - امروز صبح از اونشى حركت كرده پس از طى پنج ميل به سراى خرابه‌اى در حاشيه بيابان رسيديم كه آبى فراوان داشت ولى آذوقه و عليق يافت نميشد . دوباره ساعت سه بعدازظهر در حالى كه سعى ميكرديم مجاور با كوهستان سمت چپ برانيم و در جهت مغرب و بعد در جهت جنوب پيش رفتيم . راه طبس از روى تپه‌ها و در سمت چپ ماست و فقط در 8 فرسنگ از آن مساكن انسانى يافت مىشود و بخاطر سنگى بودن مسير آن براى راه‌پيمائى اشتران مساعد و مناسب نميباشد و من به همين جهت راه بيابان را انتخاب كردم . در سومين و در هفتمين و در يازدهمين ميل بچاهى برخورديم كه در حوالى چاه آخر براى تجديد قوا چهار ساعت متوقف سپس در جهت جنوبغربى 37 ميل ديگر رانديم . در هر فرسنگ چاهى وجود داشت كه خشك بود و فقط در بيست و پنجمين ميل يكى از آنها آب داشت .\r\nسىام مه - پيش از طلوع خورشيد و بيشتر در جهت مغرب حركت را آغاز نموديم .\r\nدر دوازدهمين ميل در چاهى كه معمولا كاروانها در كنار آن توقف ميكنند آب بدست آورده پس از طى 7 ميل بده اسپك  Ispuk  وارد شديم . اسپك دهى است كوچك پر از غله و ميوه و آب و عليق و گوسفند . از اونشى تا اينجا براى اشتران باردار چهار منزل راه سهل العبور بشمار مىآيد . ما در همين روز براهمان ادامه داده پس از عبور از ميان تپه‌ها در پانزدهمين ميل به ده محمّد رسيديم . در اينجا سرائى بزرگ وجود دارد و هندوئى دكانى را ميگرداند و آب آن خوب و غله و عليق فراوانست .\r\nسى و يكم مه - از ده محمد تا چهارده - در اولين دوازده ميل راه ريگزار وجود نداشته بتدريج سراشيب مىشود و سپس قله‌اى را در دست چپ دور مىزند . اين راه چه در مسير صحرائى و چه در قسمتى كه از پاى كوهستان ميگذرد بسيار خوب مىباشد در بيست و چهارمين ميل به چهارده رسيديم . در هشت ميلى اينجا و در جنوب‌شرقى\r\n\r\n","description":"","footnote":"","page_name":" 307 ","page_number":337},
  {"content":"\r\n\r\nآن شهر طبس قرار دارد .\r\nچهارده از چهار ده كوچك تركيب يافته و آب كافى و غله و عليق دارد . سرايى نيز در اينجا برپاست كه بسيار به تعمير احتياج دارد . كاروانها از خواف تا باينجا را در سيزده منزل طى طريق ميكنند ولى براى اسب‌سوار 8 منزل سهل العبور به حساب ميآيد و فقط سى و هفت ميل از راه خسته‌كننده است و بقيه راه در همه‌جا قابل‌تحمل و خوب مىباشد .\r\nاول و دوم ژوئن - در روز اول از چهارده حركت كرده پس از طى يازده ميل در جهت مغرب وارد دره خشكرودى شده همانجا خوابيديم و روز بعد از ميان كوهها بالا رفته در دهمين ميل به كال‌بت  ( Kulbut )  رسيديم . در اينجا مزرعه و زراعتى نيست و فقط دكاندارى هند و در سراى نان و جو تأمين مىكند و آب محل نيز شورمزه مىباشد .\r\nسوم ژوئن - امروز به سمت جنوب و از راه ناهموار كوهستانى و از بريدگيهاى متعدد ميگذشتيم و در هيجدهمين ميل در محلى بنام شتران اطراق كرديم . آب اينجا بد است ولى براى خودتان و براى اسبها جو تهيه نموديم .\r\nچهارم ژوئن - ساعت پنج صبح از اينجا حركت كرده در جهت جنوبغربى از تپه ماسه‌هائى پائين آمديم . راه ابتدا از ميان دره‌هاى عميق تپه ماسه‌ها ميگذرد و پس از آن بزمينى هموار و سخت كه بدون آب مىباشد ميرسد . قريه پشت بادام كه ده بزرگى است در بيست و چهارمين ميل واقع است . در اين ده از مواد و لوازم مورد احتياج هرچه بخواهند فراوان يافت مىشود .\r\nپنجم ژوئن - امروز جهت حركت ما جنوبى و با شيبى آرام ادامه مييافت و در پنجمين ميل برودخانه‌اى آبدار رسيديم .\r\nهنگام عصر در الله‌آباد و در فاصله 14 ميلى پشت بادام توقف كرديم . الله آباد در صحرا واقع شده سرايى نو دارد و مواد و ذخاير مورد لزوم در آن يافت مىشود .\r\nششم ژوئن - از الله‌آباد تا ساگنا  ( Sahganna )  ده ميل راه و منزلى است كوتاه .\r\n\r\n","description":"","footnote":"","page_name":" 308 ","page_number":338},
  {"content":"\r\n\r\nدر اينجا سرايى وجود ندارد ولى غله و آب خوب فراوان دارد .\r\nهفتم ژوئن - از ساگنا تا رزآب 8 ميل راه است . راه باريك و باپيچ‌وخم از تپه‌هائى ميگذرد . كوهستان دست راست نزديك و كوهستان سمت چپ از ما 5 ميل فاصله دارد ، سرايى خوب با غله و عليق وجود دارد ولى آب محل گوارا نميباشد .\r\nهشتم ژوئن - راه امروز در جهت جنوبغربى است . در ميل چهاردهم وارد بستر خشكرودى شديم . راه از ميان تپه‌هائى كه دنباله سلسله كوهستان عظيم شرقى غربى است با پيچ و خم بسيار ميگذرد . در ميل چهاردهم آب يافتيم . سپس از سربالائى راهى پرشيب و پر پيچ‌وخم كه از ميان صخره‌ها ميگذشت پيش رفته و به محلى بنام خارانى كه در فاصله بيست ميلى ساگنا بنا شده است وارد شديم . سرايى خوب در اينجا وجود دارد و نان و غله و عليق فراوان مىباشد . با آنكه آبى فراوان دارد ولى آب شورمزه است .\r\nنهم ژوئن - از خارانى به سمت جنوب حركت كرديم . راه از ميان كوههاى سنگى كه از هرطرف با جاده يك ميل فاصله داشتند ميگذشت . از ميل ششم راه در جهت جنوبشرقى پيچيده و بدشت كوچكى ميرسيد .\r\nدر ميل دوازدهم حوض يا آب‌انبارى با آب گوارا وجود دارد و در اينجا كوهها به طرف راست منحرف ميشوند . از هفدهمين ميل راه سنگلاخ و سنگى و بد ميگردد و در ميل بيستم وارد صحراى ماسه‌اى ميشويم . سلسله كوهستان دست چپ در فاصله دورى از ما و بر روى دشت ادامه دارد . در ميل بيست و ششم شهر يزد واقع است .\r\nكاروانها از چهارده تا كال‌بت را در دو منزل طى ميكنند و منزل دوم خسته‌كننده و بى آب مىباشد . از آنجا تا محل شتران 18 ميل است و آب فراوان و منزل چهارم تا پشت بادام خيلى طولانى است . از آنجا تا يزد 5 منزل راه و سهل العبور بوده ذخاير آب و عليق خوب و كافى يافت مىشود . سواركارى قابل با اسب خوب از كال‌بت تا يزد را شش‌روزه طى مىكند .\r\nتمام راه هرات تا يزد از هجومها و خرابكاريهاى سابق سواران ازبك خسارت و صدمه\r\n\r\n","description":"","footnote":"","page_name":" 309 ","page_number":339},
  {"content":"\r\n\r\nديده است و اين غارتگران در هجوم به اين اراضى آب‌انبارهائى را كه هميشه با آب باران پر ميشد خراب و ويران كرده‌اند . جدول مسافات اين نواحى عبارتند از :\r\nخواف 117 ميل\r\nچهارده 210 ميل\r\nيزد 151 ميل\r\n478 ميل\r\nيزد شهرى بزرگ و پرجمعيت مىباشد كه در كنار بيابان ماسه‌اى و نزديك به سلسله كوهستانى شرقى غربى بنا گرديده است . يزد را دار العبادة مىنامند ولى بهتر است بخاطر آداب‌دانى و امانت مردم يزد آنجا را دار الامانة ( لقب شهر كرمان ) بنامند .\r\nيزد از جانب همه تجار محترم شمرده مىشود زيرا از اموال بازرگانان بشدت حفاظت شده از تجارى كه در معاملات زيانى ببينند حمايت ميگردد . صنايع داخلى تشويق شده و درستى و امانت ساكنان آن سلامت انواع كالاى بازرگانى را تضمين مينمايد .\r\nاينجا بازار و مركز بازرگانى ميان هندوستان و خراسان و بغداد و پرشيا ( ايران ) است و گفته مىشود مهمترين مركز تجارت امپراطورى ايران مىباشد . بازار آن وسيع و بزرگ و پر از كالا است . شهر 20 هزار خانه دارد باضافه منازل گبرها يا ايرانيان باستان كه عده آنها چهار هزار نفر تخمين زده مىشود . گبرها مردمى فعال و فكورند گرچه متاسفانه ستمديده و مظلوم واقع شده‌اند . اين جماعت هرنفر بايد 25 روپيه ماليات سرانه بپردازند . تازه به اين هم اكتفا نشده بانواع وسايل و بجبر و ستم از ايشان وجوهاتى اخذ ميكنند كه همه آنها بجيب حكومت ايران ميرود . عايداتى كه از يزد به شاه ايران پرداخت مىشود سيصد هزار روپيه است .\r\nچون اراضى يزد ماسه‌اى و دشت و صحرائى است محصولات كشاورزى چندانى ندارد و تازه آن مقدار كم هم به زحمت زياد تحصيل ميگردد . قسمتى از اراضى پاى كوه\r\n\r\n","description":"","footnote":"","page_name":" 310 ","page_number":340},
  {"content":"\r\n\r\nرا بوستانها و باغها اشغال ميكنند و زردآلوى عالى و خربزه شيرين و لطيف از آنها برداشت مىشود . مصنوعات  Kusb  و  Aluhee  ( دو نوع پارچه ابريشمى ) از تمام پارچه‌هاى ابريشمى ايران عاليتر است . گبرها شيرينىها و نانهاى قندى عالى ميسازند و نمد تفت ( ده كوچكى در 8 ميلى يزد ) با بهترين نمدهاى كرمان برابرى مينمايد . گوسفند از شيراز و غلات از اصفهان مياورند . حداقل در شهر 50 هزار شتر وجود دارد و يك خر نر به بهاى گران ، 15 تومان پوند استرلينگ فروخته مىشود . قيافه و هيأت شهر حقير و زمانى ديوارى و حصارى داشته است كه قسمتى از آن هنوز باقى مىباشد .\r\nبيست و چهارم ژوئن - امروز از يزد خارج شده در جهت مغرب و از پاى كوهستان و در راهى پرريگ طى طريق را شروع كرديم . باغها در دو طرف و تا شش ميل ممتدند .\r\nدر ميل چهاردهم از ميان دهى بزرگ بنام اشكيدر  Eshkidur  گذشته و با پيچيدن از از ميان و از روى تپه ماسه‌ها جهت حركت را شمالىتر تغيير دادم . در ميل بيست چهارم به يزداوه  Yezdawah  كه شهر كوچكى است رسيديم . اراضى اطراف شهر خوب كشت شده و آب فراوان دارد .\r\nبيست و پنجم ژوئن - پس از طى 12 ميل بده كوچك ميبد  ( Myboot )  رسيديم . ده ميبد به سلسله تپه‌هائى كه در سمت چپ قرار دارند نزديك بوده و اراضى سمت راست آن به خوبى كشت شده است . پس از 8 ميل ده بزرگ ارداكو  ( Ardakoo )  و ده ميل بعد از ارداكو تفت قرار دارد . در ميل سىام به عقدا رسيدم .\r\nعقدا  ( Oogda )  ده كوچكى است مشتمل بر 160 خانه با سرايى خوب در حاشيه صحرا و بين دو سلسله كوهستان شمالغربى جنوبشرقى - در اينجا قلمرو حكومت يزد پايان مىيابد .\r\nبيست و ششم ژوئن - حركت به طرف غرب و جنوب‌غربى در صحراه در ميل\r\n\r\n","description":"","footnote":"","page_name":" 311 ","page_number":341},
  {"content":"\r\n\r\nبيست و هفتم ده چار باشى . سراى كوچكى در اينجا وجود دارد آب آن بد ولى عليق فراوان است .\r\nبيست و هفتم ژوئن - در ميل ششم تپه‌هاى دست چپ راه را قطع كرده آب خوبى يافتيم و علوفه نيز فراوان بود . ازاين‌رو در اينجا دو ساعت لنگ كرديم .\r\nاراضى تپه‌زار بوده و قسمتهائى از آن به خوبى زير كشت گرفته شده است . در ميل بيست و هفتم در دهى بزرگ بنام گچ‌كو  ( Gutchkoo )  توقف كرديم . سرايى در اينجا وجود دارد و از هرچيز كه لازم باشد فراوان يافت مىشود .\r\nبيست و هشتم ژوئن - از گچ‌كو حركت كرده سه ميل از روى تپه‌ها گذشته بدشتى باز وارد شديم .\r\nسلسله جبالى در حدود فاصله 25 ميلى روبرو خودنمائى ميكرد . راه خوب و بيشتر در سمت مغرب ادامه داشت . در ميل ششم ده مشكينان  ( Mooshkynoon )  و سه ميل پس از آن حوض يا آب‌انبارى با آب گوارا وجود دارد . از آنجا تا كوهپايه  ( Koopah )  9 ميل است . سرايى خوب از بناهاى شاه عباس كبير وجود دارد و در همين‌جا اطراق كرديم .\r\nبيست و نهم ژوئن - مسافرت در دشت را شروع و سمت حركت ما جنوب‌غربى غربى بود و در هرفرسنگ چاهى وجود داشت . در ميل پانزدهم از ده نادرشول  ( Nadirshool )  گذشتيم و در سىامين ميل در نوشكينان توقف كرديم . در اينجا سرايى خوب وجود دارد و دهى است كوچك نزديك يك‌سلسله كوهستان كه غله و عليق فراوان دارد .\r\nسىام ژوئن - از نوشكينان در جهت مغرب مسافرت را ادامه داده سى ميل پيش رفتيم . سلسله كوهها در جنوبغرب و مغرب و در فاصله 15 فرسنگى به چشم ميخورند .\r\nاز اين ببعد راه از ميان باغها ميگذرد و پس از 9 ميل پيشروى به قصر امين الدوله در اصفهان رسيديم . كل فاصله يزد تا اصفهان را 177 ميل تخمين ميزنم . جهت راه\r\n\r\n","description":"","footnote":"","page_name":" 312 ","page_number":342},
  {"content":"\r\n\r\nاصولا غربى و راه بطور كلى خوب مىباشد . از پيوستن به ستوان پاتينجر در اصفهان بسى مسرور شدم . اين افسر مىبايد مسافرت خود را ادامه ميداد و در مراغه به ژنرال مالكم مىپيوست . مراغه جائى بود كه در روز اول اوت به آنجا رسيدم و در اين تاريخ درست 7 ماه بود كه از بمبئى خارج شده بوديم .\r\nپايان\r\n\r\n","description":"","footnote":"","page_name":" 313 ","page_number":343},
  {"content":"\r\n . \r\n\r\n","description":"","footnote":"","page_name":" 314 ","page_number":344}
  ]