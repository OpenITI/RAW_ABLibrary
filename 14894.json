[
  {"content":"\r\n\r\nبسم الله الرحمن الرحيم\r\nتحريرى بر\r\nاصول فلسفه و روش رئاليسم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nفلسفه اسلامى : 111 ( فلسفه و عرفان : 212 )\r\nگروه مخاطب :\r\n- تخصصى ( طلاب و دانشجويان )\r\nشماره انتشار كتاب ( چاپ اول ) : 2104\r\nمسلسل انتشار ( چاپ اول و باز چاپ ) : 5445\r\nكتاب هاى علامه طباطبائى / 47\r\nشريعتى سبزوارى ، محمدباقر ، 1319 - شارح\r\nتحريرى بر اصول فلسفه و روش رئاليسم علامه سيدمحمد حسين طباطبائى با پاورقى شهيد مطهرى قدس سرهما / دكتر محمدباقر شريعتى سبزوارى . - قم : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم ) ، 1387 -\r\nج . - ( مؤسسه بوستان كتاب ؛ 1540 . كتاب هاى علامه طباطبائى ؛ 47 ) ( فلسفه و عرفان ؛ 212 . فلسفه اسلامى ؛ 111 )\r\n( ج . 5 ) ISBN 978 - 964 - 09 - 1244 - 7 . - ( دوره ) ISBN 978 - 964 - 371 - 862 - 6\r\nفهرست نويسى بر اساس اطلاعات فيپا .\r\nص . ع . به انگليسى : Mohammad - Baqir shariati - Sabzevari . A Commentary on The Principles of Philosophy and the Methof of Realism\r\nجلد اول از چاپ اول اين كتاب در سال 1381 تحت عنوان \" تفسيرى بر اصول فلسفه و روش رئاليسم علامه سيد محمد حسين طباطبائى با پاورقى شهيد مطهرى قدس سرهما منتشر شده است .\r\nكتابنامه .\r\nج . 5 ( 1391 )\r\n1 . طباطبائى ، محمد حسين ، 1281 - 1360 . اصول فلسفه و روش رئاليسم - نقد و تفسير . 2 . فلسفه اسلامى . 3 . واقع گرايى .\r\nالف . طباطبائى ، محمدحسين ، 1281 - 1360 . اصول فلسفه و روش رئاليسم . شرح . ب . مطهرى ، مرتضى ، 1299 - 1358 . محشى .\r\nج . دفتر تبليغات اسلامى حوزه علميه قم . مؤسسه بوستان كتاب . د . عنوان . ه‍ . عنوان : تحريرى بر اصول فلسفه و روش رئاليسم علامه سيد محمد حسين طباطبائى با پاورقى شهيد مطهرى قدس سرهما . و . عنوان : اصول فلسفه و روش رئاليسم . شرح .\r\n4 ش 603 الف / 1392 BBR\r\n1 / 189\r\n1391\r\nشماره كتاب شناسى ملى : 5806411\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتحريرى بر\r\nاصول فلسفه و روش رئاليسم\r\nعلامه سيد محمد حسين طباطبائى\r\nبا پاورقى شهيد مطهرى قدس سرهما\r\nجلد پنجم\r\nدكتر محمد باقر شريعتى سبزوارى\r\nبوستان كتاب\r\n1391\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nتحريرى بر اصول فلسفه و روش رئاليسم / 5\r\nعلامه سيد محمد حسين طباطبائى با پاورقى شهيد مطهرى قدس سرهما\r\nنويسنده : دكتر محمدباقر شريعتى سبزوارى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\nليتوگرافى ، چاپ و صحافى : چاپخانه مؤسسه بوستان كتاب\r\nنوبت چاپ : اول / 1391 / شمارگان : 700 / بها : 8500 تومان\r\nتمامى حقوق محفوظ است\r\nprinted in the Islamic Republic of Iran\r\nدفتر مركزى : قم ، خ شهدا ( صفائيه ) ، ص پ 917 / 37185 ، تلفن : 7 - 7742155 نمابر : 7742154 تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروش عمده و مركز اطلاع رسانى : قم ، چهار راه شهدا ، جنب ورودى دفتر تبليغات اسلامى ، تلفن : 7743179\r\nفروشگاه شماره 2 : تهران ، ميدان فلسطين ، خ طوس ، كوچه تبريز ، پلاك 30 ، تلفن : 88956922 - 09395992089\r\nفروشگاه شماره 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شماره 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شماره 5 : اصفهان ، ميدان انقلاب ، جنب سينما ساحل ، تلفن : 2221712\r\nپخش پكتا ( پخش كتب اسلامى و انسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن : 88940303\r\nاطلاع از تازه هاى نشر از طريق پيام كوتاه ( SMS ) ، با ارسال شماره همراه خود به 10002155 و يا ارسال درخواست به :\r\nپست الكترونيك مؤسسه : E - mail : info @ bustaneketab . com\r\nجديدترين آثار مؤسسه و آشنايى بيشتر با آن در وب سايت : http : / / www . bustaneketab . com\r\nبا قدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار / دبير شوراى كتاب : جواد آهنگر / ويراستار : ابوالفضل طريقه دار / چكيده عربى : سهيله خائفى / چكيده انگليسى : مريم خائفى / فيپا : مصطفى محفوظى / مسئول واحد حروف نگارى : احمد مؤتمنى / اصلاحات حروف نگارى : مژگان فرمانى و الهام قره گزلو / صفحه آرايى : حسين محمدى احمد مؤتمنى / كارشناس و كنترل نمونه خوانى : محمد جواد مصطفوى / نظارت و كنترل آماده سازى : ولى قربانى / كنترل فنى صفحه آرايى : سيد رضا موسوى منش / كارشناس طراحى و گرافيك و طراح جلد : مسعود نجابتى / مدير توليد : عبدالهادى اشرفى / اداره آماده سازى : حميدرضا تيمورى / اداره چاپخانه : مجيد مهدوى و ساير همكاران ليتوگرافى ، چاپ و صحافى .\r\nسرپرست مؤسسه\r\nاسماعيل اسماعيلى\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد پنجم\r\n\r\nاهدا\r\nبه روح خدا ، مظهر جلال و جمال الهى ، الگوى عرفان و معرفت ، درهم‌شكنندهء عوامل استكبار جهانى ، آن‌كه پيوسته از محضر خدا سخن مىگفت و جز ذات اقدس الهى از احدى نهراسيد و حب و بغضش تنها براى او بود ، و ارواح دو فيلسوف عالىقدر و مؤلفان گران‌سنگ اين مجموعه .\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمه نگارنده\r\nپيش از طرح مسائل خداشناسى از ديدگاه علامه طباطبائى و علامه مطهرى لازم است شمه‌اى از فوايد علوم عقلى و فلسفه الهى بيان گرديده و اشاره شود .\r\nفلسفه اسلامى كه ميراث گران‌قدر فيلسوفان الهى و ائمه معصومين عليهم السلام در مكتب تشيع است بايد مورد توجه جوامع اسلامى قرار گيرد ، زيرا با كمك اين علم است كه مىتوانيم بسيارى از حقايق را آن‌چنان كه هست بشناسيم و به عميق‌ترين پرسش‌هاى فرهيختگان پاسخ درخور و شايسته بدهيم :\r\nچرا كه برخى از پرسش‌هايى براى انسان مسلمان و غيرمسلمان مطرح مىگردد كه جز با فلسفه الهى نمىتوان پاسخ اقناعى و معقولى ارائه داده شود ؛ مانند : راز خلقت انسان و جهان ، سير صعودى آدمى از مبدأ تا معاد و از آغاز تا انجام ، انسان مىخواهد بداند از كجا آمده چرا آمده و به كجا مىرود ، فرجام كار جهان و انسان به كجا مىانجامد ، آيا مرگ ، پايان زندگى انسان است يا آغاز حياتى بهتر و بالاتر را نويد مىدهد ؟\r\nآيا دين در زندگى بشر يك ضرورت است ؟ كمال معنوى و سعادت حقيقى آدمى در چيست ؟ و راه رسيدن به آن كدام است ؟ از جانب ديگر عالىترين مسائل خداشناسى و توحيد كه از كانون قرآن و معارف اهل بيت صادر شده است ، كه علامه شهيد مطهرى در كتاب سيرى در نهج‌البلاغه مىفرمايد : بحث‌هاى توحيدى از اعجاب‌انگيزترين بحث‌هاى\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nنهج‌البلاغه است كه مىشود گفت در حد اعجاز است بيشتر مباحث آن درباره توحيد بحث‌هاى تعقلى و فلسفى است آنچه اساس و محور و تكيه‌گاه همه بحث‌ها و استدلال‌ها و استنتاج‌هاست . اطلاق و لاحدى و احاطه ذاتى و قيومى حضرت حق است . على عليه السلام در اين قسمت داد سخن داده است .\r\nمسئله ديگر بساطت مطلقه و نفى هرگونه كثرت و تجزّى و نفى هرگونه مغايرت صفات حق‌تعالى با ذات حق است يك سلسله مسائل عميق و بىسابقه ديگرى مانند اوّليت حق در عين آخريّت و ظاهريّت در عين باطنيت تقدم او بر زمان و بر عدد و اين‌كه قدمت او زمانى و وحدت او عددى نيست كلام او عين فعل اوست و اين‌كه معرفت او عين تعلق او بر عقول است از اين دست مباحثى در اين كتاب مطرح است كه فيلسوفان قديم و جديد و عالمان علم كلام را غرق در اعجاب مىكند . بنابراين معارف و الهيات را بايد از امام على و اولادش بگيريم و به تشيع افتخار نماييم . « 1 » بىشك معضلات نهج‌البلاغه و روايات اهل‌بيت از طريق فلسفه اسلامى بايد روشن گردد .\r\nوانگهى : امام على عليه السلام مىفرمايد : « اول الدين معرفته ؛ « 2 » آغاز و اساس دين معرفت خداست » .\r\nبىشك معرفت و ايمان به ذات اقدس الهى است به انسان و اعمال او جهت و هدف مىبخشد و به زندگى و فلسفهء حيات بشر معنا و مفهوم مىدهد زيرا آن قدرتى كه انسان را آفريده و خليفه خود را از ميان آنان انتخاب كرده است بىشك سعادت و خوشبختى او را مىداند و راه‌هاى بدبختى و تيره بختى او را مىشناسد :  « أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ »  « 3 »\r\n\r\n\r\n","description":"","footnote":"\r\n( 1 ) . بىجهت نيست احمد امين مصرى در جلد اول زهرالاسلام مىنويسد :\r\nولذلك كانت الفلسفه بالتشيّع ألصق منها بالتسنّن . . . به همين جهت فلسفه به تشيع بيش از تسنن مىچسبد و اين را در عهد فاطميون مصر و آل‌بويه مىبينيم حتى در عصرهاى اخير كه كشور ايران كه شيعه است از تمام كشورهاى اسلامى بيشتر به فلسفه عنايت دارد . سيد جمال‌الدين اسدآبادى در ايران تحصيل فلسفه كرده بود همين‌كه به مصر آمد يك جنبش فلسفى به وجود آورد . ( مجموعه آثار ، ج 16 ، ص 383 ) . .\r\n( 2 ) . نهج البلاغه ، ج 1 . .\r\n( 3 ) . ملك ، آيهء 14 . .\r\n","page_name":" 12 ","page_number":12},
  {"content":"\r\n\r\nآيا خداى دقيق و باريك‌بين و آگاه نمىداند چه خلق كرده است و چگونه بايد به كمال مطلوب برسند ؟ بنابراين اساس سعادت بشر را در گرو معرفت و ايمان به حضرت بارىتعالى دانسته است .  « وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ »  اگر خدا و پرستش او را از زندگى انسان‌ها منها كنيم نه براى زندگى هدف مىماند و نه پشتوانه‌اى براى عدل و قانون و نه براى كارهاى انسان جهتى ، بلكه حيات آدمى به زندگى يك حيوان آرام يا شرور مبدّل مىگردد كه جز عيش‌ونوش ، خورد و خواب ، خشم و شهوت و كار و فعاليت و استراحت و تلاش نفهمد .\r\n او نبيند جز كه اصطبل و علف * از شقاوت غافل است وز شرف \r\nهويت چنين انسانى در حيوانيت خلاصه مىشود منتها حيوانى متمدن و جانورى انديشمند از جانب ديگر فشار وجدان و نياز معنوى و عقل و احساس تكليف بعضى از انسان‌ها را در طول زندگى به پوچى و نهيليسم مىكشاند چراكه به قول مرحوم طالقانى مبارز نستوه : « كسانى كه خدا را باور ندارند من نمىدانم با چه اميدى زندگى مىكنند . » وقتى زمام جهان و سرنوشت انسان به دست طبيعت خشن و بىشعور باشد آدم‌ها به چه اميد و نشاطى مىتوانند زندگى كنند « 1 » به قول داستايوسكى : « اگر خدا را از جهان برداريم ، هر كارى براى آدمى مجاز است . » « 2 » چراكه هيچ انگيزه و عاملى نمىتواند جلوى طغيان غرائز انسان‌ها را بگيرد و آنها را به زندگى هدفمندى دعوت كند ، از آن هنگام دنيا گرفتار بحران معنوى و اعتقادى شد كه ژان پل سارتر اعلام كرد كه « انسان نه آفريدهء خداست و نه مولود طبيعت و نه محصول و زادهء ابزار توليد ، بلكه انسان خود ، خداى تنهايى است كه در صحراى اين جهان پرتاب شده است . » « 3 » كمونيست‌ها هم گفتند خدا ترياك مخدّر جامعه‌است ، كارل ماكس در آن هنگامىكه سرفصل رساله دكتراى خود را با كمال وقاحت اين\r\n\r\n\r\n","description":"","footnote":"\r\n( 1 ) . در سخنزانى مسجد هدايت . .\r\n( 2 ) . فصلنامه نقد و نظر شماره 2 سال اول ، ص 95 و عبدالكريم سروش ، كلام جديد ، ص 97 . .\r\n( 3 ) . ماركس و ماركسيسم ، آنده پيتر ترجمه شجاع‌الدين ضيائيان ، ص 263 . .\r\n","page_name":" 13 ","page_number":13},
  {"content":"\r\n\r\nجمله قرار داد كه « من از كليهء خدايان متنفرم . » دامنهء اين سخن معبود حقيقى را گرفت ، علم‌پرستان اروپايى هم به صحنه آمدند و پس از رنسانس به‌حدى از اكتشافات گاليله و كپرنيك شادمان گشتند و مست و مغرور علم و دانش شدند كه با كمال جسارت گفتند :\r\nامروز علم و تكنولوژى به‌جاى خدا نشسته است و خداى جهان از كار خود استعفا داده است آنان نيز اومانيسم و انسان‌محورى را به‌جاى خدامحورى نشانيدند . پراگماتيزم نيز به صحنه آمد و اصالت را به عمل انسان داد آن‌هم انسانى كه خود بايد خداى خويش باشد . « 1 » اين‌جا بود كه بشريت خدا و خود را به كلى فراموش كرد و به فساد و لاابالىگرى روى آورد ، در همين مقطع بود كه تشكيل محاكم « تفتيش عقايد » از سوى كليسا ضربهء هولناك ديگرى بر پيكر دين مسيح بلكه تمام اديان الهى وارد ساخت چنان‌كه كارهاى وحشيانه گروه القاعده و طالبان در عصر ما به اسلام لطمهء بزرگى وارد نمود و از سرعت و نفوذ اسلام در ميان ساير ملل كاست ، اسلام را مروج آدم‌كشى و تروريست معرفى كرد و حال آن‌كه اسلام دين رأفت و رحمت است .\r\n اسلام به‌ذات خود ندارد عيبى * هر عيب كه هست در مسلمانى ماست \r\nمطلب ديگر : با وجود اين گونه تهاجم‌ها و شبيخون‌ها برضد دين به اضافهء تطورات و تحولات علمى ، سياسى و انقلاب‌هاى فرهنگى اجتماعى و ظهور تمدن‌هاى جهانى خوش‌بختانه به حقيقت دين و خداشناسى آسيب چندانى وارد نساخت ، بلكه امروز در نظر فرهيختگان هم‌چنان متبلور و به قوت خود باقى و ماندگار است حتى در شوروى سابق بيست مسجد در تاجيكستان را بازسازى و تعمير مىكنند در توجيه آن مىگويند صندوق مربوط به تعميرات مساجد از كمك‌هاى مردمى لبريز است ولى صندوق مدرسه‌سازى كاملًا تهى و خالى است . « 2 » از آن‌جايى كه دين در عمق جان و فطرت انسان نهفته است از اين‌رو در برابر تمام تطورات و قلب و انقلابات حقيقت خود را حفظ كرده و مىكند .\r\n\r\n\r\n","description":"","footnote":"\r\n( 1 ) . فويرباخ مىگويد : انسان خدايى است كه خود را خلق كرده . .\r\n( 2 ) . به نقل از : فصلنامه نقد و نظر ، شماره 2 سال اول ، ص 96 . محمدتقى فلسفى ، كودك ، ص 350 . .\r\n","page_name":" 14 ","page_number":14},
  {"content":"\r\n\r\n شد مبدل آب اين جو چند بار * عكس ماه و عكس اختر برقرار \r\nامروز مباحث خداشناسى هم‌چنان تازه و پرطراوت باقى مانده است توفان‌هاى اجتماعى و ضد دينى رفتنى هستند و هم‌چون كف روى آب خاموش شدنى مىباشد ، اما فطرت خداپرستى ماندنى است ، چراكه انديشه خداجويى همزاد با وجود انسان است هر آدمى كه قدم در عرصهْ هستى مىگذارد و به مرحله رشد و بلوغ فكرى مىرسد و قواى فكرى او به فعّاليت مىپردازد يكى از چيزهايى كه فكر او را به تكاپو مىاندازد انديشه خداشناختى است از خود مىپرسد : آيا اين جهان آفريدگارى دارد يا روى تصادف به‌وجود آمده است و به فرض اين‌كه عالم مدبّر حكيمى داشته باشد ؟ آيا بشر مىتواند از وجود او آگاه شود ؟ از چه راه‌هايى مىتوان خالق عالم را شناخت ؟ به تعبير ديگر آيا انسان مىتواند وجود خدا را به اثبات برساند ؟ آيا از طريق هستى محدود خود مىتواند به هستى مطلق برسد ، تاريخ گواهى مىدهد يك عده‌اى از روزگاران كهن تاكنون بوده و هستند ولو بسيار اندك مىباشند كه به حسب ظاهر وجود خدا را منكرند ولى در باطن يقين دارند . آيا اين گروه اندك از طريق لجاجت راه انكار را پيش گرفته‌اند يا قواى ادراكى آنان نمىتواند وجود خدا را درك كند و يا بعضى از دلايل خداپرستان را قانع‌كننده نمىدانند يا تصوير صحيحى از خداوند در ذهن ندارند .\r\nدرهرحال امروزه يكى از مباحث جدى و ارزشمندى كه توجه مخالفان و معتقدان را در فلسفه دين به خود معطوف ساخته است مسئله اثبات وجود خدا و پرستش حق است بعضى بر اين باورند كه خدا با دليل عقلى و علمى قابل اثبات نيست و گروهى عكس آن معتقدند مرحوم علامه طباطبائى و شهيد مطهرى در اين كتاب ، گفتار منكران را مطرح كرده و حكيمانه پاسخ داده‌اند و از سوى ديگر براهين روشنى براى اثبات خدا آورده‌اند ، در خلال مباحث ، شبهات ملحدان را نيز طرح كرده و به تحليل نشسته‌اند . نگارنده نيز از طرح شبهات جديد و پاسخ به آن دريغ نداشته است .\r\nنگارنده سعى دارد براى تكميل اين مباحث مسائل جديدى كه در عصر كنونى طرح شده\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nنيز مورد بررسى قرار دهد تا بال‌وپر بحث خداشناسى تكميل گردد ، « 1 » گرچه هدف اصلى نگارنده شرح مبهمات و معضلات متن علامه و انتقال منطقى پاورقىها به متن كتاب و نظم و انظباط نوين دادن است ليكن در مواردى به شرح و بسط بيشتر نيازمنديم كتاب‌هايى كه امروزه درباره اثبات خدا و نقد برهان‌ناپذيرى آن نوشته‌اند بسيار سنگين ، پراكنده و نامنظم تدوين شده است و به قدرى بر حواشى و مقدمات افزوده‌اند كه اصل اثبات وجود خدا در ميان مباحث پراكنده و متنوع گم شده است . ولى در جلد پنجم روش رئاليسم مباحث اصلى خداشناسى به‌صورت روشن و بدون حواشى و زوايد و به شكل مجمل مطرح و تبيين گرديده است و با شرح و تنظيم نگارنده و اضافاتى كه آورده شده مطالعه‌كنندگان را از هر كتابى در اين موضوع بىنياز مىسازد و بيشتر شبهات به شكل روشن در اين كتاب پاسخ داده شده است . اميد است براى پژوهشگران ارجمند و فاضلان فرهيخته سودمند و سازنده واقع گردد .\r\nاين نكته را كه در جلدهاى قبلى هم گفته بوديم ، دوباره يادآور مىشويم كه : اين دورهء آثار - از جمله همين جلد - در هنگام حروف‌چينى با سه فونت مختلف ، تايپ شده تا مطالب علامه طباطبائى ، استاد شهيد مطهرى و نگارنده ، براى خوانندگان به روشنى متمايز شود .\r\nدكتر محمدباقر شريعتى سبزوارى\r\nقم 1 / 12 / 89\r\n\r\n\r\n","description":"","footnote":"\r\n( 1 ) . در بحث خداشناسى معماى حيات و هم‌چنين مسئله تقدم توحيد بر شرك و ساير مباحث ضرورى افزوده شده‌است . .\r\n","page_name":" 16 ","page_number":16},
  {"content":"\r\n\r\n\r\nپيش‌گفتار\r\nيكم - علامه طباطبايى در روزگارى اصول فلسفه را به رشته تحرير كشيدند كه امثال غلام يحياى پيشه‌ورى و سردمداران حزب توده مىخواستند تبريز و آذربايجان را از ايران جدا كنند هواداران ماركسيسم و حزب توده در آن زمان توسط استعمار جماهير شوروى آشوبى به راه انداخته بودند . براى فراهم ساختن زمينه وطن‌فروشى ايدئولوژى ماركسيسم را مناسب يافته بودند . جزوه‌ها و مقالات زيادى به زبان ساده و به‌روز براى كارگران ، جوانان و بانوان ، روشن‌فكران و دانشگاهيان منتشر مىكردند ماركسيسم را به‌عنوان يك مكتب انقلابى معرفى كرده بودند ، كه تنها او مىتواند جامعه را از فقر و بدبختى نجات داده با سرمايه‌دارى به ستيزه بپردازد آنان مظالم و ستمگرىهاى نظام‌هاى كاپيتاليسم را دستاويزى براى ترويج مكتب ماترياليسم قرار داده بودند . در آن مقطع زمانى سوسياليست‌ها و كمونيست‌ها عليه امپرياليسم سرمايه‌دارى قدبرافراشته بودند و معتقد بودند راه نجات بشريت تنها گرايش به ماركسيسم و مبارزه علمى با سرمايه‌داران جهان‌خوار است آنان مذهب را به‌عنوان مانع بزرگ و به‌مثابه ترياك مخدر بشر معرفى مىكردند و معابد و آثار مذهب را در اتحاد جماهير شوروى آن زمان يا ويران كرده بودند و يا به مراكز اقتصادى تبديل نموده بودند . نهضت روشنفكرى در ايران پس از شكست مشروطه‌خواهى و اختلافات مذهبىها به مكتب ماترياليسم گرايش پيدا كرد . آنان تبليغ\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمىكردند كه مذاهب به‌طور كلى در خدمت نظام‌هاى سرمايه‌دارى و مخالف با طبقه كارگر و كشاورز است مناديان دين آنان را به صبر و بردبارى وامىدارند تا برضد سرمايه‌دارها قيام نكنند ، و با وعده بهشت موهوم آنان را سرگرم مىسازند .\r\nالبته شكى نيست در اين‌كه آئين كنونى مسيحيت و ديگر مذاهب رسمى و علماى آن‌ها در خدمت استكبار جهانى هستند ولى آن‌ها اسلام را نيز مانند مسيحيت تحريف شده مىپنداشتند درهرحال در آن مقطع زمانى تنها مكتبى كه با شعارهاى حاد اقتصادى و ايدئولوژى به‌اصطلاح انقلابى توانسته بود قلوب برخى از مبارزان ، دانشجويان و ملىگرايان را به خود جلب كند ، مكتب ماركسيسم بود آنان با ادبيات انقلابى و شعارهاى اقتصادى خود را حامى طبقه كارگر ( پرولتر ) و با طبقه سرمايه‌دارى اعلام جنگ مىكردند .\r\nآنان با اين نوع شعارهاى جاذبه‌دار سعى مىكردند ايدوئولوژى ماركسيسم را در ميان توده‌هاى محروم و برخى از روشن‌فكران و جوانان ناآگاه ترويج نمايند . جمعى از آن‌ها نيز از شعارهاى فيدل كاسترو و مائو و استالين و ماركس و انگلس براى پيشبرد اهدافشان بهره مىگرفتند ، و به مبارزات عملى مىپرداختند و گروهى از آنان در زندان شاهنشاهى به‌عنوان مبارز بسر مىبردند . متأسفانه در آن زمان عده‌اى از علماى اسلام ساكت نشسته و نظاره‌گر اين طوفان بودند و بعضى از آنان اين عقيده را ترويج مىكردند كه هر پرچمى كه پيش از ظهور امام زمان عليه ظلم و بيداد به اهتزاز درآيد محكوم به شكست است و هر نهضتى پيش از ظهور حضرت مهدى آغاز گرددبه پيروزى نمىرسد . حتى بالاتر از آن برخى گمان مىداشتند كه بايد امر به معروف و نهى از منكر را رها كنيم تا فساد همه‌جا را فراگيرد و زمينه ظهور آقا فراهم شود .\r\nاكثريت اهل سنت ايران نيز گويا شاه را « اولى الامر » پنداشته و مخالفت با او را حرام مىدانستند . علامه طباطبايى در برابر امواج شبهات ماترياليسم و ترويج بيش از حد مرام كمونيسم و تبليغات ضد خدا و دين حزب تودهء ايران اصول فلسفه را نوشتند و نامش را رئاليسم گذاشتند دربرابر فلسفه ايدئاليسم كه سرگرم پندارها و تصورات واهى مىباشند\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nهنگامىكه در زندان جمهورى اسلامى توسط مسئول آموزش ، اصول فلسفه و روش رئاليسم را براى تدريس اعلام كردند ، بچه‌هايى كه تحت تأثير فلسفه كمونيست قرار گرفته بودند در زندان جمهورى اسلامى مىگفتند ، با اعلام درس فلسفه رئاليسم ، همه ما مبهوت شديم . چراكه همواره هواداران گروه كمونيست گفته بودند كه فلسفه اسلامى يك فلسفهء ايده‌آليسم است به‌خصوص وقتى اعلام شد كه فلسفه رئاليسم تدريس مىشود ذهن ما خلع سلاح شد . از هنگامىكه متن كتاب تدريس شد ما را با دنياى تازه آشنا كرد و بايد اعتراف كنيم كه اصول فلسفه از شلاق دادستانى به‌مراتب مؤثرتر و نافذتر بود و توبه واقعى ما در گرو اصول فلسفه بود . « 1 » پس از تدريس آنان با عشق و علاقه خاصى درس‌ها را نوشتند و متن را با شرح آميختند و درنتيجه شفاف‌سازى شد . در هر صورت شهيد مطهرى با نوشتن پاورقىهاى مبسوط مباحث را تكميل كردند ، ليكن متن مجمل كتاب و پاورقىهاى مفصل علامه شهيد باعث شد كه خوانندگان كمتر بتوانند بهره‌ور گردند ، چراكه تا پاورقىها مطالعه مىشد متن علامه فراموش مىگرديد ، و عكس آن نيز صادق بود ، از اين‌رو نگارنده پس از بيست بار تدريس پاورقىها را تقطيع كرده است . هر قسمتى را در بخش مناسب متن كتاب آوردم تا مطلب روشن‌تر و موضوع كامل‌تر گردد .\r\nنكته جالب آن‌كه شهيد مطهرى فرمودند من در مبانى جلد چهارم كه بحث قوه و فعل باشد با استادم اختلاف‌نظر داشتم يك موقعى علامه را به منزل دعوت كردم و هرچه باهم بحث كرديم در اين موضوع به توافق نرسيديم به همين جهت جلد چهارم راكد ماند و به تأخير افتاد و ازسوى ديگر چون جلد پنجم در موضوع « خداى جهان و جهان » بود و در برابر فلسفه ملحدانه ماركسيسم و اگزيستانسياليسم و ماترياليسم مطلق ( كه هركدام انكار خدا را محور بحث قرار داده بودند ) چاپ و انتشار سريع اين\r\n\r\n\r\n","description":"","footnote":"\r\n( 1 ) . هنگامى كه براى عارف و اسلام‌شناس بزرگ آقاى ميرزاجواد آقاى تهرانى مطالب فوق را عرضه داشتم ، فرمودند : خدا بر توفيقات شما بيفزايد حتماً اصول فلسفه را چاپ كنيد . حتى به اندرون تشريف بردند كتاب فلسفه بشرى و الهى را آوردند كه در صورت لزوم از اين هم بگنجانيد . .\r\n","page_name":" 19 ","page_number":19},
  {"content":"\r\n\r\nموضوع در اولويت قرار گرفت بدين جهت استاد مطهرى آن را مقدم داشت . اين‌جانب نيز به پيروى از استاد شهيدم بر آن شدم كه تنظيم و شرح جلد پنجم را پيش از جلد چهارم قرار دهم و اكنون آن را به همه جوانان خداجوى و موحدان خداپرست و متفكران آزادانديش و انديشمندان منصف تقديم مىدارم و مقدمه فيلسوف شهيد را بهتر دانستم كه بر پيش‌گفتار ضميمه نمايم .\r\nدوم - شهيد مطهرى در مقدمه جلد پنجم مىنويسد :\r\nدر خلال اين مدت جلدهاى اول و دوم و سوم مكرر تجديد طبع شد و اين بنده چند اثر ديگر كه برخى از آن‌ها فلسفى بود تأليف و منتشر كردم ولى خودم در حيرتم كه چرا كار اصول فلسفه هم‌چنان به تأخير مىافتاد ؟\r\n« مدتى اين مثنوى تأخير شد » « 1 » از انتشار جلد سوم اصول فلسفه تا اين تاريخ كه جلد پنجم در اختيار علاقه‌مندان قرار مىگيرد ، شانزده سال مىگذرد . در طول اين مدت بر خلاف آرزو و انتظار خودم و علىرغم تقاضاهاى مكررى كه از طرف علاقه‌مندان اين كتاب ابراز مىشد اين بنده توفيق پاورقىنويسى براى جلد چهارم و پنجم پيدا نمىكردم . « 2 » پاورقىهاى جلد پنجم به علل خاصى پيش از پاورقىهاى جلد چهارم به پايان رسيد . كار جلد چهارم هنوز هم به پايان نرسيده است ولى در دست تنظيم است و بيش از نيمى از پاورقىها نوشته شده است . با اين‌كه حق اين بود كه چاپ اين جلد را تا آماده شدن جلد چهارم به تأخير بيندازيم ، نظر به اين‌كه مطالب اين جلد چندان به مطالب جلد چهارم مرتبط نبود از تأخير آن صرف‌نظر كرديم .\r\nسوم - مىگويند - و درست مىگويند - كه « الأُمورُ مَرهونَة بِأوقاتِها » يعنى حوادث و\r\n\r\n\r\n","description":"","footnote":"\r\n( 1 ) . قسمتى از مقدمه شهيد مطهرى ضميمه پيش‌گفتار شد زيرا به آن شبيه‌تر به نظر مىرسيد . .\r\n( 2 ) . يكى از بزرگان و هم‌دوره‌هاى شهيد فرمودند : علامه طباطبائى مىگفت : آقاى مطهرى را توصيه كنيد هر چه زودتر اين پاورقىها را بنويسند . بنابراين شخص علامه نيز بر اين امر تأكيد داشتند . .\r\n","page_name":" 20 ","page_number":20},
  {"content":"\r\n\r\nپديده‌هاى جهان در گرو زمان ويژهء خويشند ، هر پديده‌اى زمان مخصوص به خود دارد و جز در آن زمان امكان وجود و پيدايش ندارد .\r\nجهان هم‌چون درختى عظيم و تناور و بارآور است و حوادث و پديده‌ها ميوه‌هاى اين درخت تناورند ، مراحلى بايد طى شود و شرايطى بايد تغيير كند و مهلت‌هايى بايد بگذرد كه ميوه از بطن درخت بر دامن شاخه ظاهر شود و مدتى ديگر خواه ناخواه بايد سپرى شود تا آن ميوه‌ها برسد و آمادهء چيدن گردد .\r\nمادرِ روزگار همواره در كار حادثه‌زايى است . هر زايشى معلول يك لقاح و يك مهلت و مدت است كه ما آن را « زمان باردارى » مىناميم . در اين مدت اعضا و جوارح كودك خلق و تكميل مىشود و هم در خلال اين مدت است كه غذاى مطبوعى به‌نام « شير » در پستان مادر تهيه و تدارك مىگردد و شرايط زايش وارد صحنه شدن يك مولود جديد فراهم مىشود .\r\nدرست است كه ميان عرضه و احتياج در دستگاه عظيم خلقت ارتباط مستقيم است و همين‌كه « بخت نو فرزند نو بزايد » طبعاً « خون تبديل به شير شيرين مىگردد » ولى اين تبديل و تبدل‌ها نتيجهء يك سلسله فعل و انفعال‌هاى تدريجى است كه نيازمند به زمان و مهلت و مدت است . آرى :\r\n« مهلتى بايست تا خون شير شد » « 1 » پيوند پديده‌ها با زمانى كه بايد مانند پل از آن عبور كنند و زمانىكه بايد در بستر آن\r\n\r\n\r\n","description":"","footnote":"\r\n( 1 ) . نگارنده دريغم آمد كه اشعار مناسب را در اين قسمت نياورم\r\n آگهى از معرفت كردگار * از در و ديوار بود آشكار\r\nآن علقهء مضغه كه شد چشم و گوش * از كه بياموخت ره عقل و هوش\r\nكيست به كودك ره پستان نمود * كيست از گِل گُل بستان نمود\r\nكيست كه آن خون سياه و كثيف * بَدَلْ يِدِلْ كرده به شير سفيد \r\n","page_name":" 21 ","page_number":21},
  {"content":"\r\n\r\nقرار گيرند و در دامن آن بشكفند آن‌چنان عميق است كه براى يك فيلسوف تصور دوتايى و جدايى ناميسر است .\r\nدر عين‌حال كه هر پديده‌اى در گرو « وقت و زمان خويش » است نقش انسان را در فرمان‌روايى بر زمان و تسلط او را بر مقدّرات زمان نبايد فراموش كرد و ناديده گرفت .\r\nالبته آن‌كه زمام همه چيز در دست قدرت او و همهء شرايط و مدت‌ها قائم به ذات اوست و هيچ قيد و شرط ، خواست او را محدود نمىكند ، و زمان و مكان ، قيد و حد و شرط در مرتبهء متأخر از اراده و مشيت او قرار دارد . ذات لايزال حقّ و قيّوم متعال است « سَبَقَ الأوقاتِ كَونُهُ ، وَ العَدَمَ وُجودُهُ ، وَ الابتِداءَ ازَلُهُ » « 1 » امام على عليه السلام مىفرمايند :\r\n« هستى و بود او بر اوقات و زمان‌ها پيشى گرفته است چنان وجودش نيز بر عدم سبقت گرفته و ازليت او بر هر آغازى مقدم مىباشد » و به قول معروف خدا بود و هيچ چيزى نبود نه از وقت و زمان خبرى بود و نه از جا و مكان و نه عدمى پيش از او در كار بود . تنها او بود جل و على و بس . « 2 »\r\n در آن خلوت كه هستى بىنشان بود * ميان نيستى عالم نهان بود\r\nوجودى بود از قيد دواى دور * زِگفت‌وگوى مايى و تويى دور\r\nوجودى مطلق از قيد مظاهر * بنفس خويشتن بر خويش ظاهر\r\nنظر كن لاله را در كوهساران * كه چون خرّم شود فصل بهاران\r\nكند شَقْ شِفّهء گِل زير خارا * جمالِ خود كند زان آشكارا\r\nكه هر جا هست حسن اينش تقاضاست * نخستين جنبش از حسن ازل خواست\r\nبرون زد خيمه ز اقليم تقدس * تجلّى كرد در آفاق و انفس\r\nپرير و تاب مستورى ندارد * در اربندى سر از روزن برآرد \r\nسوم - كلام علامه شهيد از اين قسمت به بعد به شكل مقدمه مطرح گرديده است كه\r\n\r\n\r\n","description":"","footnote":"\r\n( 1 ) . نهج البلاغه ، عبده ، خطبهء 179 .\r\n( 2 ) . اشعار ذيل را نگارنده افزوده است .\r\n","page_name":" 22 ","page_number":22},
  {"content":"\r\n\r\nخواندن آن ، اشتياق به مطالعه كتاب را تشديد مىكند و آدمى را بر تحقيق برمىانگيزد از اين‌رو تحرير آن لطف بسيار دارد . شهيد مطهرى مىفرمايد : مباحث اين جلد كوشش مختصرى است دربارهء آن‌چه در اصطلاح حكماى اسلامى « الهيات بالمعنى الاخص » خوانده مىشود ، يعنى در زمينهء شناخت خداوند و صفات و افعال اوست . سعى شده با راهنمايى ادلّهء عقلى و براهين فلسفى درباره ذات الهى و صفات كماليهء آن ذات مقدس و دربارهء نحوهء انتساب و صدور جهان از او بحث و استدلال شود . چنان‌چه در جلد اول بحث شد حكمت و فلسفه در تقسيم ارسطويى به حكمت نظرى و فلسفه عملى تقسيم شده است . فلسفه نظرى يعنى علم و معرفت درباره آن‌چه « هست » و فلسفه عملى يعنى علم دربارهء آن‌چه بايد انجام گيرد . در واقع حكمت نظرى يك نوع توصيف از واقعيت‌هاى موجود است و حكمت عملى از سنخ تكليف و مسئوليت عملى و اخلاقى مىباشد سپس فلسفه نظرى را به حكمت الهى و حكمت طبيعى و هندسه و رياضيات تقسيم مىكردند ، چنان‌چه حكمت عملى را نيز به اخلاق و سياست مدن ( كشوردارى ) و تدبير منزل ( سياست خانواده ) تقسيم مىشد .\r\nاز نظر حكماى اسلامى علم الهى يك نوع علم مستقلى است چنان‌چه علوم طبيعى به‌نوبه خود به چندين رشتهء علمى اطلاق مىشود كه در اصطلاح به « علم كائنات جوّيه » تعبير مىشده است ، مانند : معدن‌شناسى ، زمين‌شناسى ، گياه‌شناسى ، حيوان‌شناسى و فيزيولوژى و ده‌ها علم ديگر كه همگى از علوم طبيعى محسوب مىشوند .\r\nحكمت الهى در گذشته به غلط به علم متافيزيك و يا ماوراءالطبيعه شهرت يافته است ، درصورتىكه مباحث فلسفه اولى يا حكمت الهى اختصاص به ماوراى طبيعت ندارد ، بلكه بيشتر مسائل آن براى هر مكتب فلسفى مطرح و كليت و عموميت دارد ، اصولًا فلسفه يعنى مسائل كلى ، علم كلى مسائلى است كه به موضوع خاصى اختصاص ندارد و فرقش با ساير علوم در اين است كه كليه علوم و دانش‌هاى بشرى درباره موضوع ويژه‌اى بحث مىكنند ، مثلًا گياه‌شناسى درباره گياه ، زمين‌شناسى درباره زمين ، فيزيولوژى درباره بدن و\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nهم‌چنين فيزيك ، شيمى و رياضيات هركدام موضوع خاصى را محور بحث قرار مىدهند ، بر خلاف فلسفه كه درباره مسائل كلى مانند « هستى و عدم و جوهر و عرض » بحث مىكند كه همان امور عامه باشد و گرنه به قول بوعلى سينا در شفا « اگر قرار بود به‌نام « مابعدالطبيعه » نام‌گذارى شود بهتر بود حكمت ماقبل‌الطبيعه ناميده مىشد چراكه ماوراى طبيعت بر طبيعت تقدم دارد نه تأخر . « 1 » »\r\n\r\nچرا فلسفه را علم الهى گويند\r\nاين نام‌گذارى براى گروهى از متجددين باعث ابهام شده است ، از اين‌رو گاهى فلسفه الهى را به علمى كه « درباره خداى جهان » و ساير مباحث الهيات بحث مىكند تعريف كرده‌اند ، به گمان اين‌كه امور غيرطبيعى در آن بحث مىشود ، ولى از نظر فيلسوفان اين تعريف نادرست مىباشد . زيرا موضوع اين علم « موجود » به معناى عام است و خدا و مسايل ماوراى طبيعت از مسائل فلسفه كلى محسوب مىشوند ، آن علمى كه موضوع آن فقط خداست ، « عرفان » است آن‌هم از باب اين‌كه عرفا وجود را منحصر در خدا مىدانند ، ولى فيلسوف وجود را منحصر در خدا نمىداند . بلكه موضوع اين علم را مطلق وجود يا وجود مطلق بشمارد با اين حساب خدا و صفات حق‌تعالى يكى از مسايل فلسفه كلى مىباشد شيخ اشراق نيز كه فلسفه را به‌معناى « تَشبّه به حق » يعنى خداگونه شدن ناميده است و فلسفه را تنها به « امور عامه » اطلاق كرده است نيز دچار اشتباه گرديده ، چون امور عامه بخشى از فلسفه الهى است نه تمام فلسفه ، بنابراين حكمت الهى هر نامى كه مىخواهد داشته باشد ( متافيزيك ، مابعدالطبيعه ، علم الهى ، علم كلى ، فلسفه عام ) بر دو بخش تقسيم مىشود ؛ بخش اول اختصاص به امور عامه دارد كه از آن به ( الهيات به معنى الاعم ) تعبير مىشود ، بخش دوّم الهيات به‌معنى الاخص مىباشد كه درباره خدا ، صفات و افعال الهى\r\n\r\n\r\n","description":"","footnote":"\r\n( 1 ) . شفاى بوعلى سينا . .\r\n","page_name":" 24 ","page_number":24},
  {"content":"\r\n\r\nبحث مىشود البته قسمت عمده فلسفه همان امور عامه و كليات حكمت است ولى الهيات به معنى الاخص در واقع به‌عنوان نتيجه‌گيرى در مورد خدا و صفات الهى و مباحث مربوط به خداشناسى مىباشد كه اين كتاب اختصاص به اين بحث دارد « 1 » استاد شهيد نكتهء جالب و لازمى را گوشزد مىفرمايد : گرچه طرف سخن در اين جلد نيز - مانند ساير مجلّدات - مادّيون مىباشند و در موارد مناسب ، شبهات و اشكالات آن‌ها كه همه ناشى از بىخبرى از حكمت الهى است ، دفع شده است .\r\nولى البته هدف اصلى و منحصر ، از تدوين اين مجموعه تنها پاسخ‌گويى به مادّيون و دفع شبهات آن‌ها نيست و نمىباشد ، به عبارت ديگر ارزش كتاب منحصراً سلبى نيست بلكه هدف اصلى كه به آن ارزش اصيل و اثباتى مىبخشد ارائهء راه صحيح استدلال عقلى است بر مسائل ماوراءالطبيعه ، و به‌عبارت ديگر ارزش اصلى اين است كه نوعى سلوك عقلى و فكرى در موضوع جهان ماوراءالطبيعه به خواننده ارائه مىدهد و آنان را با متد عقلى آشنا مىسازد .\r\n\r\nعلم اعلا\r\nاز نظر حكماى الهى ، اين علم « با ارزش‌ترين علم‌ها دربارهء با ارزش‌ترين معلوم‌ها » « 2 » است .\r\nدر اين‌كه آن چيزى كه اين علم مدعى معرفت اوست با ارزش‌ترين معلومات است ، سخنى نيست ؛ چه ، معلوم اين علم كامل‌ترين وجود يعنى ذات مقدس احديت است كه منبع همهء هستىها و سرچشمهء همهء كمال‌ها و اصل و اساس همهء جمال‌ها و جلال‌ها و بهاءها و عظمت‌هاست ، بلكه هستى حقيقى منحصراً هستى\r\n\r\n\r\n","description":"","footnote":"\r\n( 1 ) . كليات فلسفه به عنوان الهيات به معنى الاعم در جلد سوم تحريرى بر اصول فلسفه به طور مبسوط بحث شده‌است . .\r\n( 2 ) . « افضَلُ عِلمٍ بِافضَلِ مَعلومٍ » ( الهيات شفا ) . .\r\n","page_name":" 25 ","page_number":25},
  {"content":"\r\n\r\nاوست و به قول سعدى « همه هرچه هستند از آن كم‌ترند ، كه با هستىاش نام هستى برند » .\r\nهر سخنى هست دربارهء ارزش خود اين علم « 1 » است كه تا چه اندازه از نظر سلوك عقلى و فكرى قابل اعتماد و اطمينان است .\r\nمسائل الهى دورترين مسائل از محسوسات و مشهودات نسبت به ذهن انسان است . چراكه در اين مسائل سخن دربارهء آن سوى مرز ماديات است و همين امر كافى است كه گروهى را در اعتبار و ارزش اين علم به ترديد وادارد .\r\nبگذريم از مادّيون كه به بهانهء اين‌كه ماوراء طبيعت را در طبيعت لمس نكرده‌اند منكر آن شده‌اند ، ديگران هم كه تا اين حد منحط فكر نمىكنند چندان به ارزش و اعتبار اين علم نينديشيده و درنتيجه به آن اعتراف ندارند .\r\n\r\nماوراى طبيعت فراتر از ادراك است\r\nگروهى رموز مربوط به ماوراءالطبيعه را آن‌چنان مجهول و كشف ناشدنى مىدانند كه مدعى شده‌اند ، بشر براى هميشه بايد از حل معماى ماوراءالطبيعه چشم بپوشد و نفياً و اثباتاً از اظهارنظر در اين‌باره خوددارى نمايد . از نظر اين گروه ، دست عقل كوتاه است و خرماى معرفت بر نخيل . اين گروه را دراصطلاح « لا ادريّون » و احياناً « شكّاكان » مىخوانند .\r\nگروهى ديگر اين راه را رفتنى و اين در را گشودنى مىدانند ولى پاى استدلال را در\r\n\r\n\r\n","description":"","footnote":"\r\n( 1 ) . منظور از اين ارزش ، مفهوم نسبى آن براى انسان نيست ، يعنى منظور اين نيست كه ميزان ارزش معرفت و ايمان‌به خداوند براى انسان چيست ؟ هرچند از اين نظر نيز ايمان و معرفت خداوند با ارزش‌ترين معرفت‌هاست . مسئله و ايمان به خدا مسأله‌اى خارج از زندگى نيست ، بلكه در بطن زندگى و يكى از سرمايه‌هاى زندگى است و به قول تولستوى حكيم معروف روسى : « ايمان آن چيزى است كه انسان با آن زندگى مىكند » . منظور ارزش واقع‌نمايى اين علم است . .\r\n","page_name":" 26 ","page_number":26},
  {"content":"\r\n\r\nاين راه چوبين و غيرمطمئن ، و سلوك عقلى و فكرى را غيرمحتاطانه تلقى مىنمايند .\r\nاينان فقط دل را مركب خداشناسى و يگانه « رهنورد باديه‌پيما » مىشمارند و تنها سلوك مطمئن را سلوك قلبى مىدانند نه سلوك عقلى . عرفا از اين نظريه دفاع مىكنند .\r\nگروهى ديگر مىگويند : « أينَ التُّرابُ وَ رَبُّ الاربابِ » بشر اين موجود خاكى و زمينى كجا و سيروسلوك عقلى يا قلبى در وادى خطرناك و پيچيده و سهمگين ماوراء حس كجا ؟ مسائل الهى همه‌اش آسمانى است و خبر آسمان را منحصراً از خود آسمان بايد شنيد . ما دربارهء خدا و صفات ثبوتيّه و سلبيّهء خدا و اين‌كه چه صفتى را مىتوان به او نسبت داد و چه صفتى را نتوان به او نسبت داد ، چيزى نمىدانيم و نمىتوانيم بدانيم . ما واقعاً نمىتوانيم با عقل خود بفهميم كه چه‌طور مىشود يك موجودى خدا باشد يعنى چيزى او را به‌وجود نياورده باشد ، و هم‌چنين نمىتوانيم با عقل خود بفهميم كه خدا يكى است يا بيش از يكى ؟ بسيط است يا مركّب ؟ جسم است يا جسم نيست ؟ به‌نحوى از انحاء عضو و جارحه « 1 » دارد يا ندارد ؟ بر چيزى قرار گرفته است يا نه ؟ خواب و بيدارى دارد يا نه ؟ حركت و انتقال دارد يا نه ؟ همهء اين‌ها و امثال اين‌ها مجهولاتى است براى بشر و جز از راه خبر آسمانى نبايد عقيده‌اى در اين‌گونه مسائل اتخاذ كرد ، دربارهء همه اين‌ها بدون چون‌وچرا و بدون انديشه و حق نظر ، يعنى بدون دخالت دادن منطق و استدلال بايد تسليم نظر وحى شد .\r\nاين گروه معتقدند نظر اسلام و مبناى اسلام در اين‌گونه مسائل بر تسليم و تعبّد است نه بر تحقيق و تفكر ، و هرگونه چون‌وچرايى در اين‌گونه مسائل از نظر اسلامى بدعت و حرام است . اشاعره و حنابله كه خود را « اهل حديث » مىنامند طرفدار اين نظريه‌اند .\r\n\r\n\r\n","description":"","footnote":"\r\n( 1 ) . يعنى اعضا و جوارح مانند دست و پا و چشم و گوش . .\r\n","page_name":" 27 ","page_number":27},
  {"content":"\r\n\r\nما دربارهء نظر مادّيون مبنى بر انكار ماوراء طبيعت و هم‌چنين دربارهء نظر شكّاكان و لاادريّون كه از نظر علمى مسائل ماوراء طبيعت را مجهولاتى حل‌ناشدنى مىدانند ، در اين مقدمه بحثى نمىكنيم زيرا در خود كتاب ، چه در اين جلد و چه در مجلّدات ديگر در اين‌باره به‌قدر كافى بحث شده است .\r\nهم‌چنين دربارهء نظر عرفا نيز بحثى نمىكنيم ، زيرا نظر عرفا مبنى بر انكار ارزش راه عقل و برهان و استدلال نيست ، بلكه نظر و فكر آن‌ها صرفاً بر ترجيح راه دل و سيروسلوك و تصفيه و تزكيه بر اين راه است . از نظر عرفا :\r\n بحث عقلى گر دُر و مرجان بود * آن دگر باشد كه بحث جان بود\r\nبحث جان اندر مقامى ديگر است * بادهء جان را قوامى ديگر است \r\nمعرفت استدلالى كه حكيم در جست‌وجوى آن است از حدود تصورات و مفاهيم ذهنى و اقناع قوهء عاقله تجاوز نمىكند و البته اين خود ارزشى بسزا دارد . ولى معرفت افاضى كه عارف در جست و جوى آن است چيزى از نوع رسيدن و چشيدن است . در معرفت استدلالى ، عقل در درون ارضا و قانع مىگردد ؛ اما در معرفت افاضى علاوه بر ارضاى وجدانى ، سراسر وجود بشر به هيجان و شور و حركت درمىآيد و به‌سوى خدا بالا مىرود و به او نزديك مىگردد . اين نوع معرفت وجود آدمى را روشن مىكند و به او نيرو و جرئت و محبت مىدهد ، خشوع و رقّت و لطافت مىبخشد و بنياد هستى او را دگرگون مىسازد .\r\nبه‌نظر ما سخن از ترجيح آن راه بر اين راه بيهوده است ، هريك از اين‌دو راه مكمل ديگرى است و به‌هرحال عارف منكر ارزش راه استدلال نيست ، بنابراين ما در اين‌جا با اين طبقه نيز بحثى نداريم .\r\nآن‌چه لازم است در اين مقدمه دربارهء آن بحث شود نظريهء اخير است كه به نظريهء حنابله و اهل حديث معروف است ، زيرا در پاورقىهاى اين جلد بر خلاف ساير مجلّدات ديگر به حكم ضرورت به آيات و احاديث اسلامى زيادى استدلال شده\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاست ، « 1 » بنابراين بايد بدانيم نظر واقعى اسلام در اين زمينه چيست ؟ خصوصاً با توجه به اين‌كه نظريهء حنابله و اهل حديث هنوز هم طرف‌دارانى دارد و برخى از اعاظم و محدّثان شيعه در اعصار اخير صريحاً اظهار مىدارند كه حتى مسئلهء يگانگى خدا صددرصد يك مسئلهء آسمانى است ، از نظر عقل بشر دليل كافى ندارد ، تنها از راه تعبد به گفتهء شارع بايد ملتزم شويم كه خدا يكى است .\r\nحكماى الهى در پاسخ اين گروه مىگويند درست است كه خبر آسمانى را هم از آسمان بايد شنيد ولى اولًا اين نيروى حيرت‌انگيز به‌نام قوّه « عاقله » كه خداى آسمان در سرشت اين موجود زمينى به‌نام « انسان » نهاده است يك عنصر آسمانى است نه زمينى ، هم‌چنان‌كه در احاديث وارد شده كه « خداوند سرشت آدمى را از سرشت حيوان و فرشته مركّب ساخت » « 2 » و بنابراين مانعى ندارد كه پاره‌اى از حقايق آسمانى با اين نيروى آسمانى قابل تحقيق باشد . آن‌چه مسلّم است اين است كه اين نيرو آن قدرت را ندارد كه تمام خبرهاى آسمانى را كشف كند و به‌همين دليل بشر در زندگى خود نيازمند به « وحى » است ولى چنين نيست كه اين نيرو از تحقيق در برخى مسائل آسمانى از قبيل اصول مسائل مبدأ و معاد به‌طور كلى ناتوان باشد . اين‌كه در دين مقدس اسلام تقليد در اصول دين به‌هيچ‌وجه جايز نيست و منحصراً از راه تحقيق و استدلال بايد تحصيل شود دليل بارزى است بر اين‌كه اسلام مسائل آسمانى را در حدود اصول دين براى عقل انسان قابل فهم و تحقيق مىداند .\r\nثانياً در وحى اسلامى ، يعنى در قرآن و سنّت ، خبرهاى آسمانى زيادى در الهيات براى شنيدن هست . هدف وحى اسلامى از گزارش اين همه خبرها چه بوده است ؟ آيا\r\n\r\n\r\n","description":"","footnote":"\r\n( 1 ) . البته خوانندگان توجه دارند در تحرير اصول فلسفه پاورقىها در متن كتاب قرار گرفته و به اين كتاب شكوه‌خاصى بخشيده است . .\r\n( 2 ) . در حديث دو نوع تعبير وجود دارد در برخى از احاديث مىفرمايد : « و خلق الانسان و ركّب فيهم العقل والشهوه » در حديث ديگر فرمود : « و خلق بنى آدم و جعل فيهم العقل و الشهوه » . .\r\n","page_name":" 29 ","page_number":29},
  {"content":"\r\n\r\nهدف اين بوده كه يك سلسله درس‌ها براى تدبر و تفكر و فهم و الهام‌گيرى القا كند و انديشه‌ها را تحريك و وادار به شناورى در درياى بيكران معارف الهى نمايد ، يا اين‌كه هدف اين بوده كه يك سلسله مطالب حل‌ناشدنى و غير قابل هضم را به منظور وادار كردن انديشه‌ها به تسليم و سكوت و قبول كوركورانه عرضه بدارد ؟\r\nمطالب و مسائلى كه از منبع وحى القا مىشود دوگونه است : برخى از آن‌ها يك سلسله دستورالعمل‌هاست كه بايد بدان‌ها عمل شود تا نتيجه‌اى كه از آن‌ها در نظر است حاصل گردد . چون نماز و روزه گرفتن و رعايت نجاست و طهارت ، امربه‌معروف و نهىازمنكر و حج خانه خدا و ترك گناه و اجتناب از غيبت و بدگويى و افشاى معايب مسلمانان و . . . . در اين‌گونه مسائل درك و معرفت ، تأثير زيادى ندارد .\r\nهدف و منظور در اين‌گونه مسائل عمل و تكليف است نه از نوع معرفت . تعبد و تسليم مربوط به اين‌گونه مسائل است . « 1 » برخى ديگر از مسايل دينى يك سلسله مسائل نظرى و اعتقادى است مربوط به خداوند وصفات ثبوتيه و سلبيهْ او و عوالم قبل از اين عالم و بعد از اين عالم . در قرآن كريم و كلمات پيشوايان دين ، چه به‌صورت حديث و چه به‌صورت دعا و ادعيه و چه به‌صورت احتجاجات و چه به‌صورت خطبه و خطابه ، از اين دست مسائل زياد آورده شده است .\r\nمثلًا در نهج البلاغه در حدود چهل بار دربارهء اين مطالب بحث شده است و بعضى از آن بحث‌ها طولانى است يعنى در حدود دو سه صفحه است . در كتاب كافى متجاوز\r\n\r\n\r\n","description":"","footnote":"\r\n( 1 ) . اگر انسان به راز اين‌گونه مسائل پى ببرد ولى به‌كار نبندد به نتيجه نمىرسد ، اما اگر تعبداً و بدون آگاهى از رازها و فلسفه‌هاى آن‌ها ، آن‌ها را به‌كار بندد اثر مطلوب عايدش مىگردد ، و غالباً راز و فلسفهء اين‌گونه مسائل از دسترس عقل و انديشهء بشر خارج است . بديهى است كه اگر در اين مسائل ، معرفت و عمل توأم گردد نتيجهء بهترى به دست مىآيد . گرچه به قول معروف معتقد باشد كه من به سرّى كه در اين عمل است ايمان دارم ولى حكمت آن را نمىدانم . .\r\n","page_name":" 30 ","page_number":30},
  {"content":"\r\n\r\nاز دويست حديث در ابواب توحيد آمده است كه دربارهء مسائلى از قبيل اثبات وجود خداوند ، حداقل معرفت ، صفات ثبوتيه از قبيل علم و قدرت ، صفات سلبيه از قبيل جسميت و تحرك و غيره ، بحث كرده است . توحيد صدوق خود ، دريايى از معرفت است ، در حدود 450 صفحه در مسائل مختلف توحيدى بحث كرده است ، پنجاه صفحهء اين كتاب تحت عنوان « التوحيد و نفى التّشبيه » است ، بيست صفحه دربارهء علم و قدرت است ، دوازده صفحه دربارهء صفات ذات و صفات افعال است ، 37 صفحه دربارهء اسماء اللَّه است ، 27 صفحه در ردّ ثنويّه « 1 » و زنادقه است ، 25 صفحه دربارهء قضاوقدر است ، 35 صفحه اختصاص دارد به مباحثات حضرت رضا عليه السلام با اهل اديان و اصحاب مقالات ، و غير اين مباحث . در همهء اين مباحث نه به شكل القاى يك سلسله مسائل تعبدى ، بل به‌صورت القاى يك سلسله بيانات استدلالى روشنگر و ترتيب صغرا و كبراى منطقى بحث شده است .\r\nدر قرآن و نهج البلاغه و خطب و احتجاجات و ادعيه مسائلى مطرح شده از قبيل :\r\nاطلاق و لاحدّى و احاطهء ذاتى و قيّومى خداوند و اين‌كه او هستى مطلق و نامحدود است ، چيستى ( ماهيت ) ندارد و قيد و حد و حدود و محدوده را به‌هيچ‌وجه در او راه نيست ، ذاتى است محدوديت‌ناپذير و بىمرز ، هيچ مكان و زمان از او خالى نيست ، هم بر زمان تقدّم دارد و هم بر مكان و هم بر عدد ، وحدت او وحدت عددى نيست ، بلكه وحدت نوعى است . نمىتوان گفت خدا يكى است و دو نيست بلكه بايد گفت خدا يگانه و بىهمتاست و تعددپذير نمىباشد ، زمان و مكان و عدد در مرتبهء متأخر از او يعنى در مرتبهء فعل اوست مانند اين‌كه آسمان‌ها را پيش از زمين خلق كرده و آدم و حوا را پس از خلقت آسمان و زمين آفريده است ، وجودش مساوى وحدت است ، دليل وجود واجب ، عين دليل وحدت اوست ، با همه‌چيز است و در هيچ‌چيز نيست ،\r\n\r\n\r\n","description":"","footnote":"\r\n( 1 ) . دوگانه‌پرستى و اعتقاد به يزدان و اهرمن . .\r\n","page_name":" 31 ","page_number":31},
  {"content":"\r\n\r\nبا همه‌چيز است ولى نه به نحو تقارن و كنار هم قرار گرفتن مانند اشياء مادى ، و بيرون از هرچيز است ولى نه به نحو انفصال و جدايى ، به‌طورىكه از هر جهت از اشياء جدا باشد بلكه هستى اشياء وابسته به اوست و او هرآن افاضهء هستى به موجودات مىكند لذا همواره همراه اشياء مىباشد ، همه‌چيز از آن اوست و بازگشت همه‌چيز به‌سوى اوست ، او بسيط است و هيچ‌گونه جزء براى او فرض نمىشود ، صفاتش عين ذاتش است ، هم اول است و هم آخر و هم ظاهر است و هم باطن ، اوليتش عين آخريت و ظهورش عين بطون و خفاست ، هيچ شأنى او را از شأن ديگر باز نمىدارد ، در هر لحظه هزاران عمل به عنايت او انجام مىگردد « 1 » « إذ أراد اللَّه بشيء أن يقول له : كن فيكون » هرگاه اراده كند چيزى ايجاد شود او ايجاد شده است كن فيكون تا بگويد باش او مىباشد ، كلام او عين فعل و ابداع اوست ، حد توانايى عقول بر معرفت او چيست ، معرفت حق ، عين تجلّى او بر عقول است ، سلب جسميّت و حركت و سكون و تغيير و مثل و ضد و شبيه و استخدام آلت و استعانت به غير ، در ساحت او راه ندارد .\r\nدر خود قرآن به سبك استدلالى و برهانى به برخى مطالب استدلال شده است از قبيل :  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  « 2 » و يا :  « مَا اتَّخَذَ اللَّهُ مِنْ وَلَدٍ وَ ما كانَ مَعَهُ مِنْ   إِلهٍ إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ » .  « 3 »\r\n\r\n\r\n","description":"","footnote":"\r\n( 1 ) . اگر در آسمان و زمين معبودهايى جز اللَّه بود و هركدام قدرت مستقلى داشتند در نتيجه كار و سامانه جهان به‌فساد و تباهى كشيده مىشدند زيرا هركدام به حكم قدرت مطلق از تحقق تصميم و اراده ديگرى جلوگيرى مىكردند يكى مىگفت آسمان‌ها اين‌گونه باشند ديگرى نفى مىكرد به‌همين جهت آيه را بيانگر برهان تمانع ناميده‌اند . چراكه هر خدايى مانع تحقق اراده ديگرى مىشود و به فرض توافق هر كدام سفيران جدايى براى معرفى خود فرستادند . .\r\n( 2 ) . انبياء ، آيه 22 . .\r\n( 3 ) . مؤمنون ، آيه 91 : خداوند فرزندى براى خود اتخاذ نكرده است و با او هيچ معبودى نيست چراكه اگر بود هر معبودى به سوى مخلوقاتش توجه مىكرد و نظامى براى آنان مقرر مىساخت و نمايندگانى مىفرستاد و بعضى از آن‌ها بر ديگرى برترى مىجستند و چون مىبينيم يك نظام حاكم بيش نيست معلوم مىشود معبود واحدى بر عالم حكومت دارد و هم موجودات از يك منبع سرچشمه گرفته‌اند . .\r\n","page_name":" 32 ","page_number":32},
  {"content":"\r\n\r\nدربارهء ذات و صفات و اسماء حق ، در شرق و در غرب از طرف فلاسفه ، عرفا ، متكلمين بحث‌هاى استدلالى فراوان با سبك‌هاى گوناگون به‌عمل آمده است ، ولى در متون اسلامى يك سبك كاملًا ابتكارى و بىسابقه عنوان شده است و هم مسائلى طرح شده است كه در جهان علم ، بىسابقه است . مسائلى كه در بالا برشمرديم غالباً از اين نوع مسائل است . به‌علاوه سبك و روش استدلال با آن‌چه پيش از اسلام بوده متفاوت است . در دورهء اسلام نيز سبك امثال فارابى و بوعلى و ابن‌رشد و خواجه نصيرالدين كه بيشتر يونانى است با سبك و روش صدر المتألهين كه سرشار است از الهامات قرآن و نهج البلاغه و كلمات ائمهء اطهار ، متفاوت است .\r\nمحور استدلال‌هاى امثال فارابى و بوعلى در مباحث مربوط به ذات و صفات و ساير شؤون حق از وحدت و بساطت و غناى ذاتى و علم و قدرت و مشيّت و غيره ، « وجوب وجود » است يعنى همه‌چيز از وجوبِ وجود ، استنتاج مىشود و خود وجوبِ وجود ، از يك طريق غيرمستقيم يعنى از يك نوع « برهان انّى » اثبات مىگردد ، از اين راه اثبات مىگردد كه بدون فرض واجب‌الوجود ، وجود ممكنات غيرقابل توجيه است . در اين راه ، ذهن هرگز به ملاك وجوبِ وجود دست نمىيابد . با اين معنا كه چرا واجب الوجود غنى بالذات است چرا بسيط است و مركب نمىباشد ، بايد از طريق استدلال عقلى محض به‌دليل عدم تركيب و بساطت راه يافت .\r\nولى در متون اسلامى بر چيزى ديگر غير از وجوب وجود تكيه شده است و آن همان چيزى است كه ملاك وجوب وجود است يعنى اطلاق و لاحدّى و بىمرزى ذات حق ، يعنى خداوند وجود مطلق علم بىنهايت و قدرت بىانتهاست و هرگونه محدوديتى در ناحيه ذات و صفات حق متعال وجود ندارد چراكه محدوديت با هستى مطلق سازگار نمىباشد وانگهى هر مركبى نيازمند اجزاى خويش است و البته اين مطلب خود مبتنى بر اصل ديگرى است كه اكنون مجال بحث در آن نيست . در مباحث آتى مطرح خواهد شد .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبه‌هرحال در متون اسلامى نه‌تنها در اين مسائل به سكوت برگزار نشده است ، بلكه يك سلسله مسائل در اوج انديشهء بشرى طرح شده است كه در جهان انديشه و تفكر ، سابقه ندارد .\r\nاين نوع مسايل متعالى براى چه و به چه منظورى طرح شده است ؟ اين‌ها دستورالعمل نيست تا گفته شود وظيفهء ما عمل است و بس . اين‌ها يك سلسله مسائل نظرى است . اگر اين مسائل براى عقل بشر قابل فهم و درك نيست پس در طرح اين‌ها چه سودى است ؟ درست مثل اين است كه معلمى بر سر كلاس اول ابتدائى ، مسائل مربوط به دورهء دانشگاه را طرح كند و از كودكان درخواست كند كه آن‌چه من مىگويم گرچه شما نمىفهميد ولى بپذيريد .\r\nدر حديث است كه از عليّ بن الحسين عليه السلام دربارهء توحيد پرسش شد ، فرمود :\r\n« خداوند مىدانست در آخرالزمان گروه‌هايى ژرف‌انديش خواهند آمد ، از اين‌رو   « قُلْ هُوَ اللَّهُ أَحَدٌ »   و آيات اول سورهء حديد را فرستاد و هركس سخنى غير آن‌ها بگويد هلاك شده است » « 1 » نظريات دقيق فلسفى و عرفانى ثابت كرده است كه آيات   « قُلْ هُوَ اللَّهُ أَحَدٌ »   و آيات اول سورهء حديد قلهء نهايى توحيد و معرفت است .\r\n\r\nشيعه و سلوك فلسفى\r\nطرح مباحث عميق الهى از طرف ائمهء اطهار و در رأس آن‌ها امام على عليه السلام سبب شد كه عقل شيعى از قديم‌الايام به‌صورت عقل فلسفى و استدلالى درآيد . در ميان اهل تسنن گروه معتزله به شيعه نزديك‌تر بودند و كم‌وبيش از عقل فلسفى و استدلالى بهره‌مند بودند ولى چنان‌كه مىدانيم مزاج جماعت آن زمان ، آنان را نپذيرفت و تقريباً\r\n\r\n\r\n","description":"","footnote":"\r\n( 1 ) . كافى ، ج 1 ، ص 91 و توحيد صدوق ، ص 283 . .\r\n","page_name":" 34 ","page_number":34},
  {"content":"\r\n\r\nمنقرض گشتند . « 1 » احمد امين مصرى در جلد اول ضحى الاسلام اين مطلب را تصديق مىكند . وى پس از بحثى دربارهء حركت فلسفى در مصر به‌وسيلهء خلفاى فاطمى كه شيعه بودند مىگويد :\r\n« اساساً فلسفه به تشيع بيش از تسنن مىچسبد . در همهء زمان‌ها و مكان‌هايى كه تشيع رواج داشته فلسفه رونق گرفته مانند دورهء فاطميان مصر و آل‌بويه ، و حتى در عصر اخير هم عنايت جهان تشيع به مباحث عقلى بيش از جهان تسنن است .\r\nسيد جمال‌الدين اسدآبادى كه تمايل شيعى داشت وقتى كه به مصر آمد يك نهضت فلسفى به‌وجود آورد » . « 2 » احمد امين علت گرايش بيشتر شيعه را به مباحث عقلى تمايل شيعه به باطنىگرى معرفى مىكند . احمد امين نمىخواهد اعتراف كند كه روح عقلىگرى را پيشوايان شيعه با طرح مباحثى عميق در الهيات به‌وجود آوردند .\r\nبرتراند راسل در تاريخ فلسفهء غرب تمايل بيشتر شيعه را به اين‌گونه مسائل عقلى خصوصيت نژادى ايرانيان مىداند و هم‌چنان‌كه مقتضاى طبيعت و يا عادت اوست به شكل بىادبانه‌اى اين مطلب را ادا مىكند .\r\nراسل در اين نظريه معذور است ، چراكه او از فلسفهء اسلامى چيزى نمىداند تا بتواند در ريشه‌هاى آن اظهارنظر كند . ما در پاسخ طرف‌داران اين نظريه مىگوييم اولًا نه همهء شيعيان ايرانى بودند و نه همهء ايرانيان شيعه بودند . آيا محدثين شيعه از قبيل كلينى و صدوق و محمد بن ابى طالب طبرسى كه مسائل توحيد را در كتب خود طرح كردند ايرانى بودند اما محدثين اهل تسنن از قبيل محمد بن اسماعيل بخارى و\r\n\r\n\r\n","description":"","footnote":"\r\n( 1 ) . علامه در تفسير الميزان مىنويسد : معتزله از آغاز پيدايش تا اوايل دوران خلفاى عباسى اوايل قرن سوم پيوسته‌جمعيتشان روبه تزايد گذاشت سپس افول كرده و به محاق گراييد از شوكت آنان كاسته شد . در زمان سلاطين « ايوبى » از هم پاشيده شدند در عصر ايوبيان به‌قدرى مردم به جرم اعتزال كشته شدند كه جز خدا كسى نمىداند . ( تفسير الميزان ، ج 5 ، ص 428 ) . .\r\n( 2 ) . احمد امين ، ضحى الاسلام ، ج 1 ، ص 250 . .\r\n","page_name":" 35 ","page_number":35},
  {"content":"\r\n\r\nمسلم‌بن حجّاج نيشابورى و ابوداوود سجستانى كه بويى از اين سخنان در آثارشان يافت نمىشود ايرانى نبودند ؟ آيا سيدرضى جامع نهج البلاغه ايرانى بود ؟ آيا فاطميين مصر ايرانى بودند ؟ چرا فكر فلسفى به‌وسيلهء خلفاى شيعهء فاطمى احيا مىشود و با سقوط آن‌ها مىميرد و بار ديگر به‌وسيلهء يك سيد شيعهء ايرانى احيا مىگردد ؟\r\n\r\nدو جريان متضاد در مسايل الهى\r\nدر صدر اسلام در ميان اهل سنت دو جريان متضاد از نظر تدبر و تعمق در مسائل ماوراءالطبيعى قرآن و سنت پديد آمد ، عده‌اى به‌نام « اهل حديث » كه معلوماتشان در حدود نقل روايت و احاديث بود ، و در رأس آن‌ها حنابله قرار داشتند و آن‌ها ، هرگونه بحث و تعمق و تجزيه و تحليل در اين مسائل را ناروا مىشمردند ، ولى معتزله گروه ديگرى از اهل سنت اجتهاد و استنباطشان اين بود كه بايد در عمق اين مسائل وارد شد و تجزيه و تحليل كرد .\r\nسفيان بن عيينه يكى از فقهاى سنى است ، گفته است :\r\n« هرچه خداوند خودش را در قرآن توصيف كرد نبايد تفسير كرد و درباره‌اش بحث نمود . تفسير اين‌گونه آيات ، همانا تلاوت آن‌ها و سكوت دربارهء آن‌هاست . »\r\nدربارهء مالك بن انس ، يكى از فقهاى چهارگانهء اهل سنت ، نوشته‌اند :\r\n« شخصى از مالك دربارهء آيهء  « الرَّحْمنُ عَلَى الْعَرْشِ اسْتَوى »  « 1 » سؤال كرد ، وى آن‌چنان برآشفت كه هرگز آن‌چنان خشمناك ديده نشده بود ، عرق بر چهره‌اش نشست ، جمع حاضر همه سرها را پايين افكندند ، پس از چند لحظه مالك سر برداشت و گفت : كيفيت نامعلوم ، و استواى خداوند بر عرش معلوم و اعتقاد به آن واجب و سؤال هم بدعت است . »\r\n\r\n\r\n","description":"","footnote":"\r\n( 1 ) . طه ، آيه 5 : خداوند رحمان بر عرشهء قدرت استوار و مستقر و مسلط است . .\r\n","page_name":" 36 ","page_number":36},
  {"content":"\r\n\r\nمالك آن‌گاه خطاب به پرسش‌كننده گفت : « تو كه چنين پرسش‌هايى مىنمايى مىترسم گمراه باشى » . سپس فرمان داد او را از جلسه خارج كردند .\r\nاين جمله : « الكَيفِيَّةُ مَجهولَةٌ وَ السُّؤالُ بِدعَةٌ » ظاهراً جملهء شايعى بوده در آن زمان كه همهء اهل حديث در پاسخ پرسش‌كنندگان گستاخ ! اين‌گونه مسائل را ، مىگفته‌اند . عين همين جمله از احمد بن حنبل نيز شده است .\r\nشبلى نعمان در جلد اول تاريخ علم كلام مىگويد :\r\n« رويّهء محدثين و فقها اين بود كه جز با هم‌كيشان خود با اهل هيچ كيش و مذهبى معاشرت نمىكردند و جهت آن يكى اين بود كه آن‌ها معاشرت با غير را جائز نمىدانستند و ديگر اين‌كه در تلاش و جست‌وجوى احاديث و تفحص و تحقيق در نقل و روايت مجال اين‌كه به كار ديگرى پردازند نداشتند و نتيجه اين مىشد كه صداى مخالف مذهب به سمع آن‌ها نمىرسيد و اعتراضاتى كه بر ضد اسلام مىشد از آن‌ها به‌كلى بىخبر بودند . طرف صحبت و خطاب آن‌ها فقط گروه پيروان و معتقدين خود بود و ايشان هم آن‌چه كه به آن‌ها گفته مىشد بدون عذر قبول مىنمودند . اين مردم وقتى كه از محدثين مىپرسيدند كه « خدا وقتى كه جسم نيست چگونه بر عرش ممكن است متمكن و استقرار پيدا كرده باشد ؟ » در جواب مىگفتند : « الكَيفُ مَجهولٌ وَالسُّؤالُ بِدعَةٌ ؛ كيفيت آن نامعلوم و سؤال هم بدعت است . » و آن بيچاره‌ها هم خاموش مىنشستند ، و لذا براى محدثين براى رفع اين ابهام ضرورتى پيدا نمىشد بر خلاف متكلمين ، خاصه معتزله كه با مردم هر فرقه و مذهبى مراوده داشتند و مخصوصاً با آن‌ها مناظره و مباحثه مىكردند و چون جواب تحكمانه و آمرانه در مورد آن‌ها بىنتيجه بود مجبور بودند اصل حقيقت را اظهار دارند و عقدهء اجمال و ابهام را بگشايند . » « 1 » ولى وقتى كه به سيرهء شخص رسول اكرم صلى الله عليه و آله و خاندانش مراجعه مىكنيم هرگز به\r\n\r\n\r\n","description":"","footnote":"\r\n( 1 ) . تاريخ علم كلام ، ص 11 و 12 . .\r\n","page_name":" 37 ","page_number":37},
  {"content":"\r\n\r\nچنين جواب‌هاى تحكّم‌آميز و آمرانه و به‌اصطلاح « سربالا » برنمىخوريم ؛ در هيچ موردى سؤال را محكوم نكرده و بدعت نشمرده‌اند و جملهء « السُّؤالُ بِدعَةٌ » را كه نشانهء ضعف و عجز از پاسخ است شعار خود قرار نداده‌اند . دربارهء همان آيهء  « الرَّحْمنُ عَلَى الْعَرْشِ اسْتَوى »  و اين‌كه معنى عرش چيست و استواء بر عرش چه معنىاى دارد مكرر از ائمهء اطهار پرسش‌هايى شده است و در همهء موارد به شرح و توضيح و تفسير آن پرداخته‌اند . در توحيد صدوق و كافى بابى تحت همين عنوان باز شده و احاديث زيادى نقل شده كه در همهء آن‌ها از همين موضوع سؤالاتى شده و ائمهء اطهار عليهم السلام پاسخ گفته‌اند . از جمله مسائلى كه در آيات اول سورهء حديد طرح شده است و مطابق حديثى كه از امام سجّاد عليه السلام نقل كرديم آن آيات ، خاص ژرف‌انديشان است ، همين مسئله است كه در جلد هشتم تفسير شريف و گرانقدر الميزان ذيل آيهء 54 سورهء اعراف با الهام از آيات كريمهْ قرآن و رواياتى كه از ائمهء اهل بيت عليهم السلام در اين زمينه رسيده است بحثى ژرف و محققانه دربارهء همين مطلب صورت گرفته است .\r\nحضرت استادنا الاكرم - ادام اللَّه ظلاله - در مقدمهء آن بحث چنين مىفرمايند :\r\n« مردم در شرح امثال اين آيات مسلك‌هاى مختلف انتخاب كرده‌اند . اكثر پيشينيان ( از اهل سنت ) برآنند كه بحث در اين‌گونه آيات روا نيست ، علم اين‌ها را بايد به خدا واگذار كرد . اين دسته بحث از « حقايق دينى » و تعمق در ماوراء ظواهر الفاظ كتاب و سنت را ناروا و بدعت مىشمارند . اما عقل بر خلاف نظر آن‌ها حكم مىكند و كتاب و سنت نيز آنان را تأييد نمىنمايد . آيات قرآن به‌شدت تمام دعوت مىكند به تدبر و تعمق و كوشش در معرفت خدا و آيات خدا به‌وسيلهء تذكر و تفكر و نظر و استدلالات عقلى ، و روايات متواتر بالمعنى نيز در همين معنى آمده است . معنى ندارد كه به مقدمه‌اى كه مستلزم نتيجه‌اى است امر شود اما خود نتيجه ممنوع باشد . دعوت به تذكر و تفكر براى معرفت است نه براى چيز ديگر . . . » « 1 »\r\n\r\n\r\n","description":"","footnote":"\r\n( 1 ) . الميزان ، ج 8 ، ص 157 . .\r\n","page_name":" 38 ","page_number":38},
  {"content":"\r\n\r\nآن‌چه مايهء تأسف است اين است كه در قرون متأخر طرز تفكر اهل حديث از اهل سنت در ميان شيعه هم رسوخ يافت ، در شيعه نيز گروهى پيدا شدند كه هرگونه تعمق و تفكر در معارف الهى را بدعت و ضلالت شمردند درصورتىكه بدون شك اين نوعى انحراف از سيرهء پاك پيشوايان اين مذهب است . البته آن‌چه در شيعه پديد آمد اولًا عموميت نداشت و ثانياً تا آن درجه شديد نبود و نمىتوانست آن عموميت يا شدت را كه در ميان ديگران پيدا شده پيدا كند ، اما كم‌وبيش تا آن اندازه كه آزار اهل تحقيق را فراهم كند در اعصار اخير وجود داشته و دارد . صدرالمتألهين در مقدمهء اسفار از همين طبقه مىنالد آن‌جا كه مىگويد :\r\n« همانا گرفتار جماعتى نفهم شده‌ايم كه چشمشان از ديدن انوار و اسرار حكمت ناتوان است و ديدگانشان مانند ديدگان خفّاش تاب نور را ندارد . اين‌ها تعمق در امور ربّانى و معارف الهى و تدبر در آيات سبحانى را بدعت ، و هرگونه مخالفت با عقايد عاميانه را ضلالت مىشمارند . گويى اينان حنابله از اهل حديث‌اند كه مسئلهء واجب و ممكن و قديم و حادث بر ايشان از متشابهات است و تفكرشان از حدود اجسام و ماديات بالاتر نمىرود . . . »\r\nجمله‌اى به رسول اكرم صلى الله عليه و آله نسبت داده شده است كه :\r\nعَلَيكُم بِدينِ العَجائِز ؛\r\nبر شما باد به دين پيرزنان .\r\nاين جمله مستمسكى شده براى منكرين تعمق و تدبر در معارف غيبى و مسائل ماوراء طبيعى .\r\nاين جمله به‌صورت حديث در هيچ كتاب حديثى شيعه يا سنّى ديده نشده است ، معذلك نظر به اين‌كه با ذائقهء كوته‌فكران موافق آمده است شهرت فراوانى كسب كرده و وسيله‌اى شده براى انكار هرگونه كوششى در اين‌گونه مسائل ، و از آن‌طرف هم عكس‌العمل‌هايى به‌عنوان توجيه و تأويل اين حديث از طرف طرف‌داران تحقيق در\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمعارف الهى ابراز شده است . عارف معروف ، محمود شبسترى در گلشن راز در برابر متمسكان به اين حديث عكس‌العمل نشان مىدهد آن‌جا كه مىگويد :\r\n جهان آنِ تو و تو مانده عاجز * ز تو محروم‌تر كس ديده هرگز ؟ !\r\nچو محبوسان به يك منزل نشسته * به دست عجز پاى خويش بسته\r\nنشستى چون زنان در كوى ادبار * نمىدارى ز جهل خويشتن عار\r\nدليران جهان آغشته در خون * تو سر پوشيده ننهى پاى بيرون ! \r\n چه كردى فهم از « دين العجائز » * كه بر خود جهل مىدارى تو جائز ؟\r\nاگر مردى برون آى و نظر كن * هر آنچ آيد به پيشت زان گذر كن\r\nمياسا يك زمان اندر مراحل * مشو موقوف همراه رواحل\r\nخليل‌آسا برو حق را طلب كن * شبى را روز و روزى را به شب كن\r\nبرو اندر پى خواجه به اسرا * تفرج كن همه آيات كبرى\r\nبرون آى از سراى امّ هانى * بگو مطلق حديث « مَن رَآنى » \r\nشيخ محمد لاهيجى در شرح گلشن راز جملهء « عليكم بدين العجائز » را توجيه مىكند ، مىگويد :\r\n« در جملهء فوق نظر به تعبد و تسليم در فروع است نه در اصول ، مقصود اين است كه هم‌چنان‌كه پيرزنان در اجراى اوامر و فرمان‌ها ، بدون چون و چرا عمل مىكنند شما نيز چنين كنيد ؛ مقصود اين نيست كه سطح افكار و انديشه‌هاى شما در خداشناسى برابر با سطح افكار پيرزنان باشد كه مثلًا خداوند را به‌صورت يك قلمبه نور در بالاى آسمان‌ها تصور مىكنند و به او شكل انسانى مىدهند و خداوند را به همهء چيزهايى كه قرآن او را از آن‌ها تنزيه مىكند توصيف مىكنند [ نقل به مضمون 
  ] . » « 1 » مولوى اين\r\n\r\n\r\n","description":"","footnote":"\r\n( 1 ) . نگارنده بر اين باور است كه اين جمله نمىتواند هدف متحجّرين را تأمين كند ، چراكه پيرزن مىگويد : من اگراين چرخ ريسندگى را نچرخانم متوقف خواهد ماند ، اگر براى چرخ عظيم جهان گردانندهء نباشد همه چيز متوقف خواهد ماند ، اين خود يك نوع استدلال است نه تعبد اگر حديث باشد رسول اكرم صلى الله عليه و آله مىخواهد بفرمايد از پيرزن بىسواد كمتر نباشيد براى اثبات وجود خدا دليل بياوريد .\r\n از آن چرخى كه گرداند زن پير * قياس چرخ گردنده از او گير \r\n","page_name":" 40 ","page_number":40},
  {"content":"\r\n\r\nحديث را به نحوى ديگر توجيه مىكند . او توجهش به مادهء « عجز » است ، مىگويد مقصود اين است كه در راه او شكستگى و مسكنت را پيشه كنيد كه در آن كوى ، شكستگى مىخرند ، و بس و بازار خودفروشى از آن سوى ديگر است ؛ مىگويد :\r\n خرّم آن كو عجز و حيرت قوت اوست * در دو عالم خفته اندر ظلّ دوست\r\nهم در اول عجز خود را او بديد * مرده شد « دين عجائز » برگزيد\r\nچون زليخا يوسفى بر وى بتافت * از عجوزى در جوانى راه يافت\r\nزندگى در مردن و در محنت است * آب حيوان در درون ظلمت است \r\nحقيقت اين است كه اين جمله انتسابش به رسول اكرم صلى الله عليه و آله ثابت نيست تا نوبت به بحث در مفهوم و معنىاش برسد . مرحوم ميرازى قمى اعلى اللَّه مقامه در جلد دوم قوانين الاصول بحثى دربارهء جواز و عدم جواز تقليد در اصول دين عنوان كرده است ، يكى از ادلّهء طرف‌داران تقليد و تعبد در اصول دين را همين حديث مىداند ولى خودش مىفرمايد :\r\n« حديث بودن اين جمله مسلّم نيست و گفته‌اند كلام سفيان ثورى فقيه و صوفى معروف سنّى است . گويند عمروبن عبيد معتزلى دربارهء عقيدهء معروف معتزله دربارهء « منزلةٌ بينَ المنزلتين » سخن مىگفت ، پيرزنى با تلاوت يك آيه قرآن به او جواب داد ، سفيان ثورى كه حاضر در جلسه بود گفت : « عَلَيكُم بِدينِ العَجائِز . »\r\nبه‌علاوه كسانى كه اين جمله را به‌صورت حديث نقل كرده‌اند داستانى نيز نقل كرده‌اند كه روشن مىكند مفهوم آن جمله نه آن چيزى است كه حنابله و اهل حديث مىگويند و نه آن چيزى كه محمد لاهيجى و يا مولوى به‌عنوان توجيه بيان كرده‌اند .\r\nداستان اين است كه پيغمبر اكرم صلى الله عليه و آله با اصحاب خويش بر پيرزنى گذشت كه با\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nچرخ دستى نخريسى مىكرد ، از او پرسيد خدا را به چه دليل شناختى ؟ پيرزن دستش را كه به دستهء چرخ بود و چرخ را به‌سرعت مىگرداند از دستهء چرخ برداشت و طبعاً چرخ پس از چند لحظه متوقف شد ، پيرزن گفت : به اين دليل ؛ هم‌چنان‌كه اين چرخ را دستى مىبايد كه آن را به گردش آورد چرخ عظيم جهان را نيز كه همواره در گردش است دستى مقتدر مىگرداند . در اين وقت بود كه رسول اكرم صلى الله عليه و آله فرمود : « عَلَيكُم بِدينِ العَجائِز » .\r\nبنابراين نقل ، آن پيرزن برهان محرك اول ارسطويى را با فطرت صاف و زبان سادهء خود بيان كرده است و به وجهى همان راه ابراهيمى را رفته كه :\r\n    « فَلَمَّا جَنَّ عَلَيْهِ اللَّيْلُ رَأى كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ الْآفِلِينَ * فَلَمَّا رَأَى الْقَمَرَ بازِغاً قالَ هذا رَبِّي فَلَمَّا أَفَلَ قالَ لَئِنْ لَمْ يَهْدِنِي رَبِّي لَأَكُونَنَّ مِنَ الْقَوْمِ الضَّالِّينَ * فَلَمَّا رَأَى الشَّمْسَ بازِغَةً قالَ هذا رَبِّي هذا أَكْبَرُ فَلَمَّا أَفَلَتْ قالَ يا قَوْمِ إِنِّي بَرِيءٌ مِمَّا تُشْرِكُونَ * إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ » ؛     « 1 »\r\nو چون شب فرا رسيد و خورشيد پنهان گرديد ستاره‌اى را مشاهده كرد گفت اين ستاره پروردگار و معبود من است پس چون افول كرد و ناپديد شد گفت من افول‌كنندگان را دوست ندارم پس چون ماه تابان را مشاهده كرد گفت اين پروردگار من است و درخشندگى بيشترى دارد پس از آن‌كه غروب كرد گفت اگر پروردگارم مرا هدايت نمىكرد بىشك جزء قوم ستمگران به حساب مىآمدم پس از اين‌كه صبح شد ديد جمعى شمس درخشان را مىپرستند گفت اين پروردگار من است و اين از آن دو بزرگ‌تر است پس چون افول نمود به قومش خطاب كرد و اظهار داشت من از مشركان بيزارم تحقيقا من روى خود را به‌سوى قدرتى متوجه ساختم كه آسمان‌ها و زمين را\r\n\r\n\r\n","description":"","footnote":"\r\n( 1 ) . انعام ، آيات 76 - 79 . .\r\n","page_name":" 42 ","page_number":42},
  {"content":"\r\n\r\nخلق كرده و درحالىكه از گمراهى بسوى حق گرايش پيدا كرده و مسلمانم و من ديگر از مشركان نمىباشم .\r\nنظامى در راستاى همين مضمون مىگويد :\r\n از آن چرخى كه گرداند زن پير * قياس چرخ گردنده همى گير \r\nمطابق اين نقل و اين بيان ، مضمون اين جمله با مقصود طرف‌داران تقليد و تعبد رابطهء معكوس دارد ، يعنى نوعى دعوت به تحقيق و استدلال و معرفت است نه به تقليد و تعبد و منع تفكر .\r\nدر عصر ما مخالفت با تفكر و تعمق در مسائل ماوراءالطبيعى رنگ جديدى به‌خود گرفته است ، رنگ فلسفهء حسى .\r\nچنان‌كه مىدانيم در اروپا روش حسى و تجربى در شناخت طبيعت بر روش قياسى پيروز شد . پس از اين پيروزى اين فكر پيدا شد كه روش قياسى و تعقلى در هيچ‌جا اعتبار ندارد و تنها فلسفهء قابل اعتماد فلسفهء حسى است . نتيجهء قهرى اين نظريه اين شد كه الهيات به سبب خارج بودن از دست‌رسى حس و تجربه ، مشكوك و مجهول و غير قابل تحقيق اعلام شود و برخى آن‌ها را يكسره انكار كنند . اين جريانى بود كه در جهان غرب رخ‌داد .\r\nدر جهان اسلام سابقهء موج مخالفت با هرگونه تفكر و تعمق از طرف اهل حديث از يك طرف ، موفقيت‌هاى پىدرپى روش حسى در شناخت طبيعت از طرف ديگر ، و دشوارى تعمق و حل مسائل فلسفى از جانب سوم ، گروهى از نويسندگان مسلمان را سخت به هيجان آورد و موجب پيدايش يك نظريهء تلفيقى در ميان آن‌ها شد مبنى بر اين‌كه الهيات قابل تحقيق است ولى در الهيات نيز منحصراً لازم است از روش حسى و تجربى كه براى شناخت طبيعت مورد استفاده قرار مىگيرد استفاده كرد . اين دسته مدعى شدند كه از نظر قرآن تنها راه شناخت خداوند مطالعه در طبيعت و مخلوقات با استفاده از روش حسى است و هر راهى غير اين راه بيهوده است ، زيرا قرآن در سراسر\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nآيات خود در كمال صراحت بشر را به مطالعه در مظاهر طبيعت كه جز با روش حسى ميسر نيست دعوت كرده است و كليد رمز مبدأ و معاد را در همين نوع مطالعه دانسته است .\r\nفريد وجدى در كتاب على اطلال المذهب المادى و سيد ابوالحسن ندوى در ماذا خسر العالم بانحطاط المسلمين و هم‌چنين نويسندگان اخوان المسلمين مانند سيد قطب و محمد قطب و غير اين‌ها اين نظر را تبليغ و نظر مخالف را تخطئه مىكنند .\r\nندوى در كتاب خود در فصل « عبور مسلمانان از جاهليت به اسلام » تحت عنوان « محكمات و بيّنات در الهيات » مىگويد :\r\n« پيامبران مردم را از ذات خدا و صفات او و آغاز و انجام جهان و سرنوشت بشر آگاه كردند و اطلاعاتى به رايگان در اين زمينه‌ها در اختيار بشر قرار دادند ، او را از بحث در اين مسائل كه مبادى و مقدماتش در اختيار او نيست - زيرا اين علوم ماوراء حس و طبيعت است - بىنياز ساختند ، اما مردم اين نعمت را قدر ندانستند و به بحث و فحص در اين مسائل كه جز گام گذاشتن در منطقه‌هاى تاريك و مجهول نيست پرداختند . » « 1 » نظر امثال فريد و جدى و ندوى نوعى « رجعت » حنبلىگرى است ولى به‌صورت مدرن و امروزى و پيوندخورده با فلسفهء حسى غربى .\r\nما دربارهء بنياد فلسفهء حسى در مجلدات اصول فلسفه بحث كرده‌ايم ، « 2 » در اين‌جا فقط دربارهء نكته‌اى كه نقطهء اتكاء اين دسته قرار گرفته اندكى بحث مىكنيم .\r\nمىگويند قرآن راه شناخت خداوند را منحصراً مطالعهْ طبيعت با روش حسى دانسته است . شك نيست كه قرآن به مطالعهء حسى طبيعت دعوت مىكند و اصرار فراوانى هم روى اين موضوع دارد ، ولى آيا قرآن مطالعهء طبيعت را براى حل تمام مسائلى كه خود طرح كرده است كافى مىداند ؟ ! هم‌چنان‌كه در پاورقىهاى اين جلد\r\n\r\n\r\n","description":"","footnote":"\r\n( 1 ) . ماذا خسر العالم بانحطاط المسلمين ، چاپ چهارم ، ص 97 . .\r\n( 2 ) . خوشبختانه مجلدات اصول فلسفه به‌وسيله نگارنده به‌صورت بديعى به شرح و تنظيم رسيده و به‌نام تحريرى براصول فلسفه و روش رئاليسم نام‌گذارى شده است و اكنون اين جلد پنجم آن است . .\r\n","page_name":" 44 ","page_number":44},
  {"content":"\r\n\r\nبه مناسبت بحث از راه‌هاى مختلف بشر به‌سوى خدا گفته‌ايم در قرآن مسائلى از اين قبيل طرح شده است :\r\n « لَيْسَ كَمِثْلِهِ شَيْءٌ » ؛  « 1 »\r\nبراى ذات اقدس الهى مثل و مانند و نظير و شبيهى نيست .\r\n « وَ لِلَّهِ الْمَثَلُ الْأَعْلى » ؛  « 2 »\r\nنمونه‌هاى برتر و صفات اعلا مخصوص ذات اقدس الهى است .\r\n « لَهُ الْأَسْماءُ الْحُسْنى » ؛  « 3 »\r\nاسماى حسنا و نيكو مختص ذات خداوندى است .\r\n « الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ » ؛  « 4 »\r\nاو خدايى است كه معبودى جز او نيست حاكم و مالك اصلى اوست ، از هر عيب منزه است ، به كسى ستم نمىكند ، به مؤمنان امنيت مىبخشد ، مراقب همه‌چيز است ، او قدرتمندى است شكست‌ناپذير كه با اراده نافذ خود هر امرى را اصلاح مىكند او شايسته بزرگى است خداوند منزه است از آن‌چه شريك براى او قرار مىدهند .\r\n « فَأَيْنَما تُوَلُّوا فَثَمَّ وَجْهُ اللَّهِ » ؛  « 5 »\r\nبه هر سمتى روى برگردانيد پس همان‌جا رو به‌سوى خداست .\r\n « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ » ؛  « 6 »\r\nاوست اول [ بدون آغاز 
  ] و آخر [ بدون پايان 
  ] و ظاهر [ بدون رؤيت 
  ] و باطن [ پنهان هميشه ظاهر 
  ] و همو به هرچيزى داناست .\r\n\r\n\r\n","description":"","footnote":"\r\n( 1 ) . شورى ، آيهء 11 . .\r\n( 2 ) . نحل ، آيهء 60 . .\r\n( 3 ) . طه ، آيهء 8 . .\r\n( 4 ) . حشر ، آيهء 23 . .\r\n( 5 ) . بقره ، آيهء 115 . .\r\n( 6 ) . حديد ، آيهء 3 . .\r\n","page_name":" 45 ","page_number":45},
  {"content":"\r\n\r\n « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ » ؛  « 1 »\r\nو هيچ چيزى [ در عالم هستى 
  ] نيست مگر آن‌كه گنجينه‌هاى آن تنها و پيش‌ماست و ما آن را جز به ميزان معينى فرونمىفرستيم .\r\n « وَ هُوَ مَعَكُمْ أَيْنَ ما كُنْتُمْ » ؛  « 2 »\r\nو او [ خدا 
  ] هر جا كه باشيد با شماست و ام‌الكتاب تنها در نزد اوست .\r\n « يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ » ؛  « 3 »\r\nخداوند آن‌چه را بخواهد [ از لوح محفوظ 
  ] پاك مىكند و يا در آن ثبت مىكند .\r\nو ده‌ها آيات ديگر امثال اين‌ها .\r\nاين‌ها همه مسائلى است مربوط به آن سوى مرز و به ماوراى طبيعت ارتباط دارد .\r\nچگونه ما از راه طبيعت‌شناسى به معرفت اين مسائل نائل مىگرديم ؟ طبيعت‌شناسى قطعاً و مسلّماً ما را به علم و قدرت و حكمت آفرينندهء جهان آگاه مىكند ، اما در همين جهت نيز حداكثر اين است كه ما را واقف مىسازد به اين‌كه آفرينندهء جهان به كارهايى كه در طبيعت انجام مىدهد آگاه است و بر آن‌ها تواناست  « أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ »  « 4 » ولى قرآن در اين جهت نيز معرفتى بالاتر ، از ما مىخواهد و آن اين‌كه او بر همه‌چيز بلااستثنا آگاه است و بر همه‌چيز بلااستثنا تواناست  « وَ هُوَ بِكُلِّ شَيْءٍ عَلِيمٌ » .  « 5 »  « وَ هُوَ عَلى كُلِّ شَيْءٍ قَدِيرٌ » ؛  « 6 » چگونه از راه مطالعه در مخلوقات كه به‌هرحال محدودند ، به علم نامتناهى و قدرت نامتناهى واقف مىشويم ؟\r\nحقيقت اين است كه مطالعهء طبيعت به شيوه و روش حسى و عقل علمى ما را تا\r\n\r\n\r\n","description":"","footnote":"\r\n( 1 ) . حجر ، آيهء 21 . .\r\n( 2 ) . حديد ، آيهء 4 . .\r\n( 3 ) . رعد ، آيهء 39 . .\r\n( 4 ) . ملك ، آيه 14 : آيا كسى كه خود خلق كرده است به مخلوقش علم ندارد و حال آن‌كه وى لطيف و آگاه است . .\r\n( 5 ) . انعام ، آيه 101 : او به هرچيزى داناست . .\r\n( 6 ) . مائده ، آيه 120 : و او بر هرچيزى تواناست . .\r\n","page_name":" 46 ","page_number":46},
  {"content":"\r\n\r\nمرز ماوراء طبيعت رهبرى مىكند . گويا اين راه جاده‌اى است كه تا مرز ماوراء طبيعت كشيده شده است و در آن‌جا پايان مىيابد و فقط نشانى مبهم از ماوراء طبيعت مىدهد . كه در پسِ اين پرده ممكن است سراپرده‌اى باشد و مدير و مدبرى .\r\n از اين پرده بيرون سرا پرده‌اى است * مرا و تو را در آن بار نيست \r\nيعنى حداكثر اثر مطالعهء طبيعت اين است كه بر ما روشن مىكند طبيعت مسخّر و مقهور قوه يا قوه‌هاى مدير و مدبر و شاعر است ، اما اين‌كه خود آن قوه از جايى آمده است يا نه ؟ آيا ازلى و ابدى است ؟ آيا واحد است يا كثير ؟ بسيط است يا متجزّى و مركب ؟ جامع همهء صفات كمال است يا نه ؟ علم و قدرتش متناهى است يا نامتناهى ؟\r\nآيا قدّوس است و در حد اعلاى تنزيه است و هرگونه نقص از او مسلوب است يا نه ؟\r\nآيا به هر طرف كه برويم و به هر سو كه بنگريم به طرف خدا رفته‌ايم و به‌سوى او نگريسته‌ايم ؟ آيا او اول همه و آخر همه است ؟ اين‌ها و مانند اين‌ها كه در قرآن مطرح است پرسش‌هايى است كه پاسخ آن‌ها را مطالعه در طبيعت و علوم طبيعى به ما نمىدهد ، پس بايد بگوييم بشر راهى به درك و معرفت اين‌گونه مسائل ندارد و صرفاً بايد در برابر اين‌ها كوركورانه معتقد باشد و يا اگر راهى هست آن راه غير راه دقت و مطالعه در طبيعت است بلكه راهى عقلانى و فلسفى است .\r\nقرآن اين‌ها را به‌عنوان يك سلسله درس‌ها القا كرده است و از طرف ديگر به تدبر و تفكر در آيات قرآنى امر كرده است و از طرفى هم مطالعهء طبيعت براى حل اين معماها كافى نيست ، پس ناچار راهى ديگر براى فهم اين سلسله مسائل هست كه مورد تأييد قرآن است .\r\nمؤلف دانشمند كتاب راه طى شده كه معتقد است راه خداشناسى منحصراً همان راه حس و طبيعت است در بحث « توحيد » پس از توضيح نارسايى دربارهء تاريخ دين و پرستش و نتايج علم و فلسفه و اشاره به اين‌كه راه‌هاى عقلى و فلسفى بيراهه بود و علم امروز كه حسى و تجربى است اساس توحيد را احيا نمود ، مىگويند :\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n« مىخواهيم ببينيم علم چگونه توحيد را احيا نمود ؟ اگر از يك دانشمند بپرسيد علم چيست ؟ بالاخره خواهد گفت : علم يعنى روابطى كه در طبيعت ميان علل و معلول‌هاى مشهود وجود دارد . هر محققى كه در آزمايشگاه سرگرم تجربيات مىشود و متفكرى كه در اوضاع اجتماع غور مىنمايد هدفى جز اين ندارد كه اولًا حوادث و قضاياى طبيعت را موشكافى كرده دقيقاً بشناسد و ثانياً ريشهء اين حوادث و قضايا و ارتباطى را كه ما بين آن‌ها وجود دارد كشف كند . هيچ دانشمندى نيست كه كوچك‌ترين شىء يا حادثه‌اى را مستقل و اتفاقى دانسته به يك شىء ديگر يا علتى نسبت ندهد ، و بالعكس ضعيف‌ترين عملى را ضايع‌شده و بىاثر پندارد . بنابراين علم صريحاً يا تلويحاً متكى بر قبول وجود علت و معلول است و منكر استقلال ذاتى يا اتفاقى بودن اشياء مىباشد . . . عالِم نه‌تنها معتقد به حقيقت مىباشد و دنيا را پوچ و بىاساس نمىپندارد بلكه يقين به‌وجود يك انتظام كلى و ارتباط قطعى كه حاكم بر طبيعت است نيز دارد . علاوه بر اين هيچ محققى نيست كه اگر در گوشهء آزمايشگاه خود روى يك حادثهء كوچكى قانونى را كشف نمود آن قانون را در هر جاى ديگر طبيعت جارى و سارى نداند و حتى تا آخرين سرحد افلاك و تا قديم‌ترين روزگار نبرد و اعمال نكند ؛ يعنى درواقع حقيقت مكشوف را همه‌جايى و لايزال مىشناسد .\r\nبنابراين دانشمند عملًا معتقد است كه هيچ‌چيز طبيعت بىاساس و بدون منشأ نبوده بلكه يك نظم واحد متقن ازلى در سراسر دنيا جريان دارد . خداپرست چه مىگويد ؟\r\nاو مىگويد دنيا داراى مبدأ و اساس بوده يك ناظم واحد ازلى قادرى به‌نام « خدا » بر سراسر آن حكومت مىكند . تنها تفاوت در اين است كه عالِم صحبت از نظم مىكند و موحّد ، ناظم را اسم مىبرد . قرآن هم غيراز اين چيزى نمىگويد ، بلكه خدا را به‌عنوان كسى معرفى مىنمايد كه زمين و آسمان‌ها را سرشته است ، روز و شب را درپى يك‌ديگر درمىآورد ، دانه و درخت را مىشكافد ، جسم مرده را تبديل به‌وجود زنده و زنده را منقلب به مرده مىكند ، باران به زمين مىرساند . درواقع تمام حركات و اطوار\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nطبيعت را كه مشركين به خدايان يا به منبع‌هاى مختلف نسبت مىدادند قرآن مربوط و ناشى از يك‌جا مىگيرد . . . » « 1 » البته ما هم معتقديم كه علم جديد ، كمك فراوانى به توحيد و خداشناسى نموده است ، گام‌هايى كه علوم مادى برداشته در جهت توحيد بوده نه در جهت ضد آن ، و نمىتوانست جز اين باشد ؛ اما خدمتى كه علوم به توحيد نموده از راه « نظام غائى » بود نه « نظام فاعلى » كه مؤلف دانشمند كتاب راه طى شده به آن استناد جسته‌اند . خدمات علوم به توحيد از اين راه بود كه علوم تا حدود زيادى در دل طبيعت راه يافت و تا هرجا كه رفت ، بيش از پيش به نظم دقيق ساختمان اشياء و رابطهء تشكيلات داخلى اشياء با يك سلسله هدف‌هاى پيش‌بينى شده پى برد ؛ و به عبارت ديگر علوم هر اندازه كه بيشتر به راز درونى اشياء پى برد ، بيشتر به مسخّر بودن طبيعت و به خود واگذار نبودن آن ايمان و اذعان پيدا كرد . هدف قرآن هم از دعوت به مطالعهء حسى و تجربى طبيعت از نظر خداشناسى ، اين است كه به مخلوق و مسخّر بودن طبيعت و اين‌كه قوه‌اى ما فوق قواى طبيعى ، طبيعت و قواى طبيعت را اداره و تدبير مىكند ، پى ببريم و ايمان پيدا كنيم .\r\nمطالعهء حسى طبيعت و تفكر در زمين و آسمان و آن‌چه در آن‌هاست از نظر توحيد و خداشناسى ، كيفيت و ماهيتى دارد و حد و رسالتى . كيفيت و چگونگىاش اين است كه نظامات داخلى اشياء مورد دقت قرار گيرد تا روشن شود كه قواى طبيعت براى تأمين يك سلسله هدف‌ها فعاليت مىكنند و ميان فاعل‌ها و غايت‌ها رابطهء مستقيم برقرار است . اما حد و رسالتش اين است كه مخلوقيت طبيعت و وجود قوه يا قوايى شاعر و حاكم بر طبيعت را بر ما روشن مىكند و بيش از اين رسالتى ندارد و نمىتواند داشته باشد . اين است كه گفتيم راه مطالعهء طبيعت از نظر توحيد و خداشناسى ، جاده‌اى است كه تنها تا مرز ماوراء طبيعت كشيده شده است .\r\n\r\n\r\n","description":"","footnote":"\r\n( 1 ) . مهندس مهدى بازرگان ، راه طى شده . .\r\n","page_name":" 49 ","page_number":49},
  {"content":"\r\n\r\nاما نظام فاعلى كه مؤلف دانشمند آن كتاب بدان تمسك جسته‌اند كوچك‌ترين خدمتى به توحيد نكرده و نمىتوانسته است بكند . علوم از نظر نظامات فاعلى تنها كارى كه مىكند اين است كه به قول شما ثابت مىكند كه هيچ پديده‌اى مستقل و اتفاقى نيست بلكه وابسته به پديده يا پديده‌هاى ديگر است ، و هم ثابت مىكند كه پديده‌ها معلول دخالت خدايان و موجودات نامرئى كه مشركين و غيرمشركين حوادث را بدان‌ها توجيه مىكردند نيست ، و ازاين‌رو ثابت مىكند يك نظام متقن علّى و معلولى ميان خود پديده‌ها حكم‌فرماست و اين رشته از بىنهايت سرچشمه گرفته و تا بىنهايت ادامه دارد . اما كجاى اين مطلب با توحيد ارتباط دارد ؟ مگر ماديين كه منكر خدا هستند وجود نظام متقن علّى و معلولى را به اين صورت انكار دارند ؟\r\nآيا خدا كه انبيا بدان دعوت كردند يعنى « مجموع نظام غيرمتناهى علت و معلول » ؟ ! بدون ترديد جواب منفى است و گرنه بايد با ماديون به توافق برسيم آن‌ها هم مىگويند خدا يعنى ماده و طبيعت .\r\nاين‌كه طبيعت در همه‌جا يكسان عمل مىكند دليلى جز بر وحدت نوعى عناصر طبيعت نيست و به هيچ‌وجه بر وجود قوه‌اى واحد ، احد ، صمد ، بسيط غيرمتجزّى ، ثابت دائم ، ازلى ، قاهر و غالب دلالت نمىكند .\r\nآيا اين سخن پذيرفته است كه وجودِ موجودِ واحدِ ازلىِ حىِّ فعّالِ عليمِ قديرِ مريدِ سميعِ بصيرِ مسلّط و قاهر بر طبيعت و خالق و آفرينندهء آن از ساخته‌هاى فلسفهء يونان است و پيغمبران چنين چيزى نگفته‌اند ، پيغمبران آمده‌اند كه مردم را به طبيعت دعوت كنند و اعتقاد به خدايان و ارواح و شياطين را از بين ببرند ؟ ! آيا اين جز سپر انداختن در مقابل ماديين نمىباشد ؟ !\r\nنظام فاعلى علت و معلول مىتواند در مسائل توحيد مورد استفاده قرار گيرد ولى به مفهوم فلسفى علت و معلول نه به مفهوم علمى آن . مفهوم علمى علت و معلول عبارت است از رابطه و پيوستگى وجودى حوادث زمانى كه متوالياً يك‌ديگر را\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nتعقيب مىكنند و در متن زمان پشت سر يك‌ديگر قرار گرفته‌اند . مانند فرزندان كه درپى پدر و مادر به‌وجود مىآيند و فرزندان آن‌ها نيز پس از ازدواج متولد مىشوند و هركدام از اين‌ها از نظر زمانى پشت سر هم قرار دارند فرزندان بزرگتر پيش از بزرگ‌ترها . اما مفهوم فلسفى آن از يك تحليل عقلى سرچشمه مىگيرد كه هر حادثه به دليل علائم امكان ، مانند داشتن ماهيت ، و هستى عاريتى ، وابستگى به زمان و مكان و علت فاعلى و غايى چنين موجودى به علت تامه در وجود و بقاء نيازمند است و معناى امكان جز اين نيست . « ممكن » شناخته مىشود و به دليل نياز ذاتى ممكن به علت حدوثاً و بقائاً ، وجود علتى مقارن و همزمان و محيط بر او كشف مىشود ، سپس آن علت مقارن در ميان دو فرض « ممكن » و « واجب » قرار مىگيرد و بنا بر فرض ممكن بودن ، به دليل امتناع تسلسل در علل مقارنه ، وجود واجب در رأس سلسله اثبات مىگردد .\r\nاز نظر فلسفه ، عللى كه علوم آن‌ها را « علل » مىشناسند معدّاتند نه علل ، و به عبارت ديگر مجراى فيض هستى و گيرنده وجود مىباشند نه ايجادكننده و آفريننده . در اين‌گونه علل ، تسلسل - يعنى رشتهء بىنهايت - به هيچ‌وجه امتناع ندارد .\r\nيعنى در علل معده تسلسل محال نيست به اين معنى كه هر پديده وابسته به عللى است و هر علتى به نوبهء خود به علل ديگرى متكى است و هريك از آن علل ، متكى به عوامل ديگرى است و هرچه پيش رويم وابستگىها به يك‌ديگر بيشتر مىشود و هيچ‌گونه پيوستگى به يك‌ديگر امتناع ندارد چون در عرض هم قرار دارند نه در طول يك‌ديگر . عناصر صدوسه‌گانه و يا بيشتر در عرض هم هرچه بيشتر باشند و تا بىنهايت محال لازم نمىآيد . مانند پدر و مادرها كه از علل معده براى اولادشان هستند و عوامل ديگر نيز در به‌وجود آمدن اولاد نيز سهيم مىباشند مثل زمان و مكان ، آب و هوا و غذا و رحم و نطفه و صدها عوامل ديگر ولى هيچ‌كدام علت تامه نمىباشند تمام اجزاى علل معده به‌اضافه وجود مقتضى و رفع موانع جنين را به‌وجود مىآورد ، و از جانب ديگر كل هستى وابسته به حضرت بارىتعالى است كه اگر نازى كند از هم فرو ريزند قالب‌ها .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nبه‌هرحال خدمتى كه علوم به توحيد مىكند از راه نظامات غائى و هدفمند بودن موجودات جهان است كه در كتاب راه طى شده بدان استناد جسته نشده است ، اما از راه نظامات فاعلى كه بدان استناد جسته شده است علوم هيچ‌گونه خدمتى نمىتوانند بكنند و تنها فلسفه است كه از اين راه مىتواند خدمت كند .\r\nحقيقت اين است : راهى كه مؤلف دانشمند راه طى شده با كمال صفا و خلوص نيت طى كرده است آن چنان بيراهه است كه مجالى براى استدلال از راه « نظام غائى » كه دانشمندان به اقتباس از قرآن مجيد آن را راه « اتقان صنع » اصطلاح كرده‌اند نمىگذارد .\r\nكتاب نامبرده پس از بحث بالا اشكالى طرح مىكند و به پاسخ آن مىپردازد ؛ مىگويد :\r\n« اشكالى كه دانشمنداى غيرخداپرست دارند اين است كه مىگويند چگونه كسى را كه نمىشناسيم و نمىتوانيم توصيف كنيم قبول نماييم ؟ به علاوه وقتى كه به خدا قائل شديم بايد پى آن برويم كه او از كجا آمده و چگونه درست شده است ؟ پس چون مسئله حل نمىشود و نقطه مجهول يك مرحلهء عقب مىرود بهتر است پاى خود را از حدود محسوسات طبيعت فراتر نگذاريم و از وجود و عدم خدا فعلًا صحبت نكنيم .\r\nدر جواب آقايان بايد گفت اولًا هيچ پيغمبرى ( و بنابراين خود خدا ) نخواسته ما خدا را كماهو بشناسيم و وصف كنيم ، سهل است كه منع هم كرده‌اند و آن‌چه را ما بتوانيم وصف يا درك كنيم ناچار از نوع خودمان است پس خدا نيست . بنابراين توقع چنين معرفتى را فعلًا نبايد از خود داشته باشيم . ثانياً وقتى عقب و جلو رفتن مجهول تفاوت نمىكند چرا بر خلاف عادت و معمولى كه در همه‌چيز و همه‌جا داشته براى هر فعلى فاعلى و براى هر نظمى ناظمى را سراغ مىدهيم در مورد فاعل كل و ناظم اصلى اين‌قدر لجاج به خرج دهيم و تكبر و تجاهل نماييم ؟ ! وقتى به قانون احترام مىگزاريم چرا به قانون‌گذار بىاعتنا باشيم ؟ ! »\r\nعجبا ! آيا معنى شناختن خدا كه اين‌همه بدان تأكيد شده اين است كه چنين تصورى مبهم و نارسا دربارهء خدا داشته باشيم ؟ ! آيا معنى اين‌كه ما خدا را نمىتوانيم\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nكماهو بشناسيم و به كنه ذات و صفات او احاطه پيدا كنيم اين است كه در قدم اول لنگ بمانيم تا آن‌جا كه از پاسخ به ساده‌ترين و اولين پرسش‌ها دربارهء خدا ناتوان بمانيم و آن‌گاه عذر ناتوانى خود را به گردن اسلام بگذاريم و بگوييم : اسلام اساساً تفكر و انديشه دربارهء اين‌گونه مسائل را تحريم كرده است ؟ !\r\nهرگاه كسى دربارهء خدا بينديشد و يا به كسى اين انديشه را القا كند كه خدا آن موجودى است كه جهان را آفريده است ، اولين و ساده‌ترين پرسشى كه به ذهن مىآيد اين است كه خدا را كى آفريده است ؟ اگر بنا شود در همين‌جا لنگ بمانيم خداشناسى مفهومى نخواهد داشت . به‌علاوه در اين صورت چه تفاوتى است ميان توحيد اسلامى و تثليث مسيحى از جنبهء ناتوانى عقل به پاسخ‌گويى به ساده‌ترين سؤالات ؟\r\nبنابر بيان فوق هرگاه گروه ماديين ايراد و اشكالى را در مورد خدا مطرح كنند و از ما بپرسند ، ما بايد بر روش قدماى اهل حديث شانه‌ها را بالا بيندازيم و ابروها را درهم كشيم و بگوييم : « السُّؤالُ بِدعَةٌ » ! ! روى حنابله سفيد .\r\nوانگهى بنا بر منطق گذشته كه هر راه ديگرى غير راه علوم حسى و تجربى باطل است و علوم هم تنها كارى كه مىكند اين است كه نظام بىنهايت علت و معلول جهان را به ما مىشناساند ، ديگر « فاعل كل » و « ناظم اصلى » معنى ندارد . بنابراين منطق هرچه هست فعل‌ها و فاعل‌هاست كه در بستر زمان و مكان پشت سر هم و در كنار هم قرار گرفته‌اند ، نظم و قانون نيز چيزى جز ترتب منظم فعلهاى بىنهايت بر فاعل‌هاى بىنهايت نيست . بنابراين منطق ، جايى براى فاعل كل و صانع كل كه طبعاً خود ، فاعل و صانعى ندارد باقى نمىماند .\r\n\r\nسلوك عقلانى در الهيات\r\nمحدود بودن مفاهيم الفاظ و كلمات از يك طرف ، و انس اذهان به مفاهيم حسى و مادى از طرف ديگر ، كار تفكر و تعمق در مسائل ماوراءالطبيعى را دشوار مىسازد .\r\nذهن براى اين‌كه آماده تفكرات ماوراءالطبيعى بشود مراحلى از تجريد بايد طى نمايد .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nحقيقت اين است كه مفهوم « سهل و ممتنع » در مورد مسائل الهى بيش از هر مورد ديگر صدق مىكند و اين خود رازى دارد كه به پيوند اين مسائل با فطرت آدمى از يك طرف و با عقل و انديشهء او از طرف ديگر مربوط است .\r\nراه عقل بر خلاف راه دل ، سروكارش با مفاهيم و تصورات و الفاظ و كلمات است و همين جهت كار را دشوار مىسازد ، زيرا معانى ماوراءالطبيعى را در محدودهء مفاهيم و تصورات عادى وارد كردن و در قالب الفاظ و كلمات جادادن كارى شبيه دريا را در كوزه ريختن است :\r\n معانى هرگز اندر حرف نايد * كه بحر بيكران در ظرف نايد \r\nو يا چيزى شبيه اندام بزرگ را با جامهء كوچك پوشيدن است :\r\n الا انَّ ثَوباً خيطَ مِن نُسُجٍ تِسعَةٍ * وَ عِشرينَ حَرفاً عَن مَعاليهِ قاصِرٌ « 1 » \r\nبدون شك معانى و مفاهيم حكمت الهى آن‌گاه كه بخواهد در سطح تعقلات فلسفى ظاهر گردد يك ظرفيت ذهنى و گنجايش فكرى خاصى را ايجاب مىكند كه با ظرفيت ادبى يا فنّى يا طبيعى يا رياضى ، كاملًا متفاوت است ، يعنى ذهن بايد در يك بُعد و جهت خاص وسعت يابد تا ظرفيت اين‌گونه انديشه‌ها انديشه‌ها را پيدا كند .\r\nاين است كه محققان همواره از لزوم « لطف قريحه » دم مىزنند و در عين اعتراف به فطرى بودن و عمومى بودن مسئلهء خدا ، مىگويند :\r\nجَلَّ جَنابُ الحَقِّ عَن أَن يَكونَ شَريعَةً لِكُلِّ وارِدٍ أو يَطَّلِعَ عَلَيهِ إلّاواحِدٌ بَعدَ واحِدٍ ؛\r\nحق‌تعالى منزه است از اين‌كه راهى باشد براى هر واردشونده‌اى يا اطلاع پيدا كند بر او يكى پس از ديگرى .\r\nزيرا تنها فيلسوفان و عارفان از مردم مىتوانند به معرفت الهى از طريق سلوك عقلانى و يا سلوك قلبى برسند . و ديگران ناتوانند :\r\n در اين ورطه كشتى فرو شد هزار * يكى تخته‌اى هم نيامد كنار \r\nمىگويند - و درست مىگويند - اشكال مسائل ماوارءالطبيعى در مرحلهء تصور است نه در\r\n\r\n\r\n","description":"","footnote":"\r\n( 1 ) . به هوش باش تحقيقا لباسى كه از 29 حرف بافته شده از ارائه صفات ذات اقدس الهى قاصر و ناتوان است .\r\n","page_name":" 54 ","page_number":54},
  {"content":"\r\n\r\nمرحلهء تصديق ، يعنى عمده اين است كه ذهن بتواند تصور صحيحى از آن معانى پيدا كند ، و پس از آن‌كه چنين توفيقى يافت تصديق كردن آن‌ها بسى آسان است بر خلاف ساير علوم كه تصور معانى و مفاهيم آن‌ها آسان است و هر مشكلى هست در مرحلهء تصديق و اثبات است .\r\nو هم از اين جهت است كه ورود در اين فن را جز براى افرادى خاص روا نمىشمارند . انديشه‌اى به وسعت اقيانوس و قريحه‌اى به لطافت نسيم صبحگاهى بايد تا فىالمثل محتواى قاعدهء « بسيط الحقيقه » را در خود جاى دهد بدون آن‌كه آسيبى بخورد يا آسيبى به مظروف خويش برساند .\r\nاز اين‌رو اكثر اشتباهاتى كه رخ مىدهد از نرسيدن به مدعا و خوب تصور نكردن است .\r\nچنان‌كه مىدانيم در قرون اخير كه عموم ارزش‌هاى علمى و فلسفى متزلزل گشت و دگرگونىهايى در جهان علم رخ داد موجى در جهت مادّيگرى پيدا شد . دربارهء علل اين موج ، سخن‌هاست . اين بنده رساله‌اى تحت عنوان علل گرايش به مادّيگرى تأليف كرده است كه هم‌اكنون زير چاپ است . « 1 » به عقيدهء اين بنده گرايش‌هايى كه در دو سه قرن اخير در جهان غرب به‌سوى مادّيگرى شد علل گوناگونى دارد ، يكى از آن علل نارسايىهاى مفاهيم فلسفى غرب بوده است . در آن رساله شواهدى بر اين مطلب آورده شده است .\r\nقبلًا در نظر داشتم در اين مقدمه فصل مشبعى در اين موضوع بحث كنم و مخصوصاً يادداشت كرده بودم كه برخى شواهد را كه در آن رساله ذكر نكرده‌ام در اين مقدمه به تفصيل دربارهء آن‌ها بحث كنم ، اما اكنون مىبينم مقدمه بيش از حد تناسب ، طولانى مىشود .\r\nبراى بنده بسيار روشن است كه افرادى كه تصور صحيح از اين مسائل داشته باشند مخصوصاً از جنبهء الهيات اسلامى ، بسيار بسيار كم‌اند . مرحوم دكتر محمد اقبال پاكستانى به‌حق مردى است متفكر و انديشمند ، ولى اين مرد بزرگ با فلسفهء اسلامى آشنا نبوده است ، كتابى تأليف كرده به‌نام سير فلسفه در ايران كه به هر چيزى ديگر از « سير فلسفه در ايران » شبيه‌تر است .\r\n\r\n\r\n","description":"","footnote":"\r\n( 1 ) . اكنون بارها چاپ شده و فيلسوف شهيد به جرم مقدمه آن شهيد مىشود .\r\n","page_name":" 55 ","page_number":55},
  {"content":"\r\n\r\nاين مرد بزرگ در مجموعه‌اى كه از او به‌نام احياى فكر دينى در اسلام ترجمه و چاپ شده است مقاله‌اى دارد تحت عنوان « محك فلسفى تجلّيات تجربهء دينى » . در آن مقاله برخى براهين فلسفى بر اثبات خدا از آن جمله برهان معروف وجوب و امكان - و به تعبير آن كتاب « برهان جهان‌شناختى » - و ديگر برهان اتقان صنع و به تعبير آن كتاب « برهان هدف‌شناختى » را انتقاد مىكند .\r\nتأمل در بيانات اقبال مىرساند كه وى تصور صحيحى از اين مسائل نداشته است و مخصوصاً از مفهوم اسلامى اين‌ها هيچ‌گونه آگاه نبوده است .\r\nهم‌چنين برتراند راسل مناظره‌اى دربارهء « وجود خدا » با يك فيلسوف الهى مسيحى به‌نام كاپلستون دارد كه در سال 1948 ميلادى ميان آن‌دو صورت گرفته است و از راديو بىبىسى انگلستان پخش شده و در مجموعه‌اى از مقالات وى به‌نام عرفان و منطق به فارسى ترجمه شده است .\r\nآن‌چه در آن مناظره ديده مىشود دليل روشن ديگرى است بر نارسايى مفاهيم فلسفهء غربى در مسائل الهى .\r\nاين‌جانب مايل بود هم مقالهء اقبال و هم مناظرهء راسل و كاپلستون را در اين مقدمه طرح كند و نارسايىهاى آن‌ها را روشن نمايد ، ولى نظر به اين‌كه بحث و انتقاد آن‌ها مستلزم اين است كه لااقل برابر با اين مقدمه اطالهء سخن نمايد آن را به وقت ديگر و جاى ديگر موكول مىنمايد . « 1 »\r\nقلهك ، 21 تير 1350 شمسى\r\nمطابق نوزدهم جمادى الاولى 1391 قمرى\r\nمرتضى مطهرى\r\n\r\n\r\n","description":"","footnote":"\r\n( 1 ) . نگارنده سعى خواهم كرد كه در اين سلسله مباحث به تناسب مناظره راسل و كاپلستون را از كتابهاى استاد شهيد و يا جاى ديگر مطرح نماييم و به سبك به نقد و نقد و تحليل بپردازيم .\r\n","page_name":" 56 ","page_number":56},
  {"content":"\r\n\r\n\r\nمقالهء چهاردهم : خداى جهان و جهان\r\n\r\n","description":"","footnote":"","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\nممكن است برخى با ديدن عنوان فوق از علامه ، بگويند بحث اثبات خدا يك مسئله كهنه و قديمى است و اكنون دنياى ما دنياى علم و دانش است و اكثريت قاطع مردم جهان پيرو مذاهب و اديان الهى مىباشند مسئله بارىتعالى مانند آفتاب روشن است و نيازى به استدلال ندارد و گروه معدودى شايد در دنيا باشند كه از روى عناد و لجاج منكر خدا باشند كه آن‌ها هم انگيزه‌اى براى خواندن چنين كتاب‌هايى را ندارند بنابراين طرح چنين مباحثى در عصر ما چه فايده دارد ؟\r\nپاسخ روشن است اولًا خداشناسى اساس و پايهء همه مذاهب الهى است و به حكم ضرورت عقلانى بر همه دين‌باوران و پيروان مذاهب لازم است از طريق تحقيق و مطالعه كتاب‌هاى فلسفى و كلامى در اين موضوع و ابعاد آن ، يقين و اعتماد پيدا كنند و تقليد و تعبد در اين‌گونه مسائل نه تنها جائز نيست بلكه باعث انحراف مىشود چرا كه از طريق تقليد نمىشود شبهات مطرح شده در خداشناسى را پاسخ داد و بر عقيده ثابت و استوار ماند ، از جانب ديگر نقطهء اصلى دين‌باورى از مسئله اعتقاد به‌وجود خلاق عالم آغاز مىگردد حضرت على عليه السلام در نهج البلاغه : اول الدين معرفته « 1 » اساس و پايه دين معرفت خداست . اگر كسى خدا را با دلايل معقول بشناسد و ايمان پيدا كند به اصول عقايد ديگر مانند نبوت و معاد به‌گونه طبيعى به تحقيق مىپردازد و اگر خدا روشن نشود نوبت به ساير عقايد دينى\r\n\r\n\r\n","description":"","footnote":"\r\n( 1 ) . خطبهء يكم . .\r\n","page_name":" 59 ","page_number":59},
  {"content":"\r\n\r\nنمىرسد بلكه اصل لزوم دين هم زير سؤال خواهد رفت و حال آن‌كه خداشناسى و پرستش حق‌تعالى اساس دين‌دارى و پايهء سعادت بشر است و به گفته داستايوسكى « اگر خدا را از جهان برداريم هر كارى براى آدمى مجاز مىشود » « 1 » وانگهى امروز بيش از هر زمان ديگر دلايل اثبات خداشناسى و توحيد مورد تهاجم و اعتراض قرار گرفته است و براى نسل جوان و تحصيل‌كردهء همه دين‌باوران دنيا مشكلات ذهنى و دغدغهء خاطر به‌وجود آورده است ، ازاين‌رو لازم است ، مباحث خداشناسى دوباره بازنگرى و طرح شود و اشكالات جديدى كه بر استدلال‌هاى معروف الهيون وارد شده مورد بازشناسى و تحليل قرار گرفته و پاسخ ايرادها به شكل معقول و مطابق منطق روز داده شود .\r\n\r\nبراى دين‌داران چرا ؟\r\nمىگويند : طرح موضوع خداشناسى از ديدگاه اسلام و مسلمانان اگر براى منكران خدا معقول باشد براى دين‌باوران چه ضرورتى دارد با توجه به اين‌كه مسئله خدا جزء بديهىترين و روشن‌ترين مسائل معارفى به‌حساب مىآيد تا آن‌جاكه در قرآن كريم كتاب مسلمانان جهان است تنها به آيات قدرت و حكمت و جلوه‌هاى رحمانيت و رحيميت و ساير صفات جلال و جمال اشاره كرده است و در مجموع آيات قرآن دليل عقلى مستقيم و مستقلى درباره اثبات وجود خدا به چشم نمىخورد ، گرچه برخى از مفسران گمان كرده‌اند كه آيه  « أَ فِي اللَّهِ شَكٌّ فاطِرِ السَّماواتِ وَ الْأَرْضِ » .  « 2 » آيا در وجود خدا شكى هست كه خالق آسمان‌ها و زمين است . از طريق خالقيت خدا را اثبات مىكند در صورتى كه آيه فوق در پاسخ مشركان و بت‌پرستان است  « قالَتْ رُسُلُهُمْ أَ فِي اللَّهِ شَكٌّ فاطِرِ السَّماواتِ وَ الْأَرْضِ »  . رسولان به آنان گفتند آيا در اين‌كه خداوند خالق زمين و آسمان است شك داريد ؟ جواب آن‌ها منفى بود چون در آيات ديگر اعترافات آنان بيان شده است كه به\r\n\r\n\r\n","description":"","footnote":"\r\n( 1 ) . نقد و نظر ، سال دوّم ، ص 96 . .\r\n( 2 ) . ابراهيم ، آيه 10 . .\r\n","page_name":" 60 ","page_number":60},
  {"content":"\r\n\r\nبعضى از آن‌ها به عنوان نمونه اكتفا مىشود تا روشن شود كه مشركان نيز در اصل وجود خدا ترديد نداشته‌اند .\r\n « وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ »  « 1 » اگر از بت‌پرستان سؤال كنى چه كسى آسمان‌ها و زمين را خلق كرده بىگمان مىگويند اللَّه . در آيه ديگر تسخير شمس و قمر را نيز اضافه مىكند « 2 » باز آن‌ها اعتراف مىكنند كه خالق زمين و آسمان و تسخيركننده ماه و خورشيد ذات اللَّه مىباشد . در آيه ديگر هنگامىكه علت نزول باران و احياى زمين مرده را مورد سؤال قرار داده كه چه كسى باعث نزول باران و احياى زمين مرده مىشود ؟ در اين مورد نيز پاسخ آن‌ها اين است كه اللَّه از آسمان آب را فرو مىفرستد و زمين مرده را زنده مىسازد . « 3 » از مجموع آيات به‌خوبى معلوم مىشود كه مشركان و بت‌پرستان در اصل وجود اللَّه به‌عنوان خالقيت و اين‌كه او طراح و مدبر آسمان و زمين و ميراننده و زنده‌كننده است ترديدى نداشته‌اند آن‌چه بت‌پرستان در آن شك و ترديد از خود نشان مىدهند در مسئلهء توحيد در عبادت و اولوهيت و ربوبيت مىباشد آنان خدا را معبود يگانه نمىشمردند بلكه خدا را خالق و بت‌ها را معبود و شفيع در نزد اللَّه مىدانستند و نبوّت پيامبران را به دليل دعوت به پرستش خداى واحد و خالق زمين و آسمان ، منكر بودند به‌عنوان نمونه در سوره هود پس از اين‌كه از لسان پيامبران خطاب به بت‌پرستان مىفرمايد :  « قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ هُوَ أَنْشَأَكُمْ مِنَ الْأَرْضِ » .  « 4 » ليكن آنان در پاسخ گفتند :\r\n\r\n\r\n","description":"","footnote":"\r\n( 1 ) . لقمان ، آيه 25 . .\r\n( 2 ) . عنكبوت ، آيهء 61 . .\r\n( 3 ) . همان ، آيه 63 . .\r\n( 4 ) . پيامبران گفتند اى مردم خدا را پرستش كنيد شما غير از او معبود و خدايى نداريد . او از بسيط زمين شما را به‌وجود مىآورد . .\r\n","page_name":" 61 ","page_number":61},
  {"content":"\r\n\r\n « قالُوا يا صالِحُ قَدْ كُنْتَ فِينا مَرْجُوًّا قَبْلَ هذا أَ تَنْهانا أَنْ نَعْبُدَ ما يَعْبُدُ آباؤُنا وَ إِنَّنا لَفِي شَكٍّ مِمَّا تَدْعُونا إِلَيْهِ مُرِيبٍ » ؛  « 1 »\r\nاى صالح پيش از اين‌كه دعوت به نبوت خود كنى در ميان ما مايه اميد بودى آيا ما را از پرستش خدايانى كه پدرانمان آن‌ها را مىپرستيدند نهى مىكنى ما در صحت آن‌چه به سوى آن ما را مىخوانى در شك و ترديد هستيم بلكه سخت در بدگمانى به‌سر مىبريم .\r\nقرآن درباره سرّ عبادت بت‌ها نيز از زبان آنان چنين بازگو مىفرمايد :\r\n « ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى » ؛  « 2 »\r\nما اگر بت‌ها را مىپرستيم به‌خاطر اين است كه ما را به خداى خالق نزديك سازند آن‌هم به‌صوت قرب خاصى .\r\nپس در اصل وجود خدا مشركان و بت‌پرستان نيز در ترديد نبودند چون خداشناسى در فطرت و نهاد انسان‌ها گذاشته شده است و هم‌چون گرسنگى و تشنگى است كه طبعاً آدميان به‌سوى غذايابى و طلب آب كشيده مىشوند و ترديدى در وجود آب و غذا ندارند گرچه گفته آن‌ها يك ادعاى پوچى بيش نبوده است درواقع جواب آنان براى خروج از بن‌بست پرستش و عبوديت بت‌ها بوده است و پرستش معبودها آنان را از خدا دور ساخته بوده است . اين نوع غفلت و پرستش به‌منزلهء انكار قولى و عملى خدا و دين توحيدى بوده است . چراكه وقتى خداى خالق مورد پرستش و بندگى قرار نگيرد و ذهن انسان‌ها در پرستش به معبودهاى ديگر و بت‌هاى بىجان و جاندار متمركز گردد بدون شك خداى خالق جهان ديگر هيچ‌گونه نقشى در زندگى بشريت نمىتواند داشته باشد بلكه هرچه هست فقط بت‌ها و خدايانى است كه مورد پرستش قرار گرفته‌اند به‌طورى كه شفادهنده ، زنده‌كننده ، بخشندهء گناهان ، عذاب‌كننده ، نعمت‌دهنده ، توبه‌پذير و . . . تنها همان معبودهايى\r\n\r\n\r\n","description":"","footnote":"\r\n( 1 ) . هود ، آيهء 61 و 62 . .\r\n( 2 ) . زمر ، آيه 93 . .\r\n","page_name":" 62 ","page_number":62},
  {"content":"\r\n\r\nهستند كه آن‌ها را مىپرستند ولى خالق جهان درواقع يك قدرت تشريفاتى و فراموش‌شده بيش نمىباشد .\r\nبت‌پرستان در پاسخ پيامبران صرفا براى خروج از بن‌بست پرسش از عبادت بت‌ها و خالى نبودن به اصطلاح عريضه چنين حرفى مىزده‌اند و گرنه اعتقاد عميقى به آفريدگار جهان نداشته‌اند . به عبارت ديگر به دروغ چنين ادعايى مىكردند كه ما معبودهاى زمينى را واسطه و شفيع خداى بزرگ قرار داده‌ايم و قرآن كريم عين سخنان آنان را منعكس كرده است . و گرنه حرف آنان را قبول ندارد در جواب مىگوييم صحيح است كه بشر از نظر فطرت عقلانى و منطقى براى جهان خالقى مىشناسد و خداپرستى نيز در فطرت و نهاد ذاتى او گذاشته شده است ليكن بشر مشرك بر اثر انحراف از مسير پيامبران و محسوس پرستى و تسويلات شيطان به معبودهاى ساختگى و بىخاصيت روى آورده و چنان دل‌بستگى پيدا مىكنند كه از معبود واقعى به‌كلى غافل بلكه منحرف مىگردند و او را به‌كلى فراموش مىنمايند مانند : بعضى از مريدها هستند كه به‌قدرى به مراد و مرشدشان علاقه‌مند مىشوند و سر بر زانوى آن‌ها مىگذارند و دست و پاى آنان را مىبوسند و در برابر آن‌ها اشك مىريزند و عشق خود را بروز مىدهند ، كه به‌تدريج براى آنان مرادشان رنگ خدايى پيدا مىكند . ممكن است خدا را به خاطر علاقه مرادشان عبادت كنند و از طريق مربى هم به خدا رسيده باشند ولى در سايه عشق‌ورزى و افراط در دوستى در حقيقت معبودشان همان مرشد و قطب و معلم اخلاق مىباشد ، لذا نيم‌خوردهء او را شفاى همهء دردها مىدانند بوسيدن اعضا و جوارح او مايه آرامش آنان است جوشيدن با او جوهرهء خداپرستى است ، حب شديد به او حب خداست ، قهر او قهر خداست ، هرچه او مىگويد همان دين و ايمان است احتمال اشتباه در وى منتفى است اين يك نوع شرك خفى و بت‌پرستى خطرناك و نامحسوس در قالب خداپرستى و در نهايت غفلت از خداى خالق جهان است « 1 » پس نبايد موضوع خداشناسى\r\n\r\n\r\n","description":"","footnote":"\r\n( 1 ) . به عقيدهء نگارنده بىجهت نيست كه امام صادق اخطار كرده و هشدار مىدهد از مريد و مراد شدن و خود رامرشد و معلم اخلاق تلقى نمودن سخت دورى كنيد و مىفرمايد : « إيّاك أن تنصب رجلًا دون الحجّة فتصدّقه في كلّ ما قال » ( كافى ، ج 2 ، ص 298 و وسائل‌الشيعه ، ج 27 ، ص 126 )\r\nدر حديث ديگر به سفيان بن خالد فرمود : إيّاك و الرّياسة فما طلبها أحدٌ إلّاهلك ؟ گفت پس ما هلاك شديم . فرمود : « ليس حيث تذهب إنّما ذلك أن تَنصب رجلًا دون الحجّة فَتُصدِّقه في كلّ ما قال و تدعو الناس إلى قوله » ( بحار ، ج 73 ، ص 101 و 103 )\r\nترجمه دو حديث ذيل : حضرت در باب رياست مىفرمايد به پرهيز از اين‌كه كسى را جز امام معصوم در زندگى انتخاب كنى هرچه او گفت بپذيرى و مردم را به سوى او دعوت كنى تا هرچه بگويد از وى پيروى كند و سخن او را بپذيرند . و جاى تعجب است كه پيروان حضرت ائمّه معصومين عليهم السلام هرگز مانند مريدان عصر ما با آنان رفتار نمىكردند و اجازه نمىدادند كارهاى غيرعادى نمايند و دست و پاى آنان را غيرعادى ببوسند . .\r\n","page_name":" 63 ","page_number":63},
  {"content":"\r\n\r\nهم چنان تعقيب شود . و گرنه مادّيون نيز ماده و طبيعت را به‌جاى خدا نشانده‌اند و در مورد خداى الهيون نيز معتقد بودند كه دلايل آن‌ها قانع‌كننده نمىباشد .\r\nوانگهى رسالت اصلى پيامبران نفى معبودهاى ساختگى و تثبيت توحيد در عبادت و هدايت ماده‌پرستان به خدايى كه مطابق با عقل و فطرت و علم باشد و ماده بىشعور نمىتواند خالق زمين و آسمان و زنده كننده و ميراننده باشد . وانگهى به قول برخى از فرهيختگان چگونه از خداى جهان بحث نكنيم در صورتى كه او محبوب و مقصود همه موحدان در زندگى است و سرچشمهء تمام خوبىها و زيبايىهاى پايدار و ماندگار و بىپايان است پرواز به‌سوى اين خوبىها به معناى نزديكى به اوست راه رسيدن به حق‌تعالى در واقع طريق رسيدن به همهء كمالات و زيبايىهاست .\r\nهرچه ايمان خودمان را به معبودمان بيشتر تقويت كنيم آثار آن در عقيده و رفتارمان بهتر متجلى مىشود امام خمينى رحمه الله تنها با قوّت ايمان و احساس حضور خدا در تمام حالات ، توانست بدون ساز و برگ نظامى و عِدّه و عُدّه در برابر ابرقدرت‌ها ايستادگى و مقاومت كند و بزرگ‌ترين قدرت خاورميانه را در هم بشكند و معادلات جهانى را تغيير دهد پس چرا دربارهء بارىتعالى نينديشيم و سخن نگوييم و مطلب ننويسيم درحالىكه جهان و انسان به‌سوى كمال مطلق و جمال بىپايان در حركت تكاملى مىباشند و آدمى نيز گمگشته‌اش\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nاوست و تا به او نرسد آرام نگيرد  « أَلا بِذِكْرِ اللَّهِ تَطْمَئِنُّ الْقُلُوبُ »  به هوش باشيد تنها به ياد خدا دل‌ها آرامش پيدا مىكند . چگونه مىتوانيم اين موضوع را از دايرهء تحقيقاتمان حذف كنيم درصورتىكه بازگشت همهء ما به‌سوى اوست  « إِنَّا لِلَّهِ وَ إِنَّا إِلَيْهِ راجِعُونَ »  آرى خدا معبود ما و ايده‌آل ما و منبع اميد ماست . در هر صورت كسى كه جملهء فوق ( يعنى خداى جهان و جهان ) را شنيده و يا آن عنوان را مشاهده مىكند متوجه مىشود كه ما درصدد بحث از چنين موضوعى هستيم طبعا از خود مىپرسد كه :\r\n1 - اگر خداشناسى فطرى و بديهى است بحث از آن لغو و بىفايده است و اصولا چرا بايد از خداى جهان بحث كرد ؟\r\n2 - آيا اين بحث صحيح و رواست ؟\r\n3 - فايدهء اين بحث چيست ؟\r\nدر پاسخ به سؤال اول بايد ديد كه آيا فكر خداشناسى و گرايش به اين نيروى خارق‌العاده زادهء جهل و يا ترس بشر است يا از عقل و فطرت و تمايلات ذاتى وى سرچشمه گرفته است ، زيرا به گفته شهيد مطهرى : در « تاريخ اديان » اين مسئله طرح مىشود كه علت پيدايش مفاهيم دينى كه در رأس آن‌ها مفهوم « خدا » است چيست ؟ چه‌طور شد كه بشر به اين مفهوم توجه كرد و به دنبال آن يك سلسله سنن و اعمال كه فوق‌العاده براى آن‌ها اهميت قائل است تأسيس و انجام داد ؟ اين پرسش در واقع متوجه اين جهت است كه بشر در طول تاريخ خود چرا به انديشهء خدا افتاده و به جست‌وجوى خدا پرداخته است ؟ چه عامل و انگيزه‌اى بشر را به‌سوى مفاهيم « خدا » و « دين » و « پرستش » سوق داده است ؟ آيا آن عامل ، عقلانى و منطقى است يا روانى و يا اجتماعى ؟ و اگر روانى است آيا ناشى از يك تمايل فطرى و ذاتى است و يا نوعى عكس‌العمل است كه روح در برابر برخى پيشامدها انجام داده و مىدهد ؟\r\nچنان‌كه مىدانيم مسائل بسيارى هست كه از قديم‌ترين دوران‌ها مورد توجه بشر بوده است از قبيل مسئلهء عليت و معلوليت عامّه و هم‌چنين عليت و معلوليت‌هاى\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nخاصه از قبيل تأثير فلان دارو در علاج فلان بيمارى و تأثير زمين و خورشيد و ماه در خسوف و كسوف و امثال اين‌ها .\r\nاين‌گونه مسائل ، عامل عقلانى و منطقى داشته‌اند يعنى طبيعت عقلانى و استعداد فكرى بشر بوده است كه او را متوجه اين‌گونه مسائل كرده است . اين‌گونه مسائل در روان‌شناسى يا جامعه‌شناسى جاى خالى ندارد يعنى جاى اين نيست كه گفته شود چه عامل خارجى سبب شد كه در فكر بشر اين معانى پيدا شد ؟ زيرا مقتضاى طبيعت فكرى بشر اين است كه منطقاً يك سلسله مسائل را بپذيرد . احياناً ممكن است آن‌چه بشر قرن‌ها آن را پذيرفته است خطا و ناصواب باشد و در عين حال عامل آن فكر ناصواب ، استعداد منطقى و عقلانى بشر باشد . مثلًا فلكيات قديم و پاره‌اى از طبيعيات ، خطا و ناصواب بود ، ولى عاملى كه بشر را به‌سوى همين فكر ناصواب سوق داده است جز استعداد منطقى و عقلانى و فكرى او نبوده است .\r\nاما پاره‌اى از مسائل هست كه قطعاً چيز ديگرى غير از استعداد عقلانى و منطقى بشر در گرايش او به آن‌ها تأثير داشته است ، مانند اعتقاد به نحوست بعضى چيزها . « 1 » در ميان بسيارى از مردم جهان اعتقاد به نحوست « 13 » وجود دارد . قطعاً عامل ديگرى غير از استعداد عقلانى و منطقى در پيدايش اين اعتقاد تأثير داشته است زيرا از نظر عقل و منطق كوچك‌ترين تفاوتى ميان عدد 13 و ساير اعداد نيست كه لااقل احتمال داده شود آن تفاوت منشأ خطاى فكر و منطق بشر شده است .\r\nدر اين‌گونه مسائل است كه بايد به دنبال علت پيدايش آن‌ها و رواج آن‌ها رفت و آن علت‌ها را كه خارج از حوزهء عقل و منطق بشر است كشف كرد ، و در زمينهء اين‌گونه عقايد است كه مىتوان فرضيه‌هايى ابراز داشت بر خلاف مسائلى كه زمينهء عقلانى و منطقى داشته‌اند . در زمينهء اين مسائل ، انسان بودن انسان و استعداد عقلانى و فكرى او\r\n\r\n\r\n","description":"","footnote":"\r\n( 1 ) . مانند فرياد جغد و آواز مرغ ، پرش چشم ، يا صداى زاغ و يا عقيده به شانس و بخت واقبال ، اين خرافات درادبيات بسيارى از ملت‌ها انعكاس يافته است . .\r\n","page_name":" 66 ","page_number":66},
  {"content":"\r\n\r\nبراى پيدايش آن‌ها كافى است ؛ هم‌چنان‌كه در زمينهء مسائلى كه با تمايلات فطرى و ذاتى بشر بستگى دارد نيز بحث از علل خارجى و رفتن دنبال فرضيه‌ها براى مبدأ پيدايش آن‌ها كار غلطى است . مثلًا از زمانىكه بشر پيدا شده زندگى خانوادگى داشته است و به‌قول بعضى از دانشمندان پيش از آن كه بشر بشر باشد يعنى اجداد حيوانى او نيز زندگى زناشويى داشته‌اند . زندگى زناشويى خواستهء طبيعت بشر است .\r\nطبيعت و ساختمان بدنى و روحى بشر براى توجه او به امر زناشويى و مسائل خانوادگى كافى است . پس جاى اين بحث نيست كه چه‌طور شد بشر به فكر زندگى خانوادگى و حيات زناشويى افتاد ؟\r\nمفاهيم « خدا » و « دين » و « پرستش » اگر با طبيعت عقلانى و منطقى بشر بستگى داشته باشد و يا با تمايلات فطرى و ذاتى او مربوط باشد كافى است براى توجه بشر به آن‌ها و گرايش به‌سوى آن‌ها ؛ و اما اگر با هيچ‌يك از آن‌ها بستگى نداشته باشد ناچار بايد علت‌هاى خاص روانى و يا اجتماعى براى آن‌ها جست‌وجو كنيم .\r\nكسانى كه ترس يا جهل يا امتيازات طبقاتى يا محروميت‌هاى اجتماعى يا محروميت‌هاى جنسى را منشأ پيدايش مفاهيم دينى و توجه بشر به خدا دانسته‌اند قبلًا چنين فرض كرده‌اند كه عامل منطقى و عقلانى يا تمايل فطرى و ذاتى در كار نبوده است و اعتقاد به خدا و ساير مفاهيم دينى را از قبيل اعتقاد به نحوست « سيزده » فرض‌كرده‌اند و آن‌گاه در مقام توجيه آن برآمده‌اند ، و گرنه با وجود عامل منطقى يا فطرى جاى اين‌گونه فرضيه‌ها نيست .\r\nما فعلًا دربارهء تمايل فطرى دينى بحث نمىكنيم و آن را به آينده موكول مىكنيم ، تنها از جنبهء عامل منطقى مطلب را در نظر مىگيريم .\r\nمىگوييم بشر از قديم‌ترين ايام به مفهوم ، عليت و معلوليت پىبرده است و همين كافى است كه او را متوجه مبدأ كل كند و لااقل اين پرسش را براى او به‌وجود آورد كه آيا همهء موجودات و پديده‌ها از يك مبدأ آفرينش به‌وجود آمده‌اند يا نه ؟\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبه‌علاوه بشر از قديم‌ترين ايام ، نظامات حيرت‌آور جهان را مىديده است ، وجود خود را با تشكيلات منظم و دقيق مشاهده مىكرده است ؛ همين كافى بوده است كه اين فكر را در او به‌وجود آورد كه اين تشكيلات منظم و اين حركات مرتب همه از مبدأ و منشأ مدبّر و دانا و خودآگاه ناشى مىشود يا نه ؟\r\nاكنون مىگوييم آيا با وجود اين عوامل عقلانى و منطقى باز بايد در جست‌وجوى يك عامل اجتماعى و يا روانى باشيم ؟ مسلّماً همان‌طورى كه در متن آمده است :\r\n« فرضاً اثبات وجود خدا فطرى نباشد ولى اصل بحث از خدا فطرى است » .\r\nپس دربارهء اين‌كه بشر چرا از خدا بحث كرده و مىكند نبايد در جست‌وجوى عامل ديگرى غير از استعداد منطقى و عقلانى بود . مىگوييم آن‌چه مسلّم است اين است كه از روزى كه تاريخ نقلى نشان مىدهد و يا از طريق تاريخ طبيعى و باستان‌شناسى يا كنجكاوىهاى علمى از روزگارهاى ماقبل التاريخ به‌دست مىآيد ، بشر از اولين روزهاى پيدايش خود هرگز در اين موضوع يعنى خداى جهان آرام نگرفته و پيوسته به جست‌وجو و كنجكاوى از آن پرداخته و هميشه مبارزهء اثبات و نفى در اين باب بر پا بوده است . بدين معنا كه يك عده منكر خدا بوده‌اند ، جمعى در مقام اثبات برآمده‌اند و همواره دربارهء مبدأ عالم بحث و گفت‌وگو در بين گروه‌هاى مختلف بوده است و پيوسته پرسش‌هايى مطرح مىكرده‌اند كه آيا جهان خدايى دارد يا طبيعت آن را ساخته و يا مولود صدفه و اتفاق است ؟\r\nآيا مرگ و ميرهاى آدميان به دست دهر و زمان و طبيعت است يا اهريمن ، آيا يزدان خالق خيرات است ؟ اهريمن خالق زشتىها يا خير ؟ وانگهى اگر خداى حكيم و رحيمى در كار است پس اين همه مصائب و ناكامىها از كجاست ؟ بالأخره حس كنجكاوى و فطرت خداجويى آرام نمىگيرد تا شاهد مقصود را در آغوش بگيرد منكران خدا همواره با عقل و وجدان خود مبارزه مىكنند به‌قول مرحوم آيت‌اللَّه طالقانى رحمه الله كسانى كه كه خلاق جهان را قبول ندارند چگونه مىتوانند از نظر روحى به زندگى ادامه دهند وقتى كه سرنوشت انسان و جهان به‌دست طبيعت خشن و ماده كور و بىرحم باشد ، بشر نبايد راحت و آرام داشته\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nباشد و تعجب مىكنيم منكران خدا و يا اومانيسم‌هاى غربى چگونه منهاى خدا زندگى مىكنند و چرا دست به خودكشى نمىزنند .\r\nبرتراند راسل در تاريخ فلسفه غرب مىنويسد : « در عالم فكر و تمدن ، علم خالص و بىعشق كافى و رضايت‌بخش نيست . انسان به شور و هيجان ، هنر و دين نيازمند است . » « 1 » ماكس پلانگ دانشمند اتم‌شناسى مىنويسد : « بر كتيبهء درب ورودى معبد علم نوشته شده است بايد به خدا ايمان داشته باشى . » « 2 » باز مىگويد : « دين و علوم طبيعى مشتركاً عليه الحاد و لامذهبى مىجنگند . » « 3 » اينشتين بزرگ‌ترين متفكر قرن ما مىگويد : « مهم‌ترين وظيفهء علم و هنر آن است كه حس مذهبى را شكوفا كند . » « 4 » اين است كه علامه مىفرمايد بر فرض اگر اثبات اين موضوع را فطرى بشر ندانيم ( با اين‌كه فطرى است ) اصل بحث از آفريدگار جهان فطرى است وجدان و حس مذهبى آدمى را به فكر خدا مىاندازد و مجموعهء جهان را مولود قدرت يك نيروى عاقل و غيبى مىداند . زيرا بشر جهان را در حال اجتماع ديده يك واحد مشاهده مىنمايد و مىخواهد بفهمد كه آيا علتى كه با غريزهء فطرى خود در مورد هر پديده‌اى از پديده‌هاى جهانى اثبات مىكند در مورد مجموعهء جهان نيز ثابت مىباشد ؟ آيا جهان با نظم خاص و هماهنگى كه ميان اجزاى آن ديده مىشود روىهم رفته مولود قدرت قادر و حكيم است و يا زادهء ماده و طبيعت است و يا همان‌گونه كه پديده‌هاى موجود در جهان تصادفى نمىتواند باشد جهان هستى نيز نمىتواند بدون علت باشد . پس خداشناسى از گرايش عقل و فطرت نشأت پيدا مىكند در اين‌جا سؤالى مطرح مىگردد اگر بحث از خدا يك موضوع فطرى است پس چرا\r\n\r\n\r\n","description":"","footnote":"\r\n( 1 ) . ر . ك : برتراند راسل ، تاريخ فلسفه غرب ، بخش فلسفه قديم ، ص 15 . .\r\n( 2 ) . ر . ك : ماكس پلانگ ، علم به كجا مىرود ؟ ، ص 11 . .\r\n( 3 ) . اثبات وجود خدا ، به قلم چهل تن از دانشمندان دنيا ، ص 286 . .\r\n( 4 ) . ر . ك : وايت ، توضيح و بررسى مصاحبه راسل ، ص 121 . .\r\n","page_name":" 69 ","page_number":69},
  {"content":"\r\n\r\nروزبه‌روز اين‌گونه مباحث كم‌رنگ مىشود و از رونق آن كاسته مىشود ؟ علامه در پاسخ مىنويسد :\r\nچيزى كه هست اين است كه عنايت بشر و فعاليت فكرى وى در اين بحث روزبه‌روز كمتر مىشود و حال آن‌كه در گذشتهء زمان روزبه‌روز بيشتر بوده است ، ولى كم‌رنگ شدن مباحث خداشناسى در بعضى از مقاطع تاريخ شاهد روشنى بر فطرى نبودن آن نيست ؟ وانگهى همان‌گونه كه گفته شد مقتضيات زمان و گرفتارىهاى نوع بشر مجال را از پرداختن به اين مباحث از بشر سلب كرده است . و گرنه همان‌گونه كه گفتيم كه بحث از خدا فطرى است .\r\nاين‌جا يك پرسش ديگرى پديد مىآيد و آن اين‌كه اگر بحث و گفت‌وگو دربارهء خدا فطرى است چرا همهء افراد بشر به اين بحث علاقه نشان نمىدهند ؟ چرا تنها محرومان و بيكاران به اين بحث علاقه نشان مىدهند ؟ چرا هر اندازه كه علم و تمدن پيش مىرود و بشر سرگرمىهاى جدى و واقعى پيدا مىكند از حرارتش نسبت به اين بحث كاسته مىشود ؟\r\nپاسخ ما : همان‌گونه كه علامه متذكر شد در گذشته قسمت عمدهء سرگرمى بشر را « الهيات » تشكيل مىداد ، اما امروز يا براى اين مسائل جايى در تعليمات عمومى نيست ، و يا هست ولى به‌مقدار بسيار ناچيزى است كه نشان‌دهندهء كاهش حرارت بشر در اين مسائل است . دكارت كه در رأس تحول جديد علمى قرار گرفته است با اين‌كه يك مرد الهى است تصريح مىكند كه من فقط قسمت بسيار كمى از وقت خود را صرف الهيات مىكنم ، عمدهء اوقاتم صرف رياضيات و طبيعيات مىشود . بعد از دكارت هرچه بر زمان گذشته است اين علاقه و حرارت كمتر شده تا جايىكه در ميان بعضى ملت‌ها به صفر رسيده است . در صورتى كه اگر بحث در الهيات فطرى مىبود با پيشرفت علم و تمدن كاهش نمىيافت و احياناً به صفر نمىرسيد . پس معلوم مىشود علت گرايش بشر به اين معانى و مفاهيم چيز ديگر غير از فطرت ذاتى بشر است .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nپاسخ اين پرسش اين است كه اولًا : لازمهء فطرى بودن يك بحث اين نيست كه همهء اوقات همهء افراد را بگيرد هم‌چنان‌كه هيچ علاقهء طبيعى ديگر نيز چنين نيست . كه اوقات علاقه‌مندان را بگيرد . علاقه به هنر و زيبايى يك علاقهء فطرى است اما چنان نيست كه يگانه سرگرمى بشر محسوب شود . بلى ، در مورد هر علاقهء فطرى عمومى هميشه افراد خاصى پيدا مىشوند كه علاقه و ذوق شديدترى نسبت به آن دارند و آن را به عنوان رشتهء تخصصى خود انتخاب مىكنند .\r\nدر مورد الهيات نيز افراد مخصوصى در هر زمان پيدا مىشوند كه به اين مسائل بيش از هر مسئلهء ديگر علاقه نشان مىدهند و تمام اوقات خود را با رضايت و بهجت كامل صرف اين مسائل مىكنند هم‌چنان‌كه افراد ديگرى پيدا مىشوند كه از روى علاقهء كامل تمام اوقات خود را صرف مسائل هنرى و زيبايى مىنمايند .\r\nثانياً : چون امور مورد علاقهء فطرى بشر ، متعدد است ، يكى دوتا نيست ، طبعاً سرگرمى به بعضى از علائق ، از علائق ديگر مىكاهد و احياناً آن‌ها را به بوتهء فراموشى مىسپارد . يك نفر محقق و دانش‌آموز تا وقتى كه در محيط دانش است با علاقهء وافر و عشق كامل به تحقيقات علمى مىپردازد و از آن‌ها لذت مىبرد ، اما همين‌كه محيط دانش را رها مىكند و به وطن خود بازمىگردد و سرگرم ملاقات خويشاوندان و گردش‌هاى دسته‌جمعى و غيره مىشود علاقهء علمىاش كاهش مىيابد تا جايى كه در خود رغبتى به فكر و مطالعه نمىيابد با اين‌كه علاقه به تحقيق و كاوش يك علاقهء فطرى و ذاتى است در بشر .\r\nعلاقهء دينى نيز همين‌طور است ، به شرايط محيط بستگى دارد ؛ يعنى بود و نبود موجبات توجه به ماديات در كاهش و افزايش اين علاقه تأثير بسزا دارد . « 1 »\r\n\r\n\r\n","description":"","footnote":"\r\n( 1 ) . يادم نمىرود زمانى در دنيا معروف شد كه ستارهء دنباله‌دارى از مدار خارج شده ، ممكن است به زودى با سيارهء زمين تصادف كند و دنيا به پايان برسد ، تمام مردم دنيا با اضطراب و نگرانى اين قضيه را دنبال كرده و كليساها مجامعى را تشكيل داده و از خدا و قيامت سخن گفتند . برخى وسايل زندگى را به كوه‌ها منتقل نموده و دربارهء زنده شدن مردگان كنفرانس‌هايى تشكيل گرديد . كتابى به نام پايان دنيا در اين راستا منتشر و ترجمه شد . به كتاب معاد در نگاه عقل و دين مراجعه شود . .\r\n","page_name":" 71 ","page_number":71},
  {"content":"\r\n\r\nبه‌علاوه هر علاقهء فطرى در عين فطرى بودن احتياج دارد به تذكر و تنبّه و بود و نبود مذكرات الهى ، يعنى امورى كه بشر را به خدا و خالق خودش توجه دهد در افزايش و كاهش اين علاقه مؤثر است . كدام رغبت طبيعى است در بشر كه بود و نبود امورى كه بشر را نسبت به آن‌ها يادآورى مىكند تأثير ندارد ؟ آيا رغبت به خوراك اين‌طور است ؟ يا رغبت جنسى اين‌طور است ؟ !\r\nپس بسيار ساده و طبيعى است كه گرفتارىها و سرگرمىهاى مادى امروز بشر كه فراوان و جالب و جاذب است از توجه به بحث و كاوش در امور معنوى بكاهد . ولى اين گرفتارىها و سرگرمىها سبب نمىشود كه علاقهء بشر به اين مسائل به كلى از ميان برود . بشر امروز نيز اگر فراغتى بيابد با عشق و علاقهء وافر به‌سوى اين مسائل گرايش پيدا مىكند . در جهان امروز فكر و كوشش و تعليم و تحقيق و تأليف و سخنرانى دربارهء مسائل الهى كم نيست .\r\nدر هر سال ده‌ها هزار كتاب و مقاله از طرف دانشمندان جهان در اين موضوعات نگارش مىيابد . آن كتاب‌ها و مقاله‌ها از ساير كتاب‌ها و مقالات علمى و ادبى اگر خوانندهء بيشترى نداشته باشد كمتر هم ندارد .\r\nو مقارن اين جريان يعنى كاسته شدن رونق مباحث الهيات به‌خاطر علل گذشته و از جانب ديگر نيازمندىهاى حياتى انسان از راه فعاليت علمى و عملى كه مىكند و دايرهء گرفتارى وى روزبه‌روز وسيع‌تر و بارش سنگين‌تر مىگردد . اين نسبت متعاكس پيوسته بوده و مىباشد . گاهى سرگرمى و گرفتارىهاى روزمرّه زندگى آدمى را نه‌تنها از تفكر دربارهء خدا بازمىدارد بل از خودشناسى و مآل‌انديشى نيز باز مىدارد ولى به‌مجرد فارغ شدن از آب و نان و تشريفات زندگى ، به‌طور طبيعى فطرت بشر بيدار شده\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nو مباحث الهيات رونق به‌سزايى پيدا كرده است و همين تعاكس نسبت را ما خودمان نيز مىتوانيم با وجهى آسان‌تر بيازماييم . گاهى به قدرى گرفتارىهاى ما زياد مىشود كه از كارهاى روزمره هم بازمىمانيم . ولى با كاسته شدن گرفتارىها به پرداختن امور روزمره برمىگرديم .\r\nدر همين جهان پرجاروجنجال امروزه اگر به افرادى از بشر كه نسبتاً فراغتى دارند و يا به‌واسطهء مواجهه با خطرهاى هولناك و حوادث سهمگين مثل زلزله‌ها و سونامىها كه دستشان از هر وسيله و سببى از اسباب نجات ، كوتاه مىشود سرى بزنيم خواهيم ديد كه بهتر و نيكوتر دلدادهء اين بحث بوده عنايت ذهنى و استعداد فكريشان در مباحث متافيزيكى بيشتر است ، و همين افراد همين‌كه از گوشهء فراغت يا از چالهء خطر بيرون آمده پاى به صحنهء كار و كوشش روزانه گذاشته سرگرم تكاپوى زندگى مىشوند دوباره فراموش‌كارى را از سرگرفته و نسبت به مسايل معنوى سست مىگردند . قرآن بدين حقيقت اشاره مىكند :  « فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ » ؛  « 1 » وقتى مشركين يا منكران خدا سوار بر كشتى مىشوند و دريا طوفانى مىگردد و بسا ممكن است احتمال بدهند كه كشتى آن‌ها غرق مىشود با كمال اخلاص به گريه و زارى پرداخته به ما پناه مىآورند ولى هنگامىكه آنان را نجات مىدهيم مجدداً از خدا غفلت مىكنند به شرك خود ادامه مىدهند ، مىگويند : تصادف يار و همراه ما شد و كشتى ما غرق نشد ، آرى طبيعت بشر چنين ايجاب مىكند هنگامىكه به بيمارىهاى صعب العلاج گرفتار مىشود و يا در بن‌بست زندگى قرار مىگيرد وجدان خفته او بيدار شده به خدا پناه مىبرد و همين‌كه گرفتارىها بر طرف شد مجدداً از توجه به خدا روى برمىگرداند و سرگرم زندگى و عيش‌ونوش مىشود و گاهى هم كه گرفتارى نداشته و به خويشتن بازگردد و به غفلت اين جهان و سرانجام آدميان فكر كند به حكم تمايل ذاتى و انگيزهء\r\n\r\n\r\n","description":"","footnote":"\r\n( 1 ) . عنكبوت ، آيه 65 . .\r\n","page_name":" 73 ","page_number":73},
  {"content":"\r\n\r\nدرونى به اين‌گونه مسائل كشيده مىشود قانون عليت را مىفهمد و جهان را مصنوع و معلول تلقى مىكند و به فكر مبدأ پيدايش آن مىافتد و . . . .\r\nما مىدانيم كه به يك فرد انسان كه از روى غريزهء فطرى خود و به موجب حس علت‌جويى از هر علتى بحث مىكند نمىتوان گفت استثنائاً در يك مورد ، غريزهء فطرى خود را رها كن . « 1 » و بگو انسان خودش را ساخته و جهان خودبه‌خود پيدا شده و علتى ندارد .\r\nو اگر گاهى در اثر اشتباه‌كارى ، ذهن وى از اين بحث منصرف شده به پرستش ماده بپردازد ، نه‌تنها دليل بر فطرى نبودن خداشناسى نخواهد بود بلكه صرفا اشتباه در مصداق است . گرسنه هنگامىكه به غذاى مناسب هدايت نشود از شدت گرسنگى از علوفه و يا مردار هم نخواهد گذشت ، ليكن نه علف او را قانع مىكند و نه خوردن مردار و خاك او را سير مىكند تا به مقصد اصلى و معبود حقيقى نرسد آرام نمىشود بلكه غريزهء فطرى وى در پس پرده به فعاليت خود ادامه داده در موقع فرصت ، فرآوردهء خود را بيرون خواهد ريخت .\r\nاستالين كه خدا را ترياك مخدر بشر مىپنداشت به هنگام بيمارى و يأس از وسايل ظاهرى دستور داد كليساها و مساجد را بازكنند و براى شفاى او دعا كنند . صادق چوبك لحظهء بيمارى گفت : مرا در قبرستان مسلمان‌ها دفن كنيد شايد خدا بعد از مرگ به من رحم كند . « 2 » ما با اين بيان به اين نتيجه مىرسيم كه :\r\nبحث و گفت‌وگو دربارهء خداى جهان ، فطرى انسان است و نمىشود اين تمايل ذاتى را ناديده گرفت و يا براى هميشه از آدمى سلب كرد . دل گواه است كه در پرده دل‌آرايى هست .\r\nو با اين نتيجه‌گيرى پاسخ پرسش اول از پرسش‌هاى سه‌گانه كه در آغاز سخن گذاشته بوديم روشن مىشود . كه چرا بايد از خداى جهان بحث كرد به دليل اين‌كه مقتضاى عقل و دل چنين ايجاب مىكند . و هم‌چنين پاسخ پرسش دوم ، پرسش دوم اين بود كه « آيا اين بحث صحيح و رواست ؟ » توهّم ناروا بودن اين بحث از آن‌جا پيدا مىشود كه\r\n\r\n\r\n","description":"","footnote":"\r\n( 1 ) . و دربارهء مبدأ جهان آفرينش فكر نكند و يا كارى به سرانجام دنيا و حيات پس از مرگ نداشته باشد . .\r\n( 2 ) . راديوى بىبىسى صداى او را پخش كرد . .\r\n","page_name":" 74 ","page_number":74},
  {"content":"\r\n\r\nدستگاه فكرى و عقلانى بشر را نسبت به درك اين معانى و مفاهيم ناتوان و نارسا بدانيم .\r\nاين توهم ، هم در ميان گروهى از فلاسفه پيدا شده و هم در ميان گروهى از متشرّعه و هم جمعى از روشن‌فكران ساده‌انديش . فلاسفهء حسى معتقدند كه حدود و منطقهء فهم و درك بشر حوزهء محسوسات است ، ماوراء منطقهء محسوسات از دسترسى فهم و عقل و علم بشر خارج است ، بشر نه مىتواند چيزى را دربارهء ماوراء منطقهء محسوسات بپذيرد و نه مىتواند نفى كند .\r\nاين عده از فلاسفه ، هم با فلاسفهء الهى اختلاف نظر دارند و هم با فلاسفهء مادى ؛ زيرا هر دو دسته براى فكر و ذهن بشر قدرت تحقيق در ماوراء محسوسات ( اثباتاً يا نفياً ) قائلند .\r\nبرخى از فلاسفه و دانشمندان الهى اروپا نيز كُميت عقل را در ميدان مسائل الهى به كلّى لنگ دانسته‌اند و راه معرفت را منحصر به الهام و اشراق دانسته‌اند . پاسكال و برگسون از اين دسته‌اند .\r\nما پاسخ فلاسفهء حسى را در پاورقىهاى جلد اول و جلد دوم اين كتاب داده‌ايم . « 1 » پاسخ اين دسته از دانشمندان را نيز ضمن مباحثى كه در مقالات گذشته تحقيق شده است مىتوان دريافت . به‌علاوه در آينده نيز دربارهء آن بحث خواهد شد .\r\nگروهى از متشرعه نيز معتقدند كه عقل بشر از درك حقايق ماوراءالطبيعى قاصر است و در اين مسائل مانند مسائل عملى بايد متعبد بود . به عقيدهء بعضى از اين افراد هيچ صفت از صفات خدا حتى يگانگى او را نمىتوان با دلائل عقلى ثابت كرد .\r\nمىگويند : ما از آن جهت مىگوييم خدا يكى است كه پيغمبر و ائمه گفته‌اند يكى است و گرنه از راه عقل هيچ دليلى براى يگانگى خدا نداريم اين‌ها « توفيقى » بودن اسماءاللَّه\r\n\r\n\r\n","description":"","footnote":"\r\n( 1 ) . در متن تحريرى بر اصول فلسفه ، جلد اول و دوم آمده است . .\r\n","page_name":" 75 ","page_number":75},
  {"content":"\r\n\r\nرا بهانه قرار داده و از هرگونه تلاش علمى در معارف الهى خوددارى كرده بلكه با آن مخالفت مىكنند ، اين دسته احياناً در اصطلاح حكماى اسلامى « معطله » خوانده مىشوند ، زيرا معتقد به تعطيل دستگاه عقلانى در مسائل الهى مىباشند و به اصطلاح هرگاه پاى بحث و تحقيق اين مسائل مىرسد به عقل فرمان تعطيل و استراحت مىدهند اين عده نيز به نوبهء خود استدلال‌هايى دارند كه اكنون جاى بحث و انتقاد از آن‌ها نيست اجمالًا در مقام انتقاد از اين نظريه در اين‌جا همين قدر مىگوئيم كه در آثار اسلامى كه « معطله » به آن‌ها استناد مىكنند نه تنها دستور تعطيل داده نشده است بلكه احاديث فراوانى دربارهء به كار انداختن عقل و فكر در اين‌گونه مسائل به عمل آمده است در آينده در همين مقاله آن‌جا كه دربارهء صفات خدا بحث مىكنيم نظر معطله را مفصل نقل و انتقاد خواهيم كرد چگونه نمىتوان يگانگى خدا را ثابت كرد . و حال آن‌كه فطرت عقل و دل ، آدمى را به اين‌گونه مباحث خواه ناخواه مىراند چراكه بشر بدين‌گونه خلق شده و چنين گرايشى در نهادش نهادينه شده است و از كوزه همان تراود كه در اوست . زيرا غريزه‌اى فطرى كه آن را ساختمان واقعى موجودى به‌وجود آورده هيچ‌گاه بيرون از گردشگاه واقعى خود پاى ننهاده كار نمىكند چنان‌كه محال است گوش به خيال ديدن بيفتد و يا دهان آرزوى شنيدن داشته باشد چنان‌چه دل نمىتواند به ياد خدا به طپش درنيايد و عقل دربارهء قانون علت و معلول نينديشد .\r\nهم‌چنين اگر فطرت ما راهى براى اثبات يا نفى اين موضوع نداشت هرگز اين فكر و انديشه را به خود راه نمىداد . پس : اين بحث براى ما صحيح و رواست . نه‌تنها صحيح و معقول است بلكه ضرورت ذاتى و الزامات زندگى چنين ايجاب مىكند كه از مباحث توحيد سخن بگوييم . به عبارت شهيد مطهرى :\r\nاما فايدهء اين بحث : اولًا وقتى كه يك بحث در قلم‌رو كاوش‌هاى عقلانى و فكرى بشر قرار گرفت پرسش از فايده دربارهء آن غلط است ، زيرا خودش فايده است و پرسش از فايده براى فايده غلط است . بشر در جهانى زندگى مىكند كه نه از ابتداى آن\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nآگاه است و نه از انتهاى آن و نه از منشأ آن . طبعاً مايل است از ابتدا و انتها و منشأ آن آگاه گردد . خود اين آگاهى قطع نظر از هر فايدهء ديگر براى او مطلوب است . لزومى ندارد كه هر مسئلهء علمى و نظرى يك فايدهء عملى داشته باشد .\r\nثانياً : اعتقاد و ايمان به خدا از مفيدترين و لازم‌ترين معتقدات بشر در زندگى است .\r\nاعتقاد و ايمان به خدا از نظر فردى آرامش‌دهندهء روح و روان و پشتوانهء فضائل اخلاقى است ، و از نظر اجتماعى ضامن قدرت قانون و عدالت و حقوق افراد در برابر يك‌ديگر است . بحث در فوايد ايمان و اعتقاد به خدا از حدود وظيفهء اين مقاله خارج است .\r\nو هم‌چنين فايدهء هر كار اجمالًا اثرى است كه با انجام يافتن آن پيدا مىشود و اثر اين بحث را انكار نمىتوان كرد . پس نتيجه مىگيريم كه :\r\nاين بحث بىفايده نيست . بلكه فوايد فراوانى بر آن مترتب است كمترين فايده پس از اثبات اين‌كه اين عالم خدايى دارد و حساب و كتابى در كار است . اين است كه طبق اين باور بشر نمىتواند چشم‌ها را روى هم گذاشته و هر كارى كه مايل است انجام دهد ديوانه‌وار سلوك كند و به حقوق ديگران تجاوز نمايد ديگران را فريب دهد .\r\n چو ديوانه آشفته تازى همى * مگر بر سرت مير و سالار نيست\r\nاز اين پرده بيرون سراپرده‌اى است * مرا و تو را اندر آن بار نيست \r\nآرى ، پس از اين بيان نوبت سؤال ديگرى مىرسد و آن اين‌كه : « چرا ماديّين از اين بحث سرپيچى مىكنند ؟ » پاسخ به اين پرسش مقدمه‌اى را مىطلبد و آن اين‌كه :\r\nمادّيت بر دو نوع است : مادّيت فلسفى و مادّيت اخلاقى .\r\nماديت فلسفى اين است كه جهان‌بينى فلسفى كسى مادى باشد يعنى جز ماده و شؤون ماده چيزى را واقعى نداند .\r\nماديت اخلاقى آن است كه كسى اخلاقاً و عملًا مادى باشد يعنى فقط به لذائذ\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمادى و حيوانى عشق بورزد و جز معشوق‌ها و معبودهاى شهوانى نپرستد و دين و ايمان لقلقهء زبانى بيش نباشد . اين‌دو از يك‌ديگر قابل تفكيك‌اند .\r\nممكن است كسى از نظر فلسفى مادى باشد ولى از نظر اخلاقى مادى نباشد و به شرافت‌هاى اخلاقى و انسانى عملًا پايبند باشد ، امثال چگوارا . اين‌گونه افراد هرچند به ندرت يافت مىشوند و هرچند طرز كار و عمل آن‌ها منطق صحيحى ندارد ولى احياناً پيدا مىشوند . البته ميان طرز تفكر مادى و شرافت اخلاقى نوعى تضاد وجود دارد ، ولى اين تضاد در بعضى از افراد وجود پيدا نمىكند و علل خاصى دارد .\r\nو هم‌چنين ممكن است كسى از نظر فلسفى طرز تفكر مادى نداشته باشد ولى اخلاقاً و عملًا مادّى باشد .\r\nولى غالباً ماديت اخلاقى منجر به ماديت فلسفى مىشود ؛ يعنى مادّيت اخلاقى طبعاً آدمى را به انتخاب ماديت فلسفى متمايل مىكند . فرو رفتن در شهوات حيوانى سبب مىشود كه انسان براى اين‌كه عمل خود را نزد وجدان خود و نزد ديگران توجيه كند تمام معنويات و مخصوصاً سرسلسلهء آن‌ها را كه اعتقاد به خداست منكر گردد ، فلسفهء مادى را از اين جهت مىپذيرد كه بتواند ماديت اخلاقى خود را معقول جلوه دهد .\r\nبالاتر اين‌كه شيفتگى به مادّيات در طرز تفكر شخص اثر مىگذارد به‌طورى كه مطلب بر خود شخص مشتبه مىشود ، به اين معنى كه دستگاه فكرى او آن‌چنان اسير تمايلات نفسانى مىشود و مجرى بىچون و چراى آن‌ها واقع مىگردد كه خود شخص نمىفهمد كه از آزادى فكرى برخوردار نيست .\r\nبنابراين مىبينيم ايرادات و اشكالاتى كه ماديين ذكر مىكنند بيش از آن‌كه به يك اشكال علمى و فلسفى شبيه باشد به بهانه‌گيرى شبيه‌تر است . از آن‌چه در متن تحت اين عنوان « مىگويند . . . » خواهد آمد اين مطلب كاملًا روشن مىشود .\r\nالبته در ميان اشكالات مادّيين احياناً اشكالاتى پيدا مىشود كه واقعاً ممكن است\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nرابطه‌اى با مادّيت اخلاقى نداشته باشد و صرفاً ناشى از طرز تفكر فلسفى آزاد باشد .\r\nما دربارهء اشكالات به تفصيل بيشترى بحث خواهيم كرد . علامه در پاسخ مىگويد :\r\nبايد متذكر شد كه : بسيار مىشود انسان به‌واسطهء افراط و زياده‌روى در حكم يكى از غرايز خود ، سرسپردهء همان غريزه شده از اجابت غرايز ديگر سر باز مىزند مانند عاشقى كه زمام هستى خود را به دست عشق داده از همهء شؤون زندگى و مزاياى حيات بازمانده و در پاسخ هر اعتراضى كه به وى شود پوزش و عذر تازه‌اى ساز كرده يا معايبى براى زندگى آزاد و عادى اثبات نمايد و در مقابل هر پندى كه به وى دهند ترانهء عاشقانه‌اى سر دهد . در حقيقت هدف و آرمان او تنها سرپوش گذاشتن به روى شاهد بازى خودش مىباشد . مثلًا عده‌اى طريق رياضت را براى رسيدن به اهداف خاصى در پيش مىگيرند سى سال در غارى زندگى مىكنند ، و از غذا به بادامى اكتفا مىكنند ، يا آلت تناسلى را به درخت مىبندند تا منجمد شود . برخى ديگر تمام هم و غم خود را صرف شهوات جنسى و تمايلات حيوانى نموده سعادت را در اين دانسته و در اين راه از همه چيز مىگذرند ، بعضى عاشق تجارت‌اند ، برخى عشق به دانشگاه دارند ، جمعى دل به رياست مىبندند ، گروهى به انزوا روى مىآورند و مىگويند :\r\n دلا خو كن به تنهايى * كه از تنها بلا خيزد \r\nيا مدتى از زندگى خود را در عشق به اين و آن مىگذراند وقتى مورد اعتراض قرارگيرد ترانه مىخواند :\r\n من عاشقم گواه من اين قلب چاك چاك * در دست من جز اين سند پاره پاره نيست \r\nگرچه وقتى همهء اين گروه‌ها به مقصد مىرسند هرگز براى هميشه راضى و قانع نمىشوند بلكه به بن‌بست مىرسند با وجود آن براى كار و راه خود توجيهاتى مىتراشند و دلائلى مىآورند . چنان‌چه حريفان مادّى نيز از اين‌گونه سخنان ساخته و پرداخته بسيار دارند . مىگويند مذهبىها ايدئاليستى فكر مىكنند حقايق را ناديده مىگيرند و به اين نوع اباطيل مىپردازند كه ذيلًا به آن اشاره مىشود .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nمىگويند : ما با اين همه خطا و لغزش كه در افكار خود داريم چگونه مىتوانيم با چنين وسيله‌اى به نتيجه‌اى درست برسيم ؟ جز اين‌كه چون پاى كنجكاوى علمى به حس و تجربه بند است مىتوان نسبت به نتايج آن‌ها اعتماد و اطمينان به‌دست آورد ولى ماوراء طبيعت داراى اين صفت نيست و از قلم‌رو حس و تجربه كنار است . پس بايد گفت راهى به ماوراء طبيعت نداريم .\r\nاين ايراد به خطاپذيرى دستگاه فكر بشر مربوط است . خلاصه‌اش اين است كه فكر بشر خطاپذير است و آن‌چه خطاپذير است قابل اعتماد نيست پس فكر بشر قابل اعتماد نيست . از طرف ديگر بعضى از افكار بشر به‌وسيلهء تجربه قابل تحقيق و رسيدگى است و قابل اعتماد و اطمينان است و بعضى ديگر از افكار بشر قابل تحقيق و رسيدگى به اين‌وسيله نيست ، پس هر فكرى كه قابل تحقيق تجربى است قابل قبول است و هر فكرى كه چنين نيست قابل قبول نيست . و از سوى ديگر مسائل الهى از نوع افكارى است كه قابل بررسى و تحقيق تجربى نمىباشد ، پس اين‌گونه مسائل قابل قبول و اعتماد نخواهد بود .\r\nجواب اين است كه : اولًا : اين استدلال اگر درست باشد بايد نه الهى بود و نه مادّى ، بايد راه لاادريون را پيش گرفت . ماديّين نمىتوانند با اين استدلال به نفع مسلك خود نتيجه بگيرند . چرا كه خود اين استدلال قابل تجربه نيست پس قابل تحقيق نمىباشد .\r\nثانياً : اين خود يك استدلال عقلى محض و غيرتجربى است . اگر هيچ استدلال غيرتجربى قابل اعتماد نيست خود اين استدلال نيز قابل اعتماد نيست . بديهى است كه استدلالى كه شامل بىاعتبارى خودش باشد قابل اعتماد نمىباشد .\r\nثالثاً : ما در جلد دوم اصول فلسفه ثابت كرديم كه هر استدلال تجربى متكى بر يك سلسله اصول عقلى خالص غيرتجربى است . اگر بنا بشود كه هيچ اصلى را كه تجربه آن را تأييد نكرده است نپذيريم هيچ اصل تجربى را نيز نبايد بپذيريم و بايد يكسره راه سوفسطائيان را پيش بگيريم ، چرا كه خود اين قاعده يك اصل غيرتجربى است .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nرابعاً تجربيات بشر بر حسيات استوار است . خطاى حس از خطاى عقل كمتر نيست . اگر عقل به‌واسطهء خطاهاى استدلال بايد غير قابل اعتماد معرفى شود ، حواس نيز بايد به‌واسطهء خطاهاى بىاندازه‌اى كه دارند غير قابل اعتماد اعلام گردند . « 1 » حقيقت اين است كه همان‌طورى كه خطاى حواس سبب نمىشود انسان از محسوسات چشم بپوشد و به واسطهء تكرار و تجربه مىتوان از خطاى حس پرهيز كرد ، خطاى برخى استدلال‌ها نيز سبب نمىگردد كه انسان به‌كلى از استدلال عقلى چشم بپوشد و همه را بىاعتبار اعلام نمايد . حتى قانون عليت را منكر شود .\r\nبشر با دقت و ممارست كامل و با به كار بردن احتياط فراوان در ماده و صورت استدلال ، مىتواند به يك سلسله براهين عقلى يقينى غيرتجربى و غير قابل تشكيك نائل گردد . عمدهء مسائل الهيات در فلسفهء اسلامى با چنين براهينى اثبات مىشود چنان‌كه در متن مقاله نيز به اين اشكال پاسخ گفته خواهد شد .\r\n2 ) مىگويند : چون حواس ما تنها آثارى را ( محسوسات ) در دنبال تأثير مادهء خارجى مىيابد ، هيچ‌گونه واقعيتى را از خارج نمىتوان به دست آورد ، تنها ارزشى كه اين ادراكات و افكار دارند ، ارزش عملى است يعنى انسان زندگى خود را ادامه داده و يا تكميل كند و جز اين از براى ادراك و فكر ، ارزشى نيست .\r\nاين ايراد از يك طرف به محدود بودن افكار و ادراكات بشر و از طرف ديگر به عدم واقع‌نمايى حواس ارتباط دارد .\r\nنظريهء محدود بودن افكار و ادراكات بشر و اين‌كه عقل انسان كوچك‌تر از اين\r\n\r\n\r\n","description":"","footnote":"\r\n( 1 ) . خطاهاى حواس بسيار است چشم ستارگان را ميخ‌هاى نقره مشاهده مىكند و چوب را در آب شكسته مىبيند ، ستون منظم سربازان را ديوار ممتد مشاهده مىشود . سراب را آب و گمان مىكند كه خورشيد در ميان دريا غروب مىكند يا در چند فرسخى خود مىپندارد . .\r\n","page_name":" 81 ","page_number":81},
  {"content":"\r\n\r\nاست كه بتواند دربارهء ماوراء ظواهر و پديده‌هاى جزئى بينديشد منحصر به ماديين نيست ، عده‌اى از الهيون نيز چنين عقيده دارند . در ميان علماى اسلام افراد زيادى بوده و هستند كه بحث علمى را دربارهء خدا و ماوراء طبيعت ناروا مىدانند . ما بعداً آن‌جاكه از « صفات » خدا مىخواهيم بحث كنيم نظر آن‌ها را نقل و انتقاد خواهيم كرد .\r\nبرخى الهيون اروپا نيز چنين مىانديشند . پاسكال و برگسون و اسپنسر از اين دسته‌اند .\r\nپاسكال و برگسون خدا را از راه دل جست‌وجو مىكنند نه از راه عقل و تنها راه دل را معتبر مىدانند .\r\nپاسكال مىگويد :\r\n« جهان كره‌اى است كه مركزش همه‌جاست و محيطش هيچ‌جا نيست . بيكرانى تنها ازسوى بزرگى نيست ، از سوى خردى نيز بيكران است و انسان به درك بىكرانى توانا نيست ، خواه ازسوى بزرگى باشد خواه ازسوى خردى . توانايى انسان تنها به دريافت امورى است كه ميانهء خردى و بزرگى است چنان‌كه وجود خود او نيز در ميانهء اين دو بىنهايت است ؛ نسبت به عدم ( يعنى نهايت خردى ) كل است و نسبت به كل ، عدم است . علم انسان نه بر مبدأ و آغاز است و نه بر مآل و انجام ، پس علم حقيقى براى انسان ميسر نيست و فقط امور متوسط را درمىيابد . » « 1 » هرچند نظر پاسكال به بىنهايتى جهان ، از نظر رياضى است ولى نتيجه‌اى كه مىگيرد اعم از رياضى و فلسفى است . به‌علاوه تصريح مىكند كه : « به‌وجود خدا دل‌گواهى مىدهد نه عقل » « 2 » گواهى عقل را منكر است .\r\nهربرت اسپنسر نيز مدعى است :\r\n« حقيقت مطلق ندانستنى است ، آن‌چه دانستنى است همانا عوارض و حوادث اين جهان است . »\r\n\r\n\r\n","description":"","footnote":"\r\n( 1 ) . سير حكمت در اروپا ، ج 2 ، ص 13 . .\r\n( 2 ) . همان ، ص 14 . .\r\n","page_name":" 82 ","page_number":82},
  {"content":"\r\n\r\nوى مىگويد :\r\n« در روزگار ما دين با علم و حكمت معارضه دارد از آن جهت كه ارباب اديان و اهل علم در قلمرو يك‌ديگر مداخلهء ناروا مىكنند و نيز هر دو گروه ادعاى بى جا دارند .\r\nادعاى بى جا اين است كه از امرى كه برتر از ادراك انسان است يعنى از ذات مطلق سخن مىرانند . » « 1 » اما مسئلهء عدم واقع‌نمايى حواس و انحصار وسيلهء فهم و ادراك به حواس . خلاصهء ايراد اين است كه رابطهء صور ذهنى با واقعيتهاى خارجى فقط اين اندازه است كه اين صور معلول برخورد دستگاه حسى با واقعيت خارجى است ، اما اين‌كه اين صور واقع‌نما باشند و واقعيت خارجى را آن‌چنان‌كه هست نشان بدهند و به اصطلاح ارزش نظرى داشته باشند خيال محض است .\r\nبلى ارزش عملى دارند ، يعنى در عمل مىتوان از آن‌ها بهره برد بدون اين‌كه بتوان براى اين‌ها ارزش نظرى و واقع‌نمايى قائل شد . چنان‌كه ما از برق استفاده مىكنيم بدون اين‌كه حقيقت برق را بدانيم و هم‌چنين از داروها و خواص اشيا بهره مىبريم ولى به كنه آن‌ها پى نبرده‌ايم .\r\nاز اين‌رو علومى كه بشر آن‌ها را براى عمل مىخواهد مانند طب ، فيزيك ، شيمى و غيره اعتبار دارند زيرا مىتوان عملًا از حواس استفاده كرد ، اما علوم نظرى يعنى علومى كه هدف آن علوم كشف حقيقت است و كارى به عمل ندارد ، مانند حكمت الهى ، اعتبار ندارد .\r\nدر اين‌باره نيز در جلد اول و دوم اصول فلسفه بحث كرده و اكنون تكرار نمىكنيم .\r\nاين‌جا همين‌قدر مىگوييم اين مطلب انكار وجود ذهنى به مفهوم فلسفى است و انكار وجود ذهنى به مفهوم فلسفى مساوى است با سوفسطائىگرى و انكار جميع علوم . به‌علاوه اگر حواس بشر به هيچ‌وجه قدرت واقع نمايى و ارزش نظرى نداشته\r\n\r\n\r\n","description":"","footnote":"\r\n( 1 ) . همان ، ص 161 و 162 . .\r\n","page_name":" 83 ","page_number":83},
  {"content":"\r\n\r\nباشد قهراً ارزش عملى نيز نخواهند داشت . آيا ارزش عملى حواس جز از اين راه است كه واقعيت را نشان مىدهند ؟ بعداً در متن مقاله دربارهء اين اشكال نيز بحث خواهد شد .\r\n3 . مىگويند : از قانون عليت و معلوليت كه در خداشناسى استعمال مىشود جز تداعى معانى نمىتوان پذيرفت و تداعى معانى در جايى به درد مىخورد كه حس كار كند مثل اين‌كه پيوسته به‌دنبال غروب خورشيد تاريكى مىآيد و در پى طلوع آن ، روز روشن پيدا مىشود و رعد و برق باران را به ذهن مىآورد . پاسخ اشكال اساسى اين است كه راجع به مفهوم عليت و معلوليت ، و اين‌كه واقعيت آن امرى است غير از تعاقب و توالى ، و اين‌كه مفهومى كه ذهن از آن دارد تنها اين نيست كه تصور يكى از اين‌دو تصور ديگرى را به‌دنبال خود مىآورد . « 1 » بلكه تصورى كه انسان از عليت دارد اين است كه از دوامر معين يكى را وجود دهنده و واقعيت دهندهء ديگرى و آن ديگرى را وجود يافته و واقعيت‌يافته از ناحيهء او مىداند . هر دوچيزى كه چنين رابطه‌اى داشته باشند مىگوييم بين آن‌دو رابطه على و معلولى برقرار است رابطهء عليت و معلوليت عبارت است از استناد واقعيتى به واقعيت ديگر آن‌چه زمينه و بسترساز باشند آن‌ها را علل مُعِدّة مىگويند نه علت تامه . تفصيل مطلب را در مقاله هفتم اصول فلسفه بخوانيد .\r\n4 . مىگويند : احكام و قضاوت‌هاى ما درباره مسايل ماوراى طبيعت در حقيقت يك رشته فرضيه‌هايى است كه براى توضيح و توجيه مجهولات در حوادث مادّيه فرض مىكنيم .\r\nچون علت زلزله را بشر نمىدانست به خدا نسبت مىداد و هم‌چنين علت كسوف و خسوف را نفهميده بود به عامل غيبى نسبت مىداد . ولى با پيشرفتى كه در علوم تدريجاً نصيب انسان مىشود هر فرضيهء كهنه جاى خود را به فرضيه‌اى تازه و بهتر و وسيع‌تر از خود مىدهد .\r\nانسان اوّلى كه علل مادّيهء بسيارى از حوادث را نمىدانست حس علت‌طلبى خود را با\r\n\r\n\r\n","description":"","footnote":"\r\n( 1 ) . بحث علت و معلول را شهيد مطهرى ذيل متن علامه در جلد دوم اصول فلسفه مقالهء پنجم به‌صورت مبسوطبحث كرده است . خواننده مىتواند به آن‌جا مراجعه كند . .\r\n","page_name":" 84 ","page_number":84},
  {"content":"\r\n\r\nفرض يك يا چند علت مجهول و بيرون از طبيعت ( خدا يا خدايان ) ارضاء و اقناع مىكرد ولى امروزه كه به علل و اسباب بيشتر حوادث پى برده و به توانايى خود در كشف بقيهء علل اميدوار است از اين فرضيهء كهنه ( وجود خدا ) ديگر بىنياز است چنان‌كه هرچه علوم پيش‌رفته و پرده از روى اسرار ماده بالاتر زده انسان در مبارزهء حياتى خود به ماده چيره‌تر مىگردد و عقيده به ماوراء طبيعت و خاصه خدا و معاد سست‌تر مىشود . اساساً به فكر خدا افتادن معلول انحطاط اجتماعى و اقتصادى يك ملت است . يك فرد يا ملت بيچاره و محروميت كشيده مىخواهد خود را با فكر خدا خشنود سازد و محروميت اجتماعى و اقتصادى خود را با خوشىهاى پندارى پس از مرگ جبران نمايد . از اين روى يك دسته افراد استعمارگر و استثمارگر از استعداد افهام طبقهء محروم سوء استفاده كرده يك رشته افكارى را به نام « عقايد مذهبى » در مغز آن‌ها گنجانيده و به اميدوار ساختن آن‌ها به آيندهء خوش و پاداش نيك در جهان ديگر حس انتقامشان را كشته براى هميشه به خاك مىسپارند . فكر مذهبى است كه عده‌اى را به‌نام « زاهد » و « راهب » در غارها و ديرهاى تاريك ، و عدهء بيچارهء ديگر را در خاكستر محروميت ، و عدهء ديگر را در سر خوان نعمت و محصول زحمت ديگران مىنشاند .\r\nاين اشكال مشتمل بر دو ادعاست : يكى اين‌كه مبدأ فكر اعتقاد به خدا كوششى است كه بشر براى توجيه و تفسير پديده‌هاى جزئى طبيعت يعنى توجيه علت خاص هر پديده به‌طور جداگانه به خرج مىداده است . دوم اين‌كه به فكر خدا افتادن معلول انحطاطهاى اجتماعى و اقتصادى است و همواره افراد و ملت‌هاى محروم و رنج‌ديده تمايلى به اين‌گونه اعتقادات پيدا مىكنند تا خاطر رنجديده و مرارت كشيدهء خود را با اين سرگرمىهاى روانى تسكين دهند و تسلّى بخشند . طبقهء استثمارگر اجتماع نيز براى اين‌كه طبقهء استثمار شده را بيشتر سرگرم كند و از توجه به واقعيت زندگى و حقوق پايمال شدهء خود منصرف نمايد با انواع وسائلى كه در اختيار دارد بازار اين افكار و عقايد را گرم‌تر مىكند .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nدر ضمن اين اشكال يك مطلب ديگر نيز ادعا شده و آن اين‌كه هيچ قاعدهء علمى ثابتى وجود ندارد ، تمام قواعد علمى فرضيه‌هايى است كه جبراً كهنه و نو مىشود و هر فرضيهء جديدتر فرضيهء قديم‌تر را منسوخ مىنمايد .\r\nهم‌چنان‌كه ملاحظه مىكنيد هريك از آن دو ادعا دربارهء مبدأ پيدايش اعتقاد به خدا سخن جداگانه‌اى است . ادعاى اول را كسانى ابراز مىنمايند كه مبدأ پيدايش اعتقاد به خدا را جهل و نادانى مىشمارند . اگوست كنت نظريه‌اى دارد و بنابراين معتقد است كه پيشرفت علوم سبب منسوخ شدن انديشهء خداست .\r\nاگوست كنت به نقل فلاماريون (  Flammarion  ) در كتاب خدا در طبيعت مىگويد :\r\n« علم ، پدر طبيعت كائنات را از شغل خود منفصل و او را به‌محل انزوا سوق داده و در حالتىكه از خدمات موقتى وى اظهار قدردانى كرد او را تا سرحد عظمتش و قدرتش هدايت نمود . » « 1 » ولى ادعاى دوم از طرف كسانى ابراز مىشود كه ناهموارىهاى اجتماعى را منشأ پيدايش اين فكر معرفى مىكنند . ماركسيست‌ها اين‌گونه اظهار عقيده مىنمايند .\r\nادعاى اول مبتنى بر اصل كلىترى است و آن اين‌كه احكام و قضاوت‌هاى كلى و فلسفى از نوع فرضيه‌هاست يعنى از نوع حدس‌هاى ابتدائى است كه بشر براى توجيه حوادث اعمال مىكند و سپس تجارب عملى آن‌ها را تأييد يا رد مىكند . در اين ادعا چنين گفته شده است كه اعتقاد به موجود غيبى مجهول ( خدا ) يك فرضيه است كه بشر در دوران بىخبرى و بىاطلاعى خود از تأثيرات طبيعت براى توجيه پديده‌هاى طبيعت به‌وجود آورده است .\r\nبشر اوليه از خواص اشياء و تأثيرات آن‌ها بىاطلاع بوده است و چون با پديده‌اى از قبيل بيمارى ، مرگ ، طوفان ، زلزله ، خسوف و كسوف ، فقر و گرسنگى ، جنگ ،\r\n\r\n\r\n","description":"","footnote":"\r\n( 1 ) . وايت ، توضيح و بررسى مصاحبه راسل ، ص 121 . .\r\n","page_name":" 86 ","page_number":86},
  {"content":"\r\n\r\nقحطى ، برف ، باران ، پيدايش گياه‌ها و حيوانات و انسان‌ها مواجه مىشد با فكر كودكانهء خود چنين فرض مىكرد كه موجودى به‌نام « خدا » هست و اوست كه اين پديده‌ها را به‌وجود مىآورد ، اما بعد كه از روى تجارب علمى كه يگانه معيار سنجش صحت و سقم افكار و انديشه‌هاست تأثيرات طبيعت را شناخت و دانست كه هريك از آن‌ها علتى در خود طبيعت دارد قهراً جايى براى اين انديشه باقى نمىماند . « 1 » ولى حقيقت اين است كه نه تمام احكام و قضاوت‌هاى بشر از اين نوع است كه احتياج به تأييد تجربه داشته باشد - بلكه ممكن است انسان مستقيماً از روى دلائل عقلى ، فلسفى يا رياضى به نتيجه‌اى برسد بدون آن‌كه قبلًا آن را حدس زده باشد و يا آن‌كه اثبات آن احتياج به تجربه داشته باشد - و نه چيزى كه بشر را به‌سوى اعتقاد به خدا كشانده است توجيه و تفسير حوادث جزئى طبيعت است . وانگهى آن‌چه كه بشر به خاطر ترس به آن روى مىآورد لزوماً يك امر موهوم نمىتواند باشد ، انسان از ترس اتم به پناهگاه‌ها روى مىآورد ولى موهوم نيست . از ترس گرسنگى به مواد غذايى و از ترس گرما و سرما عوامل مناسبى را تهيه مىكند وانگهى جهل و ترس چگونه آدمى را به فكر خداى غيبى و نامرئى انداخت ، نه خدايان محسوس بلكه به آفريدگار جهان متوجه ساخت ، بلكه همان‌گونه كه در آغاز مقاله گفته شد آن چيزى كه مبدأ و منشأ اعتقاد به خداست توجيه مجموعهء نظام هستى است نه فلان پديدهء خاص . اعتقاد به خدا در زمينهء توجيه كل نظام هستى به‌وجود آمده است نه در زمينهء توجيه فلان پديدهء طبيعت و تعليل آن .\r\nبشر به حكم غريزهء ذاتى خود از يك طرف فكر مىكند كه مبدأ تمام كائنات - كه يك واحد به هم وابسته‌اى است - چيست ؟ چطور شد كه اين همه موجودات با نظام معين لباس هستى پوشيده ؟ ريشه و اساس همهء اين‌ها چيست ؟ و از طرف ديگر نظم بديع\r\n\r\n\r\n","description":"","footnote":"\r\n( 1 ) . راسل مىگويد : « ترس ريشهء اصلى پيدايش گرايش مذهبى است ؛ ترس از جانوران ، ترس از قهر طبيعت ( زلزله ، صاعقه و سونامى ) ترس انسان از انسان ، پس مذهب مولود ترس و جهل است » . ( وايت ، توضيح و بررسى مصاحبه راسل ، ص 121 ) .\r\n","page_name":" 87 ","page_number":87},
  {"content":"\r\n\r\nخلقت كه به‌طور وضوح دخالت علم و ادراك را در ساختمان عالم نشان مىدهد و هرچه بيشتر با تجارب علمى در زمينهء شناخت طبيعت پيش مىرود بيشتر به واقعيت آن پى مىبرد او را متوجه مبدأ حكيم عليم شاعر مىكند .\r\nكوشش براى به دست آوردن علت براى يك معلول جزئى از قبيل اين‌كه علت فلان بيمارى چيست ، يا چه‌طور مىشود كه زلزله به‌وجود مىآيد ، منشأ اعتقاد به خدا نمىشود . اگر فرضاً فكر و اعتقاد به خدا را يك « فرضيه » بناميم بايد نام آن را « فرضيهء علّة العلل » بگذاريم ، يعنى علتى كه همهء علت‌ها و سبب‌ها از او مايه مىگيرند ، اما فرض علت براى يك معلول خاص ربطى به‌وجود خدا ندارد . اصولًا موجودى كه كارش دخالت در يك معلول خاص باشد از نظر الهيون خدا نيست بلكه مخلوقى است از مخلوقات خدا .\r\nاما ادعاى دوم : پوچى اين ادعا واضح‌تر از اين است كه نياز به توضيح زياد داشته باشد . اگر اين سخن درست باشد لازم است كه هيچ فرد مرفّه و متنعمى تمايلى نسبت به خدا در خود احساس نكند و هرچه بشر از لحاظ آسايش پيش برود از رغبت او به امور معنوى كاسته بشود تا به صفر برسد .\r\nدر حالى كه واقعيت مشهود خلاف اين است . افراد زيادى پيدا مىشوند كه اموال و ثروت‌هاى خود را فداى امور معنوى و الهى مىكنند و چقدر افراد زيادى پيدا مىشوند كه پس از احراز همهء مواهب مادى زندگى احساس خلأ در روح خود مىنمايند و به جهان معنى رو مىكنند .\r\nو اما راجع به مطلبى كه در ضمن تقرير اشكال آمده بود يعنى اين‌كه « هيچ قاعدهء علمى ثابت و دائم و صادق در همهء زمان‌ها وجود ندارد و هر قاعدهء علمى چند روزى موقتاً حقيقت شناخته مىشود و دير يا زود بايد جاى خود را به قانون علمى ديگر بدهد » در جلد اول اصول فلسفه مقالهء « ارزش معلومات » بحث كافى درباره‌اش شده است و در متن اين مقاله نيز بعداً خواهد آمد .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n5 . مىگويند : در هيچ گوشه‌اى از ميدان آزمايش‌هاى علمى كه عرصهء هستى و زندگى انسان مىباشد اثرى و نشانى از ماوراء طبيعت نيست و ديده نمىشود . هر پديده و حادثه‌اى كه انسان سابقاً به‌واسطهء بىخبرى از علت طبيعى ، او را به ماوراء طبيعت ( خدا ) نسبت مىداد امروز علم علت او را يافته است ، پس خدايى در كار نيست و اگر هم باشد بود و نبود وى براى ما يكسان است و از همين روى سودى در اين بحث نيست جز اين‌كه وقت محدود ما را تلف كرده ما را از كنجكاوى از ماده در راه مبارزهء حياتى باز مىدارد . « 1 » اين اشكال از نظر عدم درك مفهوم خدا و اين‌كه معتقدين به خدا به چه حقيقتى ايمان دارند ، در رديف اشكال پيشين است و چون در كلام علامه مشروحاً جواب اين اشكال خواهد آمد ما از هرگونه توضيح ديگرى خوددارى مىكنيم .\r\n6 . مىگويند : اين بحث به جايى نمىرسد ، زيرا اگر بنا شود خدا را به اين دليل اثبات كنيم كه علت ساير اشياء است از براى خدا نيز بايد علت جست ، زيرا هر موجود خواه ناخواه بايد علتى داشته باشد .\r\nدر مقالهء 9 اصول فلسفه دربارهء اين مطلب بحث كافى شده و در متن مقاله نيز خواهد آمد . ولى شهيد مطهرى در ادامه پاسخ به نكتهء لطيفى مىپردازد كه بسيار مغتنم است .\r\nحكما و فلاسفهء اسلامى در اثر برخورد با عقايد و آراء متكلمين توفيق يافته‌اند كه يك مبحث فلسفى باارزش را در باب علت و معلول دريافت كنند و آن اين‌كه « مناط احتياج شئ به علت چيست ؟ » ، آيا يك شئ از آن جهت كه شئ است و موجود است نيازمند به علت است ؟\r\n\r\n\r\n","description":"","footnote":"\r\n( 1 ) . اين تئورى نتيجه خودباختگى انسان در برابر علم است . « كلوربرناد » دانشمند قرن 19 هنگامى كه براى اولين بار « چربى » بدن انسان را كشف كرد اعلام نمود : « من روح را پيدا كرده‌ام . . . و اگر خدا را زير چاقوى جراحى لمس نكنم ، بدان معتقد نمىشوم . » يورى گاگارين ، اولين فضانوردى كه به دور كره زمين به پرواز درآمده ، مىگفت : من در فضا قدرت خدا را بالعيان ديدم ، ولى پس از مدتى اظهار داشت : « هرچه در فضا گشتم حتى يك « كلبه‌اى » كه در آن خدا باشد ، نيافتم . » ( خداباورى در دين و فلسفه ، ص 22 ) بايد گفت آيا عقل و علم يك انسان را مىتوان در زير چاقوى جراحى مشاهده كرد ؟ جواب منفى است . پس علم و عقل نيز وجود ندارد . .\r\n","page_name":" 89 ","page_number":89},
  {"content":"\r\n\r\nو يا از آن جهت كه نبوده است و بود شده است ؟ و يا از آن جهت كه در ذات و ماهيت خود امكان هستى و نيستى را توأماً دارد ؟ و يا جهت ديگرى در كار است ؟ « 1 » مبناى اشكال بالا اين است كه پنداشته شده است هر موجودى از آن جهت كه موجود است نيازمند به علت است و از اين‌رو گفته شده است خدا نيز موجود است پس علت وجود خدا چيست ؟ اين يك اشتباه فاحش است .\r\nمسئلهء « مناط احتياج به علت » كه در بالا اشاره شد از بركت تصادم و برخورد آراء و عقايد متكلمين اسلامى با آراء و عقايد فلاسفهء اسلامى در مسئلهء « حدوث عالم » در فلسفه پيدا شد و يكى از باارزش‌ترين مسائل فلسفى است . ما در مطالعات خود به اين نكتهء قاطع برخورده‌ايم كه در فلسفهء اروپا اصلًا توجهى به اين اصل اساسى فلسفى نشده است و بسيارى از بن‌بست‌ها از عدم توجه به اين موضوع پيدا شده است .\r\nبرعكس ، در فلسفهء اسلامى بسيارى از مسائل و لااقل بسيارى از براهين مسائل ، ناشى از كشف و توجه به اين اصل اساسى است . « برهان سينوى » در اثبات علة العلل متكى به اين اصل است و با توجه به اين اصل بيان شده است . بعداً دربارهء آن برهان بحث خواهيم كرد .\r\nاكنون براى اين‌كه معلوم شود تا چه اندازه اين اصل در فلسفهء اروپا مجهول بوده است سخن راسل فيلسوف معاصر را در اين زمينه نقل مىكنيم و بحث بيشتر را به جاى ديگر و وقت ديگر موكول مىكنيم .\r\nبرتراند راسل در كتاب كوچكى به نام چرا مسيحى نيستم ؟ كه از او به‌جاى مانده براهين اثبات وجود خدا را انتقاد مىكند ، از جمله برهان علة العلل را . دربارهء اين برهان مىگويد :\r\n« اساس اين برهان عبارت از اين است كه تمام آن‌چه را كه ما در اين جهان مىبينيم\r\n\r\n\r\n","description":"","footnote":"\r\n( 1 ) . شهيد مطهرى در مقالهء نهم به‌طور مبسوط بحث كرده است و در اين‌جا تكرار نمىكند . .\r\n","page_name":" 90 ","page_number":90},
  {"content":"\r\n\r\nداراى علتى است و اگر زنجير علت‌ها را دنبال كنيم سرانجام به نخستين علت مىرسيم و اين نخستين علت را « علة العلل » يا « خدا » مىناميم . »\r\nآن‌گاه اين برهان را چنين انتقاد مىكند :\r\n« به‌هنگام جوانى دربارهء اين مسائل ژرفا نمىانديشيدم و برهان علة العلل را تا مدتى مديد پذيرفتم ، تا آن‌كه روزى به سن هيجده سالگى به خواندن اتوبيوگرافى « جان استوارت ميل » بدين جمله برخوردم : « پدرم به من گفت كه اين پرسش : كه چه كسى مرا آفريده ؟ جواب ندارد ، زيرا بلافاصله اين سؤال مطرح مىشود كه چه كسى خدا را آفريد ؟ » .\r\nجمله‌اى بدين سادگى دروغ برهان علة العلل را برايم آشكار ساخت و هنوز هم آن را دروغ مىدانم . اگر هر چيز بايد علتى داشته باشد پس خداى را نيز علتى بايد . اگر چيزى بدون علت وجود تواند داشت اين چيز مىتواند هم خدا باشد و هم جهان .\r\nپوچى اين برهان به‌همين جهت است . » « 1 » فعلًا نيازى به گفت‌وگو در اطراف سخن پوچ راسل نمىبينيم ، به موقع كه در اطراف خود برهان بحث مىشود پوچى اين سخنان روشن‌تر خواهد شد . ولى مىتوانيم از راسل بپرسيم اكنون كه بطلان برهان علةالعلل را فهميدى و از خداشناسى دست‌برداشتى به دامن ماترياليست افتادى مىدانى كه آن‌ها هم مىگويند همه هستى از ماده است سؤال مىشود ماده از كجا است آنان مىگويند ماده ازلى و ابدى است اول و آخر ندارد و علت هم ندارد . الهيون هم معتقدند خدا ازلى و ابدى است و علت ندارد پس از چاله رها شدى در چاه ويل افتادى .\r\nمضاف بر اين‌كه روى مبناى اصل دوم قانون ترموديناميك آنتر و بىماده نمىتواند ازلى و ابدى باشد ، بلكه مبدأ دارد ؛ چرا كه پيوسته از قوت به ضعف و از حرارت به سوى\r\n\r\n\r\n","description":"","footnote":"\r\n( 1 ) . چرا مسيحى نيستم ، ص 8 و 9 . .\r\n","page_name":" 91 ","page_number":91},
  {"content":"\r\n\r\nسردى مىرود . روزى مىرسد كه نيروى خود را از دست داده و پير مىشود ، ولى خدا فراتر از قانون آنتروچى است و خود خالق آن است .\r\n7 . مىگويند : اگر خدايى در كار بود اين همه پديده‌هاى بىفايده و از كار افتاده كه در نتيجهء تحول و تكامل ماده پيدا مىشود موجود نمىشد .\r\nو هم‌چنين اين همه بدبختى و ستم و ناروايىهاى گوناگون كه جهان پر از آن‌هاست پيدا نمىشد .\r\nاين اشكال نيز متضمن دو اشكال است :\r\nاول اين‌كه اگر خدايى در عالم باشد هر موجودى براى يك غرض حكيمانه به‌وجود مىآيد و هيچ چيز لغو و بدون فايده وجود پيدا نمىكند و حال آن‌كه ما مىبينيم پاره‌اى از پديده‌ها در طبيعت رخ‌مىدهد كه هيچ‌گونه فايده و اثرى براى آن‌ها مترتب نيست مانند پستان مرد و زائدهء اعور - يعنى لولهء آپانديس در منتهاى رودهء بزرگ - در همهء افراد و انگشت ششم در افراد شش انگشتى و دست و پاى زائد در بعضى نوزادان و غير اين‌ها .\r\nپس معلوم مىشود پيدايش اين امور معلول ناموس طبيعت غير شاعر [ و ناآگاه 
  ] است و لا عن شعور به‌وجود آمده است ، جهان بر خلاف ادعاى الهيون يك جريان غائى و حكيمانه را طى نمىكند ؛ بلكه به صورت طبيعى و اتوماتيك‌وار حركت مىكند ؛ پس خدايى در كار نيست .\r\nفلاسفه معمولًا اين اشكال را در مباحث علت و معلول در بحث مخصوص علت غائى ذكر مىكنند و به نقض و ابرام دربارهء آن مىپردازند .\r\nاشكال دوم اين‌كه اگر خدايى حكيم و عليم آن‌چنان‌كه الهيون ادعا مىكنند وجود داشته باشد شرور و بدىها در عالم وجود پيدا نمىكند ، زيرا بديهى است كه عقل و حكمت خير و نيكى را بر شر و بدى ترجيح مىدهد و چون مىبينيم در جهان انواع حوادث نامطلوب از قبيل زلزله‌ها و طوفان‌ها ، ستم‌ها و ناروايىها ، محروميت‌ها و\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nناكامىها ، درد و رنج‌ها ، بيمارىها ، مرگ و ميرها وجود دارد پس معلوم مىشود خدايى حكيم و عليم آن‌چنان‌كه الهيون ادعا مىكنند وجود ندارد .\r\nبرتراند راسل در كتاب « چرا مسيحى نيستم ؟ » مىگويد :\r\n« به راستى تعجب‌آور است كه انسان‌ها باور كنند جهان حاضر با همهء محتويات و نواقص خود بهترين جهانى باشد كه خالقى قدر قدرت و جامع كلّيهء علوم طى ميليون‌ها سال به‌وجود آورده باشد ؟ جداً چنين چيزى براى من غير قابل قبول است .\r\nآيا تصور نمىكنيد اگر همهء قدرت‌ها و جميع علوم را در اختيار داشتيد و ميليون‌ها سال هم وقت داشتيد مىتوانستيد چيزى بهتر از كوكلوكلان « 1 » و فاشيسم بيافرينيد ؟ »\r\nاين‌ها و جز اين‌ها سخنانى است كه ماديين و پيروان آن‌ها مىگويند و ما در مباحث متفرقه‌اى كه در مقاله‌هاى گذشته مطرح نموده‌ايم پاسخ برخى از اين سخنان بىبنياد را داديم و پاسخ برخى ديگر نيز خواهد آمد .\r\n\r\nپاسخ اجمالى علامه\r\nمرحوم علامه مطهرى پاسخ‌ها را به‌صورت مبسوط مطرح ساخته است ولى براى تثبيت بهتر در اذهان خواننده اكنون به جواب‌هاى علامه نيز مرورى مىكنيم .\r\nدر اين‌جا به عنوان يادآورى از گذشته و نمونه‌گيرى از آينده مىگوييم :\r\n1 . كسانى كه مىگويند : « راه بحث در ماوراء طبيعت به‌واسطهء كثرت خطا و لغزش هموار نبوده و اطمينان‌بخش نيست ، پس اين راه را نبايد پيمود ؛ به خلاف بحث در علوم مادّيه كه توأم با حس و تجربه مىباشد » اگر كمى به خود بيايند خواهند فهميد كه سخنى گفته‌اند نسنجيده ، زيرا همين سخن اين‌ها گفت‌وگويى است در يك نظريهء غيرمادى ، هرگز اين\r\n\r\n\r\n","description":"","footnote":"\r\n( 1 ) . صحيح آن « كوك‌لاكس كلان »  ( Kukluxklan )  يكى از رهبران تاريخى فاسشيستى و نژادپرست آمريكاست كه بخش مهمى از زندگى خود را وقف اذيت و آزار سياه‌پوستان آمريكا نمود ( كتاب از كوكلوس كلان تا القاعده ، ص 26 ، مؤسسه مطالعات انديشه سازان نور ) . .\r\n","page_name":" 93 ","page_number":93},
  {"content":"\r\n\r\nسخن و نظاير آن را از آزمايش‌هاى فيزيك و شيمى و مانند آن‌ها استخراج نكرده‌اند . بلكه اين نظريه يك تئورى كلى و عقلانى است و هرگز قابل آزمون‌هاى حسى و لابراتوارى نمىباشد .\r\nوانگهى همان راهنمايى كه آنان را به‌سوى اطمينان‌بخش بودن بحث‌هاى حسى تجربى هدايت كرده و آنان نيز اضطراراً ( در حال جبر ) پذيرفته‌اند ، در مورد ديگر نيز اگر هدايت كند بايد بپذيرند . كارى كه حس و تجربه مىكند اين است كه حوادث و پديده‌هايى به‌وجود آورده و يا نشان داده و در معرض قضاوت مىگذارند ، ولى قضاوت از آنِ چيز ديگرى است و انسان قضاوت آن قاضى را در مورد حس و تجربه با يك حس و تجربهء ديگرى نپذيرفته بلكه اضطراراً و جبراً قبول نموده و قضاوت او در همه‌جا يكسان و بايستى است . مثلًا عقل قضاوت مىكند اگر اندام حسّى مثل چشم ، چوب را در آب شكسته مىبيند و آتشگردان را دائره مىيابد و ستاره‌ها را ميخ‌هاى نقرهء بر سقف آسمان دوخته شده مىپندارد آيا اگر در اندام بينايى در اين چند مورد خطا صورت گرفت مىتوان از اندام حساس چشم صرف‌نظر كرد و چشم‌بسته به همه‌جا رفت مسلماً جواب منفى است خطاهاى عقل نيز اين‌گونه است .\r\nگذشته از اين ، اگر راه اين بحث راه غلطى بود هرگز انسان با غريزهء فطرى خود متوجه آن سامان نمىشد . چگونه متصور است كه يك موجود خارجى با حركت خارجى خود به‌سوى هدف و آرمانى متوجه شود در حالى كه نه « سوى » و نه « هدف » در ظرف خارج هيچ‌گونه وجودى نداشته باشد . در صورتى غريزهء تشنگى نه تنها انسان را به جست‌وجوى آب وا مىدارد بلكه جهت استخراج آن را نشان مىدهد غريزهء گرسنگى به كشف و كسب مواد غذايى انسان را مىرساند غريزهء ابديت‌خواهى انسان ايجاب مىكند كه عالم ابدى در ميان باشد فطرت خداجويى نيز ما را به خداى حاضر و ناظر رهنمون مىشود .\r\n2 . كسانى كه مىگويند : « معلومات ما تنها ارزش عملى دارند زيرا ما تنها آثار حسى را آن هم از طريق حواس خود مىيابيم و دليلى بر مطابقت آن‌ها با خارج نداريم » اگر كمى روشن‌تر شوند خواهند ديد كه :\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nاولًا نسبت به خارج از خود و محسوسات خود مطلقاً شكاك هستند و از اين‌روى ارزشى براى سخنى كه به ديگران مىگويند نيست . چرا كه براى معلومات خود ارزش نظرى نمىشناسند زيرا معلومات ذهنى واقعيت‌ها را آن‌چنان كه هست نشان نمىدهند درحقيقت علم ما مساوى با جهل است پس معلوم نيست آن‌چه مشاهده مىكنيم و صورتى از آن در ذهن داريم با واقعيت‌ها منطبق باشد پس جز من و انديشهء من چيز ديگرى وجود ندارد ناگزير نسبت به شناخت پديده‌هاى خارجى شكاك مىباشند و سخنانى كه از چنين معلوماتى گفته شود بىاساس و پوچ است .\r\nو ثانياً به گونه ناخودآگاه براى معلومات بسيارى ارزش واقعى قائل شده‌اند مانند علمشان به خودشان و معلومات حسى خودشان و آن‌چه در دنبال معلومات حسى مىآيد .\r\nمانند كشف آثار و خواص اشياء كه عملًا در زندگى مفيد و سودمند است مثل خواص داروهاى مكشوفه و دراين‌صورت چه مانع دارد كه سخن از ماوراء طبيعت نيز از اين قبيل بوده باشد ؟\r\nيعنى حقيقت داشته باشد چون از نظر زندگى مفيد و باعث آرامش روح مىشود .\r\nو ثالثاً براى همين بحث ارزش علمى قائل شده‌اند . زيرا چيزى كه ارزش عملى دارد پس شناخت آن نيز مفيد و ارزشمند است و معرفت به خواص آن براى آدمى سودمند مىباشد ، چراكه تا يك شناخت اجمالى به چيزى در كار نباشد چگونه خواص آن ادراك مىشود .\r\nايمان به خدا و ماوراى طبيعت باعث آرامش روح و احساس تكيه‌گاه و حامى قدرت‌مندى نموده و براى انسان شجاعت و اعتماد مىآفريند .\r\n3 . و كسانى كه مىگويند : « قانون عليت و معلوليت ساختهء تداعى معانى است » اصولًا شكاك مىباشند و ما پاسخ اين روش را در مقالهء 3 و مقالهء 9 داده و بىپايه بودنش را روشن ساختيم . و گفته شد كه اگر علت و معلول را كنار بزنيم بايد در جهان و پديده‌هاى مادى و ذهنى و حوادث عالم ، معتقد به صدفه و اتفاق باشيم در صورتى كه كسى به چنين اصل پوچى معتقد نيست و اگر معلولى علتى نداشته باشد به هيچ‌وجه نخواهيم توانست آن را\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nبشناسيم و گرفتار شكاكيت خواهيم شد . تداعى معانى كجا علت و معلول كجا . تداعى معانى يك امر حسى و ذهنى است و عليت و معلول يك امر حقيقى و عينى .\r\n4 . كسانى كه مىگويند : « معلومات مسلّمهء ما فرضيه‌هايى است كه به حسب مساس حاجت يعنى احساس نياز فرض مىشود و امروز فرضيهء خدا ديگر از محيط حاجت بيرون افتاده است » اينان نيز چنان‌كه در مقاله‌هاى گذشته ثابت كرديم در حقيقت شكاك هستند .\r\nوانگهى اگر معلومات بشر زادهء نياز و احتياج مادى باشد پس هيچ معلوم حقيقى نخواهيم داشت در صورتى كه معلومات حقيقى در تمام معارف بشرى داريم مانند : هر مثلثى داراى دو زاويهء قائمه است يا جدول ضرب فيثاغورث ، يا معلوم تاريخى مثل ارسطو شاگرد افلاطون است ، خورشيد نور و حرارت پخش مىكند و ده‌ها معلومات اجتماعى ، تاريخى ، رياضى و علمى كه از مسلميات واقعى است نياز و عدم نياز ما هيچ‌گونه تأثيرى در پيدايش آن‌ها ندارد ما به انديشه زلزله نيازى نداريم اما طبق قوانين طبيعى زلزله مىآيد و آتش‌فشان توليد مىشود و طوفان‌ها و سونامىها به زندگى گروهى از انسان‌ها پايان مىبخشد .\r\nدر بىاساس بودن اين گفتار كافى است كه خودش پاسخ خودش مىباشد ، زيرا اين سخن ( معلومات مسلّمهء ما صرفاً فرضيه‌هايى است كه حاجت آن‌ها را به‌وجود آورده ) مىخواهد به ثبوت برساند كه : « ما هيچ معلوم ثابتى نداريم . » چرا كه نيازها پيوسته در تغييرند و فرضيه‌ها نيز در صورت صحت ، خود اين سخن معلوم ثابتى است و خودش دروغ خود را درمىآورد . وانگهى تمام معلومات در قدم اول يك سلسله فرضيه‌هايى است كه به بازار علم عرضه مىشود پس از جرح و تعديل به صورت قانون ثابت علمى درمىآيد .\r\nخوشمزه‌تر اين‌كه : بعضى از اينان‌كه به اين نكته برخورده‌اند ، براى رفع اشكال گفته‌اند : همهء قضايا و معلومات ، غيردائمى و غيركلى است مگر اين‌كه قضيه « غيرثابت و غيركلى نداريم » .\r\nبا اين سخن كه مشتمل به استثنائى خنده‌دار است ، يك قضيهء دومى نيز كلى و ثابت اثبات نموده‌اند . و آن فقدان قضيه غيرثابت و غيركلى است .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nو اين‌كه گفته‌اند : « فكر خدا و ماوراء طبيعت معلول انحطاط اقتصادى و بيچارگى بشر است » پاسخ آن را در آغاز سخن داده و گفتيم كه بحث از خدا فطرى بشر مىباشد و نسبت متعاكسى ميان خداشناسى و ماده‌پرستى موجود است . در حقيقت خداشناسى معلول محروميت مادى نيست ، بلكه روگردانى و اعراض از خداشناسى معلول سرگرمى به ماده‌پرستى است ، زيرا سرسپردگى به حكم هر غريزه‌اى احكام غرايز ديگر را ضعيف مىكند . بنابراين بايد هيچ ثروتمندى خداپرست نباشد چون فقر و محروميت اقتصادى ندارد بلكه فقر گاهى عامل كفر و لامذهبى است اصولًا فقر و ثروت‌طلبى به دين‌دارى و بىدينى ارتباطى ندارد . چه بسيار مستمندانى كه لامذهب‌اند و ثروتمندانى كه مذهبى هستند .\r\nگواه اين سخن آن است كه : هرجا محروميت مادّى با فعاليت برخى غرايز سرگرم‌كننده توأم مىشود - مانند اقسام شهوترانىهاى پست - باز پاى خداشناسى لنگ است ، و از سوى ديگر اشخاصى كه فراغت نسبى و ميانه‌روى در زندگى دارند به اين بحث بهتر مىپردازند .\r\nاصولًا كارهاى فكرى با سرگرمىهاى مادى سازش ندارد .\r\nبىگمان راحت‌طلبى و شهوت‌رانى با تفكرات عقلى و علمى سازش ندارد و آدمى را از معقولات بازمىدارد .\r\nو اين‌كه گفته‌اند : « فكر خدا و مذهب را استثماركنندگان بشريت به‌وجود آورده‌اند » پاسخش همان است كه گفته شد . گذشته از آن اصولًا سوء استفاده از فكرى دليل بطلان و فساد وى نمىباشد . خيلى از علم‌پزشكى سوءاستفاده كرده و داروهاى عوضى مىدهند و درمان‌هايى را تجويز مىكنند كه بيمارى را تشديد مىكند ، يا خود را پزشك جا مىزنند آيا مىتوان گفت علم‌پزشكى غلط است و هم‌چنين ادعاى خدايى و يا خود را نايب خاص امام زمان قالب مىزنند و منافع بسيارى به جيب ريخته سوءاستفاده مىكنند .\r\nهمه مىدانيم از نخستين روزى كه بشر وارد صحنهء اجتماع ، شده اجتماعى صالح و آرمانى پاك به حسب فطرت مىخواسته و مىخواهد . « 1 » با اين همه پس از صدها هزار سال ( به\r\n\r\n\r\n","description":"","footnote":"\r\n( 1 ) . مدينه فاضلهء افلاطونى ، آرمان‌شهر ولى عصر و زمان . .\r\n","page_name":" 97 ","page_number":97},
  {"content":"\r\n\r\nقول زمين شناسان ) تاكنون در اثر استفادهء سوء و نامشروع استفاده‌جويان موفق به استقرار يك چنين اجتماع صالحى در ميان همهء بشر نگشته . آيا مىتوان گفت كه اين آرمان ، مقدس نيست ؟ و يا اين‌كه استثماركنندگان عالم بشريت او را به‌وجود آورده‌اند ؟ بسيارى از حكومت‌ها از شعار عدالت ، آزادى و دموكراسى دم مىزنند ولى پس از احراز حكومت راه ديكتاتوى و آدم‌كشى و تبعيض را در پيش مىگيرند . بىشك به اصل لزوم حكومت عدل لطمه نمىزند .\r\nاساساً هر روش و آرمان قابل توجه در ميان بشر پيدا شود كه توجه مردم را جلب كند راه‌زنان و نيرنگ‌بازانى پيدا شده و سر راه را گرفته و به هر رنگى بوده باشد استفاده‌هايى از اين راه خواهند برد ، مىخواهد مقصدى صحيح باشد يا فاسد ، حق باشد يا باطل .\r\n5 . و كسانى كه مىگويند : « در آزمايش‌هاى علمى كه به هر گوشه و كنار جهان سر مىزنيم اثرى از خدا نمىيابيم » ! اينان مفهوم كلمهء « خدا » را نفهميده و به مقصد مثبتين اين حقيقت پى نبرده‌اند . خدا يك حقيقتى است مجرد و بىنهايت و هستى مطلق چنين هستى نامحدود هرگز قابل آزمايش مادّى نيست آيا عقل انسان را در لابراتوارها مىشود آزمود هرگز ، ! ! چنان‌چه حد و اندازهء معلومات انسان نيز با ابزارهاى علمى قابل اندازه‌گيرى نمىباشد پس بايد گفت بشر عقل و علم ندارد . چرا كه عقل و علم مجردند و قابل آزمون مادى نمىباشند .\r\nخدا از سنخ ماده نيست تا راكت‌ها و قمر مصنوعى با آن تصادف كند ، خداوند علتى در رديف علل مادى قرار ندارد ، تا آزمايش شود خداى متعال نه پدر آسمانى است و نه زمينى تا قابل رؤيت باشد .\r\nوانگهى آنان كه به خدا معتقدند او را علتى در صف و رديف علل مادّيه قرار نمىدهند كه زمام برخى حوادث را به‌دست علل ماديه سپرده و زمام برخى ديگر را به‌دست « خدا » بسپارند ، بلكه علتى فوق همهء حوادث و علل آن‌ها اثبات مىكنند كه نسبت او به همهء آن‌ها يكسان بوده باشد . الهيون مجموعه عالم هستى را معلول واحد دانسته و خدا را علت مىدانند به عبارت برتر مثَل خدا و علت و معلول‌هاى مادى مثَل دست و قلم و نوشتهء قلم\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nاست . آيا مىشود گفت : ما با چشم ساده و مسلّح خود ، هرچه به نگاشته‌هاى قلم نگاه مىكنيم جز اين‌كه از نوك قلم پيدايش مىيابند چيز ديگر نمىيابيم و در نتيجه دستى در كار نيست ؟ البته نه ، زيرا قلم با آن‌چه از نوك وى ترشح مىكند همه و همه از آنِ دست ( نويسنده ) مىباشد نه اين‌كه كلمات چندى كار قلم و كلمات چندى كار دست مىباشد . البته جوهر و مركب در جوف قلم موجود است ولى اين دست نويسنده عاقل و ماهر است كه محرك قلم و فكر است كه محتواى آن را تعيين مىكند .\r\nجاى بسى تأسف است كه پس از گذشتن قرن‌هاى متراكم از سير ممتدّ علم و دانش ، كار يك مدعى دانش به جايى برسد كه به اندازهء يك انسان دور از آبادى نتواند از غريزهء فطرى خود استفاده كند ! و از طريق قانون علت و معلول به خدا پى نبرد و نداند كه جهان هستى خلاقى دارد و حال آن‌كه يك انسان ساده اگرچه از بيان تفصيلى فكر خود عاجز و زبون است ولى با فطرت خود علت جهان ( خدا ) را از براى جهان ( مجموع علل و معلولات ) اثبات مىكند نه اين‌كه پاره‌اى از حوادث را به دست ماده و پاره‌اى به دست خدا بسپارد . بلكه مىگويد اين جهان را خدا خلق كرده است .\r\nولى اين مدعى دانش مىگويد : « در آزمايش‌هاى ما از خدا اثرى نيست » بى اين‌كه بفهمد اگر خدايى بوده باشد ( چنان‌كه هست ) آزمايشگاه و آزمايش‌كننده و آزمايش‌شونده و خود آزمايش با همهء شرايط كه دارند همه و همه اثر او و از آن اوست . مانند آن دكتر جراحى كه مىگويد اگر روح را در زير چاقوى جراحى نبينم قبول نمىكنم ولى دكتر كارل برندهء جايزهء نوبل مىگويد : اگر تمام چين و شكنج‌هاى مغز را بشكافيم اثرى از نفس عاقله را نخواهيم يافت . « 1 » و برخى از غرب‌زدگان تازه برگشته مىگويد : « چون كار زندگى و كاوش‌هاى علمى ما بىاين فرضيه مىگذرد نيازى به اين كنجكاوى نداريم جز اين‌كه اشتغال به اين‌گونه بحث‌ها\r\n\r\n\r\n","description":"","footnote":"\r\n( 1 ) . انسان موجود ناشناخته ، ص 25 . .\r\n","page_name":" 99 ","page_number":99},
  {"content":"\r\n\r\nما را به انسان اوّلى ملحق نموده و از مزاياى شيرين و پربهاى زندگى كه كنجكاوى روزافزون مادى در دست‌رس ما قرار مىدهد باز مىدارد » . در صورتى كه زندگى منهاى خدا نشاطى ندارد اميد و دلگرمى ايجاد نمىكند . و به دكتر كارل برنده جايزهء نوبل مىگويد : « احساس عرفانى ، جنبشى است كه از اعماق فطرت ما نشئت مىگيرد و يك غريزه اصلى است . » « 1 » نمىتوان با فطرت و غريزه خداخواهى مبارزه كرد . وانگهى بسيارى از پايه‌گذاران علم و تمدن جديد خداپرست بوده‌اند و به همت ايمان توانسته‌اند كاخ دانش را رونق دهند ليكن متأسفانه گويندهء اين سخن تصور نمىكند كه اگر با اين روش پاسخ مثبت به درخواست‌هاى بىبند و بار شكم و پايين‌تر از شكم داديم به درخواست غريزهء فطرى چه پاسخ خواهيم داد ؟\r\nالبته گويندهء اين سخن معنى تخلف از غريزهء فطرى را نيز آن‌چنان‌كه شايد و بايد به ذهن نسپرده ولى بايد بداند كه : كمال و مزيت وجودى هر پديده و آفريده‌اى آن چيزهايى است كه با ساختمان ويژه و غرايز وجودى وى وفق بدهد و همين‌كه اين توافق را از دست داد از ارزش واقعى خود افتاده و تنها نامى از كمال خواهد داشت . مضاف بر اين‌كه پاسخ ندادن به تمايلات فطرى در نهايت به اضطراب و نگرانى منجر مىشود . و با عكس‌العمل روحى مواجه مىسازد .\r\nاگر انسان تنها يك غريزهء فطرى ( مثلًا شهوتِ خوراك يا شهوتِ نزديكى جنسى ) داشت هرچه در فعاليت وى زياده‌روى مىكرد كمالش بود ولى غرايز گوناگون ديگرى كه در تركيب ساختمان وى موجود است زياده‌روى و طغيانِ ( تنها ) يك غريزه را روا نديده و به حفظ توازن و حد اعتدال دعوت مىكند ، ماده تا حدى و ماوراء ماده تا حدى . يكى از نويسندگان كلام دلكشى دارد مىگويد : « دنياى غرب از نظر علم و تكنولوژى به‌قدرى ترقى كرده كه يك پايش را به سفينه فضايى بسته است و از نظر اخلاق و معنويت به قدرى تنزل كرده كه پاى\r\n\r\n\r\n","description":"","footnote":"\r\n( 1 ) . كارل ، نيايش ، ترجمه دكتر شريعتى ، ص 16 . .\r\n","page_name":" 100 ","page_number":100},
  {"content":"\r\n\r\nديگرش را بسته به كارى » « 1 » اين عدم تعادل باعث دو شقه شدن انسان است تمام نابسامانىهاى غرب زادهء افراط و تفريط در غريزه لذت‌خواهى و غفلت از لذت اخلاق و معنويت است .\r\n6 . و كسانى كه مىگويند : « بحث از خدا به‌جايى نمىرسد زيرا اگر طبق قانون عليت و معلوليت از براى جهان خدا اثبات كنيم از براى خدا نيز علت بايد اثبات كرد » اينان در بحث خلط مىكنند . چرا كه مطابق عقل و فطرت هستىهاى عاريتى به هستى مطلق منتهى مىگردد ولى هستى مطلق هستى است و نيازى به علت ندارد ازلى و ابدى است اول و آخرى ندارد وانگهى مضمون قانون نامبرده اين نيست كه هر موجودى علت مىخواهد بلكه اين است كه هر حادثه‌اى علتى دارد ، يعنى چيزى كه « نبود و شد » علتى از براى پيدايش وى ضرورى است . و در مقالهء 9 اين بحث را مشروحاً توضيح داديم . اصولًا علت احتياج يك شيئ به علت يا حدوث است چنان‌چه در متن اشاره شد يا امكان و داشتن ماهيت است و يا فقر وجودى است هيچ‌يك از اين‌ها دربارهء خدا صدق نمىكند زيرا خدا قديم و ازلى است و ماهيت ندارد ماهيت و ذاتش عين هستى است و غنى بالذات است نه احتياج به مكان دارد و نه زمان و نه علت ، وجودش عين ذاتش مىباشد . به عبارت ديگر ما مىگوييم هر وجود وابستهء به زمان و مكان و شرايط ديگر ، علت مىخواهد نه مطلق وجود ، ماديون معتقدند هر چيزى كه موجود است علت مىطلبد مىگوييم پس ماده و طبيعت چون موجودند علت مىخواهند و نمىتوانند ازلى و ابدى باشند چرا كه ماده و پديده‌هايش پيوسته در حال تكامل تدريجىاند و صورت‌هاى تكاملى به خود مىگيرند بايد گفت ماده پيش از تحقق ساده‌ترين صورت ، نبوده سپس وجود پيدا كرده پس حادث ذاتى است و علت مىطلبد ، چرا كه ماده خود به خود وجود پيدا نمىكند و نظريه تصادف و اتفاق از نظر علمى مطرود است .\r\n7 . و كسانى كه مىگويند : « اگر خدايى در كار بود اين همه پديده‌هاى بىفايده مانند\r\n\r\n\r\n","description":"","footnote":"\r\n( 1 ) . اسلامى ندوشن ، ايران را از ياد نبريم ، ص 27 . .\r\n","page_name":" 101 ","page_number":101},
  {"content":"\r\n\r\nپستان در مرد و پديده‌هاى از كار افتاده مانند بال مرغ خانگى و خروس و پوست لاى انگشتان برخى پرندگان غيرآبى كه نتيجهء تحول ماده يا تبعيت محيط مىباشد ، موجود نمىشد و هم‌چنين اين همه فساد و شر و محروميت‌ها رخ نمىداد » اينان نيز خلط بحث كرده و وجود نسبى و قياسى را از وجود نفسى و ضرورى تميز نداده‌اند .\r\nسخن آنان داراى دو بخش است . اما راجع به بخش اول : كدام برهان علمى قائم شده بر اين‌كه مثلًا پستان تنها براى شير دادن است و فايدهء ديگرى ندارد ؟ يا پوست لاى انگشتان پا را فقط نيازمندى به شنا كردن به‌وجود آورده است ؟ چيزى كه هست اين است كه : « انسان فايده‌اى در پاره‌اى از موارد مانند پستان زن و پاى اردك يافته سپس تعميم جاهلانه و بىمأخذى داده و فايدهء نام‌برده را از همهء موارد مىخواهد ، يعنى قياس بىخودى كرده و حكم چيزى را از چيز ديگر توقع مىكند ، مانند جرّاحى كه مىگويد : « تا روح انسانى زير كارد تشريح من نيايد وجودش را باور نخواهم كرد » . اين پزشك تصور كرده كه هرچه موجود بوده باشد بايد بريدنى باشد . و يا به چاقوى جراحى گير كند . نمىداند كه علم در مغز دانشمندان نصيب چاقوى جراح مغز نمىشود . چون مجرد از ماده است و گرنه اندازهء علم هر دانشمندى را بايد از سلول‌هاى مغزى بيرون كشيده و معين نمود . و يا انتقال سلول‌هاى اينشتين به مغز انسان ديگر بايد بدون تعليم و تعلم اينشتين به وجود مىآمد ، كه چنين چيزى ممكن نيست ، چون علم دانشمندان در روح آنهاست نه در مغز آنان سلول‌ها نقش گيرندگى و دهندگى دارند .\r\nو در بخش دوم سخنشان اين افراد نتوانسته‌اند تميز دهند كه پيوسته شر و فساد و ساير ناملايمات در وجودات قياسى و يا وجودات پندارى اشياء است نه در وجودات واقعى و نفسى آن‌ها ، و آن‌چه به خدا ( يا هر علت تامّه ) منسوب است وجودات واقعى و نفسى اشياء است نه وجودات قياسى و يا پندارى آن‌ها . « بدبخت » و « محروم » و « ناقص » و « ناكام » وقتى موجودى داراى اين صفت‌هاست كه وضع موجود حال او را با يك انسان خوشبخت و سعادتمند مقايسه كنيم ، ولى نسبت به علت موجبه كه ضرورى و جبرى است\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nهمان نحوى بايد باشد كه هست . و ما به توضيح اين مطلب در اواخر اين مقاله خواهيم پرداخت .\r\nمنشأ اين‌گونه اشتباهات و گفتارهاى بىپايه آن است كه انسان از معلومات عادى و مأنوسات ذهنى خود از براى هرچه مىشنود جامه‌اى مىدوزد و آن‌چه را نديده است به آن‌چه ديده قياس مىكند .\r\nاكنون به پاسخ‌هاى عميق علامه مطهرى مىپردازيم :\r\n\r\nماهيت شرور و بدىها\r\nمسئله شُرور و بدىها از مسائل مهم فلسفه است . وجود شرور و بدىها از قبيل مرگ و ميرها ، بيمارىها ، مصيبت‌ها ، آفت‌ها ، فقر و ناتوانىها ، دردها و رنج‌ها ، زشتىها و تشويهات خلقت ، نابرابرىها و تبعيض‌ها در خلقت و اجتماع ، جنگ‌ها و درندگىها و تنازع بقاى جانداران و بالاخره وجود شيطان و نفس امّاره سبب شده است كه برخى در حكمت بالغه و نظام احسن خدشه كنند و بگويند اگر جهان با حكمت بالغهء الهى اداره مىشد و نظام موجود نظام احسن بود امورى كه لغو و بيهوده و يا مضر و زيان‌آورند در جهان وجود نمىداشت . شرور و بدىها سبب شده است كه عدهء ديگرى به « ثنويت » گرايش كنند از راه اين‌كه چون اشياء و موجودات منقسم مىگردند به خيرات و شرور و اين دو قسم با يك‌ديگر تباين ذاتى دارند ، امكان ندارد كه از مبدأ واحد صادر شده باشند ؛ پس هريك از اين دو قسم مبدأ و منشأ جداگانه دارند .\r\nالبته شرور و بدىها در كسانى فكر ثنويت را به‌وجود آورده كه مبدأ هستى را صاحب شعور و اراده مىدانند ، مدعى هستند موجودى كه در ذات خود ارادهء خير دارد ممكن نيست ارادهء شر داشته باشد ، و موجودى كه در ذات خود ارادهء شر دارد ممكن نيست ارادهء خير داشته باشد ، پس جهان داراى دو مبدأ است : يكى خير محض\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاست و جز خير و نيكى نمىخواهد و ديگرى شر محض است و جز شر و فساد نمىخواهد .\r\nاما در منطق كسانى كه به مبدأ يا مبادى شاعر ، آگاه و مُدرك قائل نيستند و معتقد نيستند كه در مبدأ يا مبادى هستى تميز و تشخيص خير و شر وجود دارد نيازى به فرضيهء « ثنويت » نيست .\r\nفكر ديگرى كه مولود شرور و بدىهاست وارد ساختن خدشه در عدل الهى است . مىگويند عدم تعادل‌ها و نابرابرىها در اصل خلقت و در اجتماع بشرى با عدل الهى سازگار نيست . فلسفه‌هاى مبتنى بر بدبينى و فلاسفهء بدبين جهان كه كم‌وبيش در همهء جهان وجود داشته‌اند مولود احساس شرور و بدىها مىباشند .\r\nفلاسفه و حكماى الهى در مقابل حل شبههء شرور و بدىها سه قسمت را مورد بحث و مطالعه قرار داده‌اند :\r\nالف . ماهيت شرور و بدىها چيست ؟ و چه ريشه‌اى دارند ؟\r\nب . تفكيك ناپذيرى خيرات و شرور از يك‌ديگر و غلبهء خيرات بر شرور .\r\nج . فوايد و آثار مفيد شرور و بدىها و اين كه هر شرى خيرى به دنبال خود مىآورد .\r\nاما قسمت اول : يك تحليل و سبر و تقسيم عقلى ثابت مىكند كه شر از نيستى برمىخيزد نه از هستى ، يعنى آن‌چه بد است يا خود عدم است مانند كورى ، فقر ، ناتوانى ، نابرابرىها ، زشتىها ، پيرىها ، مرگ‌ها ( به اعتبارى ) يا چيزى است كه منشأ فقدانات و اعدام مىگردد مانند موذىها ، آفت‌ها ، بلاها ، ظلم‌ها ، و تجاوز به حقوق‌ها ، سرقت‌ها و فحشاها ، و از اين قبيل است اخلاق فاسد نظير كبر ، حسد ، بخل و غيره .\r\nمرگ و فقر و ضعف و پيرى و ناتوانى و زشتى از آن جهت بد است كه آدمى فاقد حيات و ثروت و قوّت و جوانى و زيبايى است . فقدان و نداشتن بد است . موذىها و آفت‌ها و بلاها و امثال اين‌ها از آن جهت بد مىباشند كه وجودشان منجر به سلب حيات يا نعمت مىگردد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nپس مىتوانيم بگوييم كه وجود مطلقاً خير است و عدم ، شر است . و البته هر عدمى متصف به شرّيت نمىشود ، آن عدمى متصف به شرّيت مىگردد كه عدم ملكه باشد يعنى هرگاه موجودى باشد كه استعداد يك كمال خاص در آن وجود داشته باشد و آن كمال خاص وجود پيدا نكند و يا پس از وجود پيدا كردن به عللى معدوم گردد ، عدم چنين « كمال » كه به عنوان يك حالت خاص ، صفت آن موجود واقع مىشود ، شر است .\r\nاز اين‌جا معلوم مىشود كه فكر ثنويت اساس درستى ندارد ، زيرا اشياء و موجودات واقعاً دو دسته و دو صنف نيستند : صنف خوب‌ها و صنف بدها . بدها و بديها يا از سنخ نيستىها هستند پس در اين فرض ، در صنف موجودات قرار نمىگيرند ، و يا از مقولهء هستىها مىباشند كه در اين صورت از آن جهت كه هستند بد نيستند بلكه خوبند و فاعل آن‌ها همان فاعل خيرات است ، از آن جهت بد هستند كه منشأ بدى و نيستى در موجود ديگر شده‌اند ، يعنى به حسب وجودِ فىنفسه خوبند و به حسب وجود نسبى و قياسى بدند . و بديهى است كه وجود نسبى و قياسى وجود بالعرض است نه وجود بالذات ، لهذا يك امر انتزاعى و اعتبارى است و نيازى به فاعل و جاعل ندارد . پس بدىها ، چه بدىهاى بالذات كه از نوع « اعدام » و فقدانات‌اند و چه بدىهاى نسبى و بالقياس كه از نوع « موجودات‌اند » ، يا فاعل و جاعلى ندارند و يا فاعل و جاعل آن‌ها فاعل و جاعل خيرات است و نيازى به فرض فاعل و جاعل ديگر ندارند و جعل وجود واقعى آن‌ها كه وجود فىنفسه آن‌هاست جعل خير است نه جعل شر .\r\nو اما جواب شبههء منكرين حكمت بالغه و نظام احسن .\r\nاگر ادعاى آن‌ها به اين صورت باشد كه وجود شر و بديها از اين جهت دليل بر عدم حكمت بالغه است كه اگر حكمت بالغه‌اى در كار بود شرور و بدىها را نمىآفريد ، پاسخ آن‌ها همان است كه به ثنويين داده شد ، يعنى در جواب آن‌ها نيز گفته مىشود كه شرور يا از قبيل اعدام و نيستىها هستند و يا هستىهايى كه منشأ اتصاف آن هستىها به شريت ، نيستىها مىباشند .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nولى ممكن است كه شبهه به اين صورت تقرير شود كه هرچند شرور و بدىها از نيستىها برمىخيزد ولى چرا عالم طورى آفريده نشد كه به جاى نيستىها ، هستىها و به جاى فقدانات ، كمالات بوده باشد ؟ اشكال اين نيست كه چرا مبدأ جهان ، بدىها را آفريد ؟\r\nاشكال اين است كه چرا خلأ حاصل از نيستىها را با خلقت و آفرينش خوب‌ها و خوبىها پر نكرد ؟\r\nپس اشكال در آفريدن بدىها نيست كه گفته شود عدمى هستند ، اشكال در نيافريدن خوبىها به جاى اين بدىهاست : چرا به جاى مرگ ، حيات دائم و به جاى فقر و ناتوانى ، ثروت و قوّت و به جاى زشتى ، زيبايى و به جاى مصيبت‌ها و رنج‌ها و دردها ، خوشىها و لذت‌ها و به جاى نابرابرىها ، برابرىها را نيافريد ؟ بديهى است كه عدمى بودن شرور براى پاسخ به اين شبهه كافى نيست .\r\nاين‌جاست كه بايد وارد مرحلهء دوم مطلب خود بشويم يعنى تفكيك‌ناپذيرى شرور از خيرات و غلبهء جانب خيرات بر شرور .\r\nمنشأ شرور ، و به عبارت ديگر منشأ اين خلأها و فقدانات و نقصانات ، يا عدم قابليت ماده براى پذيرش كمال خاص است و يا قابليت ماده براى تضاد است .\r\nاين‌دو خاصيت از ماده تفكيك‌ناپذير است هم‌چنان‌كه تضاد ميان صور حقايق عالم طبيعت از لوازم وجود و هستى آن‌هاست و لازمهء اين نحوه از وجود است . وجود و هستى در مراتب نزول خود طبعاً با نقصانات و فقداناتى توأم مىگردد . هر مرتبهء از وجود ملازم است با فقدان خاص . هريك از مواد و صور اين عالم نيز خواه ناخواه داراى درجه‌اى از فقدان است .\r\nاين يك توهّم است كه ماده باشد ولى قابليت قبول تضاد و تزاحم نداشته باشد ، و يا ماده باشد و در هر شرايطى قابليت هر صورتى را داشته باشد ؛ هم‌چنان‌كه يك توهم محض است كه حقايق و صور عالم ، وجود داشته باشند ولى ميان آن‌ها تضاد و تزاحم وجود نداشته باشد . لازمهء هستى طبيعت مادى ، يك سلسله نقصانات و فقدانات و\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nتضادها و تزاحم‌هاست . پس يا بايد اين جهان نباشد تا موضوع از اصل منتفى گردد و يا بايد مقرون به همين فقدانات و نقصانات و تزاحم‌ها باشد .\r\nمثلًا در جهان آفرينش خاك و موجوداتى به نام تخم‌مرغ هست صورت خاكى در تحول و تبديلات به صورت گندم و سبزى و درخت تبديل مىشود . گندم آرد شده و به نان مبدل مىگردد . نان را انسان مىخورد به گوشت بدن و با ساير مجموعه‌ها ، نطفه مىشود و نطفه مراحلى را در رحم مادر طى مىكند علقه ، مضغه و . . . . جنين مىگردد . صورت خاك با صورت بعدى در تضاد و تزاحم است تا صورت خاكى باشد محال است به صورت شاخهء گندم درآيد چرا كه صورت‌ها با هم تضاد و تزاحم دارند . اگر تخم مرغ متحول نشود هرگز جوجه نمىشود . وقتى جوجه مىشود كه صورت تخم‌مرغى را بايد از دست بدهد و در هر صورتى نسبت به صورت بعدى ناقص‌تر است نطفه نسبت به علقه در مقايسه با انسان ناقص‌تر و علقه نسبت به مضغه نيز داراى كاستى است نظام احسن بر اين نوع تزاحم‌ها و تضادها استوار است و گرنه نظام منتفى مىشود .\r\nاين‌جاست كه مطلب ديگرى پيش مىآيد و آن اين‌كه آيا جانب خيرات حقايق اين عالم ، غالب است يا جانب شرور آن‌ها ؟ مثلًا لازمهء وجود آتش و قابليت احتراق برخى از مواد اين است كه در شرايط خاصى احتراق واقع شود . در ميان احتراق‌ها احياناً احتراق‌هايى است كه شرّ است ، مانند آتش‌سوزىهاى عمدى و غيرعمدى كه صورت مىگيرد ، ماشين و خانه كسى طعمهء حريق مىگردد ، و اگر آتش نباشد بسيارى از كارها مختل مىگردد بايد محاسبه نمود كه آيا مجموعاً جانب خير و فايدهء آتش غلبه دارد يا جانب شر و زيان آن ؟ آيا آتش بيشتر عامل نظام است يا عامل اختلال ؟ مسلّماً جانب خير در آن غلبه دارد . پس امر داير است ميان اين‌كه آتش اصلًا وجود نداشته باشد و يا آتش باشد با مجموع خيرات و شرورى كه دارد . زيرا خيرات آن بر شرور غالب مىگردد آن‌گاه بايد ديد كه مقتضاى حكمت بالغه اين است كه خير كثير فداى [ دفع 
  ] شرّ گردد ؟ يا برعكس ، دفع شر قليل فداى خير كثير گردد ؟\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمسلّماً شق دوم صحيح است ، بلكه منع خير كثير براى دفع شر قليل ، خود شر كثير است و منافى حكمت بالغه است .\r\nحكما مىگويند موجودات به حسب فرض ابتدائى پنج نوع فرض مىشوند : خير محض ، شر محض ، خير غالب ، شر غالب ، و خير و شرّ متساوى .\r\nمىگويند ما موجودى نداريم كه شر محض يا شر غالب و يا خير و شر متساوى باشد ، آن‌چه هست يا خير محض است و يا خير غالب .\r\nپس معلوم شد تفكيك شرور از خيرات توهّم محض است و عقلًا محال است ، چنين تفكيكى صورت گيرد چنان‌چه نظامى احسن از نظام موجود نيز يك نوع توهم صرف بيش نيست ، پس : « ليس في الإمكان أبدعُ ممّا كان » . « 1 »\r\nاما مرحلهء سوم : گذشته از اين‌كه شرور از لوازم وجود خيرات اين عالم مىباشند ، خود آن‌ها به نوبهء خود مبدأ و منشأ خيرات كثير مىباشند ، بر وجود آن‌ها منافع و مصالح فراوانى مترتب است به طورى كه اگر آن شرور نباشند خيرات و بركاتى نخواهد بود .\r\nاولًا برخى از اين شرور از قبيل مرگ و پيرى لازمهء تكامل روح و تبدل آن از نشئه‌اى به نشئهء ديگر است .\r\nهمان‌طورى كه گردو در ابتدا آميخته‌اى است از پوست و مغز و به مرور هرچه مغز كمال مىيابد از پوست اوليه جدا مىشود و مستقل مىگردد تا آن‌جا كه پوست ، فلسفهء وجودى خود را از دست مىدهد و بايد شكسته شود تا مغز آزاد گردد ، روح نيز نسبت به بدن همين‌طور است . به جايى مىرسد كه در پوست نمىگنجد مانند جوجه كه در پوستهء خود نمىتواند بماند بايد بشكند و بيرون بيايد .\r\nثانياً اگر همين تزاحم‌ها و تضادها نباشد و صورتى كه عارض ماده شده است براى\r\n\r\n\r\n","description":"","footnote":"\r\n( 1 ) . در عالم امكان و هستى نظامى زيباتر و بهتر از نظام موجود نيست . .\r\n","page_name":" 108 ","page_number":108},
  {"content":"\r\n\r\nهميشه باقى بماند ماده قابليت صورت ديگر پيدا نمىكند و براى هميشه بايد واجد يك صورت باشد و اين خود مانعى است براى بسط و تكامل نظام هستى . چرا كه در اثر تضادها و تزاحم‌ها و بطلان و انهدام صورت‌هاى موجود است كه نوبت به صورت‌هاى بعدى مىرسد و هستى بسط و تكامل مىيابد . از اين رو حكما گفته‌اند : « لَولَا التَّضادُّ ما صَحَّ دَوامُ الفِيضِ عَنِ المَبْدأ الجواد » . « 1 » ثالثاً وجود شرور و اعدام در تكميل وجود موجودات و در ايجاد حركت و جنبش و سوق دادن آن‌ها به كمال و صيقل دادن آن‌ها مفيد و مؤثر و شرط حتمى است « 2 » حكما مىگويند همواره حركات طبيعى ( مكانى ) به دنبال حركات قسرى پديد مىآيند . تا شىء با نيروى مخالف ، از مقتضاى طبع خود دور نشود ميل به حركت وصول به مركز در او پديد نمىآيد . وانگهى در ميان مصيبت‌ها و دردها و رنج‌هاست كه پختگىها و تهذيب‌ها و تكميل‌ها و نبوغ‌ها پيدا مىشوند . اگر رنج گرسنگى و تشنگى نباشد لذت سيرى و سيرابى هم نيست . اگر امكان فسق و فجور [ و 
  ] پيروى از هواى نفس نباشد تقوا و عفاف هم نيست . اگر رقابت‌ها و عداوت‌ها نباشد تكاپو و جنبش و مسابقه هم نيست . اگر جنگ و خونريزى نباشد پيشرفت و تمدن هم فراهم نمىشود . اگر اختناق نباشد آزادىخواه و آزادىخواهى كه مظهر جمال و كمال انسانيت است بروز نمىكند . اگر ظلم‌ها و قساوت‌ها نباشد عدالت‌ها و عدالت‌خواهىها و عواطف و ترحّمها ارزش پيدا نمىكند . فقدانات و احتياجات است كه محرك نيروها و به فعليت رسانندهء قوه‌ها مىباشند .\r\n\r\n\r\n","description":"","footnote":"\r\n( 1 ) . اگر تضاد صورت‌ها در عالم امكان نبود فيض الهى تداوم پيدا نمىكرد . صورتى بايد برود تا صورت ديگرى پيدا شود ، به قول ملاى رومى :\r\n از جمادى مردم و نامى شدم * وز نما مردم ز حيوان سر زدم\r\nمردم از حيوانى و آدم شدم * پس چه ترسم كى ز مردن كم شدم\r\nبار ديگر هم بميرم از بشر * تا برآرم از ملائك بال و پر \r\n( 2 ) . براى هر سه بحث مربوط به شرور ، ر . ك مرتضى مطهرى ، عدل الهى .\r\n","page_name":" 109 ","page_number":109},
  {"content":"\r\n\r\nپس با توجه به اين‌كه جهان طبيعت جهان تدريج و تكامل و حركت از نقص به كمال است و حركت و تدرّج ، ذاتى طبيعت است و با توجه به اين‌كه حركت‌ها و جنبش‌ها و سوق به كمال‌ها بستگى طبيعى و ذاتى دارد به همين چيزهايى كه « شرور » و « بدىها » ناميده مىشوند ، با اين مقدمه فايده و فلسفه و مصلحت شرور و بدىها روشن مىشود و معلوم مىشود آن‌چه « شر » و « بدى » ناميده مىشود از نظر جزئى و به لحاظ شىء خاص است اما با مقياس وسيع‌تر و بزرگ‌تر خير و خوبى است نه شر و بدى .\r\nاز آن‌چه گذشت معلوم شد اولًا شرور عالم از قبيل نيستىها و يا از قبيل هستىهايى هستند كه سبب نيستىها شده‌اند و ثانياً اين شرور از خيرات تفكيك‌ناپذيرند و نبودن اين‌ها مستلزم نبودن اين عالم است و ثالثاً اين شرور و بدىها در نظام عالم و در كمال موجودات نقش مهم و مؤثرى دارند .\r\nمىگويند : اگر خدايى هست كجاست ؟ و كدام سو مىباشد ؟ چرا عالمى آرام و بىتزاحم ايجاد نكرد ؟ و چرا به اين بدگويىها و جسارت‌هاى ستمگران پاسخ نمىدهد ؟ چرا از طرف‌داران خود حمايت نمىكند ؟ چرا ؟ و چرا ؟\r\nاز اين سخنان پوچ صدها و هزارها در لابلاى سخنانشان مىتوان يافت ، درست مانند كسى كه در برابر فرضيّهء حركت عمومى بگويد : « اگر حركت عمومى راست است ما بايد حركت بخوريم و بپوشيم » و مانند كشتىگيرى كه بگويد : « اگر نيروى الكتريسيته راست است بيايد با هم كشتى بگيريم » .\r\nاين‌كه بعضى مىگويند خدا كجاست به‌دليل اين است كه اين‌ها خدا را يك هيكل جسمانى و قلمبهء از نور تصور كرده‌اند و در پى مشخص ساختن مكان و جهت او به كنجكاوى پرداخته‌اند اگر فرضاً بگوييم خداوند عقل كل و علم مطلق است آيا باز هم مىشود پرسيد كجاست ، اكنون ما در وجود خويش علم و عقل داريم ؟ معلومات كلى در اين عالم هست نه مكانى دارند و نه زمانى قواعد كلى رياضى مانند هر مثلثى مساوى است با دو زاويهء قائمه\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nيا هر فلزى در حرارت انبساط پيدا مىكند و يا هر معلولى علتى دارد چنين قوانين كلى جا و مكان و جهت خاصى ندارند همه‌جا حضور دارند ولى قابل اشاره حسّى نمىباشند . بشر باشد يا نباشد جدول ضرب فيثاغورث حقيقت دارد ، خلاق عالم يك حقيقت مجرد و مطلق و حاكم بر هستى است همه جا هست و هيچ جا نيست .\r\n چون نور كه از مهر جدا هست و جدا نيست * عالم همه آيات خدا هست و خدا نيست\r\nدر آيينه بينيد اگر صورت خود را * آن صورت آيينه شما هست و شما نيست\r\nعالم همگى جلوه‌گه شاهد حق است * او را نتوان گفت كجا هست و كجا نيست\r\nاين نيستى هست نما را به حقيقت * در ديدهء ما و تو بقا هست و بقا نيست \r\nبنابراين خدا عبارت است از هستى مطلق ، علم مطلق ، كمال مطلق ، جمال مطلق ، قدرت مطلق ، او خالق زمان و مكان است وجودش فراتر از زمان و مكان و انديشه است به قول سعدى :\r\n نه مركّب بود و جسم و نه مرئى نه محل * بىشريك است و معانى تو غنى دان خالق \r\nصفات خدا عين ذات خداست جهان فعل خداست و همه‌جا تجلىگاه حضرت حق است .\r\nاين حقيقت را نمىتوان گفت : كجا هست و كجا نيست .\r\nبلكه عالم محضر خداست ، و همه‌جا تجليات و جلوه‌هاى او نمايان است .\r\n تجلىگه خود كرد خدا ديدهء ما را * در اين ديده درآييد بجوييد خدا را\r\nخدا در دل سودا زدگان است بجوييد * مجوييد زمين را و مپوييد سما را\r\nكى رفته‌اى ز دل كه تمنا كنم تو را * كى بوده‌اى نهفته كه پيدا كنم تو را\r\nغايب نگشته‌اى كه شوم طالب حضور * پنهان نگشته‌اى كه هويدا كنم تو را\r\nبا صد هزار جلوه برون آمدى كه من * با صد هزار ديده تماشا كنم تو را \r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nجهان آفرينش آفريدگارى دارد\r\n\r\nمقدمه : راه‌هاى بشر به‌سوى خدا\r\nآن‌چه تاكنون گفته شد مربوط به ايرادات و اشكالات و موانعى بود كه براى افكار در راه تحصيل خداشناسى وجود داشت .\r\nاكنون ببينيم از چه راه و به چه دليل بايد وجود خدا را قبول كنيم ؟ بشر چه راهى به‌سوى خدا دارد ؟ اساساً بشر به هر عنوان و لباسى ، چه تحت عنوان وحى و نبوّت و چه تحت عنوان عرفان و سلوك و چه تحت عنوان فلسفه و كلام ، از چه راه‌هايى به‌سوى خدا و معرفت خدا پيش رفته است ؟\r\nدر اين مقاله كه يك مقالهء فشردهء فلسفى است تنها به طريق فلسفى اكتفا شده است و در ميان براهين فلسفى تنها به برهان معروف به « برهان صدّيقين » كه از مواريث فلسفهء صدرايى است و عالىترين و شريف‌ترين برهان فلسفى است و يك برهان ديگر كه بعداً توضيح داده خواهد شد قناعت شده است .\r\nولى ما لازم مىدانيم در اين‌جا سخن را اشباع كنيم و از جميع طرق و راه‌هايى كه بشر براى وصول به اين مقصود انتخاب كرده است ياد كنيم . بنابراين قبل از آن‌كه به توضيح بيانات متن بپردازيم اشاره‌اى اجمالى به آن راه‌ها مىنماييم .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nبه طور كلى راه‌هاى بشر به‌سوى خداشناسى سه نوع است :\r\nالف . راه دل يا راه فطرت .\r\nب . راه حس و علم يا راه طبيعت .\r\nج . راه عقل يا راه استدلال و فلسفه .\r\nالبته دو راه اخير هر كدام به راه‌هاى زيادى منشعب مىگردد و بعداً توضيح خواهيم داد .\r\n\r\nيكم - راه دل يا راه فطرت\r\nمىگويند خداشناسى ، فطرى هر آدمى است ؛ يعنى هر آدمى به مقتضاى خلقت و ساختمان اصلى روحى و انگيزهء ذاتى خود ، خدا را مىشناسد بدون اين‌كه نيازى به اكتساب و تحصيل علوم مقدماتى داشته باشد . خداشناسى از اعماق ذات و فطرت آدمى برمىخيزد .\r\nلازم است در اين‌جا توضيحى داده شود :\r\nبرخى از مدعيان فطرى بودن خداشناسى مقصودشان از اين مطلب فطرت عقل است ، مىگويند انسان به حكم عقل فطرى بدون اين‌كه نيازى به تحصيل مقدمات استدلالى داشته باشد ، به‌وجود خداوند پى مىبرد . توجه به نظام هستى و مقهوريت و مربوبيت موجودات . « 1 » بيانگر عقل‌گرايى انسان به مبدأ عالم است .\r\n قمر ببين در حركت بس متين * فَآيةٌ لِمَعشر المُتّقين\r\nشمس به گردش شده چون مستقيم * ذلك تقدير العزيز العليم\r\nهمه هستند سرگردان چو پرگار * پديدآورندهء خود را طلب‌كار \r\nاز مجموعه نظامات هستى و دقت در آن خودبه‌خود و بدون اين‌كه انسان بخواهد استدلال كند ، اعتقاد به‌وجود مدبّر و قاهر را در انسان به‌وجود مىآورد هم‌چنان‌كه\r\n\r\n\r\n","description":"","footnote":"\r\n( 1 ) . همه موجودات مقهور و در چنبر قدرت خلّاق عالم قرار دارد . مقصود از مربوبيت يعنى تحت تأثير نظام ربانىرشد و نموّ مادى و غير مادى دارند . .\r\n","page_name":" 113 ","page_number":113},
  {"content":"\r\n\r\nدر همهء فطرياتى كه در اصطلاح منطق « فطريات » ناميده مىشوند مطلب از اين قرار است .\r\nولى مقصود ما از عنوان بالا فطرت عقل نيست ، مقصود ما فطرت دل است . فطرت دل يعنى انسان به حسب ساختمان خاص روحى خود متمايل و خواهان خدا ، آفريده شده است .\r\nدر انسان خداجويى و خداخواهى و خداپرستى به صورت يك غريزه نهاده شده است هم‌چنان‌كه غريزهء جست‌وجوى مادر ، در طبيعت كودك نهاده شده است . و غريزهء جست‌وجو از جنس مقابل در نهاد انسان‌ها گذاشته شده است .\r\nاين غريزه به صورت غير مستشعر « 1 » در كودك وجود دارد . او مادر را مىخواهد و جست‌وجو مىكند بدون آن‌كه خود بداند و بفهمد كه چنين خواهش و ميلى در او وجود دارد و بدون آن‌كه در سطح شعور ظاهرش انعكاسى از اين ميل و خواهش وجود داشته باشد .\r\nمولوى عيناً همين تشبيه را آورده است آن‌جا كه مىگويد :\r\n همچو ميل كودكان با مادران * سرّ ميل خود نداند در لبان\r\nهمچو ميل مفرِط هر نو مريد * سوى آن پير جوان‌بخت مجيد\r\nجزءِ عقلِ اين از آن عقلِ كل است * جنبش اين سايه زان شاخ گل است\r\nسايه‌اش فانى شود آخر در او * پس بداند سرّ ميل و جست‌وجو \r\nديگرى مىگويد :\r\n چندين هزار ذرّه سراسيمه مىدوند * در آفتاب و غافل از آن كافتاب چيست \r\nغريزهء خداخواهى و خداجويى نوعى جاذبهء معنوى است ميان كانون دل و احساسات انسان از يك طرف و كانون هستى يعنى مبدأ اعلى و كمال مطلق از طرف ديگر ؛ نظير جذب و انجذابى كه ميان اجرام و اجسام ، موجود است . انسان بدون آن‌كه خود بداند ، تحت تأثير اين نيروى مرموز هست . گويى غير اين « من » يك « من » ديگرى\r\n\r\n\r\n","description":"","footnote":"\r\n( 1 ) . و ناخودآگاه . .\r\n","page_name":" 114 ","page_number":114},
  {"content":"\r\n\r\nنيز در وجود او مستتر و پنهان است و او از خود نوايى و آوازى دارد . به قول نظيرى نيشابورى :\r\n غير من در پس اين پرده سخن‌سازى هست * راز دل را نتوان داشت كه غمّازى هست\r\nبلبلان ! گل ز گلستان به شبستان آريد * كه در اين كنج قفس زمزمه‌پردازى هست\r\nتو مپندار كه اين قصه به خود مىگويم * گوش نزديك لبم آر كه آوازى هست \r\nحافظ مىگويد :\r\n در اندرون من خسته دل ندانم كيست * كه من خموشم و او در فغان و در غوغاست \r\nروان‌شناسان و روان‌كاوان در قرن اخير به اين حقيقت پىبرده‌اند كه انسان در ماوراى شعور ظاهر خويش شعورى مخفى دارد . گويى در پس اين « منِ » ظاهر « من » پشت پرده‌اى دارد ، چيزى كه هست برخى از اين دانشمندان چنين فرض كرده‌اند كه عناصر « منِ » پنهان همه از شعور ظاهر به باطن گريخته و تغيير شكل داده‌اند ، ولى برخى ديگر به اصالت شعور باطن ايمان و اعتراف دارند ، مانند شعور اخلاقى ، شعور هنرى ، شعور علمى ، هم‌چنين شعور مذهبى روان انسان را اصيل و ناشى از سرشت او مىدانند .\r\nآن نقطهء اصلى كه راه اهل عرفان را از راه فلاسفه جدا مىكند همين‌جاست . عرفا از آن‌جا كه به نيروى عشق فطرى ايمان و اعتقاد دارند و در تقويت اين نيرو مىكوشند ، معتقدند كه كانون احساسات عالى الهى و قلبى را بايد تقويت كرد و موانع رشد و توسعهء آن را بايد از ميان برد و به اصطلاح بايد قلب را تصفيه كرد و آن‌گاه با مركب نيرومند و راهوار و سبكبال عشق به‌سوى خدا پرواز نمود . اما فلاسفه و متكلمين از راه عقل و فكر و استدلال مىخواهند شاهد مقصود و گمشده و مطلوب خود را كشف كنند . عارف مىخواهد پرواز\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nكند و نزديك شود ، فيلسوف مىخواهد سر به جيب تفكر فرو برد و بينديشد . عارف مىخواهد ببيند و فيلسوف مىخواهد بداند .\r\nعبادت در شرع مقدس براى پرورش اين حس است و لااقل يكى از فلسفه‌هاى عبادات اين است .\r\nامروز دانشمندان زيادى هستند كه به‌وجود چنين احساس و شور و عشق و جنبشى در عمق روح آدمى كه او را به خداى لايزال پيوند مىدهد ايمان دارند .\r\nما اگر بخواهيم بدانيم آيا چنين احساسى در آدمى هست يا نيست ، دو راه در پيش داريم : يكى آن‌كه خودمان شخصاً و عملًا دست به آزمايش در وجود خودمان و ديگران بزنيم ، ديگر اين‌كه ببينيم دانشمندانى كه سال‌هاى دراز در زمينهء روان آدميان از جنبهء مسائل معنوى مطالعاتى داشته‌اند چه نظر داده‌اند . قدماى ما از طرق استدلالى و اشراقى وجود چنين عشقى را در سراسر موجودات و از آن جمله انسان اثبات مىكردند ، و علماى امروز تجربيات روانى را دليل بر اين مطلب مىگيرند .\r\nاز جملهء اين دانشمندان ، دانشمند معروف الكسيس كارل (  Alexie Carrel  ) صاحب كتاب انسان موجود ناشناخته است . وى دربارهء دعا مىگويد :\r\n« دعا پرواز روح است به‌سوى خدا . » « 1 » و هم او مىگويد :\r\n« گفته‌اند كه در عمق وجدان شعله‌اى فروزان است ، انسان خود را آن‌چنان‌كه هست مىبيند ، از خودخواهىاش ، حرصش ، گمراهىها و كج‌فكرىهايش و از غرور و نخوتش پرده برمىدارد ، براى انجام تكليف اخلاقى رام مىشود ، براى كسب خضوع فكرى اقدام مىكند ؛ در همين هنگام سلطنت پرجلال آمرزش در برابر او پديدار مىگردد . » « 2 » از جملهء اين دانشمندان ويليام جيمز است . وى مىگويد :\r\n« هر قدر انگيزه و محرك ميل‌هاى ما از عالم طبيعت سرچشمه گرفته باشد غالب\r\n\r\n\r\n","description":"","footnote":"\r\n( 1 ) . رسالهء نيايش ، ترجمهء على شريعتى . .\r\n( 2 ) . همان . .\r\n","page_name":" 116 ","page_number":116},
  {"content":"\r\n\r\nميل‌هاى ما و آرزوهاى ما از عالم ماوراء طبيعت سرچشمه گرفته ، چراكه غالب آن‌ها با حساب‌هاى مادى و عقلانى جور در نمىآيد . » « 1 » هم او مىگويد :\r\n« من به خوبى مىپذيرم كه سرچشمهء زندگى مذهبى دل است ، و قبول هم دارم كه فرمول‌ها و دستورالعمل‌هاى فلسفى مانند مطلب ترجمه شده‌اى است كه اصل آن به زبان ديگرى باشد . » « 2 » هم او مىگويد :\r\n« عموماً معتقدند كه ايمان خود را بر پايه‌هاى فلسفى محكم ساخته‌اند و حال آن‌كه مبناى فلسفى بر روى ايمان قرار دارد . » « 3 » پاسكال (  Pascal  ) كه به قول مرحوم فروغى « محبت را برتر از عقل مىداند و بنياد علم و اعتقاد را بر اشراق قلبى قرار مىدهد » مىگويد :\r\n« به‌وجود خدا دل گواهى مىدهد نه عقل ، و ايمان از اين راه به دست مىآيد . »\r\nو هم او مىگويد :\r\n« دل دلايلى دارد كه عقل را به آن دست‌رس نيست . » « 4 » برگسون (  Bergson  ) نيز به نقل مرحوم فروغى به دو نوع ديانت و دو نوع اخلاق معتقد است و براى هريك از دو نوع ، مبدأ و سرچشمهء خاص قائل است : سافل و عالى . مبدأ سافل ، صلاح هيئت اجتماعيه است و مبدأ عالى ، فيضى است كه از عالم بالا مىرسد . دربارهء آن نوع ديانت كه از مبدأ عالى سرچشمه مىگيرد مىگويد :\r\n« آن همان مايهء دانشى است كه در جانوران ، غريزه و در انسان ، عقل را به‌وجود مىآورد . از آن مايهء دانش در انسان قوهء اشراقى به وديعه گذاشته شده كه در عموم به حال\r\n\r\n\r\n","description":"","footnote":"\r\n( 1 ) . كتاب دين و روان ، ترجمهء مهدى قائنى . .\r\n( 2 ) . همان . .\r\n( 3 ) . سير حكمت در اروپا ، ج 2 ، ص 14 . .\r\n( 4 ) . همان ، ج 3 ، ص 321 . .\r\n","page_name":" 117 ","page_number":117},
  {"content":"\r\n\r\nضعف و ابهام و محو است ، ولى ممكن است كه قوّت و كمال يابد ، تا آن‌جا كه شخص متوجه شود كه آن اصل اصيل در او نفوذ دارد مانند آتشى كه در آهن نفوذ و آن را سرخ مىكند .\r\nبه عبارت ديگر اتصال خود را به مبدأ درمىيابد و آتش عشق در او افروخته مىشود ، هم تزلزل خاطرى كه از عقل در انسان رخ كرده مبدل به اطمينان مىگردد ، هم علاقه‌اش از جزئيات سلب شده به طور كلى به حيات تعلق مىگيرد : عاشقم بر همه عالم كه همه عالم از اوست . » « 1 » يكى از دانشمندان روان‌شناس معاصر كه به اصالت حس دينى در عمق وجدان بشر معتقد است يونگ (  Yung  ) شاگرد معروف و مبرّز فرويد (  Freud  ) است . وى نظريهء استاد خويش را مبنى بر اين‌كه احساس مذهبى يك احساس مادى عقب رانده شدهء تغيير شكل داده‌اى است ، رد كرد و معتقد به اصالت اين حس گرديد . ميان او و استادش در اين زمينه نامه‌ها مبادله شده است كه در برخى كتب مسطور است .\r\nاينشتين (  Einstein  ) دانشمند معروف عصر ما بيان جالبى در اين زمينه دارد . وى در مقاله‌اى كه از او تحت عنوان « مذهب و علوم » نقل شده بحثى در اين زمينه مىكند و پس از اين‌كه مدعى مىشود محرك مذهبى در همهء مردم يكسان نيست و از بعضى كتب مذهبى مانند تورات و انجيل از لحاظ طرز معرفى خدا انتقاد مىكند مىگويد :\r\n« يك عقيده و مذهب ثالث بدون استثنا در بين همه وجود دارد گرچه با شكل خالص يك‌دست در هيچ‌كدام يافت نمىشود . من آن را احساس مذهبى آفرينش يا وجود مىدانم .\r\nبسيار مشكل است اين احساس را براى كسى كه كاملًا فاقد آن است توضيح دهم به خصوص كه در اين‌جا ديگر بحثى از آن خدا كه به اشكال مختلف تظاهر مىكند نيست . در اين مذهب فرد كوچكى آمال و هدف‌هاى بشر و عظمت و جلالى كه در ماوراى امور و پديده‌ها در طبيعت و افكار تظاهر مىنمايد ، حس مىكند . او وجود خود را يك نوع زندان\r\n\r\n\r\n","description":"","footnote":"\r\n( 1 ) . سير حكمت در اروپا ، ج 1 ، بخش دكارت . .\r\n","page_name":" 118 ","page_number":118},
  {"content":"\r\n\r\nمىپندارد چنان‌كه مىخواهد از قفس تن پرواز كند و تمام هستى را يك‌باره به عنوان حقيقت واحد دريابد . » « 1 »\r\n\r\nفطرت در نگاه عقل و دين\r\nبه دليل اهميت برهان فطرى نگارنده لازم مىداند در ابعاد مختلف مسئلهء فطرت افزون بر علامه و شهيد مطهرى به تحليل پرداخته و بحث فطرت را تكميل نمايم .\r\nفطرت بر وزن فعله براى بيان نوع فعل است كه در فارسى به « گونه » تفسير شده است و تنها يك بار در قرآن آمده است :  « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ » .  « 2 »\r\nمراد از « فطرت اللَّه » كه در مورد دين به طور مطلق به كار رفته به اين معنى است كه دين‌دارى و دين‌باورى يك امر تكوينى و طبيعى است كه در كمون جان نهفته است يعنى خداوند خلقت بشر را به گونه‌اى آفريده است كه ميل به دين با ذاتش عجين شده است .\r\nهمان‌گونه كه آدم تشنه ميل به آب دارد و به آن جهت كشيده مىشود عطش دين‌خواهى هم در وجودش تعبيه شده است . اقسام قضاياى فطرى در اين‌جا مناسب است كه براى قضاياى فطرى تعريفى ارائه داده و به انواع آن اشاره اجمالى داشته باشيم .\r\n1 . قضاياى فطرى در علم منطق به قضايايى مىگويند كه ثبوت محمول براى موضوع نيازمند به حدوسط باشد ولى اين حدوسط همواره در ذهن حاضر است و به كندوكاو نياز ندارد از اين‌رو اين نوع قضايا را يقينى و بديهى مىشمارند به عبارت ديگر اين‌ها قضايايى هستند كه قياس و دليل آن‌ها همراه خودشان است .\r\n\r\n\r\n","description":"","footnote":"\r\n( 1 ) . شرح مبسوط منظومه ، ج 3 ، ص 273 . .\r\n( 2 ) . روم ، آيهء 30 : با تمام وجود به‌سوى دينى كه حنيف و ( پيراسته از هرگونه خرافات و انحرافات ) توجه كن دينى كه در نهاد جان تمام انسان‌ها نهادينه شده است و تمام انسان‌ها بر آن‌گونه خلق شده‌اند به‌همين دليل هرگز تغيير و تبديلى در آفرينش الهى نيست و ليكن اكثريت مردم نمىدانند . .\r\n","page_name":" 119 ","page_number":119},
  {"content":"\r\n\r\n2 . گاهى در قضاياى اوليه نيز به كار مىرود چراكه ذهن به محض تصور موضوع و محمول آن را تصديق مىكند مثل اجتماع نقيضين محال است و مجموعهء اجزا بزرگ‌تر از اجزاء آن مجموع است . يعنى كل اعظم از جزء است .\r\n3 . گاهى فطريات در مورد قضاياى اخلاقى به كار مىرود مثل قبح دروغ و حسن صداقت و عدالت و زشتى ظلم و نفاق ، و آدم‌كشى و جنايت و حسن احسان و دفاع از مظلوم و احساس تكليف و مسئوليت .\r\n4 . گاهى قضيهء فطرى مرادف با كلمه وجدان است كه كانون صدور اخلاقيات مىباشد ، مانند تجاوز به عنف و خيانت در امانت ، وعده دروغ و تخلف از عهد و پيمان آدم‌كشى كه بر خلاف وجدان مىباشد .\r\n5 . فطرت يا بداهت در حوزه تصورات و تصديقات گاهى همان است كه در قلم‌رو تصديقات قرار دارد و غالباً به تصديقات بديهى و اوليات اطلاق مىگردد ، مثل اجتماع نقيضان محال است . قضاياى محسوسه با اين‌كه در منطق از بديهيات و يقينيات به شمار مىرود ولى فطرى گفته نمىشود ولى اغلب تصورات بديهى را فطرى مىگوييم مثل مفهوم وجود و عدم . به شكل وجود وجود است و عدم عدم است .\r\n6 . معرفت و شناخت حضورى را گاهى فطرى مىنامند « اين‌كه انسان از وجود خويش آگاه است امرى فطرى است » يعنى هركس با علم حضورى وجود خود را درك مىكند .\r\n7 . اصطلاح ديگرى دربارهء فطرت در فلسفه دكارت مطرح شده و مراد مفاهيمى است كه عقل انسان به وضوح و روشنايى درك مىكند مثل مفاهيم اللَّه ، حركت ، امتداد و نفس و عقل ؛ در مقابل فطريات . دو دسته ديگر از قضايا قرار دارد بنام مجعولات و خارجيات . « 1 » 8 . در فلسفه كانت واژه فطرى در مورد مقولات دوازده‌گانه است .\r\n9 . اصطلاح ديگر فطرت در روان‌شناسى است آنان معتقدند چهار ميل و گرايش فطرى\r\n\r\n\r\n","description":"","footnote":"\r\n( 1 ) . فطرت ، ص 49 . .\r\n","page_name":" 120 ","page_number":120},
  {"content":"\r\n\r\nدر انسان هست كه تحت عنوان : حس مذهبى ، حس زيباطلبى ، حس علم‌جويى ، حس نيكى يا خير اخلاقى ناميده مىشود . « 1 » استاد مطهرى حس خلاقيت و نوآورى را نيز بر اقسام فطريات افزوده‌اند . تمام اين معانى به يك معناى مشترك برمىگردد و آن اين است كه فطريات از ذات و حقيقت انسان مايه مىگيرد نه از برون ، يك معرفت درونى و ذاتى است . به عبارت روشن‌تر انسان در خميرمايهء باطن و جوهر ذات خود نوعى معرفت و شناخت حضورى نسبت به مبدأ هستى و خلاق لايزال داشته و دارد ليكن ممكن است پرده‌هاى غفلت ، عصبيت و لجاجت و حبّ شهوت روى آن را گرفته باشد با اندك توجه به يك حادثه ناگوار و هولناك بر طرف گرديده و شعلهء عشق و پرستش در نهادش مشتعل گردد منتهاى مراتب برهان فطرت يك راه قلبى و شخصى است مانند دليل عقلى و منطقى عموميت ندارد ، چراكه وجدان و دريافت‌هاى درونى را نمىتوان به ديگرى چشانيد ليكن ادراك عقلى و برهان منطقى را به ديگران مىشود آموخت و منتقل نمود دريافت‌هاى فطرى يك مسلك عرفانى و منهاج قلبى است .\r\nصاحب‌نظران در تفسير عرفانى فطرت گفته‌اند : در ضمير جان و طينت انسان شناخت حضورى نسبت به خداى جهان نهفته است و نوعى آشنايى با حق متعال در آن مستور مىباشد جمال حضرت حق در آينهء جان همواره متجلى است اما غبار معصيت و زنگار غفلت حجاب شهود و مانع وصول مىباشد اگر مانع بر طرف شود معاينه و مشاهده قطعى است .\r\nگاهى به يمن گرفتارىها بيمارىها و توجه به اسرار خلقت مناظر زايش‌ها ، طلوع و غروب خورشيد و ماه . . . . پرده‌ها كنار مىرود به‌ويژه كسانى كه در امواج دريا و طوفان حوادث دنيا گرفتار مىشوند بىاختيار قدرت محبوبى را دريافت مىكنند كه تنها او مىتواند نجات دهد اين يك نوع وجدان و دريافت حضورى است نه شناخت حصولى گاهى اتفاق\r\n\r\n\r\n","description":"","footnote":"\r\n( 1 ) . همان ، ص 49 . .\r\n","page_name":" 121 ","page_number":121},
  {"content":"\r\n\r\nمىافتد كه سالك به خاطر رياضت‌هاى مشروع جلوه يار را بىپرده بر در و ديوار عالم هستى با چشم دل مشاهده مىكند و با تمام وجود محو جلال و جمال حضرت حق مىگردد در اين طريق شناخت از راه برهان و حكمت نيست هرچه هست وصول و شهود است .\r\nشخصى خدمت امام صادق عليه السلام عرض كرد اهل جدل ، مرا متحير كرده‌اند اميد است مرا به خدا رهنمايى فرماييد . امام فرمودند : آيا هرگز سوار كشتى شده‌اى گفت آرى ، آيا شده كشتى بشكند يا در شرف غرق شدن قرار گرفته باشد گفت چرا ؟ فرمود آيا در همان حال دلت متوجه به قدرتى شد كه قادر بر نجات تو از اين ورطهء هولناك باشد عرض كرد چرا ؟\r\nفرمود :\r\nفذلك الشيء هو اللَّه القادر على الإنجاء حيث لا مُنْجي وعلى الإغاثة حيث لا مغيث ؛ « 1 »\r\nاو همان خداى قادرى است كه نجات مىدهد هنگامىكه نجات‌دهنده نيست و به فرياد مىرسد هنگامىكه فريادرس نباشد .\r\nامام عسكرى عليه السلام نيز فرمود :\r\nاللَّه هو الذي يتألّهُ إلَيه عندا الحوائج و الشدائد كلّ مخلوق عند انقطاع الرجاء من كلّ مَن هو دونه و تَقَطُّعِ الاسبابِ مِن جميع ماسواه . « 2 »\r\nاللَّه همان قدرتى است تمام مخلوقات به هنگام نياز و سختى در حالىكه از هر كسى غير او نااميد شده باشند و از علل و اسباب طبيعى منقطع مىشوند به او روى مىآورند و او را با تمام وجود مىيابند آرى دل گواه است كه در پرده دل‌آرايى هست .\r\nاصولًا عشق به كمال مطلق ، جمال مطلق و علم و قدرت مطلق در نهان ذات تمام افراد انسان‌ها گذاشته شده است و لذا به هر مرحله از كمال و جمال و علم و قدرت كه مىرسد آرام نمىگيرد و در پى قدرت بالاتر و علم و كمال بيشتر مىرود ،\r\n\r\n\r\n","description":"","footnote":"\r\n( 1 ) . توحيد صدوق ، ص 231 و معانى الاخبار ، ص 5 ، بحارالانوار ، ج 3 ، ص 41 . .\r\n( 2 ) . توحيد ، ص 231 ، معانى الاخبار ، ص 4 و بحارالانوار ، ج 3 ، ص 41 و ج 4 ، ص 282 . .\r\n","page_name":" 122 ","page_number":122},
  {"content":"\r\n\r\nبه هر ميزان از علم و دانش كه دست پيدا مىكند خواهان مراحل بالاتر و تشنهء مرتبه كامل‌تر است .\r\n تعالى اللَّه يكى درياى پرشور * كز او بر تشنه آرد تشنگى زور\r\nگر از وى تشنه‌اى صد جرعه نوشد * به ياد جرعهء ديگر خروشد\r\nگذشت اين گفت‌وگو از ماء و از چند * نه آب آخر شد و نه تشنه خرسند \r\nاين خواسته در نهاد آدمى يك تمايل حقيقى ، و گوياى يك وظيفه ذاتى است صرف خيالات نمىباشد و تا علم مطلق نباشد بشر چنين سير و حركتى و جنبش و جوششى براى رسيدن به آن نمىداشت آدمى وقتى به خداى جهان رسيد به آرمان نهايى دست يافته و آرامش حقيقى را به دست مىآورد . چراكه عشق بدون وجود معشوق واقعى مفهومى ندارد عشق بالفعل معشوق بالفعل مىطلبد گرچه عشق بالقوه نيز شناخت محبوب را مىخواهد اصولًا عشق و محبت علم و قدرت جلال و هيبت جمال و كمال از سنخ صفات ذات اضافه هستند يعنى متعلق خارجى و مصداق واقعى مىخواهند و گرنه لغو و پوچ مىباشند ، همان‌گونه كه غريزه تشنگى از وجود آب حكايت دارد و گرسنگى از وجود مواد غذايى و غريزه جنسى نيز از وجود جنس مخالف حكايت دارد عشق و محبت و علم و قدرت‌خواهى بشر نيز متعلق مىخواهد و گرنه انسان طالب مجهول مطلق خواهد بود .\r\nاستاد محمدتقى جعفرى براى افرادى كه بىهدف زندگى مىكنند مثالى مىزد مىگفت جوانى سخت گريه مىكرد پدر و مادرش پرسيدند چرا مىگريى ؟ گفت چون عاشق شده‌ام پرسيدند عاشق كدام دخترى شده‌اى تا برايت بگيريم گفت عاشق هر دخترى كه شما انتخاب كنيد . اين طنز نشان مىدهد كه بشر گم‌گشته‌اى دارد و محبوبى را مىطلبد ولى در مصداق گرفتار است هنوز معرفت به معشوق واقعى پيدا نكرده است . گمان مىكند اگر به قدرت رسيد آرام مىگيرد يا به جمال و كمال دست يافت به مقصد رسيده است ولى به قدرت و علم و كمال نسبى كه مىرسد آرام نمىگيرد گمشده‌اش علم مطلق و كمال و قدرت\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمطلق است يعنى ذات بارىتعالى را در واقع مىخواهد به اين‌جا كه برسد آرامش پيدا مىكند .\r\nدر قرآن مجيد و آثار قطعى پيشوايان بزرگ اسلام دلايل زيادى هست بر اين‌كه مسئله فطرى بودن دين و توجه به خدا سخت مورد توجه بوده است . ظاهراً قرآن كريم اولين كتابى است كه اين مسئله را طرح كرده است و اكنون پس از چهارده قرن مىبينيم دانش بشرى آن را تأييد مىكند .\r\nنظر به اين‌كه توضيح و تفسير اين آيات خصوصاً با توجه به كلماتى كه از رسول اكرم صلى الله عليه و آله و خاندان پاكش در توضيح و شرح آن آيات رسيده دامنهء سخن را زياد بسط مىدهد و از حوصلهء اين كتاب خارج است ، ما در اين‌جا تنها به نقل برخى آيات و دو سه جمله از پيشوايان دين اكتفا مىكنيم و مىگذريم :\r\n1 .  « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها » .  « 1 »\r\n2 .  « أَ فَغَيْرَ دِينِ اللَّهِ يَبْغُونَ وَ لَهُ أَسْلَمَ مَنْ فِي السَّماواتِ وَ الْأَرْضِ » .  « 2 »\r\n3 .  « الَّذِينَ آمَنُوا وَ تَطْمَئِنُّ قُلُوبُهُمْ بِذِكْرِ اللَّهِ ، أَلا بِذِكْرِ اللَّهِ تَطْمَئِنُّ الْقُلُوبُ » .  « 3 »\r\n4 .  « وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً » .  « 4 »\r\n\r\n\r\n","description":"","footnote":"\r\n( 1 ) . روم ، آيهء 30 . .\r\n( 2 ) . آل عمران ، آيهء 83 : آيا برخى از آدميان غير دين الهى را انتخاب مىكنند در حالى كه آن‌چه در آسمان‌ها و زمين است تسليم اوامر الهى هستند . ( تسليم جبرى و الزامى ) .\r\n( 3 ) . رعد ، آيهء 28 : كسانى كه ايمان آورده‌اند و به ياد خدا دل‌هاى آنان آرام گرفته است به هوش باشيد تنها به ياد خداست كه دل‌ها آرامش پيدا مىكند ، نه آرامش كاذب زودگذر بلكه دائمى و راستين با مواد مخدّر و مشروبات الكلى هم مىشود آرامش دروغين به‌وجود آورد ليكن پس از رفع اثر مواد مخدر اضطراب بيشتر مىشود و نياز به استعمال مواد جديد پيدا مىكند باز اثرات تخدير تمام شد مواجه با خرابى جسم و روح مىگردد احساس احتياج به مواد بيشتر پيدا مىكند و در نتيجه معتاد و به مرگ زودرس مىرسد از جامعه طرد مىشود و تمام پناهگاه‌هاى مطمئن را از دست مىدهد . روزى آگه شوى از حال دلم اى صياد . كه به كنج قفسم نيست به جز مشت پرى . .\r\n( 4 ) . طه ، آيهء 124 : و هر آن‌كس كه از ياد خدا دورى كند ( اعراض از نماز و روزه و حج و زكات و اوامر و نواهى ) تحقيقاً گرفتار تنگناى زندگى مىشود چراكه خاصيت اعراض از ياد خدا انحراف از مسير فطرت است طبيعتاً بشر دچار زندگى سختى خواهد شد چنان‌چه اگر كسى گرسنگى را بر خود تحميل كند و به بادامى بسنده كند و يا غريزهء جنسى را سركوب نمايد گرفتار عوارض روحى و اختلالات جسمى خواهد شد آرى آن‌كس كه دين حق را هم رها كند و با وجدان و عقل و فطرت خود به ستيز برخيزد به زندگى سختى گرفتار خواهد شد . .\r\n","page_name":" 124 ","page_number":124},
  {"content":"\r\n\r\n5 .  « فَذَكِّرْ إِنَّما أَنْتَ مُذَكِّرٌ » .  « 1 »\r\n6 .   « سَبَّحَ لِلَّهِ ما فِي السَّماواتِ وَ الْأَرْضِ » .   « 2 »\r\n7 .  « وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَ أَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى » .  « 3 »\r\n\r\n\r\n","description":"","footnote":"\r\n( 1 ) . غاشيه ، آيهء 21 . اى پيامبر به مردم تذكر بده و به آنان يادآورى كن چراكه تو يادآورىكننده هستى تذكر به هنگامى است كه قلب و دلش به حقايق گرايش داشته ولى غفلت بر وى عارض مىگردد و فراموش مىكنند . نياز به يادآورى دارند . .\r\n( 2 ) . حديد ، حشر ، صف ، آيهء 1 : آن‌چه در آسمان‌ها و زمين است به زبان حال خدا را تسبيح و تنزيه مىكنند چنان‌چه يك دستگاه الكترونيكى به زبان حال مىگويد مهندسانى كه مرا ساخته‌اند امكانات فراوانى در من تعبيه كرده‌اند بايد كاربرد و استفاده از امكانات را بياموزيد و به كار بگيريد . .\r\n( 3 ) . اعراف ، آيهء 172 : و آن هنگام كه پروردگارت از پشت و صلب آن‌ها ذريه و نسل آن‌ها را برگرفت و خود آن‌ها را بر وجودشان شاهد گرفت و به زبان حال گفت آيا من پروردگار شما نبوده‌ام همگى اعتراف كردند چرا ، آيه به عالم ذر اشاره دارد كه همان عالم فطرت است يعنى خداوند انسان را به‌گونه‌اى آفريده كه به خدا و روز جزا ايمان دارند و با تمام وجود اعتراف مىكند گرچه با زبان ممكن است منكر شوند اما عمق دل‌هاى آنان به مبدأ و معاد ايمان و يقين دارند . از ذيل آيه به خوبى روشن مىشود كه عالم ذر عالم ارواح نيست و هم‌چنين عالمى كه خدا ارواح بنىآدم را در آنجا جمع كرده باشد و از آنان اعتراف بگيرد كه من پروردگار شما نيستم بگويند چرا ليكن وقتى ما از وجود چنين اجتماعى بىخبر باشيم سخن از چنين تجمعى لغو است وانگهى در ذيل آيه مىفرمايد : اين گواهى گرفتن براى اين است كه [ مبادا 
  ] در قيامت بگوييد « پدرانمان » پيش از ما شرك ورزيدند و ما هم فرزندان پس از آن‌ها بوديم بنابراين ، آيا ما را به خاطر آن‌چه باطل‌گرايان انجام داده‌اند هلاك مىكنى ، و يا مبادا در روز قيامت بگوييد قطعاً ما از اين توحيد و تعهد غافل بوديم » در واقع مىخواهد بفرمايند با گواهى فطرت تمام درهاى عذر و توجيه را به روى ذريه آدم بستيم . تا نتوانند عذرى بياورند و اگر مقصود گواهى در عالمى به اسم عالم ذر انجام شده باشد ما مىتوانيم بگوييم از چنين تجمعى خبرى نداشتيم شاهد ديگر كلام امام على در نهج البلاغه كه مىفرمايد : انبياء آمدند تا تعهدات فطرى را از بنى آدم مطالبه كنند « ليستأدوهم ميثاق فطرة » . مطالبه كردن دليل وجود اين‌گونه تعهدات در ذات و فطرت بشر است . .\r\n","page_name":" 125 ","page_number":125},
  {"content":"\r\n\r\n8 .  « وَ الَّذِينَ آمَنُوا أَشَدُّ حُبًّا لِلَّهِ » .  « 1 »\r\n9 . فَبَعَثَ فِيهِمْ رُسُلَهُ وَ وَاتَرَ إِلَيْهِمْ أَنْبِيَاءَهُ ، لِيَسْتَأْدُوهُمْ مِيثَاقَ فِطْرَتِهِ وَيُذَكِّرُوهُمْ مَنْسِيَّ نِعْمَتِهِ وَ يَحْتَجُّوا عَلَيْهِمْ بِالتَّبْلِيغِ وَ يُثِيرُوا لَهُمْ دَفَائِنَ الْعُقُولِ . « 2 »\r\nخداوند پيامبرانش را يكى پس از ديگرى فرستاد تا تعهداتى كه خدا به حسب فطرت از آن‌ها گرفته مطالبه نمايد و نعمت‌هاى فراموش شده را به آنان گوشزد كنند و با تبليغ اعجازى و برهانى حجت را بر آنان تمام كند و گنجينه‌هاى عقل بشر را برانگيزانند تا خردمندانه فكر كنند .\r\n10 . ابتَدَعَ بِقُدرَتِهِ الخَلقَ ابتِداعاً ، وَ اختَرَعَهُم عَلى مَشِيّتِهِ اختِراعاً ، ثُمَّ سَلَك بِهِم في طَريقِ إرادَتِهِ وَ بَعَثَهُم في سَبيلِ مَحَبَّتِهِ . « 3 »\r\nبحث در دلالت هريك از اين آيات و كلمات بر مدعاى ما طولانى است ، از مطالعهء تفاسير اين آيات و شروح اين كلمات مطلب روشن مىشود . نگارنده اجمالًا در پاورقى آورديم تا اجمالًا روشن شود . پايان بخش اين قسمت را به گفتار يكى از دانشمندان غربى به نام دكتر ا . ج كرونين بسنده مىكنيم . نام‌برده مىگويد : هنگامى كه در دانشگاه لندن رشته پزشكى مىخواندم منكر خدا بودم و هرگاه در اطاق تشريح در برابر كالبد انسانى قرار مىگرفتم يك دستگاه بسيار پيچيده و اسرارآميز را در برابر روى خود مىديدم ، در آن‌حال\r\n\r\n\r\n","description":"","footnote":"\r\n( 1 ) . بقره ، آيهء 165 : آنان كه ايمان دارند در محبت خدا پايدارتر مىباشند ، چرا كه خدا معبود حقيقى است نه معبود قلابى و اشتباهى . .\r\n( 2 ) . نهج البلاغه ، خطبهء اول : خداوند پياپى پيامبرانش را مبعوث نموده و فرستاد تا از مردم عمل به تعهدات فطرى را بخواهند و بگويند شما به همان پيمان‌هايى كه در فطرت و نهاد جان با خدا بسته‌ايد عمل كنيد و نعمت‌هاى فراموش شده را به آنان يادآورى نمايند و با تبليغ حكيمانه حجت را بر آن‌ها تمام و ثابت كنند و گنجينه‌ها و استعدادهاى عقلانى آن‌ها را برانگيزانند ، چرا كه عقل و فطرت هر دو جوياى خدا هستند . .\r\n( 3 ) . صحيفهء سجّاديه ، دعاى اول : خداوند به قدرت خويش جهان خلقت را بدون داشتن سابقه آفريد و براساس مشيت آنان را اختراع نمود سپس آن‌ها را واداشت تا از راهى او مىخواهد سلوك نمايند و پيامبران را در راه دعوت محبت خويش نسبت به خلق برانگيزانند . .\r\n","page_name":" 126 ","page_number":126},
  {"content":"\r\n\r\nدرباره « خدا » فكر مىكردم و تبسّمى مسخره‌آميز بر لبانم نقش مىبست و عقيدهء به خدا را فكرى كهنه و اعتقاد خرافى مىپنداشتم . . . تا اين‌كه هدايت فطرى مرا رهنمون گشت و به وسيلهء منظرهء شگفت‌انگيز تولد نوزادى بار ديگر منظرهء غم‌انگيز مرگ انسانى را كه به چشم خود ديدم حجاب غرور و خودخواهى از پيش رويم برداشته شده و با چشم دل خداى جهان را ديدم و ايمان آوردم . . . . در ادامه مىگويد : شما اگر فرضاً نظريه تطور را قبول كنيد و قانون تحول و تكامل انواع را بپذيريد تازه در برابر شما معماى بزرگى وجود دارد و آن اين‌كه اين‌ها نمىتوانند از « عدم » آمده باشند ، زيرا هيچ چيز از ناچيز به وجود نمىآيد . »\r\nدكتر نام برده در ادامه مىافزايد « چند سال بيش در لندن براى جوانان جلسه‌اى تشكيل دادم و يكى از دانشمندان زيست‌شناس را دعوت نمودم تا براى حاضران جلسه ، خطابه‌اى ايراد نمايد وى موضوع خطابه خود را « آغاز جهان ما » قرار داده بود و طبق اسلوب يك عالم « ملحد و منكر خدا » آغاز سخن كرد و درباره دوران ماقبل تاريخ و چگونگى پيدايش زمين بر اثر تبدل گاز به جسم سيال و جسم صلب ( سخت ) و چگونگى پوشيده بودن زمين به اقيانوس‌هاو بالا رفتن و فرودآمدن امواج و تكون قشر زمين بر اثر فعل و انفعالات شيميايى و پيدايش سطح زمين به كمك كف‌هاى آب و پيدايش حيات نخستين به شكل ( پروتوپلاسم ) سخنرانى كرد ، طبق معمول برايش كف زدند ولى دانشجويى از گوشهء مجلس به پاخواست پرسيد استاد شما دربارهء امواج هول‌انگيز آب‌ها و جزر و مد اقيانوس‌ها سخن گفتيد ولى نگفتيد اين آب‌ها در آغاز چگونه پيدا شدند ، استاد در برابر اين پرسش به فكر فرو رفت و در پاسخ ساكت ماند و چهره‌اش از عجز و خجالت سرخ شد و پيش از آن‌كه حرف بزند شليك خندهء حضار سكوت را درهم شكست و اثر خطابه او را خنثى ساخت . « 1 »\r\n\r\n\r\n","description":"","footnote":"\r\n( 1 ) . التكامل فى الاسلام ، احمد امين ، ج 3 / 29 - 30 . .\r\n","page_name":" 127 ","page_number":127},
  {"content":"\r\n\r\n\r\nدوم - راه حس و علم يا راه طبيعت\r\nبه عبارت ديگر راه خداشناسى در حوزهء حس و علوم طبيعى همانا مطالعه در مظاهر خلقت است .\r\nاين راه نيز به نوبهء خود به سه راه منشعب مىشود :\r\n1 . از طريق تشكيلات و نظاماتى كه در ساختمان جهان به كار رفته است .\r\n2 . از طريق هدايت و راهنمايى مرموزى كه موجودات در مسير خويش مىشوند .\r\n3 . از طريق حدوث و پيدايش عالم .\r\n\r\n1 . تشكيلات و نظامات\r\nمطالعهء احوال موجودات نشان مىدهد كه ساختمان جهان و ساختمان واحدهايى كه اجزاء جهان را تشكيل مىدهند « حساب‌شده » است ، هر چيزى « جايى » دارد و براى آن‌جايگاه قرار داده شده است و منظورى از اين قرار دادن‌ها در كار بوده است .\r\nجهان درست مانند كتابى است كه از طرف مؤلف آگاهى تأليف شده است ، هر جمله و سطر و صفحه و فصلى محتواى يك سلسله معانى و مطالب و منظورها و مقصدهايى است ، نظمى كه در كلمات و جمله‌ها و سطرها به كار برده شده است از روى دقت خاصى است و هدف نويسنده را نشان مىدهد .\r\nهركس تا حدودى مىتواند خطوط و سطور برجستهء كتاب خلقت را بخواند و يك سلسله معانى از آن‌ها درك كند و قصد و فكر مؤلف آن را دريابد . هر كسى مىتواند نظامات حكيمانه و آثار و علائم به كار رفتن تدبير و اراده را در كار خلقت ، روشن استنباط كند هرچند درس ناخوانده و بيابانى باشد . ولى البته اگر كسى با علوم طبيعى آشنايى داشته باشد به تناسب معرفتش به اين امور ، نظامات و آثار و علائم وجود و حكمت و تدبير را در كارگاه خلقت بيشتر ادراك مىكند .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nقرآن كريم با اصرار و ابرام بىنظيرى افراد بشر را به مطالعه در خلقت و ساختمان موجودات به منظور شناختن خداوند سوق مىدهد ، و هم‌چنين در كلمات پيشوايان دين - كه نمونه‌اش خطبه‌هاى نهج البلاغه و توحيد مفضّل و برخى دعاها و برخى احتجاجات و مناظرات ائمهء اطهار عليهم السلام كه با منكران خدا صورت گرفته است - عنايت فوق‌العاده‌اى به اين مطلب شده است . نظر به اين‌كه ذكر اجمالى آن چندان مفيد نيست و تفصيل و تشريح آن نيز از حدود اين كتاب خارج است ما از ذكر آيات و خطب و احاديث و دعوات و احتجاجات مربوطه صرف‌نظر مىكنيم و به وقت ديگر موكول مىنماييم .\r\nمسلّماً براى عامهء مردم بهترين راه شناساندن خداوند همين راه است . اكنون مىخواهيم ببينيم كه چگونه است كه تشكيلات و نظامات ساختمان موجودات بر وجود خداوند عليم و حكيم دلالت مىكند ؟\r\nجواب اين پرسش روشن است . همان طورى كه اصل پيدايش يك اثر بر وجود نيروى مؤثر دلالت مىكند ، صفات و خصوصيات آن اثر نيز مىتواند تا حدود زيادى آئينه و نشان‌دهندهء صفات مؤثر بوده باشد . مثالى ذكر كنيم :\r\nما افراد انسان مستقيماً از محتويات ضمير و افكار و انديشه‌ها و ملكات اخلاقى و روحى يك‌ديگر آگاه نيستيم و نمىتوانيم آگاه باشيم . بديهى است كه نه من مىتوانم مستقيماً ضمير شما را صددرصد بخوانم و بدون واسطه از نيت و صفات اخلاقى شما آگاه گردم و نه شما مىتوانيد مستقيماً از ضمير من آگاه شويد ، ولى در عين حال تا حد زيادى به محتويات ضمير يك‌ديگر پى مىبريم بدون آن‌كه كوچك‌ترين ترديدى به خود راه دهيم .\r\nما دربارهء شخص معينى اعتقاد علمى پيدا مىكنيم و او را به عنوان عالم مىشناسيم ، به چه دليل چنين شناختى پيدا مىكنيم ؟ مسلماً به دليل آثار قولى و كتبى كه از او ديده‌ايم . ما يكى را فقيه ، ديگرى را حكيم ، سومى را رياضىدان ، چهارمى را اديب\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nمىدانيم ، چرا ؟ براى اين‌كه از اولى سخنان و نوشته‌هاى فقهى و از دومى سخنان و نوشته‌هاى حِكمى و فلسفى و از سومى رياضى و از چهارمى مطالب ادبى شنيده و ديده‌ايم . به حكم سنخيتى كه لازم است ميان اثر و مؤثر بوده باشد امكان ندارد كه از فاقد علم سخنان علمى ، و يا از كسى كه فقط فقيه است و از فلسفه اطلاعاتى ندارد سخنان منظم فلسفى و رياضى و ادبى ، و يا از كسى كه فقط حكيم است ممكن نيست آثار فقهى يا رياضى از وى صادر شود . مثلًا هيچ‌يك از ما كه صاحب جواهر را مىشناسيم شك نداريم كه او فقيه بزرگى بوده است و حال آن‌كه او را نديده‌ايم ، و اگر هم مىديديم نمىتوانستيم مستقيماً از ضمير او آگاه شويم . اما كتاب جواهر او دليل قاطعى است بر اين‌كه مؤلف آن فقيه بزرگى بوده است . چرا كه يك دور فقه استدلالى با نقل اقوال اساطين و فقها را در جواهر جمع كرده است .\r\nممكن است كسى بگويد قطع و يقين و علمى كه ما در اين‌گونه مسائل داريم به اين معنى نيست كه هيچ‌گونه احتمال خلافى در كار نيست بلكه به اين معنى است كه احتمال خلاف در حساب احتمالات از نظر محاسبات رياضى آن‌قدر ضعيف است كه هيچ عقل سليمى آن را به حساب نمىآورد . احتمال خلافى كه در كار است از باب احتمال تصادف و اتفاق است . مثلًا در مورد كتاب جواهر ، ما قاطع هستيم كه مؤلف آن فقيه بزرگى بوده اما نه به اين معنى كه هيچ‌گونه احتمال اين‌كه او فقيه نبوده و اين نوشته‌ها از روى تصادف و اتفاق تنظيم شده باشد ندهيم ؛ خير ، احتمال اين‌كه مؤلف جواهر فقيه نبوده و نوشته‌ها تصادفاً تنظيم شده است وجود دارد ولى به قدرى آن احتمال ضعيف و در حد صفر است كه قابل به حساب آمدن نيست و بنابراين مىگوييم قطع و يقين و علم داريم كه صاحب جواهر فقيه بزرگ بوده نه ظنّ و گمان .\r\nاحتمال تصادف در اين‌گونه موارد به شكل يك كسر از عددهايى كه ما مىشناسيم از قبيل يك‌صدم ، يك‌هزارم ، يك‌ميليونيم ، يك ميلياردم و غيره نيست ، بلكه به صورت كسر از يك عددى است كه در وهم ما نمىگنجد ، مثل اين‌كه فرض كنيم عدد يك را\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nرسم كنيم و در طرف راست آن عدد آن‌قدر صفر بگذاريم كه به كرهء ماه برسد ، احتمال تصادف در اين‌گونه موارد از قبيل يك احتمال در مقابل اين عدد غير قابل تصور از احتمالات است ولى به هر حال به همين اندازه احتمال ، متصور هست .\r\nما بعداً دربارهء اين مطلب بحث خواهيم كرد . در اين‌جا همين‌قدر مىگوييم اين اندازه احتمال كه قابل به حساب آمدن نيست مانعى ندارد . چرا كه ما اين‌گونه احتمالات را فقط با يك نيروى عظيم رياضى مىتوانيم وجود آن‌ها را كشف كنيم ، نه اين‌كه در وجدان خود چنين احتمالاتى را احساس نماييم ، دربارهء هر مؤلف و نويسنده‌اى مىتوانيم چنين احتمالى بدهيم . مثلًا مىتوانيم احتمال بدهيم ( همين نوع احتمال ) كه سعدى با همهء اين آثار ذوقى و ادبى يك ذره ذوق ادبى نداشته است و تصادفاً اين نثر و نظم‌ها بر زبانش جارى شده است ، يا بوعلى بويى از فلسفه و طب نبرده است و تصادفاً و بدون توجه كه قلم را روى كاغذ مىكشيده يك سلسله مسائل منظم و نقل اقوال صحيح و تحقيقات قابل استفاده از آب درآمده است ، و هم‌چنين صاحب جواهر كه جواهر را مىنوشته است .\r\nبا اين‌كه جلو چنين احتمالى را منطقاً نمىتوانيم سد كنيم ولى شك نداريم كه سعدى داراى ذوق شعرى و ادبى ، و بوعلى سينا داراى افكار فلسفى و طبى ، و صاحب جواهر داراى ملكات فقهى بوده است . كسانى كه بشر را به خداشناسى از راه مطالعهء كتاب خلقت سوق داده‌اند خواسته‌اند بشر به همان اندازه به علم و حكمت صانع متعال مطمئن شود كه از روى آثار سعدى و بوعلى و صاحب جواهر به مقامات ادبى و فلسفى و فقهى آن‌ها مطمئن مىشود .\r\nكرسى موريسون در كتاب راز آفرينش انسان ترجمهء محمد سعيدى صفحهء 9 مىگويد :\r\n« ده عدد سكهء يك شاهى را از شمارهء 1 تا 10 يك علامت بگذاريد و آن‌ها را در جيب خود بريزيد و به هم بزنيد . پس از آن سعى كنيد آن‌ها را به ترتيب شمارش از 1 تا\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n10 درآوريد و هركدام را درآورديد پيش از اين‌كه سكهء دومى را بيرون بياوريد دوباره به جيب خود بيندازيد . با اين ترتيب احتمال آن‌كه شمارهء 1 و 2 به ترتيب بيرون بيايد « يك » بر « صد » است ، احتمال آن‌كه شمارهء 1 و 2 و 3 مرتباً بيرون بيايد « يك » در « هزار » است ، احتمال آن‌كه شماره‌هاى 1 و 2 و 3 و 4 متوالياً كشيده شود « يك » در « ده هزار » است . و به همين منوال احتمال درآمدن شماره‌ها به ترتيب كمتر مىشود تا آن‌كه احتمال بيرون آمدن شماره‌هاى از 1 تا 10 به رقم « يك » بر « ده ميليارد » مىرسد . منظور از ذكر مثلى بدين سادگى آن است كه نشان داده شود ارقام در مقابل احتمالات چگونه قوس صعودى مىپيمايند . براى به‌وجود آمدن حيات در روى كرهء ارض آن‌قدر اوضاع و احوال مساعد لازم است كه از حيث امكانات رياضى محال است تصور نمود اين اوضاع و احوال بر سبيل تصادف و اتفاق با يك‌ديگر جور آمده باشند ؛ و به همين جهت بايد ناگزير معتقد بود كه در طبيعت قوهء مدركهء خاصى وجود دارد و در جريان اين امور نظارت مىكند . وقتى به اين نكته اذعان آوريم بايد ناچار معتقد شويم كه مقصد و منظور خاصى نيز از اين جمع و تفريق‌ها و از پيدايش حيات در بين بوده است . »\r\nامروزه فرضيه‌ها و نظريه‌هاى خاصى دربارهء آفرينش جهان ، زمين ، حيات ، انسان وجود دارد . بعضى گمان مىكنند با قبول آن فرضيه‌ها و نظريه‌ها ديگر لزومى ندارد كه فرض كنيم جهان و حيات و انسان از روى طرح و نقشهء قبلى به‌وجود آمده است . مثلًا دربارهء كرات منظومهء شمسى طبق فرضيهء معروف لاپلاس (  Laplace  ) گفته مىشود كه قطعاتى است كه در اثر نزديكى و برخورد خورشيد با يك ستارهء ديگر از خورشيد جدا شده‌اند . دربارهء حيات گفته مىشود كه در اثر جمع شدن يك سلسله شرايط شيميايى پديد آمده است و سپس طبق ناموس تكامل رشد و تكثير يافته تا به شكل امروز رسيده است . دربارهء اندام‌هاى گياهها و حيوانات و انسان گفته مىشود طبق اصول نشوء و ارتقاء خودبه‌خود به حكم طبيعت پديد آمده‌اند ؛ و دربارهء عقل و هوش\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nو روح انسانى گفته مىشود كه جز خاصيت مادى تركيبات شيميايى سلول‌هاى مغز چيزى نيست .\r\nما فرضيهء لاپلاس را دربارهء اين‌كه زمين قطعه‌اى است كه از خورشيد جدا شده است ، و فرضيهء كسانى كه مىگويند آغاز حيات به صورت پيدايش يك موجود تك سلّولى بوده است ، و فرضيهء كسانى كه انسان و حيوان و گياه را از يك ريشه مىدانند كه تدريجاً تطور يافته است ، عجالتاً مىپذيريم ؛ اما مىخواهيم ببينيم آيا با تصادف و اتفاق ، يعنى عدم دخالت شعور و اراده ، ممكن است اين فرضيه‌ها را توجيه كرد يا نه ؟ بهتر است از زبان خود دانشمندان جديد بشنويم .\r\nكرسى موريسون در صفحهء 10 كتاب راز آفرينش انسان مىگويد :\r\n« برخى ستاره‌شناسان معتقدند كه احتمال نزديكى دو ستاره به هم تا حدودى كه قوهء جاذبهء آن‌ها در هم فعل و انفعال كند و آن‌ها را به‌سوى يك‌ديگر بكشاند به نسبت يك به چند ميليون مىباشد و احتمال آن‌كه دو ستاره به هم‌ديگر تصادم نمايند و باعث تجزيه و تلاشى يك‌ديگر شوند به قدرى نادر است كه از حوصله و قدرت محاسبه خارج مىباشد . »\r\nپس معلوم مىشود فرضاً اين فرضيه را بپذيريم كه زمين قطعه‌اى است كه در اثر يك تصادم و برخورد از خورشيد جدا شده است بايد فرض كنيم عمد و قصدى در كار بوده است كه آن برخورد و تصادم به‌وجود آيد و هدف خاصى از اين كار منظور بوده است كه همان پيدايش حيات و سپس پديدار شدن حيوان و بعد انسان به عنوان هدف اصلى مخلوقات زمين بوده است . به صورت تصادف و اتفاق اين هدف بزرگ تأمين نشده است .\r\nو اما پيدايش حيات : فرض مىكنيم كه جمع شدن يك سلسله شرايط مادى و شيميايى براى پيدايش حيات كافى باشد ، يعنى فرض مىكنيم كه حيات خاصيت خود ماده است نه فعليتى جوهرى و اضافى بر فعليت ماده . خود اين جمع شدن شرايط ، با\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nتصادف و اتفاق قابل توجيه نيست . كرسى موريسون در صفحهء 154 كتاب خويش مىگويد :\r\n« ممكن نيست تمام شرايط و لوازمى كه براى ظهور و ادامهء حيات ضرورى است صرفاً بر حسب تصادف و اتفاق در آن واحد بر روى سياره‌اى فراهم شود . »\r\nو نيز در همين كتاب پس از آن‌كه در فصل سوم تحت عنوان « گازهايى كه ما استنشاق مىكنيم » فصل مشبعى دربارهء شرايط امكان پيدايش حيات بحث مىكند ، در خاتمهء فصل چنين مىگويد :\r\n« اكسيژن و ئيدروژن و اسيد كربنيك ، چه به تنهايى و چه در حال تركيب و اختلاط با هم‌ديگر ، از اركان اوليهء حيات جانداران به شمار مىروند و اساساً مبناى زندگانى در زمين بر آن‌ها استوار است . از ميان ميليون‌ها احتمال حتى يك احتمال هم نمىرود كه همهء اين گازها در آن واحد در سياره‌اى جمع شوند و مقدار و كيفيت آن‌ها هم به طورى كه متعادل باشد كه براى حيات كافى باشد . از طريق علمى كه توضيحى دربارهء راز طبيعت نمىتوان داد ، اگر هم بخواهيم بگوييم همهء آن نظم و ترتيبات تصادفى بوده آن وقت بر خلاف منطق رياضى استدلال كرده‌ايم . »\r\nپس معلوم مىشود پيدايش حيات را در روى كرهء زمين پس از اين‌كه به صورت آتش و در نهايت حرارت بوده است حمل بر تصادف كنيم خلاف عقل سليم است .\r\nبر حسب نظريات علمى امروز ريشهء نسلى حيوان‌ها و گياه‌ها يك چيز است ؛ يك سلول بوده است كه به دو شعبهء مختلف نباتى و حيوانى منشعب شده است . اكنون ببينيم آيا بنابر همين نظريات ممكن است اين انشعاب را با تصادف و اتفاق توجيه كنيم ، خصوصاً با توجه به نيازى كه اين‌دو شعبه به يك‌ديگر دارند ، يا مجبوريم بپذيريم آن انشعاب نيز از روى عمد و قصد بوده است ؟\r\nكرسى موريسون در صفحهء 58 كتاب خويش مىگويد :\r\n« در آغاز ظهور حيات در كرهء ارض اتفاق عجيبى رخ داده است كه در زندگى\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nموجودات زمين اثرات فوق‌العاده داشته است : يكى از سلّول‌ها داراى اين خاصيت عجيب شد كه به وسيلهء نور خورشيد پاره‌اى تركيبات شيميايى را تجزيه كند و از نتيجهء اين عمل مواد غذايى براى خود و ساير سلول‌هاى مشابه تدارك نمايد . اخلاف و نوادگان يكى از اين سلول‌هاى اوليه از غذايى كه توسط مادرشان تهيه شده بود تغذيه كردند و نسل حيوانات را به‌وجود آوردند در حالىكه اخلاف سلولى ديگر كه به صورت نبات درآمده بود رُستنىهاى عالم را تشكيل داده و امروز كليهء مخلوقات زمينى را تغذيه مىنمايند . آيا مىتوان باور كرد كه فقط بر حسب اتفاق ، يك سلول منشأ حيات حيوانات و سلول ديگر ريشه و اصل نباتات گرديده است ؟ »\r\nنكتهء جالب در اين‌جا اين است كه نباتات و حيوانات كه بعدها از اين‌دو سلول انشعابى اوليه پديد آمده‌اند مكمل و نيازمند به يك‌ديگرند ، به گونه‌اى كه بدون هريك از اين‌ها ديگرى نمىتواند به حيات خود ادامه دهد . راز آفرينش انسان صفحهء 31 توضيح مىدهد كه حيوانات در زندگى خود نيازمند به اكسيژن مىباشند و نباتات نيازمند به كربن . حيوانات اكسيژن استنشاق مىكنند و اسيد كربنيك بيرون مىدهند و نباتات برعكس با اسيد كربنيك تنفس مىكنند . برگ نباتات در حكم ريهء انسانى است كه در زير حرارت آفتاب اسيد كربنيك را به عنصر كربن و اكسيژن تجزيه مىكند و اكسيژن را دفع و كربن در تنهء آن‌ها باقى مىماند . آن‌گاه در صفحهء 32 مىگويد :\r\n« همهء نباتات و جنگل‌ها و بوته‌ها و خزه‌ها و به طور كلى رستنىها ساختمان اصلى وجودشان تركيبى از آب و كربن است . حيوانات كربن دفع مىكنند و نباتات اكسيژن ، و از اين‌رو هرگاه اين‌دو عمل موجودات متوقف مىماند آن‌وقت يا حيوانات همهء اكسيژن‌ها را مصرف مىكردند و يا نباتات كليهء كربن‌ها را ، و چون موازنه به هم مىخورد نسل هر دو طايفه به سرعت رو به انقراض و زوال مىرفت . »\r\nيكى ديگر از عجايب عالم جانداران كه به هيچ‌وجه با تصادف قابل توجيه نيست اين است كه تقريباً از اوايل پيدايش حيات ، جنس نر و ماده كه براى ادامهء نسل\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nضرورت دارد به‌وجود آمده است . دستگاه‌هاى مربوط به تناسل ، چه در عالم حيوانى و چه در عالم نباتى ، چه در جنس نر و چه در جنس ماده ، آن‌قدر حيرت‌انگيز است كه به هيچ‌وجه نمىتوان گفت هدفى در ايجاد اين‌ها در كار نبوده است و دستگاه خلقت اين‌ها را « براى » ادامهء نسل به‌وجود نياورده است .\r\nاز اين‌ها مىگذريم و مىآييم اندام‌هاى نباتات و حيوانات را در قسمت‌هاى مختلف مطالعه مىكنيم ، آن‌چنان غرق حيرت و بهت مىشويم كه مطالعهء يك كتاب چندين هزار صفحه‌اى مملوّ از نكات دقيق و ظريف هرگز نمىتواند ما را اين اندازه دچار بهت و حيرت و اعتراف به قدرت كامله و حكمت بالغهء به‌وجود آورندهء آن بكند ، و به قول سعدى :\r\n آفرينش همه تنبيه خداوند دل است * دل ندارد كه ندارد به خداوند اقرار\r\nاين‌همه نقش عجب بر در و ديوار وجود * هر كه فكرت نكند نقش بود بر ديوار \r\nمدت كوتاهى در اروپا اين فكر پديد آمده كه نظاما خلقت نباتات و حيوانات آن‌گاه دلالت مىكند بر حكمت بالغهء صانع عالم كه خلقت اشياء دفعتاً و آناً صورت گرفته باشد ، اما اگر تدريجاً صورت گرفته باشد مانعى ندارد كه يك سلسله تصادفات تدريجاً متراكم و منجر به آن‌چه هست شده باشد . بعد از پيدايش داروينيسم (  Darwinism  ) و ارائه اصول طبيعى تطوّر ، اين عقيده براى بعضى پيدا شد كه اصول داروينيسم براى توجيه خلقت تصادفى جانداران كافى است .\r\nآن‌چه مسلّم است اين است كه اصولى كه علماى زيست‌شناسى براى تكامل ذكر كرده‌اند به تنهايى به هيچ‌وجه براى توجيه خلقت كافى نيست . محال است كه با عدم دخالت دادن قصد و هدف‌دارى در طبيعت ، بتوان خلقت را توجيه كرد .\r\nتكيه‌گاه داروينيسم « انتخاب طبيعى و بقاى اصلح » است . اين خود حقيقتى است كه در نبرد حيات ، يك نوع غربال طبيعى صورت مىگيرد و آن جاندار كه به نوعى با شرايط حيات منطبق‌تر است قابليت بيشترى براى بقا دارد .\r\nولى سخن در اين است كه آيا آن چيزهايى كه براى حيات موجود زنده مفيد و لازم\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nاست ممكن است ابتدائاً به صورت تصادف به‌وجود آمده باشد تا بعد در غربال طبيعت باقى بماند يا نه ؟ مطالعه در احوال موجودات نشان مىدهد يك نيروى مرموز و شاعر و هدفدار ، وضعى در اندام جانداران به‌وجود مىآورد كه آن‌ها را متناسب با شرايط محيط نمايد .\r\nاگر همهء تغييراتى كه در بدن موجودات زنده پيدا مىشود از نوع پردهء لاى انگشتان بعضى مرغ‌ها ممكن بود بگوييم تصادفاً در لاى انگشت يك مرغ پرده پيدا شده و اين پرده براى شناورى او در آب مفيد واقع شد و مورد استفادهء حيوان قرار گرفت و بعد به وراثت به اعقاب او منتقل شد ( قطع نظر از اين‌كه علم وراثت آن را قبول ندارد ) . ولى بعضى اندام‌هاى مفيد و لازم جانداران به صورت يك دستگاه بسيار عظيم تودرتو و پيچ‌درپيچ است ، تنها هنگامى قابل استفاده و بهره‌بردارى است كه تمام دستگاه به‌وجود آمده باشد ، نظير دستگاه عظيم باصره ( چشم ) . در اين‌گونه موارد چگونه مىتوانيم بگوييم كه تصادفاً تغييرى در بدن موجود زنده پديد آمد و او را اصلح براى بقا ساخت و طبيعت او را در غربال خويش نگه‌دارى كرد .\r\nراز آفرينش انسان صفحهء 76 پس از اين‌كه توضيحى دربارهء ساختمان عجيب چشم مىدهد ، مىگويد :\r\n« همهء اين تشكيلات عجيب ، از مردمك ديده گرفته تا شمش‌ها و مخروطها و اعصاب ، بايد با يك‌ديگر و در آن واحد به‌وجود آمده باشد ؛ زيرا اگر يكى از اين نظامات پيچيده ناقص باشد بينايى چشم غيرمقدور خواهد بود . با اين وصف آيا مىشود تصور كرد همهء اين عوامل خودبه‌خود جمع آمده و هريك از آن‌ها وضع نور را طورى تنظيم كرده است كه به كار ديگرى بخورد و حوائج او را دفع كند ؟ »\r\nباز چيز ديگرى كه توليد شگفتى و حيرت مىكند اين است كه سلول‌هاى بدن - كه عددشان در بدن يك فرد به ميلياردها مىرسد و از عدد مجموع افراد بشر در عصر حاضر بيشتر است با اين‌كه همه از يك اصل و ريشه زاده‌اند هر دسته‌اى كارى مخصوص به خود انجام مىدهند و غذاى مخصوص به خود را جذب مىكنند . هر\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nسلول از اعضاى مختلف بدن مثل استخوان ، گوشت ، ناخن ، مو ، چشم ، دندان و امثال آن همان غذايى را جذب مىكند كه به كار پرورش و زندگانى او مىخورد . سلول‌ها نيروى انطباق عجيبى دارند ، خود را با شرايط و احتياجات هماهنگ مىسازند .\r\nراز آفرينش انسان صفحهء 61 مىنويسد :\r\n« سلول‌ها ناگزيرند شكل و هيئت و حتى « طبيعت اصلى » خويش را بنابه مقتضيات محيط و احتياجاتى كه با آن زيست مىكنند و خود جزئى از آن هستند تغيير بدهند و خود را با آن هماهنگ سازند . هر سلولى كه در بدن موجودات جاندار به‌وجود مىآيد بايد خود را آماده سازد كه گاهى به صورت گوشت درآيد ، گاهى به صورت پوست ، گاهى ميناى دندان را تشكيل دهد و گاهى اشك چشم را ، و گاهى به صورت بينى درآيد ، و گاهى به قالب گوش . در اين حال هر سلولى موظف است خود را به همان شكل و كيفيتى درآورد كه براى انجام آن مساعد است . »\r\nعجايب نظم و هم‌بستگى در آفرينش قابل احصاء و احاطه نيست ، هر گوشه‌اى را بنگريم جز انتظام و انطباق و هماهنگى و نظم دقيق و جز آثار دخالت قصد و عمد و اراده در مخلوقات نمىبينيم .\r\nراز آفرينش انسان صفحهء 4 مىنويسد :\r\n« دلايل بارزى كه نشان مىداد انسان در طول زمان با طبيعت انطباق يافته است امروزه با اين نظريه تكميل مىشود كه طبيعت هم به نوبهء خويش ، خود را با انسان انطباق داده است . »\r\nدر صفحهء 148 مىنويسد :\r\n« وقتى حجم زمين و وضع آن را در فضا در نظر بگيريم و انطباقات حيرت‌انگيزى را كه براى پيدايش آن به كار رفته از نظر بگذرانيم خواهيم ديد كه اگر قرار بود اين انطباقات بر حسب تصادف و اتفاق پيش بيايد برخى از آن‌ها در يك ميليون احتمال به يك احتمال صورت مىگرفت و مجموع آن‌ها ميلياردها احتمال هم بيشتر لازم\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nداشت . به همين جهت پيدايش زمين و نشئهء حيات را در روى آن هرگز نمىتوان با قوانين مربوط به اتفاق و تصادف تطبيق نمود . عجيب‌تر از انطباق انسان به عوامل طبيعت ، انطباق طبيعت به انسان است . »\r\n\r\n2 . هدايت و راه‌يابى\r\nاز جمله آثار و علائمى كه در خلقت موجودات مشاهده مىشود و دليل بر دخالت نوعى قصد و عمد و تدبير است « راه‌يابى » اشياء است . هر موجودى علاوه بر ارگانيزم و سازمان منظم داخلى ، از يك نيروى مرموز برخوردار است كه به موجب آن نيرو راه خود را به‌سوى آينده مىشناسد . به عبارت ديگر اشياء و موجودات در عين اين‌كه به حسب ساختمان مادى و جسمانى ، كور و نابينا مىباشند يك نوع بينش مرموزى آن‌ها را رهبرى مىكند . اين بينش مرموز را در ماوراء ساختمان جسمانى اشياء بايد جست‌وجو كرد . اما اين‌كه ماهيت اين بينش مرموز چيست و چگونه مىتواند باشد ؟\r\nآيا در درون اشياء نهفته است و يا صددرصد بيرونى است ؟ و يا از قبيل كشش يك نيروى قوىتر است موجودات را به‌سوى كمال ، و به اصطلاح فلاسفه از قبيل تحريك و تأثير معشوق است در عاشق ؟ بحث دامنه‌دارى است ، و به هر حال دليل و مؤيد وجود قدرت مدبّرى است كه بر موجودات سيطره دارد و آن‌ها را تدبير مىنمايد .\r\nاين دليل غير از دليل نظم است . دليل نظم مربوط است به تشكيلات و سازمان مادى و جسمانى و به عبارت ديگر ارگانيزم اشياء هم‌چون يك دستگاه صنعتى از قبيل اتومبيل يا ساعت يا كارخانهء پارچه‌بافى كه داراى سازمان و ساختارى است ، داراى اجزاء و اعضاء و تشكل مىباشد به طورى كه هر جزء از اجزاء آن شهادت مىدهد كه براى كارى ساخته شده و قصد و عمدى از جانب طراح حكيمى در ساختمان آن به كار رفته است ، اما اتومبيل يا ساعت يا كارخانهء پارچه‌بافى و هر واحد صنعتى ديگر\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nاز نيروى خاص « راه‌يابى » بهره‌مند نيست ، يك رابطهء مرموز ميان او و هدف دستگاه وجود ندارد كه به طور خودكار او را در جهت هدف خود هدايت كند ، بر خلاف واحدهاى طبيعى كه داراى چنين خاصيتى است . اين‌جا مطلب نيازمند به توضيحى است .\r\nراه‌يابى اشياء بر دو نوع است : يك نوع آن لازمهء جبرى سازمان داخلى آن شئ است ؛ يعنى ممكن است سازمان و تشكيلات داخلى يك دستگاه آن‌چنان منظم باشد كه به طور خودكار ، راهى را كه بايد برود و كارى را كه بايد بكند انجام دهد . يك دستگاه ساعت آن‌چنان دقيق ساخته مىشود كه كار خود را بدون يك ذره تخلف انجام مىدهد . يك سفينهء فضايى آن‌چنان دقيق و منظم ساخته مىشود كه مسير خود را بدون انحراف طى مىكند و كارهايى كه بايد انجام دهد از قبيل عكس‌بردارى و مخابره دقيقاً انجام مىدهد .\r\nصنعت امروز بدين سو پيش مىرود كه ماشين جاى هوش انسان را مىگيرد .\r\nماشين حساب دقيقاً جمع و تفريق و ضرب و تقسيم مىكند . يك اتومبيل مجهز است به دستگاهى كه مجموع مسافتى را كه تاكنون طى كرده و دستگاهى كه سرعت حركت اتومبيل را نشان مىدهد و دستگاه‌هايى كه تمام شدن روغن يا بنزين را اعلام مىكند و از همه مهم‌تر جديداً دستگاهى نصب شده است كه مبدأ و منتهاى مسافت را و راهى كه بايد طى شود ارائه مىدهد راننده با راهنمايى آن دستگاه به مقصد راهنمايى مىشود . دستگاه رادار از پيش ، وقوع خطر را اطلاع مىدهد . يك دستگاه سادهء قطب‌نما جهت را به طرز صحيح نشان مىدهد . اين مقدار از راه‌يابى و كار منظم ، از مجموع خواص فيزيكى و شيميايى اشياء استفاده و استنتاج مىشود و لازمهء سازمان يافتن مواد و اشياء و حركات و آثار آن‌هاست .\r\nبدون شك نتيجهء سازمان منظم و تشكيلات مرتب و حساب شده ، كار منظم و مرتب و حساب شده است . اين نوع از راه‌يابى از گذشته و عليت فاعلى سرچشمه\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمىگيرد يعنى از مجموع امورى كه داراى يك سلسله خواص فيزيكى و شيميايى مىباشند سازمانى به‌وجود آمده و اجزاء مجموعه به يك‌ديگر مربوط شده‌اند و لازمهء قهرى و نتيجهء جبرى مواد جمع شده به اضافهء خاصيت‌هايى كه هر كدام دارند و به علاوهء نظم و ارتباطى كه ميان آن‌ها برقرار شده و آن‌ها را به صورت يك دستگاه درآورده ، كار معين و راه‌پيمايى منظم است .\r\nنوع ديگر از راه‌يابى كه در اشياء مشاهده مىشود آن چيزى است كه گذشته و عليت فاعلى ، يعنى نظم مادى ، براى چنين راه‌يابى كافى نيست . آن نوع از راه‌يابى حكايت مىكند از رابطهء مرموزى ميان شئ و آينده‌اش و از عليت غائيه يعنى از يك نوع علاقه و توجه به غايت و هدف سرچشمه مىگيرد .\r\nحركات و اعمال يك دستگاه تا آن‌جا كه مربوط به سازمان مادى شئ است قابل پيش‌بينى است ، يعنى نفس سازمان مادى و تشكيلات داخلى شئ ، كافى است كه با احاطه به آن‌ها بتوان كارهاى آن را پيش‌بينى كرد ، زيرا مىتوان از رابطهء تأليفى و تركيبى مجموعه موادى كه در يك دستگاه كار گذاشته شده است ، عمل‌ها و عكس‌العمل‌هاى قهرى را به دست آورد ، و تا وقتى كه حركات و اعمال يك شئ در حدود عمل‌ها و عكس‌العمل‌هاى طبيعى اجزاء شئ است و قابل پيش‌بينى است ، راه‌يابى شئ نتيجهء قطعى نظم سازمان داخلى اوست و دليل جداگانه‌اى به شمار نمىرود .\r\nاما اگر رسيد به مرحله‌اى كه آن شئ كار خاصى نبايد انجام دهد ، بر سر دوراهى قرار گرفته است در عين حال آن شئ يكى از آن راه‌ها كه او را به هدف مىرساند « انتخاب » مىكند ، اين‌جاست كه پاى هدايت نوع دوم به ميان مىآيد . پس موجبات و مرجّحات راه‌يابى نوع اول در گذشته و عليت فاعلى شئ نهاده شده است ، و موجبات و مرجّحات راه‌يابى نوع دوم در عليت غائى و آيندهء آن شئ نهاده شده است . در نوع اول ، شئ ، وجوب و ضرورت خود را از فاعل كسب مىكند و در\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nنوع دوم از غايت ، هرچند به اعتبارى از نظرگاه دقيق فلسفى ميان فاعل و غايت انفكاكى نيست .\r\nاكنون ببينيم از چه راه و به چه دليلى مىتوانيم ثابت كنيم كه چنين نوع هدايتى در همهء موجودات و يا برخى از آن‌ها در كار است .\r\nمقدمتاً مطلبى را بايد از قرآن كريم استفاده كنيم .\r\nقرآن كريم ظاهراً اولين كتابى است كه ميان نظم داخلى اشياء و هدايت و راه‌يابى آن‌ها تفكيك كرده و آن‌ها را به‌صورت دو دليل ذكر كرده است ، يعنى تلويحاً ثابت كرده است كه راه‌يابى موجودات تنها معلول نظم و ساختمان مادى و داخلى آن‌ها نيست .\r\nچنان‌چه در سورهء طه آيهء 50 از زبان موسى نقل مىكند :\r\n « قالَ رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى » ؛ \r\nپاسخ داد پروردگار ما آن است كه در پيكر هر موجودى آن‌چه را كه شايسته است نهاده و سپس او را در راهى كه بايد برود هدايت كرده است .\r\nبه عبارت ديگر خداى ما آن حكيمى است كه دربارهء موجودات زنده سه كار كرده است : 1 ) لباس هستى به اشياء عنايت كرده 2 ) تمام عوامل تداوم حيات را به او داده 3 ) طريق كاربرد ابزارهاى تداوم زندگى را نيز نشان داده است . مثال به پشه هزارن چشم عطا كرده و خرطوم نيز داده و راه بهره‌بردارى را براى ادامه حيات به وى بخشيده تا مانند آمپول زدن به رگ پرخون انسان و حيوان بزند و تغذيه نمايد .\r\nدر سورهء اعلى آيهء 2 و 3 مىفرمايد :\r\n  « الَّذِي خَلَقَ فَسَوَّى * وَ الَّذِي قَدَّرَ فَهَدى » ؛  \r\nذات اقدس الهى آن قدرتى است كه آفريد و سامان داد و آن‌كه اندازه‌گيرى نمود و سپس هدايت و راهنمايى كرد .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nراجع به هدايت جمادات مىفرمايد :\r\n « وَ أَوْحى فِي كُلِّ سَماءٍ أَمْرَها » ؛  « 1 »\r\nدر هر آسمانى مقررات ويژهء آن را وحى نمود .\r\nو هر كدام از كرات مطابق قانون در اين فضاى بىكران حركت مىكنند بدون اين‌كه تصادف و تصادمى صورت گيرد .\r\nو دربارهء نباتات مىفرمايد :\r\n « وَ النَّجْمُ وَ الشَّجَرُ يَسْجُدانِ » ؛  « 2 »\r\nو ستاره و درخت براى خدا سجده مىبرند .\r\nسجده به معناى خضوع بىحد و اطاعت تكوينى محض را مىرساند . ستاره و درخت هر دو طبق قانون الهى به جبر طبيعى مطيع قانون حق‌اند .\r\nو دربارهء حيوانات مىفرمايد :\r\n « وَ أَوْحى رَبُّكَ إِلَى النَّحْلِ » ؛  « 3 »\r\nپروردگارت به زنبور عسل وحى كرد تا از كوه‌ها خانه‌هاى خود را اتخاذ نمايد .\r\nكندوى مسدس ساخته و مطابق نظام شگفت‌آور تحت مديريت ملكه بروند از گل‌ها استفاده كرده و عسل خالص بسازند و اگر روى گل خرزهره بنشيند محكوم به اعدام مىباشند و ممنوع‌الورود خواهند بود .\r\nدربارهء انسان مىفرمايد :\r\n « فَأَلْهَمَها فُجُورَها وَ تَقْواها » ؛  « 4 »\r\nسوگند به جان آن‌كه جان را سامان داد و فجور و تقواى آن را به او الهام بخشيد .\r\n\r\n\r\n","description":"","footnote":"\r\n( 1 ) . فصّلت ، آيهء 12 . .\r\n( 2 ) . الرحمن ، آيهء 6 . .\r\n( 3 ) . نحل ، آيهء 68 . .\r\n( 4 ) . شمس ، آيهء 8 . .\r\n","page_name":" 143 ","page_number":143},
  {"content":"\r\n\r\nريشه‌هاى تمام فجور و امهات تقوا در نفس انسانى تعبيه شده است . فلاح و رستگار آن كسى است كه تهذيب نفس نمايد و بدبخت آن فردى است كه نفس را به حال خود رها سازد .\r\nو هم مىفرمايد :\r\n « وَ أَوْحَيْنا إِلَيْهِمْ فِعْلَ الْخَيْراتِ » ؛  « 1 »\r\nدربارهء امامان هدايت مىفرمايد ما كارهاى نيك را به آنان وحى كرديم .\r\nتا براى مردم الگويى باشند و به امت بياموزند .\r\nو دربارهء خصوص پيامبران مىفرمايد :\r\n « وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ » ؛  « 2 »\r\nو به بشر نرسيده است كه خدا با آن بىپرده و مستقيم سخن گويد مگر اين‌كه از طريق وحى يا از پشت پرده باشد يا توسط فرشته با او سخن بگويد .\r\nو بالاخص دربارهء خاتم پيامبران صلى الله عليه و آله مىفرمايد :\r\n « فَأَوْحى إِلى عَبْدِهِ ما أَوْحى » ؛  « 3 »\r\nسپس به بنده‌اش آن‌چه كه لازم است وحى فرستاد .\r\nاكنون ببينيم به چه دليل و از چه راهى مىتوانيم چنين هدايتى را در موجودات اثبات كنيم ؟\r\nراه اثبات آن ، « ابداع و ابتكار » است . هرجا كه نوعى ابتكار ديده مىشود دليل بر وجود هدايت از نوع دوم است . لازمهء جبرى ساختمان منظم مادى اشياء ، « كار منظم و پيش‌بينى شده » است ولى ابداع و ابتكار نمىتواند محصول سازمان مادى و حركات پيش‌بينى شده باشد . ابداع و ابتكار نشانهء وابستگى به آينده و عدم وابستگى كامل به گذشته است .\r\n\r\n\r\n","description":"","footnote":"\r\n( 1 ) . انبياء ، آيهء 73 . .\r\n( 2 ) . شورى ، آيهء 51 . .\r\n( 3 ) . نجم ، آيهء 10 . .\r\n","page_name":" 144 ","page_number":144},
  {"content":"\r\n\r\nيك ماشين حساب ممكن است آن‌چنان منظم ساخته شود كه عمليات جمع و تفريق و ضرب و تقسيم را دقيقاً انجام دهد ، يعنى نظم ساختمانى ماشين مىتواند چنين خاصيتى را به‌وجود آورد ، اما هرگز يك ماشين حساب قادر به ابداع و ابتكار يك قاعدهء رياضى نيست . هم‌چنين يك ماشين ترجمه مىتواند دقيقاً سخنان يا نوشتهء يك نفر را ترجمه كند ولى هرگز نظم دقيق آن ماشين قادر به تصحيح اشتباهات گوينده نخواهد بود .\r\nاثبات و نفى چنين هدايتى در عالم جمادات اندكى دشوار است ؛ اما در نباتات ، حيوانات و انسان ، آن‌جا كه پاى حيات به معنى مصطلح در ميان است ، دشوار نيست .\r\nما وارد بحث جمادات نمىشويم ، همين‌قدر مىگوييم كه عمومىترين نيروى حاكم بر اجسام و اجرام جهان نيروى جاذبه است ، ولى نيروى جاذبه چيست ؟ آيا نيروى جاذبه خاصيت ذاتى جِرْم است نظير بُعد داشتن و ساير خواص ضرورى هندسى كه غير قابل انفكاك از اجرام و اجسام است ، يا اين‌كه نيرويى است كه به موجودات داده شده و احياناً ممكن است اجرام از اين نظر بميرند يعنى در حالتى فرو روند كه اين خاصيت تنظيم‌كنندهء حركات آن‌ها از ميان برود ؟ اين مطلبى است كه نفياً و اثباتاً نمىتوان به آن پاسخ داد ولى خود نيوتن (  Newton  ) كه مكتشف اين قانون است مىگويد : من همين‌قدر مىدانم كه رابطه‌اى ميان اجرام هست كه همديگر را به نسبت خاص [ جرم 
  ] و فاصله به‌سوى يك‌ديگر مىكشند ، عجالتاً نام آن را « نيروى جاذبه » مىگذارم اما حقيقتش چيست ، نمىدانم .\r\nاما در مورد جانداران : در كار سلول‌هاى حياتى چند نوع كار ابتكارى ديده مىشود كه ساختمان ماشينى آن‌ها براى توجيه آن نوع كارها كافى نيست ؛ يا بايد معتقد شويم آن سلول‌ها داراى آن‌قدر عقل و علم و شعور و ادراك‌اند كه خود انسان به هيچ‌وجه به پايهء آن‌ها نرسيده و نخواهد رسيد ، يعنى بايد معتقد شويم آن‌ها فكر مىكنند و مىفهمند و متأثر مىشوند فقط جثّه‌شان كوچك است ، و يا بايد معتقد شويم\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nكه يك نيروى مرموزى مستقيماً آن‌ها را در كارشان به شكل ديگرى غير از طريق عقل و ادراك رهبرى كرده است . در اين‌كه يك سلول نباتى يا حيوانى مانند انسان دستگاه عقل و انديشه و تعليم و تعلم ندارد و از نظامى نظير نظام انسانى پيروى نمىكند ترديدى نيست . پس باقى مىماند دو راه : يكى اين‌كه ساختمان ماشينى اشياء براى هدايت آن‌ها كافى باشد ، ديگر اين‌كه نيروى مرموز هدايت ، آن‌ها را رهبرى كند .\r\nكارهاى خارق‌العاده‌اى كه « ابداع و ابتكار » شمرده مىشود و ساختمان ماشينى سلول‌ها كافى براى توجيه آن‌ها نيست چند نوع است :\r\n1 . قدرت انطباق با محيط و تغيير دادن طبيعت خود .\r\n2 . تقسيم كار و انتخاب وظيفه .\r\n3 . ابتكار تجديد ساختمان عضو از ميان رفته و يا ايجاد عضو جديد مورد نياز .\r\n4 . اكتشاف نيازمنديهاى خود بدون وساطت تعليم و تعلم .\r\nراجع به قدرت عظيم انطباق سلول‌ها با محيط كه حتى قادر به عوض كردن طبيعت خود مىباشند ، و هم‌چنين تقسيم كار و انتخاب وظيفه ميان سلول‌ها با اين‌كه همه از يك اصل و ريشه سرچشمه مىگيرند قبلًا به طور مختصر بحث شد ، اكنون در قسمت سوم و چهارم بحث مىكنيم .\r\nنيروى حيات ، هزاران نقش زيبا و بديع بر صفحهء روزگار به صورت گل‌ها و درخت‌ها و پرندگان و چهارپايان و غيره به‌وجود آورده است . ساختمان سلول اوّلى و عوامل خارجى محيط كافى نيست كه اين‌همه نقش و نگار زيبايى در جهان خلق و ابداع نمايد . در كتاب راز آفرينش انسان صفحهء 59 و 60 مىنويسد :\r\n« ماده جز بر طبق قوانين و نظاما خود عملى انجام نمىدهد . ذرات و اتم‌ها تابع قوانين مربوط به قوهء جاذبهء زمين ، فعل و انفعلات شيميايى و تأثير الكتريسيته هستند .\r\nماده از خود قوهء ابتكار ندارد و فقط حيات است كه هر لحظه نقش‌هاى تازه و\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nموجودات بديع به عرصهء ظهور مىآورد . بدون حيات ، عرصهء پهناور زمين عبارت از بيابانى قفر و لم‌يزرع و دريايى مرده و بىفايده مىشد . »\r\nبه‌علاوه در هر جاندارى قدرت تجديد ساختمان پيكر خويش و خودسازى جسمانى در حدودى وجود دارد . اين قدرت در جانداران متفاوت است . در كتاب راز آفرينش انسان صفحهء 106 مىنويسد :\r\n« بسيارى از حيوانات مثل خرچنگ‌اند كه هروقت پنجه يا عضوى از آن‌ها بريده شود سلول‌هاى مربوطه فوراً فقدان آن عضو را خبر مىدهند و در صدد جبران آن برمىآيند . ضمناً به مجرد اين‌كه عمل تجديد عضو مفقود خاتمه يافت سلول‌هاى مولّد از كار مىافتند و مثل آن است كه خودبه‌خود مىفهمند كه چه وقت موقع خاتمهء كار آن‌ها رسيده است ؛ اگر يكى از حيوانات اسفنجى را كه در آب شيرين زيست مىكند از ميان دو نيم كنيد هر نيمهء آن به تنهايى خود را تكميل مىكند و به صورت فرد كامل در مىآيد . سر يك كرم قرمز خاكى را ببريد سر ديگرى را براى خود درست مىكند . ما وسائلى در دست داريم كه سلول‌ها را براى معالجهء بدن به كار بيندازيم اما آيا هرگز اين آرزو تحقق خواهد يافت كه جراحان ، سلول‌ها را وادارند دستى تازه يا گوشت و استخوان و ناخن و سلسله اعصابى جديد در بدن به‌وجود آورند ؟ »\r\nاما قسمت چهارم : در اين‌جا لازم است به اصطلاح الهامات فطرى حيوانات را مطرح كنيم . جانوران معمولًا يك سلسله كارها را انجام مىدهند كه به هيچ‌وجه با آن‌ها سابقه نداشته و آن‌ها را نياموخته‌اند . با توجه به اين‌كه امور آموزشى ، چه در انسان و چه در حيوان ، به وراثت منتقل نمىشود اهميت مطلب بيشتر روشن مىشود . يكى از آن‌ها غريزهء لانه و آشيانه است . راز آفرينش انسان صفحهء 105 مىنويسد :\r\n« اگر جوجهء پرنده‌اى را از آشيانه خارج كنيد و در محيطى ديگر آن را بپرورانيد همين‌كه به مرحلهء رشد و تكامل رسيد خود شروع به ساختن لانه به سبك و طريقهء پدرانش خواهد كرد . »\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nدربارهء حشره‌اى به‌نام « آموفيل » مىنويسد كه آن حيوان ، كرمى را شكار مىكند و به نقطه‌اى از پشت او نيش مىزند ، نه آن اندازه كه كرم بميرد و گوشتش فاسد گردد ، بلكه آن اندازه كه بىحس شود و تكان نخورد ، سپس در نقطهء مناسبى از بدن اين كرم تخم‌گذارى مىكند ، خودش قبل از اين‌كه بچه‌ها به دنيا بيايند مىميرد ، بچه‌ها از گوشت تر و تازهء كرم تغذيه مىكنند تا بزرگ مىشوند . عجب اين است كه فرزندان با آن‌كه مادر را هرگز نديده و عمل خارق‌العاده او را مشاهده نكرده‌اند ، پس از آن‌كه به حد رشد رسيدند ، در موقع تخم‌گذارى عمل مادر را با كمال دقت و بدون اشتباه تكرار مىكنند ، و چون هرگز نسل پيشين و نسل بعدى اين حشره يك‌ديگر را درك نمىكنند احتمال ياد دادن به هيچ‌وجه نمىرود .\r\nراز آفرينش انسان صفحهء 81 دربارهء مارماهى مىنويسد :\r\n« اين حيوانات همين‌كه به مرحلهء رشد رسيدند ، در هر رودخانه و بركه در هر گوشهء عالم باشند به طرف نقطه‌اى در جنوب جزاير برمودا حركت مىكنند و در آن‌جا در اعماق ژرف اقيانوس تخم مىگذارند و در همان‌جا مىميرند . آن عده از مارماهىها كه از اروپا مىآيند هزاران ميل مسافت را در دريا مىپيمايند تا به اين نقطه مىرسند .\r\nبچه‌هاى مارماهى كه هنگام تولد از هيچ كجاى عالم خبرى ندارند و فقط خود را در صحرايى بىپايان از آب ديده‌اند شروع مىكنند به مراجعت به موطن اصلى خويش ، و پس از عبور از درياهاى بىپايان و غلبه بر طوفان‌ها و امواج و جزرومدها ، دوباره به همان رودخانه يا بركه‌اى كه والدين آن‌ها از آن‌جا آمده‌اند برمىگردند به طورى كه همهء انهار و درياچه‌هاى جهان هميشه پر از مارماهى است . اين مارماهىهاى جوان پس از آن‌كه با زحمات و مشقات فراوان خود را به موطن اصلى رساندند در آن‌جا نشو و نما مىكنند و چون به سن رشد رسيدند بر طبق همان قوانين مرموز و لاينحل به نزديكى جزاير برمودا برمىگردند و اين دور و تسلسل را از سر مىگيرند . اين حس جهت‌يابى و بازگشت به موطن اصلى از كجا سرچشمه گرفته است ؟ هرگز تا كنون\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nهيچ مارماهى از سواحل امريكا در آب‌هاى اروپا ديده نشده و هيچ مارماهى اروپايى هم در سواحل امريكا شكار نشده است . براى اين‌كه مارماهى اروپايى وقت كافى براى رسيدن به جزاير برمودا و پيمودن عرصهء درياها را داشته باشد دورهء رشد آن را به يك‌سال و گاهى هم بيشتر بالا برده است . »\r\nدربارهء زنبور عسل ، مورچه ، موريانه كتاب‌ها نوشته شده و بايد مطالعه شود تا عجايب و شگفتىها در مورد هدايت و راه‌يابى عجيب اين حشرات روشن شود . ما براى پرهيز از اطالهء بيشتر از ذكر نمونه‌هايى از زندگى اين جانداران خوددارى مىكنيم .\r\nنگارنده در تكميل بحث خداشناسى دريغم آمد كه به معماى حيات نپردازم . از اين رو به بحثى گذرا در اين موضوع مىپردازيم :\r\n\r\nمعماى حيات\r\nيكى از مسائل بغرنجى كه مىتواند به اثبات وجود خداى زنده و متعال از طريق علم و عقلانيت منتهى گردد مسئله پديده حيات مىباشد بدين معنا كه موجودات زنده چگونه در كرهء زمين پديدار شدند چرا كه زمين در به دو پيدايش يك كرهء آتشين بود و در آن شرايط موجود زنده محال بود زنده بماند و پس از خاموشى و سرد شدن زمين هم موجود زنده به خودى خود موجود نمىشود بايد ياخته‌هاى اوليه از مكانى به زمين منتقل گردد و در محيط مساعدى قرار گيرد تا در شرايط مساعد زمين رشد و پرورش يافته سپس تكثير نسل و توليد آن آغاز گردد . اين دليل در اصول فلسفه نيامده است . در صورتى كه به عقيدهء نگارنده يكى از فاخرترين دليل بر اثبات وجود خداى حىّ و قيوم است . از اين‌رو به اين دليل مىپردازيم تا گامى در تكميل اين كتاب ارزنده برداشته باشيم .\r\nمسئلهء پديدهء حيات يكى از مسائل غامض و پيچيدهء علوم طبيعى و به يك معنا از مسايل\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nكلامى و فلسفى نيز مىباشد . متكلمان و فيلسوفان به عنوان صغراى قضيه فلسفى اين موضوع را در بحث صفات بارى تعالى مطرح مىنمايند . ورود به اين بحث ، بدون شناخت و تعريف حيات ، امرى مشكل است ، چرا كه موضوع حيات از پديده‌هاى مهم و مرموز عالم طبيعت است . از روزى كه بشر در مقام كشف پديده حيات برآمده تاكنون حقيقت آن مجهول و ناشناخته مانده است . دانشمندان بيولوژى ( زيست‌شناسى ) هنوز نفهميده‌اند كه چگونه عناصر طبيعى و املاح معدنى مرده ، طبق محاسبه از درون مخازن طبيعت گرفته شده و در پرتو تركيبات خاص شيميايى و فعل و انفعالات طبيعى به موجودات زنده تبديل مىشوند ؟\r\nبه گفتهء يكى از دانشمندان « بافت‌هاى گياهى كلروفيل‌دار مىتوانند از اجسامى مانند آب و املاح معدنى و گاز كربنيك و اكسيژن كه ساختمانى ساده دارند ، مادهء مورد احتياج خود را فراهم كنند . . . آن‌ها را به جسم مركّبى شبيه ماده‌اى كه خود آن تشكيل شده‌اند تبديل مىنمايند ، سپس آن‌ها را جذب مىكنند . . . سپس مواد تشكيل شده در محل‌هاى مخصوص قرار مىگيرند كه بالاخره منجر به ساختمان سلول‌ها ، سپس بافت‌ها و در نتيجه اندام‌ها مىشود . » « 1 » پديدهء مرگ نيز هم‌چون حيات ، يك حقيقت فراگير ، پيچيده و اسرارآميز است .\r\nتمام موجودات زنده ، حيات موقتى دارند و پس از مدتى به كام مرگ فرو مىروند و در نتيجه اندام آن‌ها به اجزاى مختلفى تجزيه شده و مجدداً به مخازن طبيعت برمىگردند .\r\nقرآن مجيد اين تحول را به قانون « حيات و مرگ » تعبير مىكند و سرمنشأ آن را به خدا نسبت مىدهد :  « يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ » .  « 2 » خلّاق جهان است كه موجود زنده را از عناصر مردهء عالم بيرون مىكشد و از پيكرهء آن ، مواد مرده را خارج مىكند .\r\n\r\n\r\n","description":"","footnote":"\r\n( 1 ) . چه مىدانم ؟ فيزيولوژى گياهى ، ص 44 . .\r\n( 2 ) . روم ، آيهء 19 . .\r\n","page_name":" 150 ","page_number":150},
  {"content":"\r\n\r\nعلى عليه السلام ضمن نامه‌اى كه به فرزند گران‌قدرش امام مجتبى عليه السلام نوشت ، مىفرمايد :\r\nوَ اعْلَمْ أَنَّ مَالِكَ الْمَوْتِ هُوَ مَالِكُ الْحَيَاةِ وَ أَنَّ الْخَالِقَ هُوَ الْمُمِيتُ ؛ « 1 »\r\nبدان همان قدرتى كه مالك مرگ است ، مالك حيات نيز هست و اوست كه موجودات زنده را مىميراند .\r\nدربارهء حقيقت مرگ هم مىفرمايد : « بسيار دربارهء مرگ انديشيدم اما ديدم كه مشيت الهى بر كتمان و استتار آن تعلق گرفته است » . « 2 » بدين‌سان واقعيت مرگ و حيات ، هر دو مجهول باقى مانده است و آنچه تعريف كرده‌اند ، آثار و خواص مرگ و زندگى است . بعضى از دانشمندان كه از منظر مادى به حيات نگاه مىكنند ، مىگويند : « حيات عبارت از نيرويى است كه موجود زنده بر اثر آن غذا مىخورد ، هضم و جذب و دفع دارد ، سلول مىسازد تا آن‌چه به تحليل رفته جبران و ترميم نمايد و به طرف رشد و كمال پيش رود » . « 3 » انگلس مىگويد : « حيات يك طرز وجودى مواد آلبومينى است ، كه اساسىترين خصيصهء آن ، خودسازى پيوستهء تركيبات شيميايى آن مواد به وسيلهء تغذيه و دفع است . » « 4 » بعضى از دانشمندان كه از منظر معنوى به حيات نگريسته‌اند ، مىگويند : « حيات عبارت از واقعيتى است كه هر موجودى كه واجد آن باشد ، از علم و قدرت و ادراك برخوردار است » . « 5 » البته حيات درجاتى دارد ؛ حياتى كه در مجردات است با حياتى كه در گياهان و حيوانات و به يك معنا در جمادات است ، فرق مىكند . گرچه هيچ دانشمندى هنوز به كنه حيات حتى در نباتات و حيوانات پى نبرده است و به طوركلى جوهره حيات از حقايق\r\n\r\n\r\n","description":"","footnote":"\r\n( 1 ) . نهج البلاغه ، نامهء 31 . .\r\n( 2 ) . نهج البلاغه ، صبحى صالح كلام 149 ، ص 207 . .\r\n( 3 ) . آپارين ، حيات طبيعى و منشأ تكامل آن ، ترجمهء هاشم بنىطرفى ، ص 63 . .\r\n( 4 ) . همان ، ص 64 . .\r\n( 5 ) . تفسير مجمع البيان ، ج 1 ، ص 361 . .\r\n","page_name":" 151 ","page_number":151},
  {"content":"\r\n\r\nناشناخته جهان طبيعت به شمار مىرود ، با اين حال امتياز حيات انسان بر حيات حيوان و گياه روشن است .\r\nدر اين‌جا سه مسئله قابل بررسى است :\r\nالف ) اصل حيات ؛\r\nب ) انحصار موجودات زنده به كرهء زمين ؛\r\nج ) چگونگى تكوين و پيدايش موجودات زنده ؛\r\nهمان‌گونه كه بيان شد اصل حيات ، امرى ناشناخته و مجهول است ، از اين‌رو تمام تعريف‌هايى كه از حيات شده ، در واقع تعريف به آثار و لوازم و خصوصيات مشترك حيات است . اين‌گونه تعريف‌ها به مثابه آن است كه بگوييم : برق ، چيزى است كه لامپ را روشن و يخچال را به كار مىاندازد و يا گفته شود : برق ، عبارت است از بمباران ذرات الكتريكى ؛ اما خود ذرات الكتريكى و روشنايى چيست ؟ ناشناخته باقى مىماند .\r\nدربارهء مسئلهء دوم ، بسيارى از دانشمندان عقيده دارند كه پديدهء حيات ، رويداد انحصارى كره زمين نيست ؛ بلكه در اجرام كيهانى نيز موجودات زنده و خردمندى وجود دارد .\r\nقرآن كريم و اولياى گران‌سنگ اسلامى در دنياى تاريك ديروز از اين راز نهان ، پرده برداشته‌اند . خداوند در قرآن مىفرمايد :\r\n « وَ مِنْ آياتِهِ خَلْقُ السَّماواتِ وَ الْأَرْضِ وَ ما بَثَّ فِيهِما مِنْ دابَّةٍ . . . » ؛  « 1 »\r\nاز نشانه‌هاى قدرت و حكمت پروردگار اين است كه آسمان‌ها و زمين و موجودات زنده را كه در اوج آسمان‌ها و كرهء زمين پراكنده ساخته ، آفريده است .\r\nكلمهء « دابّه » به معناى موجود زنده است و در جنبندگان مادى به كار مىرود نه فرشتگان كه حياتشان روحانى و عارى از ماده مىباشد ، چرا كه خدا در آيه‌اى ديگر مىفرمايد :\r\n\r\n\r\n","description":"","footnote":"\r\n( 1 ) . شورى ، آيهء 29 . .\r\n","page_name":" 152 ","page_number":152},
  {"content":"\r\n\r\n « وَ اللَّهُ خَلَقَ كُلَّ دَابَّةٍ مِنْ ماءٍ . . . » ؛  « 1 »\r\nخداوند تمام جنبندگان را از آب آفريده است .\r\nمقصود از جنبندگان همين پديده‌هاى زنده و مشهود همچون پرندگان ، حيوانات و انسان‌ها هستند . امام على عليه السلام مىفرمايد :\r\nإِنَّ مِن وراء عين شمسكم هذه أربعين عين شمس فيها خلق كثير ، و إنّ من وراء قمركم هذه أربعين قمراً فيها خلق كثير ، لا يدرون أنّ اللَّه خلق آدم أم لم‌يخلقه . . . ؛ « 2 »\r\nتحقيقاً غير از چشمهء خورشيد شما چهل خورشيد ديگر وجود دارد كه در منظومه‌هاى آن‌ها مخلوقات زيادى زندگى مىكنند ، و هم‌چنين ماوراى ماه شما چهل ماه‌تابان ديگر وجود دارد كه در كرات اطراف آن‌ها خلق فراوانى موجود است كه نمىدانند ؛ آيا خداوند آدم را در زمين آفريده يا خلق نكرده است .\r\nمقصود از جهل مانند عدد هفت عدد كمال و رمز تكامل است ، چه بسا ممكن است ميليون‌ها شمس و قمر در عالم باشد .\r\nيكى از دانشمندان مىنويسد : « در كهكشان ما در حدود 150000 ميليون ستاره ثواب شمارش شده كه در ميان آن‌ها عدد قابل توجهى شبيه خورشيد ما است . پس هيچ دليلى ندارد ما معتقد باشيم تنها كوكب مسكون ما وضع انحصارى دارد » . « 3 » * از اميرالمؤمنين على عليه السلام نقل شده كه فرمود :\r\nهذِهِ النّجوم التي في السماء مدائن مثل المدائن التي في الأرض ؛ « 4 »\r\nدر ستارگان آسمان شهرهايى مانند شهرهاى كرهء زمين وجود دارد .\r\n\r\n\r\n","description":"","footnote":"\r\n( 1 ) . نور ، آيهء 24 . .\r\n( 2 ) . بحارالانوار ، ج 14 ، ص 81 . .\r\n( 3 ) . دانستنىهاى جهان علم ، ترجمهء احمد راد ، ص 228 . .\r\n( 4 ) . بحارالانوار ، ج 58 ، ص 91 . .\r\n","page_name":" 153 ","page_number":153},
  {"content":"\r\n\r\nدر دسامبر سال 1964 قريب پنجاه نفر از دانشمندان روسى كه شهرت جهانى دارند ، در رصدخانهء نجوم فيزيكى ( بوراكان ) روسيه مجلسى تشكيل دادند . آقاى « ژوزف » گزارشى باور نكردنى ارائه داد كه خلاصهء آن اين است : « از فضا ، علامات راديويى پخش مىشود .\r\nممكن است مردم متمدنى از جهانى ديگر در آن باشند كه توجه مردم كرات ديگر را به خود جلب كند .\r\nاينك پس از دو سال كتابى در ايالات متحده آمريكا انتشار يافته به نام زندگى هوشمند در جهان . . . متعاقب آن كتاب ديگرى در همين موضوع به نام « ما در جهان تنها نيستيم » ، منتشر شد . براى بيش‌تر دانشمندان نجوم فيزيكى تقريباً مسلّم است كه در خارج از كرهء زمين هم تمدنى وجود دارد ، حتى تمدن‌هايى بسيار عالىتر از تمدن اهل زمين » . « 1 » عده‌اى ديگر از دانشمندان مىگويند : « موجودات احتمالى كرات ديگر ممكن است در اثر پيش‌رفت‌هاى خيره‌كنندهء علمى به صورت انرژى خالص درآمده باشند و اگر چنين باشد ، قدرت و امكانات موجودات بدل شده به انرژى خالص ، حدّ و مرزى نمىشناسد و هوش آن‌ها در قياس با هوش موجود زمينى غيرقابل تصور و حتى وحشت‌آور است » . « 2 » به هر صورت بشر نه تنها حقيقت حيات را نمىداند بلكه از جايگاه موجودات زنده در فراز آسمان‌ها و اعماق زمين نيز اطلاع كاملى ندارد . از همه مهم‌تر از درك صحيح كيفيت پيدايش حيات در زمين و چگونگى به وجود آمدن اين پديدهء عجيب نيز ناتوان است ؟ !\r\n\r\nمكانيزم پديدهء حيات\r\nهنوز بشر نمىداند در چه شرايطى از مواد مردهء جهان ، موجود زنده پديد آمد . در گذشته ، كرهء زمين به شكل آتش و حرارت بود و در چنين شرايطى پيدا شدن موجود زنده امكان‌پذير نبوده است . كسانى كه از پروردگار حىّ و مالك اصلىِ حيات غافلند ، مىگويند :\r\n\r\n\r\n","description":"","footnote":"\r\n( 1 ) . دانستنىهاى جهان علم ، ص 227 . .\r\n( 2 ) . روزنامهء كيهان ، شمارهء 8088 . .\r\n","page_name":" 154 ","page_number":154},
  {"content":"\r\n\r\n« بر اثر تكامل الكترون‌هاى آزاد ، اتم ساخته شده و از تكامل اتم ، حيات پديدار گشته و بر اثر تكامل حيات ، انسان به وجود آمده است ؛ ولى چگونگى اين فرايند و تحولات به قدرى مجهول است كه علم نتوانسته از آن فواصل عميق عبور كرده و كيفيت آن‌ها را توجيه كند . » « 1 » هيچ يك از دانشمندان الهى و مادى از رمز پيدايش حيات و چگونگى پيدايى سلول‌هاى گياهى و حيوانى مطلع نيستند ؛ با اين فرق كه الهيون معتقدند خداى حكيم و دانا و پروردگار زنده و توانا ، جهان و پديده‌هاى زنده را آفريده است ؛ ولى ماديون مىگويند پديدهء حيات ، زادهء تصادف و مولود طبيعتِ فاقد حيات و عقل است . آنان با طرح اين نظريه در بن‌بست عجيبى قرار گرفته‌اند و به يارى فرضيه‌هاى گوناگون مىخواهند خود را از اين مخمصه بيرون بياورند و توجيه عقلى و عملى براى اين معما پيدا كنند .\r\nدانشمندى مىنويسد : « از مبدأ حيات به درستى هيچ نمىدانيم . به نظر فرضيهء وحدتى كه ناشى از فرضيهء تكامل است ، زندگى بر اثر نيروهاى طبيعى از مادهء بىجان پديد آمده است .\r\nاگر آفرينش خدايى را نپذيريم كه تازه آن هم مسئله را مشكل‌تر مىكند ، كاشته شدن زمين از تخم‌هاى هوايى يا توليد خودبه‌خودى ، در واقع توضيح عقلى اين موضوع است » . « 2 » كرسى موريسن مىگويد : « اگر قبول كنيم كه حرارت زمين در موقع جدايى از خورشيد ، معادل حرارت خود آفتاب يعنى دوازده هزار درجه بوده است ، در اين صورت كليهء عناصر به حالت خالص در آن وجود داشته و هيچ‌گونه تركيبات شيميايى قابل ملاحظه‌اى در آن يافت نمىشده است .\r\nبه تدريج كه زمين با قطعات پراكندهء آن شروع به سرد شدن كرد ، اختلاط عناصر شروع گرديد و هستهء مركزى زمين كه ما امروز آن را مىشناسيم ، آغاز شد .\r\nاكسيژن و ئيدروژن نمىتوانستند با هم مخلوط شوند تا آن‌كه حرارت زمين به چهار هزار درجهء فارنهايت رسيد و آن وقت اين دو عنصر به سرعت با يك‌ديگر مخلوط شده و از\r\n\r\n\r\n","description":"","footnote":"\r\n( 1 ) . برگرفته از لكنت دنوى ، سرنوشت بشر ، ص 121 . .\r\n( 2 ) . چه مىدانم ؟ ، بنياد انواع ، ص 14 . .\r\n","page_name":" 155 ","page_number":155},
  {"content":"\r\n\r\nتركيب خود آب را به وجود آوردند . آن‌چه ما امروز به تحقيق مىدانيم اين است كه در دورهء تكوين زمين ، درياها در آسمان بودند و كليهء عناصرى كه با يك‌ديگر تركيب شده بودند ، در جوّ هوا پراكنده بودند . آب كه در هواى خارج زمين تشكيل شده بود ، به سمت زمين روانه شد اما چون هواى محيط زمين به مراتب گرم‌تر و سوزان‌تر از هواى چند هزار كيلومتر خارج زمين بود ، به ناچار آب تا به مجاورت آن مىرسيد تبخير مىشد و چيزى از آن به سطح كرهء زمين نمىرسيد .\r\nبه تدريج هواى زمين سردتر مىشد . دريايى كه در هوا معلق بود به طرف زمين سرازير مىشد و آن وقت سيلاب مهيبى كه جارى مىگرديد از قوهء تصوير و تخمين ما خارج بود ، تا چند ميليون سال انقلاب جوّى و طوفان‌هاى عظيم بر سطح كرهء زمين غوغا مىكرد و در گيرودار اين رستاخيز عجيب ، گاز اكسيژن با مواد ديگرى كه قشر خارجى زمين را تشكيل مىداد تركيب مىشد و از آن جمله با گاز ئيدروژن تركيب گرديد و درياها را تشكيل داد » . « 1 » بنابراين روزگارى بر زمين سپرى شده كه بر اثر حرارت ، در آن موجود زنده‌اى وجود نداشت و پس از ميليون‌ها سال به تدريج زمين سرد شده و آب روى آن قرار گرفته و سپس موجودات زنده پديد آمده‌اند .\r\n\r\nچگونه حيات پديد آمد ؟\r\nبحث تعقلى و علمى حيات از اين نقطه آغاز مىشود كه موجودات زنده چگونه پديدار گرديد ؟ آيا موجودات زنده به گونه تصادفى وجود پيدا كرده‌اند ؟ يا در پرتو تكامل پديد آمده و يا از كرات ديگر ، ياخته‌هاى اوليه به زمين منتقل شده‌اند و يا اين‌كه خداى حىّ ازلى به موجودات زنده ، حيات افاضه كرده است ؟\r\nقديمىترين تئورى دربارهء پديدهء حيات ، نظريهء « خودبه‌خودى » است كه دليل آن هم\r\n\r\n\r\n","description":"","footnote":"\r\n( 1 ) . كرسى موريسن ، راز آفرينش انسان ، ص 21 . .\r\n","page_name":" 156 ","page_number":156},
  {"content":"\r\n\r\nمشاهدهء عينى مىباشد ؛ به اين معنا كه دانشمندان مىديدند در محيطهاى آلوده ، پشه ، كرم و مگس وجود دارد ، از ميان ديوارهاى قديمى و خرابه‌ها موش بيرون مىآمد ، آرد گندم ، حبوبات و گوشت پس از مدتى كرم زده مىشد ، در آب‌هاى صاف و راكد پس از مدتى كرم‌هاى سرخ و سفيد توليد مىشد و ده‌ها نمونهء ديگر در فراخناى عالم طبيعت و زندگى بشر به چشم مىخورد . در نتيجهء اين مشاهده‌ها بود كه نظريهء « خود به خودى » شكل گرفت .\r\nبه گفتهء يكى از دانشمندان : « اعتقاد به توليد خودبه‌خود موجودات جهان ، فرضيه‌اى بسيار قديمى است . از زمان ارسطو تا اواسط قرن هفده آن را براى آفريدن كرم‌ها ، قورباغه‌ها ، حلزون‌ها ، زالوها و كليهء موجودات آلى كه ما آن‌ها را در لجن‌ها و گل‌ها و آب‌هاى فاسد و مواد گنديده مىبينيم ، قادر مىدانستند » . « 1 » دانشمندان از نيمهء قرن هفدهم به بعد پس از تجربه‌هاى مكرر و مداوم فهميدند كه محال است موجود زنده خود به خود و يا تصادفى به وجود بيايد ، بلكه موجود زنده بايد از موجود زنده توليد شود .\r\nدر تاريخ علوم نوشته‌اند : « تجربه‌هاى ردى (  redi  1688 ) نشان داد كه كرم‌هاى گوشت از تخم كرم‌هايى كه به وسيلهء مگس منتقل مىشوند به وجود مىآيند » . « واليسنرى نيز وجود تخم حشرات را در شكاف نباتات ثابت كرد » . « 2 » « پاستور در سال 1861 توانست راه حل قطعى و كامل مسئلهء توليدمثل خود به خود را به آكادمى تقديم كند ؛ به اين معنا كه توليد مثل خود به خود معنا ندارد [ و 
  ] هر موجود زنده‌اى از موجود زندهء ديگر متولد مىشود ، شير فاسد نمىشود و شراب ترش نمىگردد ؛ فقط به شرط آن‌كه از ورود تخم‌هاى موجودات زنده در آن جلوگيرى كنيم . در جايى كه تخم و مخمّر و موجود زنده ميكروسكوپى وجود نداشته باشد ، نه چيزى توليد مىشود و نه عمل تخمير انجام مىگيرد و نه فساد و گنديدن ممكن است » . « 3 »\r\n\r\n\r\n","description":"","footnote":"\r\n( 1 ) . همان ، ص 22 . .\r\n( 2 ) . همان . .\r\n( 3 ) . همان ، ص 23 . .\r\n","page_name":" 157 ","page_number":157},
  {"content":"\r\n\r\nبهترين دليل اين موضوع در انستيتو پاستور موجود است و امروز هر كس مىتواند بالون‌هاى آبگوشت را كه به وسيلهء خود دانشمند تهيه شده و بعد از سه ربع قرن هنوز فاسد نگرديده است ، ملاحظه كند .\r\n\r\nنزول ياخته‌هاى حيات از آسمان\r\nبا بطلان نظريهء « خودبه‌خودى » و تئورى تصادفى بودن ، پديدهء حيات فرضيهء ديگرى به بازار علم عرضه شد ؛ به اين بيان كه ياخته‌ها و بذر اصلى حيات از كرات ديگر به زمين باريده است و در شرايط مساعدى قرار گرفته و به صورت پديده‌هاى زنده درآمده‌اند ؛ ولى دانشمندان اشكالاتى وارد كرده‌اند كه ياخته‌هاى اوليه چگونه از دام اشعهء كيهان و اتمسفر هوا كه سنگ‌هاى آسمانى را ذوب مىكند ، مىتوانند رها شده و عبور نمايند .\r\nرئيس آكادمى علوم نيويورك مىنويسد : بعضى مىگويند : جرثومهء حيات از يكى از سيّارات گريخته و پس از آن‌كه در طول قرون متمادى در جوّ هوا سرگردان بوده است ، بالاخره بر روى كرهء ارض فرود آمده است .\r\nكرسى موريسن مىگويد : « اين عقيده نمىتواند قابل قبول باشد ، زيرا جرثومهء حيات ، محال است در برودت مطلق فضا زنده بماند و تازه به فرض آن هم كه از اين مرحله جان سالم به در برد ، اشعهء كيهانى قوى كه در فضا پراكنده است ، آن را تلف خواهد كرد . اگر باز از اين مرحله گذشته باشد ، آن وقت بايد برحسب تصادف در نقطهء بسيار مساعدى مثل اعماق درياها كه شرايط عديدهء در آن‌جا با هم جمع شده و محيط مناسبى فراهم آورده است ، فرود آمده باشد تا قادر به ادامهء زيست شده و موجودات زمينى را به وجود آورده باشد . بعد از همه اين مشكلات ، تازه . . . اين سؤال پيش مىآيد كه اصل حيات چيست و در سيارات ديگر چگونه پديد آمده است ؟ » . « 1 »\r\n\r\n\r\n","description":"","footnote":"\r\n( 1 ) . چه مىدانم ؟ بنياد انواع ، ص 14 . .\r\n","page_name":" 158 ","page_number":158},
  {"content":"\r\n\r\nتحقيقات دانشمندان به خصوص پاستور ، ميكرب‌شناس فرانسوى ، فرضيهء خود به خودى پديدهء حيات را سركوب كرد ولى ديگر دانشمندان به جست و جو و تلاش علمى خود ادامه دادند تا مگر فرضيهء معقولى را براى حل معماى حيات به دست آورند . در پرتو اين تحقيقات ، فرضيهء سابق مجدداً رونق يافت و گفتند كرهء زمين در آغاز كار ، اوضاع و شرايط مساعدى داشته كه پيدايش موجود زنده را به طور خودكار ميسّر مىساخته است . « 1 » دانشمندان مىكوشند تا قرائن و شواهدى از طريق مسائل فيزيك و شيمى براى اثبات اين تئورى به دست آورند .\r\nدر هر صورت با تبديل اين نظريه به قانون علمى ، باز هم عقيدهء الهيون محكم‌تر مىشود ، چرا كه حيات كليهء موجودات زنده و نظامات حكيمانه‌اى كه در هر يك از آن‌ها است ، با محاسبه دقيق و اندازه‌گيرى صحيح به وسيلهء عقل خلّاق جهان انجام شده است . به قول پير روسو : « مسئلهء حيات در كرهء زمين از نظر علمى مراحل متعددى دارد ؛ به هم آميختن مواد آلى و تشكيل مولكول‌هاى شيميايى ، قدرت تغذيه و رشد ، تفكيك گروه‌هاى سلولى نباتى از حيوانى ، وابستگى جهان نبات با حيوان در ادامه زندگى ، سرمايه‌هاى غريزى در جهان حيوان و ديگر مسائل حيات هر يك جداگانه قابل بحث است » . « 2 » آن‌چه ماديون و الهيون بر آن اتفاق‌نظر دارند ، به وجود آمدن موجودات زنده از مواد بىجان است . ماديون گمان دارند كه تركيب مواد بىجان و فعل و انفعالات خاص آن ، يك نوع تكامل قهرى و بدون نظم و حساب است كه در طبيعت به صورت تصادف رخ مىدهد ؛ ولى الهيون مىگويند آميزش و تركيب عناصر مرده ، ساخته شدن مولكول‌ها و پيدايش موجود زنده با تمام كشش‌هاى طبيعى ، يك تكامل منظم و حساب شده است كه طبق قوانين الهى صورت مىگيرد . تفاوت شرايط اوليهء زمين با وضعيت كنونى آن و تكامل قهرى ، دردى را از ماديون دوا نمىكند ، زيرا آيا تكامل جز حركت ماده و به فعليت رسيدن استعدادهاى\r\n\r\n\r\n","description":"","footnote":"\r\n( 1 ) . همان . .\r\n( 2 ) . پير روسو ، تاريخ علوم ، ترجمهء حسن صفارى ، ص 615 . .\r\n","page_name":" 159 ","page_number":159},
  {"content":"\r\n\r\nنهفتهء آن ، چيز ديگرى است ؟ مگر با تكامل مىشود چيزى را كه در نهاد عناصر مادى نيست به وجود آورد ؟ از قديم گفته‌اند : فاقد شىء معطى شىء نمىشود ؛ وقتى مايهء حيات در تك‌تك عناصر عالم نباشد طبيعتاً با درهم آميختن آن‌ها نيز حيات پديد نمىآيد ؛ اين سخن به مثابهء آن است كه از مرده زنده توليد شود . بايد گفت وقتى اندام يك سلول يا يك جنين طبق نظم طراح آفرينش مساعد شد خالقى كه عين حيات است ، پرتوى از زندگى را به آن‌ها افاضه مىكند و گرنه ، ماده ، حيات ندارد تا به ديگرى افاضه كند .\r\n ذات نايافته از هستىبخش * كى تواند كه شود هستىبخش\r\nخشك ابرى كه بود زاب تهى * كى شود بر صفت آب دهى \r\nاز سوى ديگر ، محال است موجود زنده خود به خود به وجود بيايد ؛ همان‌گونه كه از هيچ و « عدم » نيز نمىتواند چيزى وجود پيدا كند . قرآن به اين اصل عقلى اشاره مىكند و به صورت استفهام انكارى مىفرمايد :\r\n « أَمْ خُلِقُوا مِنْ غَيْرِ شَيْءٍ أَمْ هُمُ الْخالِقُونَ » ؛  « 1 »\r\nآيا انسان‌ها از هيچ به وجود آمده‌اند يا خود خالق خويشتن مىباشند .\r\nاستفهام انكارى است ؛ يعنى هيچ يك از اين دو امكان ندارد .\r\nماديون گمان مىكنند اگر روزى فرضيهء « حيات خودبه‌خودى » روشن شود ، منطق الهيون ضربه خواهد خورد ؛ در صورتى كه خداپرستان بر اين باورند كه جهان ، داراى علل و اسباب است و هيچ چيزى ممكن نيست بدون علت ايجاد شود . آنان معتقدند كه خداوند جريان كارها را بر طبق علل و اسباب قرار داده است . « 2 » به فرض اين‌كه قبول كنيم موجودات زنده خودبه خود پديد آمده‌اند ، جاى اين سؤال باقى است كه پس عقل و شعور در موجودات زنده چگونه به وجود آمده است ؟ زيرا طبيعت ، داراى عقل و علم و اراده و شعور نيست و تكامل هم كه همان حركت مواد از مرحلهء استعداد\r\n\r\n\r\n","description":"","footnote":"\r\n( 1 ) . طور ، آيهء 35 . .\r\n( 2 ) . « ابا اللَّه ان يجرى الامور الا باسبابها ؛ خداوند امتناع مىكند از اين‌كه كارها بدون اسباب جارى گردد » . .\r\n","page_name":" 160 ","page_number":160},
  {"content":"\r\n\r\nبه مرحلهء فعليت است ؛ به همين دليل وقتى هستهء زردآلو را بكاريم درخت زردآلو به وجود مىآيد نه درخت انگور و خرما ؛ يعنى آن‌چه در نهادش هست تكامل پيدا مىكند و آن‌چه ندارد ظهور و به روزى هم نخواهد داشت . بنابراين اگر نظم و حساب و قانونى در ميان نباشد ، هر چيزى بايد از هر چيزى پديدار شود ؛ به اين معنا كه مثلًا از تخم گندم ، زعفران و از بذر زعفران ، خرما بايد روييده شود ، و اين امر ممكن نيست . امام صادق عليه السلام به مفضل فرمود : اگر دقت كنى مىفهمى كه بين اعضاى بدن بر اساس مصلحت و حكمت ، تقسيم كار شده و هر عضوى عهده‌دار كارى است كه شايستگى آن را دارد ؛ يعنى چشم براى ديدن ، گوش براى شنيدن ، معده براى هضم غذا ، مغز براى تفكر و . . . به وجود آمده است .\r\nمفضل مىگويد : عرض كردم بعضى معتقدند كه اين كار مربوط به طبيعت است ، امام صادق عليه السلام فرمود : از آنان بپرس آيا طبيعت ، علم و قدرت دارد و كارها را روى حكمت و محاسبه و اراده و اختيار انجام مىدهد ؟ اگر آنان براى طبيعت ، عقل و قدرت قائل شدند ، پس چه چيز در اثبات وجود خدا سدّ راهشان شده است ؛ يعنى آنان به مبدأ دانا و قادر اعتراف دارند اما طبيعت را خدا فرض كرده‌اند و اگر فكر مىكنند طبيعت بدون علم و قدرت و اراده كار مىكند ، پس چرا عمل طبيعت بىشعور اين قدر حساب شده و با علم و حكمت است ؟\r\nبنابراين نتيجه مىگيريم كه ماوراى طبيعت ، طراح حكيمى وجود دارد و چيزى كه آنان طبيعت ناميده‌اند ، سنت و قانونى است كه آفريدگار در مخلوق خود مقرر داشته و او را در مسير خو به راه انداخته است . « 1 » آرى ، موضوع حيات و پديده‌هاى آن به قدرى مرموز و بهت‌آور است كه نمىتوان باور كرد كه اين همه نظم و حساب تنها زادهء طبيعت بىشعور و براساس تصادف و اتفاق كور باشد و ماوراى آن ، حكيمى مقتدر و در ميان نباشد . به قول يكى از دانشمندان : « براى ساختن يك موجود زنده ، نه تنها انواع بىنهايت زياد ، پروتئيدها به مقادير كافى و به\r\n\r\n\r\n","description":"","footnote":"\r\n( 1 ) . بحارالانوار ، ج 2 ، ص 21 . .\r\n","page_name":" 161 ","page_number":161},
  {"content":"\r\n\r\nنسبت‌هاى مخصوصى لازم است ، بلكه ترتيب درست پروتئيدها نيز الزامى است . در اين مورد ، مسئلهء ساختمان آن‌ها به اندازهء تركيب شيميايى حايز اهميت است . ساختمان پرروتيدها به راستى بسيار پيچيده است ، پيچيده‌ترين ماشين‌هايى كه انسان ساخته است ( مانند مغز الكترونى ) در مقايسه با آن‌ها در حكم بازيچه‌اى بيش نيست . . . . كافى است شخص به عظمت اين كار بينديشد تا غير ممكن بودن خلق الساعهء ( خود به خود ) يك جان‌دار بر وى روشن شود » . « 1 » يكى از دانشمندان قرن هجدهم ( آراسم داروين ) مىنويسد : « جهان از مبديى ناچيز به تدريج مدارج كمال را پيموده و با نيروهاى ابتدايى كه در خود داشت ، آن را ساخت و پرداخت . . . چه اگر ما مىتوانستيم نامحدودها را با يكديگر بسنجيم ناچار بوديم اعتراف كنيم كه در پس پردهء اين طول و تفصيل براى انجام يافتن معلومات ، فقط وجود يگانهء نامحدود بسيار عالىترى براى ايجاد همهء علت‌ها و معلول‌ها واجب است . » « 2 »\r\n\r\nآيا بشر مىتواند موجود زنده بسازد ؟\r\nحدود سىسال قبل چند خبر به مضمون ذيل منتشر شد كه توجه جهانيان را به خود معطوف داشت :\r\n« . . . خبرگزارى فرانسه : امروز اعلام شده كه پروفسور دانيل ، يكى از زيست‌شناسان معروف ايتاليا ، توانسته است نطفه مرد و زن را در خارج از رحم مادر تركيب كرده و جنين به وجود آورد و آن را به طور مصنوعى پرورش دهد . . . جنين در مدت 25 روز شكل لازم را به خود گرفته و آزمايش در روز 29 عمداً متوقف گرديد . . . ؛ زيرا احتمال داشت از پرورش اين جنين غولى به وجود آيد ، و رشد بعدى جنين غيرطبيعى شود » . « 3 »\r\n\r\n\r\n","description":"","footnote":"\r\n( 1 ) . شناخت حيات ، ص 11 . .\r\n( 2 ) . دانستنىهاى جهان علم ، ص 17 . .\r\n( 3 ) . روزنامهء اطلاعات ، شمارهء 1041 . .\r\n","page_name":" 162 ","page_number":162},
  {"content":"\r\n\r\nبه نوشتهء خطيب فرزانه ، مرحوم فلسفى : « عمل دانشمند ايتاليايى با سر و صداى عجيبى منعكس گرديد و با عباراتى از قبيل بشر به ساختن انسان دست يافت ، بشر موجود زنده آفريد ، به زودى بشر لابراتوارى [ آزمايشگاهى 
  ] پا به عرصهء اجتماع مىگذارد ، در جرايد و زبان مردم شايع شد . بعضى از جوان‌ها به وسيلهء نامه و تلفن همواره مىپرسيدند : آيا با عمل پروفسور ايتاليايى باز هم مىتوان گفت : منحصراً خداوند خالق بشر است ؟ » . « 1 » پاسخ سؤال‌ها روشن است ؛ اگر بشر از طريق علمى ، مقدار حرارت بال مرغ را كشف كرده و درجهء حرارت بدن آن را به ماشين تبديل كند ، آيا معناى آن اين است كه ماشين ، آفرينندهء جوجه است ؟ ! امروز بشر ممكن است تخم‌مرغى بسازد كه قابل خوردن باشد ولى تخم‌مرغى كه حاوى سلول نسل باشد ، نساخته و نمىتواند بسازد ، آن زمان هم پروفسور ايتاليايى نطفهء زن و مرد را گرفته و در لابراتوار ، شرايط رحم مادر را فراهم ساخته و كار ارزنده و مهمى انجام داده ، ولى نتوانسته اسپرم و تخمك توليد كند كه با هم تلقيح كرده سپس پرورش داده باشد . اگر ماشين جوجه كشى آفرينندهء جوجه باشد ، اين پروفسور هم خالق بشر است ؛ مضافاً اين‌كه ثمره اين تلاش علمى ، به وجود آمدن غول بدون شاخ و دم بوده است نه انسان ؟\r\nوانگهى اگر بشر توانايى ساختن داشت ، عناصر اوليهء انسان‌سازى را خلق مىكرد نه اين‌كه از عناصر موجود ، موادى را با هم تركيب كرده و پديده‌اى نو بسازد . يقينى است كه بشر امروز از ساختن يك سلول زنده عاجز است تا چه رسد به يك موجود زنده . قرآن مىفرمايد :\r\n « إِنَّ الَّذِينَ تَدْعُونَ مِنْ دُونِ اللَّهِ لَنْ يَخْلُقُوا ذُباباً وَ لَوِ اجْتَمَعُوا لَهُ . . . » ؛  « 2 »\r\nكسانى كه غير خدا را مىخوانند هرگز نمىتوانند مگسى خلق كنند ، اگرچه تمام نيروهاى خود را بسيج نمايند .\r\n\r\n\r\n","description":"","footnote":"\r\n( 1 ) . محمدتقى فلسفى ، كودك از نظر وراثت ، ص 280 . .\r\n( 2 ) . حج ، آيهء 73 . .\r\n","page_name":" 163 ","page_number":163},
  {"content":"\r\n\r\nآفرينش مگس غير از ساختن يك سلول است ، زيرا مگس ، عشق ، كينه ، عاطفه ، خشم ، لجاجت ، همسر ، و دوست و دشمن را مىشناسد و مىداند چگونه تغذيه كند و از كجا غذاى خود را تهيه نمايد .\r\nخبرگزارى فرانسه در همان زمان گفت : « خبر ايجاد سلول مصنوعى را با احتياط بايد تلقى كرد . . . براى ساختن سلول زنده ، دو راه مىتوان پيش‌بينى كرد : يكى به كمك عناصر بيوپوژيكى ياخته‌هاى ديگر كه در اين صورت نوعى پيوند ياخته با ياخته انجام مىگيرد . . .\r\nكار پروفسور دانيل هم به طورى كه از مصاحبهء تلفنى او با راديو لندن برمىآيد ، از اين نوع است ؛ منتها پيچيده‌تر و دقيق‌تر است .\r\nراه دوم : ساختن ياختهء زنده از تركيب عناصر بيوشيمى ساده است كه بسيارى از زيست‌شناسان مىگويند خلق زندگى از راه تركيب عناصر شيميايى سازندهء سلول ، هنوز در شرايط كنونى غيرممكن است » . « 1 » گروه تحقيقاتى پروفسور دانيل در مونتاژ اجزاى چند سلول و ايجاد يك سلول چهارم كه پيوند ياخته به ياخته است اگر با موفقيت هم توأم گردد ، دليل بر آن نيست كه آنان حيات و زندگى آفريده‌اند ، بلكه از مخلوق زندهء خداوند متعال استفادهء تازه كرده‌اند و از تركيب آن‌ها معجونى ساخته‌اند .\r\nراه سوم : تقليد كردن از طبيعت است ؛ يعنى مواد مرده و بىجان را با اصول علمى ، شبيه عناصر شيميايى سازندهء سلول ، تركيب كرده به اين اميد كه موجود زنده بسازند ؛ گرچه مىگويند امكان‌پذير نيست ولى اگر روزى بشر چنين عمل حيرت‌انگيزى را انجام دهد ، نه تنها منطق خداپرستان لطمه نمىخورد بلكه مؤيّد راه خداشناسى است ، زيرا از نظم و محاسبهء دقيق و حكيمانهء جهان استفاده شده است ؛ يعنى همان كارى كه طبيعت به گونهء جبرى و بر اساس سنن حاكم بر ماده انجام مىدهد .\r\n\r\n\r\n","description":"","footnote":"\r\n( 1 ) . روزنامهء كيهان ، شمارهء 8198 . .\r\n","page_name":" 164 ","page_number":164},
  {"content":"\r\n\r\nدانشمندان نيز پس از مطالعهء بسيار و آزمايش‌هاى خسته كنندهء بىشمار راه تقليد از طبيعت را يافته‌اند . اين عمل ، عين توحيد و باعث تقويت ايمان خواهد بود ، چرا كه به موجب آيهء قرآن :  « لَكُمْ ما فِي الْأَرْضِ جَمِيعاً . . . »  هر گونه تصرف و استفادهء مفيد از آن‌چه كه در زمين است ، براى بشر آزاد است .\r\nقرآن در آيه‌اى ديگر مىفرمايد :\r\n « أَ لَمْ تَرَ أَنَّ اللَّهَ سَخَّرَ لَكُمْ ما فِي الْأَرْضِ . . . » ؛  « 1 »\r\nآيا نديدى كه خدا رام كرد از براى شما آن‌چه در زمين است . « 2 » تسخير در لغت به معناى رام و مقهور كردن و سپس با قهر و غلبه در راه هدف سوق دادن است .\r\nبدون ترديد تسخير هر يك از مظاهر طبيعت و راندن آن بر طبق اميال نفسانى ، نياز به علم و دانش و ابزارهاى مناسب آن دارد . بشر با آگاهى و ابزار علمى مىتواند معادن را استخراج و برق را تسخير كند . با كشتى ، درياها را بشكافد و يا هواپيما به آسمان صعود كند . قرآن مىفرمايد :\r\n « يا مَعْشَرَ الْجِنِّ وَ الْإِنْسِ إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَ الْأَرْضِ فَانْفُذُوا لا تَنْفُذُونَ إِلَّا بِسُلْطانٍ » ؛  « 3 »\r\nاى گروه جنيان و انسان‌ها ! اگر توانايى داشتيد بر اين‌كه به كرات آسمانى و اقطار زمين نفوذ و سلطه پيدا كنيد حتماً چنين كارى را انجام دهيد ، ولى بدانيد كه فقط با قدرت علم و ايمان مىتوانيد بر تمام زواياى آسمان و زمين سلطه پيدا كنيد .\r\nبنابراين ، انسان و جنيان هر گونه تصرفى كه به سود تكامل و سعادت آنان باشد مىتوانند در سراسر گيتى انجام دهند . يكى از آن‌ها ساختن موجود زنده است . اگر بشر\r\n\r\n\r\n","description":"","footnote":"\r\n( 1 ) . حج ، آيهء 65 . .\r\n( 2 ) . مفردات راغب ، مادهء سخر . .\r\n( 3 ) . الرحمن ، آيهء 33 . .\r\n","page_name":" 165 ","page_number":165},
  {"content":"\r\n\r\nبتواند مرغ و خروس و گوسفند و گاو و اسب و قاطر از مجراى غيرطبيعى يا از طريق سلول آن‌ها بسازد ، مىتواند بسيارى از مشكلات خود را بر طرف كند . و اين امر نه تنها اشكالى ندارد بلكه پى بردن به قوانين ثابت و مقررات حكيمانه در جهان ، كليد بهزيستى و خوش‌بختى انسان است . و اگر بتواند در آزمايشگاه‌ها ملكول زنده به وجود آورد ، مفهومش اين است كه بشر بر اثر ترقى علم و تعقل زياد ، كتاب مقدس خلقت را خوب مطالعه كرده و در كشف رموز و اسرار الهى به پيروزىهاى عظيمى نايل آمده است .\r\nيكى از دانشمندان حيات‌شناس به مناسبت صدمين سالگرد رحلت داروين مىنويسد :\r\n« تا هزار سال ديگر انسان به راز حيات و زندگى پى خواهد برد ، ولى اين امر دليل آن نيست كه انسان خواهد توانست مگس يا حشره ديگر و يا حتى سلول زنده بسازد » . « 1 » اين نوشته از نظر حيات‌شناسى به منزله يك اعلاميه جهانى تلقى گرديد و عجز و ناتوانى بشر را به اثبات رسانيد . حضرت على عليه السلام در چهارده قرن قبل مىفرمايد : اگر تمام موجودات زنده جهان از پرندگان ، چهارپايان و ساير حيوانات و تمام امت‌هاى بىسواد و باسواد دست به دست هم بدهند كه پشه‌اى به وجود آورند ، ما قَدَرْت على احداثِها ولا عرفْت كيف السبيلُ على ايجادها و لتحيّرتْ عقولها فى علم ذلك ؛ قدرت پيدا نخواهند كرد يك پشه‌اى به وجود بياورند بلكه راه به وجود آوردن آن را نيز نمىشناسند . اگر آدميان روزگارى به چنين كارى دست يازند ، عقل‌هاى آنان مبهوت و مضطرب مىشود و نيروهاى ذخيره‌شان به تدريج از دست رفته ، پايان مىپذيرد و از راهى كه رفته‌اند خسته و بىحاصل و غم‌زده برمىگردند ؛ در حالى كه از شكست خود مطلع و به ناتوانى خويش از آفريدن پشه معترف مىباشند . « 2 » نظير جنجالى كه ماديّون دربارهء كار پروفسور ايتاليايى ( دانيل ) به راه انداختند ، به هنگام فرضيهء داروين نيز به وجود آوردند ؛ به اين معنا كه گمان كردند با اين تئورى در\r\n\r\n\r\n","description":"","footnote":"\r\n( 1 ) . روزنامهء اطلاعات ، شمارهء 10160 . .\r\n( 2 ) . نهج البلاغه ، خطبهء 186 . .\r\n","page_name":" 166 ","page_number":166},
  {"content":"\r\n\r\nمنطق خداپرستان تشكيك وارد شد ، ولى خوش‌بختانه داروين آب پاكى را روى دست منكران پروردگار ريخت و به اين غوغاسالارى چنين پاسخ داد :\r\n« عقل رشيد و فكر سليم كم‌ترين شبهه‌اى ندارد كه محال است اين جهان پهناور با اين همه آيات روشن و شواهد متقن ، با اين همه نفوس ناطقه و عقول مفكره در اثر تصادف و اتفاق كور و نادان به وجود آمده باشد ، زيرا تصادف نابينا و بىشعور قادر نيست نظام منظم به وجود آورد و سازمان حكيمانه‌اى بيافريند . به نظر من اين بزرگترين برهان بر وجود خداوند است . من از براهين ديگرى كه مىتواند خداوند جهان را اثبات نمايد بحث نمىكنم ، زيرا ممكن است تنها همين برهان ، بسيارى از اهل فضل و تحقيق را قانع نمايد » . « 1 » انيشتاين مىنويسد : « به دشوارى مىتوانيد كسى را پيدا كنيد كه در بين افكار علمى و عميق داراى احساسات مذهبى خاص خود نباشد ، اما آن مذهب با مذهب مردم ساده‌لوح تفاوت دارد ؛ حس مذهبى او غالباً به صورت يك حيرت مجذوبانه در مقابل هم‌آهنگى قوانين طبيعى است كه اين هم‌آهنگى ، حكايت از يك عقل داراى عظمتى مىنمايد كه با مقايسهء آن ، تمام تفكرات و اعمال وجود انسانى ، يك انعكاس كاملًا ناچيزى مىباشد . » « 2 » پس از آن‌كه پاستور از جهان ناشناختهء ميكروب پرده برداشت ، از او پرسيدند . « اكنون در اصول ديانت چه عقيده دارى ؟ گفت : عقيده من به ديانت از حال قبلى من افزون‌تر شده است » . « 3 » نابسامانىهاى علم‌زدگان و روشن فكر نمايان غربى و مقلدان آنان تا حدودى نشأت گرفته از نگرش انحرافى انجيل تحريف شده است ؛ آن‌جا كه مىگويد : مقصود از شجرهء ممنوعه ، درخت علم و معرفت است و چون حضرت آدم به درخت علم و معرفت نزديك شد از بهشت اخراج گرديد ، زيرا دين با علم تضاد دارد . در صورتى كه اسلام شجرهء منهيه را\r\n\r\n\r\n","description":"","footnote":"\r\n( 1 ) . اصل الانواع ، ص 26 . .\r\n( 2 ) . محمدتقى جعفرى ، ارتباط انسان و جهان ، ج 1 ، ص 69 . .\r\n( 3 ) . همان ، ص 219 . .\r\n","page_name":" 167 ","page_number":167},
  {"content":"\r\n\r\nدرخت جهل و نادانى مىداند و اگر از حسد و حرص هم سخن به ميان آمده چون در تحليل نهايى به جهل برمىگردد ، اين‌گونه برداشت انحرافى موجب شده كه هرگاه بشر يك گام شگفت‌انگيز و يا فرضيه‌اى عرضه بدارد ، منكران خدا و علم‌زدگان ، تهاجمى را عليه مذهب آغاز كنند . اگر موشك قاره‌پيما و يا سفينه‌اى به فضا پرتاب شود ، فرياد برمىآورند كه منطق دين از ميان رفت ، چون سفينه با خدا تصادف نكرد . اگر جنين هم در آزمايشگاه پرورش داده شود ، مىگويند : پس خدا خالق جهان و انسان نيست .\r\n هر دم از اين باغ برى مىرسد * تازه‌تر از تازه‌ترى مىرسد \r\nكشفيات علمى نه تنها سد راهى در برابر آفريدگار ايجاد نكرده بلكه بزرگ‌ترين خدمت را به مذهب كرده است . اگر فرعون از موسى عليه السلام مىپرسد :\r\n « . . . فَمَنْ رَبُّكُما يا مُوسى . . . » ؛  « 1 »\r\nاى موسى ! پروردگار تو كيست ؟\r\nموسى نيز در پاسخ مىگويد :\r\n « . . . رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى » .  « 2 »\r\nپروردگار من حكيمى است كه لباس هستى بر اندام موجودات پوشانيده و تمام ابزار و لوازم حيات را به آن‌ها افاضه كرده و از همه عجيب‌تر ، راه بهره‌بردارى از لوازم و ابزارها را نيز به آن‌ها عنايت كرده خداوند حكيم براى ادامهء حيات به هر حيوانى ابزارهاى مناسب با محيط زندگى را عنايت كرده است ؛ به شير چنگالى درنده ، به گوسفند علف‌خوار دندانى برنده ، به پشه خرطومى زننده و مكنده ، به عنكبوت تارهاى محكم و بافنده به لاش‌خور چنگالى تيز و گيرنده ، يكى را قدرت دويدن ، ديگرى را نيروى پريدن و برخى را قدرت خزيدن و گروهى را قدرت دريدن ، اعطا كرده است .\r\n دهنده‌اى كه به گُل نكهت و به گِل جان داد * به هر كه هرچه سزا يد حكمتش ، آن داد \r\n\r\n\r\n","description":"","footnote":"\r\n( 1 ) طه ، آيهء 49 .\r\n( 2 ) همان ، آيه 50 .\r\n","page_name":" 168 ","page_number":168},
  {"content":"\r\n\r\nعلىرغم پندار بعضى از اربابان كليسا ، پيش‌رفت‌هاى علمى ، دين را با نگاه عميق‌ترى به بشر مىشناساند . دكتر كارل ، برندهء جايزه نوبل ، كسى كه موفق شد قلب جوجهء نارسيده را به مدت سىسال در « انيستيتوى كفلر » در نيويورك حفظ كند . « 1 » وى دربارهء حيات سلول‌ها در خارج از بدن تحقيقات گسترده و عميقى انجام داده كه با مطالعهء آن ، انسان خردمند به عظمت آفرينندهء سلول پى مىبرد كه چگونه اين بافت بسيار كوچك و ناچيز از پرتو هدايت طبيعى خداوند متعال برخوردار مىباشد و با شعور خاصى خواص مربوط به خود را حفظ كرده ، و منتقل مىكنند ؟\r\n« سلول‌ها حتى در ميان تودهء بىشمار خود به شكل بافت يا عضو باز ، خاطره وحدت اصلى خود را از ياد نمىبرند و از پيش وظايفى را كه بايد بعدها در مجموعه بدن عهده‌دار شوند ، مىدانند . در تجارب آزمايشگاهى اگر سلول‌هاى بافت پوششى را چند ماه در خارج بدن نگه‌دارى كنند ، زياد مىشوند ولى هميشه پهلوى هم مثل موزائيك - يعنى به همان شكلى كه در بدن مىبينيم - قرار مىگيرند . هم‌چنين گلبول‌هاى سفيد زنده در خارج بدن ، ميكروب‌ها و گلبول‌هاى قرمز خارجى را مىخورند ؛ در حالى كه بدنى در ميان نيست تا آن را از هجوم اين عوامل زيان‌بخش مصون بدارند » . « 2 » از خصايص عوامل زنده ، يكى اين است كه فطرتاً وظيفهء خود را مىشناسند ؛ سلول‌ها در خارج از بدن مىتوانند تشكيلات بافت مخصوص خود را تهيه كنند بدون اين‌كه در اين راه هادى و هدفى داشته باشند .\r\nآثار قدرت و شاهكارهاى حكمت در تمام پديده‌ها و آيات الهى نمايان است ، اما چشم حقيقت بين بايد تا مشاهده كند .\r\n آفرينش همه تنبيه خداوند دل است * دل ندارد كه ندارد به خداوند اقرار\r\nاين همه نقش عجب بر در و ديوار وجود * هر كه فكرت نكند نقش بود بر ديوار \r\n\r\n\r\n","description":"","footnote":"\r\n( 1 ) . پير روسو ، همان ، ص 706 . .\r\n( 2 ) . دكتر آلكسيس كارل ، انسان موجود ناشناخته ، ص 102 . .\r\n","page_name":" 169 ","page_number":169},
  {"content":"\r\n\r\n كوه و دريا و درختان همه در تسبيحند * نه همه مستمعان فهم كنند اين اسرار \r\n« سعدى »\r\nدربارهء حشرهء آموفيل نوشته‌اند كه علف‌خوار است و كرم نمىخورد ولى چون بچه‌هاى او در آغاز محتاج به خوراك هستند « به اين جهت ( حشره آموفيل ) كرم‌ها را نيش مىزند و با زهر مخصوص خود آن‌ها را فلج و بىحس مىكند ، ولى نمىكشد تا وقتى تخم‌هاى حشره به عرصه حيات برسند و بتوانند از اين كرم‌ها تغذيه كنند ، آموفيل مىداند اگر كرم پيش از آن‌كه تخم‌ها و بچه‌هاى او به عرصه برسند كشته شود ، متعفن گرديده و به كار تغذيه آن‌ها نخواهد خورد » . « 1 »\r\n\r\nرشد سريع مواليد حيوان\r\nحيوانات بدون اين‌كه راهنمايى داشته باشند ، به مقتضاى غريزه دشمن را مىشناسند در صورتى كه بچه‌هاى انسان ، نيازمند تعليم و ارشادند . حيوان از كم و كيف غذاى خود آگاه است اما كودك ممكن است خاك بخورد و مارزهرآگين را به جاى پستان مادر بمكد .\r\nگربهء ماده بدون مراجعه به زايشگاه چند قلو مىزايد ، ولى انسان براى زايمان بايد در بيمارستان بخوابد . آيا هرگز شنيده‌ايد بچه گربه‌اى در استخر غرق شده باشد ؟ آيا شنيده‌ايد كه كره اسبى به دريا افتاده باشد ؟ اما نوجوانان بسيارى در آب غرق شده‌اند . البته در انسان‌ها استعدادهاى فوق‌العاده‌اى وجود دارد كه او را از حيوانات ممتاز مىسازد ؛ مانند عقل ، اراده و اختيار كه در ماده و طبيعت نشانى از آن‌ها نيست و اين هم نشأت يافته از عقل و ارادهء مطلق جهان است . نفس انسان ، مجمع تمام كمالات و نيروها است . به فرمايش حضرت على عليه السلام : انسان داراى چهار نفس است :\r\nاول ، نفس نباتى كه خاصيتش رشد و نمو است ؛\r\n\r\n\r\n","description":"","footnote":"\r\n( 1 ) . آخرين تحول ، ص 74 . .\r\n","page_name":" 170 ","page_number":170},
  {"content":"\r\n\r\nدوم ، نفس حيوانى كه داراى ادراك و احساس است ؛\r\nسوم ، نفس ناطقهء قدسى كه همان عقل است ؛\r\nچهارم ، نفس ملكوتى كه جان انسانى است و در قرآن به « و نفخت فيه من روحى » تعبير شده است .\r\nعقل است كه خدا را اثبات مىكند و روح است كه براى لقاى حق آماده مىشود و تا انسان به خلّاق جهان نرسد آرامش پيدا نمىكند . اين‌كه مىبينيم بشر از قدرت و ثروت سير نمىشود ، اين‌كه مشاهده مىكنيم انسان طالب علم مطلق ، حيات مطلق و كمال مطلق است و همواره تلاش مىكند به آن برسد ، اين احساس متعالى و خداگرايى و عشق به معبود واقعى به نفس ملكوتى برمىگردد ؛ همان نفسى كه پيوسته از فراق يار و معبود ايده‌آل مىنالد و به وصل او مشتاق است و به تعبير مولوى همان ناله‌اى است كه از نى و روح قدسى برمىخيزد .\r\n بشنو از نى چون حكايت مىكند * از جدايىها شكايت مىكند\r\nكز نيستان تا مرا ببريده‌اند * از نفيرم مرد و زن ناليده‌اند\r\nسينه خواهم شرحه شرحه از فراق * تا بگويم شرح دردِ اشتياق\r\nهر كسى از ظن خود شد يار من * از درون من نجست اسرار من\r\nسرّ من از نالهء من دور نيست * ليك چشم و گوش را آن نور نيست\r\nهر كسى كو دور ماند از اصل خويش * باز جويد روزگار وصل خويش \r\n« مولوى »\r\n\r\nخلاصهء مطلب\r\nعلت پيدايش حيات و پديده‌هاى زنده ، ناشناخته مانده و تاكنون توجيه معقول و علمى درستى در حل اين معما ارائه نشده است و آن‌چه دانشمندان گفته‌اند از محدودهء تئورى فراتر نيست ، چرا كه حقيقت حيات و مرگ بر بشر پوشيده است . از اين رو تمام توجيه‌ها و تفسيرهاى نظريه‌پردازان به بن‌بست رسيده و راه به جايى نبرده‌اند .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n در اين ورطه ، كشتى فرو شد هزار * يكى تخته‌اى بر نيامد كنار \r\nحيات ، حقيقتى است كه در صورت مساعدت تركيبات مادى و جمع شرايط ، بر پيكرهء ماده مىتابد ، زيرا عناصر مادى به اعتراف ماديون و الهيون فاقد حيات و شعور است . چيزى كه در كمون ذات خود حيات و شعور ندارد چگونه مىتواند توليد كننده باشد .\r\nبر اين اساس دانشمندان منصف و حقيقت‌جو ضمن اعلام عجز از چگونگى پيدايش موجودات زنده اعتراف كرده‌اند كه بايد حيات و شعور از منبع و كانون هستى مطلق و خداى حىّ لايموت افاضه شود .  « وَ الْأَرْضِ يُحْيِي وَ يُمِيتُ وَ هُوَ عَلى كُلِّ شَيْءٍ قَدِيرٌ » . \r\nدوم آن‌چه بشر تاكنون به آن دست يافته ، آثار و خواص موجودات زنده است و به اصطلاح فيلسوفان غربى و پوزيتيويسم ، « 1 » شعاع قدرت علمى بشر در حد كشف خواص و « فنومن » ها است و هنوز به ذات حيات و « نومن‌ها » دست نيافته است .\r\nبنابراين چگونه مىتواند راز حيات را كشف كند . ناگزير بايد دست به توجيه‌هاى نامعقول بزند و بگويد كه پديدهء حيات به صورت « خودبه‌خودى » يا به شكل تصادفى و يا در سايهء تكامل تدريجى از متن طبيعت برخاسته است . و حال آنكه دانايان حقيقى خاضعانه اعتراف دارند كه طراح حكيم جهان ، به تدريج پديدهء و موجودات زنده را مطابق نظم و حساب آفريده و اين آفريدن همواره ادامه دارد .\r\nسوم : يكى از برجسته‌ترين آثار حيات در موجودات زنده ، شعور مرموز و نيروى ابتكار و خلاقيت است ؛ به ويژه انسان كه داراى قدرت انديشه و اراده نيز هست . با توجه به اين‌كه در نهاد عناصر مادى ، عقل و اراده نيست ، چگونه دست به ابتكارات بديع مىزنند ؛ لانه را در محفوظترين نقطه‌ها قرار مىدهند ، عضو قطع شده را ترميم مىنمايند ، مرغ سقّا ، آب را به\r\n\r\n\r\n","description":"","footnote":"\r\n( 1 ) . پوزيتيويسم يك مكتب تجربى افراطى است كه اگوست كُنت فرانسوى كه به پدر جامعه‌شناسى ملقب است ، آن‌را در اوايل قرن نوزدهم ميلادى بنياد نهاد كه اساس آن را اكتفا به داده‌هاى بىواسطهء حواس تشكيل مىداد و از يك نظر ، نقطه مقابل ايده‌آليسم به شمار مىرفت . .\r\n","page_name":" 172 ","page_number":172},
  {"content":"\r\n\r\nسرزمين‌هاى كوير به حيوانات تشنه مىرساند و چلچله با انداختن خارخسك در دهان مار او را مىكشد و جوجه‌ها را نجات مىدهد .\r\nچهارم . اگر روزى بشر بتواند موجود زنده بسازد ، باز هم خالق نخواهد بود ، زيرا عناصر بسيط را مطابق نظم طبيعى تركيب كرده و سلول ساخته و سلول‌هاى خلق شده را كنار هم چيده و موجود زنده به وجود آورده است . ولى اگر كسى بتواند عناصر اوليه را بسازد مىتواند كار خدايى كند ، اما ساختن يك معجون از مواد موجود جهان ، كار خدايى نمىباشد ؛ گو اين‌كه محال است بشر بتواند موجود زنده بسازد و يا مگس و پشه‌اى را به وجود آورد ، زيرا قرآن مىفرمايد :\r\n « إِنَّ الَّذِينَ تَدْعُونَ مِنْ دُونِ اللَّهِ لَنْ يَخْلُقُوا ذُباباً وَ لَوِ اجْتَمَعُوا لَهُ . . . » ؛  « 1 »\r\nآنان كه غير خدا را مىخوانند هرگز نمىتوانند مگسى را بيافريند و اگرچه براى ساختن آن اجتماع كنند . . . .\r\nبنابراين مسئله حيات و پديده‌هاى زنده و غرايزى كه در نهاد آن‌ها به وديعت نهاده شده ، يكى از دلايل برجستهء وجود خلاق حكيم و زنده است و به واقع او است كه زنده مىكند و مىميراند ، او است كه به موجودات شعور لازم را داده و به راه مستقيم هدايتشان كرده است .\r\nخلاصه اين كه هر انسانى در آيات خلقت بينديشد و در زندگى موجودات زنده مطالعه نمايد ، جز تسليم و خضوع چارهء ديگرى نخواهد داشت و فرياد خواهد زد .\r\n « رَبَّنا إِنَّنا سَمِعْنا مُنادِياً يُنادِي لِلْإِيمانِ أَنْ آمِنُوا بِرَبِّكُمْ فَآمَنَّا . . . » .  « 2 »\r\nبرگرديم به بحث علامه شهيد ، كه سخن دوست بهتر است .\r\n\r\nراه عقل يا راه استدلال و فلسفه\r\nاين راه هرچند دشوارترين راه‌هاست اما از يك نظر كامل‌ترين آن‌هاست . هريك\r\n\r\n\r\n","description":"","footnote":"\r\n( 1 ) . حج ، آيهء 73 . .\r\n( 2 ) . آل عمران ، آيهء 193 . .\r\n","page_name":" 173 ","page_number":173},
  {"content":"\r\n\r\nاز راه‌هاى سه‌گانه ( قلبى ، علمى ، عقلى ) از يك نظر رجحان دارد . راه دل و فطرت از نظر شخصى كامل‌ترين راه‌هاست ؛ يعنى براى هر فرد ، بهتر و لذت‌بخش‌تر و مؤثرتر اين است كه از راه دل به خداوند راه بيابد . هم‌چنان‌كه قبلًا اشاره شد آن نقطهء اصلى كه راه اهل عرفان را از راه فلاسفه جدا مىكند همين نقطه است . عرفا معتقدند كه دل و احساسات فطرى قلب را بايد تقويت كرد و پرورش داد و موانع آن را از ميان برد تا معرفت شهودى حاصل شود . اما فلاسفه و متكلمين مىخواهند از طريق عقل و استدلال به خدا راه يابند . بديهى است كه اين دو راه مانعة الجمع نيستند . بعضى از اكابر ، هم سلوك عقلى كرده‌اند و هم سلوك قلبى . به عقيدهء صدرالمتألهين لزوماً بايد سلوك عقلى و سلوك قلبى با يك‌ديگر توأم گردند .\r\nبه‌هرحال از جنبهء فردى و شخصى قطعاً راه اهل دل كامل‌تر است ولى شخصى است ، يعنى نمىتوان آن را به‌صورت يك علم قابل تعليم و تعلم براى عموم درآورد .\r\nهركس از آن راه مىرود خود باخبر مىشود اما نمىتواند ديگران را آن‌طور كه خود خبردار شده باخبر كند بر خلاف علم و فلسفه كه از طريق تعليم و تعلم ، تمام دريافت‌هاى افراد به يك‌ديگر منتقل مىگردد .\r\nراه مطالعهء حسى و علمى خلقت از نظر سادگى و روشنى و عمومى [ بودن 
  ] بهترين راه‌هاست . استفاده از اين راه نه نيازمند است به قلبى صاف و احساساتى عالى ، و نه به عقلى مجرد و استدلالى و پخته و آشنا به اصول برهانى . اما اين راه فقط ما را به منزل اول مىرساند و بس ؛ يعنى همين‌قدر به ما مىفهماند كه طبيعت ، مسخّر نيرويى ماوراء طبيعى است ، و البته براى شناخت خدا اين اندازه كافى نيست .\r\nتوضيح اين‌كه : مطالعه در آثار خلقت حداكثر اين است كه ما را معتقد مىكند به‌وجود قوهء شاعر و عليم و حكيم و مدبّرى كه طبيعت را مىگرداند و اداره مىكند ، اما آيا آن قوه خداست يعنى واجب‌الوجود است و خود مولود و مصنوع صانع ديگرى نيست ؟ علوم حسى و تجربه‌هاى طبيعى بشر از نفى و اثبات اين مطلب عاجز است .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nوقتى كه اين احتمال آمد ناچار بايد اثبات كنيم فرضاً قوهء مدبر عالم ، خود مصنوع صانعى باشد در نهايت امر بايد منتهى گردد به صانعى كه قائم بالذات و غير مصنوع است ، و اين خود استدلال فلسفى است و بر عهدهء فلسفه است كه آن را اثبات نمايد يا نفى كند . مطالعهء طبيعت قادر به جواب‌گويى به اين پرسش نيست .\r\nبه‌علاوه آن‌چه از نظر معارف الهى ضرورت دارد تنها اين نيست كه جهان تحت ادارهء واجب‌الوجود مدبّر حكيم است ؛ بايد يگانگى او را و اين‌كه بيش از يكى نيست نيز ثابت گردد .\r\nعلاوه بر يگانگى ، خير محض بودن ، وجود صرف و كمال مطلق بودن  « وَ لَهُ الْمَثَلُ الْأَعْلى »  « 1 » به همه چيز بلااستثناء عالم بودن ، و بر همه چيز بلااستثناء قادر بودن ، صفات عين ذات بودن ، و صدها مطلب ديگر كه علم الهى را تشكيل مىدهد و بشر از دانستن آن‌ها بىنياز نيست از راه علوم حسى و مطالعه در مخلوقات ميسر نيست . اگر اين‌ها همه را - از وجوب گرفته تا يگانگى ، علم ، قدرت كامله ، حكمت بالغه ، فيض قديم - از محيط بحث و فكر خود خارج كنيم خدا را به‌صورت يك فرضيهء مجهول كه هزارها مشكلات لاينحل و غير قابل جواب در خود آن فرضيه هست درآورده‌ايم .\r\nخداشناسى و مسائل مربوط به آن تنها از طريق عقل و فلسفه است كه به‌صورت يك علم مثبت نظير روان‌شناسى و گياه‌شناسى و غيره درمىآيد . چقدر اشتباه است كه مىگويند راه مطالعه در خلقت ، ما را از پيمودن راه‌هاى دشوار و پرپيچ‌وخم فلسفى بىنياز مىكند ! و براى اين‌كه سخن خود را معقول جلوه دهند مىگويند قرآن كريم هم فقط از راه تشويق به مطالعهء مخلوقات مردم را به خداشناسى دعوت كرده است . غافل از اين‌كه قرآن كريم مطالعه در آثار خلقت را به عنوان يكى از راه‌ها معرفى كرده است و آن را براى عامهء مردم بهترين وسيله براى اين‌كه بفهمند و بدانند قوهء شاعر و مدبّرى\r\n\r\n\r\n","description":"","footnote":"\r\n( 1 ) . مائده ، آيهء 27 . .\r\n","page_name":" 175 ","page_number":175},
  {"content":"\r\n\r\nبر عالم حكومت مىكند دانسته است . از نظر عامهء مردم ، به واسطهء قصور فهم ، تشكيك در اين‌كه خود آن قوهء مدبر چه حالتى دارد ؟ آيا خود مصنوع است يا نيست ؟\r\nاگر نيست او چه نوع موجودى است كه با همهء موجودات ديگر چنين تفاوتى پيدا كرده است ؟ مطرح نيست . ولى اين‌كه فهم عامهء مردم به مسأله‌اى نرسد دليل نيست كه چنين مسأله‌اى وجود ندارد . هنگامىكه اين مسئله مطرح شود جز فلسفه جواب‌گوى آن نخواهد بود .\r\nبه‌علاوه در گذشته ديديم كه دلالت دو دليل نظم و هدايت هرچند قطع و جزم ايجاد مىكند اما منطقاً احتمال تصادف و اتفاق را نمىتواند نفى كند ولو آن‌كه احتمال آن به‌صورت يك واحد از عددى باشد كه در وهم ما هرگز نگنجد .\r\nاز نظر فلاسفه براى برهان ، مقدماتى لازم است كه ضرورى و دائم و كلى باشد .\r\nبراهين فلسفى و رياضى مبتنى بر مقدماتى است كه به حساب رياضى احتمالات نيز هيچ‌گونه واحدى در جهت خلاف نمىتوان يافت .\r\nنكتهء قابل توجه اين است كه قرآن كريم آثار و مخلوقات را به‌نام « آيات » مىخواند و توجهى كه از اين راه پيدا مىشود « تذكر » و يادآورى مىنامد . قرآن كريم مىخواهد مطالعه در مخلوقات را وسيله‌اى براى تنبه و بيدارى فطرت قرار دهد ؛ يعنى قرآن مطالعه در مخلوقات را تأييدى براى راه فطرت و دل قرار داده است . هدف از سوق دادن به مطالعه در مخلوقات تنبّه و تذكر است نه استدلال و استنتاج .\r\nپس مسئلهء مهم اين است كه آيا واقعاً علم و فنى مجهز به همهء شرايطى كه در يك علم و فن لازم است وجود دارد كه پاسخ‌گوى مسائل مورد نياز بشر در مورد خدا و ماوراء طبيعت باشد يا نه ؟\r\nبگذريم از راه عرفان و سلوك كه آن‌چنان با عمل و ساختن و تكميل نفس بستگى دارد كه بايد گفت عمل است نه علم ، به‌علاوه چنان‌كه گفته شد با طريق عادى قابل تعليم و تعلم نيست و به اصطلاح چشيدنى است نه شنيدنى ؛ آرى بگذريم از اين راه ،\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمطالعهء خلقت يعنى راه علوم حسى و تجربى چنان‌كه گفته شد به هيچ‌وجه قادر نيست جواب‌گوى مسائل مورد نياز بشر در الهيات باشد ، زيرا اين راه همين‌قدر اثبات مىكند كه جهان با نيروى مدبّر قادر و مريدى اداره مىشود اما خود آن قوه چه وضعى دارد ؟ و آيا واجب‌الوجود و قائم بالذات است يا او نيز به نوبهء خود مخلوق يك نيروى ديگرى است ؟ آن نيروى ديگر چه‌طور ؟ آيا در نهايت امر به نيروى قائم بالذات منتهى مىشود يا نه ؟ آيا آن نيرو واحد است يا متعدد ؟ بسيط است يا مركب ؟ از كجا آمده است ؟ ازلى و ابدى است ؟ به همه چيز بلااستثناء عليم و قدير است يا براى علم و قدرت اوحدى هست ؟ به مخلوقات خود نزديك است يا از آن‌ها دور است ؟\r\nمخلوقات در برابر او مختارند يا مجبور ؟ صفاتش مغاير با ذات است يا عين ذات ؟\r\nازلًا و ابداً در كار خلقت و آفرينش است يا خلقتش محدود است به زمان محدود ؟\r\nمستقيماً در كارها دخالت مىكند يا به وسائل و اسباب كار مىكند ؟ آيا در ادارهء جهان اعوان و انصار دارد ؟ ! اين‌ها و يك عده مسائل ديگر است كه خواه ناخواه براى بشر مطرح است و تا اين‌ها راه حل صحيح نداشته باشد مسئلهء خدا و ماوراءالطبيعة يك امر مجهولى بيش نخواهد بود .\r\nاز طرف ديگر مىبينيم قرآن در اين‌گونه مسائل سكوت نكرده است ، اين مسائل و يك سلسله مسائل ديگر را طرح مىكند ، چرا ؟ آيا جز براى درك و فهم و حل مشكل است ؟ قرآن دربارهء خدا و ماوراءالطبيعه چنين مسائلى طرح مىكند :\r\n « لَيْسَ كَمِثْلِهِ شَيْءٌ » ؛  « 1 »\r\nخداوند نظير و مثل و هم‌تايى ندارد .\r\n « وَ لِلَّهِ الْمَثَلُ الْأَعْلى » ؛  « 2 »\r\nبراى خداست صفات و الا و برتر . از وهم و گمان و عقل و خرد .\r\n\r\n\r\n","description":"","footnote":"\r\n( 1 ) . شورى ، آيهء 11 . .\r\n( 2 ) . نحل ، آيهء 60 . .\r\n","page_name":" 177 ","page_number":177},
  {"content":"\r\n\r\n « وَ لِلَّهِ الْأَسْماءُ الْحُسْنى » ؛  « 1 »\r\nبراى خداست اسماء نيكو و بهترين نام‌هاى نيكو .\r\n « الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ » ؛  « 2 »\r\nفرمان‌روايى است بسيار پاك بىنقص ، ايمنى دهنده ، مراقب قدرتمند ، جبار و صاحب كبريا ( بزرگى ) .\r\n « فَأَيْنَما تُوَلُّوا فَثَمَّ وَجْهُ اللَّهِ » ؛  « 3 »\r\nبه هر كجا كه روى كنى پس آن‌جا روى خداست .\r\n « الْواحِدُ الْقَهَّارُ » ؛  « 4 »\r\nيكتاى قهّار است .\r\n « الْحَيُّ الْقَيُّومُ » ؛  « 5 »\r\nزنده و قيوم است .\r\n  « اللَّهُ أَحَدٌ » ؛   « 6 »\r\nخدا يگانه است .\r\n « اللَّهُ الصَّمَدُ » ؛  « 7 »\r\nخدا بىنياز است .\r\n « لَمْ يَلِدْ وَ لَمْ يُولَدْ » ؛  « 8 »\r\nنه چيزى را زاده است و نه زاده شدهء ماده است .\r\n\r\n\r\n","description":"","footnote":"\r\n( 1 ) . اعراف ، آيهء 180 . .\r\n( 2 ) . حشر ، آيهء 23 . .\r\n( 3 ) . بقره ، آيهء 115 . .\r\n( 4 ) . رعد ، آيهء 16 . .\r\n( 5 ) . بقره ، آيهء 255 . .\r\n( 6 ) . توحيد ، آيهء 1 . .\r\n( 7 ) . همان ، آيهء 2 . .\r\n( 8 ) . همان ، آيهء 3 . .\r\n","page_name":" 178 ","page_number":178},
  {"content":"\r\n\r\n « وَ لَمْ يَكُنْ لَهُ كُفُواً أَحَدٌ » ؛  « 1 »\r\nو براى خدا به هيچ‌وجه همتا و نظيرى نيست . او واحد واحد است .\r\n « هُوَ الْأَوَّلُ وَ الْآخِرُ » ؛  « 2 »\r\nاو اول است و آخر .\r\n « وَ الظَّاهِرُ وَ الْباطِنُ » ؛  « 3 »\r\nظاهر است و باطن .\r\n « وَ هُوَ بِكُلِّ شَيْءٍ عَلِيمٌ » ؛  « 4 »\r\nو او به هر چيز عليم و داناست .\r\n « وَ اللَّهُ عَلى كُلِّ شَيْءٍ قَدِيرٌ » ؛  « 5 »\r\nو اللَّه بر هر چيزى قادر و تواناست .\r\n « ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها » ؛  « 6 »\r\nهيچ مصيبتى در عرصهء زمين و نه در ميان شما انسان‌ها اتفاق نمىافتد مگر اين‌كه پيش از اين كه آن را ظاهر سازيم در كتابى مسطور مىباشد و در علم الهى مكنون است .\r\n « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ » ؛  « 7 »\r\nو هيچ نعمتى و حقيقتى نيست جز اين‌كه سرچشمه و خزائن او پيش ماست و ما آن را جز به اندازهء مشخص نازل نمىسازيم .\r\n\r\n\r\n","description":"","footnote":"\r\n( 1 ) . همان ، آيهء 4 . .\r\n( 2 ) . حديد ، آيهء 3 . .\r\n( 3 ) . همان . .\r\n( 4 ) . همان . .\r\n( 5 ) . بقره ، آيهء 284 . .\r\n( 6 ) . حديد ، آيهء 22 . .\r\n( 7 ) . حجر ، آيهء 21 . .\r\n","page_name":" 179 ","page_number":179},
  {"content":"\r\n\r\n « يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ » ؛  « 1 »\r\nآن‌چه خدا مىخواهد محو مىكند و آن‌چه بخواهد تثبيت مىنمايد و ام‌الكتاب در محضر او مىباشد .\r\n « وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ . .   . وَ لا رَطْبٍ وَ لا يابِسٍ إِلَّا فِي كِتابٍ مُبِينٍ » ؛  « 2 »\r\nكليدها و رموز غيب در پيش خداست و جز او كسى نمىداند آن‌چه در خشكى ودرياست همه را مىداند و تر و خشكى نيست مگر اين‌كه در كتاب مبين مستور و مكتوب است .\r\n « فَالْمُقَسِّماتِ أَمْراً » ؛  « 3 »\r\nفرشتگانى كه به فرمان حق مقسم مىباشند .\r\n « فَالْمُدَبِّراتِ أَمْراً » ؛  « 4 »\r\nو آنان كه در تدبير و سامان دادن به امور فعال هستند .\r\n « قُلْ نَزَّلَهُ رُوحُ الْقُدُسِ » ؛  « 5 »\r\nبگو : روح‌القدس فرود آمد است .\r\n « قُلِ الرُّوحُ مِنْ أَمْرِ رَبِّي » ؛  « 6 »\r\nاو را روح از امر الهى است .\r\n  « نَزَلَ بِهِ الرُّوحُ الْأَمِينُ * عَلى قَلْبِكَ » ؛   « 7 »\r\nروح الامين بر قلبت فرود آمد .\r\n\r\n\r\n","description":"","footnote":"\r\n( 1 ) . رعد ، آيهء 39 . .\r\n( 2 ) . انعام ، آيهء 59 . .\r\n( 3 ) . ذاريات ، آيهء 4 . .\r\n( 4 ) . نازعات ، آيهء 5 . .\r\n( 5 ) . نحل ، آيهء 102 . .\r\n( 6 ) . اسراء ، آيهء 85 . .\r\n( 7 ) . شعراء ، آيات 193 و 194 . .\r\n","page_name":" 180 ","page_number":180},
  {"content":"\r\n\r\n « وَ هُوَ اللَّهُ فِي السَّماواتِ وَ فِي الْأَرْضِ » ؛  « 1 »\r\nاو در آسمان‌ها و زمين‌ها اللَّه است .\r\n « وَ لَمْ يَكُنْ لَهُ شَرِيكٌ فِي الْمُلْكِ » ؛  « 2 »\r\nو براى او در ملك و قدرت . شريك و انبازى نيست .\r\n « وَ لَمْ يَكُنْ لَهُ وَلِيٌّ مِنَ الذُّلِّ » ؛  « 3 »\r\nشريك و انبازى در ذلت براى او نيست .\r\nو آياتى ديگر از اين قبيل . اين‌ها مطالب و مسائلى است كه از راه مطالعه در مخلوقات و آثار قابل درك نيست ؛ يا بايد اين‌ها را به‌صورت مجهولات لاينحل بپذيريم و فرض كنيم قرآن هم كه اين‌ها را ذكر كرده هدفى نداشته و فقط خواسته يك سلسله مطالب قلمبه و معماهاى پيچيده و نفهميدنى براى گيج كردن بشر مطرح نمايد و مردم هم موظف‌اند كوركورانه تعبداً و تقليداً بپذيرند آن‌چنان‌كه مسيحيان تثليث را پذيرفته‌اند و معتقدند كه اب و ابن روح‌القدس هر سه در عرض هم خدا هستند و قابل پرستش و يا بايد بپذيريم كه علم و فنى هست كه كارش رسيدگى و درك و حل اين نوع مسائل است .\r\nقرآن به‌طور قطع اين‌ها را به عنوان يك سلسله درس‌ها القاء كرده است و هدف قرآن پى بردن به عمق اين درس‌هاست ، بنابراين از يك طرف اين‌گونه مطالب را ذكر كرده و از طرف ديگر امر به تدبر در آيات قرآنى فرموده است :\r\n « أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها » ؛  « 4 »\r\nپس چرا در قرآن تدبّر نمىكنيد بگو آيا بر دل‌ها قفل زده شده است .\r\n\r\n\r\n","description":"","footnote":"\r\n( 1 ) . انعام ، آيهء 3 . .\r\n( 2 ) . اسراء ، آيهء 111 . .\r\n( 3 ) . همان . .\r\n( 4 ) . محمد ، آيهء 24 . .\r\n","page_name":" 181 ","page_number":181},
  {"content":"\r\n\r\n « كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ وَ لِيَتَذَكَّرَ أُولُوا الْأَلْبابِ » ؛  « 1 »\r\nاين كتاب با بركت را نازل ساختيم براى اين‌كه مردم در آيات او تدبر كنند و صاحبان لب و عقل به حقايق باطنى خود متذكر شوند .\r\nبراى بعضى از مسائل در خود قرآن رسماً دست به استدلال تعقلى محض زده شده است از قبيل :\r\n « لَوْ كانَ فِيهِما آلِهَةٌ إِلَّا اللَّهُ لَفَسَدَتا » .  « 2 »\r\nكلمات ائمهء دين و پيشوايان اسلام پر است از اين نوع استدلال‌ها . در جهان اسلام و مخصوصاً در شيعه يك الهيات بسيار غنى و پرمغز به‌وجود آمد . علت اصلى آن ، درس‌هايى است كه قرآن القا كرد و امر به تدبر در آن‌ها نمود . اين درس‌ها به وسيلهء ائمهء اطهار مخصوصاً شخص اميرالمؤمنين على عليه السلام در خطابه‌ها ، مجالس درس ، دعاها ، احتجاج‌ها توضيح داده شده است و اكنون گنجينه‌اى بىنظير و بسيار گران‌بها در اختيار ماست هرچند خودمان قدر آن‌ها را نمىدانيم .\r\n\r\nسوم - براهين فلسفى در شكل‌هاى مختلف\r\nاز نظر فلسفه اول بايد اثبات « واجب‌الوجود » بشود سپس وحدت و بساطت و علم و قدرت و ساير صفاتش اثبات گردد . ما فعلًا در مقام اشاره به براهين اثبات ذات واجب هستيم ، مسئلهء صفات در ضمن خود مقاله خواهد آمد .\r\nفلاسفه براهين زيادى براى اثبات واجب‌الوجود اقامه كرده‌اند . بعضى از آن\r\n\r\n\r\n","description":"","footnote":"\r\n( 1 ) . ص ، آيهء 29 . .\r\n( 2 ) . انبياء ، آيهء 22 . اشاره به برهان تمانع است ؛ يعنى اگر جز خداى يكتاى بىهمتا خدايان ديگر بودند زمين و آسمان‌ها ويران شدند ، زيرا اراده يكديگر را خنثى و مخلوقاتشان را نابود مىساختند ، چرا كه هر خدايى اراده و خواسته‌اى دارد كه با ساير خدايان در تضاد است نتيجه اين درگيرى به نابودى جهان منتهى مىشد . امكان توافق از محدوديت و ضعف آن‌ها خواهد بود در حالى محدوديتى در واجب‌الوجود نيست . .\r\n","page_name":" 182 ","page_number":182},
  {"content":"\r\n\r\nبراهين بر بطلان دور و تسلسل مبتنى است و بعضى مبتنى نيست . اگر بخواهيم براهين فلاسفه را در اين موضوع تقسيم‌بندى كنيم ، از نظر كلى داراى سه شكل و سه فرم مىباشند كه ما آن‌ها را با نام‌هاى « ارسطى » ، « سينوى » و « صدرايى » مشخص مىكنيم .\r\nبرهان ارسطى يا ارسطويى همان برهان معروف « محرك اول » است . ارسطو در اين برهان از وجههء يك عالم طبيعى بحث كرده است نه از وجههء يك فيلسوف الهى .\r\nبرهان محرك اول بر پنج اصل مبتنى است :\r\nالف . حركت نيازمند به محرك است .\r\nب . محرك و حركت زماناً توأم‌اند ، يعنى انفكاك زمانى در ميان آن‌ها محال است .\r\nج . هر محرك يا متحرك است يا ثابت .\r\nد . هر موجود جسمانى متغير و متحرك است .\r\nه . تسلسل امور مترتبهء غير متناهيه محال است .\r\nنتيجه گرفته است كه يك :\r\nسلسلهء حركات منتهى مىشود به محركى كه خود متحرك نيست .\r\nالبته مقصود اين نيست كه حركات در زمان گذشته منتهى مىشوند به محركى كه متحرك نيست ، بلكه مقصود اين است : هر حركتى در زمان حركت خود ، محركى همراه دارد كه آن محرك يا ثابت است يعنى ماوراء الطبيعى است و يا متغير است يعنى طبيعى است ولى در نهايت امر توأم است به محركى ماوراء الطبيعى در زمان حركت .\r\nدر برخى مقدمات اين برهان خدشه‌هايى ممكن است تصور شود ، خصوصاً با توجه به نظريهء فيزيك جديد دربارهء « قانون جبر در حركت » . ما در جلد سوم اصول فلسفه اندكى در اين باره بحث كرده‌ايم . نظر به اين‌كه اين برهان به فرض تماميت ، « واجب‌الوجود » را اثبات نمىكند بلكه تنها ماوراء طبيعت را اثبات مىكند ، از توضيح بيشتر دربارهء آن خوددارى مىكنيم . اين برهان از براهينى است كه بر امتناع تسلسل\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nعلل مبتنى است . چون اگر هر علتى به نوبهء خود معلول علت ديگرى باشد و آن‌هم باز معلول علت سوم و اين هم معلول علت چهارم پيوسته بايد اين فرضيه ادامه پيدا كند در صورتى كه منكران خدا هم به چنين چيزى معتقد نيستند بلكه در نهايت به علت ازلى پايبند مىباشند گرچه اسم آن ماده و طبيعت باشند چراكه عقل سلسله علل نامتناهى بالفعل را محال مىداند ولى در ذهن مىشود فرض علت و معلول را ادامه داد تا خستگى پيدا شود و سلسله تصورات متوقف گردد .\r\nبرهان سينوى برهان معروف ابن سيناست كه خود ابن سينا آن را عالىترين برهان مىخواند و ما بعداً آن را توضيح خواهيم داد .\r\nبرهان صدرايى برهان معروف صدّيقين است كه مبتنى بر اصالت وجود و وحدت حقيقت وجود است . آن برهان در متن خواهد آمد و ما نيز توضيح خواهيم داد . اين برهان بر امتناع تسلسل علل مبتنى نمىباشد .\r\nدر مباحث علت و معلول براهين زيادى بر امتناع دور و تسلسل علل اقامه كرده‌اند و مخصوصاً در دورهء اسلامى از راه‌هاى مختلف براهينى بر اين مطلب اقامه شده است . براهين امتناع تسلسل علل قهراً در براهين اثبات واجب به عنوان « دليلِ دليل » به كار برده مىشود يعنى دليلى كه يكى از مقدمات دليل ديگر را اثبات مىنمايد .\r\nيكى از براهينى كه هم مىتواند برهان بر امتناع تسلسل باشد ، هم مىتواند مستقيماً بدون آن‌كه قبلًا امتناع تسلسل ثابت شده باشد وجود واجب را اثبات كند برهانى است كه از طريق « وجوب » يعنى از طريق قاعدهء « الشئ ما لم يجب لم يوجد » اقامه شده است . خواجه نصيرالدين طوسى در تجريد اين راه را براى امتناع تسلسل علل طى كرده است و ما در جلد دوم اصول فلسفه آن را با بيان خاصى تشريح [ كرده 
  ] و توضيح داده‌ايم ولى صدرالمتألّهين در جلد سوم اسفار اين راه را مستقيماً براى اثبات واجب طى كرده است بدون اين‌كه نيازى باشد كه قبلًا امتناع تسلسل علل اثبات\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nشده باشد ؛ جمله‌اى از فارابى نقل مىكند و مدعى مىشود فارابى نيز در آن جملهء كوتاه خواسته است همين راه را به همين شكل طى كند .\r\n\r\nواجب الوجود منشأ وجوب است\r\nخلاصهء بيان اين است : اگر فرض كنيم سلسله‌اى از علل و معلولات را - خواه متناهى و خواه غير متناهى - كه در ميان آن‌ها واجب‌الوجود بالذات نباشد ، آن سلسله به‌طور مجموع و هيچ‌يك از آحاد آن جدا جدا « وجوب » و ضرورت وجود پيدا نخواهد كرد ، و چون وجوب و ضرورت پيدا نمىكند وجود پيدا نمىكند به طورى كه امكان عدم به هيچ‌وجه در وى نباشد و به اصطلاح سدّ باب جميع اعدام از وى شده باشد . اگر فرض كنيم وجود و تحقق آن شئ هزار و يك شرط دارد و با نبودن هريك از آن شروط آن شئ موجود نمىشود ، لازم است تمام آن شرايط بلااستثناء موجود باشد .\r\nاكنون هريك از آحاد سلسله و يا مجموع سلسله را اگر در نظر بگيريم مىبينيم « وجوب » وجود ندارد زيرا بديهى است كه خود آن واحد به دليل آن‌كه ممكن بالذات است نمىتواند ايجاب‌كنندهء خود و سدكنندهء ابواب عدم بَرخود باشد . علتش نيز چنين است زيرا درست است كه اگر فرض كنيم علت آن واحد يا علت مجموع ( كه جميع آحاد است ) موجود باشد معلول يعنى « وجوب » بلافاصله وجود پيدا مىكند ، ولى فرض اين است كه خود آن علت نيز امكان عدم دارد و راه عدم بر معلول از طريق عدم آن علت ، باز است هم‌چنان‌كه راه عدم آن علت از طريق عدم علتش نيز باز است ، و هم‌چنين الى غير النهايه ؛ يعنى هريك از معاليل را كه در نظر بگيريم راه عدم بر او از طريق عدم جميع علل قبلى باز است ؛ يعنى براى اين معلول امكان عدم از راه امكان عدم بر جميع آحاد مقدّم بر وى ، باز است . پس تمام سلسله در مرحلهء امكان است نه در مرحلهء وجوب ، و حال آن‌كه تا به مرحلهء وجوب و ضرورت نرسد وجود پيدا نمىكند . تنها با وجود واجب‌الوجود در سلسله است كه تمام امكانات عدم سد و بسته\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمىشود . اما چون نظام هستى موجود است پس واجب است و چون واجب است پس واجب‌الوجود در رأس اين نظام قرار گرفته و به دليل ذات اوست كه وجوب و « وجود » بر همهء ممكنات فائض شده است .\r\nهمانطور كه در جلد دوم اصول فلسفه « 1 » گفتيم ، اگر در سلسله‌اى از علل كه فقط از ممكنات تشكيل شده است يكى از معلولات را ( مثلًا الف ) در نظر بگيريم و بپرسيم چرا وجود پيدا كرده و معدوم نيست ؟ جواب خواهيم شنيد چون علتش ( مثلًا ب ) موجود بوده است .\r\nبديهى است كه با فرض وجود « ب » وجود « الف » ضرورى و حتمى است . و اگر بپرسيم چرا « الف » معدوم نيست تا اين‌كه « ب » نيز معدوم باشد ؟ جواب خواهيم شنيد زيرا « ج » كه علت « ب » است موجود بوده است . و اگر دربارهء « ج » پرسش خود را تكرار كنيم جوابى مشابه خواهيم شنيد .\r\n\r\nممكنات معلول علت واجب است\r\nولى اگر سودا را يك‌جا انجام دهيم و بگوييم چرا « الف » معدوم نيست به اين‌كه « ب » و « ج » و همهء علل قبلى الى غير النهاية معدوم نيست ؟ يعنى چرا جهان هيچ در هيچ نيست ؟ چه ضرورتى در مقابل عدم مطلق جهان وجود دارد اين‌جاست كه اگر سلسله را منحصراً از ممكنات بدانيم جوابى نخواهيم شنيد يعنى چيزى در كار نيست كه به موجب آن ، راه عدم بر جميع سلسله بسته شده باشد و امكان هيچ در هيچ بودن جهان وجود نداشته باشد .\r\nبه عبارت ديگر آن‌گاه كه اول فرض مىكنيم كه فلان علت موجود است و به موجب وجود آن علت ، وجود معلولش را ضرورى مىبينيم ، از اين جهت است كه چشم بسته و غلط براى آن علت ، وجوب و ضرورت وجود قائل شده‌ايم ، اما وقتى كه چشم خود را باز مىكنيم و مىخواهيم ببينيم خود آن علت و علت آن علت تا هرجا كه بالا برود ، وجوب و ضرورت\r\n\r\n\r\n","description":"","footnote":"\r\n( 1 ) . تحريرى بر اصول فلسفه ، ج 1 ، ص 85 . .\r\n","page_name":" 186 ","page_number":186},
  {"content":"\r\n\r\nوجود خود را از كجا و به چه وسيله كسب كرده است ، مىبينيم به جايى نمىرسيم ، يعنى اساساً چنين وجوبى هرگز پيدا نخواهد شد و امكان عدم بر همهء آن‌ها هميشه هست ؛ پس مىبينيم هريك از واحدهاى « الف » و « ب » و « ج » و غيرها امكان عدم از راه عدم جميع علل خود دارند و هيچ‌يك از آن‌ها با فرض خلوّ و خالى بودن سلسله از واجب ، ضرورت وجود ندارد ، پس نمىبايست موجود باشند و چون موجود هستند پس واجب‌الوجود موجود است .\r\nمنتهاى مراتب واجب‌الوجود بالذات است و ساير علل و معلول‌ها واجب‌الوجود بالغير مىباشند .\r\nاين برهان چنان‌كه واضح است از طريق « وجوب و ضرورت » كه يكى از احكام وجود بماهو موجود و به اعتبارى از احكام عليت و معلوليت است آورده شده است يعنى آن‌چه در مادهء اين برهان اخذ شده « وجوب و ضرورت » است .\r\n\r\nتقدم وجودى علت\r\nبرهان ديگرى مىتوان اقامه كرد كه در آن از يك معنى و مفهوم و حكم ديگر از احكام وجود كه آن نيز مربوط به عليت است استفاده مىشود . آن معنى و مفهوم ، « تقدم » است . اين برهان را فارابى براى امتناع تسلسل علل اقامه كرده است و قهراً براى اثبات واجب نيز مفيد است .\r\nخلاصهء برهان اين است كه علت ، تقدم وجودى دارد بر معلول ( نه تقدم زمانى ) . معلول با اين‌كه همزمان با علت است و از اين نظر تقدم و تأخرى در كار نيست . با وجود آن ، در مرحله و مرتبهء بعد از علت قرار گرفته و مشروط به‌وجود علت است بر خلاف علت كه مشروط به‌وجود معلول نيست ؛ يعنى دربارهء معلول صادق است كه : « تا علت وجود پيدا نكند او وجود پيدا نمىكند » اما دربارهء علت صادق نيست كه : « تا معلول وجود پيدا نكند او وجود پيدا نمىكند » . كلمهء « تا » مفيد همان مفهوم شرطيت و مشروطيت است .\r\nمثالى ذكر مىكنيم : فرض مىكنيم گروهى مىخواهند در يك امرى ، مثلًا حمله به دشمن ،\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاقدام كنند اما هيچ‌يك از آن‌ها حاضر نيست پيش قدم شود و حتى حاضر نيست هم‌قدم باشد .\r\nبه سراغ هركدام كه مىرويم مىگويد « تا » فلان شخص حمله نكند من حمله نخواهم كرد .\r\nشخص دوم نيز همين را نسبت به شخص سوم مىگويد و شخص سوم نسبت به شخص چهارم و همين‌طور . . . يك نفر پيدا نمىشود كه بلاشرط حمله كند . آيا ممكن است در چنين وضعى حمله صورت گيرد ؟ البته نه . زيرا حمله‌ها مشروط است به حملهء ديگر ، حملهء غير مشروط وجود ندارد و حمله‌هاى مشروط كه سلسله را تشكيل مىدهند بدون شرط وجود پيدا نمىكنند ، نتيجه اين است كه هيچ اقدامى صورت نمىگيرد .\r\nاگر سلسله‌اى غيرمتناهى از علل و معلولات فرض كنيم ، چون همه ممكن‌الوجود مىباشند وجود هركدام مشروط به‌وجود ديگرى است كه آن ديگرى نيز به نوبهء خود مشروط به ديگرى است . تمام آن‌ها به زبان حال مىگويند « تا » آن يكى ديگر وجود پيدا نكند ما وجود پيدا نخواهيم كرد ؛ و چون اين زبان حال ، زبان همه است بلااستثناء ، پس همه يك‌جا و روى هم رفته مشروطهايى هستند كه شرطشان وجود ندارد ، پس هيچ‌يك وجود پيدا نخواهد كرد .\r\nاز طرف ديگر چون مىبينيم موجوداتى در عالم هستى وجود دارد پس ناچار واجب‌بالذات و علت غير معلول و شرط غير مشروطى در نظام هستى هست كه اين‌ها وجود پيدا كرده‌اند .\r\nبرهان خاص ابن‌سينا و هم‌چنين برهان صدرالمتألهين را ضمن توضيح مطالب ذكر خواهيم كرد .\r\n\r\nجهان آفرينش آفريدگارى دارد\r\nالبته اين همان نظريه است كه در فصل گذشته گفتيم كه :\r\n« بحث و كنجكاوى در اثبات و نفى وى جزء فطريات انسان بلكه از ذاتيات هر موجود ذى شعورى كه به قانون علت و معلول ايمان داشته و جهان را در حال اجتماع ببيند ، مىباشد . »\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nيعنى مجموعه جهان هستى علتى ماوراى طبيعت مىطلبد ، جست‌وجوى از علت اولى يك امر فطرى و ذاتى است نه يك عادت اجتماعى حتى نفى و اثبات مبدأ حكيم نيز فطرى بشر است به همين جهت يك شعور همگانى و عمومى است بلكه تمام موجودات ذىشعور قانون عليت را طالبند و با زبان فطرت در جست‌وجوى مبدأ هستى مىباشند .\r\n همه هستند سرگردان چو پركار * پديدآرندهء خود را طلبكار \r\nو نيز گفتيم كه :\r\n« بسيارى از ماديين نتوانسته‌اند يا نخواسته‌اند معناى اين نظريه را چنان‌كه شايد و بايد بفهمند . »\r\nبزرگان گفته‌اند : « خوب سؤال كردن نيمى از درك حقيقت است » . براى درك هر حقيقتى شرط اول اين است كه صورت مسئله به نحو صحيحى در انديشهء جويندهء حقيقت طرح شود ؛ پس از آن‌كه به صورت صحيحى در انديشه‌اش طرح شد امكان تحقيق و كاوش و استدلال برايش پيدا مىشود ؛ اما تا وقتى كه به صورت غلطى مطرح است امكان درك و تحقيق و استدلال نيست هم‌چنان كه براى نشانه زدن ، شرط اول ، نشانه‌گيرى صحيح است ؛ يك نفر تيرانداز اگر به جاى هدف ، نقطهء ديگرى را غير از هدف اصلى نشانه‌گيرى كند هرگز موفق نخواهد شد به هدف بزند هر چند تير زنندهء ماهر باشد و عمل خويش را صدها بار تكرار كند در مسئله خداشناسى از اول بايد متوجه كيفيت طرح مسئله باشيم ، چرا كه اين طرح صحيح مسئله است كه كار را آسان مىكند . از اول بايد بدانيم كه بحث دربارهء خدا از نوع بحث دربارهء يك « پديده » و يك جزء از اجزاى عالم و يا يك « عامل » از عوامل موثر در عالم نيست ، بلكه از نوع بحث دربارهء كل عالم است و به همين دليل در قلمرو فلسفه قرار گرفته است نه در قلمرو علوم . آن‌گاه كه دربارهء خدا بحث مىكنيم در حقيقت دربارهء روح جهان و حقيقت جهان و ريشه و اساس و مبدأ و منشأ جهان بحث مىكنيم ؛ دربارهء موجودى در زمان يا مكان بحث نمىكنيم ، بلكه دربارهء پديدآورندهء زمان و مكان بحث مىكنيم ؛ دربارهء\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nعاملى از عوامل بحث نمىكنيم بلكه دربارهء عامل عامل‌ها و ريشهء فاعل‌ها يعنى آن چيزى كه هر عاملى و هر فاعلى عامل بودن و فاعل بودن خود را از او كسب كرده است بحث مىكنيم . ما صفحه‌اى از جهان را بالحس و العيان مشاهده مىكنيم كه صفحه‌اى ممتدّ زمان و مكان است ، مىخواهيم ببينيم آيا براى جهان صفحهء ديگرى غير از صفحهء زمان و مكان وجود دارد يا ندارد ؟\r\nبحث دربارهء خدا از اين جهت نظير بحث دربارهء خود « زمان » و دربارهء « مادهء » اصلى ( به اصطلاح فلاسفه هيولاى اولى ) است . يك وقت هست كه تصور ما دربارهء زمان نظير تصور ما دربارهء يكى از « پديده » هاى زمانى و يكى از عناصر يا مركّبات جهان است و آن‌چنان از او جست‌وجو مىكنيم كه از يك عنصر زمانى و مادى تفحص مىنماييم . بديهى است كه اگر تا ابد اين‌گونه در جست‌وجوى زمان باشيم هرگز آن را نخواهيم يافت ، هرگز زمان را به صورت يك پديده و به صورت يك امر مكانى و زمانى در رديف ساير پديده‌ها نخواهيم يافت هم‌چنان‌كه اگر بخواهيم مادهء اصلى جهان ( هيولاى اولى ) را - كه حسب الفرض قؤهء محض است و در ذات خود هيچ صورت و فعليتى ندارد و فعليتش عين استعداد است - در يابيم و آن را به صورت يك عنصر مادى جست‌وجو كنيم ، هرگز او را نخواهيم يافت . چرا كه عناصر مادى هر كدام داراى صورت و فعليتى مىباشند در صورتى كه هيولاى اوليه قوه محض و خالى از هرگونه صورت و فعليتى است بنابراين بايد گفت :\r\nتفسير سادهء اين مسئله اين است كه : اين جهان هستى با فرض اين‌كه « هر جزء معلول از آن ، علتى در ميان اجزاى ديگر دارد » آيا از حيث مجموع ، حالِ يك معلول جزء را داشته و علت بيرون از خود مىخواهد يا نه ؟\r\nپى بردن به راز اين بحث براى كسى كه در كنجكاوى در مباحث وجود ( مقالهء هفتم ) باريك مىشود آسان‌تر است ، زيرا اين متفكر كنجكاو خواهد ديد كه واقعيت هر يك از اجزاى جهان پايبند يك هستى است كه از خودش نمىباشد ، هستى و واقعيت هرگز بىاستقلال و پابرجايى امكان پذير نيست ، آن‌گاه طبعاً اين پرسش پيش مىآيد كه :\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nآيا واقعيت ثابت و پابرجايى كه همهء واقعيت‌هاى گذران جهان با وى استوار و قائم باشند در ميان نيست ؟ « 1 » زمان وجود دارد اما نه به صورت يك پديده از پديده‌هاى جهان ، بلكه به صورت يك بعد از ابعاد موجودات مادى كه در همه چيز هست و هيچ موجود مادى از او خالى نيست . مادهء اولى نيز به عقيدهء گروهى از فلاسفه وجود دارد ولى نه به صورت يك پديدهء مشخص و قابل لمس و اشاره ، بلكه به صورت يك حقيقتى كه چهرهء خود را در زير پردهء همهء فعليت‌ها پنهان نموده است ، همراه هر فعليتى هست اما خود ، هيچ فعليتى از فعليت‌ها را ندارد ، فعليتش عين فعليت استعداد و قوّه است . يعنى قوه محض و استعداد صرف است فعليت او مساوى با قوه خالى از هر فعليت مىباشد استعداد محض بودن و بدون فعليت بودن برايش فعليت است يعنى هيچ‌گونه فعليتى و تشخصى ندارد صرف قوه و استعداد است .\r\nعلت شك بسيارى از دانشمندان در وجود خدا اين نيست كه ادّلهء وجود خدا آن‌ها را قانع نكرده است ، بلكه علت آن اين است كه تصور مسئله از اول به صورت غلطى در اذهان آن‌ها رسم شده است . آن‌چه آن‌ها آن را به نام « خدا » تصور مىكنند نه تنها دليلى بر وجود او نمىتوان اقامه كرد ، بلكه قطعاً چنان چيزى وجود ندارد و گرنه وجود خداوند آن‌قدر روشن است كه قابل تشكيك نمىباشد  « أَ فِي اللَّهِ شَكٌّ فاطِرِ السَّماواتِ وَ الْأَرْضِ »  « 2 »\r\nالبته علت شك در خدا و گرايش به ماديگرى منحصر به علت مزبور نيست ، علل ديگر روانى و اجتماعى و تاريخى در گرايش‌هاى به مادىگرى در طول تاريخ دخالت داشته است كه اكنون جاى بحث در آن‌ها نيست . « 3 » به گفته علامه : « فاصله و شكافى كه در فهم اين نظريه [ جهان آفرينش آفريدگارى دارد 
  ]\r\n\r\n\r\n","description":"","footnote":"\r\n( 1 ) . در هر صورت تصوير غلطى كه از مفهوم خلاق عالم در طول تاريخ شده باعث گرديد كه آيا در وجود و معبود بودن خدا ترديدى هست در اين‌كه خالق زمين و آسمان‌هاست . .\r\n( 2 ) . ابراهيم ، آيهء 10 . .\r\n( 3 ) . ر . ك : استاد مطهرى ، علل گرايش به مادىگرى . .\r\n","page_name":" 191 ","page_number":191},
  {"content":"\r\n\r\nدر ميان مثبتين و نافين موجود است « 1 » در هيچ مطلب نظرى ديگر يافت نمىشود ، و شگفت‌آورتر اين‌كه اختلاف نظر در تفسير اين مسئله در زمينه‌اى است كه براى هميشه و پيش همه روشن‌است ( علت پيدايش جهان هستى ) تفسير ساده اين مسئله اين است كه جهان هستى با فرض اين‌كه « هر جزء معلول از آن ، علتى در ميان اجزاى ديگر دارد » آيا از حيث مجموع ، حال يك معلول جزء را داشته و علتى بيرون از خود را مىخواهد يا نه ؟ پى بردن به راز اين بحث براى كسى كه در كنجكاوى در مباحث وجود ( مقاله هفتم ) باريك مىشود آسان‌تر است زيرا اين متفكر كنجكاو خواهد ديد كه واقعيت هر يك از اجزاء جهان پاىبند يك هستى است كه از خودش نمىباشد ، اگر هستى افراد آدمى از خودشان باشد بايد آن را براى خود نگه دارند از سوى ديگر « هستى و واقعيت هرگز بدون استقلال و پابرجايى امكان‌پذير نيست ، آن‌گاه طبعاً اين پرسش پيش مىآيد كه آيا واقعيت ثابت و پابرجايى كه همه واقعيت‌هاى گذران جهان به وى استوار و قائم باشد در ميان نيست . به قول شهيد مطهرى :\r\nپس وقتى كه به نظام علت و معلول اعتراف داريم و هر علتى را به نوبهء خود معلول علت ديگر مىدانيم تمام هستىهايى كه از اين معلول‌ها سراغ داريم هستىهايى هستند كه متكى به غير مىباشند وجود و هستى خود را از غير خود گرفته‌اند . آن‌گاه اين پرسش براى ذهن ما مطرح مىشود كه آيا جهان ( مجموع هستىهايى كه همه معلول و متكى به غير خود مىباشند ) به يك يا چند هستى كه قائم به ذات و متكى به خود و ثابت و پابرجا باشد متكى است يا خير ؟ به عبارت ديگر اين چيزهايى كه ما حسّاً و عملًا با آن‌ها روبرو هستيم به حكم وابستگى آن‌ها به غير خودشان و به حكم اين‌كه در معرض تغيير و تحول و حدوث و زوال مىباشند و به حكم محدوديت وجودشان و اين‌كه در چهارچوب يك تعين بالخصوص قرار دارند . « 2 » نشانه‌هاى\r\n\r\n\r\n","description":"","footnote":"\r\n( 1 ) . يعنى فاصله‌اى كه ميان اثبات‌كنندگان وجود خدا و منكران او مىباشد در هيچ مطلب عقلى و نظرى وجود ندارد . .\r\n( 2 ) . هر يك از موجودات تعين خاصى دارند يكى گياه است ديگرى جماد بعضاً حيوان مىباشد و بعضى انسان‌بالاخره زمين ، كره ماه ، خورشيد هر كدام تشخص و تعين خاصى دارند به خلاف اصل هستى كه تشخص خاصى ندارد هستى هستى است . .\r\n","page_name":" 192 ","page_number":192},
  {"content":"\r\n\r\nقطعى از امكان دارند و همه ممكن الوجود مىباشند و هستى آن‌ها از ناحيه غير است نه از ناحيه ذات ؛ آيا اين ممكنات ، متكى و منتهى به موجودى كه آن موجود واجب بالذات باشد مىباشند يا خير ؟\r\nدو نكته لازم است كه در آغاز مسئله طرح و يادآورى شود :\r\n1 . فعلًا دربارهء ماهيت يا وحدت واجب بحثى نداريم ، بحث ما فقط دربارهء اين است كه آيا همهء امكان‌ها از وجوب ذاتى سرچشمه مىگيرد يا خير ؟ اما اين‌كه آن وجوب ذاتى مادى است يا غير مادى ؟ آيا واحد است يا كثير ؟ در مباحث بعدى و با ادّلهء ديگرى دربارهء آن‌ها بحث خواهد شد .\r\n2 . اين‌كه مىگوييم « همهء ممكنات منتهى به واجب الوجود مىشوند » نه به اين معنى است كه جهان از لحاظ ابعاد مكانى متناهى است و واجب الوجود در ماوراى مكان است و آخرين حد مكان ، مرز وجود واجب الوجود است و نه به اين معنى كه زمان متناهى است و اگر به عقب برگرديم و دفتر زمان را ورق بزنيم به اولين برگ اين دفتر مىرسيم و ما قبل اولين برگ ، خداوند واجب الوجود قرار گرفته است .\r\nاين‌ها يك سلسله تصوارت عاميانه است دربارهء خداوند ، و همين‌ها سبب مىشود كه مسئله به صورت غلطى براى ما طرح شود و براى هميشه گمراه و در اشتباه بمانيم .\r\nمتأسفانه وقتى كه به فلسفه‌هاى اروپايى نگاه مىكنيم غالباً ( چه الهى و چه مادى ) تصورشان دربارهء خدا از اين قبيل بوده است . خدا را يا در آسمان‌ها و بالاتر از آن‌ها جست‌وجو مىكنند و يا در لحظه آغاز عالم .\r\nخوانندهء محترم از هم اكنون بايد بداند كه خداى حقيقى ، خدايى كه پيامبران واقعى او را معرفى كرده‌اند ، خدايى كه حكمت الهى اسلامى آن را مىشناسد نه در آسمان است و نه در زمين و نه در ما فوق آسمان‌ها و نه در ظلمات و نه در آغاز عالم ، بلكه در همهء زمان‌ها و همهء\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nمكان‌هاست و به همه چيز محيط است و اول و آخر ندارد و آغاز و انجامى برايش متصور نيست .\r\n « فَأَيْنَما تُوَلُّوا فَثَمَّ وَجْهُ اللَّهِ   * وَ هُوَ اللَّهُ فِي السَّماواتِ وَ فِي الْأَرْضِ *   وَ هُوَ مَعَكُمْ أَيْنَ ما كُنْتُمْ   * وَ اعْلَمُوا أَنَّ اللَّهَ يَحُولُ بَيْنَ الْمَرْءِ وَ قَلْبِهِ » .  « 1 »\r\n بس كه هست از همه سو و ز همه رو راه به تو * به تو برگردد اگر راهروى برگردد \r\nهر جا با تمام وجود رو كنى و بنگرى آن‌جا وجه‌اللّه است .\r\n به دريا بنگرم روى تو بينم * به صحرا بنگرم صحرا تو بينم\r\nبه هر جا بنگرم كوه و در و دشت * نشان از قامت زيبا تو بينم \r\nهر كجا به خدا روى آوريد همان روى خداست و او اللَّه است در آسمان‌ها و در زمين و او با شماست هر كجا كه باشيد و بدانيد كه خداوند بين انسان و قلب او حايل مىشود و او مانع تحقق اعمال و اراده‌ها مىشود و آگاه به تمام تصميم‌سازىها و كارهاست .\r\nعلامه از باب تقريب ذهن و تمثيل معقول به محسوس يك مثالى مىزند كه با هم مرور مىكنيم :\r\n\r\nتمثيل\r\nفرض كنيد با دلى آسوده و حواسى جمع در فضايى آرام نشسته و اين جهان پر جنب و جوش را در برابر خود گذاشته و به تماشاى هر پستى و بلندى ، دور و نزديك ، گوشه و كنار ، بيرون و درون ، ريز و درشت وى پرداخته چشم چرانى مىكنيد ؛ مشاهده مىكنيد فضايى است بىكران ، كهكشان‌هاى دهشت انگيز ، انبوه منظومه‌ها ، خورشيدهاى درخشان ، ستارگان و اقمار فروزان . و اگر نگاه خود را به پايين‌تر بيندازيم و نزديك‌تر بياييم : زمين و افق‌هاى نيلگون وى ، جنگلهاى انبوه و درياهاى خروشان ، بيابان‌هاى پهناور ، جانوران زنده\r\n\r\n\r\n","description":"","footnote":"\r\n( 1 ) . آدرس آيات به ترتيب : بقره ، آيهء 115 ، انعام ، آيهء 3 ، حديد ، آيهء 4 ، انفال ، آيهء 24 . .\r\n","page_name":" 194 ","page_number":194},
  {"content":"\r\n\r\nو سازمان‌هاى درونى آن‌ها ، روابط زندگى و افكار و انديشه‌هاى دامنه‌دار آن‌ها ، عناصر و تركيبات ، اتمهاى متراكم و ملكول‌هاى بىشمار ، فعاليت‌هاى فردى و دسته جمعى و تكاپوى حيرت انگيز تحولى و تكاملى آن‌ها ، و بالجمله اين نظام بديع را با همهء بند و بارش كه از مشاهدهء آن پاى خِرد در گل حيرت فرو مىرود تماشا مىكنيد و هر چه مىيابيد به دل مىسپاريد .\r\nدر اين بين يك‌باره به خود آمده و منتقل مىشويد كه اين‌همه را كه مىبينيد در حقيقت ، داريد در آيينه مىبينيد نه به نحوى كه مىپنداشتيد مستقيماً مىبينيد . اكنون در اثر اين پيشامد مفروض حال شما چگونه خواهد بود ؟\r\nالبته همهء آن‌ها كه مىديديد و به دل مىسپرديد ، عوض خواهد شد ولى نه اين‌كه همه معلومات و مشهودات شما و حتى يك واحد از آن‌ها تبديل به دورغ يا اشتباه شود يا معدوم گردد ؛ نه ، هرگز ؛ بلكه با حفظ همهء ذوات و فعاليت‌هاى مشهود آن‌ها انتقال ذهن شما به فهم دومى مفروض يعنى آن‌چه مىبينيد انعكاسى است در آيينه اين تصور جديد ، تنها استقلال وجودى را از دست مشهودات نخستين شما مىگيرد . گمان مىكرديد موجوداتى كه مشاهده مىكنيد مستقل هستند ولى هر يك از مشهودات شما پيش از انتقال نام‌برده استقلال وجودى داشت كه در سايهء وى در ميدان عمل خود به فعاليت مىپرداخت ، و پس از انتقال نام‌برده همهء استقلال‌هاى پراكنده در يك جا ( آيينه ) انباشته شده و تمركز مىيابد بىآن‌كه يكى از آن استقلال‌ها گم شود يا سر سوزنى از فعاليت مشهوده‌اش كم شود .\r\nبه گفتهء علامه شهيد هدف از اين تمثيل دو مطلب است . الف - گذشته از اين‌كه ذات حق را به صورت پديده‌اى از پديده‌هاى جهان و به صورت موجودى در منتهى اليه مكان ، و يا به صورت موجودى كه نقشش اين بوده كه جهان را در لحظه‌اى آغاز كرده است نبايد تصور نمود ، اساساً وجود اشيا با مقايسه به‌وجود خداوند وجود حقيقى نمىباشند بلكه از قبيل « نمود » و « ظهور » است كه پيش از آن‌كه خود را نشان بدهد « او » را نشان مىدهد . از نظر غير اصيل بودن ، نسبت اشيا به ذات حق نظير نسبت « سايه » به «\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nجسم » است . سايه نمودى است از صاحبش . انسان پيش از اين‌كه سايه را درك كند ، صاحب سايه را در واقع ادراك مىكند .\r\nمعمولًا در مشرب فلسفى معمولى همانطور كه براى ساير اشيا « وجود » اثبات مىكنيم براى او نيز وجودى اثبات مىكنيم با اين تفاوت كه وجود او قائم به ذات ولايتناهى و ازلى و ابدى است و وجود ساير اشيا قائم به او و ناشى از او و محدود و حادث مىباشد ، اما در حقيقت وجود ، تفاوتى ميان ذات واجب و ساير اشيا نيست .\r\nيعنى در مفهوم هستى و بودن ، همگى مشترك و يكسانند گرچه وجودات وابسته‌اند .\r\nاما در مشرب ذوقى اهل عرفان و مشرب حكمت متعاليهء صدرايى كه با برهان قويم تأييد شده است ، وجود اشيا نسبت به عدم ، وجود است ولى نسبت به ذات بارىتعالى لاوجود است ، نسبت به ذات بارى از قبيل سايه و صاحب سايه و يا عكس و عاكس است . مولوى مثل خوبى مىآورد ، مىگويد :\r\n مرغ بر بالا پران و سايه‌اش * مىدود بر خاك و پرّان مرغ‌وش\r\nابلهى صيّاد آن سايه شود * مىدود چندان‌كه بىمايه شود\r\nبىخبر كان عكسِ آن مرغ هواست * بى خبر كه اصل‌ِآن سايه كجاست ؟\r\nتير اندازد به‌سوى سايه او * تركشش خالى شود در جست‌وجو \r\nافلاطون تمثيل عالى و معروفى در مقايسهء ماديات طبيعى و افراد جزيى با حقايق كلى و مثال‌هاى ملكوتى ( مُثُل افلاطونى ) كه خود قائل است مىآورد .\r\nمىگويد : فرض كنيد گروهى افراد را كه آن‌ها را از اول عمر درون غارى اسير كرده و به زنجير كشيده‌اند و روى آن‌ها به طرف ديوارى در درون غار است . پشت سر آن‌ها ديوارى است و پشت ديوار آتشى روشن كرده‌اند و پرتو آن آتش به ديوار روبروى آن افراد افتاده است . آن‌گاه كسانى از پشت آن ديوار عبور مىكنند در حالى كه چيزهايى با خود دارند و سايهء آن‌ها در ديوار روبرو مىافتد و آن اسيران - كه از اول عمر در همين وضع بوده‌اند و تنها روبروى خود را مىبينند و از وجود انسان‌هايى كه در پشت سر آن‌ها راه مىروند و\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nسايه ايجاد مىكنند به كلى بىخبرند آن سايه‌ها را مىبينند ، و قطعاً و قهراً آن اسيران ، آن سايه‌ها را حقيقت مىپندارند ، بلكه شك نمىكنند در حقيقت بودن آن‌ها ؛ اما اگر از همين اسيرها زنجير برگيرند و آن‌ها را رها كنند تا آتش و بيرون غار را ببينند و با قانون سايه و صاحب سايه آشنا شوند مىفهمند كه حقيقت چيز ديگرى است ، آن‌چه آن‌ها مىديده‌اند سايهء حقيقت بوده نه خود حقيقت .\r\nاگر بخواهيم تمثيلى با ابزارهاى تمدن امروز ذكر كنيم كه روشن‌تر باشد بايد انسان‌هايى را فرض كنيم كه از اول عمر در محلى آن‌ها را بزرگ كرده‌اند كه در آن‌جا نه انسان مىديده‌اند ، نه حيوان ، نه كوه ، نه صحرا ، نه دريا ، نه خورشيد و نه ستاره . همهء لوازم زندگى آن‌ها را به وسيله يك دستگاه خودكار به آن‌ها مىرسانيده‌اند . اما هميشه فيلم‌هايى از جنگل‌ها و حيوانات و صحراها و كوه‌ها و شهرها و مردمى كه در آن شهرها زندگى مىكنند به آن‌ها ارائه مىداده‌اند و آن‌ها آن فيلم‌ها را مىديده‌اند بدون آن‌كه بفهمند آن‌چه مىبينند فيلم است . پس از چندى آن‌ها را آزاد كنند و واقعيت آن‌چه در فيلم مىديده‌اند به آن‌ها ارائه دهند .\r\nدر اين‌جا عقايد آن‌ها نسبت به‌آن‌چه قبلًا مىديده‌اند چه صورتى پيدا مىكند ؟ آيا هيچ تغييرى نمىكند و هيچ تحول فكرى در آن‌ها پيدا نمىشود ؟ يا بر عكس ، تمام افكار و انديشه‌هايشان باطل مىگردد و مىفهمند كه هر چه ديده‌اند دروغ محض بوده است ؟ مانند كسى كه افسانه‌اى بشنود و خيال كند تاريخ است و واقعيت دارد و بعد بفهمد سراسرْ افسانه و پوچ و دروغ بوده است ؛ يا شقّ سومى در كار است ؟ و آن اين‌كه آن‌چه مىديده‌اند « نمايش » حقيقت بوده است پس دروغ و پوچ نبوده است اما خود حقيقت هم نبوده است . پس در حقيقت آن‌چه مىديده‌اند ، درست مىديده‌اند و اما آن‌چه مىپنداشته‌اند درست نمىپنداشته‌اند . براى آن‌ها تغيير نظر پيدا مىشود اما نه به اين شكل كه مىفهمند آن‌چه قبلًا مىديده‌اند واقعيت نداشته و از قبيل خواب و خيال بوده است ، بلكه آن‌ها خود مىفهمند آن‌چه ديده‌اند واقعيت داشته و در بيرون از وجود آن‌ها بوده است و آن‌چه مىديده‌اند\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nدرست مىديده‌اند و چشم آن‌ها هرگز خطا نكرده است ، بلكه تصور آن‌ها يعنى تعقل و استنباط و قضاوت آن‌ها دربارهء نوع واقعيت آن‌چه مىديده‌اند عوض مىشود ، از اين پس تصور و تعقل و استنباط آن‌ها دربارهء آن‌چه قبلًا مىديده‌اند اين است كه آن‌چه مىديده‌اند « نمايش » و « نمود » و « ظهور » چيز ديگرى بوده است ، از اين پس اصالت و استقلالى كه تا آن وقت به آن‌ها مىدادند از آن‌ها گرفته به غير مىدهند . به اصطلاح به افراد پشت صحنه و واقعيت‌هاى موجود مىدهند .\r\nقرآن كريم كلمهء عجيبى دربارهء خداوند به كار مىبرد كه بيش از سه حرف نيست اما عمقى عجيب دارد .\r\nقرآن خداوند را « حقّ » و ماسوا را نسبت به او « باطل » مىداند . كلمهء « حق » در قرآن موارد استعمال زيادى دارد و به هر چيزى كه بهره‌اى از حقيقت دارد اطلاق مىشود .\r\nاما در بعضى از آيات كريمهء قرآن ، « حقّ » را منحصراً به خداوند اطلاق شده است ، يعنى حق بودن ( حق واقعى و حق من جميع الجهات ) در انحصار خداوند قرار داده شده است . « 1 » قرآن مخلوقات را به نام « آيات » مىخواند . در اين تعبير نكته‌اى هست و آن اين‌كه اگر كسى مخلوقات را آن‌چنان‌كه هست ادراك كند خداوند را آن‌چنان در آن‌ها ادراك مىكند كه در آيينه اشيا را مىبيند ، يعنى حقيقت آن‌ها عين ظهور و تجلّى ذات حق است . راغب در مفردات القرآن مىگويد :\r\nوالآية هي العلامة الظاهرة ، وحقيقتها لكلّ شيء ظاهر هو ملازم لشيء لايظهر ظهوره ، فمتى أدرك مدرك الظاهر منهما عُلم أنّه ، أدرك الاخَر الذي لم‌يدركه بذاته . « 2 »\r\n\r\n\r\n","description":"","footnote":"\r\n( 1 ) . رجوع شود به سورهء يونس ، آيه‌هاى 30 و 32 ، سورهء كهف آيه 44 و مخصوصاً سورهء حج آيهء 6 و 62 و سورهء نور آيهء 25 و سوره لقمان آيهء 30 . .\r\n( 2 ) . راغب اصفهانى ، مفردات القرآن ، مدخل آيه . .\r\n","page_name":" 198 ","page_number":198},
  {"content":"\r\n\r\n« آيه » نشانهء پيداست و حقيقتش براى هر چيز نمايانى است كه همراه چيز ديگر است كه آن اندازه ظهور ندارد ، و هرگاه ادراك كننده‌اى آن چيز نمايان را ادراك كند فهميده مىشود كه خود به خود آن چيز ديگر را نيز ادراك كرده است .\r\nفرق است ميان دلالتى كه يك مصنوع معمولى بر صانع خود مىكند مثل يك ساختمان كه بر سازنده دلالت مىكند و ميان دلالتى كه مثلًا عكس و صورت بر صاحب عكس مىنمايد . در مورد اول دلالت كننده سبب انتقال فكر از مصنوع به صانع مىشود ؛ يعنى نوعى تفكر و استدلال ، ذهن را از موجودى به موجود ديگر منتقل مىنمايد . ولى در مورد دوم ذهن مستقيماً از دليل به مدلول عبور مىكند و احياناً خود دليل ، مغفول عنه واقع مىشود . از اين جهت شبيه آيينه است كه صورت را نشان مىدهد و هيچ‌گونه تفكر و استدلالى وساطت ندارد ، مانند لفظ و عبارت است در دلالت بر معنى كه آن‌چنان لفظ فانى در معنى مىگردد كه گوينده و شنونده يك‌سره توجهش از لفظ ، سلب و متوجه معنى مىگردد ، گويى گوينده معنى را بدون وساطت لفظ به شنونده القا مىكند و شنونده بدون لفظ آن را تلقى مىنمايد .\r\n الْكُلُّ عِبارَةٌ وَ أَنْتَ الْمعنى * يا مَنْ هُوَ لِلْقُلوبِ مِغناطيسٌ \r\nتمام آيات خلقت لفظ و عبارت است تو فقط معنا هستى اى كسى كه براى دل‌ها به منزله مغناطيس است .\r\nاهل ذوق و عرفان اسلامى به استناد همين معانى ، در بيانات خود جهان را به منزلهء آيينه ذات حق خوانده‌اند و رابطهء دلالت جهان را بر ذات حق برتر و بالاتر از رابطهء دلالت مصنوع معمولى بر صانع معمولى دانسته‌اند . جامى مىگويد :\r\n جهان مرآت حسن شاهد ماست * فَشاهِدْ وَجْهَهُ فى كُلِّ مِرآةٍ « 1 » \r\nالبته از نظر عامّهء مردم ، حتى اهل فكر و فلسفهء معمولى ، دلالت جهان بر ذات حق از نوع\r\n\r\n\r\n","description":"","footnote":"\r\n( 1 ) . جهان آينه حسن الهى است پس روى او را در هر آينه مشاهده كن\r\n","page_name":" 199 ","page_number":199},
  {"content":"\r\n\r\nدلالت مصنوع‌هاى معمولى بر صانع آن‌هاست ؛ يعنى اين دسته فقط در اين حدود ارتباط را ادراك مىكنند . اما از نظر اهل عرفان و هم‌چنين فيلسوفانى كه حكمت متعاليه را شناخته‌اند و مخصوصاً مسايل « وجود » را آن‌چنان‌كه بايد ادراك كرده‌اند دلالت مخلوقات بالاتر از اين است . طبق اين مشرب فلسفى ، مخلوقات عين ظهور و نمايش ذات خداوندند نه چيزهايى كه ظاهر كنندهء خداوند باشند ، يعنى ظهور و نمايش و آيينه بودن عين ذات آن‌هاست .\r\nهرگاه چنين توفيقى دست دهد و انسان مخلوقات را آن‌چنان‌كه هستند ادراك كند در آن وقت ادراك مىكند كه « حق مطلق » و حق واقعى منحصراً ذات پاك احدّيت است\r\n « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ » .  « 1 »\r\nآيات و نشانه‌هاى ما را به زودى در آفاق هستى و در خودتان خواهيد ديد تا آن‌كه براى آنان روشن شود كه خداوند حق مطلق است در آيينه وجود خودتان و آفاق جهان ، خدا را با ايمان خواهيد ديد .\r\nعلى عليه السلام به همين دلالت اشاره مىكند آن‌جا كه مىفرمايد :\r\nما رَأَيْتُ شَيئاً إلّاوَ رَأيتُ اللَّه قَبْلَهُ وَ بَعْدَهُ وَ مَعَهُ ؛ « 2 »\r\nمن چيزى را نديدم جز آن‌كه پيش از آن و بعد از آن و همراه آن خدا را ديدم .\r\nابن فارض مىگويد :\r\n وجَلَّتْ في تَجَلِّيها الْوُجودُ لِناظِري * فَفي كلِّ مَرْئىٍّ اراها بِرُوْيتِه « 3 » \r\nب . اما هدف دوم از تمثيلى كه در متن آمده اين است كه بدانيم آيا اعتقاد به‌وجود خداوند در محاسبات علمى ما در مورد شناخت علل طبيعى كه تحت مطالعهء علوم است تغييرى مىدهد يا نه ؟ و بالعكس آيا شناخت علل طبيعى و مادى اشيا در اين محاسبهء فلسفى كه ما را به‌سوى خداوند رهبرى مىكند تأثيرى دارد يا ندارد ؟\r\n\r\n\r\n","description":"","footnote":"\r\n( 1 ) . فصلت ، آيه 53 . .\r\n( 2 ) . مجلسى ، مرآة العقول ، ج 10 ، ص 391 . .\r\n( 3 ) . وجود با عظمت در تجلى چشم من جلوه كرد پس خودم در هر پديده‌اى او را عيناً ديدم .\r\n","page_name":" 200 ","page_number":200},
  {"content":"\r\n\r\nتوضيح مطلب اين است كه كار علوم - چنان‌كه مىدانيم - شناختن آثار و تركيبات و علل پيدايش اشياست . علم كوشش دارد كه به علل و آثار يك پديدهء خاص - مثلًا باران يا بيمارى سرطان - پى ببرد ، علت مستقيم باران را به دست مىآورد و بعد علت آن علت ، و علت علت سوم را ، و همين‌طور . . . اكنون ببينيم آيا اعتقاد به‌وجود خداوند در اين‌گونه محاسبه‌هاى علمى تأثيرى دارد يا ندارد ؟ يعنى آيا لازمهء اعتقاد به خداوند اين است كه مثلًا براى باران يك علت مادى طبيعى قائل نشويم ؟ يا اگر فرضاً قائل شديم ، براى علت باران يك علت طبيعى قائل نشويم ؟ اگر براى او نيز علت طبيعى قائل شديم بايد بالاخره در يك نقطه علت‌هاى طبيعى را متوقف كنيم و خداوند را در رأس عامل‌ها قرار دهيم ؟ و اگر سلسلهء عامل‌هاى مادى و طبيعى را در جايى متوقف نكنيم خدا را انكار كرده‌ايم ؟ پس علوم در يك حدّ معينى حق دارند عامل‌هاى طبيعى را به ما معرفى كنند و اما اگر بخواهند هر عامل طبيعى را مستند به يك عامل طبيعى ديگر معرفى كنند . بر ضدّ فلسفه و علم الهى قيام كرده‌اند ؟ ! يا چنين نيست ؟ اعتقاد به خداوند كوچك‌ترين تغييرى در محاسبات علمى از نظر ايمان و اعتقاد به علل طبيعى نمىدهد ؟\r\nپاسخ منفى است . چنان‌كه قبلًا گفته شد اثر اعتقاد به‌وجود خداوند فقط اين است كه اصالت و استقلال و قائم بالذات بودن را از جهان مىگيرد ؛ معلوم مىشود قدرتى وجود دارد كه قيوم جهان است و جهان با تمام طول و عرض و عمقش ، و با تمام ابعاد زمانى و مكانىاش ، و با سراسر علل و اسباب طبيعىاش به يك نسبت ناشى از ذات اوست . قرار دادن ذات واجب الوجود در رديف يكى از علل و عوامل جهان ، و او را به صورت يك « عامل » در آوردن مساوى است با قرار دادن او در ضمن مجموعهء جهان و مخلوقات خود او ؛ يعنى او ديگر خدا نيست بلكه مخلوقى از مخلوقات خداست .\r\nموجب تأسف است كه پاسخ اروپاى قرون وسطى و حتى اروپاى قرون جديد به پرسش بالا مثبت بوده است . در الهيات مسيحى ، خداوند در رديف علل طبيعى قرار مىگرفته است و\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nبه همين جهت اعتقاد به خدا و محاسبات علمى با يك‌ديگر ناسازگار مىافتاده‌اند و طبعاً موفقيت‌هاى علوم مساوى با شكست الهيات مسيحى بوده است .\r\nهم‌چنان‌كه در آغاز مقاله ، آن‌جا كه ايرادها و اشكال‌ها را متعرض شديم ، نقل كرديم ، فلاماريون در مقدمهء خدا در طبيعت از اگوست كنت فيلسوف شهير فرانسوى چنين نقل مىكند :\r\n« علم ، پدر طبيعت كائنات را از شغل خود منفصل و او را به محل انزوا سوق داد ، در حالتى كه از خدمات موقتى وى اظهار قدردانى كرد او را تا سر حد عظمت و قدرتش هدايت نمود . »\r\nدوره‌هاى سه‌گانهء معروف اگوست كنت كه ادوار تفكر را به سه دوره : اساطيرى ، فلسفى و علمى تقسيم كرده است و مورد قبول عامّهء اروپاييان قرار گرفته است و طبعاً مقلّدين شرقى آن‌ها نيز آن را به سمع قبول تلقى كرده‌اند مبنى بر همين طرز تفكر است . اگوست كنت اگر با حكمت و معرفت اسلامى آشنا مىبود مىدانست پيش از آن‌كه طرز تفكر علمى در اروپا به‌وجود آيد در ميان مسلمين آن طرز تفكر وجود داشته‌است ، به‌علاوه طرز تفكر چهارمى در حكمت و معرفت اسلامى موجود است كه دنياى اروپا هنوز هم به آن و اصل نشده است .\r\n« پدر طبيعت » كه اگوست كنت به آن اشاره مىكند همان پدر آسمانى الهيات مسيحى است ، و آن گونه طرز تفكر كه او را موقتاًجانشين علل طبيعى بنمايند شايستهء همان پدر آسمانى است نه ذات خداوند كه محيط بر همهء اشيا است و همه چيز به يك نسبت به او تعلق دارد .\r\nاين جهت كه اعتقاد به خداوند تأثيرى در محاسبات علوم ندارد منحصر به طرز تفكرى كه از حكمت متعاليه دريافت مىنماييم نمىباشد ، حكمت رسمى و معرفت معمولى فلسفى اسلامى نيز همين گونه ما را تعليم مىدهد . در جهان اسلام فقط بعضى از متكلمان بودند كه چنان طرز تفكرى داشتند . ما در جلد سوم اصول فلسفه انتقاد عالى و لطيف صدرالمتألّهين را بر فخرالدين رازى در همين زمينه از جلد چهارم اسفار نقل كرديم .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nتطبيق و توضيح\r\nاينك متن علامه را مرور مىكنيم :\r\nاكنون بايد ديد كدام بيان منطقى يا برهان اطمينان بخشى است كه به ثبوت به‌رساند كه « استقلال هستى اجزاء جهان كه در برابر ديدگان ما هستند حال محتويات آيينه ( تمثيل سابق را ندارند ؟ ) و با پشت‌گرمى كدام دليل مىتوان اين احتمال را نفى كرد و گفت :\r\n« استقلال هستىهايى كه در جهان مشهود هستند ( نه اصل هستىها ) از آنِ چيز ديگرى كه ما نمىبينيم نيست ، بلكه هر واحد موجود يك استقلال جداگانه دارد ؟ كه از باب تمثيل گمان مىكند اشياء را در قدم اول به صورت حقيقت عينى مشاهده كرد ، سپس مىفهماند اين تصويرها در آينه ذهن و فكر است نه عين خارجى است . درحالىكه اين‌گونه اشتباهات حتى در زندگى روزانه بسيار دامن‌گير مىشود . مگر ما افراد بشر نبوديم كه هزارها سال با اين گمان بسر مىبرديم كه در زمينى آرام و بىحركت ، آرميده و خزيده لانه داريم و گنبدهاى نيلگون افلاك با قنديل‌هاى فروزان خود به دور سر ما گردش مىكنند ؟ !\r\nچگونه يك‌باره به خود آمده و فهميديم كه بر خلاف انتظار حتى يك لحظه نيز آرام نداشته و در هر شبانه روز هزارها فرسنگ ( در نقاط استوايى زمين ( معادل چهل هزار كيلومتر تقريباً ) راه پيمايى مىكنيم ؟\r\nو به اين نيز قناعت نكرده و با حركت انتقالى در هر سال صدها ميليون كيلومتر مسافت را تكاپو مىنماييم و طى مىكنيم .\r\nو در عين حال آن‌چه اكنون از جهانِ بيرون از خود مىبينيم همان است كه هزار سال پيش ( زمانى كه با گمان سكون زمين به سر مىبرديم ) مىديديم و كمترين تغييرى در قيافه و جلوهء حسّى عالم محسوس پيدا نشده است . همان زمينى است كه حس ، و اندام حسى حركت او را نمىفهميد و باز هم نمىفهمد ، همان [ افلاكى 
  ] است كه مىپنداشتيم و باز هم مىپنداريم كه مىچرخد ، و همان ستارگان اند كه طلوع و غروب داشتند و اكنون نيز دارند .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nالبته به ذهن هر شنونده‌اى خطور خواهد كرد كه اين دو مورد فرق دارند ، زيرا اشتباه سكون زمين از راه استدلال رياضى كه به حس منتهى است مرتفع شده ولى اشتباه نفى صانع اين نحو نيست .\r\nولى بايد متذكر شد كه : تمثيل و مقايسهء نام‌برده مربوط به تحقق يا احتمال اشتباهى است كه دليلى بر نفى او نداريم نه به اين‌كه هر دو اشتباه عقلى هستند يا حسى يا مختلف .\r\nانسان در برابر احتمالى كه دليل بر نفى آن ندارد نبايد با نفى يا استبعاد به ستيزهء جاهلانه بپردازد .\r\nپس در زمينهء آغاز و انجام بيان گذشته اين پرسش ، كاملًا درست و منطقى است كه :\r\n« آيا واقعيت اين جهان گذاران و هر يك از اجزاى وى ( با اين‌كه اصل واقعيت هرگز نابود نمىشود ) از آن خود اوست يا واقعيت همه از آن يك واقعيت ديگر پابرجا و [ داراى 
  ] استقلال بوده و همه از آن سرچشمه مىگيرند ؟ »\r\nالهيون به اين پرسش پاسخ مثبت داده و چنين سرچشمهء هستى را از براى جهان اثبات مىكنند و چنان‌كه هر متتبعى مىداند بيانات و ادلّهء بىشمارى در اين مقام ذكر كرده‌اند . ولى با نظر به زمينه‌اى كه با سخنان گذشتهء ما آماده شده به دو بيان زيرين اكتفا مىنماييم .\r\n\r\nبرهان صديقين\r\nبيان اول : واقعيت هستى كه در ثبوت وى هيچ شك و ترديد نداريم هرگز نفى و عدم نمىپذيرد و نابودى برنمىدارد . اين يك مسئلهء بديهى است هستى با حفظ هستى ، عدم در آن راه ندارد .\r\nبه عبارت ديگر :\r\nواقعيت هستى بىهيچ قيد و شرط واقعيت هستى است و با هيچ قيد و شرطى لا واقعيت نمىشود ، و چون جهان گذران و هر جزء از اجزاى جهان ، نفى را مىپذيرد پس عين همان واقعيت نفى ناپذير نيست ، بلكه با آن واقعيت ، واقعيت‌دار و بىآن از\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nهستىبهره‌اى نداشته و منفى است ، البته نه به اين معنى كه واقعيت با اشيا يكى شود و يا در آن‌ها نفوذ يا حلول كند و يا پاره‌هايى از واقعيت جدا شده و به اشياء بپيوندد ، بلكه مانند نور كه اجسام تاريك با آن روشن و بى آن تاريك مىباشند ؛ و در عين حال همين مثال نور در بيان مقصود خالى از قصور نيست .\r\nو به عبارت ديگر : او خودش عين واقعيت است و جهان و اجزاى جهان ، با او واقعيت دار و بى او هيچ و پوچ مىباشد . اكنون مىخواهيم برهان معروف به « برهان صدّيقين » را طبق مشرب فلسفى صدرايى توضيح دهيم .\r\nاين برهان با ساير براهين اين تفاوت را دارد كه در اين برهان چيزى براى اثبات ذات حق واسطه قرار نگرفته است . طبق قاعده ، در هر برهانى بايد يك چيزى رابط و حد وسط براى اثبات مطلوب قرار گيرد .\r\nمتكلمان معمولًا از طريق « حدوث عالم » استدلال مىكنند و « حدوث عالم » را واسطه براى اثبات وجود خداوند به عنوان « پديد آورندهء » اشيا قرار مىدهند . ارسطو و ارسطوييان ، از طريق حركت وارد و با اتكا به اين‌كه هر حركتى مستلزم محرك است و همهء محرك‌ها بايد منتهى شوند به محركى كه خود متحرك نيست ، وارد مىشوند و وجود خداوند را به عنوان « محرك اول » اثبات مىكنند . در همهء اين استدلال‌ها عالم و مخلوقات واسطه اثبات قرار داده شده و از شاهد بر غايب و از عيان بر نهان استدلال شده است .\r\n\r\nنتيجه‌گيرى\r\nپس نتيجه مىگيريم كه جهان و اجزاى جهان در استقلال وجودى خود و واقعيت دار بودن خود تكيه به يك واقعيتى دارند كه عين واقعيت و به خودى خود واقعيت است .\r\nاين‌جا پرسشى به ميان مىآيد و آن اين‌كه آيا در برهان‌ها و استدلال‌ها لزوماً بايد عالم و مخلوقات واسطه قرار گيرند و از عالم به عنوان ظاهر و شاهد و از خداوند به عنوان باطن و\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nغايب استدلال شود ؟ يا لزومى ندارد و اين‌گونه استدلال‌ها مخصوص بعضى از افراد عوام از آدميان است كه بصيرت عقلى كامل ندارند و ديدهء باطنى و قلبى آن‌ها هم باز نشده‌است ؟\r\nحقيقت اين است كه در معارف اسلامى بابى هست كه مىرساند خداوند در عين اين‌كه باطن است ظاهر است ، هم باطن است و هم ظاهر . در سورهء مباركهء حديد مىفرمايد :  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  ؛ او هم اول است و هم آخر ، هم ظاهر است و هم باطن .\r\nدر سوره نور مىفرمايد :  « اللَّهُ نُورُ السَّماواتِ وَ الْأَرْضِ »  ؛ كنايه از اين‌كه ظهور همهء اشيا به ذات اوست . در سورهء آل‌عمران مىفرمايد :  « شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ » . \r\nذات خدا و فرشتگان و دانشمندان الهى بر وحدانيت خدا گواهى مىدهند .\r\nدر اين آيه سه نوع گواهى ( دلالت ) ذكر شده‌است و نوع اول كه اشرف و عالىتر است گواهى و دلالت ذات حق بر ذات خود و بر وحدانيت خود است . بعداً بيان خواهيم كرد كه دليل بر ذات حق و دليل بر وحدانيت او عين يك‌ديگرند . و نيز در سورهء بقره مىفرمايد :\r\n « فَأَيْنَما تُوَلُّوا فَثَمَّ وَجْهُ اللَّهِ » ؛ \r\nبه هر طرف رو كنيد آن‌جا چهرهء خداست .\r\nعلى عليه السلام در خطبهء 61 نهج البلاغه مىفرمايد :\r\nوَكلُّ ظاهِرٍ غَيرَهُ غيرُ باطِنٍ وَ كلُّ باطِنٍ غَيرَهُ غَيرُ ظاهرٍ ؛\r\nهر ظاهرى غير خدا باطن نيست و هر باطنى غير او ظاهر نيست .\r\n( اين خداست كه در عين اين‌كه ظاهر است باطن است و در عين اين‌كه باطن است ظاهر است ) .\r\nدر خطبهء 188 مىفرمايد :\r\nلا يجِنُّهُ الْبُطونُ عَنِ الظُّهورِ وَ لا يقْطعُهُ الظُّهورُ عَنِ الْبُطونِ ؛\r\nپنهان بودن وى را از آشكار بودن مانع نيست و آشكار بودن او را از پنهان بودن جدا نمىسازد .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nحقيقت حق پنهان است و قابل رؤيت نمىباشد اما تجليات او در مخلوقات آشكار است .\r\nدر خطبهء 156 مىفرمايد :\r\nالظّاهِرُ لا يقالُ مِمّا ؟ وَ الْباطِنُ لا يقالُ فيما ؟\r\nاو نمايان است اما صحيح نيست گفته شود از چه نمايان است ؟ و پنهان است اما صحيح نيست گفته شود در چه پنهان است ؟\r\nدر حكمت متعاليه ثابت شده است كه جهت ظهور و جهت بطون در ذات حق عين يك‌ديگر است ، يعنى او داراى دو حيثيت و دو جهت نيست كه يكى از آن‌ها ظاهر و ديگرى باطن باشد ، بلكه حيثيت واحد است كه هم منشأ ظهور و هم منشأ بطون است و آن حيثيت واحد عبارت است از كمال فعليت و لا نهايى شدّت وجود .\r\nحاجى سبزوارى در منظومهء معروف خود مىگويد :\r\n يا من هُوَ اخْتَفى لِفَرْطِ نورِه * الظّاهِرُ الْباطِنُ في ظُهورِه \r\nاى كسى كه از شدت نور و روشنى مخفى هستى و از شدت ظهور مخفى و نهان مىباشى .\r\nو هم او در اشعار فارسى خود مىگويد :\r\n پرده ندارد جمال غير صفات جلال * نيست بر آن رخ نقاب نيست بر آن مغز پوست\r\nبا همه پنهانيش هست در اعيان ، عيان * با همه بىرنگيش در همه ذو رنگ و پوست \r\nديگرى مىگويد :\r\n جَمالُك في كلِّ الْحقائِقِ سائِرٌ * وَ لَيسَ لَهُ إلّاجَلالُك ساتِرٌ \r\nچهره جمالت در تمام حقايق سارى و جارى است و براى چهره جمال جز جلالت پوشاننده نمىباشد .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nديگرى مىگويد :\r\n حجاب روى تو هم روى توست در همه حال * نهان زچشم جهانى ز بس كه پيدايى \r\nعرفاى اسلامى ، فلاسفه را كه از طريق مخلوقات و مصنوعات بر ذات بارى استدلال مىكنند و جهان را عيان و خداوند را نهان مىپندارند سخت تحقير و مورد سرزنش قرار مىدهند . محيىالدين عربى مىگويد :\r\nاللَّه تعالى ظاهر ما غاب قطّ والعالَم غائب ما ظهر قطّ ؛\r\nاللَّه تبارك و تعالى ظاهرى است كه هرگز پنهان نگرديده و عالم غايب و پنهان است كه هرگز نمايان نشده است .\r\nمولوى مىگويد :\r\n آفتاب آمد دليل آفتاب * گر دليلت بايد از وى رو متاب\r\nاز وى ار سايه نشانى مىدهد * شمس هر دم نور جانى مىدهد\r\nسايه خواب آرد تو را هم‌چون سمر * چون برآيد شمس انْشَقَّ الْقَمَر \r\nعارف شبسترى مىگويد :\r\n زهى نادان كه او خورشيد تابان * به نور شمع جويد در بيابان\r\nاگر خورشيد بر يك حال بودى * شعاع او به يك منوال بودى\r\nندانستى كسى كان پرتو اوست * نبودى هيچ فرق از مغز تا پوست\r\nجهان جمله فروغ نور حق دان * حق اندر وى ز پيدايى است پنهان\r\nچه نور حق ندارد نقل و تحويل * نيايد اندر او تغيير و تبديل \r\nگويند از جنيد بغدادى پرسيدند : « مَا الدّليلُ عَلى وُجودِ الصّانع ؟ » چه دليلى بر وجود خداى آفريننده هست ؟ گفت : « أَغْنى الصباحُ عنِ الْمِصباح ؛ يعنى روشنى صبح ما را از چراغ بىنياز كرده است » . « 1 » آيا مىتوان براى صبحگاهان دليل آورد .\r\n\r\n\r\n","description":"","footnote":"\r\n( 1 ) . شرح گلشن راز ، محمد لاهيجى ، ص 69 . .\r\n","page_name":" 208 ","page_number":208},
  {"content":"\r\n\r\nحكماى اسلامى كوشيده‌اند به استدلالى عقلى راه يابند كه در آن استدلال مخلوقات واسطهء اثبات نباشند . بوعلى سينا برهان معروف خود را كه از راه تقسيم موجود به واجب و ممكن ، و نيازمندى ممكن در وجود به مرجّح ، و امتناع دور و تسلسل علل ، وارد شده و آن را « برهان صدّيقين » مىخواند و مدعى است اين برهان بر ساير براهين شرافت دارد زيرا اشيا و مخلوقات واسطه براى اثبات حق قرار نگرفته است .\r\nدر برهان بوعلى اشيا واسطهء اثبات ذات واجب قرار نگرفته‌اند آن‌چنان‌كه متكلمان و ارسطوييان اشيا را از اين جهت كه حادث يا متحرك‌اند ؟ واسطه قرار داده‌اند . آن‌چه در برهان بوعلى وجودش مسلّم و قطعى گرفته شده است . مطلق موجود است كه نقطهء مقابل آن انكار هستى به طور مطلق است . پس از آن‌كه در اصل وجود موجودات ترديد نكرديم ؛ يعنى همين‌قدر كه سوفسطايى نشديم ، يك تقسيم عقلى به كار مىبريم كه هر موجود يا واجب است و يا ممكن ، شقّ سوم محال است ، سپس نيازمندى ممكن را به مرجّح كه بديهى اوّلى است مورد استناد قرار مىدهيم ، آن‌گاه با امتناع دور و تسلسل كه مبرهن است نتيجهء نهايى را مىگيريم . چنان‌كه پيداست در اين برهان مخلوقات و موجودات جهان واسطهء اثبات قرار نگرفته است ، يك محاسبهء صرفاً عقلانى ما را به اين نتيجه رسانيده است . چرا كه موجودات يا وجودشان ضرورى است و داراى ماهيت هستند اگر علل وجود آن‌ها پيدا شد كه واجب‌الوجود بالغير است ولى اگر علل وجود آن‌ها پيدا نشد محال است وجود پيدا كنند ولى گاهى يك موجود واجب‌الوجود بالذات است نه بالغير او خداست . يعنى ممكن مثل سيمرغ و عنقا كه در ظرف ذهن ما هستند ولى اگر بخواهند در خارج تحقق پيدا كنند بايد عامل و فاعل به آن دو هستى بدهند تا تحقق عينى پيدا نمايند اگر ماهيت سيمرغ و عنقا كه كفهء وجود بر عدم نمىچربد بخواهد از ظرف ذهن به خارج منتقل شود محتاج علل و عوامل است .\r\nبوعلى در نمط چهارم اشارات پس از بيان اين برهان بر وجود خداوند و براهين ديگرى كه از اين برهان نتيجه مىشود بر وحدانيت و صفات خداوند ، چنين به خود مىبالد :\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nتأمّل كيف لم يحتج بياننا لثبوت الاول و وحدانيته و برائته عن الصمّات الى تأمل لغير نفس الوجود و لم يحتج الى اعتبار من خلقه و فعله ، و ان كان ذلك دليلا عليه ، لكن هذا الباب اوثق و اشرف ، اى اذا اعتبرنا حال الوجود فشهد به الوجود من حيث هو وجود ، و هو يشهد بعد ذلك على سائر ما بعده فى الواجب .\r\nو الى مثل هذا اشير فى الكتاب الالهى :  « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ »  . اقول : ان هذا حكم لقوم . ثم يقول : « اوَلْم يكفِ بِربِّك انَّهُ عَلى كلِّ شَىءٍ شَهيدٌ » . اقول : ان هذا حكم للصّدّيقين الذين يستشهدون به لا عليه .\r\nدقت كن و ببين كه چگونه بيان ما در اثبات وجود ذات حق و يگانگىاش و مبرّا بودنش از نقص‌ها نيازمند به چيزى جز تأمل در حقيقت وجود نيست ، هيچ لزومى ندارد مخلوقات و افعال ذات بارى را واسطه قرار دهيم هر چند آن راه نيز درست است و مخلوقات دليل بر وجود خداوند مىباشند ، اما اين راه كه ما رفتيم مطمئن‌تر و عالىتر است . ما چون وجود را از آن جهت كه وجود است مورد نظر قرار داديم خود وجود از آن جهت كه وجود است گواه ذات حق قرار گرفت و ذات حق گواه ساير اشيا واقع شد . و به مثل آن‌چه گفتيم در كتاب خدا اشاره شده است آن جا كه مىفرمايد : « آيات و نشانه‌هاى خود را در جهان و انسان به زودى ارائه خواهيم داد تا برايشان روشن گردد كه تنها او حق است » .\r\nالبته اين‌گونه حكم و استدلال مخصوص يك دسته و يك طبقه است . سپس كتاب خدا چنين مىفرمايد : « آيا پروردگار تو كه بر هر چيز گواه است خودش براى روشنى وجودش بس نيست » . اين‌گونه حكم و استدلال از آن صدّيقين است كه به خدا استدلال مىكنند نه بر خدا .\r\nبوعلى به اين طرز بيان و استدلال كه پيش از او در ميان حكما سابقه نداشته است سخت به خود مىبالد و افتخار مىكند ، و انصافاً كه بديع و ابتكارى است .\r\nلكن صدرالمتألّهين اين برهان را كمال مطلوب نيافته است ، زيرا هر چند در اين برهان\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nمخلوقات و آثار واسطه قرار نگرفته‌اند ولى از جهتى مانند برهان متكلمان ( برهان از طريق حدوث ) و برهان طبيعيون ( برهان از طريق حركت ) است ، زيرا در واقع در اين برهان « امكان » كه از خواص ماهيات است واسطه واقع شده است . لهذا در كتبش برهان بوعلى را در رديف ساير براهين قرار مىدهد .\r\nدر خاتمه كتاب مشاعر پس از اشاره به برهانى كه خود آن را « برهان صدّيقين » مىنامد مىگويد :\r\nو غير هؤلاء ( الصدّيقين ) يتوسّلون في السلوك إلى معرفته تعالى وصفاته بواسطة أمر آخر غيره ، كجمهور الفلاسفة بالإمكان ، والطبيعيّين بالحركة للجسم ، والمتكلّمين بالحدوث للخلق أو غير ذلك .\r\nديگران ( غير صدّيقين ) در راه معرفت خدا و صفات خداوند به واسطه‌اى توسل مىجويند ، جمهور فلاسفه به امكان ، طبيعيون به حركت ، متكلمان به حدوث يا غير آن .\r\nصدرا آن‌جا كه مىگويد : « جمهور فلاسفه به امكان » براى اثبات وجود واجب متعال توسل جسته‌اند نظرش به بوعلى و اتباع اوست .\r\nدر اسفار نيز به همين مطلب اشاره مىكند و ضمناً مىگويد :\r\n« آن برهان نزديك‌ترين برهان‌ها به برهان صدّيقين است اما خود آن نيست . »\r\nاكنون ببينيم خود صدرالمتألّهين برهان صدّيقين را چگونه تقرير مىكند ؟ براى درك و فهم اين برهان بايد اصولى را كه بعضى از آن‌ها بديهى يا قريب به بديهى است و بعضى از آن‌ها در مقالات پيشين اثبات شده است در نظر بگيريم :\r\nالف . اصالت وجود : به موجب اين اصل آن‌چه تحقق دارد حقيقت وجود است ، ماهيات ، موجود بالعرض و المجاز مىباشند .\r\nب . وحدت وجود ، به اين معنى كه حقيقت وجود قابل كثرت تباينى نيست .\r\nمثلًا سنگ هست ، انسان‌ها هستند ، درختان هستند ذهن ما چنين مىپندارد كه سنگ يك\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nحقيقتى است كه به صفت وجود آراسته و هم‌چنين دريا و انسان هركدام حقيقتى هستند غير يك‌ديگر ولى وجود دارند ما براى فهم اصالت وجود بايد بگوييم هستى مراتب و جلوه‌هايى دارد و مصاديقى ، يك جا به شكل سنگ است و جاى ديگر هستى به شكل گربه است و انسان و زمانى پلنگ است . اين‌ها جلوه‌هاى مختلفِ هستى مطلق مىباشند مانند برق كه در هر كجا جلوه و خاصيتى دارد ، برق است كه قرص تلگراف را مىبرد در يك جا لامپ خانه را روشن مىكند در يخچال سردى توليد مىكند و در شرايط ديگر غذا را مىپزد . نبايد گفت در يخچال برق هست در خانه برق هست بلكه اين برق است كه در هر جايى جلوه‌اى دارد بنابراين هستى گاهى در شكل سنگ ظاهر مىشود و گاهى در قالب كره زمين و خورشيد و ماه ، مثال ديگر مىگويند : جهان با صورت‌هاى مختلفى كه دارد يك موج بيش نيست . اما در مصاديق گوناگون جلوه‌هاى خاصى دارد يك جا امواج به صورت صدا تبديل مىشود و در جاى ديگر رنگ‌ها را مىسازد . رنگ بنفش مرتبه‌اى از موج است و رنگ قرمز مرتبهء ديگر ، آب موج است و آتش هم موج است . بنابراين هستى هم مراتبى دارد و مصاديقى ، انسان يك مرتبه از هستى است سنگ مرتبه ناقص‌ترى از آن مىباشد و همين درجات و مرتبه‌هاى وجود است كه كثرت ايجاد كرده است . و اختلافى را كه مىپذيرد تشكيكى و مراتبى است ، نه تباينى يا مربوط است به شدت و ضعف و كمال و نقص وجود مىباشد مانند نطفه كه مرتبهء ناقص و ضعيفى از وجود انسان است ولى « جنين » مرتبهء كامل‌ترى است و يا مربوط است به امتدادات و اتصالات ، كه نوعى تشابك وجود و عدم است مانند كميت و كيفيت ، زمان و مكان بعضى از موجودات نسبت به موجودات ديگر مقدم‌ترند مانند انسان پدر نسبت به انسان پسر يا حيوانات نسبت به نباتات و روييدنىها و گياهان نسبت به جمادات كامل‌ترند و جمادات نيز مراتبى دارند و شدت و ضعفى ، فلز طلا از نقره ارزشمندتر است و عقيق و فيروزه از سنگ خارا بهتر است و در مرتبه جمادى كامل‌تر است اما آن‌چه مربوط به امتدادات و اتصالات است بعضى از نظر ابعاد طول و عرض و عمق يعنى بعضى بزرگ‌ترند مثل ستاره و خورشيد و كوه و دريا نسبت به مصاديق خود\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nبعضى عميق‌ترند مثل دريا و برخى به حسب زمان مقدم و بعضى از نظر مكان جاى بيشترى را اشغال كرده‌اند . بعضاً در كميت منفصل و متصل ممتازند بنابراين وجود عريض و عميق و از نظر قد و قواره ممتد بودن مربوط به امتدادات و اتصالات است بعضى به طول يك مترند نه بيشتر ، بعضى طولشان صد متر است و بعضى بيشتر اختلاف در طول و عرض و كيفيت است . اصل هستى يك نوع تشابك وجود و عدم است يعنى حجم كرهء زمين نسبت به حجم كره بزرگ‌تر است و كوه آن بزرگى را ندارد يا كرهء زمين پيش از موجودات زمينى وجود يافته است زمين تقدم زمانى بر همه دارد بعضى با ارزش‌تر است بعضى بىارزش‌تر ، ولى همگى در اصل وجود وحدت دارند منتهاى مراتب اختلاف آن‌ها در كمال و نقص و شدت و ضعف است مثل نور كه همه نورند ولى نور خورشيد با نور لامپ و نور ماه و ستاره فرق دارد . يا نور شمع در نهايت ضعف است ولى تعريف نور كه ذاتاً ظاهر و روشن است و روشن‌گر اطراف خويش مىباشد بر تمام مصاديق نور صدق مىكند اين است معناى كثرت در عين وحدت و وحدت در عين كثرت ، در اصل هستى همه مساوى هستند اختلاف به شدت و ضعف و كمال و نقص است و ممكن است امتدادات و اتصالات مربوط به قوه و فعل باشد . تخم‌مرغ به جوجه شدن نزديك‌تر ولى ناقص‌تر است . به هر حال كثرتى كه در وجود متصور است كثرتى است كه توأم با وحدت است و از نظرى عين وحدت است ( وحدت در عين كثرت و كثرت در عين وحدت ) .\r\nج . حقيقت وجود عدم را نمىپذيرد . هرگز موجود از اين جهت كه موجود است ، معدوم نمىشود و معدوم از اين جهت كه معدوم است موجود نمىشود . حقيقت معدوم شدن موجودات عبارت است از محدوديت وجودات خاصه ، نه اين‌كه وجود ، پذيرندهء عدم گردد .\r\nبه عبارت ديگر : عدم ، نسبى است . يك درخت عمر مفيدى دارد بعد خشك مىشود چوبش را مىسوزانند بوعلىسينا عمرى داشت و درگذشت ولى بوعلى آن هنگام كه در قيد حيات بود عدم را پذيرا نبود چنان‌چه كره زمين موجود است و فعلًا عدم پذير نمىباشد و . . . اين سه اصل در مقاله هفتم بيان شده است .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nد . حقيقت وجود بما هوهو قطع نظر از هر حيث و جهتى كه به آن ضميمه گردد مساوى است با كمال ، تجرد ، اطلاق ، غنا ، شدت ، فعليت ، عظمت ، جلال و لاحدّى و نوريت . اما نقص ، تقيد ، فقر ، ضعف ، امكان ، كوچكى ، محدوديت و تعين ، همه از سنخ اعدام و نيستىها مىباشند و يك موجود از آن جهت متصف به اين صفات مىگردد كه وجودى محدود و توأم با نيستى است . پس اين‌ها همه از عدم ناشى مىشود . حقيقت وجود نقطهء مقابل عدم است و آن‌چه از شؤون عدم است از حقيقت وجود بيرون است يعنى از حقيقت وجود منتفى است و از آن سلب مىشود . مثلًا حيوان موجودى است كه علم و عقل آدمى را ندارد فاقد نطق و بيان است حجم و طول عرض او محدود است به اندازه كوه حجم ندارد و به قدر دريا عمق و عرض ندارد .\r\nه . راه يافتن عدم و شؤون آن از نقص و ضعف و محدوديت و غيره ، همه اين‌ها ناشى از معلوليت است ، يعنى اگر وجودى معلول شد و در مرتبهء متأخر از علت خويش قرار گرفت طبعاً داراى مرتبه‌اى از نقص ، و ضعف و محدوديت است ، زيرا معلول با اين‌كه عين ربط و تعلق و اضافه به علت است و نمىتواند در مرتبهء علت باشد ، معلوليت و مفاض بودن عين تأخر از علت و عين نقص و ضعف و محدوديت است . علل معده‌اى آماده مىكند تا انسانى وجود پيدا كند و بىشك هستى او عاريتى است نه ذاتى از اين‌رو در معرض نيستى قرار دارد و فرضاً اگر وجودش ذاتى بود قطعاً ازلى و ابدى بود و نقص و كمبودى نداشت .\r\nاكنون مىگوييم حقيقت هستى موجود است به معنى اين‌كه عين موجوديت است و عدم بر آن محال است . و از طرفى حقيقت هستى در ذات خود يعنى در موجوديت و در واقعيت داشتن خود مشروط به هيچ شرطى و مقيد به هيچ قيدى نيست ، هستى چون‌كه هستى است موجود است نه به ملاك ديگر و مناط ديگر و هم نه به فرض وجود شى ديگر ، يعنى هستى در ذات خود مشروط به شرطى نيست . و از طرف ديگر كمال و عظمت ، شدت ، استغنا ، جلال ، بزرگى ، فعليت و لاحدّى كه نقطهء مقابل نقص و كوچكى و امكان و محدوديت و نياز مىباشند از وجود و هستى برمىخيزند يعنى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nجز وجود ، حقيقتى ندارند . پس هستى در ذات خود مساوى است با نا مشروط بودن به چيز ديگر يعنى با وجوب ذاتى ازلى و هم مساوى است با كمال و عظمت و شدت و فعليت .\r\nنتيجه مىگيريم كه حقيقت هستى در ذات خود ، قطع نظر از هر تعينى كه از خارج به آن ملحق گردد ، مساوى است با ذات لايزال حق . پس اصالت وجود ، عقل ما را مستقيما به ذات حق رهبرى مىكند نه چيز ديگر . غير حق را كه البته جز افعال و آثار و ظهورات و تجلّيات او نخواهد بود با دليل ديگر بايد پيدا كنيم .\r\nاز طرف ديگر چون با ديدهء حسى و علمى به جهان مىنگريم ، جهان را گذرا و پذيرندهء عدم مىبينيم ، يعنى واقعيت‌ها را محدود و مشروط مىبينيم ؛ با وجوداتى برخورد مىكنيم كه يك جا هستند و جاى ديگر نيستند و يا گاهى هستند و گاهى نيستند ، با نقص و خردى ، امكان و محدوديت ، مشروطيت و وابستگى توأم‌اند . « 1 » ناچار همانطور كه در متن علّامه آمده حكم مىكنيم كه : « پس جهان عين همان واقعيت نفىناپذير نيست ، بلكه به واسطهء آن واقعيت ، واقعيت دار و بدون آن بىواقعيت خواهد بود » يعنى حكم مىكنيم كه جهان عين حقيقت هستى نيست ، جهان ظلّ هستى است ، جهان هستى توأم با نيستى است ، پس جهان ، معلول و اثر و ظهور و تجلّى هستى مطلق است ، شأن و اسم است .\r\nخلاصه اين‌كه عقل فلسفى متكى به وجودشناسى ، از آن جهت كه وجود ، وجود است ( همان نوع شناسايى كه تنها در صلاحيت فلسفه است نه علوم ) ما را قبل از هر چيزى به خدا رهبرى مىكند ، اولين موجودى كه به [ ما 
  ] مىشناساند « خدا » است ؛ اما مطالعات حسى و\r\n\r\n\r\n","description":"","footnote":"\r\n( 1 ) . واقعيت‌هاى موجود هم‌چون زمين و آسمان ، خورشيد و ماه گرفتار محدوديت از نظر حجم و طول و عرض وعمق است و بقاى هر كدام مشروط به‌وجود علل است مادامى كه خورشيد حرارت و نيرو دارد و تحت جاذبه عمومى قرار دارد ، مىتواند نور و حرارت بر زمين بگستراند اما روزى مىرسد كه خورشيد خاموش خواهد شد و ستارگان سقوط خواهند كرد كره زمين از كره ماه بزرگ‌تر است ولى از ستارگان بسيار كوچك‌تر است تمام اين محدوديت‌ها به خاطر اين است كه خورشيد و ماه و زمين و موجودات آن معلول علل معده و علت تامه است اگر علل منتفى شود عمر آن‌ها تمام خواهد شد چون وجود آن‌ها عاريتى است نه ذاتى . .\r\n","page_name":" 215 ","page_number":215},
  {"content":"\r\n\r\nعلمى ما را به وجودات محدود ، مقّيد ، مشروط و ممكن كه از آثار و افعال و شؤون و تجليات اوست رهبرى مىكند و به اين ترتيب هم « واجب » را كشف مىكنيم و هم « ممكن » را .\r\nالبته در الهيات ثابت شده است كه راه كشف ممكن منحصر به اين نيست ، ممكن را مىتوان به وسيلهء واجب كشف كرد ، هم‌چنان‌كه راه كشف واجب منحصر به اين نيست ، مىتوان واجب را از طريق ممكن كشف كرد .\r\nممكن است توّهم شود اين‌كه نتيجه گرفتيم كه « آن‌چه موجود است ذات واجب و شؤون و ظهورات و تجليّات اوست » مستلزم اين است كه سخن عرفا را بپذيريم كه اساساً عليت و معلوليتى در كار نيست ، بلكه ممكن و امكانى در كار نيست ؛ زيرا فرض اين است كه جز ذات حق و شؤون و اسماء حق چيزى در كار نيست .\r\nولى اين توهّم باطل است . و ناشى از عدم درك مفهوم صحيح عليت و معلوليت است ، اين توهّم ناشى از اين است كه عليت را يك نوع زايش براى علت فرض كرده‌اند كه از خود چيزى را بيرون مىفرستد و نياز معلول را به علت از نوع نياز فرزند به مادر فرض كرده‌اند .\r\nاما تحقيقات عميق صدرالمتألّهين در اين زمينه كه شاه‌كار اين مرد بزرگ است و منحصر به شخص خود اوست و از عالىترين انديشه‌هاى بشرى است ثابت كرده كه معلول عين نياز و عين ارتباط و عين تعلّق و وابستگى به علت است و علت مقّوم وجود معلول است ، بنابراين معلوليت مساوى است با ظهور و تشأن و جلوه بودن . پس هيچ منافاتى ميان اين دو نظر نيست . « 1 »\r\n\r\nبرهان وجودى آنسلم\r\nحكماى اروپا از قرن يازدهم ميلادى ( پنجم هجرى ) برهان معروفى براى اثبات خداوند ذكر كرده‌اند كه به برهان « وجودى » معروف است . مبتكر اين برهان سِنْت\r\n\r\n\r\n","description":"","footnote":"\r\n( 1 ) . در مقالهء 8 و مقاله 9 در اين باره باز هم بحث شده است . .\r\n","page_name":" 216 ","page_number":216},
  {"content":"\r\n\r\nآنسلم (  saint Anselme  ) است كه او را « آنسلم مقدس » مىنامند و از اولياى دين مسيح مىشمارند . افراد زيادى از قبيل دكارت و لايب‌نيتس و اسپينوزا با تقريرهاى مختلف آن را تأييد كرده‌اند ، ولى كانت بر آن انتقاد كرده و آن را نارسا دانسته است .\r\nممكن است كسى توهّم كند كه برهان وجودى آنسلم عيناً همان برهان صدّيقين صدرالمتألّهين است . ما براى اين‌كه اجمالًا مقايسه‌اى ميان طرز تفكر فلسفى اسلامى و طرز تفكر فلسفى مسيحى به عمل آيد آن را نقل و انتقاد مىكنيم .\r\nفروغى در جلد اول سيره حكمت در اروپا چنين مىگويد :\r\n« از همهء برهان‌ها كه آنسلم براى ذات بارى آورده آن‌كه بيشتر مذكور مىشود و موضوع مباحثات بسيار واقع شده آن است كه معروف است به برهان وجودى يا ذاتى ، از اين قرار : همه كس حتى شخص سفيه تصورى دارد از ذاتى كه از آن بزرگ‌تر ذاتى نباشد و چنين ذاتى البته وجود دارد زيرا اگر وجود نداشته باشد بزرگ‌ترين ذاتى كه وجود داشته باشد از آن بزرگ‌تر است و اين خلف است ، پس يقيناًذاتى هست كه هم در تصور و هم در حقيقت بزرگ‌ترين ذات باشد و آن خداست . »\r\nنكتهء اساسى در اين برهان - هم‌چنان كه از والد كولپه در مقدمه‌اى بر فلسفه مىگويد :\r\nاين است كه شى ( در اين‌جا وجود خداوند ) از تصورى استنتاج مىشود .\r\nاين برهان از نظر شكل قياسى از نوع « برهان خلف » است كه در منطق معروف است .\r\nگذشته از اين كه نقطهء ضعف اساسى اين برهان همان است كه آن را « نكتهء اساسى » مىنامند ما اين برهان را از نظر انطباق با برهان خلف تجزيه و تحليل مىكنيم .\r\nبرهان خلف استدلال بر مدعاست از راه غير مستقيم ، يعنى از راه ابطال نقيض مدعا ، و چون ارتفاع نقيضين محال است پس خود مدعا حق است . بنابراين يكى از پايه‌هاى برهان خلف امتناع ارتفاع نقيضين است .\r\nدر اين برهان آن چيزى كه مدعا قرار مىگيرد به دو نحو قابل تقرير است : يكى آن‌كه مدعا نفس تصور ذات برتر و بزرگ‌تر باشد ، پس صورت برهان چنين مىشود : « ما ذات\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nبزرگ‌تر يا وجود كامل را تصور مىكنيم و بايد آن‌چه ما تصور مىكنيم وجود داشته باشد زيرا اگر وجود نداشته باشد ما ذات بزرگ‌تر را تصور نكرده‌ايم » .\r\nاگر برهان را اين چنين تقرير كنيم ملازمه غلط است يعنى لازمهء وجود نداشتن آن ذات اعلى و اكمل اين نيست كه ما او را تصور نكرده باشيم و تصور ما از ذات بزرگتر تصور ذات بزرگ‌تر نباشد . پس ، از اين نظر خلفى لازم نمىآيد ، ذات بزرگ‌تر چه وجود داشته باشد و چه وجود نداشته باشد تصور ما از ذات بزرگ‌تر تصور از ذات بزرگ‌تر است . پس نمىتوان از تصور ذات بزرگ‌تر وجود خارجى ذات بزرگ‌تر را استنتاج كرد . پس « شى از تصور استنتاج نمىشود » . ما ديو صد سر را تصور مىكنيم كه در خارج وجود ندارد .\r\nديگر آن‌كه مدعا واقعيت ذات بزرگ‌تر باشد . پس بايد چنين بگوييم كه ما ذات بزرگ‌تر را در خارج در نظر مىگيريم ، آن‌گاه مىگوييم : « اين ذات بزرگ‌تر خارجى بايد وجود هم داشته باشد والّا ذات بزرگ‌تر نيست زيرا ذات بزرگ‌تر موجود از اين بزرگ‌ترِ مفروض بزرگ‌تر خواهد بود . پس ذات بزرگ‌ترِ مفروض ذات بزرگ‌تر نخواهد بود » .\r\nبديهى است كه در اين تقرير ، وجود به منزلهء يك صفت و عارض خارجى بر ذات اشيا فرض شده است يعنى براى اشيا ( و در ما نحن فيه براى ذات اعلى و اكمل ) قطع نظر از وجود ، ذات و واقعيتى فرض شده است ، آن‌گاه گفته شده است كه وجود لازمهء ذات بزرگ‌تر است ؛ چه ، اگر ذات بزرگ‌تر وجود نداشته باشد ، ذات بزرگ‌تر نخواهد بود زيرا ذات بزرگ‌ترِ موجود از ذات بزرگ‌ترِ غير موجود بزرگ‌تر خواهد بود .\r\nتفكيك ذات اشيا از وجود در ظرف خارج ، و توهّم اين كه وجود براى اشيا از قبيل عارض و معروض و لازم و ملزوم است ، اشتباه محض است . اشيا قطع نظر از وجود ، ذاتى ندارد . اين كه ذهن براى اشيا ذات و ماهيتى انتزاع مىكند و وجود را به آن ذات نسبت مىدهد و حمل مىكند ، اعتبارى از اعتبارات ذهن است و بس .\r\nبنابراين راه صحيح فقط اين است كه بگوييم : بديهى است كه حقيقتى ماوراى ذهن موجود است ، يعنى بر خلاف نظر سوفسطاييان همه چيز خيال اندر خيال نيست .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nدر اين كه آسمان هست ، انسان در خارج هست ، آتش هست ، سرما و گرما هست ، من هستم ، مىتوانم بينديشم ، خورشيد و ماه هستند ، من روى زمين زندگى مىكنم پس هستم .\r\nآن‌گاه بگوييم : آن‌چه حقيقتاًموجود است و واقعى و اصيل است خود « وجود و هستى » است نه چيزهاى ديگر كه ذهن آن‌ها را فرض مىكند و هستى را به آن‌ها نسبت مىدهد ، بلكه واقعى بودن هر چيز به ميزان بهره‌اى است كه از هستى دارد ، بلكه واقعى بودن هر چيز عين بهره‌ور بودن آن از هستى است .\r\nبلكه هستى كه خود حقيقت است ، قطع نظر از تعينات و تشخصات و مصاديق ، عين بزرگى ، جلال ، عظمت ، كمال ، وجوب و استقلال است زيرا همهء اين‌ها امور واقعى و حقيقى مىباشند و اگر عين هستى نباشند الزاماً از سنخ نيستى مىباشند پس واقعى نيستند و يا از سنخ ماهيات مىباشند كه باز هم اعتبارى و غير واقعى خواهند بود زيرا ماهيات از حدود موجودات انتزاع شده چرا كه هستى در مرتبه‌اى سنگ است و در مرتبه‌اى ديگر ستاره است . پس وقتى كه خود هستى را با ديدهء عقل در مىيابيم به چيزى جز ذات واجب‌الوجود نمىرسيم .\r\nاز طرف ديگر به هستىهايى برمىخوريم كه آن هستىها به طور نسبى فاقد بزرگى ، جلال ، عظمت ، كمال ، ثبات و استقلال‌اند . پس مىفهميم اين‌ها غير آن چيزى مىباشند كه حقيقت هستى ايجاب مىكند ، اين‌ها هستى صرف نمىتوانند باشند ، هستىهايى هستند توأم با عدم ، محدوديت ، نقص . عدم و نقص و محدوديت از معلوليت ناشى مىشود يعنى تأخر از مرتبهء ذات هستى .\r\nاز طرف ديگر معلول چيزى نيست كه از علت خارج شده باشد و مانند مولودى از مادر زاييده شده باشد تا دومى براى او محسوب گردد . معلول عين ارتباط و نياز به علت است ، عين تجلّى و ظهور علت است ، او بودنش به علت خويش است ، پس « ثانى » علت محسوب نمىشود .\r\nنتيجه اين‌كه طبق برهان فوق آن‌چه وجود دارد تنها ذات لايزال الهى است با افعالش\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nكه تجلّيات و ظهورات و شؤونات او مىباشند . زمين و آسمان فعل خدا و مخلوق او هستند خداوند به مناسبت لياقت و ظرفيت به آن‌ها مرتبه و نحوه از هستى را داده است .\r\nمعلوم شد در برهان صدّيقين صدرايى مسئلهء اتحاد وجود و ماهيت در خارج ، و به اصطلاح « عدم زيادت وجود بر ماهيت در ظرف خارج » ، قطعى و مسلّم گرفته شده است ، و البته قطعى و مسلّم هم هست حتى از نظر قائلين به اصالت ماهيت - چنان‌كه در مقالهء 7 روشن شده است - و سپس با اتكا به اصل اصيل و عميق و زير و رو كن فلسفه يعنى « اصالت وجود » و اصول « وحدت حقيقت وجود » ، « وجوب ذاتى وجود » ، « مساوقت وجود با فعليت و اطلاق و كمال » برهان اقامه شده است . اما در برهان وجودى آنسلم يكى از اوّلىترين و بديهىترين مسائل وجود يعنى « عدم زيادت وجود بر ماهيت در ظرف خارج » مورد غفلت واقع شده است . زيرا تصور ذات كامل‌تر يك ماهيت است و در ظرف ذهن است و اين هم فرع بر وجود آن ذات كامل در خارج است در صورت ماهيت غير از وجود « خارجى » است . دكارت و لايب نيتس و اسپينوزا برهان آنسلم را با تغييرات مختصرى كه هر يك در آن داده‌اند پذيرفته‌اند و بر سخن هر يك از آن‌ها نظير ايرادى كه بر آنسلم وارد كرديم وارد است .\r\nكانت به حق بيان آن‌ها را ناقص دانسته است . ما براى پرهيز از اطالهء بيشتر از ذكر و نقل آن‌ها خوددارى مىكنيم .\r\nخلاصه سخن آنسلم را كه تمام جزميون آن را پذيرفته‌اند اين است : « ما تصور كمال و ذات كامل را داريم و ذاتى كه وجود نداشته باشد كامل نيست پس تصور ذات كامل ملازم با وجود داشتن است به عبارت ديگر ذات كامل حقيقىترين ذوات است پس چگونه ممكن است وجود نداشته باشد و لزوم وجود براى ذات كامل مانند لزوم دره براى كوه است يا به مثابه لزوم وجود زوايه براى مثلث مىباشد .\r\nولى بسيار عجيب است كه آقايان در اين استدلال توجه ندارند كه وجوب كمال براى\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nذات كامل ، پس از آن است كه ذات كامل را متحقق بدانيم اول ثابت كن كه وجود دارد تا كمالش هم ثابت بشود ، هنوز بحث در اصل وجود آن است . آرى كوه اگر موجود باشد دره لازم دارد اگر كوه نباشد درّه هم نخواهد بود ، اگر مثلثى در كار باشد زاويه خواهد داشت ، اما درست نيست بگوييم چون مثلث زاويه مىخواهد پس مثلث حتماً وجود دارد ما تصور دره را براى كوه واجب مىدانيم به شرط اين‌كه كوهى باشد اما وجود كوه از كجا واجب شد و همچنين تصديق مىكنيم كه تصور وجود براى ذات كامل واجب است اما تحقق وجود كامل از كجا واجب شده است ؟ اگر ذات كاملى باشد ما تصور وجود براى او مىكنيم ، اما از كجا كه وجود داشته باشد ؟ اين حكم در مقام تمثيل اين‌گونه است كه بگوييم ما صد عدد سكهء طلاى خالص را تصور مىكنيم پس بايد در گاو صندوق ما وجود داشته باشد ، كانت مىگويد : من وجود كامل را منكر نيستم اما اين كه شما آن را تصور مىكنيد و سپس وجودش را اثبات مىكنيد سخن درستى نيست . به قول حكيمان ثَبِّتِ الاصل ثم أنقُش اول اصل را ثابت كن سپس مناقشه كن .\r\n\r\nبيان دوم : برهان حدوث\r\nمشاهدهء ابتدايى به ثبوت مىرساند و هم با كنجكاوى علمى به دست مىآيد كه اجزاى جهان با همديگر ارتباط وجودى دارند .\r\nاين برهان با دو تقريرى كه در متن از آن شده منطبق است با برهان حدوث متكلمان و برهان امكان و وجوب فلاسفهء اسلامى ، كه قبلًا از ابن‌سينا نقل كرديم ، با يك تفاوت كه در بيان اين مقاله يك مقدمهء اضافه به كار رفته است و آن اين است كه جهان با همهء اجزا و اجرام و عناصر و مركبات خود مجموعاً يك واحد طبيعى و شخصى است و به تعبير اين مقاله يك واحد خارجى است .\r\nبديهى است كه با اضافه شدن اين مقدمه ، كار برهان سهل‌تر و ساده‌تر مىشود .\r\nخلاصهء اين برهان اين است : جهان به حكم قانون عمومى حركت ، خصوصاً با توجه\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبه حركت جوهر ذاتى ، دائماً در حال حدوث و تجدد است ، و چون مجموعاً يك وجود خارجى است پس يك واحد حادث است ( البته حادثى كه حدوثش تدريجى است و دائماً در حال حدوث و زوال است ) ، و هر واحد حادث نيازمند به علت محدث است ؛ پس جهان به عنوان يك واحد حادث و به عنوان پديدهء واحد ، نيازمند يه محدث و پديدآورنده است .\r\nاگر كسى حركت عمومى جهان را منكر شود ، امكان ذاتى جهان و اجزاى جهان را نمىتواند منكر شود ، زيرا جهان داراى ماهيت است و لازمهء ماهيت داشتن ، امكان ذاتى است ؛ و چون همهء جهان يك واحد شخصى است پس همهء جهان يك واحد ممكن است ، و هر ممكنى در وجود خود نيازمند به علتى ماوراى وجود خود است ، پس جهان نيازمند به علت موجده است .\r\nفايدهء اين مقدمهء اضافه اين است كه اگر جهان را مجموعاً يك واحد خارجى ندانيم ممكن است كسى عليت وجودى اجزاى جهان را با خود اجزا توجيه كند و بگويد در جهان ، غير متناهى همان‌گونه كه حادث و ممكن و معلول وجود دارد به همان ميزان محدث و موجد و علت غير متناهى وجود دارد ، هر حادثهء قبلى محدث و موجد و علت حادثهء بعدى است ، پس نيازى به علتى ماوراى اجزاى جهان نيست . بلكه علت و معلول در مجموعهء جهان هستى موجود است هر علتى معلول قبلى و علت موجود بعدى خود مىباشد .\r\nمعمولًا مادى مسلكان عليت اشيا را نسبت به يك‌ديگر به همين ترتيب توجيه مىكنند .\r\nاما پس از آن‌كه دانستيم جهان مجموعاً يك واحد طبيعىِ واقعىِ شخصى را تشكيل مىدهد ، حكم مىكنيم كه جهان يك واحد نيازمندى است و قهراً علتى ماورا خود ايجاب مىكند كه آن علت ماورايى افاضه‌كننده وجود به آن مجموعهء واحد باشد .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nپس اين برهان آن‌گاه تمام است كه آن مقدمهء علاوه و اضافه هم اثبات شود . اكنون ببينيم از چه راه مىتوان خود آن مقدمه را اثبات كرد ؟\r\nدو مطلب را بايد يادآورى كنيم :\r\nالف . فرضاً مسئله وحدت شخصى جهان اثبات نشود ، خود اجزاى جهان براى توجيه عليت اشيا كافى نمىباشد ، زيرا اجزاى جهان كه علت يك‌ديگر فرض مىشوند نسبت به يك‌ديگر تقدم و تأخر زمانى دارند ، و هم‌زمان نمىباشند . در مباحث « علت و معلول » و « ضرورت و امكان » ثابت شده است كه علت موجدهء اشيا الزاماً معيّت وجودى با اشيا ، دارد آن چيزى كه از معلول انفكاك مىپذيرد علت « معدّه » است نه علت موجده و موجبه . حوادث مادى ، علت اعدادى يك‌ديگرند و در واقع مجراى وجود يكديگرند نه ايجاد كنندهء يك‌ديگر .\r\nمثلًا « پدر » مجرا و علت اعدادى « فرزند » است نه ايجاد كننده و علت ايجادى و ايجابى او . پدر تنها علت ايجادى و ايجابى حركاتى است كه از او سر مىزند نه علت ايجابى فرزند كه نطفهء او در وجودش متكوّن و سپس از او افراز و جدا مىشود . پس فرزند در همهء مراحل وجود اگر واقعاً حادث و ممكن و معلول باشد معلول يك حقيقت و واقعيتى است كه بر او احاطه دارد و در همه حال با او هست و از وجود او انفكاك نمىپذيرد :\r\n « هُوَ اللَّهُ الْخالِقُ الْبارِئُ الْمُصَوِّرُ » ؛  « 1 »\r\nاوست اللَّه كه خالق مصالح اوليه و مجزا كننده مواد مصالح و تصوير دهنده . « 2 » و اما آن‌چه در اصطلاح علوم طبيعى امروز آن‌ها را « علت » مىنامند جز يك سلسله\r\n\r\n\r\n","description":"","footnote":"\r\n( 1 ) . حشر ، آيه 24 . .\r\n( 2 ) . به اين معنا كه در گام اول يك توده سلول در رحم مادر خلق و جمع مىشود سپس سلول‌ها از هم جدا مىشوند و هر كدام در جايگاه خود قرار گرفته سلول كليه و كبد در جاى خود مىنشينند سپس صورت‌سازى آغاز مىشود . .\r\n","page_name":" 223 ","page_number":223},
  {"content":"\r\n\r\nشرايط و مقدمات نمىباشند و ما نيز كه در تعبيرات خود كلمه « عليّت » را دربارهء حوادث جهان نسبت به يك‌ديگر به كار مىبريم مقصودمان عليت اعدادى است نه عليت ايجابى علل اعدادى بسترساز و زمينه‌ساز علت وجودى است و بهتر اين است كه دربارهء آن‌ها به جاى كلمهء « علت » كلمهء « عامل » يا « شرايط » يا « مقدّمه » به كار برده شود .\r\nدر مقالهء علت و معلول در اين باره بحث شده است و بعد در متن نيز اشاره خواهد شد .\r\nب . حكماى الهى از دير زمانى اين انديشه را ابراز مىداشته‌اند كه تمام جهان شخص واحد است ، همهء جهان در عين اين‌كه اعضا و اجزاى مختلفى دارد يك واحد است و يك صورت و فعليت طبيعى دارد و همهء قوا و اجزايش وابسته و طفيلى آن صورت واحد است . هم‌چنان‌كه انسان با همهء اعضا و اجزاى مختلف كه دارد يك واحد واقعى است و يك تشخص واقعى دارد . ملاك وحدت و تشخص انسان صورت او يعنى نفس اوست . همهء قوا و اجزاى انسان وابسته و طفيلى صورت نوعيه انسان است و همان صورت است كه ملاك تشخص انسان به شمار مىرود .\r\nاگر فرض كنيم سلول‌هايى كه در داخلِ جهانِ بدنِ انسان فعاليت مىكنند . بخواهند دربارهء جهان خودشان يعنى بدن انسان بينديشند ، هر جهازى را از جهاز ديگر جدا ، بلكه هر عضوى را مستقل از عضو ديگر خواهند پنداشت . جهانى مىبينند داراى قسمت‌هاى مختلف ، هر قسمتى به كار مخصوص خود مشغول است . براى اين سلول‌ها كه در جهان بدن انسان محبوس‌اند امكان اين تصور نيست كه بدانند همهء اين اعضا و اجزا و جهازات ، طفيلى وجود يك واحدى است به نام « انسان » و يك حيات كلى همهء اين‌ها را تدبير و اداره مىكند .\r\nطبق فرضيهء بالا ما در درون جهان طبيعت همانند آن سلول‌ها هستيم در درون بدن انسان ، حياتى كه بر كل جهان طبيعت حكم‌فرماست همانند حياتى است كه بر كل بدن انسان\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nحكم‌فرماست كه جهان‌نماى فردى و جزيى طفيلى آن هستند ؛ و به همين جهت جهان را « انسان كبير » و انسان را « جهان صغير » خوانده‌اند .\r\n جهان انسان شد و انسان جهانى * از اين پاكيزه‌تر نبود بيانى \r\nدر كتب فلسفه اين نظريه ( وحدت شخصى عالم ) به ارسطو نسبت داده مىشود بدون آن‌كه برهانى از او نقل شود ، و فلاسفه معمولًا در مباحث الهيات تحت عنوان « وَحدة إله العالم » بيان مىكنند .\r\nآن‌چه در آن‌جا بيان مىشود دو مطلب است : يكى اين‌كه آيا تنها يك عالم وجود دارد يا بيش از يك عالم وجود دارد ؟ و با توجه به اين‌كه به عقيدهء قدما به پيروى از هيئت بطلميوسى همهء عالم را زمين و نُه فلك تشكيل مىدهد و فلك نهم محدّد الجهات است ، معنى اين سؤال روشن است .\r\nمطلب ديگر اين‌كه آيا عالم موجود ، وحدت طبيعى و شخصى دارد يا نه ؟ حكما براى مدعاى دوم دليلى مىآورند كه قسمتى از آن بر فلكيات قديم مبتنى است .\r\nولى مسئلهء وحدت طبيعى و شخصى عالم مبتنى بر چنان فرضياتى نيست ، و از راه‌هاى ديگر نيز مىتوان تأييد بلكه اثبات كرد .\r\nيكى از راه‌ها فرضيه‌اى است قديمى كه احياناً در علم جديد نيز تأييد مىشود و آن وحدت و اتصال واقعى به وسيله اجسام است . ما اجسام را به حسب حس ، منفصل و جدا و متكثر مىبينيم ، ولى اين احتمال هست كه تمام اجسام جهان جسم واحد باشند و خلأ و انفصالى در بين نباشد ، آن‌چه را ما خلأ يا جدايى دو جسم مىپنداريم در واقع چنين نيست .\r\nالبته اين فرضيه‌اى بيش نيست و اثبات آن خالى از اشكال نمىباشد .\r\nيكى ديگر ، از راه ارتباط غايى نظام عالم است :\r\nقبلًا كه دربارهء « دليل نظم » بحث مىكرديم ثابت كرديم كه نوعى هماهنگى در هدف ، ميان اجزاى جهان مشاهده مىشود ؛ مثلًا در قسمتى از جهان كه ما زندگى مىكنيم اوضاع و احوال نشان مىدهد كه ميان كرهء زمين ، گازهاى مجاور زمين ، آب‌هاى\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nزمين ، گياه‌ها ، حيوان‌ها ، ماه كه به دور زمين مىگردد و خورشيد كه زمين به دور او مىگردد با يك‌ديگر نوعى هماهنگى و انطباق دارند و مجموعاً هدف يا هدف‌هايى مشخص را تأمين مىكنند .\r\nاين ارتباط هدفى را ، به سه نحو مىتوان تصوير كرد :\r\nيكى اين‌كه فرض كنيم جهان را صانع بزرگ مانند يك ماشين ساخته است و طورى آن را منظم ساخته است كه به طور خودكار همهء اجزا هدف واحدى را تأمين مىكنند .\r\nديگر آن‌كه فرض كنيم در ساختمان جهان چنين انتظامى به كار نرفته است بلكه دائماً دست‌هاى غيبى در كار جهان مداخله و جهان را اداره مىكنند نظير اداره كردن انسان‌ها مؤسسه‌ها را . آن اراده‌هاى غيبى طورى حركات اجزاى جهان را مىگردانند كه به نظر مىرسد خود اجزاى جهان با يك‌ديگر هم هدف مىباشند .\r\nسوم اين‌كه فرض كنيم جهان مجموعاً يك واحد واقعى و طبيعى است ؛ همهء جهان داراى صورت واحد ، نفس واحد و حيات واحد است نظير يك فرد انسان كه در عين جهازات مختلف و با وجود صدها ميليون سلول ، يك واحد واقعى است و يك شخص است و حيات واحد دارد و همان حيات و يا نفس ، مدّبر اجزا و ابعاض ساختمان بدن اوست ، روابط غايى و هدفى اين پيكر را همان نيروى واحد انتظام مىبخشد ؛ آن نيروى مدّبر حياتى ، هم به انسان وحدت واقعى بخشيده است و هم روابط اجزاى انسان را تنظيم مىكند و همهء نيروهاى موجود را تحت تسخير و تسلط خود در آورده است .\r\nشخصى در نقطه‌اى از جهان نيكى مىكند و در نقطهء ديگر از جهان پاداش مىگيرد ، در دجله نيكى مىكند و در بيابان پاداش مىگيرد ، و برعكس به شخص معّينى بدى مىكند و به شخص ديگرى مكافات پس مىدهد . تكرار و وضع خاص اين جريانات طورى نيست كه قابل حمل بر تصادف باشد .\r\nاكنون چه بگوييم ؟ جهان به صورت ماشينى منظم ساخته شده است و مكانيسم آن طورى است كه بدون اراده عكس‌العمل‌هاى مناسبى نشان مىدهد ؟ و يا يك سلسله\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nموجودات صاحب اراده هستند كه عليرغم جريان طبيعى جهان مأموريت دارند اين‌گونه حوادث را به‌وجود بياورند ؟ و يا ارادهء ذات بارى مستقيماً اين حوادث را خلق مىكند بدون آن‌كه با مكانيسم جهان ارتباط داشته باشد .\r\nدر محل خود مبرهن است كه رابطهء اجزاى جهان را تنها از راه « مكانيسم » نمىتوان توجيه كرد و مصنوع خداوند را به مصنوع بشر نمىتوان قياس گرفت هم‌چنان كه دخالت اراده‌هاى موجودات نامريى را به صورت خارج از نظام عالم نمىتوان پذيرفت ؛ و هم‌چنين در محل خود ثابت است كه دخالت مستقيم ارادهء ذات بارى بدون وساطت شىء ديگر نيز نامعقول است .\r\nبنابراين اگر انتظام و هماهنگى هدفى اجزاى جهان را - لااقل به مقياس زمين و سياراتى كه ما مىشناسيم - بپذيريم چاره‌اى جز پذيرفتن وحدت طبيعى جهان نداريم .\r\nو اين ارتباط و به هم بستگى نه تنها در ميان يك دستهء ويژه‌اى از اجزاى جهان مىباشد بلكه تا هر جا باريك بين شده و پيش رفته و به بررسى پردازيم رشتهء ارتباط نام‌برده را تابيده‌تر و محكم‌تر مىيابيم . حتى آنان كه براى فرار از اثبات غايت و غرض در وجود ، به دامن قانون تبعيت از محيط چسبيده‌اند و از اثبات ارتباط اجزاء جهان گريزى نديده‌اند البته اين ارتباط ، ارتباط وهمى و پندارى نيست بلكه ارتباطى است واقعى و مستقل از ذهن ما و در اثر آن ، جهان با اجزاء خود يك واحد خارجى است .\r\nو اين واحد خارجى در وجود خود متغير و متحول مىباشد يعنى پس از نيستى هستى مىپذيرد ، زيرا از هر راهى به محاسبهء حوادث جهان بپردازيم سرانجام به حركت عمومى ( حركت وضعى و مكانى و يا حركت جوهرى ) خواهيم رسيد ؛ و حركت چنان‌كه گذشت هستى است پس از نيستى ، و وجودى است آغشته به عدم ، چنان‌چه در مقاله دهم گذشت و به مقتضاى قانون علت و معلول هر موجود حادثى ( موجودى كه نبوده پس از آن موجود شده ) علت وجودى مىخواهد .\r\nو اگر اجزاى جهان را يا بخشى از آن‌ها را متغير فرض نكنيم باز از اثبات علت وجود براى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nآن‌ها گريزى نيست زيرا در مقالهء 9 اثبات كرديم كه هر موجود ممكن اگرچه متغير نبوده باشد نيازمند به علت وجود مىباشد .\r\n\r\nنتيجه\r\nاز مجموعه مطالبى كه در متن و شرح ذكر شد به قول علامه نتيجه مىگيريم كه براى جهان هستى علت وجودى بيرون از خود .\r\n\r\nتوضيح\r\nدر توضيح اين قسمت علامه مىفرمايد :\r\nاولًا : بايد دانست كه نتيجهء اين دو برهان يكى است ، زيرا برهان اوّلى براى موجودات اين جهان - كه واقعيت مطلق نداشته و با شرايط مخصوص و تقدير معين واقعيت‌دار ، و بىآن شرايط و تقدير ، بىواقعيت و نابود هستند - يك واقعيت مطلق ( بىقيد و شرط ) اثبات مىنمايد و آن همان علت مطلقه است كه به موجب برهان دوم از براى معلولات جهان اثبات مىشود ، زيرا « معلول » همان موجودى است كه وجودش در تقدير معين و شرايط مخصوص ( كه علت وجود باشد ) موجود و بود مىگردد .\r\nپس در حقيقت « علت مطلقه » همان « واقعيت مطلقه » و « معلول » همان « واقعيت مقيد » خواهد بود .\r\nو ثانياً : بايد دانست كه بيان گذشته ( دو برهان ) اگرچه با اصطلاحات فنى فلسفى تقرير شده در عين حال به حسب معنى بسيار ساده و قابل فهم است .\r\nانسان گاهى كه مرگ ديگران يا نابودى چيزى رامىبيند با ذهن ساده و با زبان بىآلايش خود مىگويد : « اگر هستى او در دست خودش بود از دست نمىداد » . يا در پاسخ كسى كه مىگويد : فلانى عمرش را به شما بخشيد شنونده با خود مىگويد : اگر عمرى داشت و مىتوانست نگه‌دارد براى خودش نگه مىداشت و به كسى نمىبخشيد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nهر چه در اين جهان بيابيم همين حال را دارد ، هر موجودى هستىاش در دست خودش نيست و بديهى است هستى ديگران نيز در دست او نيست . پس ناچار دستى در كار هست كه هستى خودش از خودش بوده و هستى ديگران در وى و از وى مىباشد . و اوست كه به همهء موجودات ، هستى مىبخشد و هموست كه هستى را در مقطعى از آن‌ها مىگيرد و اين است معناى كل شى هالك الّا وَجَهَه ؛ هر چيزى در معرض هلاكت و نابودى است مگر هستى مطلق ، يا قرآن فرموده كل من عليها فان وَيبقى وجهه رَبّك ذوالجلال والاكرام ؛ تمام موجودات روى زمين فانى و نابود مىشوند و تنها هستى پروردگارت باقى است و او صاحب جلال و جبروت و قابل اكرام و عبوديت است .\r\n\r\nتنبيه و تذكر\r\nماديين در زمينهء بحث گذشته سخنان بىپايهء بسيارى گفته‌اند و ما در مقاله‌هاى گذشته به همهء آن‌ها پاسخ داده‌ايم .\r\nو اگر سخنان ايشان تحليل شود روشن خواهد شد كه همهء اشكالات آن‌ها ناشى از بد فهمى و از سوءِ فهم مسئله است . اشكال كنندگان بالاخره در فهم يكى از مقدمات برهان لنگ مىباشند : شبهات بىپايه‌اى را بافته‌اند :\r\n1 . مانند كسانى كه ارتباط اجزاى جهان را فراموش نموده ، گفته‌اند : « جهان در حقيقت مجموعه‌اى است از متفرّقات كه هر يك از آن‌ها علتى مادى داشته و دارد و اين سلسله‌هاى متفرق پهلوى هم قرار گرفته و تا لا نهايت پيش مىروند . » در صورتى يكى از دانشمندان مادى مىگويد : وقتى چمدانى را از زمين برمىداريم ايجاد امواجى مىكند كه در اسرع وقت به تمام كهكشان‌ها مىرسد . وانگهى اشكال‌كننده فراموش كرده كه جهان يك واحد است و چنان‌كه گذشت اين مجموعه واحد و به هم پيوسته حادث و نيازمند به علت مىباشد . و علت آن را بايد خارج از مجموعهء علل و معلولات جهان ، جست‌وجو كرد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n2 . و مانند كسانى كه ارتباط اجزاى جهان را حفظ كرده‌اند ولى از اين‌كه اين ارتباط سرانجام مستلزم به‌وجود آمدن يك واحد واقعى خواهد بود غفلت ورزيده ، گفته‌اند :\r\n« نيازى كه هر پديده‌اى به علت پيدا مىكند با پديدهء ديگر تأمين مىشود . نياز تخم‌مرغ با مرغ رفع مىشود و نياز مرغ با تخم‌مرغ و هم‌چنين . . . . . ديگر نيازى به علتى بيرون از جهان نيست . » يعنى مجموعه‌جهان از علل و معلولات تشكيل شده و هر علتى معلولى دارد و همان علت خود معلول است براى علت قبلى و علت قبلى نيز معلول است براى علت قبلىاش و سلسله علل و معلولات نياز يكديگر را تأمين مىكنند .\r\nاينان به اين نكته نرسيده‌اند - و يا نخواسته‌اند برسند - كه : جهان با رابطهء وجودى خود يك واحد نيازمندى را تشكيل مىدهد و اين نياز با چيزى بيرون از جهان بايد رفع شود .\r\nزيرا همگى داراى وجود عاريتى هستند و موجود بالذات كه خارج از سلسله علل و معلولات و حاكم بر سلسله است . مىطلبند چرا كه روىهم‌رفته همگى نيازمند به علتى هستند كه او غنى بالذات و او عين هستى است و گرنه علت تخم‌مرغ مرغ باشد بايد ديد مرغ را علت چيست و اگر تخم‌مرغ علت مرغ باشد دور و تسلسل به وجود مىآيد و آن هم باطل است ، پس بايد علتى بيرون از سلسله هستىبخش علل و معلولات باشد .\r\n3 . و مانند كسانى كه به نظريهء حركت عمومى ( عَرَضى يا جوهرى ) پىنبرده‌اند و نظريهء فلسفى لزوم مرجّح را ( ممكن در وجود خود مرجِّح مىخواهد ) نيز درست تعقل نكرده ، گفته‌اند :\r\n« مادهء جهان ، قديم است و در وجود خود نيازمند به علت نمىباشد و صور و تركيبات ماده و خواص آن‌ها نيز مستند به ماده مىباشد نه به علت ديگرى . » در صورتى مادهء اوليه كه ساده‌ترين صورت را دارا بوده است بدون شك حادث مىباشد و پيش از ساده‌ترين صورت ديگر ، صورتى در كار نبوده است و سپس در قالب صورت بسيار ساده آفريده شده است . و هرگز ماده بىصورت نمىتواند باشد همان زمانى كه ماده خلق شده حامل ساده‌ترين صورت بوده و امروزه در سايه تكامل تدريجى بدين صورت كامل درآمده است\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nو پيش از پيدايش ساده‌ترين صورت خود ماده نيز نبوده است چون وجود ماده بدون صورت امكان تحقق ندارد .\r\nوانگهى اينان از نتايج نظريهء حركت عمومى بىخبرند . هر ماده‌اى كه زاييدهء تراكم شمارهء زيادى از انرژى مىباشد ( بنا به حركت عمومى فيزيكى ) هرگز نمىتواند قديم بوده باشد ، و هم‌چنين اگر ماده مساوى حركت بوده باشد هرگز نام « ثبات » و « دوام » را نمىتواند به خود گيرد . چرا كه حركت باعث زوال و حدوث است در حركت قوه به فعليت تبديل مىشود نطفه به صورت تخم‌مرغ در آمده و مجدداً تخم‌مرغ كه جماد بالفعل است و جوجه بالقوه است فعليت را از دست مىدهد به صورت جديدى يعنى به جوجه مبّدل مىگردد و جوجه تبديل به مرغ و اين خلع و لبس همچنان ادامه دارد .\r\nو گذشته از اين ، ماده‌اى كه تنها امكان تركيبات و صور و خواص را دارد و بس ، به مجرد جواز و امكان ، فعليت آن‌ها را نمىتواند واجد شود ، مانند پنبه‌اى كه قابليت رخت و لباس شدن دارد ، به مجرد اين قابليت ، رخت و لباس نمىشود و نمىشود پنبه را پوشيد ، بلكه دست‌هاى ديگرى نيز مانند كارخانهء ريسندگى و بافندگى و خياطى بايد به ميان بيايد . تا قابليت پوشيدن پيدا كند . و لباس فعليت پيدا كند پس علت فاعلى ضرورت دارد .\r\n4 - و مانند كسانى كه به واسطهء تميز ندادن ميان فعل و قبول ( كنش و پذيرش ) به انكار علت فاعلى و قناعت به علت مادى گرفتار شده و در اين‌جا گفته‌اند :\r\n« درست است كه جهان علت مىخواهد ولى علت وى همان ماده‌اى مىباشد كه با تجزيه و تركيب خود با شرايط گوناگون پديده‌هاى رنگارنگ مىآفريند . » غافل از اين‌كه ماده را چه كسى آفريده است چون ماده به دلايل گذشته حادث بوده است . وانگهى چه علتى ماده را به تجزيه و تركيب و تحولات مىكشاند و صورت‌هاى متنوعى را به او مىبخشد خود به خود كه نمىتواند تجزيه و تركيب شود باز هم فاعل و علت مىخواهد .\r\nوانگهى اينان چنان‌كه در مقالهء 9 بيان شد ميان « تأثير » و « تأثر » فرق نگذاشته‌اند در حالى كه تأثير به معنى « از موجودِىِ خود دادن » يعنى چيزى كه دارد به ديگرى مىدهد و\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nتأثر ، معنى « از موجودىِ ديگران گرفتن » دارد و به عبارت ديگر در مورد تأثير ، لازم است مؤثر اثر را واجد باشد ، و در مورد تأثر ، متأثر بايد فاقد اثر باشد ؛ و البته « فقدان » نمىتواند « وجدان » شود و به همين جهت ماده كه حامل امكان و قابليت شى است نمىتواند فعليت همان شى را كه ندارد به خود بدهد . استعداد پذيرش صورت‌ها را داشتن غير از فعليت صورت‌هاست و استعداد تنها كافى براى فعليت نيست ، بلكه شرط لازم است فاعل بايد افاضه فعليت كند .\r\nدرست است كه فعليت‌هايى كه در ماده به‌وجود مىآيند با تجزيه و تركيب و پيدايش شرايط مناسب ، به‌وجود مىآيند ، ولى بايد ديد كه آيا تنها امكان تجزيه و تركيب در ماده مىتواند فعليت تجزيه و تركيب را به‌وجود آورد ؟\r\nو آيا امكان شرايط ، همان فعليت شرايط مىباشد ؟\r\nو آيا فعليت تجزيه و تركيب و پيدايش شرايط كه همه از سنخ حركت مىباشند ، محرك - كه يك نوع علت فاعلى است - نمىخواهد با اين‌كه حركت بىمحرك نمىشود ؟\r\nآرى اينان اول در ماده حركت دايمى اثبات كرده و مىگويند : « انبوه بىشمارى از اجزا در فضا به همديگر برخورد نموده و جهانى تشكيل مىدهند » و پس از آن‌كه اين كار را با « اتفاق » ساختند مىگويند « اتفاقى نيست و علت - يعنى علت مادى - ثابت است » و هر جا علتِ فاعلى روشن مىبينند نام « شرط » به وى داده و آهسته از كنار آن رد مىشوند در صورتى كه ما مىدانيم واقعيت اشيا با نام‌گذارى تغيير نمىپذيرد و بحث فلسفى هم تئورى خالى را كه هيچ اثبات نشود برنمىدارد . يعنى اگر تئورى خالى در فلسفه راه اثباتى نداشته باشد فلسفه آن را تحمل نمىكند .\r\n\r\nما خدا را چگونه تصور مىكنيم\r\nمقصود علامه چنان چه ذيلًا مىخوانيم اين است كه ما انسان‌ها از هر جهت محدوديم ، از نظر حواس در محدوديت قرار داريم چشم نمىتواند مسافت دورى را مشاهده كند و\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nگوش نمىتواند صداها را در هر شرايطى بشنود و قوه هاضمه استخوان را هضم نمىكند ، فكر و عقل ما نيز محدود است ، تصورات ما محدود است بنابراين چنين انسان محدودى چگونه مىتواند خداى نامحدود و هستى مطلق را تصور كند تا او را بشناسد و اكنون عبارت علامه را مرور مىكنيم .\r\nما پيوسته در زندگانى مادى خود يك سلسله معلولات جسمانى كه آغشته به يك رشته قيود جسمانى و زمانى و مكانى مىباشند گرفتاريم . هيچ‌گاه حواس و تخيل ما يك موجودى بىقيد و شرط را نمىتواند درك نمايد .\r\nماده و جسم كجا و اطلاق كجا ؟ !\r\nو از اين روى ما هرگز نمىتوانيم با توجه عادى خود « موجود مطلق » را تصور نماييم .\r\nبه عبارت روشن‌تر بشر مىخواهد به خدا معتقد گردد و به او معرفت پيدا كند .\r\nاولين پرسشى كه به ميان مىآيد اين است كه آيا بشر قادر است خدا را تصور كند تا به دو معتقد گردد يا نه ؟ زيرا اعتقاد ، تصديق است و تصديق فرع بر تصور است و اگر تصور خدا غير ممكن باشد تصديق و اعتقاد به او نيز غير ممكن خواهد بود .\r\nممكن است گفته شود تصور خدا غيرممكن است ، زيرا تصور هر چيزى نوعى احاطهء علمى بر اوست و ذات احدّيت نه ذهناً و نه خارجاً محاط واقع نمىشود ، زيرا ذات بارى تعالى مطلق است و آن‌چه در ذهن بشر وارد مىشود محدود است .\r\nپس بايد از شكاكان پيروى كنيم كه مىگويند خداوند فرضاً وجود داشته باشد از دسترس فكر بشر كه بتواند دربارهء او نفياً يا اثباتاً حكم كند خارج است .\r\nو يا بايد لااقل عقيدهء « معطّله » را بپذيريم كه منكر معرفت به ذات بارى مىباشند و مىگويند خداوند را با عقل نمىتوان شناخت ، كميت عقل در اين ميدان لنگ است ، حداكثر معرفت همان اعتقاد عوام الناس است كه يك عقيدهء مبهم در اين زمينه پيدا كرده‌اند : « عَلَيكم بِدينِ الْعَجائِز » .\r\nعرفا نيز به نوعى ديگر منكر معرفت عقلى مىباشند ولى آن‌ها منكر اصل معرفت\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nنيستند بلكه طرفدار معرفت قلبى و شهودى مىباشند و براى آن ارزش فوق‌العاده قائل‌اند .\r\nخواجه عرفان لسان الغيب شيرازى مىگويد :\r\n عارف از پرتو مى راز نهانى دانست * گوهر هر كس از اين لعل توانى دانست\r\nشرح مجموعهء گل مرغ سحر داند و بس * كه نه هر كو ورقى خواند معانى دانست\r\nاى كه از دفتر عقل آيت عشق‌آموزى * ترسم اين نكته به تحقيق نتانى دانست \r\nمقصود وى از « مجموعهء گلِ » ذات مستجمع جميع صفات كماليه است ، يعنى ذات مقدس حق تعالى و مقصودش از « مرغ سحر » عبّاد و سالكان راه خدا « مستغفرين بالاسحار » ند ، مقصود دل‌هاى لبريز از شوق و سرگرم به راز و نياز و تهذيب و تصفيه و سير و سلوك است .\r\nگويا خواجهء شيراز در بيت سوم بوعلى را كه در آخر اشارات به « مقامات العارفين » پرداخته مخاطب قرار داده است . بوعلى در نمط نهم اشارات با سبك بسيار بديعى خواسته است بر مبناى موازين عقلى و فلسفى مراحل و منازل اهل سلوك را شرح كند و به تعبير « لسان الغيب » خواسته است از دفتر عقل آيت عشق بياموزد ، براى همين مورد انتقاد خواجهء شيراز قرار گرفته است .\r\nدر كلمات ائمه اطهار و مخصوصاً امام الموحّدين و ملهم العارفين ، اميرالمؤمنين على عليه السلام نيز جمله‌هايى ديده مىشود كه در ابتدا به نظر مىرسد طرفدار تعطيل و تعبد در معارف الهى مىباشند و هرگونه مداخلهء عقل را در ساحت معارف الهى ناروا مىشمارند و شاه‌باز عقول را از رسيدن به قلّهء شناخت ذات حق ناتوان مىشمارند . به قول حافظ :\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n عنقا شكار كس نشود دام بازگير * كانجا هميشه باد به دست است دام را \r\nدر خطبهء اول نهج البلاغه در وصف بارىتعالى مىفرمايد :\r\nالّذى لا يدْرِكهُ بُعْدُ الْهِمَم وَ لا ينالُه غَوْصُ الْفِطَن .\r\nهمت‌ها هر اندازه دور پروازى كنند او را نمىيابند و شناگران زيرك هر اندازه در ژرفاى درياى انديشه فرو روند به او نايل نمىگردند .\r\nدر خطبهء 87 مىفرمايد :\r\nوَ انَّك انْتَ اللهُ الَّذى لَمْ تَتَناهَ فى الْعُقولِ فَتَكونَ فى مهبِّ فِكرِها مُكيّفاً وَلا فى رويّاتِ خَواطِرِها فَتَكونَ مَحْدوداً مُصَرَّفاً ؛\r\nهمانا تو آن خدايى هستى كه در عقل‌ها نمىگنجى تا در معرض وزش انديشه‌ها نقش‌پذير كيفيات بشوى ، و نه تحت كنترل فكر در مىآيى تا محدود و قابل تغيير باشى .\r\nدر بعضى از آثار دينى آمده است :\r\nاحْتَجَبَ عَنِ الْعُقولِ كمَا احْتَجَبَ عَنِ الأَبْصارِ ؛\r\nهم‌چنان‌كه از چشم‌ها پنهان است از عقل‌ها پنهان است .\r\nاين مطلب دامنهء درازى دارد ولى به صورتى كه « معطّله » طرح مىكنند بدون شك صحيح نيست . مفاد جمله‌هاى بالا نيز غير آن چيزى است كه « معطّله » ادعا مىكنند .\r\nآن‌چه صحيح است و با مفاد جمله‌هاى بالا نيز منطبق است اين است كه امكانات عقلى بشر براى معرفت ذات بارى ، حدود معّينى دارد كه از آن حدود نمىتواند تجاوز كند . حتى كامل‌ترين افراد بشر حق دارد بگويد :\r\nلا احْصي ثَناءً عَلَيك أَنْتَ كمَا أَثْنَيتَ عَلى نَفْسِكَ ؛\r\nمن نتوانم تو را آن‌چنان‌كه بايست توصيف كنم ، تو آن‌چنانى كه خود توصيف كرده‌اى .\r\n جهان متفق بر الهيتش * فرو مانده در كنه ماهيتش\r\nنه بر اوج ذاتش رسد مرغ وهم * نه در ذيل وصفش رسد دست فهم\r\nدر اين ورطه كشتى فرو شد هزار * كه پيدا نشد تخته‌اى بر كنار \r\n\r\n","description":"","footnote":"","page_name":" 235 ","page_number":235},
  {"content":"\r\n\r\n توان در بلاغت به سحبان رسيد * نه در كنه بىچون سبحان رسيد\r\nكه خاصان در اين ره فرس رانده‌اند * به « لااحْصى » از تك فرو مانده‌اند \r\nآن‌چه از راهنمايىهاى پيشوايان دين استفاده مىشود محدوديت قدرت سير عقلانى بشر است نه ناتوانى و ممنوعيت كامل عقل بشر آن‌چنان‌كه « معطّله » ادعا مىكنند .\r\nدر خطبهء 48 نهج البلاغه مىفرمايد :\r\nلَمْ يطْلِعِ الْعُقولَ عَلى تَحديدِ صِفَتِهِ وَ لَمْ يحْجُبْها عَنْ واجِبِ مَعْرِفَتِهِ ؛\r\nعقل‌ها را اجازت نداده كه حدود صفات او را مشخص كنند اما در عين حال آن‌ها را از مقدار لازم معرفت ممنوع نساخته است و پرده‌اى ميان عقول و آن « مقدار واجب » قرار نداده است .\r\nپس معلوم مىشود در عين ناتوانى عقول از وصول به كنه معرفت بارى تعالى ، يك « مقدار معرفت واجب » در كار است كه در آن مقدار نه تنها ممنوعيت نيست بلكه وجوب و لزوم تحقيق در كار است . خود على عليه السلام مباحث بسيار عميقى با روش استدلالى و عقلى و فلسفى در الهيات طرح كرده كه هرگز در جهان سابقه نداشته است . تعليمات او خود عامل بسيار مهمى براى توجه به الهيات عقلى و پيشرفت الهيات عقلى در جهان اسلام و بالاخص در جهان شيعه به شمار مىرود .\r\nبه هر حال اين مطلب كه حق عقل در اين مسايل چه اندازه است ؟ آيا بايد در اين‌گونه مسائل يك‌سره قائل به تعطيل و تعبد باشيم ، خصوصاً با توجه به اين‌كه مىگويند اسما اللَّه توقيفى است ، يا آن‌كه در حدود معيّنى امكان معرفت براى عقل هست ؟ فعلًا محل بحث نيست ، بعداً در همين مقاله مورد بحث واقع خواهد شد .\r\nآن‌چه فعلًا مطرح است اين است كه « ما خدا را چگونه تصور مىكنيم ؟ » . بديهى است كه تصور خدا مستقيماً از راه حواس وارد ذهن نمىشود ، زيرا گذشته از اين‌كه مىدانيم ادراكات حسى ما از چه نوع و از چه مقوله است و تصور خدا در ميان آن‌ها\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nيافت نمىشود . مدركات حسى ما محدود و مقيد است و خداوند حقيقتى مطلق است و محدوديت با ذات او ناسازگار است . پس از چه راه ما ذات حق را تصور مىكنيم ؟\r\nدر مقالهء پنجم تحت عنوان « پيدايش كثرت در ادراكات » يك سلسله بحث‌هاى كلى درباره كيفيت پيدايش مفاهيم انجام شد . با توجه به آن‌چه در آن‌جا گفته شد بايد بدانيم كه تصور خداوند از نوع تصور ماهيات نيست تا لازم آيد ذهن قبلًا به فرد و مصداق آن از راه حواس ظاهر يا باطن رسيده باشد تا بتواند آن را تخيل و سپس تعقل نمايد ، بلكه اين تصور از نوع تصور آن سلسله معانى و مفاهيم است كه « معقولات ثانيهء فلسفى » ناميده مىشود از قبيل مفهوم « وجود » ، « وجوب » ، « قدم » ، « علّيت » و امثال اين‌ها . اين‌گونه تصورات كه انتزاعى مىباشند نه مسبوق‌اند به صورت حسى و نه به صورت خيالى ، بلكه عقل مستقيماً آن‌ها را از صور حسى و خيالى انتزاع مىكند .\r\nاين‌گونه تصورات همواره به صورت كلى در ذهن وجود دارند . آرى تصور ذات بارى از قبيل تصور مفهوم وجود و مفهوم وجوب و امثال اين‌هاست با اين تفاوت كه تصور خداوند از ناحيهء تركيب چند مفهوم از اين مفاهيم يا يكى از اين مفاهيم با مفهومى از نوع ماهيات صورت مىگيرد از قبيل مفهوم « واجب الوجود » ، « علت نخستين » ، « خالق كل » ، « ذات ازلى » ، « كمال مطلق » و امثال اين‌ها . اختصاص به خداوند ندارد ، تصور ما دربارهء « مادة اوّلى جهان » نيز از همين قبيل است . ما تصورى از ماهيت و ذات و كنه مادهء اولى جهان نداريم ولى او را به عنوان « مادّهء اوّلى » كه يك عنوان انتزاعى و ثانوى است تصور مىكنيم و احياناً برهان بر وجودش اقامه و وجودش را تصديق مىكنيم .\r\nاساساً اگر ذات حق به هيچ‌وجه قابل تصور نبود همانطور كه امكان معرفت و شناسايى و تصديق نداشت امكان انكار و بلكه شك هم نداشت . ما تا چيزى را به نحوى از انحا تصور نكنيم نه مىتوانيم وجودش را انكار كنيم و نه مىتوانيم در وجودش شك كنيم ؛ و حتى نمىتوانيم مدعى شويم كه نمىتوانيم او را تصور كنيم ،\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nزيرا تا چيزى را تصور نكنيم نمىتوانيم منكر وجودش يا تصورش بشويم . پس ما خدا را هم تصور مىكنيم و هم تصور نمىكنيم : ما او را تحت يك عنوان عامّ انتزاعى از قبيل « خالق كل » تصور مىكنيم اما كنه‌ذاتش را تصور نمىكنيم .\r\nاشكال بيشتر در تصور ذات واجب از اين ناحيه است كه ذات واجب ، مطلق و لايتناهى است و ذهن ، او را به عنوان « ذات مطلق و لايتناهى » تصور مىكند در صورتى كه ذهن قادر به تصور « مطلق » و « غير متناهى نيست » در پاسخ اين اشكال ، اوّل بايد « مطلق » را معنى كنيم :\r\nاطلاق ( به معنى اسم مفعولى ) يعنى رهايى ؛ مثلًا مفهوم « انسان » به خودى خود يك مفهوم رها و آزاد است و دايرهء وسيعى را فرا مىگيرد ، اما همين‌كه مفهوم « سفيد پوست » به آن اضافه شد « مقيد » مىگردد . مفهوم « انسانِ سفيد پوست » فقط قسمتى از سطح دايرهء اول را شامل مىشود و دايره‌اى در داخل دايرهء اول تشكيل مىدهد . همين‌كه مفهوم « دانشمند » را براى بار دوم اضافه كرديم و گفتيم « انسانِ سفيد پوستِ دانشمند » محدودتر مىشود و دايرهء كوچك‌ترى در داخل دايرهء دوم تشكيل مىشود و همين‌طور . . . .\r\nاز اين‌جا معلوم مىشود كه ما تا « مطلق » را تصور نكنيم نمىتوانيم « مقيد » را تصور كنيم . هر مقيدى از اجتماع چند مطلق تشكيل مىشود و حقيقت هر مطلق عبارت است از مقيد منهاى قيد ، يعنى نبودن قيد كافى است براى اطلاق و ارسال مفهوم . البته محققان در اين‌جا تحقيق خاصى دارند و مدعى هستند كه آن‌چه در ضمن مقيد وجود دارد خود مطلق نيست بلكه جامع مشترك ميان مطلق و مقيد است و آن را « طبيعت لا به شرط مقسمى » مىنامند و خود مطلق را « لابشرط قسمى » مىخوانند . اين بحث از حدود اين مقاله خارج است و با مدعاى قبلى ما هم منافاتى ندارد .\r\nپس اين ايراد كه ذهن قادر به تصور « مطلق » نيست ، ايراد درستى نيست .\r\nدر اين‌جا اين اشكال باقى مىماند كه اولًا اطلاق مفهوم‌هايى از قبيل مفهوم « انسان »\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nو « سفيد پوست » و غيره اطلاق نسبى است . اين معانى و مفاهيم يك محدوديت ذاتى دارند كه از آن تجاوز نمىكنند .\r\nمثلًا مفهوم انسان يك مفهومى است كه بالذات شامل درخت و گوسفند نمىشود ولى نسبت به افراد خود مطلق و رهاست . پس اين مفهوم از جهتى مطلق است و از جهتى محدود و مقيد . اما اطلاق ذات حق نسبى نيست و به همين جهت نبايد با اين چيزها قياس شود .\r\nثانياً اطلاق اين معانى اطلاق مفهومى است ، يعنى همهء اين‌ها يك سلسله مفاهيم ذهنى مىباشند كه نسبت به گروهى بىشمار از قيود مفهومى ، مطلق و رها مىباشند ، ولى ذات حق از سنخ مفاهيم نيست ؛ آن‌جا كه مىگوييم « ذات حق مطلق است » منظور اين نيست كه ذات حق كلىترين مفاهيم است و اين مفهوم هيچ محدوديتى ندارد ، نظير مفهوم « شى » بلكه منظور اطلاق وجودى است يعنى ذات حق در متن واقع و ظرف خارج ، مطلق و لاحد است ، هيچ نوع محدوديت مكانى ، زمانى ، امكانى و ماهيتى ندارد . پس تصور مطلقات مفهومى دليل بر امكان تصور مطلق وجودى نيست .\r\nجواب اين است كه سخن در اين نيست كه اطلاق ذات حق اطلاق مفهومى است ، سخن در اين است كه ما اطلاق وجودى ذات حق را در ذهن خود چگونه تصور مىكنيم ؟ تصور اين اطلاق مستلزم اين نيست كه واقعيت اين اطلاق در ذهن منعكس شود يا ذهن ما خارجاًبا آن متحد شود ، بلكه ما اين اطلاق را با كمك « نفى » تصور مىكنيم به اين طرز كه مفهوم « وجودِ » مشترك را تصور مىكنيم و سپس شباهت و مماثلت وجود حق را با ساير وجودات در محدوديت و بعضى جهات ديگر از ذات حق سلب مىكنيم و به اين ترتيب از ذات حق كه وجود مطلق است تصورى در ذهن خود مىآوريم .\r\nتصور « لايتناهى » نيز همين‌طور است . مثلًادر اين باره مىانديشيم كه فضا متناهى\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nاست يا غيرمتناهى ؟ خود اين سؤال كه براى ذهن مطرح است دليل است كه ذهن هم‌چنان‌كه تصورى از « متناهى » دارد ، تصورى هم از « غيرمتناهى » دارد ، در صورتى كه اگر ذهن بخواهد مصداق فضاى لايتناهى را تصور كند ، يعنى بخواهد غيرمتناهى را نزد خود مجسم كند در حالى كه آن فضاى مجسم ذهنى واقعاًغيرمتناهى باشد امكان پذير نيست ، ولى اگر ذهن فضاى محدود را در خود مجسم كند آن‌گاه مفهوم كلّى « فضا » و هم مفهوم « محدوديت » را تعقل كند آن‌گاه مفهوم « نفى » و « عدم » را بر « فضاى محدود » اضافه كند امرى ممكن و معقول است و واقعاً مفهوم « فضاى نامحدود » را تصور كرده است .\r\nپس ذهن به طور مستقيم قادر نيست « غيرمتناهى » را تصور كند ولى به طور غير مستقيم قادر است ؛ و به تعبير ديگر ذهن قادر نيست « غيرمتناهى » را « تخيل » كند يعنى در قوهء خيال كه قوه‌اى نيمه مجرد است و خود و مدركاتش ذى بعد مىباشند آن را بگنجاند ، زيرا مستلزم اين است كه ذهن درآن واحد ، بعدى غيرمتناهى در خود جاى دهد و اين غيرممكن است و لااقل براى نفوس عادى غيرممكن است ، اما مانعى نيست كه ذهن « غيرمتناهى » را تعقل كند يعنى با تركيب يك سلسله مفاهيم كلى ، تصورى كه البته از نوع ماهيت نخواهد بود بلكه از نوع مفاهيم انتزاعى خواهد بود براى خود بسازد .\r\nذهن هميشه براى درك و تصور حقايق كه از درك مستقيم آن‌ها ناتوان است به اين وسايل متشبّث مىشود يعنى از طريق غيرمستقيم ، تصور معقول و صحيحى به دست مىآورد .\r\nپس معلوم شد تصور خداوند در آن حدود كه براى فلسفه ، تحقيق دربارهء وجود يا عدم آن را ميسر سازد ، براى ذهن ممكن است .\r\nو هم‌چنين معلوم شد به همين نحو براى ذهن ادراك صفات بارى تعالى كه همه نامحدود و غيرمتناهى مىباشند نيز ميسر است . بارى تعالى علم نامحدود و حيات\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nنامحدود و كمال و جمال نامحدود و اراده و مشيت نامحدود و خير و رحمت نامحدود است . هيچ مانعى نيست كه ذهن نامحدودى صفات او را بشناسد .\r\nاما اين‌كه حدود برد و پيشروى عقل در ساحت درك ذات و صفات ذات حق چه اندازه است ، مطلبى است كه از حدود اين بحث خارج است و در آينده اندكى دربارهء آن بحث خواهد شد . اكنون مرورى به كلام علامه مىكنيم كه مىفرمايد : ولى در عين حال نبايد تصور كرد كه ما « مقيد » را بى « مطلق » تصور مىكنيم ، زيرا هر مقيدى از مجموع چندين مطلق تركيب شده است كه به واسطهء مقارنت و برخورد ، همديگر را مقيد ساخته و از اطلاق انداخته‌اند : مانند « انسانِ كوتاهِ سفيد » مقيدى است كه از سه تا مطلق به‌وجود آمده است . پس ما مطلق را تصور مىكرده‌ايم ولى در ميان قيود . يعنى انسان ، بدون توجه به سياهى ، سفيدى ، كوتاهى و رنگ و نژاد يك مفهوم تصور شده است كه همان انسان مطلق باشد كه بعد به كوتاهى ، سفيدى مقيد شده است .\r\nو از همين جاست كه اگر مطلقى را بشنويم ، به واسطهء انس ذهنى خود براى وى از قيود مأنوسهء خود تصورى مىسازيم ، چنان‌كه يك بىسوادى كه در كوره‌دهى زندگى مىكند .\r\nبىخبر از جهان بيرون مىباشد ، اگر بشنود كه در نيم‌كرهء غربى شهر بزرگى است به نام « نيويورك » ، در ذهن وى به شكل يك آبادى بزرگى مجسم مىشود حداكثر صد برابر آبادىهاى خودش كمّاً و كيفاً . يعنى از نظر كثرت جمعيت و چگونگى ساختمان‌ها و خيابان‌كشىها .\r\nولى ما براى اصلاح تصور وى مىگوييم : « نيويورك آبادى است ليكن نه از اين آبادىهايى كه تو ديده‌اى هيچ‌گونه قابل قياس با روستاهاى ايران نمىباشد حتى با بسيارى از شهرستان‌ها نيز فرق دارد » چنان‌كه به يك خواربارفروش ساده‌لوح مىگوييم : « اكنون تا نه رقم اعشارى توزين مىكنند ولى با ترازويى نه از اين ترازوها » . بلكه معيارهاى سنجش هر چيزى فرق مىكند چنان‌چه ترازوى اعمال غير از اين ترازوهاى معمولى است و ميزان عدالت نيز غير از موازين مادى است .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nنتيجه\r\nاز اين بيان دستگير مىشود كه : ما اطلاق مفهومى را پيوسته با نفى ، نگه‌دارى مىنماييم و نياز ما به اين نفى در مورد علت جهان هستى ( خدا ) از هر مورد ديگر بيشتر است ، زيرا هر چه در مورد خدا اثبات كنيم ( از ذات گرفته تا صفات ) مطلق خواهد بود ، زيرا تقيد و اشتراط - چنان‌كه روشن شد - همواره معلوليت را در بر دارد ، و اطلاق را با « نفى » بايد نگه‌دارى كرد .\r\nمىگوييم : خدا موجود است ولى نه مانند اين موجودات . مىگوييم : خدا وجود دارد ، علم دارد ، قدرت دارد ، حيات دارد ولى نه از سنخ اين وجودها ، نه از نوع اين علم‌ها ، نه از قماش اين قدرت‌ها ، نه از نوع اين حيات‌ها . روى هم رفته صفات خدا اطلاق دارند و با نفى نگه‌دارى مىشوند چنان‌كه ذات نيز چنين بود .\r\nاكنون بايد ديد كه اين صفات را چگونه و از چه راه مىتوان اثبات كرد .\r\n\r\nخدا يكى است\r\nاز براى اثبات اين نظريه تنها يك نگاه به دو برهان گذشته كه براى اثبات صانع ذكر نموديم كافى است ، زيرا از راه برهان دوم نياز جهان هستى به خدا براى اين بود كه جهان هستى يك واحد معلول بود و يك واحد معلول يك علت بيشتر برنمىدارد . . . . « 1 » و هم‌چنين تأمل در مضمون برهان اوّلى ، اين مطلوب را به نحو روشن‌ترى مىرساند ، زيرا واقعيت مطلق بىقيد و شرطى كه برهان نام‌برده اثبات كرده و نام « واجب الوجود » به وى مىدهد ، با فرض اطلاق محض ، ديگر هيچ‌گونه كثرت و تعددى را نمىپذيرد ، براى اين‌كه چيزى كه هيچ قيد و شرطى به وى ضميمه نشده باشد ، بديهى است كه تصور تعدد و كثرت در وى امكان‌پذير نيست ؛ بلكه طبق اين برهان ، اثبات وجود خدا ( واقعيت مطلق ) در اثبات وحدت كافى است .\r\n\r\n\r\n","description":"","footnote":"\r\n( 1 ) . ر . ك : اصول فلسفه و روش رئاليسم ، مقالهء علت و معلول . .\r\n","page_name":" 242 ","page_number":242},
  {"content":"\r\n\r\nو از همين‌جا مىتوان گفت بشر از روزى كه به فكر خدا افتاده وحدتش را نيز طبعاً اثبات مىكرده است .\r\nبه عبارت ديگر مسائل الهى آن‌گاه كه به شكل فلسفى طرح مىشود ترتيب و نظم خاصى دارد كه بايد پيروى شود ، بر خلاف هنگامىكه از طريق سائقهء عشق فطرى و يا از طريق علمى و مطالعه در آثار و مخلوقات در جست‌وجوى اين مسائل هستيم .\r\nاگر بشر با سائقهء عشق فطرى در جست‌وجوى خدواند برآيد ، از همان اول در جست‌وجوى « اللَّه » است ؛ يعنى بالفطره ذاتى را جست‌وجو مىكند كه موجود است و واحد است و مستجمع جميع كمالات است .\r\nو اگر از طريق علمى يعنى از طريق مطالعه در آيات برآيد ، قبل از هر چيزى متوجه علم و حكمت و حيات پديد آورندهء جهان مىشود و از طريق شناختن صفات پديد آورندهء پديده‌ها حكم مىكند كه طبيعت و ماده مستقل نيست بلكه مسخّر قوه‌اى است شاعر و مدرك . بنابراين بشر اگر از راه علمى بخواهد خدا را بشناسد صفات خدا را قبل از ذاتش درك مىكند .\r\nهمانطور كه قبلًا اشاره كرده‌ايم پيمودن راه علمى ، تنها ما را متوجه جهانى در ماورا طبيعت مىكند كه از روى حكمت و تدبير ، ادارهء اين جهان را در اختيار دارد ؛ بيش از اين هيچ حقيقتى از آن جهان را به ما معرفى نمىكند . ما از طريق به اصطلاح علمى يعنى از طريق مطالعهء مستقيم مخلوقات و آثار ، بدون اين‌كه استعداد فلسفى خود را به كار اندازيم نمىتوانيم هيچ اطلاعى از ماوراى ماده و طبيعت جز اين مقدار كه طبيعت مسخَر اراده يا اراده‌هايى است كه آن را مىچرخاند ، به دست آوريم ، در اساسىترين مفهوم مربوط به خدا يعنى وجوب وجود و استقلال ذاتى و بىنيازى او از غير خود ، درمىمانيم . براى همين سير و مطالعه در آفاق و انفس قادر نيست همهء مسائل مورد نياز ما را دربارهء خداوند تامين نمايد . از آن جمله وحدت ذات واجب الوجود است .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nاما سلوك فلسفى به نحو ديگر است . در سلوك فلسفى ابتدا وجود واجب‌الوجود يعنى وجود موجود يا موجوداتى مستقل و قائم به ذات و بىنياز از علت ، اثبات مىشود بدون آن‌كه وحدت و ساير صفات ثبوتيه يا سلبيه مورد بحث باشد ، يعنى همين‌قدر اثبات مىشود كه جهان هستى از موجود يا موجوداتى كه قائم به ذات باشند خالى نيست ، همهء هستىها هستىهاى ممكن و نامستقل نمىباشد ، هستى ممكن بايد متكى به هستى واجب ، و هستى نامستقل لزوماً متكى به هستى مستقل است ؛ اما اين‌كه هستى واجب يكى است يا بيشتر ؟ آيا از نوع جسم و جرم و ماده است يا نه ؟ آيا جوهر است يا عرض ؟ آيا بسيط است يا مركب ؟ آيا خود آگاه است يا ناخود آگاه ؟ آيا به ساير اشيا احاطهء علمى دارد يا ندارد ؟ آيا قدرت دارد يا ندارد ؟ حدود قدرتش چيست ؟ آيا مختار است يا موجب ؟ . . . . و امثال اين سؤالات هيچ‌كدام در ابتداى بحث مطرح نيست ، تدريجاً و به ترتيب و نظم خاص طرح مىشود ؛ درست مانند مسائل رياضى بايد مرحله به مرحله طى شود و مراحل ابتدائى پايه و مقدمهء مراحل بعدى قرار گيرد .\r\nدر بحث گذشته اثبات شد كه موجود بر دو قسم است : موجود واجب و موجود ممكن . موجود واجب يعنى موجودى كه هستى از خود اوست و از جايى نگرفته است از اين رو ازلى و ابدى است اما موجود ممكن يعنى هستى را نداشته و در مقطعى از ناحيه علت هستى پيدا كرده است مثل انسان ، حيوان و . . . . « 1 » در آن بحث ، نظر كسانى كه موجود بودن را با حادث بودن و معلول بودن مساوى\r\n\r\n\r\n","description":"","footnote":"\r\n( 1 ) . با چند مثال ذهن خوانندگان را به اين بحث نزديك مىسازيم از باب تشبيه معقول به محسوس مىگويند چربى هر چيزى به روغن است ولى روغن ذاتاً چرب است ، شورى هر چيز به نمك است نمك خود عين شورى است ، روشنايى هر چيز به نور است نور خود روشنايى است . حل قضايايى چند مجهولى مبتنى بر اصول متعارف و قضايايى بديهى است و بىشك اصول متعارف خود عين بداهت است . .\r\n","page_name":" 244 ","page_number":244},
  {"content":"\r\n\r\nفرض مىكنند رد شد ؛ معلوم شد در ميان هستىها هستى يا هستىهايى الزاماً هست كه قائم بالذات است و به خود موجود است و هيچ‌گونه محدوديت زمانى يا غير زمانى ندارد .\r\nاكنون مىخواهيم وحدت واجب الوجود را اثبات كنيم ، يعنى در سراسر هستى آن‌كه به خود موجود است و مستقل بالذات است يكى است نه بيشتر . يكتاى بىهمتاست ، مثل و مانند و شبيه و نظير ندارد و طبعاً چنين موجودى جز يكى بيش نخواهد بود و دومى ندارد .\r\nما در اين‌جا پنج برهان ذكر مىكنيم . دو برهان از اين پنج برهان از براهينى است كه فلاسفه معمولًا در كتب فلسفه متعرض آن‌ها مىشوند و در متن مقاله نيز تنها همين دو برهان ذكر شده است . سه برهان ديگر براهينى است كه در كتب فلسفه نيامده است ، تنها در آثار مقدس دينى اسلامى يعنى در قرآن و حديث آمده است . ما به ترتيب همه آن‌ها را ذكر مىكنيم .\r\n\r\nبرهان اول : وحدت عالم دليل بر وحدت مبدأ عالم است\r\nاين برهان چهار مقدمه دارد :\r\nالف . وحدت عالم يك وحدت واقعى و طبيعى است . نه وحدت و همى و اعتبارى .\r\nب . عالمى جز اين عالم نيست .\r\nج . معلول واحد جز از علت واحد صادر نمىشود .\r\nد . واجب‌الوجود بالذات واجب من جميع الجهات و الحيثيات است .\r\nدربارهء مقدمهء اول قبلًا بحث شد ، ولى مجدداً با بيان ديگرى توضيح مىدهيم .\r\nراجع به ارتباط اجزاى عالم سه گونه مىتوان نظر داد :\r\nيكى اين‌كه هيچ گونه ارتباطى ميان اجزاى جهان نيست ، جهان عبارت است يك سلسله\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاجزا و ذرات پراكنده و غير مرتبط ، مانند انبارى كه از اشيا متفرقه‌اى انباشته شده است ، وجود هيچ جزيى با جز ديگر مربوط نيست .\r\nبه عبارت ديگر در جهان ، آن‌چه ارتباط هست ميان پاره‌اى حوادث است كه برخى علت بعضى ديگر هستند و زماناً متعاقب و در پى يك‌ديگرند ، ولى اجزاى جهان كه به صورت اجرام و اجسام خاص مشاهده مىشوند هيچ گونه پيوندى با يك‌ديگر ندارند . بنابراين اگر فرض كنيم برخى از اجزاى عالم به كلى معدوم گردد و يا با يك عامل خارج از عالم ، تغيير وضع و محل بدهد هيچ گونه تغييرى در اجزاى ديگر و در كل جهان پديد نمىآيد .\r\nنظر دوم اين است كه اجرام و اجسام با يك‌ديگر مرتبطاند ولى از نوع ارتباطى كه به گونه مصنوعى ميان اجزاى يك ماشين و يك كارخانه وجود دارد . اجزاى يك ماشين و يك كارخانه در يك نظام خاص قرار دارند و هر كدام كار مخصوصى دارد كه براى كار مجموع آن ضرورى است . هرگونه تغيير يا كم و زياد شدن اجزا در وضع مجموع اثر مىگذارد و احياناً اختلال ايجاد مىكند .\r\nبنابراين اگر برخى از اجزاى جهان ( فرضاً ) به كلى معدوم گردد و يا مصنوعاً تغيير وضع و محل بدهد در وضع كلى جهان مؤثر است و احياناً ممكن است ماشين جهان مختل گردد .\r\nآن‌چه قطعى و مسلّم است اين است كه وضع يك ستاره كه در يك منظومهء شمسى قرار دارد در وضع همهء آن منظومه مؤثر است . قطعاً اگر خورشيد كه مركز منظومهء شمسى است منفجر و پراكنده شود تمام منظومه‌ها را متلاشى مىسازد . ممكن است متلاشى شدن اين منظومه در متلاشى شدن منظومه‌هايى كه اين منظومه جزيى از آن‌هاست و در وضع كهكشانى كه اين‌ها جز آن محسوب مىشوند بلكه در همهء كهكشان‌ها و همه جهان مؤثر واقع شود . نيروى جاذبهء عمومى تأثير عظيمى در ماشينى كردن جهان دارد .\r\nنظر سوم اين است كه پيوستگى اجزاى جهان عميق‌تر از پيوستگى اجزاى يك ماشين است ، از نوع پيوستگى اعضاى يك پيكر است ، يعنى حيات واحد و شخصيت واحد بر جهان\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nحكومت مىكند ، مجموع جهان يك واحد شخصى است همانطور كه يك فرد انسان با همهء اعضا و اجزاى فراوان كه بالغ بر ميلياردها سلول مىشود و هر سلول به نوبهء خود از قسمت‌هايى تشكيل شده و هر قسمتى از ذرات فراوان فراهم آمده است ولى داراى يك شخصيت و يك روح است نه شخصيتها و حيات‌ها و روح‌ها .\r\nدر مقالهء علت و معلول و مقالهء قوه و فعل و اوايل همين مقاله اين نوع از وحدت تأييد شده است و اين برهان مبتنى بر اين نوع از وحدت است .\r\nدر توضيح مقدمهء دوم مىگوييم اگر جهان جسمانى را از نظر ابعاد ، غيرمتناهى بدانيم و به قول پاسكال « جهان را كره‌اى بدانيم كه مركزش همه جاست و محيطش هيچ جا نيست » جهانِ ديگر غير از اين جهان تصور ندارد ، ولى اگر اين جهان را محدود و متناهى بدانيم آن‌چنان‌كه قدما مىگفتند و امروز نيز طرفداران بزرگى دارد ، خواه آن‌كه به جسم محيط بر همهء اجسام ( محدّد الجهات ) قائل بشويم يا قائل نشويم ، مانند فلك الافلاك كه هئيت بطلميوسى باور داشت در هر صورت وجود جهان ديگر تصور دارد . ولى حكماى قديم براهينى دارند مبنى بر اين‌كه وجود دو جهان جسمانى منفك از يك‌ديگر ، محال است و آن‌ها را در « الهيات » تحت عنوان « فى وحدة إله العالم » ذكر مىكنند .\r\nدربارهء مقدمهء سوم در مقالهء « علت و معلول » بحث شده است ، در اين‌جا تكرار نمىكنيم . اجمالًا گفته شد كه از هر علتى معلول مناسبى وجود پيدا مىكند و اين‌گونه نيست كه از هر علتى معلول‌هاى مختلف توليد شود ، يا از هر علتى معلول غير مناسبى وجود پيدا كند كه انتظارش نمىرفت ، بلكه از خورشيد روشنايى و حرارت انتظار مىرود و از حركت حرارت از گندم گندم به‌وجود مىآيد و از هستهء زردآلو درخت توت وجود پيدا نمىكند ، وانگهى از علت واحد معلول كثيرى توليد نمىشود و گرنه نظام جهان حكيمانه نخواهد بود .\r\nو دربارهء مقدمهء چهارم در همين مقاله آن‌جا كه راجع به آفرينش جهان بحث مىشود سخن خواهد رفت .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبرهان دوم : اين برهان را صدرالمتألهين اقامه كرده است و تنها بر مبناى اصول و مبادى فلسفى او مىتوان چنين برهانى اقامه كرد :\r\nكثرت ، فرع بر محدوديت است . آن‌جا كه محدوديت نيست و سراسر اطلاق و لاحدّى است . كثرت و تعدد معقول نيست . واجب الوجود وجود مطلق وبىنهايت است زيرا - چنان‌كه قبلًا گفتيم - حقيقت وجود در ذات خود حد و قيد و محدوديت برنمىدارد . حد و قيد و محدوديت مساوى است با مقهوريت و معلوليت . به عبارت ديگر هرگونه قيد و حدى كه در حقيقت وجود پيدا مىشود از ناحيهء خارج ذات وجود است و به عبارت ديگر از ضميمه شدن عدم است . در حقيقتِ وجود به هيچ‌وجه عدم راه ندارد . وجود نه از آن جهت كه وجود است بلكه از آن جهت كه معلول است و متأخر است و حيثيت صدورى دارد محدود و مقيد است .\r\nپس چون ذات بارى تعالى وجود محض و محض وجود است محال است كه ثانى داشته باشد .\r\nشيخ اشراق تعبيرى دارد ، مىگويد : « صرف الشى لايتثنّى و لايتكرر » يعنى هر چيزى خودش در حالى كه فقط خودش است بدون اين‌كه چيز ديگرى با او ضميمه شود دوتا نمىشود و قابل تعدد نيست .\r\nمثلًا اگر انسان را در نظر بگيريم و هيچ چيز ديگر را با او در نظر نگيريم ، جز يك حقيقت بيش نيست و بيش از يك وجود نمىتواند داشته باشد ، هر چه بخواهيم انسان دومى فرض كنيم كه او نيز صرف الانسان و انسان محض باشد ممكن نيست ، او نيز خود اين خواهد بود . انسان آن‌گاه قابل تكرر است كه به واسطهء ماده و زمان و مكان ، ضمائم و محدوديت‌ها را بپذيرد : يكى انسان اين زمانى و اين مكانى و متحصل و برآمدهء از فلان ماده باشد و ديگرى انسان آن زمانى و آن مكانى و متحصل از مادهء ديگر و در شرايط ديگر باشد .\r\nآن‌چه در برهان اول راجع به عدم امكان وجود دو عالم جسمانى غيرمتناهى گفتيم ، به عنوان تنظير در ما نحن فيه مىتوانيم بگوييم .\r\nهمانطور كه وجود دو عالم جسمانى غيرمتناهى كه از نظر ابعاد طول و عرض و عمق\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nغيرمتناهى باشد تصور ندارد زيرا با نبودن حد و مرزى براى عالم جسمانى هر چه را به عنوان عالم ديگر فرض كنيم عين همين عالم خواهد بود نه عالمى ديگر غير اين عالم ، يعنى غير متناهى بودن جهان جسمانى سبب مىشود كه « ثانى » براى آن غير قابل تصور باشد ، هم‌چنين اگر وجودى را مطلق و غيرمتناهى تشخيص داديم ، ديگر فرض وجود مطلق ديگر امكان ندارد ، بلكه فرض وجودى ديگر كه جدا از او و در عرض او باشد و بتوان آن را مصداق دوم اين وجود فرض كرد امكان ندارد ، آن‌چه ما آن را غير او فرض كنيم ظهور و تجلّى و شأن و اسم خود اوست نه ثانى و دوم براى او . اگر گفته شده است : « لَيسَ فى الدّار غَيرُهُ دَيار » منظور نفى حقيقتى است غير از ذات او و صفات و شؤون و اسما و ظهورات و جلوات او كه به نحوى خود اوست « هُوَ الْأَوَّلُ وَالْآخِرُ وَالظَّاهِرُ وَالْبَاطِنُ » .\r\nبه هر حال مقصود اين است كه همانطور كه با فرض لايتناهى بودن عالم جسمانى ، امكان كثرت و تعدد ، منتفى است ، با فرض وجود مطلق غيرمتناهى نيز امكان وجود مطلق ديگر ، منتفى است با اين تفاوت كه در مورد دو عالم جسمانى ، وجود عالمى متناهى در كنار عالم غيرمتناهى نيز تصور ندارد ولى در مورد وجود غيرمتناهى فرض وجود متناهى در مرتبهء متأخر از وجود غيرمتناهى قابل تصور است هر چند آن وجود متناهى ثانى و دوم آن محسوب نمىشود بلكه شأنى از شؤون خود اوست . پس اين برهان مبتنى بر دو مقدمه است :\r\nالف . واجب الوجود وجود غيرمتناهى و نامحدود است ؛ به عبارت ديگر : وجوب وجود مساوى است با لاتناهى وجود ، و به تعبير كامل‌تر : حقيقت وجود مساوى است با لاحدّى و وجوب و صرافت و محوضت و خلوص از هر قيد و بندى و محدوديتى .\r\nب . در وجود صرف و واقعيت محض و لايتناهى ، تعدد و تكثر متصور نيست .\r\nالبته اين نكته بايد گفته شود كه آن چيزى كه در اين برهان حدّ وسط قرار مىگيرد گاهى « صرافت و محوضت » است و گاهى « عدم تناهى و لاحدّى » ؛ يعنى ممكن است بگوييم واجب تعالى وجود محض است و وجود محض تعدد پذير نيست ، و ممكن\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاست بگوييم واجب تعالى لايتناهى است و هر چه‌لايتناهى است تعددپذير نيست .\r\n« صرافت و محوضت » با « عدم تناهى » ملازم است و خارجاً دو چيز نمىباشند ، بلكه يك حقيقيت است كه داراى دو تعبير مىباشند يك مصداق بيشتر برآن قابل تصور نيست اما مفهوماً دو چيزند و همين جهت كافى است براى اين‌كه وضع برهان را تغيير دهد ، زيرا هر يك از اين دو حد وسط ملاك خاصى دارد . بنابراين اين برهان به دو نحو قابل تقرير است و در واقع دو برهان است نه يك برهان .\r\nبرهان سوم « برهان تمانع » است . در قرآن كريم آمده است :\r\n « لَوْ كانَ فِيهِما آلِهَةٌ إِلَّا اللَّهُ لَفَسَدَتا » ؛  « 1 »\r\nاگر در آسمان و زمين ( در كل عالم ) غير از ذات خداوند خدايان ديگر مىبود آسمان و زمين تباه شده بودند و نبودند .\r\nاين برهان را معمولًا با يك صورت سطحى و عاميانه تقرير مىكنند .\r\nخلاصهء آن تقرير اين‌كه : اگر مبدأ و واجب الوجود متعدد باشد ، ميان خود آن‌ها يعنى ميان خواست‌هاى آن‌ها تمانع و تزاحم برقرار مىشود ، به اين معنى كه ارادهء هر يك مزاحم ارادهء ديگرى مىگردد . در اين صورت يا اراده و قدرت يكى بر اراده و قدرت ديگرى غلبه دارد يا اراده و قدرت هيچ‌كدام بر اراده و قدرت ديگرى غلبه ندارد . محال است كه اراده و قدرت يكى از آن‌ها مغلوب واقع شود ، زيرا مغلوبيت با كمال و وجوب وجود منافى است ، و اگر هيچ‌كدام غلبه نكنند جهان تباه مىشود زيرا ارادهء هيچ‌كدام مؤثر نيست ، و وقتى كه ارادهء هيچ‌كدام مؤثر نباشد رابطهء جهان با واجب الوجود كه قطعى و ضرورى است قطع مىشود ، يعنى هيچ حادثه‌اى وقوع پيدا نمىكند بلكه هيچ موجودى وجود پيدا نمىكند و باقى نمىماند ، و اين است معنى فساد و تباهى عالم .\r\nولى اين تقرير صحيح نيست ، زيرا چه موجبى در كار است كه اراده‌ها و خواست‌هاى\r\n\r\n\r\n","description":"","footnote":"\r\n( 1 ) . انبيا ، آيهء 22 . .\r\n","page_name":" 250 ","page_number":250},
  {"content":"\r\n\r\nواجب الوجود را مخالف و مزاحم يك‌ديگر فرض كنيم ؟ بلكه الزاماً بايد اراده‌ها و خواست‌هاى آن‌ها را هماهنگ فرض كنيم ، زيرا فرض اين است كه هر دو واجب‌الوجودند و هر دو عليم و حكيم‌اند و هر دو بر وفق مصلحت و حكمت عمل مىكنند ، چون حكمت و مصلحت يكى بيش نيست پس ارادهء واجب الوجودها - هر چند عددشان از ريگ‌هاى بيابان و دانه‌هاى باران بيشتر باشد - با يك‌ديگر موافق و هماهنگ است .\r\nتزاحم اراده‌ها يا ناشى از منفعت‌خواهى و خود پرستى است كه هر فردى فقط منافع شخص خود را در نظر مىگيرد ، و يا ناشى از جهل و نادانى و عدم تشخيص است . هيچ‌كدام از اين‌ها دربارهء واجب الوجود قابل تصور نيست . در پاسخ مىگوييم :\r\nبرهان تمانع مبتنى بر تضاد و تخالف خواست‌ها و اراده‌ها نيست ، بلكه مبتنى بر امتناع وجود هر حادثهء ممكن ، از ناحيهء تعدد اراده‌ها مىباشد ؛ يعنى اگر واجب الوجود متعدد باشد ، با فرض هماهنگى و توافق اراده‌ها باز هم تمانع وجود دارد . اين برهان مبتنى بر سه مسئله است :\r\nالف . واجب الوجود بالذات واجب من جميع الجهات و الحيثيات است . اين مقدمه را بعداً توضيح خواهيم داد . در اين‌جا همين‌قدر توضيح مىدهيم كه در ذات واجب هيچ گونه حيثيت امكانى و بالقوه نمىتواند وجود داشته باشد ؛ اگر عالم است عالم بالوجوب است نه بالامكان ، و اگر قادر است قادر بالوجوب است نه بالامكان و هم‌چنين . . . و بنابراين او كه فياض و خلّاق است فياض و خلّاق بالوجوب است نه بالامكان ؛ يعنى محال است كه موجودى در عالم امكان وجود داشته باشد و از طرف واجب الوجود افاضهء وجود به او نشود .\r\nب . معلول ، حيثيت وجودش و حيثيت انتسابش به علت ايجادىاش يكى است ؛ يعنى در معلول دو حيثيت در كار نيست كه يك حيثيت منتسب به فاعل و علت باشد و به حيثيت ديگر موجود باشد . اين مطلب همان است كه به وسيلهء صدرالمتألهين بيان شده و به تعبير خود او وجود معلول عين ربط و انتساب به علت است و به همين جهت « وجود » و « ايجاد » يكى است\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nنه دوتا . ما اين مطلب را در پاورقىهاى جلد سوم اصول فلسفه توضيح داده‌ايم . ( تحريرى بر اصول فلسفه و روش رئاليسم ، ج 2 ) .\r\nج . ترجيح بلا مرجّح محال است . اين مقدمه چندان نيازى به توضيح ندارد . اگر يك شى نسبت به دو شى نسبت متساوى داشته باشد محال است كه بدون دخالت يك عامل خارجى اين توازن به هم بخورد و نسبت‌ها تغيير كند .\r\n« ترجيح بلا مرجّح » معمولًادر مورد فاعل‌ها اطلاق مىشود و « ترجّح بلا مرجّح » در مورد اثرها ، و هر دو محال است .\r\nترجيح بلامرجّح يعنى اين‌كه فاعلى نسبت به دو اثر مختلف و متغاير نسبت متساوى داشته‌باشد و هر دو به يك نحو براى او ممكن باشد و او به يكى از آن‌ها انتساب پيدا كند و او را به‌وجود آورد . فاعل كه طبعاً در چنين موردى فاعل بالقوه است نه بالفعل ، فاعليت نسبت به هر دو را در يك حد بالقوه واجد است ، چنين فاعلى يا از حد قوه به فعليت نمىرسد و يا اگر مىرسد و يكى از دو فاعليت صورت فعليت پيدا مىكند حتماًبه موجب يك عامل و مرجّحى بيرون از ذات فاعل است .\r\nاما ترجّح بلا مرجّح يعنى اين‌كه فعلى و اثرى در حد قوه و امكان باشد و بدون اين‌كه علت و عاملى دخالت كند خود به خود از عدم به‌وجود و از قوه به فعليت برسد .\r\nهر ترجيح بلا مرجّحى مستلزم ترجّح بلامرجّح است ، زيرا فاعل كه بالفرض با دو فعل نسبت متساوى دارد و فاعليت هر دو را در حد قوه دارد اگر بخواهد با يكى از دو فعل نسبت بيشترى پيدا كند مستلزم اين است كه خودش خود به خود از قوه به فعليت برسد . پس ترجيح يكى از دو فعل از طرف فاعل مستلزم ترجّح قبلى در وجود خود فاعل است كه بدون عامل محال است .\r\nبرخى متكلمين خواسته‌اند از راه اين‌كه « بهترين دليل امكان يك شى وقوع آن است » بر امكان ترجيح بلامرجّح استدلال كنند . براى اين مسئلهء دو گردهء نان براى گرسنه و يا دو راه متساوى براى فرارى ( رغيفى الجائع و طريقى الهارب ) را مطرح كرده‌اند مىگويند : آدم\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nگرسنه دو گردهء نان كه در سفره در مقابلش قرار گرفته بدون ترجيح يكى را برمىدارد و مىخورد يا آدم فرارى اگر در برابر دو راه مساوى قرار بگيرد بدون ترجيح يكى را پيش مىگيرد و فرار مىكند ، در صورتى ما برضمير باطنى افراد احاطه نداريم و گرنه خواهيم فهميد كه انتخاب هركدام بدون ترجيح نمىباشد . غافل از اين‌كه اين‌گونه مثال‌ها آن‌گاه دليل است كه ما بر جميع عواملى كه ممكن است دخالت داشته باشند احاطه داشته باشيم . در اين‌گونه موارد آن‌قدر عوامل آشكار و پنهان در شعور ظاهر و شعور باطن دخالت دارد كه از احاطهء ما خارج است . برهان عقلى را با اين مثال‌هاى عاميانه نتوان رد كرد .\r\nپس از اين سه مقدمه مىگوييم : اگر دو واجب الوجود يا بيشتر ، وجود داشته باشد ، به حكم مقدمهء اول كه « هر موجودى كه امكان وجود پيدا مىكند و شرايط وجودش تحقق مىيابد از طرف واجب افاضهء وجود به او مىشود » بايد به اين موجود افاضهء وجود بشود و البته همهء واجب‌ها در اين جهت با او نسبت واحد دارند و ارادهء همهء آن‌ها على السواء به‌وجود او تعلق مىگيرد ؛ پس ، از طرف همهء واجب‌ها بايد به او افاضه وجود بشود .\r\nو از طرف ديگر به حكم مقدمهء دوم وجود هر معلول و انتساب آن معلول به علتش يكى است ، پس دو ايجاد ، مستلزم دو وجود است و چون معلول مورد نظر ، امكان بيش از وجود واحد ندارد . پس جز امكان انتساب به علت واحد ندارد . در اين صورت انتساب معلول به يكى از واجب‌ها خواهد بود ، نه واجب ديگر ، با اين‌كه هيچ امتيازى و رجحانى علىالفرض ميان آن‌ها نيست ترجّح بلا مرجّح است ؛ و انتساب او به همهء آن‌ها مساوى است با تعدد وجود آن معلول به عدد واجب الوجودها . اين نيز يك امر محال است ، زيرا فرض اين است كه آن چيزى كه امكان وجود يافته و شرايط وجودش محقق شده يكى بيش نيست و اگر فرض كنيم امكان وجودهاى متعدد در كار است دربارهء هر يك از آن‌ها اين اشكال وجود دارد يعنى هر واحد از آن متعددها بايد متعدد شود و هر يك اين متعددها نيز بايد متعدد شود و هم‌چنين الى غير النهايه بايد ادامه پيدا كند و هرگز به واحدهايى كه متعدد نشوند منتهى نگردد ، پس نتيجه اين‌كه هيچ چيز وجود پيدا نكند .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nپس به فرض تعدد وجود واجب الوجود ، لازم مىآيد كه هيچ چيزى وجود پيدا نكند زيرا وجود آن موجود محال مىشود . پس صحيح است كه اگر واجب الوجود متعدد بود ، جهان نيست و نابود بود .  « لَوْ كانَ فِيهِما آلِهَةٌ إِلَّا اللَّهُ لَفَسَدَتا » . \r\nبرهان چهارم ( برهان فُرجه » است . اين برهان در كتاب كافى در مبحث « توحيد » آمده است . اين برهان را فلاسفه به شكل ديگر آورده‌اند . ما اين برهان را بيشتر به صورتى كه در حديث آمده است تقرير مىكنيم :\r\nاگر فرض كنيم دو واجب الوجود هست ، لازم است فرجه يعنى امتيازى ميان آن‌ها باشد ، زيرا تكثر و دو تا بودن فرع بر اين است كه هر كدام از آن‌ها و لااقل يكى از آن‌ها چيزى داشته باشد كه ديگرى ندارد . و اگر هر چه اين يكى دارد آن ديگرى هم داشته باشد و بالعكس ، فرض تعدد نمىشود . پس در ميان دو ذات واجب امر سومى لازم است كه ما به الامتياز آن‌دو باشد . آن امر سوم نيز به نوبهء خود واجب است زيرا اگر ممكن باشد بايد از ناحيهء ديگرى رسيده باشد ، پس لازم مىآيد هريك از واجب الوجودها در مرتبهء ذات خود از ديگرى متمايز نباشند و با او يكى باشد و در مرتبهء بعد كثرت و تعدد پيدا شده باشد .\r\nپس آن امر سوم نيز واجب‌الوجود است . پس وجود دو واجب مستلزم وجود سه واجب است و چون هر سه واجب‌اند و ميان هر واجب الوجود با واجب الوجود ديگر فرجه و وجه امتيازى ضرورت دارد ، واجب سوم بايد از هر دو واجب ديگر ممتاز باشد ، پس بايد دو ما به الامتياز ديگر در كار باشد تا اين واجب را از دو واجب ديگر متمايز كند ، پس وجود سه واجب مستلزم پنج واجب است . و چون على الفرض اين دو واجب نيز بايد از سه واجب قبلى ممتاز باشند مستلزم اين است كه لااقل سه ما به الامتياز ديگر يعنى سه واجب ديگر در كار باشد و اين خود مستلزم هشت واجب است و هشت واجب مستلزم سيزده واجب است و سيزده واجب مستلزم بيست و يك واجب و بيست و يك واجب مستلزم سى و چهار واجب است همين‌طور الى غير النهايه .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nپس وجود دو واجب مستلزم بىنهايت واجب‌هاست يعنى مستلزم اين است كه يك واجب از بىنهايت واجب‌ها تركيب يافته باشد .\r\nگذشته از اين‌كه تركب با وجوب ناسازگار است اين نوع خاص تركب ، يعنى تركب از اجزايى كه هر جز مستلزم جز ديگر علاوه بر اجزاى مفروضهء اوّلى باشد ، محال است .\r\nبرهان پنجم : اين برهان از طريق « معرفى شدن خدا » است . در اين برهان « نبوت » پايهء برهان قرار گرفته است .\r\nابتدا عجيب به نظر مىرسد كه نبوّت كه در مرتبهء بعد از توحيد است چگونه پايهء اثبات توحيد قرار گيرد . به نظر مىرسد اين دليل كه در كلمات اميرالمومنين على عليه السلام خطاب به فرزند عزيزش امام حسن عليه السلام آمده است يك دليل اقناعى است نه برهانى ؛ ولى حقيقت اين است كه اين دليل برهانى است نه اقناعى .\r\nمسئلهء اين‌كه نبوّت نمىتواند مبنا و پايهء توحيد قرار گيرد . مطلب درستى است ولى به اين معنى كه بخواهيم وجود خداوند يا يگانگى خداوند رابه استناد سخن « نبى » اثبات كنيم ؛ ولى اين دو ( وجود خداوند و يگانگى او ) در اين جهت يكسان نيستند ، هر يك از اين‌دو ملاك جداگانه دارد . اين‌كه وجود خداوند را نمىشود با استناد به سخن « نبى » اثبات كرد به موجب يك ملاك است و اما اين‌كه يگانگى خداوند را نمىتوانيم به استناد سخن نبى اثبات كنيم به موجب ملاك ديگر است .\r\nاثبات وجود خداوند به استناد سخن نبى « دور » است ، زيرا سخن نبى آن‌گاه براى ما سند و حجت است كه او را نبى و از جانب خداوند بدانيم پس قبلًا بايد به خداوند ايمان داشته باشيم تا به سخن پيامبرش مؤمن و مذعن باشيم . بنابراين چگونه مىتوانيم وجود خداوند را تعبداً و به استناد سخن او بپذيريم .\r\nاما اثبات توحيد و يگانگى خدا به استناد سخن نبى « دور » نيست زيرا در اين فرض كه قبلًا به حكم برهان اثبات واجب الوجود شده است - هر چند هنوز وحدت واجب الوجود اثبات نشده است - مانعى نيست كه كسى معتقد شود كه شخص معينى به موجب آيات و معجزاتى\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nكه دارد مبعوث از ماوراء الطبيعه است و نبى است و صادق القول است و چون او مىگويد واجب الوجود يكى است پس سخن او براى شخص معتقد حجت است .\r\nولى چنين اعتقاد به توحيد ، « معرفت » و شناسايى شمرده نمىشود ، بلكه از باب تقليد و تعبد است ، يعنى مبنا و پايهء برهان قرار نمىگيرد و طبعاً ذهن را به مقصود عبور نمىدهد و از نزديك عارف و شناسا نمىنمايد .\r\nبسيار فرق است ميان كسى كه خود از روى تحقيق درك مىكند كه مثلًا مساحت فلان زمين كه داراى فلان قدر طول و فلان مقدار عرض است چقدر است و محال است كه كمتر يا بيشتر باشد ، با كسى كه به استناد به گفتهء چنين شخص به آن مساحت معتقد مىشود .\r\nبه هر حال استناد به سخن نبى براى اثبات وجود خداوند « دور » است و براى اثبات توحيد ، « تقليد » و « تعبد » است نه معرفت و شناسايى و ادراك ؛ و البته اين به آن معنى نيست كه انبيا و اوليا نقشى در بالا بردن سطح معرفت پيروان خود ندارند . انبيا و اوليا و مخصوصاً رهبران اسلام نقش بسيار مؤثرى در اين جهت دارند و مىتوانند داشته باشند .\r\nتعليمات اسلامى بزرگ‌ترين منبع الهام بخش معارف الهى است ، ولى فرق است ميان كسى كه بخواهد از اين تعليمات الهام بگيرد و نيروى فكر و انديشهء خود را به راهنمايى اين الهامات به كار اندازد يعنى مسايل را به صورت علمى و عبور از مقدمه به نتيجه ، و استنتاج نظريات از بديهيات ، هضم كند و ميان كسى كه يك مدعا را صرفاً از روى تعبد و اعتماد به گوينده تلقى به قبول نمايد .\r\nبسيارى و بلكه عمدهء معارف الهى در فلسفهء اسلامى ، خصوصاً در حكمت متعاليه ، كه اكنون مبرهن و مسلّم و قطعى است و در قلّهء معارف الهى قرار گرفته است آغازش الهاماتى است كه روشن‌دلان از مضامين آيات و روايات و أدعيهء اسلامى گرفته‌اند .\r\nاز مقصود اصلى دور افتاديم . مقصود اين است كه در اين برهان كه « نبوّت » پايه و مبنا قرار گرفته است ، به اين شكل نيست كه به سخن « نبى » استناد شده و با اعتماد به گفته و مطلب او تلقى به قبول شده است . مقصود اين است كه خود « نبوّت » به عنوان يك پديده از\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nپديده‌هاى جهان دليل بر يگانگى خداوند است . اول عين جملهء على عليه السلام را در اين زمينه نقل مىكنيم و سپس به توضيح و تشريح آن مىپردازيم . على عليه السلام خطاب به فرزندش امام حسن عليه السلام مىفرمايد :\r\nوَاعْلَمْ يا بُنَيَّ انَّهُ لَوْكانَ لِرَبِّك شَريك لَأتَتْك رُسُلُهُ ، وَلَرَأيتَ آثارَ مُلْكهِ وَسُلْطانِهِ ، وَلَعَرَفْتَ أَفْعالَهُ وَ صِفاتِهِ ، وَلكنَّهُ إلهٌ واحِدٌ ، كما وَصَفَ نَفْسَهُ لايضادُّهُ في مُلْكهِ أَحَدٌ . « 1 »\r\nاگر براى پروردگارت شريكى مىبود پيامبرانى از طرف او آمده بودند ، و به‌علاوه آثار مُلك و تسلط او را مىديدى و افعال و صفات او را مىشناختى ، لكن او خداى يگانه است آن‌چنان‌كه خود ، خود را به يگانگى توصيف كرده است . ملك ملك اوست و معارضى در ملك او نيست .\r\nشاهد بحث ما جملهء اول است .\r\nاين دليل از نوع قياس استثنايى است . ملازمه‌اى ميان مقدّم و تالى برقرار شده و از نفى تالى نفى مقدّم استنتاج شده است .\r\nصورت ملازمه اين است : اگر خداى ديگرى مىبود رسولانى هم مىداشت و از جانب او نيز به انبيا و رُسُل وحى مىشد ( يا به اين شكل كه از جانب او هم به انبيا و رسلى كه آمده‌اند وحى مىشد و اوليا وحى حس مىكردند كه از دو منبع مختلف به آن‌ها الهام و القا مىشود ، و يا به اين شكل كه آن خدا يا خدايان ديگر به افراد ديگرى وحى نازل مىكردند ) .\r\nيعنى وحى و ارسال پيامبران و مبعوث ساختن افرادى براى هدايت بشر لازمهء خدايى و وجوب وجود است .\r\nاما نفى تالى : بديهى است كه هيچ يك از پيامبرانى كه با آيات و بَيّنات آمده‌اند جز از\r\n\r\n\r\n","description":"","footnote":"\r\n( 1 ) . نامهء 31 . .\r\n","page_name":" 257 ","page_number":257},
  {"content":"\r\n\r\nخداى واحد سخن نگفته‌اند و افراد ديگرى هم غير اين‌ها نيامده‌اند كه از طرف خداى ديگرى به آن‌ها وحى شده باشد ، همه از خداى واحد كه شريكى براى او نيست دم زده‌اند . حتى مدعيان دروغين رسالت هم نگفته‌اند غير از خداى موسى ، عيسى ، ابراهيم و محمد عليهم السلام خداى ديگرى است كه امثال ما از ناحيهء آن‌ها مبعوث شده‌ايم بلكه همگى از خداى واحد سخن گفته‌اند .\r\nاين برهان از طرفى مبتنى بر اصالت وحى است ، يعنى كسى مىتواند چنين برهانى اقامه كند كه صداقت و حقانيت وحىهاى موجود را صد در صد ادراك مىكند ، و از طرف ديگر مبتنى بر آن اصل كلى است كه قبلًا اشاره كرديم و آن اين‌كه واجب الوجود بالذات واجب من جميع الجهات و الحيثيات است ، يعنى امكان ندارد كه موجودى قابليت خاصى پيدا كند و از طرف ذات واجب افاضهء فيض نشود ، پس ممكن نيست كه بشرى آمادهء تلقى وحى بشود و از طرف واجب الوجود به او وحى نشود . بلكه هر نوع قابليتى در هر چيزى افاضهء حق‌تعالى را در پى دارد ، اين امر واجب و حتمى است .\r\nبنابراين بسيار عاميانه است كه كسى بگويد : غرض از ارسال رسل هدايت مردم است ، وقتى كه از طرف يكى از خدايان بعثت صورت گرفت ديگران لزومى نمىبينند كه دخالت كنند ، بلكه در واقع اين موضوع به منزله يك واجب كفايى است و با پيش‌قدمى يك فرد وظيفه از ساير خدايان ساقط مىشود !\r\nبديهى است كه در اين برهان به قول پيامبران استناد نشده است يعنى نمىگوييم چون پيامبران مىگويند خدا يكى است ما هم تعبداً مىگوييم خدا يكى است ، بلكه مىگوييم نبوّت‌ها به عنوان پديده‌هاى خاص كه نشانه‌هايى از ماوراء الطبيعى بودن دارند از ماوراء افق طبيعت تحريك و برانگيخته شده‌اند و همه تحت تأثير يك عامل ماوراء الطبيعى هستند و اگر عامل ديگرى هم در كار مىبود آثارى از او ظهور مىكرد . چون آثار و نشانه‌هايى از ساير عوامل وجود ندارد معلوم مىشود تنها\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nخداى واحد ، واحد است كه ادارهء جهان و هدايت انسان را به عهده دارد و تمام پيامبران از ناحيهء او آمده‌اند .\r\n\r\nآغاز بينش مذهبى شرك است يا توحيد ؟\r\nاز آن‌جا كه اين قسمت از متن مورد بررسى علامه شهيد و علامه فقيد قرار نگرفته است لازم است پيش از اين كه به متن علامه بپردازيم اين بحث را از ديدگاه يك جامعه شناس معروف مطرح سازيم قبلًا گفتيم امكان ندارد كه توحيد را بدون فهم شرك درست دريابيم .\r\nدر تاريخ اديان ، اين بحث خاص و مهم مطرح است كه آيا آغاز فكر مذهبى توحيد است يا شرك ؟ برخى از جامعه شناسان و دانشمندان دين شناس بر اين باورند كه آغاز بينش مذهبى شرك است يعنى روح مذهبى از آغاز به‌وجود آمدنش در جامعهء بشرى شرك بوده است . ولى در طول تحول فكر و تصفيه روح ، و تكامل فرهنگ بشرى كه بينش و برداشت مذهبى نيز تحول يافته است مذهب نيز از صورت « شرك » به شكل توحيد تحول يافته است بنابراين شكل تكاملى تاريخى مذهبى از شرك به توحيد است پس اين نيز كه شكل اوليهء مذهب ، شرك است و احساس مذهبى به رهبرى پيامبران و انديشمندان بزرگ و فيلسوفان و رهبران معنويت و مذهب در تاريخ ، تكامل يافته و شرك اندك اندك تضعيف شده و توحيد تحقق پيدا كرده است . سپس براى اثبات اين مدعا يك دليل عقلى و يك برهان نقلى آورده‌اند .\r\nمىگويند تاريخ پر از دلايل نقلى است كه مذاهب گذشته مذاهب شرك بوده‌اند از اين رو هر چه به عقب بر مىگرديم به دوره بت پرستى و پرستش ارباب انواع و نيروهاى طبيعت و قدرت‌هاى غيبى مىرسيم كه تمام آن‌ها مظاهر مختلف شرك است .\r\nو هر چه پيش‌تر مىآييم از عدد معبودها كاسته مىشود تا به يك معبود مىرسد كه آن تجلى فكر توحيد است كه در سايه تلطيف روح و تكامل عقل نصيب جوامع بشرى شده است اما از نظر عقلانى ، بشر ابتدايى در زندان محسوس پرستى محبوس است از تعليل مسايل و تحليل مبادى براساس علت و معلول عاجز است چگونه مىتواند توحيد را كه علت العلل\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nواحدى است در پشت پردهء علت و معلول‌هاى مادى ادراك كند او گمان مىكند كه ميليون‌ها پديده ميليون‌ها علت دارد و هر كدام از هم مجزّا و متضادند چگونه مىشود از يك علت به‌وجود آمده باشند انسان ابتدايى چگونه مىتواند بيمارى و سلامت ، عيد و عزا ، مرگ و حيات ، بهار و خزان ، و بلا و بركت را به علت واحد منسوب و توجيه كند پس خود به خود به‌سوى شرك گرايش يافته و مشرك است تا منطقش رشد كند و علت و معلول را با تمام ابعادش درك كند .\r\nولى اسلام بر خلاف تز پيشين معتقد است كه توحيد و پرستش خداى واحد احد ، آغاز بينش اديان ابراهيمى است و شرك يك حركت انحرافى است كه در جوامع انسانى به‌وجود آمده است و علت اين انحراف هم جهل و ظلم و فساد و استثمار و استكبار و دست‌هاى ضد انسانيت براى خاضع ساختن انسان‌ها در برابر قدرت‌هاى حاكم ، بدعت‌گذاران شرك را ترويج و مردم را از توحيد باز داشته‌اند و توحيد را در طول تاريخ تضعيف كرده و قربانى شرك مىسازند سپس شرك توسعه پيدا مىكند در اين تز تاريخ با توحيد آغاز مىگردد و شرك جنبهء انحرافى پيدا مىكند اگر به همان صورت ابتدايى اوليه كه مورخان و علماى تاريخ اديان نگاه مىكنند به اديان و تاريخ تحول اديان بنگريم اول به شرك مىرسيم ولى رفته رفته شمارهء معبودها و خداوندان كمتر مىشود تا به خداى واحد مىرسيم ولى اگر دقت و موشكافى بيشترى كنيم خواهيم ديد كه در زير همهء اديان شرك ، توحيد پنهان است و نشان مىدهد كه توحيد ، فكر اوليه بوده است و شرك پديدهء بعدى و ثانوى و يك نوع بدعت است و همچنين نشان مىدهد كه پديده‌ها و معبودهاى بعدى به گونه‌اى كوشيده‌اند تا خود را با آن پديدهء اصلى كه خداى واحد يا انديشهء توحيدى باشد متصل كنند زيرا در بينش مذهبى قديم ، توحيد و شرك با هم مانعة الجمع نمىباشند .\r\nدر اثبات اين عقيده دلايل فراوان مىتوان ارايه داد كه به چند نمونه قناعت مىكنيم .\r\nنويسنده پيش از طرح دليل نكتهء جالبى را تذكر مىدهد كه « ديروز » را با بينش ديروزى و « امروز » را با بينش امروزين بايد شناخت بينش جديدى كه امروز اسلام به ما داده است ،\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nاين است كه توحيد ضد شرك است و تشخيص اين حقيقت مخصوص آگاهان است كه مىدانند در بينش توحيدى اسلام ، شرك و توحيد نقيض يك‌ديگرند و قابل جمع نمىباشند اگر مسلمان معتقد باشد كه رمال و جادوگر و عواملى از اين دست مىتواند در سرنوشت انسان اثر مثبت يا منفى داشته باشد مانند آواز مرغ و فرياد جغد يا بعضى از اشخاص داراى نيرويى هستند كه مىتوانند در بدبختى و خوشبختى افراد مؤثر باشند ، يا بعضى از ارواح مخفى مانند جنيان و يا شياطين مىتوانند عامل سرنوشت‌سازى براى كسى داشته باشند اين عقيده شرك‌آلود است و صاحب آن مشرك مىباشد بت پرستى ، شخص پرستى ، ترس از غير خدا و ستايش‌هاى ناروا براى رسيدن به دنيا همگى از مقولهء شرك است اعتقاد به شومى 13 و بركت 14 كه بعضى را نابود و يا دچار نحوست و شومى مىكند نيز شرك است مسئلهء توحيد در مقام عقيده و عمل بسيار حساس و مهم است . اين بينش جديد را اسلام به ما داده است ، كه توحيد ضد شرك مىباشد چرا كه در بينش توحيدى شرك و توحيد نقيض هم‌اند .\r\nالبته متفكر مشهور معتقد است كه منظورش از توحيد در جامعه شناسى دينى ، توحيد در تاريخ و جامعه است چرا كه از نظر وى توحيد در جامعه و تاريخ اهميت دارد ولى معتقد است كه « آدمهايى چون گاندى » و « تاگور » و « رادها كريشنان » نه تنها گاوپرست نيستند بلكه دانشمندان و فيلسوفان عظيمى هستند كه مذهب را در اوجى فرخنده مىفهمند - چون « رادها كريشنان » معتقد است كه منِ خدا پرست نمىتوانم به آن مقام دست پيدا كنم ، كه مستقيم خداى واحد را بپرستم و هم‌چنين حكماى بزرگ بودايى كه مجسمهء بزرگ بودا را مىپرستند مىدانند اصالت ندارد و به اصطلاح قصد « رجاء » بر آن سجده مىكنند نه به قصد « ورود » و گاندى هم تقديس گاو را رمز پيوند و صلح مقدس ميان انسان و حيوان و نشانهء خويشاوندى انسان و طبيعت تفسير مىكند اما مردم هند كه مجسمهء بودا را پيش رو مىگذارند و او را عبادت مىكنند و گاو را تقديس مىكنند بت‌پرستند . پس توحيد در عبادت و ربوبيت در درون تمام مذاهب شرك وجود دارد و در اثبات اين عقيده ، اوستا نمايندهء\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nبسيار دقيقى است و كهن‌ترين بخش اوستا « گاتاها » است در اين قسمت « اهورا مزدا » خداى واحد است و آفرينندهء اهريمن و بدى و نيكى و شب و روز ، بيمارى و سلامت و مرگ و حيات و به‌وجود آورندهء فصول و بادهاى سرد و گرم است در « گاتها » اهور مزدا خداى واحد است و زرتشت يك پيامبر موحد . اما هر چه از گاتها فاصله مىگيريم و از عصر زرتشت دور مىشويم توحيد ضعيف‌تر مىشود تا آن‌جا كه اهريمن در كنار اهورا مزدا قرار مىگيرد و مانند يك ذات مستقل رقيب او مىشود ولى در قسمت‌هاى كهنهء اوستا از شرك خبرى نيست همچنين در قديم‌ترين متون مذهبى هند چون « اوپانيشادها » ، « ودا » و « ريگ و ودا » و در قديمىترين افسانه‌هاى هندى « كريشنا » خداى واحد است مىگويد در هر كجاى دنيا ، هر انسانى هر كه را پرستيده در واقع مرا پرستيده‌است . و همچنين در مذهب ابتدايى هند خدا را چنان واحد دانسته و توحيد را در سطح هستى و مرز مطلق و نامتناهى در جهان‌بينى تلقى كرده‌است كه مايهء شگفتى مىباشد ليكن با گذشت زمان و پس از هزار و پانصد سال بزرگ‌ترين رسالت انقلابى بودا مبارزه با خدايان متعدد مىشود و شمار خدايان آن‌ها از شمارهء انسان‌ها افزون‌تر مىگردد و در يونان كه پيشرفته‌ترين پروردگار شرك است « زئوس » خداى خدايان است و در اطرافش خدايان ديگر و ارباب انواع قرار دارند و هر كدام مظهر قدرت در جهان به حساب مىآيند مثلًا « پرومتد » خداى آگاهى و انسان‌دوستى و « وئوس » خداى زيبايى و « هركول » خداى قدرت و شهامت است ، اما « كرون » با توصيف اندكى كه در اساطير يونان شده او خداى واحد بوده و بعد از او شرك پديد آمده است يعنى « كرون » مادر و پديد آورندهء زئوس و خدايان ديگر است و زئوس كه خداى خدايان است فرزند « كرون » مىباشد به طورى كه در كتاب ميتولوژى يونانى كه زبان‌شناسى آن را نوشته است زئوس را فرزند « كرون » مىداند و مىگويد پيش از كرون هيچ نبود و هيچ چيز نمىتوانست باشد ، و كرون همان دهر و زمان است و مبدأ زايش و مرگ .\r\nدر تاريخ نيز چنين آمده‌است كه در آغاز توحيد طبقاتى است و سپس شرك طبقاتى\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nبه‌وجود آمده است « دوركهيم » مىگويد : در تاريخ گذشته جامعه‌هاى ابتدايى به صورت پيكره واحدى بودند . . . اگر نظام مذهبى و جهان بينى فكرى و اعتقادى را هم تابعى از نظام اجتماعى و جامعه بينى تصور كنيم به اين نتيجه مىرسيم كه براساس تحليل جامعه شناسى هم ، نظام متناسب با روح اجتماعى و نظام اجتماعى گذشته « توحيد » است كه در نظام قبايل وحشى و بدوى توحيد به صورت « توتم » در مىآيد و توتم پرستى نوعى توحيد انحرافى است كه در تجلى پيروى و انتخاب عينى آن يك نوع بت‌پرستى منحط است . دوركهيم اين را « سوسياليسم » مىخواند مىگويد در جامعهء قديم چه در خانواده و چه روستا و قبيله و ايل روح جمعيتى اصالت دارد نه روح انديويد و آليسم ( اصالت فرد و فردپرستى ) در توتم پرستش در آغاز كار معبود واحد است توحيد بدوى كاملًا روش حاكم است به قول « دوركهيم » و « مولر توتم پرستى شكل ابتدايى تمام اديان معروف جهان است و توحيد به شكل نمود بدوى و واحد پرستى مىباشد . انسان بدوى در فطرت ابتدايى آزادش به صورت فطرى و طبيعى گرايش توحيدى دارد و پس از گذشت زمان كه « ماى » جامعه به چند « من » تبديل مىشود و جامعه به چند طبقه و طبقه به چند لايه ، و لايه به چند رشته و گروه تقسيم مىشود و خداى واحد به چند خدا تبديل مىگردد . « 1 » نكتهء قابل توجه اين است كه در قرآن از زبان متفكران بت پرست نقل شده است كه آنان مىگويند « ما بت‌ها را عبادت نمىكنيم مگر اين كه ما را به خداى واحد نزديك سازند » « 2 » يا در قرآن مىفرمايد : اگر از بت‌پرستان بپرسيد كه چه كسى خالق زمين و آسمان است همه به يك صدا خواهند گفت اللَّه « 3 » همان ذات اعلى و حاكم بر هستى است با توجه به اين نكته جامعه شناس معروف مىگويد : « خدايان متعدد در فرهنگ بت‌پرستان « آفريدگار » نيستند و اين يكى از محكم‌ترين دلايل بر اثبات تقدم توحيد بر شرك است » ابتدا آفريدگار واحد تنها\r\n\r\n\r\n","description":"","footnote":"\r\n( 1 ) . خلاصه‌اى از اسلام شناسى ، ص 259 - 289 . .\r\n( 2 ) . زمر ، آيه 3 . .\r\n( 3 ) . لقمان ، آيهء 25 . .\r\n","page_name":" 263 ","page_number":263},
  {"content":"\r\n\r\nمعبود واقعى بوده است سپس خدايان پديد آمده‌اند ، به همين دليل است كه خدايان متعدد و متفرق « ربّ » ناميده مىشوند كه در فارسى به خداوندگار تعبير مىشود نه « آفريدگار » تمام كسانى كه ادعاى خدايى كرده‌اند خود را معبود ، ارباب ، حاكم و رب بشر تلقى كرده‌اند نه خالق و آفرينندهء آسمان و زمين و همين‌ها را قرآن مشرك مىداند فرعون مردم را مىترساند كه مىترسم موسى دينتان را از دستتان بگيرد و شما را بى دين نمايد و در نتيجه خدايان بر ما و شما غضب نمايند او مىگفت  « أَنَا رَبُّكُمُ الْأَعْلى »  نه انا خالقكم الاعلى و اين در واقع شرك در ربوبيت است نه در خالقيت سورهء     « قُلْ أَعُوذُ بِرَبِّ النَّاسِ * مَلِكِ النَّاسِ * إِلهِ النَّاسِ »     در صدد نفى ارباب‌ها و قدرت‌ها و معبودهاى قلابى است ، نه خالقيت چون كسى مدعى خالقيت نيست نمىفرمايد اعوذ به خالق الناس به دليل اين‌كه كسى با خالقيت مخالفتى ندارد تا نفى كند .\r\nو از همين‌جا مىتوان گفت بشر از روزى كه به فكر خدا افتاده وحدتش را نيز طبعاً اثبات مىكرده است . اكنون به متن علامه برمىگرديم و باتوجه به مباحث پيشين مبهمات علامه كاملًا روشن به نظر مىرسد .\r\n\r\nاشكال\r\nممكن است برخى از كنجكاوان به ما خرده گرفته و بگويند به طورى كه تحقيقات دانشمندان به دست مىدهد و آثار پيشينيان دلالت مىكند ، پرستش خداى يگانه در ميان خداپرستان بسيار دير رواج پيدا كرده و روزگاران درازى پيش از آن ، بشر در بت‌پرستى مىزيسته و يا ارباب انواع را مىپرستيده است .\r\nاز يك سو بشر از براى هر يك از انواع مانند انسان ، زمين ، درياها ، صحراها و . . . خدايى توّهم مىكرده و زمام امور همان نوع را به دست وى مىداده است ، گاهى خورشيد و ماه و ستاره را به مناسبت تأثيرات آن‌ها مىپرستيده است ، و از يك سوى خدايان اتفاقى يا اختصاصى و تشريفى مانند خداى فلان شاه ، خداى فلان قبيله را پرستش مىنموده است .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nدرخت‌هاى پير و كهنسال ، بناهاى كهنه ، كوه‌هاى سركشيده و رودخانه‌هاى نيرومند نيز مورد عبادت قرار مىگرفتند .\r\nو پس از زمانى كه عصر دين پيدا شد به جاى خدايان پراكنده يك خدا به جاى خدايان نشانيده شد . و پس از آن عصر فلسفه اين عقيدهء دينى صورت استدلال به خود گرفت . تا بلاخره عصر علم ( عصر حاضر ) خط بطلان به دور همه اين‌ها كشيد .\r\nخلاصه اين‌كه : چنان‌كه در آغاز پيدايش بشر ابتدايى خبرى از دين نبوده و انسان در حال مادّيت مىزيسته و سپس زمزمهء مذهب بلند شده است ، هم‌چنين توحيد و يكتا پرستى پس از وثنيّت و ارباب انواع بوده كه گويا توحيد و يگانگى معبود به منزلهء « سنتز » و تكامل يافته عقيدهء وثنيت مىباشد . يعنى به دلايلى خدايان بشرى يكى پس از ديگرى نفى شدند تا بشر به حكم علم و عقل به خداى يگانه بسنده كرد .\r\n\r\nپاسخ\r\nاين نظريه تاريخى و اجتماعى را كه برخى از دانشمندان ذكر كرده‌اند و خلاصه‌اش با بيان ديگر اين است كه « دين و توحيد مولود و ثنيت و ارباب انواع پرستى بوده و معلول اقتصاد بشر و لازمهء انتقال حكومت‌هاى ملوك الطوائفى به امپراتورى بزرگ است » به گواهى آثار وثنى بسيار باستانى يعنى وجود بت‌ها و آلهه‌ها در آغاز تاريخ و كشف آن‌ها به وسيلهء باستان‌شناسان نمىتواند نظريه تقديم توحيد را بر شرك نقض كند را نمىشود قابل اعتماد دانسته و ناقض نظريهء فلسفى ما گرفت :\r\nزيرا اولًا بت‌پرستان و « وثنيّين » پيوسته آثار صنعتى مربوط به خدايان متعدد خود مانند بتها و جز آن‌ها داشته و پس از خود به يادگار گذاشته‌اند ولى خداپرستى به معنى يكتاپرستى اثر جسمانى و صنعتى ندارد .\r\nو از اين روى آثار كهنه و باستانى و ثنيّين اثبات نمىكند كه درآن اعصار يا پيش‌تر از آن كسانى نبوده‌اند كه خداى منزّه از جسميت و جسمانيت را بپرستند اگر چه شمارهء كمى هم\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nداشته باشند ، بلكه باريك بينى در مفهوم بت ( صنم وثن ) و در نوع قضاوت‌هاى انسانى اين نظر را تأييد مىكند زيرا ساختن بت پيوسته براى تمثيل و تجسم اوصاف و احوال خدايى است كه بت مثال اوست ( از قبيل قهر و لطف و مهر و كين ) .\r\nانسان باستان ربّ النوع دريا و آتش و باد را مىپرستيده براى اين‌كه از قهر و خشم آن‌ها ايمن گردد ؛ ربّ النوع را ستايش مىكرده براى اين‌كه از لطف و مهر و بركات وى برخوردار شود ، و هم‌چنين در مورد ستاره پرستى و جانور پرستى و انسان پرستى و فرشته پرستى و . . . . .\r\nتاريخ نقلى از صابئين و ستاره‌پرستان و غير آن‌ها اين نظر را تاييد مىنمايد .\r\nو از سوى ديگر پيوسته انسان دستگاه آفرينش را از دستگاه زندگى و به ويژه زندگى اجتماعى خود اندازه گرفته و قياس مىكند . به همين علت انسان خداى جهان را مانند خداوندگار و شهريار يك آبادى مىپندارد و هم مىپنداشته كه خدا به هر بخشى از كارهاى مربوط ، يك تن گماشته كه خداوندگار و سر رشته‌دار همان كار بوده باشد و خداى جهان خداى همهء خدايان و شاه همهء شاهان است .\r\nارباب انواع و هم‌چنين ستارگان و جز آن‌ها كه پرستيده مىشده‌اند براى اين بوده كه ميان انسانِ پست و خداى پاك رابط و ميانجى بوده و در بهبودى حال زندگى و پس از مرگ انسان بكوشند اگرچه اين رويّه كم كم رنگى ناستوده گرفته و به رب النوع يا ستاره مثلًا جامهء استقلال پوشانده بلكه به پاره سنگ يا چوب يا فلزى كه بت ساخته شده نام « خداى آفرينش » داده است و آن‌ها را منشأ دفع ضرر و جلب منفعت و رحمت و آمرزش دانسته است .\r\nو از همين نظر مىتوان استنتاج كرد كه بت‌پرستى زاييدهء يك نوع مسامحه در خداپرستى ( توحيد ) است نه به عكس ، چنان‌كه برخى از دانشمندان مانند ماكس مولر (  MaxMuller  ) دانشمند آلمانى تقدم عهد توحيد را بر عهد وثنيت از راه علم اثبات كرده است .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nثانياً بحث ما بحث برهانى است و از نظر برهان ، طرفداران بسيار داشتن يا تقدم عهد شرك بر توحيد يا طول زمان دليل صحت و تماميت يك نظريه نمىتواند باشد به خلاف فطرى بودن يك قضيه كه لازمهء خلقت است زيرا فكرهاى بسيار مىتواند خطا كند ولى فكر متكى به آفرينش خطا نمىكند .\r\nآن‌چه فلسفه مىگويد اين است كه بشر نخست به فكر علت جهان افتاده و خدا را اثبات كرده و پس از آن در سر تشخيص مصداق‌آن ( اشتباهاً ) به كثرت و تعدد خدايان قائل شده و روى آورده است ، پس در نتيجه مذهب وثنيت متأخرتر است . اول توحيد بوده با گذشت زمان و انحراف از مذهب حق شرك ظهور پيدا كرده است .\r\nو اما آن‌چه كه در ذيل اشكال گفته شده كه : « انسان در آغاز پيدايش نوع خود مادى بوده » دروغى است كه هيچ‌گونه دليل منطقى علمى يا فلسفى بر آن اقامه نشده و تنها پشتيبان آن ادعاى مادّيين است . بلكه هر چه به عقب برگرديم از عصر آدم تاكنون پيامبرانى كه آمده‌اند مردم را به توحيد دعوت كرده‌اند و اثرى از مظاهر شرك و خدايان ديده نمىشده است ، ولى با گذشت زمان مردم به شرك و محسوس‌پرستى كشيده شده‌اند .\r\n\r\nخداى هستى همهء كمالات هستى را دارد\r\nچنان‌كه يك نگاه ساده به برهان‌هاى گذشته در اثبات يكتايى و تنهايى ( نفى كثرت و نفى شركت ) خداى هستى كافى بود گفته شد خداوند يكتا و بىهمتاست نه شريكى براى او قابل تصور است و نه كثرت و تعددى همان‌گونه كه گفته شد واجب الوجود بالذات و نامتناهى كثرت بردار نيست چرا كه منبع تمام كمالات و هستى مطلق و بىنهايت است و چنين موجودى نه شريك و انباز دارد و نه مثل و مانند و هستى مطلق مساوى است با علم مطلق ، قدرت مطلق و ارادهء مطلق و بالاخره كمال مطلق و از سوى ديگر وحدت جهان و رابطهء اجزاى عالم و هماهنگى آن نيز وحدت واجب الوجود را به اثبات مىرساند و هم‌چنين تأمل جزيى ، ثبوت اين نظريه را كه « خداى هستى همهء كمالات هستى را دارد » مسلّم\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nمىسازد ، زيرا اگر به خداى جهان از اين سوى « برهان » نگاه كنيم كه وجوددهنده و هستىبخش جهان است و چنان‌چه در مقاله 9 روشن ساختيم كه علت فاعلى بايد داراى كمالى باشد كه به معلول خود مىدهد ناچار حكم خواهيم كرد كه بخشايندهء هستى همه كمالات هستى را داراست .\r\nاز اين‌جا بحث صفات خداوند آغاز مىشود . بحث در اين است كه خداوند را با چه صفاتى بايد توصيف كنيم ؟ چه صفاتى را بايد از او سلب كنيم ؟ مقياس ما در اثبات و يا نفى پاره‌اى از صفات چيست ؟\r\nاين مسئله نيز به نوبهء خود از مسائل مهم علم الهى است . در مسئلهء صفات حق مباحث زيادى هست از قبيل تقسيم صفات به ثبوتى و سلبى و اضافى ، و به صفات ذات و صفات فعل ، و اين‌كه آيا صفات حق تعالى عين ذات است يا زايد بر ذات ؟ يك مسئله كلامى و فلسفى است كه بايد رسيدگى شود .\r\nولى قبل از همه اين‌ها لازم است يك بحث ديگرى كه قبلًا هم به آن اشاره شد طرح شود و آن اين‌كه آيا عقل و انديشهء بشر قادر است از پيش خود بفهمد كه ذات خداوند داراى چه صفاتى هست و داراى چه صفاتى نيست ؟ چه صفاتى لايق و شايستهء ذات اوست و چه صفاتى اينطور نيست ؟ آيا قادر است و يا قادر نيست و هر چه در اين زمينه انسان بگويد « رجم بالغيب » است ، بشر مكلف نيست وارد اين ميدان بشود ، بلكه عقلًا و شرعاً ممنوع است چرا كه از خوض و بحث در اين مسئله و مانند آن ، شاه‌باز انديشهء بشر ناتوان است كه بر قلّهء صفات و اسماى الهى عروج كند و به پرواز درآيد ؟\r\nپس قبل از ورود در بحث لازم است قوهء عقل و انديشه را نقّادى و بررسى نماييم و حدود توانايى آن را بسنجيم .\r\nبعضى از دانشمندان اسلامى معتقدند كه علوّ و شموخ و برتر بودن ذات اقدس الهى از خيال و قياس و گمان و وهم ايجاب مىكند كه جلوى پرواز مرغ انديشه\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nرا از اول بگيريم و راه « تنزيه » را بپوييم و گرنه در ورطهء خطرناك « تشبيه » خواهيم افتاد .\r\nذات خداوند را با هيچ مخلوقى در هيچ جهتى نمىتوان تشبيه كرد .  « لَيْسَ كَمِثْلِهِ شَيْءٌ »  ؛ چون مثل و مانند ندارد . از طرف ديگر هر صفتى از صفات كه ما مىشناسيم صفت مخلوق است نه صفت خالق ، زيرا آن صفت را از مخلوقى گرفته‌ايم . ما مستقيماً فقط با مخلوقات سر و كار داريم و هر صفتى كه در ذهن ما نقش مىبندد و آن را كمال مىپنداريم كمالى است كه از طريق مشاهدهء آن كمال در يك مخلوق در ذهن ما راه يافته است . پس اگر خالق را نيز متصف به آن صفت بدانيم صفت مشترك ميان او و مخلوقات قائل شده و مخلوقات را با او در آن صفات شبيه و شريك ساخته‌ايم . به همين جهت در حديث وارد شده است :\r\nكلُّ ما مَيزُتموهُ بِأَوْهامِكمْ في أَدَقِّ مَعانِيهِ فَهُوَ مَصْنوعٌ لَكمْ ، مَرْدودٌ إلَيكمْ ، وَ لَعَلَّ النَّمْلَ الصِّغار يزْعَمُ أنَّ لِلّهِ زَبانيتَينِ . « 1 »\r\nهر چه را شما در باريك‌ترين توهمات خود آن را مشخص كنيد و بپنداريد كه او خداست ، او خدا نيست ، او مخلوق و مصنوع و ساخته و پرداخته ذهن شماست . شايد مورچه‌هاى ريز تصورشان اين باشد كه خداوند مانند خود آن‌ها دو شاخك دارد .\r\nدر اين حديث با لطافت و ظرافت خاصى ذهن بشر - از نظر اين‌كه خود بشر را همواره الگو قرار مىدهد و ذات منزه خداوند را از خودش قياس مىگيرد - انتقاد شده است .\r\nپس ما به هيچ صفتى از صفات خداوند راه نداريم ، نه مىتوانيم بگوييم او عليم است يا قدير است ، يا حى است ، يا مريد است ، يا سميع است ، و يا بصير ، و نه مىتوانيم چيز ديگر دربارهء او بگوييم . او واقعاً ممكن است برخى صفات را داشته\r\n\r\n\r\n","description":"","footnote":"\r\n( 1 ) . بحارالانوار ، ج 69 ، ص 2093 و ج 110 ، ص 34 و شرح ملاهادى بر اسماء الحسنى ، ج 1 ، ص 11 و شرح اصول كافى ، ملاصالح مازندرانى ، ج 3 ، ص 225 . .\r\n","page_name":" 269 ","page_number":269},
  {"content":"\r\n\r\nباشد ولى ما به هيچ‌وجه به معرفت آن صفات راه نداريم ، همين‌قدر مىدانيم كه آن صفات - به فرض كه صفاتى در كار باشد - صد در صد با صفاتى كه ما مىشناسيم و همه يا غالب آن‌ها را از خودمان قياس گرفته‌ايم مغايرند ، پس ذات پروردگار براى بشر ذاتى است مجهول الصفات از هر جهت .\r\nافرادى كه چنين نظرى دارند مىگويند اگر چه در قرآن كريم اسما و صفاتى براى خداوند ذكر شده است از قبيل عليم و قدير و غيره ، ولى ما بايد اين نام‌ها را از معانىاى كه به ذهن ما مىآيد مجرد سازيم . معانى اين الفاظ در ذهن ما همان‌هاست كه از مخلوقات اقتباس شده و ذات احديت از آن‌ها منزه است . معانى واقعى اين‌ها را خدا مىداند و بس .\r\nبرخى ديگر تنزيه و نفى تشبيه را به اين پايه نمىرسانند ، آن‌ها مىگويند ما صفات سلبى خداوند را مىتوانيم درك كنيم اما صفات ثبوتى او را نمىتوانيم درك كنيم .\r\nتشبيه آن‌گاه واقع مىشود كه براى خالق يك صفت ثبوتى اثبات كنيم ، زيرا آن صفت ثبوتى خواه ناخواه يك صفت مشترك ميان خالق و مخلوق خواهد بود ، اما نفى صفت از خالق مانعى ندارد ، خصوصاً با توجه به اين جهت كه غير خداوند موجودى نيست كه اين نفىها به طور مطلق درباره‌اش صادق باشد .\r\nبنابراين مىتوانيم به خداوند ، « عليم » ، « قدير » ، « حى » ، « مريد » و امثال اين‌ها اطلاق كنيم و معانى خاصى از اين الفاظ در نظر بگيريم ، ولى بايد توجه داشته باشيم كه معانى اين الفاظ سلبى است نه ايجابى : « عليم » يعنى جاهل نيست ، و « مريد » يعنى فاعل بالطبع نيست ، و « حى » يعنى ميت نيست ، و امثال اين‌ها .\r\nبنابراين تمام اين صفات ، جلالى و تنزيهى است نه جمالى و اثباتى .\r\nبرخى ديگر نظر سومى دارند . اين‌ها مدعى هستند كه از نظر تنزيه و تشبيه مانعى ندارد كه يك صفت مشترك ولو آن صفت ، ثبوتى و جمالى باشد ، براى خداوند و مخلوق قائل بشويم . صرف اين‌كه مثلًا خدا را عالم بدانيم و زيد را\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nهم عالم با اين‌كه زيد حادث و محدود و آميخته به جهل و ناشى از غير است ، و علم خداوند ، قديم و نامحدود و عارى از جهل و مقتضاى ذات پروردگار است - مستلزم تشبيه نيست .\r\nاين‌ها مىگويند اشكال بحث در صفات حق تعالى از جنبهء تنزيه و تشبيه نيست ، اشكال از جنبهء ديگر است . اشكال اين است كه ما با عقل خود نمىتوانيم تشخيص دهيم كه كدام صفت ، صفت كمال است و ذات حق متصف به آن صفت است و كدام صفت ، صفت نقص است و ذات حق منزه از آن است ؟\r\nحداكثر فهم ما اين است كه بگوييم او مستجمع جميع صفات كماليه است و از هر نقص و كاستى منزه است ، اما از كجا مىتوانيم بفهميم كه كدام صفت لايق ذات مقدس پروردگار است و كدام صفت اين‌چنين نيست ؟ تشخيص صفت كمال از صفت غير كمال براى بشر ميسر نيست .\r\nاز اين رو وظيفهء ما اين است كه در اين‌گونه مسائل تابع شرع مقدس باشيم . هر صفتى كه در كتاب خدا و يا گفتهء پيامبر خدا و اوصياى پيامبر براى خدا اثبات شده ما نيز اثبات مىكنيم ، و هر صفتى كه در قرآن و سنت اثباتاً يا نفياً درباره‌اش بحثى نشده است ما ناچار بايد سكوت كنيم .\r\nدر ميان آيات قرآن آياتى هست كه خداوند را از توصيف بشر تنزيه مىكند از قبيل :\r\n « سُبْحانَ رَبِّكَ رَبِّ الْعِزَّةِ عَمَّا يَصِفُونَ » .  « 1 »\r\n « سُبْحانَهُ وَ تَعالى عَمَّا يَقُولُونَ عُلُوًّا كَبِيراً » .  « 2 »\r\nبه طور كلى همهء آياتى كه كلمه « سُبْحانَ » و يا « تَعالى » در آن‌جا به كار رفته همين مفهوم را دارد ، از قبيل :\r\n\r\n\r\n","description":"","footnote":"\r\n( 1 ) . صافّات ، آيهء 180 . .\r\n( 2 ) . اسراء ، آيهء 43 . .\r\n","page_name":" 271 ","page_number":271},
  {"content":"\r\n\r\n « فَتَعالَى اللَّهُ الْمَلِكُ الْحَقُّ » .  « 1 »\r\nدر اخبار و احاديث نيز زياد وارد شده است كه جايز نيست خداوند را توصيف كنيم مگر به آن‌چه خود خداوند خودش را توصيف كرده است . در كافى مبحث « توحيد » بابى دارد تحت عنوان « باب النهى عن الصفه به غير ما وَصف به نفسه جلّ و تعالى » . و از همين رو علماى اسلام ادعا كرده‌اند كه « اسماء اللَّه توقيفى است » يعنى مافقط آن اسما را مىتوانيم اسم خدا بدانيم و بر خداوند اطلاق كنيم كه از طرف شارع رسيده است ، و اما غير آن اسماء هر چند از نظر عقل ما صحيح به نظر برسد جايز نيست بر خداوند اطلاق شود .\r\nاز آن‌چه گفته شد معلوم شد كه مجموعاً سه اشكال در ميان است :\r\nيكى اين‌كه « تنزيه » ايجاب مىكند كه خداوند هيچ صفت مشترك با مخلوقات نداشته باشد ، و چون هر صفتى كه ما بر خداوند اطلاق كنيم از نوع صفات مشترك است پس هر توصيف ما « تشبيه » است ، پس بايد از توصيف خوددارى كنيم و حتى اگر از ناحيه شرع هم توصيف‌هايى رسيده است ما بايد آن‌ها را از معانىشان تجريد كنيم و يا تأويل به صفات سلبيه نماييم .\r\nاشكال دوم اين است كه اشتراك صفت ميان خالق و مخلوق فى حدّ ذاته مانعى ندارد ، عمده اين است كه عقل ما قادر نيست صفات حق تعالى را كشف كند . پس ما بايد در توصيف خداوند صد در صد مقلّد شرع باشيم : اگر از ناحيهء شرع وصف خاصى رسيده است هر چند مشترك باشد ميان مخلوق و خالق ، ما خداوند را به آن صفت توصيف مىكنيم ، و اگر از طرف شرع نرسيده است بايد خوددارى كنيم و به عقل خود اعتماد نكنيم .\r\nاشكال سوم حرمت شرعى خوض در اين مسائل است . برخى از اهل حديث\r\n\r\n\r\n","description":"","footnote":"\r\n( 1 ) . طه ، آيهء 114 . .\r\n","page_name":" 272 ","page_number":272},
  {"content":"\r\n\r\nاز روايات و اخبارى كه در اين زمينه وارد شده است اين‌چنين استنباط كرده‌اند .\r\nاكنون ما هر سه اشكال را مورد بررسى قرار مىدهيم .\r\nاما اشكال اول : اين مطلب عقلًا و شرعاً صحيح است كه خداوند را مانندى نيست  « لَيْسَ كَمِثْلِهِ شَيْءٌ »  « 1 » ، او را به هيچ چيز و هيچ چيز را به او نمىتوان تشبيه كرد ، خاك را با عالم پاك نسبتى نيست ؛ و هم اين مطلب ديگر صحيح است كه بشر قادر نيست به كنه ذات و صفات حق پى ببرد .\r\n عنقا شكار كس نشود دام باز گير * كانجا هميشه باد به دست است دام را \r\nولى اين جهت ايجاب نمىكند كه امتياز و تفاوت مخلوق و خالق در اين جهت باشد كه هر معنى و صفت كه دربارهء مخلوق صدق مىكند دربارهء خالق صدق نكند و بالعكس . تفاوت خالق و مخلوق در وجوب و امكان ، و در قدم و حدوث ذاتى ، و در تناهى و لا يتناهى ، و در بالذات و بالغير بودن است . مثلًا خداوند عالم است و انسان هم عالم است ، علم هم جز به معنى آگاهى و احاطه و كشف نيست ، تفاوت در اين است كه خداوند ، عالم بالوجوب است و انسان عالم بالامكان ، او قديم العلم است و انسان حادث العلم ، او عالم است به كلى و جزيى و گذشته و حاضر و به غيب و شهادت  « لا يَعْزُبُ عَنْهُ مِثْقالُ ذَرَّةٍ فِي السَّماواتِ وَ لا فِي الْأَرْضِ »  « 2 » و انسان عالم است به قسمت بسيار محدودى ، علم او بالذات است و علم انسان بالغير ، تفاوت آن علم و اين علم تفاوت نامتناهى با متناهى است ، بلكه حكما اثبات كرده‌اند كه خداوند فوق لايتناهى است بما لايتناهى .\r\nپس صحيح است كه خداوند مانند مخلوقات ، و مخلوقات مانند خالق نيستند و بايد نفى مثليت و ضدّيت كرد . ولى نفى مثليت مستلزم اثبات ضديت نيست . اين‌گونه\r\n\r\n\r\n","description":"","footnote":"\r\n( 1 ) . شورى ، آيهء 11 . .\r\n( 2 ) . سبأ ، آيهء 3 . .\r\n","page_name":" 273 ","page_number":273},
  {"content":"\r\n\r\nتنزيه كه بگوييم هر چه در مخلوق است مغاير و مخالف و مباين است با آن‌چه در خالق است اثبات نوعى ضديت است ميان خالق و مخلوق ، و حال آن‌كه هم‌چنان‌كه خداوند را مثل نيست ، ضد نيز نيست ؛ مخلوق ضد خالق نيست ، مخلوق پرتو خالق و آيت خالق و مظهر خالق است .\r\nاين‌گونه تنزيه و نفى تشبيه‌كه سر از تضاد مخلوق و خالق بيرون مىآورد از آن‌جا ناشى مىشود كه مفهوم و مصداق با يك‌ديگر خلط شده‌اند يعنى وجود خارجى مخلوق مانند خالق نيست نه اين‌كه هر مفهومى كه بر مخلوق صدق مىكند بر خالق نبايد صدق كند .\r\nاز اين گذشته ، اگر مقتضاى تنزيه از تشبيه اين باشد كه هر معنى كه بر مخلوق صدق مىكند بر خالق صدق نكند ، پس بايد در مورد « موجود » بودن و « واحد » بودن خداوند نيز همين مطلب گفته شود ؛ يعنى اگر مىگوييم خداوند موجود است و واحد است طبق اين اصل تنزيهى بايد آن دو لفظ را از معنى خودشان تجريد كنيم و لااقل بگوييم معنى « خدا موجود است » اين است كه خداوند معدوم نيست اما نمىتوانيم بگوييم خداوند واقعاً موجود است ؛ و معنى « خداوند واحد است » اين است كه خداوند متكثر و متعدد نيست ولى نمىتوانيم بگوييم كه خداوند واقعاً يگانه است زيرا مستلزم تشبيه است .\r\nبديهى است كه چنين نظرى نه تنها مستلزم سلب حق از صفات ، و مستلزم تعطيل عقل از معرفت و مستلزم ارتفاع نقيضين است ، نوعى انكار خدا و يگانگى اوست .\r\nاما اشكال دوم : اين اشكال مربوط است به حدود توانايى عقل . ما در مقالات گذشتهء اصول فلسفه مكرر دربارهء حدود توانايى عقل بحث كرده‌ايم ، نظريات دانشمندانى را كه مدعى شده‌اند توانايى عقل محدود است به تجريد و تعميم و تجزيه و تركيب و تصرف و عمل در آن‌چه از طريق حواس به دست مىآيد و بس ، انتقاد كرده ناشى از عدم بررسى صحيح و عدم نقّادى كامل دستگاه انديشه دانسته‌ايم .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاز نظر ما علم « وجود شناسى » يا « فلسفهء اولى » علمى است صد در صد صحيح و در دسترسى عقل است . عقل معانى عامّه را به خوبى مىشناسد و به خوبى مىتواند دربارهء آن‌ها قضاوت كند . تفكر در همين معانى كافى است براى اين‌كه زمينه يك علم برهانى قطعى فراهم شود .\r\nآشنايى ذهن با مفاهيم عامّه و احكام وجود عام ، براى درك مسائل خاص رياضى يا طبيعى كافى نيست ولى براى درك مسائل خاص الهى كافى است و اين خود رازى دارد كه در جاى ديگر بايد گفته شود .\r\nاين‌كه چه صفت از صفات كماليه است و لايق ذات پروردگار است و چه صفت اين‌چنين نيست ، با مقياس وجود شناسى كاملًا قابل تحقيق است و عقلِ تمرين يافتهء فلسفى قادر است در حدود خاصى تحقيق كند .\r\nو البته اين به آن معنى نيست كه عقل قادر است به كنه صفات پروردگار پى ببرد .\r\nجز علوم رياضى كه وضع خاصى دارند هيچ علمى مدعى نيست كه به كنه موضوعات خود پى مىبرد . ما بعداً به تبع متن دربارهءاين جهت بحث خواهيم كرد .\r\nاما اشكال سوم : البته در آيات و روايات از تنزيه زياد سخن رفته است ؛ اما آيات ، از قبيل :\r\n « سُبْحانَ رَبِّكَ رَبِّ الْعِزَّةِ عَمَّا يَصِفُونَ » .  « 1 »\r\n « لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ » .  « 2 »\r\nآيهء اخير در روايات ( كافى ، باب ابطال الرؤيه ) به اعم از ابصارِ عيون و اوهامِ قلوب تفسير شده است .\r\nاما روايات : در كتب حديث مخصوصاً كافى تحت عنوان « باب النسبة » و « باب النهى عن الكيفية » و « باب ابطال الرؤية » و « باب النهى عن الصفة به غير\r\n\r\n\r\n","description":"","footnote":"\r\n( 1 ) . صافات ، آيهء 180 . .\r\n( 2 ) . انعام ، آيهء 103 . .\r\n","page_name":" 275 ","page_number":275},
  {"content":"\r\n\r\nما وصف به نفسه جلَ و تعالى » روايات زيادى آمده است كه ممكن است اشكال فوق استنباط شود . مخصوصاًباب اخير روايات زيادى دارد كه مربوط به اين مطلب است .\r\nبراى اين‌كه مطلب كاملًا روشن شود مقدمتاً دو نكته بايد گفته شود : يكى اين‌كه سخن در اين نيست كه آيا بشر قادر است پا از تعليمات قرآن و اولياى وحى و الهام فراتر بگذارد يا نگذارد ؟ معاذاللَّه فراترى وجود ندارد ، تعليمات قرآن و توضيحاتى كه در زمينهء اين تعليمات از طرف اولياى دين رسيده است آخرين حد صعود و كمال معارف الهى است كه دست بشر مىتواند به آن‌ها برسد .\r\nو هم‌چنين سخن در اين نيست كه آيا بايد از تعليمات قرآن و شاگردان مستقيم قرآن در اين زمينه الهام گرفت و يا بايد آن‌ها را كنار گذاشت .\r\nبدون شك همانطور كه قبلًا اشاره شده بزرگ‌ترين و الهام بخش‌ترين اين حقايق ، قرآن مجيد و سخنان شاگردان و دست پروردگان قرآن است . سخن در چيز ديگرى است ، سخن در استقلال قوهء فكر و انديشهء بشر در مسائل الهى است ، سخن در اين است كه آيا بشر حق دارد روى اصول و موازين علمى و عقلى در اين مسائل بينديشد و اجتهاد و استنباط نمايد و از قرآن و حديث الهام بگيرد و يا بايد الزاماً در اين زمينه‌ها مقلّد و متعبد باشد و حتى حق الهام گرفتن هم ندارد زيرا الهام گرفتن فرع بر استقلال فكر است ، فرع بر اين است كه انسان بخواهد « معرفت » حاصل نمايد ، و چنان‌كه قبلًا اشاره كرديم « تقليد » و « معرفت » دو پديدهء متضاد مىباشند .\r\nنكتهء ديگر اين‌كه در محيط و عصرى كه اين روايات صادر شده است افرادى در جامعهء اسلامى پيدا شده بودند كه بدون اين‌كه صلاحيت علمى داشته باشند و بدون آن‌كه توجهى به تعليمات قرآن داشته باشند سخنانى دربارهء خداوند مىگفتند كه هم ضد موازين عقلى و علمى بود و هم ضد قرآن و دين .\r\nمعناى استقلال عقل و انديشه اين نيست كه هر فردى بدون آن‌كه موازين صحيح و\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nحساب شده و متكى به بديهيات اوليه را در دست داشته باشد ، و بدون آن‌كه قدرت استفاده و استنباط از آن‌ها را داشته باشد ، و بدون آن‌كه مقدمات لازم را طى كرده باشد ، حق دارد در اين مسائل غور و تعمق كند . همهء افراد فرضاً بخواهند موازين علمى را تحصيل كنند و بر طبق اصول صحيح اين مطالب را بياموزند ، آن قريحه و استعداد لازم را ندارند .\r\nتنها افراد بسيار معدودى هستند كه قريحه و استعداد مناسبى براى مسائل حكمت متعاليه دارند و خداوند متعال ذوق و استعداد درك مفاهيم بسيار عالى و لطيف اين علم را به آن‌ها داده است ، هم‌چنان‌كه در ساير رشته‌ها نيز افراد مستعدّ درك دقيق‌ترين مسائل آن‌ها زياد نيستند .\r\nو چه زيبا گفته بوعلى در آخر نمط نهم اشارات آن‌جا كه گفته است :\r\n جلّ جناب الحقّ عن أن يكون شريعة لكلّ وارد * أو يطلع عليهِ إلّاواحدٌ بَعد واحد\r\nو لذلك فإنّ ما يشتمل عليه * هذا الفنّ ضحكة للمغفل و عبرةٌ لِلْمحصِّل\r\nفمن سمعه و اشمأزّ عنهم فليتّهم نفسه * لعلّها لا تناسبه « وكلّ ميسّر لما خلق له » \r\nدر آخر نمط دهم تحت عنوان « خاتمة و وصيّة » مىگويد :\r\nأيّها الأخ إنّي قد مخّضت لك في هذه الإشارات عن زبدة الحقّ ، وألقمتك قفى الحكم في لطائف الكلم ، فصنه عن الجاهلين والمبتذلين ، و من لم‌يرزق الفطنة الوقادة والدربة و العادة ، وصغاه مع الغاغه أو كان من ملحدة هؤلاء الفلاسفة و من همجهم . فإن وجدت من تثق بنقاء سريرته واستقامة سيرته وبتوقّفه عمّا يتسرّع اليه الوسواس وبنظره إلى الحق به عين الرضا والصدق ، فاته ما يسألك منه مدرّجاً مجزّءاً مفرّقاً تستفرس ممّا تسلفه لما تستقبله ، وعاهده باللَّه وبأيمان\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nلامخارج لها ليجري في ما يأتيه مجراك ، متأسياً بك ، فإن أذعت هذا العلم أو أضعته فاللَّه بيني وبينك وكفى باللَّه وكيلًا .\r\nبوعلى اولًا : تعمق در مسائل الهى را شأن افراد بسيار برجسته و معدود و به اصطلاح يگانه‌هاى هر عصر و نخبگان هر نسلى مىداند و با اشاره به حديث نبوى مدعى مىشود كه « هر كسى را بهر كارى ساختند » ميل او را در دلش انداختند گر نبودى ميل اميد ثمر كى نشاندى باغبان بيخ شجر .\r\nثانياً : شرط در متعلم حكمت الهى را هوش سرشار ، جرئت و شهامت ، صفاى نفس ، حسن طبيعت ، استقامت سليقه ، و تسليم در برابر حقيقت مىداند .\r\nثالثاً : براى معلم لازم مىشمارد كه قدم به قدم و تدريجاً مسائل را تعليم دهد ؛ ضمن آزمايش مسائل قبلى ، آمادگى و عدم آمادگى متعلم براى مسائل غامض‌تر در نظر گرفته شود ؛ تنها در صورت آمادگى تعليم داده شود و گرنه از تعليم او صرف نظر گردد .\r\nرابعاً : با شاگرد عهد و پيمان كند و با سوگند تأكيد نمايد كه اشاعهء اين علم در ميان عموم طبقات كه مساوى با اضاعه و ضايع كردن افراد است خوددارى كند و جز به اهلش تعليم ندهد .\r\nاز اين‌جا معلوم مىشود كه امثال بوعلى معتقدند كه جز افراد معدود ذى صلاحيت ، ساير افراد لزوماً بايد مقلد و متعبد باشند . بديهى است كه اگر بنا بر تعبد و تقليد باشد نه بر معرفت ، آن چيزى كه شايستهء تقليد و تعبد است قرآن كريم و گفتار قطعى معصومين عليهم السلام است كه مصون از خطاست .\r\nاكنون كه اين دو نكته روشن شد مىتوانيم مفاد رواياتى را كه در اين زمينه رسيده است درك كنيم . براى نمونه يك روايت ذكر مىكنيم :\r\nدر كافى « باب النهى عن الصفة به غير ما وصف به نفسه » سؤال و جوابى كتبى كه ميان عبدالرحيم قصير و امام صادق عليه السلام به وسيلهء عبدالملك بن اعين مبادله شده است نقل شده است . مفاد سؤال اين است :\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n« مردمى در عراق پيدا شده‌اند كه خداوند را با تجسم و خطوط چهره توصيف مىكنند . استدعا دارم مرا راهنمايى بفرماييد . »\r\nامام در جواب مىنويسد :\r\n« دربارهء موضوعى كه پرسش كرده‌اى ، خداوند ، متعالى و عالىتر است از اين نسبت‌ها ، او را مثل و مانند نمىباشد ، او شنوا و بيناست ، او منزه است از توصيف وصف كنندگان كه او را به مخلوقاتش تشبيه مىكنند و به او افترا مىبندند . مذهب صحيح همان است كه در قرآن دربارهء صفات الهى آمده است . پس ، از ساحت مقدس خدا هم نفى و بطلان ( تعطيل از صفات ) را منفى بدان و هم تشبيه را . اوست خداى ثابت موجود ، برتر است از آن‌چه وصف كنندگان او را توصيف مىكنند . هرگز از قرآن تجاوز نكنيد كه در اين صورت با آن‌كه راهنمايى شده‌ايد گمراه شده‌ايد . » « 1 » بديهى است كه مفاد اين جواب اين نيست كه هيچ‌كس حق ندارد خداوند را به هيچ‌وجه توصيف كند . از اين جواب استفاده مىشود كه به تبع قرآن بايد راهى بين نفى و تعطيل از يك طرف و تشبيه از طرف ديگر انتخاب كرد و با افراد ناوارد بحث نكنند » .\r\nدليل قاطع بر اين‌كه مقصود اين نيست كه پيروى از قرآن لزوماً بايد به صورت تقليد و تعبد باشد نه به صورت الهام‌گيرى ، اين است كه در متن حديث ، خداوند با دو اسم و دو صفت ياد شده است كه در قرآن نامى از اين دو اسم نيست . آن دو عبارت است از « ثابت » و « موجود » .\r\nپس معلوم مىشود مقصود عدم انحراف از اصول تعليمات قرآن است نه تقليد و تعبد به الفاظ و ممنوع بودن تفكر و معرفت .\r\nطرز بيان و تعليم و تعلم قرآن و هم‌چنين بيانات پيشوايان دين مخصوصاً\r\n\r\n\r\n","description":"","footnote":"\r\n( 1 ) . كافى ، كتاب التوحيد ، ح 1 / 182 ، شرح و ترجمه محمد باقر كمره‌اى . .\r\n","page_name":" 279 ","page_number":279},
  {"content":"\r\n\r\nنهج البلاغه مىرساند كه هدف ، متعبد كردن مردم به اين مسائل نيست ، هدف راهنمايى و تحريك عقول است كه مسائل را به حقيقت درك كنند و معرفت حاصل نمايند .\r\nاستدلال‌هايى كه در متون اسلامى ، يعنى در قرآن و احاديث و ادعيهء ماثورهء اسلامى ، در زمينهء علم خداوند ، قدرت خداوند ، بساطت خداوند ، نفى صفات زايد بر ذات ، و ساير مسائل الهى شده است از نوع استدلال منطقى و تجزيه و تحليل فكرى است . برخى از آن استدلال‌ها را در باب وحدت واجب الوجود نقل كرديم . و اگر عموم مردم مكلف‌اند كه مقلد و متعبد باشند پس اين استدلال‌ها و تجزيه و تحليل‌هاى دقيق عقلى براى چيست و براى كيست ؟\r\nاز آياتى نظير آيهء :\r\n « وَ لِلَّهِ الْأَسْماءُ الْحُسْنى فَادْعُوهُ بِها وَ ذَرُوا الَّذِينَ يُلْحِدُونَ فِي أَسْمائِهِ سَيُجْزَوْنَ ما كانُوا يَعْمَلُونَ » ؛  « 1 »\r\nو بهترين نام‌ها از آن خداست ، پس او را بدان نام‌ها بخوانيد و كسانى كه در نام‌هاى او به انحراف مىروند رها كنيد ، آن‌ها به زودى به خاطر آن‌چه مىكردند مجازات مىشوند .\r\nبا توجه به اين‌كه الف و لام در « الاسماء » استغراق است نه عهد ، استنباط مىشود كه خداوند را با هر وصفى كه حاكى از حسن و كمال باشد و در حد اعلاى حسن و كمال باشد و هيچ جهت نقص و عدم در او نباشد مىتوان توصيف كرد .\r\nمسئلهء توقيفى بودن و يا نبودن « اسماء اللَّه » ، هر چند دليل تام و تمامى ندارد ، فرضاً مورد قبول واقع شود مسئلهء جداگانه‌اى است . چيزى را نام خدا دانستن و او را تحت آن نام ، نام بردن مىتواند شرعاً قانون خاصى داشته باشد ، زيرا فرق است ميان\r\n\r\n\r\n","description":"","footnote":"\r\n( 1 ) . اعراف ، آيه 180 . .\r\n","page_name":" 280 ","page_number":280},
  {"content":"\r\n\r\nنام‌گذارى « تسميه » و ميان اوصاف و « توصيف » ، آن‌چه بحث كرديم دربارهء توصيف بود نه تسميه . « 1 » اكنون ببينيم با چه مقياسى مىتوانيم صفات خداوند را بشناسيم در اين مقاله دو راه براى اثبات اين مدعا بيان شده است . در يكى از اين دو راه خود ذات دليل بر صفات قرار گرفته است و در راه ديگر مخلوقات آيينه و مرآت صفات حق قرار گرفته‌اند ، و البته راه دوم به نوبهء خود منشعب به دو راه ديگر مىشود و ما به هر سه طريق اشاره مىكنيم .\r\n\r\nتوضيح سه راه در توحيد الهى\r\nاما اين‌كه خود ذات ، برهان بر صفات قرار گيرد ، همان راهى است كه مبناى برهان صدّيقين بر اثبات واجب و وحدت واجب قرار گرفت .\r\nبدين توضيح وقتى كه ثابت شد كه اصالت از آن وجود است ، و ثابت شد كه حق تعالى وجود محض و واقعيت محض است و عدم و ماهيت در او راه ندارد ، و ثابت شد كه كمال مساوى با وجود است و عدم و ماهيت منشأ نقص مىباشند ، پس ذات حق كمال واقعى را داراست ، زيرا كمال واقعى آن است كه به‌وجود و واقعيت برگردد و از احكام و لوازم وجود و واقعيت بوده باشد ، و چون ذات حق وجود محض است پس كمال محض است .\r\nدر جاى خود ثابت شده است كه احكام و لوازم و عوارض بر دو قسم است : برخى احكام و لوازم از شؤون وجود بما هو وجود است و داير مدار وجود است نظير وحدت ، مبدئيّت آثار ، ظهور و نوريت ، علم ، حيات ، قدرت و غيره ؛ و برخى از احكام از آن جهت عارض موجود مىشود كه تعين و تحدد خاص پيدا كرده است .\r\n\r\n\r\n","description":"","footnote":"\r\n( 1 ) . براى تكميل بحث ، ر . ك : تفسير الميزان ، ج 8 ، ص 359 و 361 و ص 365 و 385 . .\r\n","page_name":" 281 ","page_number":281},
  {"content":"\r\n\r\nو چون ذات احديت وجود محض است و هيچ گونه تعين و تحددى ندارد ، بلكه تعين او اطلاق و لاحدّى اوست ، پس جميع شئون وجود و كمالات وجود به نحو اعلى در ذات او صدق مىكند .\r\nبديهى است كه اين برهان فرع بر اصالت وجود است هم‌چنان‌كه برهان صدّيقين و برهان خاصى كه براى وحدت واجب ذكر كرديم نيز مبتنى بر اين اصل اساسى است ؛ و اگر كسى آن اصل اساسى را كاملًاجذب و هضم كرده باشد اين براهين را به خوبى درك مىكند و الّا فلا .\r\nاما راه دوم كه مخلوقات آيينهء صفات قرار گرفته‌اند به دو وجه قابل تقرير است :\r\nالف . از راه خاص فلسفى . در مقالهء « علت و معلول » اثبات شد كه « معطى يك كمال محال است كه فاقد آن كمال باشد » و چون يك سلسله كمالات از قبيل علم ، قدرت ، حيات ، و اراده در مخلوقات ديده مىشود نشانهء آن است كه مبدأ و منشأ اصلى موجودات ، واجد آن كمالات است . چرا كه آن كمالات از ناحيه خالق قادر و حكيم به مخلوقات افاضه شده است و مفيض آن كمالات نمىشود خودش فاقد آن‌ها باشد .\r\nب . راه كلامى و آن اين‌كه تشكيلات و نظامات دقيق و حيرت انگيزى كه در مخلوقات مشاهده مىشود نشان مىدهد كه از روى تصادف نبوده است ، علم و اراده و تدبيرى در كار است ؛ و چون علم و اراده در فاعل هست ، پس قدرت هم هست ، زيرا قدرت جز اين نيست كه فاعل هرگاه بخواهد ، فعل خود را انجام مىدهد ؛ و به همين دليل داراى حيات هم هست زيرا حيات نيز جز اين‌كه موجود ، درّاك و فعّال باشد نيست .\r\nاين راه همان است كه قبلًا - آن‌جا كه راه‌هاى اثبات خداوند را ذكر مىكرديم - گفتيم كه بر پايهء حساب احتمالات قرار دارد .\r\nنقصى كه در اين دو راه نسبت به راه اول هست اين است كه اين دو راه حداكثر دلالت دارند كه خالق ، كمالاتى را كه به مخلوقات افاضه كرده است ، خود - و البته به\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nوجه اكمل - دارد ، اما دلالت ندارد بر اين‌كه ذات حق كمال مطلق است و هيچ‌گونه نقصى در ذات او راه ندارد . به عبارت ديگر اين دو دليل فقط دلالت دارند بر اين‌كه خداوند بر آن‌چه آفريده عالم است و قادر است ، ولى هرگز دلالت نمىكنند كه  « أَنَّ اللَّهَ بِكُلِّ شَيْءٍ عَلِيمٌ » *  و  « إِنَّ اللَّهَ عَلى كُلِّ شَيْءٍ قَدِيرٌ » *  ( به نحو قضيهء حقيقيه ) دلالت نمىكنند كه او عليم على الإطلاق وقدير على الإطلاق ومريد على الإطلاق و حيّ على الإطلاق است .\r\nحكماى مشّاء مثل بوعلى به نحو ديگر از ذات بر صفات استدلال كرده‌اند . راهى كه اين‌جا براى استدلال از ذات بر صفات ذكر شد راه مخصوص صدرالمتألّهين است كه از « اصالت وجود » استنتاج مىشود ، ولى راه بوعلى مبتنى بر اصالت وجود نيست .\r\nما در اين‌جا تنها بيان او را در باب علم بارى تعالى به مخلوقات ذكر مىكنيم .\r\nاو در اين باره از قاعدهء معروف « كلّ مجرّد عاقلُ و كل عاقل مجرّد » علم حق را به ذات خودش اثبات مىكند ، و آن‌گاه موضوع علّيت بارى تعالى را براى همه مخلوقات طرح مىكند و مىگويد « علم به علت مستلزم علم به معلول است » و نتيجه مىگيرد كه ذات حق چون علم به ذات خود دارد و ذاتش علت تامّهء همهء موجودات است پس به همهء موجودات علم دارد .\r\nالبته در بيان بوعلى و هم‌چنين در بياناتى كه از راه آيينه قرار گرفتن مخلوقات استدلال شده است به هيچ‌وجه توضيح داده نمىشود كه با وجود اين‌كه ذات حق بسيط است چگونه ممكن است در مرتبهء ذات خود به همه چيز عالم باشد آن هم به علم تفصيلى ؟ بلكه بوعلى تصريح مىكند كه علم در مرتبهء ذات ، علم بسيط اجمالى است نظير علم بسيط اجمالى در انسان .\r\nتوضيح اين‌كه علم انسان به اشيا به دو نحو است : يكى به نحو تفصيلى ، مانند اين‌كه در حال حاضر مسأله‌اى از مسائل را در نظر مىگيرد و به موجب برهانى كه بر آن قائم است آن را تصديق مىكند و مسأله‌اى ديگر را به همين نحو .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nنوع ديگر ، علم بسيط اجمالى است و آن در صورتى است كه انسان اصول و قواعد كلى يك علم ، مثلًا حساب ، هندسه يا فقه را بداند ؛ با دانستن آن‌ها مىتواند هر مسئلهء رياضى - در حدود آن‌چه او به اصول و قواعد آن آشناست - و يا هر مسئلهء فقهى - در حدود آن‌چه كلياتش را از فقه آموخته است - كه بر او عرضه گردد با توجه به آن اصول و كليات پاسخ آن‌ها را از مكنون ذهن خود بدهد .\r\nالبته ممكن است مسائلى بر اين شخص عرضه گردد كه تا كنون خود آن مسئله با اين مشخصات هرگز بر او عرضه نشده است ، و چون تاكنون حتى تصور چنين مسأله‌اى را نمىكرده است و هيچ‌وقت صورت اين مسئله در ذهنش نقش نبسته تا درباره‌اش حكم كند پس به اين مسئله عالم نبوده است . اما از طرف ديگر اصول و كلياتى ، و به عبارت ديگر يك ملكهء راسخ استنباط و استنتاجى كه ناشى از علم به اصول و كليات و ممارست در تطبيق آن اصول و كليات بر مسايل جزيى است در نفس او وجود دارد كه مشتمل بر همهء مسائل جزيى است . همهء مسائل جزيى به صورت وحدت و بساطت و بدون تكثر و تعدد و منهاى مشخصات در آن ملكهء راسخه منطوى است . پس به اعتبار ديگرى همان مسأله‌اى كه هرگز در ذهنش نقش نبسته بوده است قبلًا برايش معلوم و مسلّم بوده است ، و براى همين در اين‌گونه موارد كه چنين مسائلى پيش مىآيد همه كس قبل از عرضه شدن به كسى كه چنان ملكهء راسخه‌اى دارد مىگويد « او اين‌ها را مىداند » .\r\nدر حقيقت صور تفصيلى مسائل عرضه شده بر چنان ذهنى چيزى جز تجلّى و ظهور همان ملكهء راسخه نيست ؛ در حكم نورى است كه به پنجره‌هاى شيشه‌اى مىتابد كه در مرحلهء قبل از رسيدن به پنجره حالتى وحدانى و بسيط و يكنواخت دارد و به واسطهء پنجره تكثر و تعدد پيدا مىكند ، با اين تفاوت كه در مثال نور نقل و انتقال در كار است ولى ذهن در حالى كه ملكهء راسخه در مقام خود پا برجاست در مرتبهء ديگر با كثرت و تفصيل متجلّى مىشود .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nاز نظر بوعلى علم ذاتى حق بسيط و اجمالى است ، و علم تفصيلى حق صور تفصيلى همهء اشيا است كه به نحوى قائم به ذات حق است و زايد بر ذات اوست . پس در مرتبهء ذات حق اشيا به نحو تفصيل منكشف نمىباشند ، انكشاف تفصيلى در مرتبهء صور علميهء قائم به ذات حق است ، هم‌چنان‌كه در انسان نيز چنين است .\r\nولى صدر المتألّهين بر مبناى « اصالت وجود » راه ديگرى رفته است كه نتيجه‌اش اين است : اشيا در مرتبهء ذات حق انكشاف تفصيلى دارند و اين انكشاف تفصيلى هيچ‌گونه منافاتى با بساطت ذات حق ندارد . به همين علت از نظر متأخران حكماى اسلامى مشكل علم بارى با سر انگشت نيرومند انديشهء اين مرد بزرگ به نحو احسن حل شده است .\r\nتوضيح كافى بيان مشاراليه نيازمند به شرح و بسط زيادترى است .\r\nخواجه در تجريد به دليل متكلّمين و دليل حكماى مشّاء در باب علم اشاره مىكند آن‌جا كه مىگويد :\r\nوالإحكام والتَجَرّد واستناد كلِّ شَيء إليه دلائل العلم ؛\r\nاتقان و استحكام مصنوعات ، و هم تجرد ذات حق ، و هم معلول بودن همهء اشيا و همهء كمالات نسبت به او ، دليل علم بارى تعالى است .\r\nاما اشكال اين‌كه اگر معطى كمال ، فاقد كمال نيست پس لازم مىآيد ذات حق همهء صفات مخلوقات خود را داشته باشد و از جمله جسميّت و لون و طعم و غيره ، در متن با جوابش ذكر شده است و شايد نيازى به توضيح نداشته باشد .\r\nعلامه مىفرمايد و اگر به خداى جهان از اين سوى « برهان » نيز نگاه كنيم كه واقعيت مطلق از آن اوست ، ناچار هر كمال و فعليت واقعى نيز از آن او خواهد بود . مثلًا در هر يك از موجودات جهان فعاليتى به حسب حال خودش تا حدى كه شرايط زمانى و مكانى آزادش گذاشته باشد ، مشهود است و البته فعاليت نام‌برده از قدرتى كه موجود نام‌برده دارد سرچشمه مىگيرد .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nو چون اين قدرت ، كمالى است واقعيت‌دار ، پس ، از واقعيت مطلق ( وجود خدا ) سلب نمىشود ؛ و نيز قدرت نام‌برده پديده‌اى است كه از علت پيدا شده پس ناچار علت فاعلىاش داراى آن مىباشد . و مثلًا در بسيارى از موجودات صفت كمالى به نام « علم » داريم چنان‌كه در انسان و ساير جانوران زنده پيداست ؛ و هم‌چنان‌كه در صفت « قدرت » گفته شد علم نيز چيزى است واقعيت‌دار و معلول است ، پس براى خداى جهان اثبات خواهد شد . زيرا فاقد شى معطى شى نمىشود پس علت آن نيز بايد كمال علم را دارا باشد كه بخشى از آن را به معلول‌ها داده است گذشته از اين‌كه در جريان نظام وجود ( كه مربوط به علت‌هاى جزئى نمىتوان دانست ) آثار شعور و علايم قدرت ( يك علم بىنهايت باريك و تيز و يك نيروى بىكرانى حيرت انگيز ) به اندازه‌اى روشن است كه با هيچ پرده و پوششى نمىتوان پوشانيد .\r\nدر مورد « حيات » ( زيست ) مىتوان مانند « قدرت » و « علم » سخن گفت و حيات را ( به معنى صفتى كه منشأ علم و قدرت است ) براى خداى جهان اثبات نمود .\r\nاز بيان گذشته نتيجه گرفته مىشود كه :\r\n1 . كمالات و صفاتى كه به حسب تجزيه و تحليل به‌سوى وجود برمىگردند يعنى به راستى وجود خارجى دارند ، به طور اطلاق براى خداى جهان ثابت هستند ، پس خداى جهان دانا و توانا و زنده مىباشد و هم‌چنين . . . .\r\n2 . صفاتى كه به عدم و نيستى تحليل مىشوند يعنى به راستى موجود نيستند مانند جهل ، عجز ، فنا ، فقر ، احتياج ، معلوليت ، اضطرار ، از خداى پاك منفى مىباشند و سلب مىشوند . چرا كه جهل و عجز و فنا و فقر و اضطرار در ساحت قدس ربوبى راه ندارد بلكه او علم مطلق و غناى مطلق و باقى و قدرت مطلق مىباشد و علت تامه براى همه هستى مىباشد .\r\n3 . چون احتياج و قيد از خدا منفى و منتفى است ناچار هر صفت كمالى كه دارد عين ذاتش خواهد بود نه خارج از او ، زيرا كمال خارج از ذات ، بىاحتياج و قيد صورت نمىگيرد .\r\nهر كمالى كه از حوزهء ذات خارج باشد عروضش نيازمند به علت است و بالاخره عروض و اتصافش بايد در خارج باشد و آن‌هم بدون دليل و علت نمىشود .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nاشكال\r\nاگر اين قاعده كلّيت داشته باشد كه خداى جهان هر امر وجودى را كه مىآفريند خودش نيز بايد دارا بوده و به آن اتصاف پذيرد ، در مورد جسم و خواص جسم نيز بايد جارى باشد و در نتيجه بايد خدا جسم بوده و خواص جسم را از قبيل بُعد ، يعنى طول و عرض و عمق و هم‌چنين عدد ، رنگ ، بوى و مانند آن‌ها داشته باشد .\r\n\r\nپاسخ\r\nمقدمتاً بايد دانست - چنان‌كه در مقالهء 7 بيان كرديم - موجودات امكانى كه در ظرف خارج هستند ، از وجود و مهيت ( اندازهء وجود ) مركب‌اند ؟ مثلًا جسم موجود اگر وجودش با جسمانيت محدود نبود وجودى بود مطلق ؛ ولى جسمانيت يعنى جوهر مادى حجم‌دار ، اين وجود مطلق را تحديد و با قيودات زمانى و مكانى آشنا مىسازد .\r\nهميشه علت فاعلى به حسب حال خود اثر مطلق مىدهد ، ولى مادهء قابله با شرايط زمانى و مكانى خودش اطلاق فعل وى را تحديد مىكند ؛ مانند كسى كه بخواهد آب از دريا بردارد و البته وى تحديدى به آب نمىدهد ولى كوتاهى دست و بازوى وى ، ظرفيت و شكل كاسه‌اى كه در دست دارد ، نزديك و دورى اجزاى آب دريا ، فعل او را مقيد مىسازد . به اندازه ظرفيت خود مىتواند بهره‌مند باشد .\r\nپس از اين مقدمه ، روشن خواهد شد كه خداى جهان وجودش از آلايش هر حد و قيدى پاك است ، با ماهيات كه حدود و قيودند و اندازه‌هاى وجودند متصف نمىشود و تنها با صفت‌هاى وجودى كه خالى از حد و محدوديت مىباشند مىتوان متصفش دانست ، مانند علم ، قدرت ، حيات ، اراده و . . . .\r\nو در حقيقت هر قيدى به عدم ، تحليل مىشود فلان ظرف سه ليتر گنجايش دارد نه بيشتر و نه كمتر ، در مكان خاصى است و در زمان خاصى قرار دارد و ساير مكان‌ها و زمان‌ها\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nاز آن تهى است . ولى وجود مطلق خدايى ، عدم و نيستى نمىپذيرد . چون عين هستى و هستى مطلق است . همه جا هست و هيچ‌جا تهى از او نيست ، فراتر از زمان و مكان است .\r\nآرى ما خداى جهان را با يك رشته صفاتى كه خارج از ذات هستند توصيف مىكنيم ، مانند اين‌كه مىگوييم : او خداوندگار ، آفريدگار ، كردگار ، هستىبخش ، روزىدهنده ، زنده كننده ، ميراننده ، پروردگار و كارگزار است .\r\nولى اين‌ها در حقيقت صفاتى هستند نسبى نه خارجى و نفسى .\r\nاز سخنان گذشته نتيجه گرفته مىشود كه صفات خداوندى سه قسم‌اند :\r\n1 . صفات ذاتى و ثبوتى مانند قدرت ، علم ، حيات ، اراده ، سمع و بصر ؛\r\n2 . صفات سلبى مانند فقر و محدوديت زمانى و مكانى ، جسميت و غيره ؛\r\n3 . صفات نسبى مانند خلقت زمانى .\r\n\r\nاشاره\r\nآخرين بحث فلسفى در صفات خداى هستى به نظريه‌اى منتهى شده كه از سطح سخنان گذشته بسى بالاتر است و آن اين است كه :\r\n« چون هستى خدا از هر قيد و شرطى رها و مطلق است و هيچ‌گونه حدى در ساحت هستى حق نيست پس خود اين تحديد ( هيچ‌گونه حدى در آن‌جا نيست ) نيز از آن‌جا منتفى است و از اين روى وجود ايزدى از هر تحديد مفهومى نيز بالاتر و هيچ مفهومى ( حتى اين مفهوم ) نمىتواند به وى احاطه نموده و تمام حاكى و تمام الدلاله بوده باشد » .\r\nبيشتر از اين اندازه را بايد از جاهاى ديگر سراغ گرفت .\r\n\r\nآفرينش جهان\r\nهمين‌كه اين نظريه را پذيرفتيم كه « جهان آفريدگارى دارد » بلافاصله در پى آن اين نظريه را نيز پذيرفته‌ايم كه : « جهان ، كار و آفريدهء اوست » .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nالبته در اثر عادتى كه فكر ما به واسطهء انس دائمى خود به حوادث زمانى و مكانى پيدا كرده ، در آغاز در اذهان مردم به غلط افتاده فضايى خالى از موجودات ، و زمانى داراى امتداد غير متناهى در حجم و عرض و عمق فرض كرده سپس پديدهء جهان را مانند بچه‌اى نوزاد در مهد مكان گذاشته و به دست دايهء زمان كه قبلًاآماده بوده سپرده و منتظر تربيت و تكميلش مىباشيم .\r\nولى در همين تصوير ، از اصولى كه سابقاً مبرهن كرده‌ايم بايد غفلت نكرد :\r\n1 . جهان ماده يك واحد حركت است .\r\n2 . زمان و مكان ساختهء خود جهان‌اند نه مقياسى بيرون از جهان .\r\n3 . زمان چون ساختهء حركت است با اختلاف حركات ، مختلف خواهد بود و ما تنها متوجه يك حركت ( نسبتاً ) عمومى مىباشيم و آن حركت شبانه‌روزى است و الفاظ زمانى ما از قبيل « گذشته » ، « آينده » ، « اكنون » ، « هميشه » ، « گاهى » و نظاير آن‌ها ترسيم كننده و ممثّل حالاتى هستند كه ما با وضع حاضر از زمان عمومى خودمان ، ديده يا انديشده‌ايم .\r\n4 . در ميان اجزاى عالم موجوداتى مجرد و خارج از حكم ماده و زمان و مكان هستند كه قابل انطباق به زمان و مكان نيستند . مانند عقل ، روح انسانى ، مفاهيم كلى و قواعد علمى و رياضى . چون هر حركتى را محركى است هر پديدهء پديدآرنده مىطلبد . هر مثلثى مساوى با دو زاويه قائمه است جدول ضرب فيثاغورث و غيره كه از دايره زمان و مكان بيرون هستند .\r\nيادآورى اين اصول نام‌برده و لوازم آن‌ها انديشهء نام‌برده را از سَرِ ما بيرون كرده و در نتيجه در تصور گذشته و آيندهء جهان و مجموع تفصيلى آن‌ها در برابر يك تاريكى قرار مىگيريم كه بىترديد خرد دورانديش و ريز بين ما سر از پاى نمىشناسد . يعنى چگونگى خلقت جهان آغاز و انجام آن و تطوراتى كه عالم به خود گرفته و سرانجام چه مىشود بر ما مجهول است .\r\nآن‌وقت مىفهميم كه در اين انديشه ، مانند كسى هستيم كه از حس سامعه محروم بوده\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nو بخواهد با حاسّهء چشم ، حقيقت صوت را به دست آورد ، زيرا خيال صوت را كه در دل مىپرورد در حقيقت نور و رنگ است ، و هم مقياسى را كه به كار مىبرد ( چشم ) مقياس نور و رنگ مىباشد . چرا كه چشم اشكال و رنگ‌ها را مشاهده مىكند . بايد گفت :\r\n هفتاد و دو سال فكر كردم شب و روز * معلوم شدم كه هيچ معلوم نشد \r\nآرى ، وى از مشاهده حال ديگران كه گوش شنوا دارند مىتواند به طور كلى بفهمد كه چيزى غير از نور و رنگ هست كه با گوش درك مىشود مانند صداها اگر چه باز در مورد تطبيق ، همان كلّى را به نور و رنگ تطبيق خواهد كرد ؛ زيرا وى به كلّى نام‌برده ، از راه چشم رسيده است . در اين هنگام است كه انديشهء ديرين ما : « روزى بود كه جز خدا چيزى نبود » صفت تمثيل به خود گرفته و ممثّل يك تفسيرى مناسبِ افق فهم عادى ما مىگردد ، و گرنه در اين فرض ؛ « روز » نيز نبوده و اگر راستى روز بود كارهاى روزانه نيز بود .\r\nما نمىتوانيم مفهوم « قبل » و « بعد » ( پيش و پس ) را كه حركت و زمان ما مىسازد به بيرون از شكم حركت و زمان خودمان ببريم مگر اين‌كه خود حركت و زمان را همراه وى ببريم ، چنان‌كه نمىتوانيم از همين مقدمه حكم كنيم كه زمان و توالى روز و شب غيرمتناهى است ، زيرا اگر در هستى تنها يك حركت كوتاه نيز فرض شود و زمانى بسازد باز پس و پيشى بيرون از وى وجود نخواهد داشت .\r\nپس آنچه مىتوان گفت اين است كه جهان ماده كه يك واحد حركت است و زمانى مىسازد ، كه قبل و بعدِ بيرون از خود ندارد . چون زمان مولود حركت ماده است و جهان ماده نيز يك واحد حركت مىباشد و زمان خارج از ماده قابل تصور نيست و قبل و بعد در داخل جهان ماده به صورت نسبى مطرح است مثلًا فسيل‌هاى انسان نشان مىدهد كه قبل از ميمون وجود داشته است .\r\n\r\nاشكال\r\nدانشمندان علوم طبيعى به ثبوت رسانيده‌اند كه « ماده هرگز معدوم نمىشود » .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nلازم اين سخن ، غيرمتناهى بودن زمان و جهان زمانى مادى است .\r\nو هم‌چنين فلاسفه نيز گفته‌اند : « هر حادث زمانى قبل از حدوث ، امكان وجود دارد » .\r\nنتيجهء اين سخن نيز همان است كه زمان و جهان زمانى داراى حوادث مترتّبهء غيرمتناهى بوده باشد .\r\n\r\nپاسخ\r\nما نيز در مقاله‌هاى گذشته مضمون فريضهء لاوازيه را ، هم‌چنين نظريهء فلاسفه را پذيرفتيم ، ولى اين سخنان اثبات نمىكند كه « هر روز روزى پيش از خود دارد و هر قطعه از حركتى قطعه‌اى پيش از خود دارد » اگرچه اثبات مىكند كه « پيش از هر روز روزى است » و ما ذهن اشكال كننده را دعوت مىكنيم كه باريك شده و فرق اين دو قضيه را درك نموده پيش از ماده ، زمان اثبات نكند ، و هم‌چنين بىپس ، و پيش بودن پيكرهء زمان را به غيرمتناهى بودن امتداد وى خلط نكند . زيرا زمان عبارت است از : امتداد مقدار حركت ذاتى يك شى ، بنابراين كل جهان ظرف زمانى ندارد چرا كه زمان مربوط به اجزاى جهان پس از وجود است طبيعى است پيش از خلقت جهان زمان متصور نيست ولى هر حركتى منشأ يك زمان است پس مجموع جهان شامل زمان هم هست و هر حركتى هم آغاز دارد بنابراين زمان پيش و پس ندارد و از لوازم ذاتى موجودات انتزاع مىشود چنان‌چه مكان هم از نسبت اجزاى جهان بر جز ديگر انتزاع مىشود از اين رو نمىشود گفت جهان در چه مكانى به‌وجود آمد .\r\n\r\nخلاصه\r\nچنان‌كه از سخن گذشته روشن شد ما مىتوانيم در خصوص آفرينش به طور كلى بحث كرده و اتخاذ نظر نماييم .\r\nجهان آفرينش هر چه باشد و هر سرنوشتى در ذات و صفات و افعال خود داشته باشد\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nيك واحد است زيرا از يك واحد است و بىشك از علت واحد معلول كثيرى توليد نمىشود . « 1 » اكنون نوبت بحث در افعال ذات‌بارى تعالى است و اين سومين موضوع از مباحث الهيات است . بخش ذات و بخش صفات قبلًا بحث شد .\r\nپيش از آن‌كه وارد مسائل مربوط به فعل بارى بشويم يك نكته را بايد مطرح كنيم .\r\nممكن است گفته شود كه مباحث الهيات منحصر است به مباحث مربوط به ذات و يا صفات بارى تعالى ، اما مباحث مربوط به فعل بارى از دايرهء الهيات بيرون است زيرا همه چيز فعل بارى است : زمين ، آسمان ، جماد ، نبات ، حيوان ، انسان ، جوهر ، عرض .\r\nهر علمى دربارهء هر موضوعى كه بحث مىكند دربارهء فعلى از افعال بارى ، به جست‌وجو مىپردازد و اگر فلسفهء الهى نيز كاوش در افعال بارى را جز قلمرو خود بداند ، اولًا لازم مىآيد همهء علوم را جزء فلسفه الهى بدانيم ، ثانياً با توجه به اين كه در ساير علوم دربارهء افعال بارى بحث مىشود بحث در اين‌جا زايد است .\r\nجواب اين است كه كاوش فلسفى دربارهء آفرينش و فعل بارى با كاوش‌هاى علمى در اين باره متفاوت است . فلسفهء الهى ، آفرينش را كه فعل بارى است از آن جهت موضوع بحث خود قرار مىدهد كه فعل بارى است يعنى از آن جهت كه به ذات بارى انتساب دارد و مىتواند از حيث انتساب به ذات بارى احكامى براى آن كشف كند . فلسفه به تعيين احكامى براى آفرينش مىپردازد كه با توجه به آفريده بودن آن مىتواند آن‌ها را اكتشاف نمايد . در فلسفهء الهى از ذات بارى بر افعال بارى استدلال مىشود ، قهراً همان جهاتى مورد بحث واقع مىشود كه از انتساب جهان به ذات بارى قابل ادراك كردن و فهميدن است .\r\nو اما علوم كه هر يك فعلى از افعال را موضوع خود قرار مىدهد دربارهء ذات فعل بارى بحث مىكنند قطع نظر از ارتباط و انتساب اين ذوات با ذات بارى ، يعنى با قطع نظر از جنبهء\r\n\r\n\r\n","description":"","footnote":"\r\n( 1 ) . چنان‌كه در مقاله 9 تذكر داديم . .\r\n","page_name":" 292 ","page_number":292},
  {"content":"\r\n\r\nفعل بارى بودن آن‌ها . آشنايى علوم با آن موضوعات از طريق حواس است و از نظر حس ، ارتباطى ميان ذات محسوس و ذات بارى نيست ، يعنى حواس هرگز ارتباط و انتساب را احساس نمىكند ، نه از اين جهت كه يك طرف ارتباط ذات غيب‌الغيوب است ، بلكه از اين جهت كه در هيچ رابطهء علّى و معلولى رابطهء علت و معلول محسوس نيست . ما اين مطلب را در مقالهء « پيدايش كثرت در ادراكات » توضيح داده‌ايم .\r\nدر فلسفه ، فعل بارى به وسيلهء ذات بارى شناخته مىشود بر خلاف علوم ، براى همين جهت آن‌چه در فلسفه دربارهء افعال بارى بحث مىشود و در قلمرو فلسفه است با آن‌چه در علوم دربارهء آن‌ها بحث مىشود و در قلمرو علوم است كاملًا متفاوت است .\r\nالبته از يك پندار بايد جلوگيرى كنيم . ما نمىخواهيم بگوييم كه اشيا داراى دو حيثيت واقعى و خارجى مىباشند : به يك حيثيت منتسب و مرتبط با ذات بارى تعالى و به حيثيت ديگر كه حيثيت ذات آن‌هاست غير مرتبط و غير منتسب به ذات بارى مىباشند و يكى از دو حيثيت در قلمرو فلسفه است و ديگرى در قلمرو علوم ، حاشا و كلّا ، ممكن الوجود به تمام حيثيت‌ها مرتبط و منتسب به واجب الوجود است ، حيثيتى كه بدان حيثيت مرتبط و منتسب نباشد در او نيست والّا لازم مىآيد به آن حيثيت واجب الوجود باشد . حتى اين تعبير كه « ممكن الوجود مرتبط است به واجب الوجود » مىباشد تعبير نارسايى است ، ممكن الوجود عين ارتباط به واجب الوجود است ، تمام حيثيات ممكن الوجود تعلق محض و انتساب صرف و اضافهء خالص به واجب الوجود است ، يا به اصطلاح متأخرين حكماى الهى اضافهء معلولات ذات بارى به ذات بارى بلكه اضافهء هر معلول به علت ايجادى خود ، اضافهء اشراقيه است .\r\nبلكه مقصود اين است كه عقل و انديشهء بشر با در دست داشتن انديشهء « ارتباط افعال بارى به ذات بارى » فقط قسمتى از احكام آن‌ها را مىتواند اكتشاف كند و اگر فرض شود كه از راه شناختن ذات بارى بتواند تمام جهات و حيثيات معلولات را كه با همهء آن‌ها منتسب به ذات حق‌ّاند كشف كند تمام آن‌چه علوم دربارهء اشيا به دست مىآورند فلسفه از راه خود به دست مىآورد و در آن وقت همهء علوم واقعاً جزيى از فلسفهء الهى خواهد بود . اين مطلب را\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبوعلى در اوايل الهيات شفا و صدرالمتألّهين در اواخر مباحث جوهر و اعراض اسفار تصريح كرده‌اند .\r\nآرى ، فكر فلسفى بشر كه صرفاً مفهومى از انتساب اشيا به ذات واجب دارد و بس ، هوّيت واقعى معلولات را درك نمىكند و اگر درك بكند نيازى به چيز ديگر براى ادراك شؤون معلول ندارد . مىگويند : « علم به علت مستلزم علم به معلول است » ؛ البته سخن صحيحى است ولى فكر بشر نمىتواند با علم حصولى و انديشهء ارتسامى احاطهء علمى به علت پيدا كند ، و براى همين علم به علت ، همانطور كه صدرالمتألّهين در مباحث « عاقل و معقول » تصريح مىكند ، آن‌گاه مستلزم علم به معلول است كه به نحو حضورى باشد .\r\nمسائلى كه به مناسبت بحث در افعال بارى ( آفرينش ) در اين‌جا مطرح است عبارت است از :\r\n1 . حدوث و قدم عالم .\r\n2 . عوالم كلّى وجود .\r\n3 . قضا و قدر و نحوهء استناد شرور و بدىها به قضاى الهى .\r\nالبته برخى مسائل ديگر هم هست كه شايسته است در بحث فعل بارى مورد توجه قرار گيرد از قبيل مباحث مربوط به وحى و كلام و كتاب .\r\nولى حكماى الهى به مناسبت خاصى كه بيشتر ريشهء كلامى دارد آن مباحث را در ضمن مباحث « صفات » متعرض شده‌اند .\r\n\r\nمسئله حدوث و قدم\r\nاما مسئلهء حدوث و قدم عالم : يكى از مسائلى كه از قديم الايام مورد اختلاف فلاسفه و متكلمين بوده است حدوث و يا قدم زمانى عالم است . در حدوث ذاتى جهان كسى ترديد ندارد بالاخره به حسب ذات جهان حادث مىباشد . معمولًا از طرف متكلمين بر حدوث زمانى و از طرف فلاسفه بر قدم زمانى استدلال مىشود .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nمتكلمين مدعى هستند كه « قديم » منحصر است به ذات واجب ، غير از ذات واجب هر چه هست حادث زمانى است ؛ بلكه مدعى هستند كه « قدم » مساوى وجوب و ضرورت است و حدوث مساوى است با امكان ، يعنى يك موجود بدان جهت نيازمند به علت و فاعل است كه حادث است بدين معنى كه در يك مقطع زمانى نبوده سپس وجود پيدا كرده است و اگر حادث نباشد طبيعتاً بىنياز از علت است ، يعنى واجب الوجود است .\r\nمتكلمين علاوه بر اين ، ادعاى اجماع و اتفاق از همهء اديان و مذاهب بر حدوث زمانى عالم مىكنند ، و مدعى هستند كه عقيده به قدم زمانى عالم بر خلاف متّفَقٌ عليه همهء اديان جهان است .\r\nاز طرف ديگر طرفداران فلاسفه مدعى هستند كه حدوث زمانى عالم - به معنى اين‌كه رشتهء زمان كه از گذشته به آينده كشيده شده است از نظر گذشته محدود و متناهى باشد و زمان نقطهء شروع داشته باشد و ما قبل آن نقطه ، عدم محض باشد - نامعقول است زيرا مستلزم انفكاك معلول از علت تامّه است . چرا كه سلسله علت و معلول با حفظ مراتب به هم پيوسته است و در هيچ مقطعى از هم گسسته نشده‌اند . لازمهء قدم ذات بارى تعالى قدم عالم است كه فعل حق‌تعالى است . البته از نظر فلاسفه اصول و كليات عالم قديم است و افراد و جزييات حادث‌اند مانند موجودات زنده ، انسان ، حيوان ، پرنده‌ها و . . . .\r\nفلاسفه مدعى هستند كه آن‌چه منحصر است به ذات واجب الوجود « قدم ذاتى » است نه « قدم زمانى » ، و اجماع اهل اديان جز بر وحدت ذاتى عالم اتفاق ندارند ، زيرا آن چيزى كه اديان تعليم مىدهند مخلوقيت عالم و خالقيت ذات اقدس بارى است . آن‌چه را مخلوقيت عالم ايجاب مىكند حدوث ذاتى است نه حدوث زمانى . آن‌چه در تعليمات اديان آمده اين است كه جهان به واسطهء ذات مقدس بارى از كتم عدم به عرصهء ظهور رسيده است ، و البته چنين است ؛ يعنى جهان به واسطهء ذات بارى از مرتبهء نيستى ذاتى به هستى رسيده است ؛ جهان از ناحيهء ذات خود ، نيست و عدم است و از ناحيهء ذات حق ، هست و موجود مىباشد جهان به حسب ذاتش ، عدم و نيستى است و از ناحيهء ذات حق هستى مىباشد .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nفلاسفه مىگويند موجود بر دو قسم است : واجب و ممكن . واجب ، قديم ذاتى است .\r\n« ممكن » نيز به نوبهء خود بر دو قسم است : قديم زمانى و حادث زمانى ، و آن چيزى كه مناط احتياج شى به علت است امكان ذاتى است نه حدوث زمانى ، يعنى شى از آن جهت كه در مرتبهء ذات خود اقتضاى وجود ندارد نيازمند به علت است نه از آن جهت كه در زمانى نبوده و بعداً پيدا شده است . فلاسفه براهين زيادى اقامه مىكنند بر اين‌كه حدوث ، مناط احتياج به علت نيست بلكه امكان ذاتى بودن و فقر وجودى مناط عليت است و به عبارت ديگر علت احتياج يك چيز به علت حادث بودن نيست . بلكه فقر ذاتى و ماهيت داشتن است صدرالمتألّهين بر مبناى « اصالت وجود » مبناى خاصى دارد كه نظر حكما را دقيق‌تر مىكند . او مىگويد مناط احتياج معلول به علت از نحوهء وجود معلول خارج نيست .\r\nيعنى همان فقر وجودى است . توضيح اين‌كه : حكما عموماً بنا بر طرز تفكر اصالت ماهيتى چنين مىانديشند كه اشيا ( ماهيات ) در ذات خود نه اقتضاى وجود دارند و نه اقتضاى عدم . مثلًا عنقا و سيمرغ ماهيتى هستند كه به حسب ماهيت نه اقتضاى وجود دارند و نه عدم و نيستى ، اگر علت تامه بر وجود آن‌ها پيدا شود وجود پيدا مىكنند و گرنه در همان حد لا اقتضايى مىمانند بعضى ماهياتى هستند كه علت وجودى براى آن‌ها در كار نيست . اين لا اقتضائى كه همان معنى « امكان » است از لوازم ذات اشيا يعنى ماهيات است و به واسطهء همين لا اقتضايى نيازمند و محتاج به علتى مىباشند چنان‌چه ضرورت عدم هم ندارند مثل شريك خدا بودن كه محال است پيدا شود . كه به آن‌ها وجود بدهد . ماهيت محتاج است ؛ و امكان ، مناط احتياج ماهيت است ؛ و جعل و تأثير و ايجاد ما به الاحتياج است . ولى بنا بر نظر صدرالمتألّهين كه مبتنى بر اصالت وجود است و ماهيت را از حريم جعل و انجعال ، و تأثير و تأثر و ايجاد و موجوديت بر كنار مىداند و همهء اين‌ها را از آن وجود مىداند و براى هر مرتبه از وجود حكمى قائل است ، آن‌چه محتاج به جعل و ايجاد است خود وجود است ، و مناط احتياج نيز خود وجود است به اعتبار اين كه هويت وجود معلول اين است كه « فعل » يا « كار » است ، و ما به الاحتياج نيز از\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nخود وجود خارج نيست . ما تفصيل بيشتر اين مطلب را در مقالهء « علت و معلول » ذكر كرده‌ايم .\r\nخلاصه سخن در اين‌جا اين‌كه طبق نظر صدرالمتألّهين كه بيان اين مقاله نيز با آن منطبق است ، معلول از آن جهت نيازمند به علت است كه تمام هويتّش اين است كه « كار » است . كار بودن كار به اين نيست كه حادث باشد يا قديم ، بلكه به نفس كار بودن است . كار اگر حادث باشد و اگر قديم باشد بالاخره فعل و كار مبدأ ازلى و قديم است و به هر حال كار است و به عبارت ديگر .\r\nجهان يك واحد كار است خواه حادث باشد يا قديم .\r\nاما در اين مقاله بيان خاصى در متن آمده است كه طبق اين بيان بحث دربارهء جهان تحت عنوان « حدوث » يا « قدم » زمانى اساساً بىمعنى است و برخى ادلّه كه براى اثبات حدوث يا قدم جهان آورده مىشود بىاساس است .\r\nتوضيح اين‌كه : « وحدت زمانى » عبارت است از مسبوقيت وجود يك شى به عدم زمانى ، يعنى اين‌كه زمانى بوده است كه اين شى نبوده است ، و « قدم زمانى » عبارت است از عدم مسبوقيت وجود شى به عدم زمانى ، يعنى زمانى نبوده است كه اين شى نبوده باشد ، بلكه در همهء زمان‌ها بوده است ، و به تعبير رساتر همواره زمان بوده است و شى مورد نظر هم در همهء زمان‌ها بوده است .\r\nحدوث زمانى و قدم زمانى هر دو دربارهء موجودى صادق است كه در ظرف زمان واقع باشد ، اما موجودى كه خارج از ظرف زمان است نه حادث زمانى است و نه قديم زمانى ، مانند مجرّدات ملائكه و ارواح مقدسين و عرش و كرسى و . . . . كل جهان نيز كه شامل همهء زمان‌ها و مكان‌هاست نيز از اين قبيل است ، يعنى كل جهان هستى از ظرف زمان خارج است . خود « زمان » عبارت است از مقدار حركت ذاتى يك شى ، و ظرف زمانى يك شى عبارت است از مطابقت آن حركت با حركت ديگر كه به حسب قرار داد مقياس قرار داده شده است ، مثلًا حركت شبانه‌روزى .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nبنابراين كل جهان ظرف زمانى ندارد تا بحث مسبوقيت وجودش به عدم خودش در زمان پيشين ، و يا عدم مسبوقيت وجودش به عدم خودش در آن زمان به ميان آيد .\r\nجهان در كل خود زمان ندارد هم‌چنان‌كه مكان ندارد . زمان و مكان از مواليد جهان است .\r\nبه عبارت ديگر : مجموع جهان كه شامل زمان هم هست پيش و پس زمانى ندارد تا گفته شود درآن زمان بوده است يا نبوده است . هم‌چنان‌كه صحيح نيست گفته شود كه « عالم در كجا آفريده شد ؟ » صحيح نيست گفته شود « كى آفريده شد ؟ » چون‌كه « كى » و « كجا » متأخر از عالم است و فرع بر عالم است كى و كجا و وقت و جا فقط دربارهء اجزاى عالم صادق است ، زيرا « مكان » از نسبت احاطهء اجزاى جهان بر جز ديگر انتزاع مىشود ، و « زمان » از حركت ذاتى اشيا و تطبيق آن با حركت عمومى شبانه‌روزى به وجود مىآيد .\r\nاز اين‌جا معلوم مىشود كه برهان معروفى كه بر قدم عالم اقامه مىشود بىاساس است .\r\nبرهان اين است كه حدوث زمانى عالم مستلزم انفكاك معلول از علّت تامّه است .\r\nجواب اين است كه انفكاك فرع بر اين است كه قبل از حدوث عالم يك امتداد و بعدى را فرض كنيم و آن‌گاه بگوييم در اين امتداد كه عالم وجود نداشته است از علت تامّهء خود منفك بوده است . اما چنين امتدادى جز در وهم بشر وجود ندارد . همان‌طورى كه صحيح نيست گفته شود « در ماوراء ابعاد مكانى عالم ( به فرض تناهى ابعاد ) چه چيز وجود دارد ؟ » صحيح نيست گفته شود « پيش از عالم چه چيز بود و عالم در كجا به وجود آمده است ؟ » زيرا كلمهء « در » فرع بر وجود مكان است و كلمهء « پيش » فرع بر وجود زمان .\r\nمسأله‌اى كه قابل طرح است اين است كه آيا حركت لايتناهى وجود دارد يا ندارد ؟ و هم اين‌كه آيا سلسلهء حوادث ، متناهى مىباشند يا لايتناهى ؟ و به عبارت\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nديگر آيا جهان آغاز و ابتدا و نقطه شروع دارد يا ندارد ؟ همان طورى كه بحث صحيح دربارهء « مكان » اين است كه آيا ابعاد عالم نهايت دارد يا ندارد مثل كرهء زمين كه ابعاد طول و عرض و عمق دارد پس ابعاد نهايى دارد ؟ حكما دربارهء « مكان » مدعى تناهى و دربارهء « زمان » مدعى لايتناهى مىباشند ؛ تفاوتى كه ميان اين دو « هست » و « وجود » در اين است كه مراتب ابعاد مكانى ، متشابه و مراتب بعد زمانى غير متشابه است . در بعد زمانى هر مرتبه‌اى نسبت به مرتبهء بعدى قوّه است و نسبت به مرتبهء قبلى فعليت ؛ و به همين جهت است كه در مراتب زمان ، پيش و پس فرض مىشود ؛ و به همين سبب است كه اين پرسش پيش مىآيد كه آيا زمان ابتدا و آغاز دارد يا ندارد ؟ تقدم و تأخر در مكان ، اعتبارى و در زمان ، حقيقى است .\r\nالبته چون هر حركتى منشأ يك زمان است و حركاتى كه ما مىشناسيم همه ابتدا دارند پس بحث در زمانى كه آغاز نداشته باشد بحث در اين است كه آيا حركتى كه ابتدا نداشته باشد وجود دارد يا ندارد ؟ به عقيدهء قدما حركت فلك چنين است . ولى قطع نظر از حركت فلك چه بايد گفت ؟ آيا يك حركت يك‌نواخت دايم وجود دارد يا ندارد ؟\r\nاين مطلبى است كه در مقالهء « قوّه و فعل » دربارهء آن بحث شده است .\r\n\r\nكثرت و ترتيب قياسى اجزاى جهان\r\nهمين جهان آفرينش كه نسبت به آفرينندهء خود يك واحد مىباشد ، در متن خود اختلافاتى دارد . چنان‌كه در مقالهء 3 به ثبوت رسيد ما دو قسم ادراكات داشتيم كه از مادهء مجرد بوده و احكام ماده بر آن‌ها انطباق نمىپذيرفت ؛ يعنى ادراكات خيالى و ادراكات عقلى . يكى از مسائلى كه در مباحث فعل بارى تعالى مطرح است « كليات عوالم وجود » است . مقصود ما از « عالم » عبارت است از موجود يا موجوداتى كه در مجموع\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nهستى مرتبه‌اى خاص را اشغال كرده است به طورى كه محيط به مادون خود و محاط ما فوق خود است .\r\nاز نظر لغت ، مانعى ندارد كه ما كلمهء « عالم » را به نوعى خاص و يا انواعى كه تحت جنسى خاص قرار گرفته‌اند به اعتبار اين‌كه وضع و حالت زندگى آن‌ها نظامات خاصى دارد اطلاق كنيم ، مثلًا بگوييم « عالم مورچگان » و يا « عالم زنبور عسل » ، يا « عالم حشرات » ، يا « عالم حيوان » ، يا « عالم نبات » ، يا « عالم زمين » ، يا « عالم آسمان‌ها » و امثال اين‌ها ؛ و شايد - همان‌طور كه بعضى از مفسران گفته‌اند - تعبير به « رب‌ّالعالمين » در قرآن كريم ناظر به چنين مطلبى باشد . چون خداوند پرورش‌دهندهء تمام موجوداتى مىباشد كه براى خود عالمى دارند مانند عالم انسان‌ها و حيوانات ولى در اصطلاحات فلسفى كلمهء « عالم » به آن موجود يا موجوداتى اطلاق مىشود كه از نظر مراتب كلى وجود درجهء خاصى از هستى را اشغال كرده است به طورى كه محيط و مسلط بر تمام مادون خود و محاط ما فوق خود است . طبق اين اصطلاح تمام اجسام و جسمانيات با اين‌كه اجناس و انواع متعددى هستند يك « عالم » به شمار مىروند ، زيرا هيچ نوع از اين انواع و هيچ جنس از اين اجناس احاطهء وجودى بر انواع و اجناس ديگر ندارد ، و به همين جهت از نظر فلسفه تمام موجودات طبيعت در « عرض » يك‌ديگر به شمار مىروند نه در طول يك‌ديگر .\r\nالبته نوعى طولّيت در كار است ، همان طولّيتى كه ميان جماد و نبات و حيوان و انسان است ؛ ولى چون اين طولّيت - به اصطلاح - در قوس صعود است نه در قوس نزول ، و به‌علاوه لازمهء اين طولّيت احاطهء وجودى نيست ، بدين جهت از بحث ما خارج است . چون انسان از مرحله جماد شروع مىكند و به مرحله نبات سپس حيوان بعد مىشود به قول مولوى :\r\n از جمادى مردم و نامى شدم * وز نما مردم ز حيوان سر زدم « 1 » \r\n\r\n\r\n","description":"","footnote":"\r\n( 1 ) . مردم از حيوانى و آدم شدم پس چه ترسم كى ز مردن كم شدم بار ديگر هم بميرم از بشر تا برآرم از ملايك بال و -\r\n","page_name":" 300 ","page_number":300},
  {"content":"\r\n\r\nاكنون مىگوييم آن‌چه براى ما بالحس و العيان ثابت است عالم طبيعت است . حكما در اصطلاحات خود آن‌گاه كه اين عالم را در مقابل ساير عوالم هستى نام مىبرند كلمهء « ناسوت » را به كار مىبرند .\r\nعالم ديگر كه به حكم دليل و برهان بر ما ثابت است عالم الوهيت است ؛ يعنى ذات مقدس واجب الوجود كه مستجمع جميع صفات كماليه است . البته در آن مرتبه از وجود آن‌چه هست يك وجود اطلاقى است و بس . ذات پروردگار به تنهايى خود عالمى است و عظيم‌ترين عوالم است ، زيرا ذات حق محيط است بر همهء عوالم مادون و ذره‌اى از وجود از احاطهء قيّومى او خارج نمىباشد و به قول بوعلى در الهيات شفا : « العالم - الربوبى عظيم جدّاً » . اين عالم اصطلاحاًعالم « لاهوت » ناميده مىشود .\r\nآن‌چه براى ما قطعى و ثابت است همين دو عالم است ، ولى در اين‌جا از نظر فلسفه دو پرسش باقى است :\r\n1 . آيا ميان عالم الوهيت و عالم طبيعت عوالم ديگرى وجود دارد يا وجود ندارد ؟ يعنى آيا عالمى كه بلاواسطه بر عالم طبيعت احاطه دارد و مباشرتاً موجد و مدّبر و محيط بر اين عالم است عالم الوهيت است ؟ و يا عالم و يا عواملى متوسط ميان اين دو عالم هست ؟ و البته چنين عالم يا عوالمى - به فرض وجود - محاط عالم بالاتر از خود ، يعنى عالم طبيعت ، خواهد بود . هم‌چنان كه محيط عالم پايين‌تر از خود ، يعنى عالم طبيعت ، خواهد بود .\r\n2 . آيا عالمى پايين‌تر از عالم طبيعت وجود دارد يا وجود ندارد ؟ يعنى آيا مرتبه‌اى از موجودات وجود دارد كه عالم طبيعت محيط و موجد و مدّبر آن عالم باشد يا وجود ندارد ؟\r\n\r\n\r\n","description":"","footnote":"\r\n- پر . اين طوليت در قوس صعود است نه در قوس نزول حركت تكاملى است مانند نطفه كه از علقه ، مضغه شروع به حركت مىكند تا به جنين مىرسد به مناسبت حركت صعودى مانند نطفه در طول هم قرار دارند و گرنه در عرض هم .\r\n بار ديگر از ملك پران شوم * آن‌چه اندر وهم نايد آن شوم\r\nپس عدم گردم عدم را ار عنون * گويدم كانّا اليه راجعون \r\n","page_name":" 301 ","page_number":301},
  {"content":"\r\n\r\nبديهى است كه فرض عالمى بالاتر از عالم الوهيت معنى ندارد زيرا عالم الوهيت عالم اطلاق و لاحدّى و وجوب ذاتى است ، براى ذات واجب الوجود مِثل و مانند متصور نيست تا چه رسد به ما فوق و محيط . پس پرسش‌ها يكى دربارهء اين است كه آيا عوالمى متوسط ميان عالم الوهيت و عالم طبيعت وجود دارد يا ندارد ؟ ديگر دربارهء اين‌كه آيا عالمى پايين‌تر از طبيعت وجود دارد يا ندارد ؟\r\nجوابى كه فلاسفه به پرسش دوم مىدهند ساده و قاطع است ، مىگويند عالمى پايين‌تر از طبيعت نمىتواند وجود داشته باشد ، زيرا اولًا وجود عالمى پايين‌تر از طبيعت مستلزم اين است كه مادهء طبيعى قادر بر ايجاد يك شى از كتم عدم باشد ، به دلائلى ثابت مىكنند كه تأثير جسم و طبيعت از نوع تحريك است نه از نوع ايجاد ؛ و ثانياً عالم طبيعت عالم قوّه و فعل و مادّه و صورت و حركت و زمان و مكان است ، موجودى ضعيف الوجودتر از قوه و ماده و زمان و مكان كه وجود و عدم در آن به هم آميخته است قابل تصور نيست .\r\nاما جواب به پرسش اول قدرى دشوار است . حكما جواب‌هايى به پرسش اول داده‌اند . در اكثر اين جواب‌ها از ذات واجب الوجود و بساطت او و اين‌كه چه نوع موجودى مىتواند صادر بلاواسطه باشد استدلال كرده‌اند ، مدعى شده‌اند كه صادر اول بايد كامل‌ترين و بسيطترين ممكنات باشد و چنين موجودى جز اين‌كه مجرد از ماده و زمان و مكان باشد نمىتواند باشد ، چنين موجودى طبعاً داراى ماهيت هست ، زيرا ماهيت داشتن لازمهء معلوليت است .\r\nاين‌چنين موجودى را به حسب اصطلاح « عقل » مىنامند .\r\nدر بعضى استدلال‌هاى ديگر از قاعده‌اى به نام قاعدهء « امكان اشرف » استفاده شده است كه مجال سخن در آن بسيار است .\r\nدر بعضى استدلال‌هاى ديگر وجود انسان به عنوان نمونه از كل عالم وجود مورد استفاده قرار گرفته است . در اين مقاله همين راه كه ساده‌ترين راه‌هاست طى شده است .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nعالم عقل يا عقول به حسب اصطلاح « جبروت » ناميده مىشود .\r\nاگر استدلال حكما را بر وجود عقل بپذيريم تازه با سؤال ديگرى ربرو مىشويم و آن اين‌كه آيا موجود مجردى كه به نام « عقل » ناميده مىشود فقط يكى است و يا موجودات بسيارى كه همه از عقولند ؟ وجود دارد ؟ و بنابر اين‌كه عقول مجرده‌اى وجود دارند آيا اين عقول در طول يك‌ديگرند و در حقيقت هر كدام عالمى را تشكيل مىدهند و يا در عرض يك‌ديگرند ؟ و يا بعضى از عقول عقول‌طوليه‌اند و بعضى از آن‌ها عقول عرضيه‌اند ؟\r\nحكماى براى اثبات عقول طوليه و يا عرضيه راه‌هايى كه هرگز مورد اتفاق نبوده و نيست طى كرده‌اند .\r\nمبنا قرار گرفتن هيئت قديم سبب شد كه حكما يك سلسله عقول طوليه كه عددشان به ده تا مىرسد قائل شوند . فرضيهء معروف « عقول عشره » كه مورد قبول اكثريت مشّايين قرار گرفت و برخى از مشّايين مانند خواجه‌نصيرالدين طوسى و قاطبهء اشراقيين آن را انكار كردند و امروز اصل مبنا يعنى فلكيات قديم ، موهوم شناخته مىشود مبتنى بر همين اصول و نظريات است .\r\nاشراقيون طرفدار عقول عرضيه‌اند ، هر نوعى از انواع عالم طبيعت را تحت تأثير و تدبير يكى از آن موجودات مجرده مىدانند . فرضيهء معروف « ارباب انواع » و يا « مُثُل افلاطونى » در شكل اسلامى و اشراقى آن ، در همين زمينه است .\r\nحقيقت اين است كه در زمينهء عوالم متوسط ميان عالم الوهيت و عالم طبيعت ميدان براى فلسفه چندان باز نيست ، مخصوصاً براى فلسفهء مشّاء . بحث در اين عوالم را فلاسفه اشراق بهتر از فلاسفهء مشّا ، و عرفا بهتر از هر دو دسته انجام داده‌اند .\r\nحقيقت اين است كه در اين زمينه بايد ميدان را منحصراً در اختيار مكاشفه و اشراق و وحى و الهام گذاشت .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nاز نظر وحى اسلامى ، قدر مسلّم اين است كه موجوداتى به نام « ملايكه و فرشتگان » وجود دارند كه آن‌ها اقرب به ذات پروردگارند از موجودات عالم طبيعت و قاهر و مسيطر بر عالم طبيعت‌اند . البته سخن در اين نيست كه ذات واجب الوجود به آن‌ها از ساير موجودات اقرب است زيرا او به همه چيز احاطهء ذاتى و قيومى دارد  « وَ هُوَ مَعَكُمْ أَيْنَ ما كُنْتُمْ »  « 1 » سخن در قرب و بعد ساير موجودات به ذات حق است .\r\nاز نظر اسلامى ، ايمان به‌وجود ملايكه واجب و لازم است ؛ ملايكه هم واسطهء وحىاند ، و هم واسطهء علم ، و هم واسطهء رزق ، و هم واسطهء خلق ، و هم واسطه احيا ، و هم واسطهء اماته .\r\nاز نظر حكماى اشراق و هم از نظر عرفا - كه مورد تأييد نصوص اسلامى نيز هست - عالم ديگرى غير از عالم عقول مجرده كه متوسط ميان عالم عقول و عالم طبيعت است وجود دارد كه عالم « مثال مقدارى » است . اين عالم اصطلاحاً « عالم ملكوت » ناميده مىشود . اين عالم ، متوسط است ميان عالم عقول مجرده و عالم طبيعت .\r\nاين عالم از قوه و حركت و زمان و مكان مجرد است اما از ابعاد مجرد نيست . اين عالم ، جسمانى هست ولى مادى نيست .\r\nاستدلالى كه در اين مقاله بر وجود عالم عقل و عالم مثال آورده شده است از ناحيهء وجود انسان است ؛ يعنى به دليل اين‌كه مرتبه‌اى از انسان طبيعت است و مرتبه‌اى از او مثال است و مرتبه‌اى از او عقل ، و از طرف ديگر طبيعت قادر نيست كه موجد مرتبه‌اى عالىتر از خود يعنى مثال و عقل بوده باشد پس هر مرتبه‌اى از وجود انسان وابسته به عالمى از سنخ خود اوست . اين است مفاد استدلال متن .\r\n\r\n\r\n","description":"","footnote":"\r\n( 1 ) . حديد ، آيه 4 . .\r\n","page_name":" 304 ","page_number":304},
  {"content":"\r\n\r\nهمانطور كه گفتيم بهتر است در شناسايى اين عوالم به آن‌چه از ناحيهء وحى و نبوّت رسيده است استناد گردد و يا هم‌چون مردان راه ضمير و باطن و مكاشفهء شهودى استمداد شود . اكنون به متن علامه مىپردازيم .\r\nاين ادراكات خيالى و عقلى در عين اين‌كه مجرد از ماده هستند دو سنخ مختلف‌اند زيرا ادراكات خيالى كثرت اشخاص مىپذيرد مانند صورت خيالى زيد ، عمرو ، فريدون ، جشميد ؛ ولى ادراكات عقلى كثرت اشخاص نمىپذيرد مانند مفهوم كلى « انسان » زيرا هر فرد از افراد انسان را نزديك آورده با وى بسنجيم همان خودش خواهد بود و خودش يكى است .\r\nو در نتيجه همهء اوصاف و احكام « نوع » كه در افراد پراكنده است در صورت عقلى نوع انسان جمع است ؛ ولى در صورت خيالى اين نحو نبوده و پراكنده است ( درست تأمل شود ) ، چرا كه صورت خيالى رنگ شخصى دارد و از طريق حواس به عالم خيال منتقل شده است ، ليكن صورت عقلى از تمام خصوصيات وهمى و خيالى مجرد است تنها حقيقت انسان را نشان مىدهد .\r\nدر نتيجهء اين بحث ، عالم را به سه قسمت مىتوان تقسيم كرده و طبقه‌بندى نمود :\r\n1 . وجود مادى ؛\r\n2 . وجود مثالى ؛\r\n3 . وجود عقلى ؛\r\nو البته وجود مادى كه مساوق با حركت بوده و امكان و فعليت در وى آغشته به هم مىباشد پست‌تر از وجود مجرد مىباشد كه ثبات داشته و فعليت بىامكان مىباشد ؛ و هم‌چنين وجود مثالى كه كمالات در اشخاص وى پخش است پست‌تر از وجود عقلى است كه همهء كمالات در وى اجتماع دارند ؛ و از اين روى وجود صورت خيالى را نمىتوان معلول تأثير مادى دانست بلكه وجود وى - چنان‌كه در مقالهء 9 گذشت - معلول موجودى مثالى هم سنخ خودش مىباشد ؛ و هم‌چنين در صورت عقلى .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n\r\nنتيجهء اين بيان\r\n1 . جهان آفرينش مركب از سه مرتبه است كه به ترتيب از بالا به پايين روى هم چيده شده :\r\nجهان عقل\r\nجهان مثال\r\nجهان ماده\r\n2 . پديده‌هاى هر يك از اين سه جهان معلول عللى هستند كه از سنخ خودشان مىباشند . حادث مادى معلول علل ماديه ، و موجود مثالى معلول موجود مثالى ، و موجود عقلى معلول موجودى از سنخ خود مىباشد .\r\n3 . مجموع هر عالمى معلول ما فوق خودش مىباشد .\r\n4 . مجموع جهان آفرينش معلول خداى آفريدگار بوده و نسبت هر علتِ جزء به وى نسبت دست را دارد به نويسندهء نامه و نسبت زبان را دارد به گويندهء سخن .\r\nدر اطراف مجردات پرسش‌هاى بسيار و بحث‌هاى زيادى هست كه برخى از آن‌ها مربوط به علم نفس و ادراكات نفسانى مىباشد و برخى نيز بحث‌هاى فلسفى است و در كتب مبسوطهء فلسفه مورد تعرض است و ما به همين اندازه كه ذكر نموديم قناعت مىورزيم .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nقضا و قدر\r\nمسئله قضا و قدر سومين مسئله از مباحث مربوط به افعال الهى است . كه علامه در اين كتاب آورده است . در اين مسئله ، قضا و قدر يعنى نوع رابطه و پيوند اشيا و مخلوقات از نظر حتميت و قطعيت ، و از نظر حدود و اندازه‌ها ، و از نظر ميزان دخالت ساير عوامل در پديد آوردن اشيا و مخصوصاً ميزان استقلال و اختيار و آزادى انسان مورد بحث قرار مىگيرد .\r\nدر اين مبحث يك مسئلهء بالخصوص مورد توجه واقع مىشود و آن مسئلهء وقوع شرور در نظام عالم و كيفيت استناد آن‌ها به ذات واجب‌الوجود است .\r\nالبته مباحث زيادى دربارهء قضا و قدر الهى هست ، مخصوصاً از جنبهء معارف اسلامى .\r\nدر معارف اسلامى يعنى در آيات و روايات اسلامى حقايق زيادى در اين زمينه گفته شده و همان‌ها الهام بخش حكما و فلاسفهء الهى شده است .\r\nبه طور كلى در الهيات بالمعنى الاخص « 1 » ، فلسفهء اسلامى فوق العاده تحت تأثير مآثر اسلامى است ، و اين تأثر بر خلاف ادعاى مستشرقان به اين صورت نيست كه عقايد مذهبى\r\n\r\n\r\n","description":"","footnote":"\r\n( 1 ) . يعنى مباحث خداشناسى و صفات او در مقابل الهيات به معنى الاعم يعنى امور عامه مانند ماهيت وجود علت ومعلول قوه و فعل و امثال آن كه به گونه مسامحه الهيات به معنى الاعم گفته مىشود ، اصولًا امور عامه از الهيات محسوب نمىشود . .\r\n","page_name":" 307 ","page_number":307},
  {"content":"\r\n\r\nاسلامى چيزى را بر حكمت اسلامى تحميل كرده باشد ، بلكه الهام بخش فلسفهء اسلامى شده است ؛ يعنى فلسفه و حكمت اسلامى در عين حال كه آزادى خود را حفظ كرده و صرفاً در چهارچوب براهين عقلى طى طريق كرده است ، از كتاب و سنّت الهام‌هاى ذىقيمتى گرفته است ، و همين الهام‌ها سبب شده است كه ميان الهيات اسلامى و الهيات غير اسلامى اعم از يونانى و مسيحى و يهودى و غيره تفاوتى از زمين تا آسمان پيدا شود .\r\nاصول مسائلى كه در بحث قضا و قدر لازم است مورد توجه قرار گيرد عبارت است از :\r\n1 . معناى لغوى و اصطلاحى قضا و قدر .\r\n2 . مفهوم قضا و قدر و لوح و قلم و كتابت و غيره در آثار اسلامى .\r\n3 . تاريخچهء قضا و قدر در دنياى قبل از اسلام .\r\n4 . تاريخچهء آن مسئله در دنياى اسلام .\r\n5 . تفاوت مفهوم قضا و قدر اسلامى با ساير مكتب‌ها .\r\n6 . اقسام قضا و قدر : علمى و عينى ، حتمى و غيرحتمى .\r\n7 . مسئلهء بَدا و تغيير قضا و قدر از جانب خدا .\r\n8 . امكان و يا عدم امكان تغيير و تبديل قضا و قدر به وسيلهء انسان .\r\n9 . نقش عوامل طبيعى و غير طبيعى در حواداث از نظر قضا و قدر .\r\n10 . مسئلهء اجبار يا اختيار انسان از نظر قضا و قدر و آثار سوء عقيدهء جبر .\r\n11 . شرور و نقصانات از نظر ارتباط با قضا و قدر .\r\n12 . قضا و قدر و جبر و اختيار در مكاتب مادى .\r\nبحث و بررسى دربارهء همه اين‌ها خود يك رسالهء مستقلى خواهد بود . ما در كتاب انسان و سرنوشت دربارهء اكثر اين مسايل بحث كرده‌ايم .\r\nآن‌چه در اين مقاله بحث شده است - پس با ذكر مقدمه‌اى دربارهء اين‌كه نظام عالم نظام ضرورى است و اشيا در ضرورت خود مستند به واجب‌الوجود مىباشند و اشيا از آن جهت كه به علل تامّهء خود منسوب‌اند ضرورى و غير قابل تغييرند\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nو از آن جهت كه به علل ناقصهء خود منسوب‌اند ممكن و قابل تغيير مىباشند - عبارت است از :\r\n1 . معنى قضا و قدر .\r\n2 . قضا قابل تغيير نيست و قدر قابل تغيير است .\r\n3 . شرور به خداوند نسبت ندارد .\r\nما در اين‌جا تنها دربارهء اين مطالب توضيحاتى مىدهيم .\r\n\r\nمعناى قضا و قدر\r\nكلمهء « قضا » به حسب اصل لغت همان‌طور كه « راغب » در مفردات القرآن مىگويد به معنى فيصله دادن است ، خواه فعلى باشد و خواه قولى ، خواه به خداوند نسبت داده شود و يا به غير خداوند .\r\nكلمهء « قضا » در مورد « حكم » زياد استعمال مىشود . ظاهراًاين بدان جهت است كه حكم ، پايان دهندهء و قطعى كنندهء يك جريان است . كلمهء « قضا » مرادف با « حكم » نيست زيرا در مواردى به كار برده مىشود كه استعمال كلمهء « حكم » در آن موارد به هيچ‌وجه صحيح نيست ، مثل  « فَقَضاهُنَّ سَبْعَ سَماواتٍ »  « 1 » در اين آيه قضا به معناى خلقت است ، يعنى خداوند هفت آسمان را خلق كرد و كار آفرينش آن‌ها را تمام نمود .\r\nو يا  « فَإِذا قَضَيْتُمْ مَناسِكَكُمْ »  « 2 » يعنى هرگاه مناسك و عبادت‌هايتان را تمام كرديد و يا  « وَ قُضِيَ الْأَمْرُ »  « 3 » آن‌چه بود گذشت و قطعيت يافت ؛ در همه اين موارد مفهوم فيصله دادن و پايان بخشيدن و قطعى كردن را مىدهد ، ولى صحيح نيست كه در اين موارد به جاى كلمهء « قضا » كلمهء « حكم » به كار برده شود . البته بسيارى از موارد هم هست كه\r\n\r\n\r\n","description":"","footnote":"\r\n( 1 ) . فصلت ، آيهء 12 . .\r\n( 2 ) . بقره ، آيهء 200 . .\r\n( 3 ) . همان ، آيهء 210 . .\r\n","page_name":" 309 ","page_number":309},
  {"content":"\r\n\r\nصحيح است به جاى اين كلمه كلمهء « حكم » به كار برده شود و آن‌ها همان مواردى است كه حكمى تشريعى يا تكوينى سبب فيصله دادن و قطعى شدن يك چيز شده است ، مثل :\r\n « وَ اللَّهُ يَقْضِي بِالْحَقِّ وَ الَّذِينَ يَدْعُونَ مِنْ دُونِهِ لا يَقْضُونَ بِشَيْءٍ » ؛  « 1 »\r\nخداوند به حق قضاوت مىكند و آنانى كه غير خدا را مىخوانند به حق حكم نمىكنند .\r\nو يا  « وَ كانَ أَمْراً مَقْضِيًّا » ؛  « 2 »\r\nو امر آن قطعى شده بود .\r\nكلمه « قدر » به معنى اندازه است . موارد كاربرد اين كلمه همين مفهوم را مىرساند ، مثل :\r\n « إِنَّا كُلَّ شَيْءٍ خَلَقْناهُ بِقَدَرٍ » ؛  « 3 »\r\nما هر چيزى را به اندازه آفريديم از نظر مقدار .\r\nو از نظر تعداد مثلا دو چشم به انسان و اكثر حيوانات و چهارپايان و پرندگان داده‌ايم و حجم چشم‌ها نيز هر كدام اندازه دارد چشم گاو و گنجشك و انسان هر كدام مشخص است . بنابراين كلمه « تقدير » به معنى اندازه‌گيرى كردن و يا تعيين و تشخيص اندازهء يك شى است .\r\nدر تجريد و شروح آن در مبحث افعال بارى ، ادعا شده است كه هر يك از قضا و قدر به سه معنى زيرين اطلاق شده است :\r\nخلق و آفرينش\r\nالزام و ايجاب\r\nاعلام و اخطار\r\nولى به نظر مىرسد كه اين مطلب صحيح نيست . همهء مواردى كه ادعا شده است كه به معنى « خلق » يا « اعلام » به كار برده شده است همان مفهوم « فيصله دادن و قطعى\r\n\r\n\r\n","description":"","footnote":"\r\n( 1 ) . غافر ، آيه 20 . .\r\n( 2 ) . مريم ، آيه 21 . .\r\n( 3 ) . قمر ، آيه 49 . .\r\n","page_name":" 310 ","page_number":310},
  {"content":"\r\n\r\nكردن » را مىدهد . ادعاى اين‌كه اين كلمه مفهوم « خلق » يا « اعلام » دارد از باب اشتباه مفهوم با مصداق است و يا نوعى تأويل و توجيه كلامى است . متكلمين معمولًا هنگامىكه با تعبيرى در قرآن مواجه مىشوند كه با اصول مسلّم خودشان جور نمىآيد دست به توجيه و تأويل مىزنند . لزومى ندارد در اين باره زياد بحث كنيم .\r\nبنابراين معناى قضاى الهى دربارهء حوادث جهان اين است كه اين حوادث از ناحيهء ذات حق قطعيت و حتميت يافته‌اند ، حكم قطعى حق دربارهء آن‌ها چنين و يا چنان است ؛ و معناى تقدير الهى اين است كه اشيا اندازهء خود را از آن ناحيه كسب كرده‌اند ؛ و چون خداوند ، فاعل بالعلم و بالمشيه و بالاراده است بازگشت قضا و قدر به علم و به اراده و مشيت الهيه است .\r\nصاحب مواقف كه از مشاهير متكلمين است درباره معنى و مفهوم « قضا و قدر » مىگويد :\r\n« قضاى الهى از نظر اشاعره عبارت است از ارادهء ازلى حق كه به‌وجود اشيا در ظرف خود تعلق گرفته است ، و قدر الهى عبارت است از ايجاد اشيا به وجه خاص و اندازه معين از نظر ذات و صفات . »\r\nاز نظر اشاعره قضا و قدر الهى عامّ است يعنى شامل همه چيز مىشود ، هيچ چيزى نيست كه از حيطهء قضا و قدر الهى خارج باشد ، ولى از نظر معتزله بعضى چيزها و مخصوصاً افعال اختيارى انسان‌ها از حيطهء قضا و قدر الهى خارج است . معتزله عقيدهء اشاعره را بر عموميت قضا و قدر الهى مستلزم جبر و مخالف عدل الهى مىدانند ، اشاعره عقيدهء معتزله را بر ( عدم ) عموميت قضا و قدر يك نوع شرك مىدانند .\r\nدر كتب كلاميه مىنويسند كه قاضى عبدالجبار معتزلى به محضر صاحب بن عبّاد وزير معروف وارد شد در حالى كه ابواسحق اسفراينى كه اشعرى مسلك بود آن‌جا حاضر بود . به محض اين‌كه چشم قاضى به ابواسحق افتاد گفت :\r\nسُبْحانَ مَنْ تَنَزَّهَ عَنَ الْفَحْشاءِ ؛\r\nمنّزه است خدايى كه دامن عزتش از ارادهء كارهاى زشت پاك است .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nاشاره به اين‌كه تو با اعتقاد به عموميت قضا و قدر كارهاى زشت را نيز از قضاى الهى مىدانى و حال آن‌كه خداوند از كار زشت منّزه است ، به عبارت ديگر : عقيدهء تو مخالف اصل عدل الهى است . ابواسحق فوراً گفت :\r\nسُبْحانَ مَنْ لايجري فى مُلْكهِ إلّاما يشاءُ ؛\r\nمنزّه است خدايى كه در مُلك او ( ملك آفرينش ) چيزى جز به مشيت او جارى نمىشود .\r\nاشاره به اين‌كه تو با اعتقاد به عدم عموميت قضا و قدر معتقد هستى كه در ملك خداوند امورى بر خلاف مشيت او حادث مىشود ، و به عبارت ديگر : عقيدهء تو مخالف اصل توحيد ( توحيد در افعال ) الهى است .\r\nاشاعره و معتزله همواره يك‌ديگر را مورد انتقاد قرار مىدادند . معتزله به اصل عدل تمسك كرده و اشاعره را ضد عدل مىدانستند و اشاعره به اصل توحيد ( توحيد در خالقيت و در افعال ) چسبيده و معتزله را ضد توحيد مىدانستند ، و باز متقابلًا معتزله در مسئلهء توحيد صفات ، اشاعره را مشرك و ضد توحيد مىخواندند زيرا اشاعره معتقد به مغايرت صفات با ذات و تعدد قدما بودند برخى از صفات را غير ذات ولى همراه با ذات قديم و ازلى مىدانستند مانند علم ، حيات ، قدرت ، اراده و معتزله و . . .\r\nمنكر صفات بودند . براى همين معتزله خود را « اهل العدل و التوحيد » مىناميدند .\r\nولى حقيقت اين است تنها مكتبى كه توانست كه هم اهل العدل باشد و هم اهل التوحيد ، و در توحيد جمع كند ميان توحيد ذات و صفات و افعال را ، مكتب ائمهء اهل بيت عليهم السلام بود . در اين مكتب تضادى كه ميان اصل عدل و اصل توحيد در خالقيت متصور است و هيچ صاحب مكتبى نتوانسته است آن را حل كند در مكتب اماميه حل شده است .\r\nبه هر حال معتزله كه منكر عموميت قضاى الهى مىباشند براى اين‌كه آيات و رواياتى را كه در زمينهء عموميت قضاى الهى آمده است بتوانند توجيه كنند مىگويند : يكى از معانى قضاى الهى « اعلام » است و قضاى عامّ الهى به معنى اعلام عامّ الهى است نه به معنى خلق و ايجاد ، و نه به معنى الزام و ايجاب .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nحكما و فلاسفهء اسلامى قضاى الهى را به گونه‌اى تفسير مىكنند . آن‌ها اولًا قضاى الهى را فعل الهى مىدانند ، ثانياً آن را عبارت از نوعى وجود علمى اشيا در مرتبه‌اى از مراتب وجود مىدانند ، و ثالثاً آن را عام و شامل همه چيز مىدانند . معمولًا در تعريف « قضاى الهى » مىگويند :\r\nالقضاء عبارةٌ عن وجود جميع الموجودات في العالم العقلي ومجتمعة ومجملة على سبيل الإبداع . « 1 »\r\nقضاى الهى عبارت است از وجود جميع اشيا به نحو بسيط در عالم عقل . بر شيوه ابداع و بىسابقه .\r\nعالم عقل اولًا مخلوق بارى تعالى است ولى به نحو ابداع نه به نحو تكوين ، ثانياً نسبت آن عالم با عالم تكوين نسبت علت به معلول است ، و ثالثاً هيچ حادثه‌اى نيست مگر آن‌كه در آن عالم ، وجود علمى و عقلى دارد و وجود عينى آن ناشى از همان وجود علمى و عقلى است .\r\nحكماى اسلامى آيهء كريمهء :\r\n « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ » ؛  « 2 »\r\nهر چيزى ريشه و مخزنى بلكه مخازنى پيش ما دارد و از آن مخازن بدين جهان به مقدار معينى فرود مىآوريم .\r\nرا اشاره به عالم قضا مىدانند ؛ و هم‌چنين آيهء كريمهء :\r\n « وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ وَ يَعْلَمُ ما فِي الْبَرِّ وَ الْبَحْرِ وَ ما تَسْقُطُ مِنْ وَرَقَةٍ إِلَّا يَعْلَمُها وَ لا حَبَّةٍ فِي ظُلُماتِ الْأَرْضِ وَ لا رَطْبٍ وَ لا يابِسٍ إِلَّا فِي كِتابٍ مُبِينٍ » .  « 3 »\r\nكه اشاره مىكند به حقايقى كه « مفتاح غيب » به شمار مىروند و همان‌ها مناط كشف\r\n\r\n\r\n","description":"","footnote":"\r\n( 1 ) . شرح اشارات ، چاپ جديد ، ج 3 ، ص 317 ، و اسفار چاپ قديم ، ج 3 ، ص 117 و مجموعهء رسائل صدرالمتالهين ، چاپ سنگى ، ص 149 ) . .\r\n( 2 ) . حجر ، آيه 21 . .\r\n( 3 ) . انعام ، آيه 59 . .\r\n","page_name":" 313 ","page_number":313},
  {"content":"\r\n\r\nاشياء مىباشند ، و هم اشاره مىكند به حقيقتى كه آن را « كتاب مبين » بايد خواند و تمام اسرار و علوم در آن مسطور است .\r\nدر قرآن از حقيقتى ياده شده است كه آن را « ام‌ّالكتاب » مىخواند و از حقيقتى كه آن را « قلم » و حقيقتى كه آن را « لوح محفوظ » مىخواند . همهء اين‌ها اشاره به حقايقى است غيبى و مجرد از ماده .\r\nو اما « قدر » به معنى اندازه است . قدر الهى عبارت است از نسبتى كه حدود اشيا به ذات بارى تعالى دارند .\r\nهمان اختلاف نظرى كه دربارهء عموميت قضاى الهى هست دربارهء قدر الهى نيز هست .\r\nاز نظر كسانى كه معتقدند به عموميت قدر الهى ، حدود و اندازه همه اشيا منتسب است به علم و مشيت و ارادهء الهى ، هم‌چنان‌كه وجود و وجوب و ضرورت آن‌ها به علم و مشيت الهى منتسب است .\r\nبديهى است كه علم و يا اراده الهى ( خواه علم در مرتبهء ذات و يا علم در مرتبهء فعل آن‌چنان‌كه حكما معتقدند ) از آن جهت « قضاى الهى » ناميده مىشود كه مؤثر در وجود و ايجاد اشيا است و حكم به‌وجود اشيا است و اشيا به موجب آن ضرورت و قطعيت پيدا مىكنند ، و هم‌چنين علم الهى ( و يا مرتبه‌اى از علم الهى ) از آن جهت « قدر » ناميده مىشود كه حدود اشيا و اندازهء آن‌ها بدان منتسب است .\r\nبنابراين « قضاى علمى » عبارت است از علم الهى به اشياء كه منشأ حتميت و ضرورت اشيا است ، و « قدر علمى » عبارت است از علمى كه منشأ حدود و اندازه اشيا است .\r\nقضا و قدر احياناً در مورد اعيان موجودات نيز اطلاق مىشود و « قضا و قدر عينى » ناميده مىشود و در اين صورت « قضاى الهى » عبارت است از نفس ضرورت و حتميت اشيا از آن جهت كه منتسب است به واجب الوجود ، و « قدر الهى » عبارت است از نفس تعين وجود و اندازهء وجود اشيا از آن جهت كه منتسب است به واجب الوجود . در متن علامه ، همين معنى ملحوظ شده كه گفته شده است :\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n« از راه نظر اول ( نسبت ضرورت ) جهان و اجزاى جهان را به واجب الوجود نسبت داده و ضرورت هستى آن‌ها را « قضاء » مىناميم كه به معنى حكم قطعى است ، و از راه نظر دوم ( نسبت امكان ) تعين وجود و مشخص شدن راه پيدايش آن‌ها را « قدر » مىناميم كه به معنى اندازهء وجود است . »\r\n\r\nآيا قضا و قدر قابل تغيير است ؟\r\nدر محل خود ثابت شده است كه نظام جهان نظام علت و معلول است و هر معلول خاص علت خاص دارد ؛ و هم ثابت شده است كه معلول ، ضرورت وجود خود را از علت خود كسب مىكند هم‌چنان‌كه تعين و تقدر و اندازهء وجود خود را هم از علت و يا علل خود كسب مىكند ؛ و ثابت شده است كه علم و اراده و قضاى الهى وجود هر چيزى را از طريق علت خاص خود ايجاب مىنمايد . چرا كه عالم دار علل و معلولات و اسباب و مسببات است .\r\nاز طرف ديگر ثابت شده است كه موجودات مجرد وموجودات مادى اين فرق را با هم دارند كه : مجردات مستندند به علتى بسيط و هيچ گونه شرايط فاعلى و يا قابلى ندارند ، ولى امور مادى علاوه بر علت بسيط موجد ، وابسته به يك سلسله شرايط اعدادى و قابلى مىباشند و اين شرايط ممكن است تغيير كند و وضع وجود شى مورد نظر را تغيير دهد .\r\nدر كتاب انسان و سرنوشت گفته‌ايم :\r\n« موجودات جهان بر دو قسم‌اند : برخى از آن‌ها امكان بيشتر از يك نوع خاص از وجود در آن‌ها نيست مانند مجردات عِلوى . برخى ديگر امكان بيش از يك نوع خاص از وجود در آن‌ها هست و آن‌ها ماديات مىباشند . . . مادهء طبيعى استعداد دارد كه با علل و عوامل مختلف مواجه شود و قهراً تحت تأثير هر كدام از آن‌ها يك حالت و كيفيت و اثرى پيدا مىكند مخالف با حالت و كيفيت و اثرى كه از آن ديگرى مىتوانست پيدا كند . . . براى يك مادهء طبيعى هزارها « اگر » وجود دارد . . . در مجردات كه بيش از يك نحو وجود نمىتوانند داشته باشند و تحت تأثير علل مختلف قرار نمىگيرند قضا و قدر ، حتمى است و غير قابل تبديل\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nاست ، زيرا با بيش از يك سلسله از علل سر و كار ندارند و سرنوشت معلول به دست علت است و چون امكان جانشين شدن سلسله‌اى از علل به جاى اين سلسله نيست پس سرنوشت آن‌ها حتمى است . اما در غير مجردات كه امكان هزاران نقش و رنگ را دارند و تحت قانون حركت مىباشند و همواره بر سر دو راهىها و چهارراهىها مىباشند ، قضا و قدرهاى غير حتمى وجود دارد يعنى يك نوع قضا و قدر سرنوشت آن‌ها را معين نمىكند . . .\r\nسرنوشت‌هاى مختلف در انتظار آن‌هاست ، و چون هر سلسله از علل را در نظر بگيريم امكان جانشين شدن يك سلسلهء ديگر در كار هست پس سرنوشت آن‌ها غيرحتمى است . به هر اندازه كه « اگر » دربارهء آن‌ها صحيح است قضا و قدرها هست و امكان تغيير و تبديل وجود دارد . » مثلًا اگر تخم‌مرغ زير بال مرغ و يا ماشين جوجه‌كشى واقع شود تبديل به جوجه مىشود ولى اگر شكم كلاغ برود صورت ديگرى پيدا مىكند و اگر . . . از نظر آن‌چه در جهان هستى واقع شده و مىشود نگاه كنيم يك نوع قضا و قدر بيشتر وجود ندارد ؛ يعنى اشيا آن طور كه هستند و با استناد به علل و اسباب تامّه‌اى كه به آن‌ها استناد دارند قضا و قدرشان حتمى است ، ولى در عين حال نوعى ضرورت مشروط هم دربارهء موجودات مادى واقعاً صادق است كه : « اگر چنين مىشد امكان چنان شدن در كار بود » . در مسائل اجتماعى هم جارى است اگر فلان نماينده دزدى نمىكرد در مرحلهء دوّم هم رأى مىآورد ، اگر فلان معصيت را نمىكرد از مقام عزل نمىشد :\r\nاللهم اغفر لي الذنوب التي تغيّر النعم ؛\r\nخدايا آن گناهانى كه باعث تغيير نعمت مىشود ببخشاى .\r\nگاهى با توبه واقعى هم عين آن نعمت برنمىگردد بلكه ممكن است نعمت ديگرى جايگزين گردد .\r\nاين مطلب را مىتوانيم به صورت ديگر بيان كنيم و آن اين‌كه بگوييم : قضا و قدر حتمى لايتغير است و اما قدر غير حتمى قابل تغيير است . توضيح مطلب اين‌كه : نسبت وجود اشيا به علل تامّهء خود ضرورى و قطعى است ، ولى نسبت وجود آن‌ها به ذات آن‌ها و به علل ناقصهء\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nآن‌ها غير ضرورى يعنى ممكن . نسبت وجود اشيا به علل موجده‌شان ، فعليت و كمال است و نسبت وجود آن‌ها به علل و شرايط اعدادى و قابلى ، نقصان و محدوديت است . به عبارت ديگر اشيا هر كمالى را كه دارند از ناحيهء علل مفيضه و موجدهء خود دارند و هر نقصان و حدّ و اندازه‌اى كه دارند از ناحيهء شرايط قابلى است . پس قدر و اندازه از شرايط قابلى پديد مىآيد . و از طرفى قبلًا گفتيم كه شرايط قابلى و مادى ، بعضى جانشين بعضى ديگر مىگردند .\r\nپس آن‌چه تغيير مىپذيرد قدر اشيا است نه قضاى آن‌ها كه حتمى و لايتخلّف است .\r\nدر روايت آمده است كه :\r\n« على عليه السلام در سايهء ديوار كجى نشسته بود و چون آن را مشرف به خرابى ديد از آن‌جا حركت كرد و در زير سايهء ديگرى نشست . شخصى به آن حضرت عرض كرد : « تَفِرُّ مِنْ قَضاءِ اللَّه ؟ » آيا از قضاى الهى فرار مىكنى ؟ فرمود :\r\nأُفِرُّ مِنْ قَضاءِ اللَّه إلى قَدَرِ اللَّه ؛ « 1 »\r\nاز قضاى الهى به قدر الهى فرار مىكنم .\r\nاين روايت به همين مطلب دلالت مىكند .\r\nاما مسئلهء انتساب يا عدم انتساب شرور به ذات بارى تعالى در گذشته درباره‌اش در سه فصل بحث كرده‌ايم :\r\nيكى اين‌كه شر امر عدمى است . ديگر اين‌كه اين اعدام كه « شرور » ناميده مىشوند از لوازم ضرورى ولاينفك جهان طبيعت‌اند . سوم فوائد و آثار شرور .\r\nآن‌چه در اين‌جا بحث شده در دو جهت است : يكى عدمى بودن شرور و اين‌كه چون عدمى مىباشند و به جنبه‌هاى قدرى اشيا مربوط مىشوند پس منتسب به ذات بارى تعالى نمىباشند . ديگر اين‌كه عالم طبيعت از اين اعدام و شرور منفك نيست . و ما در گذشته درباره هر دو جهت بحث كرده‌ايم . اكنون به سخن علامه برمىگرديم :\r\nاصولى چند در اين‌جا مطرح مىشود . 1 . در مقاله‌هاى 8 و 9 مبرهن و روشن ساختيم كه\r\n\r\n\r\n","description":"","footnote":"\r\n( 1 ) . توحيد صدوق ، چاپ سنگى ، ص 337 . .\r\n","page_name":" 317 ","page_number":317},
  {"content":"\r\n\r\nچيزهايى كه داراى واقعيت بوده و در ظرف خارج هستند از ضرورت و وجوب وجود خالى نمىباشند چرا كه هر چيزى تا ضرورت وجود پيدا نكند موجود نمىشود چرا كه موجودات تصادفى نيستند بلكه نيازمند علل و معدات مىباشند ، پدر و مادر مجراى فيض وجود اولادند آن‌ها زمينه را براى هستى فرزندان فراهم مىسازند تا جنينى نباشد روح ساخته و مرتبط نمىشود . هر چه در خارج است از آن جهت كه در خارج هست و موجود است محال است كه نيست و نابود شود . چنان‌چه براى آن ، عدم و نيستى فرض شود نسبت به يك امر خارجى ديگر يا نسبت به غير زمان يا مكان وجود آن فرض خواهد شد . مثلًا سعدى در مقطع خاصى متولد و در تاريخ خاصى از دنيا رفته است .\r\nمثلًا امروز با حوادث ويژه‌اش امروز هست و از فردا و حوادث آن منفى است ؛ و خبرى نيست تا فردا كه همهء حوادث تحقق پيدا نكند امروز از آن خبرى نخواهد بود .\r\nو هم‌چنين حوادث شهر تهران در تهران است و در لندن نيست ؛ و هم‌چنين اين انسان ، اين انسان است و انسان ديگر نيست .\r\n2 . در همين مقاله ثابت شده كه سلسلهء هستى در هستى خود و هم‌چنين در ضرورت وجود خود مستند به واجب الوجود مىباشد ( ولى مجموع جهان هستى كه يك واحد است ) . در صورتى مستند به واجب الوجود است بايد بدانيم كه علل و معلولاتى كه در مجموعهء جهان فرض مىشود اولًا علت وجود نيست بلكه علل معده است و همگى جهان ، وجود را از واجب الوجود مىگيرند و بس .\r\nو از اين‌جا معلوم مىشود كه موجودات جهان هستى را با يكى از دو راه مىتوانيم نسبت به واجب الوجود دهيم و به واجب مستند سازيم :\r\nاول . از اين راه كه مجموع موجودات جهان كه يك واحد متلائم الاجزاء مىباشد يعنى اجزايى هستند به‌هم شبيه و پيوسته و موجود ولى ضرورىّ الوجود و مستند به واجب الوجود مىباشند .\r\nدوم . از اين راه كه يك موجود جزء را با جميع علل و شرايط وجودى وى كه در تحققش\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nلازم مىباشد ، يعنى همهء اجزاى حاضر و گذشتهء عالم را قيد وجودش فرض نموده و به واجب الوجود منسوب سازيم .\r\nيعنى به حسب حقيقت ، همهء اجزاى جهان را به حسب فرض كنار هم چيده و انگشت به روى يكى از آن‌ها گذاشته و واجب الوجود را براى آن ، علت فرض كنيم . و پر روشن است كه با هيچ‌يك از اين دو راه كه گفته شد ، موجودى را به غير آن‌چه هست نمىتوان فرض نمود ، نمىتوان گفت مىتوانست فلان جور شود و نشد ، يا فلان جور نشود و شد . بلكه خداوند موجودات را بر اثر لياقت و قابليت آفريده و هر كدام در جايگاه خود قرار گرفته‌اند . نظام جهان حكيمانه است و جهان چون چشم و گوش و خال و ابروست كه هر چيزى به جاى خويش نيكوست نظام احسن نظام جبرى و على و معلولى است .\r\n3 . در مقالهء 8 و 9 گذشت كه : هر معلولى در وجود خود نسبتى به علت تامّهء خود دارد كه نسبت « ضرورت » مىباشد ، و نسبتى با غير علت تامّه دارد كه نسبت « امكان » است . بدين معنا اگر تمام شرايط و بسترها فراهم شود علت وجودى او هم مىآيد و در نتيجهء اين دو نظريه ، جهان از نظر اول ( نسبت ضرورت ) از يك سلسله موجودات ضرورى الوجود چيده شده كه با غير آن وضع كه دارد محال است قرار گيرد . بلكه به موجب علل و عوامل موجود همين است كه بايد باشد .\r\nو از نظر دوم ( نسبت امكان ) جهان از يك سلسله موجوداتى كه امكان هر گونه تغيير و تبدل در آن‌ها هست تأليف شده است .\r\nو اگر درست تأمل شود ، از اين نظر موجودات جهان از علل وجودات خود اندازهء وجود مىگيرند ، مانند يك كالاى صنعتى كه از قالب و ماشين و ابزارهاى ديگر و مواد اوليهء خود چگونگى وجود از مقدار و شكل و رنگ و خوبى و بدى جنس و مهيت كسب كرده و اندازه مىگيرد . نطفهء با شرايط وجودى پدر و مادر از نظر رنگ پوست اندازه و رنگ چشم و قد و قواره به موجب ژن‌ها و كروموزم‌ها سياه و سفيد و بلند و كوتاه و زيبا و نازيبا مىشود .\r\nاگر تصرفى در ژن‌ها صورت نگيرد ، اين جبر است ولى اگر وضعيت غذا و خوراكىها و آب و هوا تغيير پيدا كند وضعيت اولاد آنها نيز عوض خواهد شد همهء اين‌ها بالاخره جبر است .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nنتيجه\r\nاز راه نظر اول ، جهان و اجزاء آن را به واجب الوجود نسبت داده ضرورت هستى آن‌ها را « قضا » مىناميم كه به معناى حكم قطعى است .\r\nو از راه نظر دوم ، تعّين وجود و مشخص شدن راه پيدايش آن‌ها را « قَدر » مىناميم كه به معناى اندازهء وجود است .\r\nپس قضا قابل تغيير نيست ولى قدر تغيير مىپذيرد ، و معناى حديث امام على عليه السلام كه فرمود : « افرّ من قضاءِ اللَّه الى قدر اللَّه » روشن مىشود چرا كه حوزه قضا قابل تغيير نيست ولى اگر كسى به حوزهء قدر فرار كند مىتواند تغيير وضعيت بدهد به عبارت ديگر ، اگر در شرايط قضا باقى بماند در معرض قطعيت حكم قرار مىگيرد ولى اگر به قدر پناه بياورد مىتواند از جبر قضا فرار نمايد . خداوند عقل به آدمى داده و قضا و قدر را آموخته است و راه فرار از حوزهء قضا به منطقه قدر را نيز تعليم داده است . و اگرها را مىداند اگر زير آوار بماند و عوامل نجات به موقع نيايند مىميرد ولى اگر خودش از كنار ديوار حركت كند و برود نجات پيدا كند مگر اين‌كه قضاى حتمى و قدر جزمى در كار باشد . كه در اين صورت عَمِىَ البصر يعنى چشم و عقل كور مىشود . در اين‌صورت راه چاره نيست . امام حسين عليه السلام فرمود : و لا محيص عن يومٍ خط بالقلم از روزى كه از قلم تقدير الهى گذشته است چاره‌اى نيست . يعنى اگر به مقتضاى تكليف دينى و امامت عمل كند نتيجه جنگ و شهادت است ، ولى اگر تسليم شود سرنوشت هم تغيير پيدا مىكند .\r\n\r\nخير و شر و سعادت و شقاوت\r\nشك نيست كه در جهان ماده ، شر و فساد و بدبختىها و ناكامىهاى بسيارى موجود است كه هيچ گونه ترديدى در واقعيت آن‌ها نمىتوان داشت ، و از سوى ديگر جهان و اجزاى جهان در واقعيت و هستى خود مستند به خداى جهان است ، خدايى كه همهء براهين وجودش او را وجودى آراسته با هر كمال و پاك از آلايش هر ناروايى معرفى مىكند .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nو روشن است كه اين دو مطلب ( واقعيت شر و فساد و تنزّه واجب ) در بادى نظر با هم وفق نمىدهند : يا خدايى بايد در كار نباشد يا اگر باشد هستىهاى پر از شر و فساد به وى مستند نبايد باشد . اين مطلب را در صورت اشكال با يكى از دو تقرير مىتوان درآورد نخست صورت اشكال را علامه مطرح كرده سپس جواب مىدهد :\r\n\r\nاشكال\r\nاگر آفرينش ، خداى آفريدگارى مهربان و حكيم داشت اين‌همه شر و فساد را نمىآفريد .\r\n\r\nپاسخ\r\nشر و فساد و نظاير آن‌ها را اگر مورد دقت و بررسى قرار دهيم روى هم رفته بدىها و ناروايىهايى هستند كه در جهان ماده پيدا مىشوند ، و مفهوم « بد » و « ناروا » مفهومى است كه با مقايسه به « خوب » و « روا » محقق مىگردد . اگر تندرستى كه خواستهء نفس و ملائم طبع ماست نبود هرگز بيمارى را بد نمىشمرديم و اگر آسايش و امن و هر يك از لذايذ حواس و حظوظ نفس نبود هيچ‌گاه از دست دادن آن‌ها براى ما تلخ نبود و « بدبختى » خوانده نمىشد ، چنان‌كه هرگز زوجيت را براى عدد « 4 » و فرديت را براى عدد « 3 » خوب يا بد ، خوشبختى يا بدبختى نمىشماريم زيرا قياس و مقايسه‌اى در كار نيست .\r\nو از اين‌جا پيداست كه شر امرى قياسى و مفهومى است عدمى در مقابل يك امر وجودى ممكن الحصول ، يعنى در مورد « شر » موضوعى بايد باشد داراى صفتى وجودى كه مطلوب موضوع مفروض بوده باشد تا نداشتن اين صفت مطلوب براى آن « شر » شمرده شود ، چنان‌كه داشتن چشم براى انسان كه طبعاً چشم مىخواهد و ممكن هم هست نداشته باشد « خير » بوده ، نابينايى براى وى « شر » شناخته مىشود .\r\nدر نتيجهء اين كاوش ، به اين نكته برمىخوريم كه : شر - هر جا باشد - اولًا امرى است عدمى و ثانياً امرى امكانى و شدنى است .\r\nو در بالا گفتيم : چيزى را كه به خداى جهان نسبت مىدهيم اولًا : بايد امرى وجودى و\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nثانياً : داراى نسبت ضرورت و وجوب بوده باشد . و تا در مورد شر قياس نكرده و امرى عدمى فرض نكنيم مانند مرض با صحت ، فقر با غنا ، ذلت با عزت ، ظلم با عدل ؛ و هم‌چنين خير و شر اگر هر دو را ممكن فرض نكنيم شر محقق نخواهد شد . پس شر به خدا نسبت ندارد . چرا كه شرّ يعنى عدم خوبى نسبت به يك چيزى مثلًا زهر مار يك امر وجودى است و براى مار خير است و براى هر موجود زنده نيز خير مىباشد ولى اگر نيش بزند انسانى را به قتل برساند يا مسموم كند نسبت به آن انسان شر است . اگر بشر از زهرمار دارويى براى درمان بيمارىهاى صعب‌العلاج بسازد و بيمارها را درمان كند خير و خوب خواهد بود .\r\n\r\nاشكال\r\nدرست است كه شر امرى قياسى و امكانى است ولى چرا خدا آفرينش جهان را به نحوى نيافريده و نچيده كه قياس و امكان در كار نباشد ؟\r\nو به عبارت ديگر چرا هر موجودى را هم آغوش با خوشبختى و كام‌روايى خودش نيافريد كه روى بدى و بدبختى و ناكامى را نبيند ، چنان‌كه عدد « 4 » هرگز روى فرديت و عدد « 3 » هرگز روى زوجيت نمىبيند ؟\r\n\r\nپاسخ\r\nمعناى اين سخن به حسب تحليل اين است كه : چرا خداى ماده و طبيعت ، ماده و طبيعت را لاماده و لاطبيعت قرار نداد ؟ به عبارت روشن‌تر ، چرا خدا ماده را بىماده و طبيعت را بىطبيعت قرار نداده است .\r\nزيرا قياس و امكان نام‌برده لازمهء معناى ماده است ، و اگر موجودى امكانِ داشتن و نداشتن كمال را نداشته باشد مادى نخواهد بود .\r\nاگر ماده ، ماده باشد بايد امكان پذيرش صورت‌هاى متعدد را داشته باشد و گرنه ماده نخواهد بود بلكه موجودى مجرد و غير مادى خواهد بود .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nاگر اين جهان اين خاصه و خصوصيت را نداشت كه هر يك از اجزاى آن قابل تبديل به ديگرى است و با اجتماع شرايط ، منافع وجودى خود را مىيابد و بىآن ، تهى دست و بدبخت مىماند ، اساساً جهان ماده نبود .\r\nپس روشن شد كه : هر شر و فساد از آن جهت كه شر و فساد است هيچ‌گونه نسبتى به واجب الوجود ندارد و از آن جهت كه نسبت به واجب الوجود دارد شر و فساد نيست .\r\n\r\nپايان جهان\r\nدر مقالهء دهم روشن ساختيم كه : جهان طبيعت يك واحد حركت مىباشد كه بعينه متحرك نيز هست ، و هم‌چنين اثبات كرديم كه حركت بىمقصد و بدون هدف تصور ندارد .\r\nو از اين دو نظريه نتيجه گرفته مىشود كه :\r\nعالم ماده مقصدى دارد كه به سوى او متوجه است و چون هدفى است كه مجموع جهان با همهء اجزا و شرايط و علل داخلى خود به‌سوى او رهسپار مىباشد ديگر هيچ مانعى در راه انجام گرفتن آن معنى ندارد . ناچار ضرورى التحقق و حتمىّ الوقوع خواهد بود .\r\nاين موضوع اشاره‌اى اجمالى به مسئلهء فوق‌العاده و مهم معاد است . در باب معاد مسائل زيادى هست كه بايد بحث شود و در خور يك كتاب است . اولين بحث علمى دربارهء معاد اين است كه آيا معاد حقيقتى است موافق با قوانين خلقت و آفرينش و يا يك قانون استثنايى است و با هيچ قانونى از قوانين خلقت وفق نمىدهد ؟ و بر فرض اول آيا معاد از لوازم تجرد روح است يا ربطى به تجرد روح ندارد ؟ و بر فرض دوم آيا قبول معاد بر اساس تعبد محض است و يا قانون عقل ( عقل علمى كه مورد استناد متكلمين است يعنى مسائل مربوط به حسن و قبح ) آن را ايجاب مىكند ؟\r\nاز نظر اسلامى بايد در درجهء اول كلماتى كه در قرآن و سنّت دربارهء معاد به كار رفته است از قبيل « حشر » ، « نشر » ، « مآب » و غيره مورد بررسى قرار گيرد .\r\nظاهراً خود كلمهء « معاد » در تعبيرات اسلامى استعمال نشده است و اين كلمه از مصطلحات متكلمين است .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nسپس بايد بياناتى كه در شكل و كيفيت معاد رسيده است مورد بررسى قرار گيرد و پس از آن نظر علمى و عقلى ( عقل نظرى نه عقل عملى ) به جست‌وجو پرداخته شود كه آيا معاد مقتضاى قانون خلقت است و يا استثنايى است در خلقت ؟\r\nمبناى اين اشارهء اجمالى كه در اين مقاله آمده است اين است كه معاد لازمهء قانون عمومى ( حركت ) و مخصوصاً حركت جوهرى جهان طبيعت است . موجودات جهان از همان اصلى كه پديد آمده‌اند به همان باز مىگردند .\r\n جزها را روىها سوى كل است * بلبلان را عشق ، با روى گل است\r\nآن‌چه از دريا ، به دريا مىرود * از همانجا كامد آن‌جا مىرود\r\nاز سر كُه سيل‌هاى تيزرو * وز تن ما جان عشق آميز رو \r\n « كَما بَدَأَكُمْ تَعُودُونَ » .  « 1 »\r\n « وَ أَنَّ إِلى رَبِّكَ الْمُنْتَهى » .  « 2 »\r\nمسائلى كه در اين مقاله به ثبوت پيوسته است :\r\n1 . بحث از خداى جهان ، فطرى انسان است .\r\n2 . اين بحث به نتيجه مىرسد .\r\n3 . فوايد اين بحث و آثارش روشن است .\r\n4 . جهان آفرينش آفريدگارى دارد .\r\n5 . ما خدا را چگونه تصور مىكنيم .\r\n6 . خدا يكى است .\r\n7 . خداى هستى همهء كمالات هستى را دارد .\r\n\r\n\r\n","description":"","footnote":"\r\n( 1 ) . اعراف ، آيهء 29 . .\r\n( 2 ) . نجم ، آيهء 42 . به كتاب معاد در نگاه عقل و دين چاپ هفتم از همين نگارنده كه مورد تأييد شهيد مطهرى و علامه جعفرى است مراجعه شود . چنان‌چه در كتب توحيد ، در نگاه عقل و دين نيز مباحث به زبان ساده‌ترى مطرح شده است .\r\n","page_name":" 324 ","page_number":324},
  {"content":"\r\n\r\nملخص\r\nاصول الفلسفة و منهج الواقعية ، تاليف العلامة السيد محمدحسين الطباطبائي سفر عظيم قيم في الفلسفة الاسلامية ازداد عمقا و جاذبية بشروح وايضاحات الاستاذ الشهيد مرتضى المطهري في الهامش . لكن هناك افكارا عميقة واراءا جديدة سواء في المتن او في الهامش بجاجة الى مزيد من الشرح والايضاح للكثير من الدراسين وهذا ما حدا بالمولف في العمل الحاضر لديك الى السعي الى تذليل الصعاب و شرح مواطن الغموض بلغة اكثر وضوحا وسلاسة . هذا المجلد شرح للمقالات الاتية : \" ما هي الفلسفة \" ، \" الفلسفة والسفسطة \" ، \" العلم والادراك \" ، \" العلم والمعلوم \" .\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الأفضل على المستوى الوطنى\r\nعنوان المكتب المركزى : إيران ، قم ، اول شارع شهداء ، ص ب : 917 / 37185\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nشرح على اصول الفلسفة و منهج الواقعية\r\nالعلامة السيد محمد حسين الطباطبائي مع هوامش الشهيد مرتضى المطهري قدس سرهما\r\nالمجلد الخامس\r\nالدكتور محمدباقر الشريعتي السبزواري\r\nمؤسسة بوستان كتاب\r\n1434 / 1391\r\n\r\n","description":"","footnote":"","page_name":" 326 ","page_number":326},
  {"content":"\r\n . \r\n","description":"","footnote":"","page_name":" 327 ","page_number":327},
  {"content":"\r\n . \r\n\r\n","description":"","footnote":"","page_name":" 328 ","page_number":328}
  ]