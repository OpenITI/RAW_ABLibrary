[
  {"content":"\r\n\r\nبسم الله الرحمن الرحيم\r\nسازمان چاپ و انتشارات\r\nوزارت فرهنگ و ارشاد اسلامى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nفلسفه\r\nنصيرالدين طوسى ، محمد بن محمد ، 597 - 672 ق .\r\n[ اساس الاقتباس 
  ]\r\nبازنگارى اساس الاقتباس / خواجه نصيرالدين طوسى ؛ به كوشش مصطفى بروجردى . - تهران : وزارت فرهنگ و ارشاد اسلامى : سازمان چاپ و انتشارات ، 1380 .\r\n746 ص .\r\nفهرست نويسى بر اساس اطلاعات فيپا .\r\nISBN 964 - 422 - 307 - 1\r\nپشت جلد به انگليسى : Re - Wright of Xaje Nasir - od - din - e tusi's Asas - ol - eqtesab\r\n1 . منطق - متون قديمى تا قرن 14 . الف . بروجردى ، مصطفى ، مصحح . ب . ايران . وزارت فرهنگ و ارشاد اسلامى ؛ سازمان چاپ و انتشارات . ج . عنوان . د . عنوان : اساس الاقتباس .\r\n5 الف 6 ن / 50 BC\r\n160\r\n1380\r\nكتاب خانه ملى ايران 22307 - 79 م\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبازنگارى اساس الاقتباس\r\nخواجه نصيرالدين طوسى\r\nبه كوشش : دكتر مصطفى بروجردى\r\nتهران 1380\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسازمان چاپ و انتشارات\r\nوزارت فرهنگ و ارشاد اسلامى\r\nبازنگارى اساس الاقتباس\r\nخواجه نصيرالدين طوسى\r\nبه كوشش : دكتر مصطفى بروجردى\r\nطراح جلد : مسعود سپهر\r\nچاپ اول : بهار 1380\r\nليتوگرافى ، چاپ و صحافى :\r\nسازمان چاپ و انتشارات وزارت فرهنگ و ارشاد اسلامى\r\nشمارگان : 3000 نسخه\r\nتمام حقوق محفوظ است .\r\nچاپخانه : كيلومتر 4 جاده مخصوص كرج - تهران 13978\r\nتلفن : 5 - 4513002 / نمابر : 4514425 / انتشارات : 4525495\r\nتوزيع : خيابان فردوسى - خيابان شهيد تقرى ( كوشك ) - شماره 91 / تلفن : 6713261 / نمابر : 6721373\r\nفروشگاه شماره يك : خيابان امام خمينى - نبش خيابان شهيد ميردامادى ( استخر ) / تلفن : 6702606\r\nفروشگاه شماره دو : نشر زلال - خيابان انقلاب - خيابان 16 آذر / تلفن : 6419778\r\nفروشگاه شماره سه : خيابان فردوسى - خيابان شهيد تقوى ( كوشك ) - شماره 91 / تلفن : 6713261\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست اجمالى\r\nدرآمد 7\r\nديباچه 9\r\nبازنگاشت ديباچه 11\r\nمقدمه 13\r\nآغاز سخن 15\r\nمقالهء اوّل : مدخل منطق ( ايساغوجى ) 19\r\nمقالهء دوم : مقولات ده‌گانه ( قاطيغورياس ) 59\r\nمقالهء سوم : عبارات ( بارى ارمينياس ) 91\r\nمقالهء چهارم : علم قياس ( انالوطيقاى اوّل ) 213\r\nمقالهء پنجم : برهان ( انالوطيقاى دوم ) 371\r\nمقالهء ششم : جدل ( طوبيقا ) 483\r\nمقالهء هفتم : مغالطه ( سوفسطيقا ) 567\r\nمقالهء هشتم : خطابه ( ريطوريقا ) 585\r\nمقالهء نهم : شعر ( بوطيقا ) 653\r\nجداول 669\r\nفهرست تفصيلى 715\r\nنمايه 727\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nدرآمد\r\nكتاب شريف اساس الاقتباس اثر ارجمند حكيم قدوسى خواجه نصير الدين طوسى - رضوان الله عليه - از آثار بسيار باارزشى است كه در فن منطق و آيين انديشيدن به نثر شيرين پارسى نگاشته شده است . خواجهء بزرگوار در اين كتاب تمامى مباحث اين فن را مورد بحث و تدقيق قرار داده است .\r\nتا آن‌جا كه آگاهيم ، اساس الاقتباس گسترده‌ترين يا دست‌كم يكى از مفصل‌ترين متن‌هايى است كه به زبان پارسى در فن منطق صورى نوشته شده است . اما اين كتاب ، علىرغم ارزش فراوان آن ، تا همين سال‌هاى اخير به صورت خطى در كتاب‌خانه‌ها باقى مانده و از دسترس اهل دانش به دور بود ، تا اين‌كه استاد مدرس رضوى - كه خدايش رحمت كند - با همّتى و الا و تلاشى فراگير نسخه‌هايى چند از آن را فراهم آورد و به چاپ و نشر آن به كوشش انتشارات دانشگاه تهران اقدام كرد .\r\nاز آن‌جا كه نثر پارسى در سده‌هاى متأخر ، دگرگونىها و تحولات گسترده‌اى يافته و نثر زمان ما با زمان خواجهء بزرگوار تفاوت‌هاى بسيارى پيدا كرده است ، فهم و درك مطالب اين كتاب براى دانش‌پژوهان امروزى چندان آسان نيست ، به گونه‌اى كه دشوارى متن ، رغبت و شوق مطالعهء آن را براى دانشجويانى كه در پى فهم مطلب هستند ، از ميان مىبرد و ايشان علاقه‌اى به مطالعهء آن از خود نشان نمىدهند .\r\nاين‌جانب از چند سال پيش در اين فكر بود كه با تحريرى نو از اين كتاب ، خدمتى به دوستداران آراى خواجهء طوسى در فن منطق نمايد . اما به علت اشتغالات مختلف فرصتى براى اين كار يافت نمىشد . خوشبختانه پس از چندى ، شرايط چنين عملى فراهم گرديد . حاصل اين اقدام ، كتابى است كه اينك در پيش روى شماست .\r\nدر اين‌جا بر خود لازم مىداند كه نكاتى چند را به اختصار تذكر دهد :\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n1 - روش كار بدين‌گونه بود كه مطالب مطرح شده در كتاب اساس الاقتباس به نثر قابل فهم امروزين درآورده شود . ازاين‌رو هيچ‌گاه بر آن نبوده تا كتاب اساس الاقتباس را شرح نموده يا تلخيص كند بلكه جمله به جمله در تحرير و بازنگاشت اصل كتاب كوشيده تا اصالت متن و شيوه خواجه محفوظ بماند ، و روح بلند آن بزرگ آزرده نگردد !\r\n2 - در مواردى كه مطالبى پشت سر هم و بدون جدايى آورده شده بود ، در صورت لزوم با شماره‌گذارى يا استفاده از حروف ابجد ، آن‌ها را از هم متمايز كرده تا فهم آن آسان‌تر شود .\r\n3 - متن مورد مراجعه ، متن چاپ دانشگاه تهران بود كه توسط استاد مدرس رضوى به زيور طبع آراسته شده است . در مواردى كه نسخه بدلى براى كلمه‌اى وجود داشت ، تا آن‌جا كه غلط فاحشى نبود ، از همان متن استفاده شد و در مواردى كه به نظر مىرسيد كلمه‌اى كه در پاورقى به عنوان نسخه بدل ذكر شده ، اولى است ، همان برگزيده شده است .\r\n4 - پاورقىهاى كتاب اغلب از مرحوم استاد ميرزا طاهر تنكابنى است كه مرحوم مدرس رضوى در نسخهء مصحّح خود درج نموده است و از آن‌جا كه مفيد تشخيص داده شد ، اقدام به چاپ آن‌ها گرديد .\r\n5 - بايد اعتراف نمود كه تحرير اين كتاب به عللى چند نتوانست صورت دل‌خواه را پيدا كند . بضاعت مزجات نويسندهء اين سطور ، تحت تأثير نثر قديمى قرار گرفتن و بالأخره علمى و اصطلاحى بودن مطلب كه چرخش آزادانه را از قلم مىگرفت ، همه از عواملى بودند كه كار بازنگارى را با اشكال روبه‌رو مىساختند .\r\n6 - نظر تمامى دانشمندان و پژوهشگرانى را كه در اين اوراق خواهند نگريست ، معطوف مىدارد كه چنان‌چه به لغزشى برخوردند ، آن را از نويسندهء اين سطور دانسته و خامهء مؤلف حكيم را از آن مبرّا دانند .\r\nدر پايان وظيفهء خود مىداند از تمامى دست‌اندركاران واحد انتشارات سازمان چاپ و انتشارات وزارت فرهنگ و ارشاد اسلامى كه با دقت و حوصله در انتشار بهينهء اين اثر كوشيدند سپاس‌گزارى كند .\r\nدكتر مصطفى بروجردى شهريور 1369\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nديباچه\r\n رَبِّ زِدْنِي عِلْماً  . خداوندا « 1 » متعلمان حكمت را به الهام حق و تلقين صدق و توفيق خير مؤيّد گردان ، و همّت‌هاى ايشان را به طلب كمال ، و تحرّى صواب ، و اقتناى فضيلت مصروف دار ، تا به راستى واثق باشند ، و از كژى محترز ، و با يقين مطمئن ، و از شك متنفر ، و به علم مستأنس ، و از جهل مستوحش ، و به نقصان معترف ، و از ترائى به كمال مستنكف ، و از تعنّت و تعصب ، و اعجاب و تصلّف ، و بغى و سفه ، و عناد و شغب ، و ميل و مداهنت ، و تلبيس و مغالطه ، و انكار حق و اعراض از آن ، و اصرار بر باطل و اغماض بر آن ، و طلب علم به سوى تفاخر و تسوّق و ترفّع و تفوّق و مرا و افترا و استغوا و استهوا ، منزّه ؛ و از خدعهء وساوس تقليد ، و شبههء هواجس تسويل ، و تتبّع ما لا يعنى ، و سلوك سير غير مرضى ، مبرّا ؛ و حق‌شناسى ارباب فضيلت را از گذشتگان و معاصران بىغوائل حسد و مدافعت ، متكفّل ، و شكرگزارى نعمت حكمت را به اداى آن‌چه اقتباس كرده باشند ، به ديگر ابناى نوع به حسب استعداد ، بىشوائب بخل و منافسه و مطل و مضائقه ، متشمّر ؛ و از كسالت و بطالت و تعطيل عمر و تضييع روزگار ، مجنتب ، و در ملازمت دين قويم و صراط مستقيم ، ثابت قدم ؛ تا نهايت مقاصد ايشان جز حلول در جوار حضرت احديّت و وصول به جناب عزّت سرمديّت نباشد . و  ذلِكَ فَضْلُ اللَّهِ يُؤْتِيهِ مَنْ يَشاءُ *  .\r\n\r\n\r\n","description":"","footnote":"\r\n( 1 ) - اين ديباچهء شريف به جهت شيوايى عبارات و زيبايى كلمات و هم به عنوان نمونهء سبك نگارش خواجه نصير الدين طوسى ( ره ) آورده شد .\r\n","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nبازنگاشت ديباچه\r\nپروردگارا ، مرا دانش بيفزاى . خداوندا متعلّمان حكمت را به الهام حق و تلقين صدق و توفيق خير مؤيّد گردان ، و همت‌هاى ايشان را به طلب كمال و جست‌وجوى صواب و فراگيرى فضيلت مصروف دار ، تا به راستى واثق باشند و از كژى دور ، و با يقين مطمئن و از شك بيزار و به علم خو گرفته ، و از جهل وحشت كرده و به نقصان معترف و از خودنمايى خوددار ، و از خودرأيى ، تعصّب ، خودبينى ، چاپلوسى و لاف‌زنى ، جور و نافرمانى و فساد ، بىخردى ، دشمنى ، فتنه‌انگيزى ، ميل به باطل ، چرب‌زبانى ، حيله‌گرى ، مغالطه ، انكار حق و اعراض از آن ، اصرار بر باطل و ناديده گرفتن آن ، طلب علم به خاطر فخرفروشى و بازارگرمى و برترىجويى ، ستيزه‌گرى ، دروغ‌بافى ، گمراه كردن و تباه نمودن منزّه نما . و از نيرنگ انديشه‌هاى بد تقليد و شبههء اغواگرى و طلب و بحث بيهوده و پيمودن راهى كه رضاى تو در آن نيست مبرا كن - و به آنان توفيق ده تا عهده‌دار حق‌شناسى ارباب فضيلت از گذشتگان و معاصران شوند بىآن‌كه حسدى در اين راه مانع گردد . و شكر نعمت حكمت را با آموزش آن‌چه فراگرفته‌اند - به هم‌نوعان خود با توجه به استعدادشان - به جا آورند بدون اين‌كه در اين راه شائبهء بخل ، رقابت ، تأخير و كوتاهى باشد . و نيز از تنبلى و بىكارى و وقت‌گذرانى و تباه كردن روزگار دورى گزيده ، و در همراهى دين استوار و راه راست ، ثابت قدم باشند تا آن‌كه آخرين هدف ايشان جز قرار گرفتن در جوار حضرت احديت و دست يافتن به جناب عزّ سرمديت نباشد . و  ذلِكَ فَضْلُ اللَّهِ يُؤْتِيهِ مَنْ يَشاءُ *  .\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمه\r\nخداوند را بر نعمت‌هاى بىكرانش حمد و سپاس گفته و بر بندگان شايستهء او - پيامبران و اوليا - به ويژه حضرت محمد مصطفى و خاندان گرامىاش - عليهم الصلاة و السلام - درود مىفرستم .\r\nهدف از نگارش اين مجموعه ، اين است كه مباحثى را كه از دانشمندان علم منطق استفاده نموده يا براساس قواعد و اصول اين دانش اجتهاد و استنباط كرده‌ام در اين‌جا مطرح نمايم . در اين نوشتار از بيان و ردّ نظريات نادرست خوددارى خواهد شد - مگر در موارد ضرورى - و آن‌گاه كه ذكر نظريهء غيرصحيحى لازم باشد ، فقط به اشاره‌اى كوتاه و گذرا بسنده مىشود . هر نظريه‌اى كه قابل تلخيص و تصرف نباشد ، همان‌گونه كه در كتاب‌هاى منطقيون آمده ، ذكر خواهد شد ، تا كتاب ناقص نباشد .\r\nعلت نام‌گذارى كتاب به اساس الاقتباس اين است كه منطق در مقايسه با ديگر دانش‌ها - به ويژهء دانش فلسفه - به منزلهء قاعده و بنياد است .\r\nاز كسانى كه اين كتاب را ملاحظه خواهند نمود ، درخواست مىكنم اولا از دعاى خير دريغ نورزند و ثانيا در اصلاح كژىها و كاستىهايى كه قابل اصلاح است ، كوتاهى ننمايند . و خداوند توفيق‌دهنده و ياور است .\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nآغاز سخن\r\nهر علم و ادراكى را كه در نظر بگيريم از دو حال بيرون نيست : يا هيچ‌گونه حكمى در آن وجود ندارد - چه حكم به اثبات يا حكم به نفى - يا همراه با حكم است ، حكم به اثبات يا نفى . صورت نخست را تصور و صورت دوم را تصديق مىنامند . تصور مانند : حيوان ناطق ، و تصديق مانند : اين حيوان ناطق است يا اين حيوان ناطق نيست .\r\nهر كدام از اين‌دو قسم يا بدون فراگيرى و اكتساب به دست مىآيد يا به واسطهء اكتساب حاصل مىگردد . مثال تصور غيراكتسابى : شناختن مردم . مثال تصديق غير اكتسابى : دانستن اين قضيه كه مردم هستند . مثال تصور اكتسابى : شناختن حقيقت فرشته ، و مثال تصديق اكتسابى : علم يقينى به اين‌كه فرشته موجود است .\r\nو همچنان‌كه براى به دست آوردن چيزى كه حاصل نيست ، نياز به برخى مواد مخصوص است تا با يك سلسله تصرفات و تغييرات بر روى آن مواد - به شيوه‌اى خاص - آن شىء موردنظر و مطلوب فراهم آيد - مانند نجّارى كه براى ساختن تخت نيازمند چوبى است كه صلاحيت تخت شدن را داشته باشد تا با تصرف در آن يعنى بريدن ، تراشيدن و . . . به صورتى كه نجاران مىدانند ، تخت آماده گردد - بر همين‌سان ، مردم نيز در به دست آوردن تصورات و تصديق‌هاى اكتسابى هم نيازمند پاره‌اى معلومات هستند كه قبل از معانى مجهول مورد اكتساب در ذهن آن‌ها باشد ، و هم به برخى از تصرفات نياز دارند كه با شيوه‌اى خاص در معانى معلوم در نزد خود صورت دهند تا از اين طريق ، از اين معانى معلوم ، تصورات و تصديقات مجهول موردنظر را به دست آورند .\r\nهمان‌گونه كه تصرفات مخصوصى كه نجار براى ساختن مطلوب خود انجام مىدهد ، در صورت ملكه شدن ، صناعت نجارى ناميده مىشود ، تصرفات ويژه‌اى كه در معانى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nذهنى صورت مىگيرد و مجهول را براى انسان معلوم مىكند نيز هنگامى كه ملكه گردد ، صناعت منطق نام مىگيرد .\r\nنجار ماهر و استاد كسى است كه بداند از هر چوبى چه وسيله‌اى مىتوان ساخت .\r\nكدام چوب براى ساختن تخت شايسته است و كدام چوب صلاحيت براى اين وسيله را ندارد . چگونه مىتوان تختى كامل و نيكو ساخت و چه چيزى سبب ناقص شدن تخت مىشود . يا چه عملى تصرفى باعث مىشود كه تخت اصلا ساخته نشود .\r\nمنطقى استاد نيز كسى است كه بداند از هر سنخ معنايى كه در خاطر مردم نقش مىبندد به چه نتيجه و مطلوبى مىتوان دست يافت و نيز از انواع تصرفاتى كه باعث تحصيل علم تصورى و علم تصديقى مىشوند ، آگاه بوده و تصرفات ناقص يا تصرفات غيرموصل را از همديگر تمييز مىدهد .\r\nهمان‌گونه كه همهء مردم نمىتوانند صناعت نجارى را بياموزند ، همه نيز نمىتوانند صناعت منطق را فراگيرند و چنان‌كه به‌ندرت اتفاق مىافتد شخصى كه از نجارى سررشته ندارد ، تختى نيكو بسازد ، نيز به‌ندرت ممكن است كسى كه دانش منطق را فرانگرفته علمى اكتسابى به صورتى كامل به دست آورد . بلكه به همان صورت كه همهء مردمى كه نجارى را نياموخته‌اند ، مىتوانند چوبى بتراشند ، اما اطمينان ندارند كه چوب با اين تراشيدن براى - مثلا - تخت شدن آماده شده يا از بين مىرود ، بيش‌تر مردمى كه فن منطق را نياموخته‌اند مىتوانند در معانى ذهنى تصرف كنند اما مطمئن نيستند كه اين تصرفات باعث رسيدن به علم مىشود يا اين‌كه به جاى رسيدن به علم بر حيرت‌شان افزوده مىشود يا در گمراهى مىافتند .\r\nهمان‌گونه كه بسيارى از انسان‌ها كارهايى انجام مىدهند ، اما نمىدانند كه چه مىكنند يا چه بايد بكنند ، بسيارى از افرادى كه در طلب دانش و علم روان‌اند ، ممكن است از صناعت منطق آگاه نباشند .\r\nاز بيانات گذشته معلوم شد كه دانش منطق عبارت است از :\r\n1 - آگاهى و شناخت معانىاى كه به وسيلهء آن‌ها بتوان به انواع علوم اكتسابى دست يافت .\r\n2 - آگاهى از اين نكته كه از هر سنخ معنى به چه علمى مىتوان رسيد .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n3 - آشنايى با اين مطلب كه چه تصرف و عملى بر روى يك معنى ما را به مطلوب رهنمون مىشود و چگونه تصرفى ما را از رسيدن به مطلوب بازمىدارد يا اگر ما را به مطلوب برساند آن‌گونه كه شايسته است ، نيست .\r\nدر صناعت منطق علاوه بر آگاهى از موارد فوق ، ملكه شدن اين آگاهىها ضرورى است . يعنى كسى منطقى است كه بدون اندك درنگ و تأمل بتواند گونه‌هاى مختلف معانى را بشناسد و توانايى انواع تصرفات را داشته باشد ، تا اولا بتواند به علوم مختلف دست يافته و ثانيا از گمراهى و سرگردانى در امان باشد و بالأخره بتواند لغزش‌هاى گمراهان را درك كند .\r\nالبته آن‌چه در اين‌جا بيان شد ، اشاره‌اى به تصور ماهيت علم منطق و بيان كوتاهى از فوايد آن بود و درك عمق اين مطلب پس از اتمام تحصيل منطق ممكن خواهد بود .\r\nاز آن‌جا كه شناخت امور مركب ( مؤلّفات ) بدون آگاهى از مفردات و اجزا امكان ندارد و نيز رسيدن به معانى بدون آگاهى بر احوال الفاظ مقدور نيست ، بايد بحث خود را از حالات مفردات و چگونگى دلالت الفاظ بر معانى آغاز كنيم و پس از آن در مقصدهاى مختلف اين علم سخن خواهيم گفت . به‌طور كلى اين علم مشتمل بر نه مقاله است . « 1 »\r\n\r\n\r\n","description":"","footnote":"\r\n( 1 ) - فنون حكمت ميزانيه را به نه قسمت كرده‌اند و هريك از آن فنون را كتابى است كه به تدوين يكى از حكما مدوّن است و هريك از آن كتب را اسمى است يونانى بدين‌قرار :\r\nكتاب اول : ايساغوجى ، كه فرفوريوس مدوّن نموده و در او بيان مىشود معانى الفاظى كه در محاورات ارباب قسطاس مرسوم و مصطلح است ، چون كلى و جزئى ، و مشكك و متواطى ، و جنس و فصل و خاصه و عرض عام و امثال اين‌ها از ساير الفاظ كه به محاورات ميزانيين به حسب اصطلاح ايشان اختصاصى دارد .\r\nكتاب دوم : قاطيغورياس كه او را با ساير فنون ارسطاطاليس خود مدوّن فرموده و در او بيان مىشود معانى مفردهء ذاتيه ، و جملهء موجودات امكانيه را شامل و به اجناس عاليه و مقولات عشره معروف و موسومند ، ليكن بيان اين معانى در اين كتاب نه به آن جهت باشد كه موجودند يا معدوم ، بلكه به آن جهت بود كه صالح ايصال ديگر معانىاند و به اين‌جهت باشد كه شرح اسماى آن‌ها را نيز در همين كتاب كنند .\r\nكتاب سوم : بارى ارمينياس ، و بيان مىشود در او از كيفيت تركيب معانى مفرده به نهج ايجاب و سلب تا به آن تركيب قضيه حاصل شود .\r\n","page_name":" 17 ","page_number":17},
  {"content":"\r\n\r\n\r\n\r\n","description":"","footnote":"\r\n- كتاب چهارم : انالوطيقا ، و در او بيان مىشود كيفيت تركيب قضايا بعضى با بعضى تا به آن تركيب قياس حاصل شود و مفيد علم و يقين به قضيهء ديگر باشد .\r\nكتاب پنجم : افودوطيقى كه آن را انالوطيقاى دوم نيز خوانند ، و شناخته مىشود ، در آن شرايط و مقدمات كه به اعتبار آن‌ها قياس منتج يقين مىشود .\r\nكتاب ششم : طوبيقا و در او بيان مىشود شرايط آن قياسات كه واقع‌اند در مخاطبات جمهور و آن مردم كه قاصر باشد فهم‌شان از بيان برهان بر هر چيز .\r\nكتاب هفتم : سوفسطيقا ، و در او بيان مىشود و شناخته گردد قياسات مغالطات كه واقع‌اند در حجج و قياسات .\r\nكتاب هشتم : ريطوريقا ، و در او بيان مىشود اقيسهء خطابيه كه جز ظنون حسنه را مفيد نباشد .\r\nكتاب نهم : بوطيقا ، و شناخته شود در او احوال اقيسهء شعريه كه جز تخيّل را مفيد نباشد .\r\n( حاشيه مرحوم ميرزا محمد طاهر تنكابنى براساس الاقتباس )\r\n","page_name":" 18 ","page_number":18},
  {"content":"\r\n\r\n\r\nمقالهء اوّل مدخل منطق ( ايساغوجى )\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nفن اوّل : مباحث الفاظ\r\n\r\nفصل اوّل : كيفيت دلالت الفاظ بر معانى\r\nدلالت تواطى\r\nدلالت مطابقه\r\nدلالت تضمن\r\nدلالت التزام\r\nكسانى كه لغات را وضع مىنمايند ، الفاظ را در مقابل معانى وضع كرده و قرار داده‌اند ، تا عقلا به وسيلهء الفاظ بتوانند معانى را درك كنند . اين‌گونه دلالت ، دلالت تواطى ناميده مىشود . ويژگى دلالت تواطى اين است كه اولا در ارتباط با وضع و قرارداد است و ثانيا فقط مخصوص انسان‌ها است . زيرا در دلالت طبعى - كه از راه تواطى نيست - ديگر حيوانات با انسان مشتركند . براى دلالت طبعى مىتوانيم صداهاى پرندگان را مثال بزنيم .\r\nاگر ما در معانى موجود در ذهن خود تأمل كنيم ، درمىيابيم كه در برخى موارد ، يك معنا بر معنايى ديگر دلالت مىكند . بدين‌صورت كه معنايى داراى اجزايى است و هنگامى كه آن معنا در ذهن حاضر مىشود ، آن اجزا نيز در ذهن تصور مىگردند . مانند معناى خانه كه به هنگام خطور در ذهن معناى ديوار ، در ، پنجره و . . . نيز در ذهن حاضر مىگردد .\r\nدر برخى موارد هم مىبينيم هنگام تصور يك معنا در ذهن ، معنايى ديگر كه لازمهء آن معنا است ، همراه با آن در ذهن خطور مىكند . مثلا هنگامى كه معناى سقف را تصور مىكنيم ، بلافاصله معناى ديوار نيز در ذهن حاضر مىشود ، زيرا سقف بدون ديوار نمىتواند وجود داشته باشد .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nباتوجه به موارد فوق دريافتيم كه تصور برخى از مفاهيم و معانى ، مقتضى تصور معانى ديگرى است كه يا در آن معنا داخل‌اند ، يا به تبع آن معنا در ذهن حاضر مىشوند .\r\nبر اين اساس دلالت الفاظ بر معانى بر سه‌گونه خواهد بود :\r\n1 - هنگامى كه لفظى بيان مىشود ، معنايى كه در ذهن خطور مىكند ، دقيقا همان معنايى است كه آن لفظ براى آن معنا قرار داده شده است ، مانند لفظ « انسان » براى معناى آن‌كه عبارت است از « حيوان ناطق » . اين‌گونه دلالت ، دلالت مطابقه ناميده مىشود .\r\n2 - هنگامى كه لفظى بيان مىشود ، ولى جزيى از معنايى كه لفظ به ازاى آن معنا وضع شده مراد و مقصود متكلم است . مانند دلالت لفظ « انسان » بر « حيوان » ، يا دلالت لفظ « انسان » بر عضوى از اعضاى آن ، مانند « سر » ، « گردن » و . . . اين‌گونه دلالت ، دلالت تضمن ناميده مىشود .\r\n3 - گاهى لفظى بيان مىشود ، ولى مراد متكلم و گوينده ، لازم آن معنايى است كه لفظ را در مقابل آن وضع نموده‌اند . مثلا لفظ « انسان » گفته شود و مقصود از آن « ضاحك » باشد . اين‌گونه دلالت را دلالت التزام مىخوانند .\r\n\r\nچند نكته\r\n1 - از اين سه نوع دلالت ، فقط دلالت مطابقه ، دلالت وضعى است . اما دلالت‌هاى تضمن و التزام به مشاركت و همكارى وضع و عقل هستند .\r\n2 - از اين‌دو نوع دلالت عقلى ( تضمن و التزام ) دلالت تضمن محدود است ، زيرا اجزاى معنى محدود و محصور است . « 1 » اما دلالت التزامى محدوديتى ندارد چراكه لوازم\r\n\r\n\r\n","description":"","footnote":"\r\n( 1 ) - مقصود از محدود بودن اجزا معنى و محصور بودن آن اجزا ، متعين بودن اجزا است ، به آن نهج كه تبدل در آن‌ها جايز نبود ، مثل آن‌كه گاهى جزئى از معنى معتبر باشد و لفظ بر او به تضمن دلالت كند و گاه جزء ديگر اعتبار شود و آن جزء اول از جزء بودن خارج شود و لفظ را نيز به تضمن بر او دلالت نباشد و اين معنى بديهى البطلان و ضرورى الفساد است . ولى جايز باشد كه لوازم معنى مختلف شود به اختلاف اسم و اعصار ، زيرا مراد از لزوم در اين موضع لزوم ذهنى است .\r\nو گاه باشد كه سبب اين لزوم عرف و شهرت باشد و چون چنين باشد ، زوال شهرت و اتفاع لزوم -\r\n","page_name":" 22 ","page_number":22},
  {"content":"\r\n\r\nمعنى قابل ضبط و حصر نيست .\r\n3 - اگر لوازم يك شىء از نظر شهرت مختلف باشند ، آن لازمه‌اى كه از همه مشهورتر و معروف‌تر است ، در دلالت قوىتر خواهد بود ؛ بدين‌معنى كه زودتر از ساير لوازم در ذهن خطور مىنمايد . مثلا « شير » داراى صفات متعددى است ، مانند شجاعت ، بدى بوى دهان و . . . اما صفت شجاعت از ساير صفات او مشهورتر است . بنابراين اگر به صورت كنايه بگويند : « شير آمد » ، آن‌چه به ذهن خطور مىكند ، اين است كه انسانى شجاع آمده است ، نه انسانى با دهانى بدبو !\r\n4 - در برخى موارد ممكن است كلمه‌اى دوبار وضع شده باشد ، يك بار در مقابل كلّ معنى و يك بار در جزئى از آن معنى و دلالت لفظ بر هردو به صورت مطابقه است . مانند كلمهء ممكن كه هم بر ممكنهء خاصه و هم بر ممكنه عامه كه جزيى از اوست ، به صورت مشترك لفظى دلالت مىكند .\r\n5 - همچنين گاه ممكن است يك كلمه دوبار وضع شده باشد ، يك بار در ازاى اصل معنى و يك بار در ازاى لازم معنى و دلالت لفظ بر هردو به صورت مطابقه باشد . مانند كلمهء « آفتاب » كه هم بر « قرص خورشيد » و هم بر « نور آن » دلالت مىكند .\r\nعلت اين‌كه اين دلالت را مطابقه مىناميم ، اين است كه فقط به وضع و قرارداد بستگى دارد نه به مشاركت عقل . ازاين‌رو نمىتوانيم آن را دلالت التزامى يا تضمنى بناميم .\r\n\r\nفصل دوم : نسبت الفاظ با معانى\r\nاگر الفاظ را در نظر بگيريم ، مشاهده مىكنيم كه در برخى موارد يك لفظ فقط بر يك معنى دلالت مىكند و در بعضى موارد يك لفظ معانى بسيارى دارد . نيز مىبينيم در مواردى الفاظى چند بر يك معنى دلالت مىكنند و در مواردى ديگر الفاظى مختلف بيش از يك معنى دارند ؛ خواه اين معانى با همديگر نزديك باشند خواه نباشند .\r\nاگر بخواهيم اين صور را كاملا بيان كنيم ، بايد بگوييم : در نسبت‌سنجى لفظ باب\r\n\r\n\r\n","description":"","footnote":"\r\n- ممكن ، و تحقق لزوم به ديگر معانى كه از معنى موضوع لفظ خارج است جايز باشد ( حاشيه مرحوم ميرزا طاهر تنكابنى ) .\r\n","page_name":" 23 ","page_number":23},
  {"content":"\r\n\r\nمعنى به اين موارد برمىخوريم :\r\n1 - لفظ متعدد ، معنى واحد\r\n2 - لفظ متعدد ، معنى متعدد\r\n3 - لفظ واحد ، معنى متعدد\r\n4 - لفظ واحد ، معنى واحد\r\nقسم اول از اين چهار صورت را اسماى مترادف مىنامند ، مانند دلالت لفظ « انسان » و لفظ « بشر » بر « حيوان ناطق » .\r\nقسم دوم كه الفاظ متعدد بر معانى متعدد دلالت كنند ، در صورتى كه هر لفظى براى يك معنى باشد و اشتراكى در ميان آن معانى نباشد ، اسماى متباين ناميده مىشوند ، مانند انسان و اسب .\r\nممكن است الفاظى از نظر شكل ، شبيه همديگر باشند كه اين مسأله خود داراى دو صورت است :\r\n1 - شباهت الفاظ به خاطر شباهت معنى است .\r\n2 - شباهت الفاظ به خاطر شباهت معنى نيست .\r\nصورت اوّل را اسماى مشتق مىنامند ، مانند ناصر ، نصير ، منصور . در توضيح اين صورت بايد بگوييم كه در ابتدا يك لفظ را براى معنايى وضع مىكنند تا الفاظ ديگر را از آن اشتقاق نمايند . در مثال بالا « نصر » ريشه تمام كلمات است . علاوه بر اين ، هر اشتقاقى نيازمند چهار شرط ديگر است :\r\n1 - مناسبت لفظى ميان موضوع ( لفظى كه در ابتدا وضع شده ) و مشتق .\r\n2 - مناسبت معنوى ميان موضوع و مشتق .\r\n3 - مغايرت لفظى ميان موضوع و مشتق .\r\n4 - مغايرت معنوى ميان موضوع و مشتق .\r\nاسماى منسوب مانند عربى ، عجمى ، تركى و . . . نيز از همين قبيل‌اند .\r\nصورت دوم را اسماى متجانس مىنامند . مانند « بشر » و « بشر » . البته تجانس كامل و تام در اسماى مشتركه وجود دارد كه در آينده به آن‌ها اشاره خواهيم كرد .\r\nممكن است ميان الفاظ مترادف و الفاظ متباين اشتباه شود . بدين‌صورت كه ما گمان\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمىكنيم دو لفظى كه در واقع متباين هستند ، مترادفند . مثلا لفظى بر معنايى دلالت مىكند و لفظى ديگر بر همان معنى اما مقيد به وصفى خاص دلالت مىنمايد ، مانند كلمات « سيف » و « حسام » . زيرا معنى كلمه سيف شمشير است و معنى كلمهء حسام شمشير برّان .\r\nهمچنين ممكن است دو لفظ وجود داشته باشند كه يكى از آن‌دو بر معنايى دلالت كند و دومى بر معنايى مقارن معنى اول ، مانند كلمات « حسام » و « صمصام » ، كه اولى به معنى شمشير برّان است و دومى به معنى گذرنده در وقت زخم ؛ بنابراين ، اين‌دو كلمه نيز متباين‌اند نه مترادف .\r\nقسم سوم كه يك لفظ داراى معانى مختلف و متعددى باشد ، الفاظ متفق ناميده مىشوند . اين قسم نيز داراى دو صورت است :\r\n1 - هنگام وضع لفظ ، يكى از آن معانى را در نظر گرفته و لفظ را در مقابل آن معنى وضع كرده‌اند و بر معانى ديگر فقط به خاطر مناسبت يا مشابهت معنى اول ، اين لفظ اطلاق مىشود . مانند اطلاق لفظ « انسان » بر « حيوان ناطق » و تصوير و عكس انسان . اين صورت را اسماى متشابه مىنامند .\r\n2 - بر خلاف صورت اوّل ، همهء معانى ، از اين‌جهت متساوى هستند . يعنى اين‌گونه نيست كه لفظ را فقط در مقابل يكى از آن معانى وضع كرده باشند ، بلكه لفظ ، وضع‌ها و قراردادهاى متعددى داشته و در هربار لفظ براى يكى از آن معانى وضع شده است . اين صورت را اسماى مشترك مىنامند . مانند اطلاق لفظ « چشمه » بر « چشمهء آب » « چشمهء ترازو » و « چشمهء آفتاب » .\r\nبايد يادآورى كرد كه برخى از دانشمندان آن‌چه را ما الفاظ متفق ناميديم ، الفاظ مشتركه تعبير كرده و آن را به الفاظ متشابهه و متفقه تقسيم نموده‌اند ( كه اين صرفا اختلاف در تعبير است نه اختلاف در محتوا و مقصود ) .\r\nبه‌طور كلى در اسماى متشابه بايد وجهى براى تشابه وجود داشته باشد . وجه تشابه ممكن است مناسبتى غيرمعنوى باشد ، مانند اطلاق كلمهء « سر » بر « سر حيوان » و « سر شمشير » . و ممكن است مناسبتى معنوى باشد ، مانند اطلاق كلمهء « جسم » بر « جسم طبيعى » و « جسم تعليمى » .\r\nنيز ممكن است مشابهت ميان دو معنى ، مشابهتى تام باشد ، مانند اطلاق لفظ « انسان »\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبر فرد خارجى و عكسى كه در آينه از آن فرد وجود دارد و امكان دارد مشابهت ناتمام و ناقص باشد مانند اطلاق كلمهء كلب بر « سگ » و ستاره‌اى كه تابع صورتى است ، مانند « كلب جبار » « 1 »\r\nهمچنين ممكن است تشابه دو معنى از جهت اشتراك آن‌دو معنى در يك چيز باشد ، اين اشتراك ممكن است به يكى از چهار صورت ذيل واقع شود :\r\n1 - اشتراك در سبب فاعلى ، مانند اطلاق كلمهء « طبى » به « كتاب طبى » و « داروى طبى » .\r\n2 - اشتراك در صورت و شكل ظاهرى مانند اطلاق كلمهء « فلك » به « بادريسه » « 2 » و « آسمان » .\r\n3 - اشتراك در ماده ، مانند اطلاق كلمه « لبنى » به « ماست » و « پنير » .\r\n4 - اشتراك در غايت و هدف ، مانند اطلاق كلمهء « صحّى » به « غذا » و « دارو » .\r\n\r\nاقسام اسماى متشابه\r\nاسماى متشابه به دو قسم تقسيم مىشوند :\r\n1 - لفظ هم در معنى اصلى خود استعمال شود هم در معنايى كه شبيه معناى اصلى است ؛ به اعتبار مناسبتى كه ميان آن‌دو معنى وجود دارد و آن مناسبت علت تشابه است ، در معناى دوم استعمال مىشود . بر اين اساس اطلاق لفظ بر معنى اصلى را حقيقت و بر معنى مشابه مجاز مىنامند . مثلا اطلاق كلمهء نور بر نور آفتاب به نحو حقيقت است و بر نور چشم و نور بصيرت به نحو مجاز !\r\n\r\n\r\n","description":"","footnote":"\r\n( 1 ) - كلب جبار يا كلب اكبر ، سگى را ماند دونده بر دنبال صورت جبار ، از اين‌جهت او را كلب الجبار نيز گويند . هجده كوكب است ، خارج يازده . از جملهء كواكب داخلى او كوكبى است در دهن كه روشن‌ترين كواكب ثابته است و او را شعراى يمانى خوانند ، چه مغيب او به جانب يمن است و او را تنها كلب الجبار نيز خوانند ( شرح بيست باب ملا مظفر ) .\r\n( 2 ) - بادريسه : چوبى كه در گلوى دوك نصب مىكنند .\r\n","page_name":" 26 ","page_number":26},
  {"content":"\r\n\r\n\r\nتمثيل ، تشبيه ، استعاره\r\nاكنون بايد گفت در مورد همين صورت نخست ، غرض و هدف از اطلاق لفظ در معناى مشابه مختلف است . گاه به خاطر بلاغت و شيوايى كلام است و گاه به خاطر مبالغه در معنى . در اين‌حال اگر هنگام اطلاق لفظ در معناى مجازى ، مشابهت با معناى اصلى در كلام ذكر شود ، آن را تمثيل و تشبيه مىنامند ، مانند اطلاق لفظ « ماه » كه براى جرم آسمانى مخصوص وضع شده است و در مورد روى زيبا به صورت تمثيل و تشبيه استعمال مىشود . اگر هنگام اطلاق لفظ در معناى مجازى ، مشابهت با معناى اصلى نه تنها در كلام ذكر نشود ، بلكه چنان قلمداد شود كه گويا دلالت لفظ بر معناى مجازى به صورت حقيقت است ، آن را استعاره مىنامند . مانند اطلاق « ذنب السرحان » ( دم گرگ ) بر صبح اول . « 1 »\r\nنكته‌اى كه ذكر آن ضرورى مىنمايد ، اين است كه برخى از دانشمندان در مورد تعريف مجاز و حقيقت گفته‌اند : اگر لفظ به ظاهر به چيزى اطلاق شود ، اما به خاطر وجود قرينه‌هاى لفظى يا عقلى مراد غير از ظاهر لفظ باشد ، مجاز است ، مانند آيهء شريفهء  « وَ سْئَلِ الْقَرْيَةَ . . . »  « 2 » كه مراد « و اسئل اهل القرية » است و اگر اين‌گونه نباشد ، حقيقت است . بايد دانست كه اين تعريف براى حقيقت و مجاز مخصوص جمله‌هاست نه مفردات .\r\n2 - قسم دوم از اسماى متشابه آن است كه لفظ هم در معنى اصلى خود و هم در معنى شبيه استعمال مىشود ، اما استعمال لفظ در معنى شبيه به اعتبار ملاحظهء معنى اصلى كلمه نيست و اصلا آن مناسبت و مشابهتى كه ميان معناى اصلى و معناى شبيه وجود دارد ، هنگام استعمال لفظ در معناى مشابه در نظر گرفته نمىشود . اين قسم نيز به دو صورت تقسيم مىشود :\r\nالف - معنى شبيه از نظر اطلاق و استعمال مساوى معناى اصل باشد . اين صورت را اسماى منقول مىخوانند ، مانند اطلاق لفظ « ماه » بر جرم آسمانى مخصوص - كه اين لفظ\r\n\r\n\r\n","description":"","footnote":"\r\n( 1 ) - ذنب سرحان ( دم گرگ ) و آن اول بياضى بود كه از جانب مشرق بعد از ظلمت پيدا شود ، منفصل از افق و آن را صبح اول و صبح كاذب و فجر مستطيل و ذنب سرحان خوانند ( شرح بيست باب ملا مظفر ) .\r\n( 2 ) - يوسف / 82 .\r\n","page_name":" 27 ","page_number":27},
  {"content":"\r\n\r\nبراى اين معنى وضع شده است - و اطلاق همين لفظ براى مدتى معين - كه استعمال اين لفظ در معناى دوم به خاطر نقل از معناى اول است . همچنين اطلاق لفظ « عدل » بر « داد » كه صفت است و بر « دادگر » كه موصوف است به اين صفت .\r\nب - معنى شبيه از نظر استعمال بر معنى اصل راجح باشد . اين صورت ، به دو نوع تقسيم مىشود :\r\n1 - اطلاق لفظ در معناى شبيه اختصاص به گروه خاصى نداشته بلكه عموم مردم اين‌گونه استعمال مىكنند ، مانند اطلاق لفظ « غايط » كه در اصل به معنى زمين نشيب است ، اما مردم آن را براى فضولات خود استعمال مىكنند و اين استعمال مردمى بيش از استعمال در معناى اصلى است . اين صورت را متعارف مىنامند .\r\n2 - استعمال لفظ در معناى مشابه فقط در ميان يك گروه خاص - مثلا فلاسفه يا فقها يا جز آن‌ها - باشد مانند استعمال لفظ « قديم » كه معنى اصلى آن كهنه است ، اما فلاسفه آن را به معنى وجود بدون اول يا غيرمسبوق به عدم به كار مىبرند . اين صورت را مصطلح مىنامند .\r\nپس به‌طور كلى اسماى متشابه بر سه قسم تقسيم مىشوند : نخست آن‌كه هنگام استعمال ترجيح با معنى اصلى است : مجاز و استعاره . دوم آن‌كه ترجيح با معنى فرعى است : عرف و اصطلاح . سوم آن‌كه اصل و فرع مساوى باشند و در هردو يكسان استعمال شود : نقل .\r\nو اما قسم چهارم كه يك لفظ فقط بر يك معنى دلالت كند ( لفظ واحد - معنى واحد ) داراى دو صورت است :\r\n1 - معنى فقط به يك شخص اختصاص داشته باشد و اين خود داراى دو قسم است :\r\nالف - اگر اختصاص معنى به يك شخص به اعتبار وضع و قرارداد يك واضع باشد ، از قبيل اسماى اعلام است ، مانند : اطلاق لفظ « زيد » بر مردى خاص .\r\nب - اگر اختصاص معنى به يك شخص به اعتبار قصد و ارادهء گوينده باشد ، از قبيل مضمرات و اشارات است مانند : او ، تو ، اين .\r\n2 - معنى به يك شخص معين اختصاص ندارد ، بلكه وجودش در اشخاص بسيارى ممكن است . اين صورت نيز داراى دو نوع است :\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nالف - اگر اطلاق لفظ در مورد تمامى افراد به صورت يكسان و بدون ترجيح است آن را اسماى متواطى مىنامند . مانند : اطلاق لفظ « انسان » بر تمامى افراد مردم .\r\nب - اگر اطلاق لفظ در برخى افراد همراه با ترجيح است ، مانند ترجيح به اوليّت ، اولويت ، اشديت و . . . آن را اسماى مشكك مىنامند ، مانند اطلاق لفظ « موجود » بر موجود قديم و موجود حادث و بر جوهر و عرض ( مثال براى اوليت ) ، و اطلاق لفظ واحد بر واحدى كه قسمت‌پذير نباشد و بر آن‌چه كه قسمت‌پذير باشد ( مثال براى اولويت ) و اطلاق لفظ سفيد بر برف و عاج ( مثال بر اشديت ) .\r\n\r\nچند نكته\r\n1 - ممكن است در برخى موارد ميان اسماى مشترك و متواطى اشتباه شود كه مىتوانيم به صورت‌هاى گوناگون اشتباه را از بين ببريم :\r\nالف - از راه اختلاف اعتبارات : بدين‌صورت كه اگر احوال لفظ به اختلاف عبارت‌ها مختلف شود ، آن را بايد از قبيل اسماى مشترك دانست و اگر مختلف نشود ، از قبيل اسماى متواطى است . مثلا يكى از راه‌هاى اختلاف در اعتبارات تأمل كردن در لغات گوناگون است . براى نمونه كلمهء « تيز » در طعم‌ها و در اجسام سخت به زبان فارسى يك لفظ است . اكنون اگر گمان كنيم كه اين‌دو معنى متواطى هستند ، به لغت عربى نگاه مىكنيم ، مىبينيم كه در زبان عربى براى معنى تيزى در طعم‌ها كلمهء « خريف » و براى تيزى در اجسام سخت كلمهء « حادّ » را به كار مىبرند . بنابراين ، معلوم مىشود كه كلمهء تيز از اسماى مشترك است نه متواطى .\r\nب - از راه دقت در قراين : مثلا كلمهء قوّه در دو موضع استعمال مىشود . اكنون بايد ديد باتوجه به قرينه ، اين كلمه در كدام معنى استعمال شده است . قوه در مقابل ضعف يا قوه در مقابل فعل ؟\r\nج - از راه دقت در اضافه و عدم اضافه : مثلا در موردى كلمه‌اى را با اضافه و در موضعى ديگر بدون اضافه به كار مىبرند ، مانند كلمهء « زن » كه گاهى همراه با شوهر گفته مىشود و مقصود از آن زوجه است و گاهى همراه با مرد به كار مىرود و منظور جنس زن است ، نه زن شوهردار .\r\nد - از راه دقت در تضاد : بدين‌صورت كه برخى كلمات داراى ضد هستند و برخى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nديگر بدون ضد . مثلا كلمهء « طاق » اگر در مورد عدد به كار رود ، ضد جفت است ، اما اگر در مورد ساختمان باشد ، ضد ندارد .\r\nيا اين‌كه هردو داراى ضد هستند ، اما ضد هر كدام با ديگرى مختلف است ، مانند كلمهء « تيز » كه اگر مقصود صدا و آواز تيز باشد ، ضد آن گران و سنگين است و اگر مقصود جسم سخت و سفت باشد ، ضد آن كند است . يا كلمهء « گران » كه در يك صورت ضدش « سبك » است و در صورت ديگر ضدش « تيز » .\r\nهمچنين ممكن است هردو داراى ضد باشند و ضد هر كدام با ديگرى اختلاف نداشته باشد ، اما يكى از آن‌دو ، چيزى ميان ضدش و خودش واسطه شود ولى ديگرى اين‌گونه نيست . مانند « زاويهء حاده » كه ضدش « منفرجه » است ، ولى در دو خط مستقيم ميان آن‌دو ، متوسطى است كه آن عبارت است از زاويهء قائمه . اما در صورتى كه يك ضلع مستقيم باشد و ديگرى مستدير [ مدور 
  ] ، چيزى به عنوان متوسط و واسطهء بين منفرجه و حادّه وجود ندارد . به همين صورت بايد ساير موارد رفع اشتباه را قياس نمود . بايد توجه داشت كه مقصود از ضد در جملات فوق « مقابل » است ، نه ضد حقيقى و اين معنى عام‌تر از ضد حقيقى است .\r\n2 - ممكن است يك لفظ به اعتبارى متواطى باشد و به اعتبار ديگر مشترك . مثلا كلمهء « چشمه » كه وقتى به يك چشمهء آب اطلاق شود به صورت تواطى بر چشمهء آب ديگر نيز اطلاق مىشود . اما وقتى با يك چشمهء ترازو مقايسه شود ، به صورت اشتراك لفظى خواهد بود .\r\n3 - ممكن است يك لفظ مشترك بر دو معنى اطلاق شود ، اما در يكى از دو معنى فقط به اعتبار وجود يك جهت باشد و در معنى ديگر به اعتبار وجود دو جهت . مانند كلمهء « اسود » ( سياه ) بر شخصى كه سياه باشد و نامش هم اسود باشد ( كه از دو جهت بر او كلمهء اسود اطلاق مىشود ) و بر قير كه فقط از يك جهت بر آن اسود اطلاق مىشود .\r\n4 - ممكن است يك لفظ به صورت اشتراك بر يك شخص اطلاق شود ، اما به دو جهت ، مانند اطلاق لفظ « اسود » بر انسان سياهى كه نامش اسود است .\r\nبه همين صورت ممكن است به اعتبارات بسيارى ، مسائل زيادى را بيان نمود ، اما اين مقدار به عنوان نمونه ، كافى است .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nالبته برخى از مباحث اين فصل از علم منطق خارج است ، ولى به خاطر برخى مناسبت‌ها آن‌ها را استطرادا مطرح نموديم . و الله المستعان .\r\n\r\nفصل سوم : تقسيم الفاظ\r\nدر يك تقسيم‌بندى كلى ، هر لفظى يا مفرد است يا مؤلّف .\r\nتعريف لفظ مفرد : لفظ مفرد لفظى است كه جزء لفظ بر جزء معنى دلالت نداشته باشد ، مانند لفظ « انسان » . زيرا اين‌گونه نيست كه مثلا « الف » انسان بر سر و گردن و « ن » آن بر دست و پا و . . . دلالت كند بلكه هر جزء از اجزاى لفظ انسان در اين حالت تركيبى - يعنى در حالت جزء بودن - اصلا بر هيچ چيزى دلالت نمىكند .\r\nتعريف لفظ مؤلف : لفظ مؤلف لفظى است كه جزئى از لفظ بر جزئى از معنى دلالت كند ، مانند « اين انسان » كه بر يك فرد از افراد انسان كه بدان اشاره شده دلالت مىكند .\r\nلفظ « اين » اسم اشاره است و لفظ « انسان » بر فرد خارجى دلالت مىكند . به لفظ مؤلف ، « قول » نيز گفته مىشود .\r\n\r\nچند نكته\r\n1 - ممكن است لفظى به يك اعتبار لفظ مفرد باشد و به اعتبارى ديگر لفظ مؤلف . مثلا كلمهء « عبد اللّه » را اگر به عنوان علم شخصى در نظر بگيريم مفرد است ، زيرا اسماى اعلام فقط براى تعيين و اشارهء به مسمّا به كار مىروند ( و جزئى از اين لفظ بر جزئى از فرد خارجى دلالت نمىكند ) . اما اگر همين كلمه را به معنى بندهء خدا در نظر بگيريم ، مؤلف است . زيرا كلمهء عبد بر معنايى دلالت مىكند و كلمهء اللّه بر معنايى ديگر . گروهى اين‌چنين الفاظ مفردى را نيز مركّب خوانند .\r\n2 - بايد توجه داشت كه معناى مركب به اصطلاح منطقى با اصطلاح علم نحو تفاوت دارد . زيرا در نحو مثلا كلمهء خمسة عشر را مركّب مىدانند ، اما در منطق آن را مؤلّف مىگويند . كلمهء عبد الله - به عنوان اسم علم - در نحو مؤلف ناميده شده و در منطق آن را مركب مىنامند .\r\n3 - ممكن است حرفى همراه با لفظى بيايد و معنى آن لفظ به وسيلهء آن حرف زيادتر شود ، در اين صورت از ديدگاه منطقى آن حرف با آن لفظ ، مؤلف است مانند كلمهء\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n« الرجل » و « رجل » كه در صورت استعمال لفظ رجل با « ال » معرفه است و علاوه بر افادهء معنى مرد ، مشخص مىكند كه مقصود كدام مرد است و همچنين در صورتى كه با تنوين ذكر شود ، علاوه بر افاده معنى مرد ، نكره بودن آن را مىرساند .\r\n\r\nتقسيم‌بندى الفاظ مفرد\r\nلفظ مفرد يا به صورت مستقل بر معنى خود دلالت مىكند يا به تبعيت . مثال صورت اوّل مانند رجل كه بر مرد دلالت مىكند و مثال صورت دوم « ال » در الرجل كه مشخص‌كنندهء رجل است . و اين لفظ « ال » بدون وجود لفظى كه به عنوان معرّف آن واقع شود ، قابل تصور نيست ، بر خلاف كلمهء رجل كه خودبه‌خود قابل تصور است .\r\nصورت نخست نيز به دو نوع تقسيم مىشود :\r\nالف - اگر دلالت لفظ بر معنى بدون لحاظ و در نظر گرفتن زمان است ، در اين صورت آن را اسم مىنامند ، مانند لفظ « رجل » و « ضارب » .\r\nب - اما اگر علاوه بر معنى ، زمان مشخصى را نيز افاده كند - مانند زمان گذشته ، حال ، آينده - آن را فعل مىنامند ، مانند « ضرب » ، « يضرب » .\r\nصورت دوم را - كه به تبعيت بر معنى دلالت مىكند - حرف مىنامند .\r\nبايد توجه داشت كه در دانش منطق به جاى اصطلاح فعل ، اصطلاح كلمه را استعمال مىكنند . پس به‌طور كلى لفظ مفرد يا اسم است يا كلمه يا حرف .\r\nاسم نيز داراى اقسامى است :\r\nالف - برخى از اسم‌ها به ذات اشيا دلالت مىكنند ، مانند « انسان » .\r\nب - برخى ديگر بر صفات مجرد دلالت مىكنند ، مانند « نطق » .\r\nج - برخى از اسما فقط بر خود زمان دلالت مىكنند ، مانند « روز ، سال » .\r\nد - برخى از اسما بر زمان و يك معنى ديگر دلالت مىكنند ، مانند « تقدم و اصطباح » .\r\nه - بعضى از اسما بر معنايى دلالت مىكنند كه حتما آن معنى در يك زمانى واقع شده است ، اما آن معنى مشخص نيست ، مانند لفظ « مضىّ » و « ضارب » .\r\nفرق ميان قسم اخير و كلمه ( فعل ) اين است كه زمان اسم ، معين نيست اما زمان فعل مشخص است ، مانند ضرب ( يعنى زد ) و مضى ( يعنى گذشت ) .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nو - برخى از اسما جامد هستند ، يعنى نمىتوان اسمى يا فعلى را از آن مشتق نمود .\r\nمانند حيزبون ( پيرزن ) و هيهات .\r\nز - برخى ديگر سايل هستند ، يعنى قابليت اشتقاق دارند ، مانند « ضرب » .\r\nح - برخى از اسما موضوع هستند ، يعنى از چيز ديگرى گرفته نشده‌اند ، مانند « ضرب » .\r\nط - بعضى ديگر از اسما مشتق هستند ، مانند « ضارب و مضروب » .\r\nدر بيش‌تر زبان‌ها فعل مشتق است مثلا در زبان عربى فعل مشتق از اسمى است كه مصدر ناميده مىشود .\r\nهر فعلى به نحو دلالت تضمنى يا استلزامى بر چهار نكته دلالت مىكند :\r\n1 - معنى\r\n2 - محل آن معنى\r\n3 - حدوث معنى در آن محل\r\n4 - زمان حدوث معنى در آن محل\r\nمثلا در « ضرب » ، « ضرب » معنى است . محل آن ، چيزى است كه به جاى فاعل است ، زيرا هر فعلى مقتضى فاعل است ، هرچند اين فاعل در لفظ نامشخص باشد . حدوث ضرب در ضارب معنايى است كه از ضرب فهميده مىشود . زمان حدوث ، زمان گذشته است .\r\nدر برخى از كلمات ، محل فعل از لفظى ديگر فهميده مىشود كه در اصطلاح علم نحو آن را فاعل مىخوانند . بنابراين ، ديگر از صيغهء فعل ، محل فهميده نمىشود ، مانند ضرب زيد . در اين صورت فعل فقط بر سه نكته دلالت مىكند : معنى ، حدوث معنى ، زمان حدوث معنى .\r\nهمچنين ممكن است كه علاوه‌بر اين معنى نيز در لفظ ديگرى فهميده شود و لفظ فعل فقط بر دو چيز دلالت كند ! حدوث معنى و زمان حدوث . مانند جملهء « كان زيد ضاربا » كه به جاى جملهء « ضرب زيد » است اين فعل را نحويون « فعل ناقص » و دانشمندان منطق « كلمهء وجودى » مىنامند .\r\nدر زبان يونانى لفظى كه دلالت بر زمان گذشته يا آينده مىكند ، غير از لفظ فعل است .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبدين‌صورت كه لفظ فعل بدون آن لفظ دالّ بر گذشته يا آينده ، فقط بر وقوع معنى در زمان حال دلالت مىكند . يونانيان به لفظ فعل در اين صورت « فعل قائم » و در صورتى كه همراه با لفظ دالّ بر گذشته يا آينده باشد « فعل متصرف » گويند .\r\nاين چهار نكته‌اى كه در مورد فعل گفتيم ، در مورد اسم نيز ممكن است به صورت كامل وجود داشته باشد . فقط يك فرق ميان اسم و فعل وجود دارد و آن اين‌كه در اسم ، زمان مشخص و معين نيست ، بر خلاف فعل كه زمانش مشخص و معين است .\r\nبرخى گمان كرده‌اند كه تواطى ، اشتراك ، ترادف و ديگر اقسام كه در بحث‌هاى گذشته بيان كرديم ، مخصوص اسما است ، در حالى كه اين گمان نادرست است . زيرا افعال و حروف ، بلكه مركبات نيز همين عوارض را دارند .\r\nهر كدام از اسما و افعال يا محصل‌اند ، مانند ضارب و ضرب يا غير محصل ، مانند لا ضارب و ما ضرب .\r\nآن‌چه تاكنون گفتيم در مورد تقسيمات لفظ مفرد بود . اما در مورد تقسيمات لفظ مؤلف ( قول ) گونه‌هاى زيادى وجود دارد كه در گفت‌وگو به كار برده مىشوند .\r\nاز ميان اين اصناف و گونه‌ها دو صنف در علوم به كار مىرود :\r\nالف - قول شارح كه در مورد تصورات گفته مىشود .\r\nب - قول جازم كه در مورد تصديقات استعمال مىشود .\r\nو بعد از اين در اين‌باره گفت‌وگو خواهد شد ، ان شاء الله تعالى .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nفن دوم : كلى و جزئى\r\nاين فن در چهار فصل است :\r\nفصل اوّل : تعريف كلى و جزئى\r\nفصل دوم : حمل و وضع\r\nفصل سوم : فرق ميان كلّ و كلّى و جزء و جزئى\r\nفصل چهارم : معانى ديگر لفظ كلى\r\n\r\nفصل اوّل : تعريف كلّى و جزئى\r\nالف - تعريف جزئى : هنگامى كه لفظى بر معنى خود دلالت مىكند ، در صورتى كه مفهوم آن لفظ اقتضا كند كه چيزى نمىتواند به عنوان شريك براى معنى تصور شود ، آن لفظ « جزئى » ناميده مىشود . مانند « زيد » كه علم شخصى است ، يا مانند « اين انسان » ، زيرا وقتى به وسيلهء كلمهء اين ، به فردى اشاره شود ، ديگر كسى نمىتواند در آن معنى كه از « اين انسان » فهميده مىشود ، شريك باشد . به تعبير ديگر « اين انسان » فقط يك فرد بيش‌تر ندارد و « انسان » ديگر فردى از براى « اين انسان » نمىتواند باشد .\r\nب - تعريف كلى : در صورتى كه مفهوم لفظ ، مقتضى عدم شركت فرد ديگر نباشد ، « كلّى » ناميده مىشود ، مانند لفظ « انسان » ، « آفتاب » و « عنقا » . اگر در اين سه مثال دقت كنيم ، مىبينيم كه در مثال اول با اين‌كه لفظ انسان بر اشخاص بسيارى صدق مىكند و در مثال دوم لفظ « آفتاب » بر بيش از يك چيز صدق نمىكند « 1 » و در مثال سوم كه اصلا عنقا\r\n\r\n\r\n","description":"","footnote":"\r\n( 1 ) - عدم صدق آفتاب بر بيش از يك چيز براساس فلكيات قديم كه فقط يك خورشيد را براى عالم قبول داشتند ، صحيح است .\r\n","page_name":" 35 ","page_number":35},
  {"content":"\r\n\r\nدر خارج هيچ مصداقى ندارد ، هيچ‌كدام مقتضى منع شركت و صدق بر بيش از يك مصداق نيستند . ازاين‌رو مىتوانيم در قوهء خيال خود هزاران آفتاب يا عنقا را تصور كنيم .\r\nبنابراين اگر در مثال دوم و سوم ، اشخاص زيادى در خارج وجود ندارد ، يا اصلا شخصى در خارج وجود ندارد ، به خاطر مفهوم لفظى نيست ، بلكه اين عدم صدق از ناحيهء سببى وراى لفظ است .\r\nبايد دانست كه « جزئى » داراى دو اصطلاح است : نخست همان‌كه در فوق به بيان آن پرداختيم . و براساس اصطلاح دوم به هر لفظى كه معناى آن در مقايسه با معناى لفظى ديگر خاص باشد ، جزيى مىگويند . اگرچه اين لفظ خاص كلى باشد . بنابراين هر لفظى كه در مقايسهء با لفظ ديگر خاص باشد « جزئى اضافى » ناميده مىشود و آن معنايى كه در مقايسه با اين لفظ عام است ، « كلى اضافى » . مثلا لفظ انسان در مقايسه با حيوان ، جزئى و حيوان در مقايسه با انسان ، كلى است .\r\nهمچنين بايد توجه داشت كه اين‌دو اصطلاح فقط در لفظ با همديگر اشتراك دارند نه در معنى . زيرا براساس اصطلاح اول لفظ جزيى بدون مقايسه با چيز ديگر است و در اصطلاح دوم با مقايسه به معنى ديگر . بر همين اساس دو اصطلاح كلّى نيز در موارد فوق با يكديگر متباين بوده و صرفا اشتراك لفظى دارند . زيرا معانى مقابل اين‌دو ( كلى و جزئى ) براساس دو اصطلاح ، فرق مىكند ، گرچه اين‌دو معنى باهم تلازم دارند و هر كلى بر جزئى قابل حمل است .\r\nبراى توضيح بيش‌تر اين نكته ، بايد معنى حمل و وضع را بيان كنيم .\r\n\r\nفصل دوم : حمل و وضع\r\nهرگاه دو معنى و مفهوم را در ذهن خود تصور كرده يكى از آن معانى را به معنى ديگر توصيف كنيم - نه به اين صورت كه حقيقت معنى نخست عين حقيقت معناى دوم باشد ، بلكه به اين صورت كه بگوييم آن‌چه اين معنى بر آن اطلاق مىشود ، همان است كه آن معنى بر آن اطلاق مىشود - اين‌دو معنى را موضوع و محمول مىناميم . مثلا وقتى مىگوييم « انسان حيوان است » مقصود اين نيست كه مفهوم انسان عين معنى و مفهوم حيوان است ، بلكه مراد اين است كه هرچه در خارج مصداق انسان است ، مصداق\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nحيوان نيز هست بنابراين مىتوانيم بگوييم هر انسانى حيوان است . در اين عبارت انسان موضوع است و حيوان محمول .\r\nمنظور از اين عبارت كه گفتيم « آن‌چه اين معنى بر آن اطلاق مىشود » ممكن است در لفظ ، موضوع باشد ، مانند « انسان ضاحك است » و ممكن است محمول باشد مانند « ضاحك انسان است » و ممكن است امر سومى باشد ، مانند « ناطق ضاحك است » ، زيرا آن‌چه ناطق و ضاحك است ، همان انسان است .\r\nاين حمل را كه به صورت اين همانى و هو هويت است ، « حمل مواطات » مىنامند .\r\nدر حمل مواطات بايد ميان موضوع و محمول از جهتى اتحاد باشد و از جهتى ديگر مغايرت .\r\nنوع ديگر حمل ، اين است كه بگوييم مثلا « انسان ضحك است » و مقصود اين نيست آن‌چه انسان است ، همان ضحك است ، بلكه مراد اين است آن‌چه انسان است ، داراى ضحك است . اين نوع حمل را ذوهو و « حمل اشتقاق » مىنامند . زيرا از ضحك لفظى را اشتقاق مىكنند كه آن لفظ را به صورت مواطات مىتوان بر انسان حمل كرد و آن لفظ ضاحك است .\r\nبايد يادآورى كرد كه اطلاق كلمهء حمل بر اين‌دو نوع ، يعنى حمل مواطات و حمل اشتقاق ، صرفا به صورت اشتراك لفظى است .\r\nهر محمولى به خاطر اين‌كه بر موضوعى حمل مىشود ، بايد دايرهء آن از دايرهء موضوع وسيع‌تر باشد ، مانند « انسان حيوان است » . اما اگر دايرهء محمول مساوى با موضوع باشد ، مانند « انسان ناطق است » ، اين مساوات به خاطر چيزى است كه آن‌چيز خارج از مقتضاى ذات محمول است . اما به‌هرحال بايد بدانيم كه هيچ‌گاه دايرهء محمول نبايد تنگ‌تر از موضوع باشد ، مگر در يك صورت و آن اين‌كه مراد از موضوع برخى از افراد باشد نه كل افراد . مثلا عبارت حيوان انسان است در صورتى صحيح است كه مراد برخى از افراد حيوان باشد نه همهء افراد حيوان .\r\nباتوجه به مطالب فوق چون طبيعت محمول بنفسه اقتضاى عموم و طبيعت موضوع اقتضاى خصوص را دارد ، بنابراين كلّى كه عام مىباشد ، بهتر است همواره در جانب محمول واقع شود و جزئى كه خاص است ، در جانب موضوع . ازاين‌رو هر كلّى به طبع\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاولى خود بر جزئىاى كه در تحت دايرهء آن قرار دارد حمل مىشود ، و هر جزئى به طبع اولى براى كلّى ما فوق خود به عنوان موضوع قرار مىگيرد .\r\nنكتهء ديگر اين‌كه دو جزئى غيراضافى - به اصطلاح اول - را نمىتوان بر يكديگر حمل نمود ، يعنى نمىتوان گفت « زيد عمرو است » ، مگر اين‌كه اين‌دو ، نام يك شخص باشد ، در اين صورت مفهوم هردو يك چيز است ، بنابراين عمرو محمول زيد و زيد موضوع عمرو نيست .\r\n\r\nفصل سوم : فرق ميان كلّ و كلّى - جزء و جزئى\r\nدر مباحث گذشته كلّى و جزيى را تعريف كرديم . اكنون بايد كل و جزء را تعريف كرده تفاوت‌هاى آن‌دو را بيان كنيم .\r\nتعريف كل و جزء : هر پديده‌اى كه از فراهم آمدن و گرد آمدن چيزهاى زيادى حاصل شود ، آن پديده را كل و آن چيزها را اجزاى آن كلّ مىنامند .\r\nميان كل و كلّى تفاوت‌هاى فراوانى وجود دارد كه به برخى از آن تفاوت‌ها كه ظاهرتر است ، اشاره مىكنيم .\r\n1 - كل از اجتماع اجزا پديد مىآيد ، اما كلى از اجتماع جزئيات پديد نمىآيد . زيرا ماهيت كل غير از مجموع اجزا چيز ديگرى نيست ولى ماهيت كلى عبارت از مجموع جزئيات نيست .\r\n2 - نمىتوانيم به صورت حمل مواطات ، كل را بر اجزا حمل كرده و مثلا بگوييم « پايه ، ميز است » . خواه اين حمل مواطات به صورت تعريف حدى باشد يا تعريف به رسم . اما در مورد كلى مىتوانيم به صورت حمل مواطات آن را بر جزئيّات حمل كرده مثلا بگوييم « زيد انسان است » . خواه به صورت تعريف حدّى خواه تعريف به رسم .\r\n3 - وجود كل بدون وجود جزء محال است و لازمهء عدم وجود جزء ، عدم كل است ، اما در مورد كلّى اين‌گونه نيست .\r\n4 - كلى به وصف كليت فقط در ذهن تحقق وجود دارد ، نه در خارج . زيرا - مثلا - يك انسان كلى نيست بلكه فردى از آن است . اما كل مىتواند در خارج تحقق داشته باشد .\r\n5 - اجزاى هر كلّ ، محدود است ، اما جزئيات كلّى نامحدود .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n6 - هيچ‌گاه كل ، بخشى از جزء خودش نيست ، اما كلى مىتواند بخشى از جزء خودش باشد ، مانند حيوان كه جزئى از اجزاى تعريف انسان است و كلى است .\r\n7 - در تعريف جزء هيچ‌گاه كل نمىتواند ، اخذ شود ، اما در تعريف جزيى كلى مىتواند اخذ شود . البته اين فرق هفتم اختلاف زيادى با فرق ششم ندارد .\r\nنكته هفتم را به صورت ديگرى مىتوان بيان نمود : هنگام تصور ماهيت جزء ، لازم نيست كه حتما قبل از آن ماهيت كل تصور شده باشد ، در حالى كه تصور ماهيت جزئى بدون اين‌كه قبلا تصور ماهيت كلى شده باشد ، محال است . البته همين مقدار اختلافى كه در اين‌جا ذكر شد ، كافى است . گرچه اگر كسى در معنى كل و كلّى ، جزء و جزئى دقت كند ، نيازى به دانستن اين فرق‌ها نخواهد داشت .\r\n\r\nفصل چهارم : معانى ديگر لفظ كلّى\r\nآن‌چه تاكنون دربارهء معنى و تعريف كلّى گفتيم ، يكى از معانى آن بود .\r\nكلى از كلماتى است كه مشترك لفظى بوده بر سه معنى اطلاق مىشود :\r\n1 - هر پديده‌اى كه قابليت وقوع شركت در آن باشد ، اين معنى را « كلى منطقى » مىنامند .\r\n2 - هر ماهيتى كه مىتواند به صفت كليت موصوف شود ، خواه از اعيان موجودات باشد ، مانند انسان و سياهى ، خواه از غير آن . زيرا ماهيت انسان و سياهى هم مىتواند كلى باشد ؛ مانند انسان كلى و سياهى ، يعنى مقارن با قبول شركت باشد و هم شايستگى آن را دارد كه با عدم قبول شركت مقارن باشد ، مانند « اين انسان » و « اين سياهى » ، كه در اين صورت جزئى خواهد بود . بنابراين ماهياتى كه مىتوانند هردو وصف ( وصف كليت و وصف جزئيت ) را پذيرفته محل اين تقابل باشند ، « كلى طبيعى » ناميده مىشوند .\r\nلازم به تذكر است كه مقصود از آن‌چه در مباحث گذشته گفتيم كه « محمول بايد كلى باشد » اين قسم كلى است ، تا بتواند هم بر جزئى حمل شود و هم بر كلّى .\r\n3 - هرچه از كلى منطقى و كلى طبيعى مركب باشد ، كلى عقلى ناميده مىشود ؛ يعنى اعيان موجودات از آن جهت كه قابل شركت بوده بر جزئيات زيادى حمل مىشوند .\r\nناگفته نماند كه اين بحث ربطى به مباحث منطقى ندارد . اما از اين جهت كه باعث رفع اشتباه در معانى كلّى مىشود ، يادآورى گرديد و البته بحث مفيدى است .\r\n\r\n","description":"","footnote":"","page_name":" 39 ","page_number":39},
  {"content":"\r\n . \r\n","description":"","footnote":"","page_name":" 40 ","page_number":40},
  {"content":"\r\n\r\n\r\nفن سوم : ذاتى و عرضى\r\nاين فن داراى چهار فصل است :\r\nفصل اوّل : تعريف ذاتى و عرضى\r\nفصل دوم : اقسام ذاتى\r\nفصل سوم : اقسام عرضى\r\nفصل چهارم : اقسام مقول در جواب ماهو\r\n\r\nفصل اوّل : تعريف ذاتى و عرضى\r\nدر مباحث گذشته اشاره كرديم كه كلى شايستگى آن را دارد كه بر موضوع ، حمل شود .\r\nاكنون بايد گفت كه هرگاه يك محمول كلى را با موضوع‌اش بسنجيم ، يكى از اين صورت‌ها را خواهد داشت :\r\n1 - محمول تمام ماهيت موضوع است . مثلا در قضيهء « زيد انسان است » ، « عمرو انسان است » ، وقتى انسان را با زيد يا عمرو مىسنجيم ، مىبينيم كه تمام ماهيت زيد و عمرو همان انسانيت است . همچنين در قضيهء « اين ضاحك خندان است » يا « آن ضاحك خندان است » ، زيرا اين ضاحك و آن ضاحك غير از معنى خندان ، ماهيت و حقيقت ديگرى ندارند و اختلافى كه به خاطر كلمهء « اين » و « آن » پديده آمده باعث اختلاف در ماهيت ضاحك نمىشود .\r\n2 - محمول ، بخشى از ماهيت موضوع است ، مثلا در قضيهء « سياهى رنگ است » وقتى رنگ را با سياهى مىسنجيم ، مىبينيم كه ماهيت سياهى تنها رنگ نيست ، بلكه با صرف‌نظر از رنگ بودن - كه ساير رنگ‌ها نيز در آن مشترك هستند - خصوصيت ديگرى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nنيز هست كه باعث امتياز سياهى از ساير رنگ‌ها - مثلا زرد ، سرخ و جز اين‌ها - مىشود .\r\nسياه بودن رنگ سياه به خاطر وجود اين‌دو نكته است : 1 - رنگ بودن 2 - خصوصيت سياهى داشتن . بنابراين هر كدام از اين‌دو جزء به عنوان بخشى از ماهيت سياهى نقش دارند .\r\nناگفته نماند كه اين قسم فقط در موضوعاتى به چشم مىخورد كه مفهوم آن در ذهن - و نه در خارج - مركّب است و در ساير موضوعات نمىتوان آن را در نظر گرفت .\r\n3 - محمول نه تمام ذات و نه جزء ذات موضوع ، كه امرى خارج از ذات موضوع است . مثلا اگر در قضيهء « ضاحك سياه است » بنگريم ، مىبينيم كه سياهى نه تمام ماهيت ضاحك است و نه جزء ماهيت آن ، بلكه خارج از اين‌دو است .\r\nقسم اول و دوم در يك نكته با همديگر اشتراك دارند و آن اين‌كه قوام ماهيت موضوع بستگى به محمول دارد ؛ يعنى بدون وجود محمول ، موضوع نمىتواند تحقق داشته باشد ، ازاين‌رو ، اين‌دو قسم را ذاتى مىنامند .\r\nالبته وقتى در اين باب به تمام ماهيت موضوع يا جزء ماهيت آن ، ذاتى گفته مىشود ، در واقع نمىخواهيم آن‌ها را به ذات نسبت دهيم ، زيرا به اعتبارى خود آن‌ها ذات هستند و نمىتوان خود ذات را به خودش نسبت داد !\r\nاما قسم سوم را كه خارج از ماهيت موضوع است ، عرضى مىنامند . در اين‌جا نيز عرضى به عرض نسبت داده نشده بلكه اين عرضى در مقابل ذاتى است . اما آن عرضى كه به عرض نسبت داده مىشود ، در مقابل جوهرى خواهد بود .\r\nبنابراين هر كلى وقتى به عنوان محمول واقع شده با موضوعى سنجيده مىشود يا ذاتى است يا عرضى . البته ممكن است يك كلى وقتى با موضوعى سنجيده مىشود ، نسبت به آن موضوع ذاتى باشد و نسبت به موضوعى ديگر عرضى . مانند « ضاحك » كه در مقايسه با انسان عرضى است ، اما در مقايسه با اين ضاحك ، ذاتى .\r\n\r\nفصل دوم : اقسام ذاتى\r\nدر فصل قبل بيان كرديم كه ذاتى يا تمام ماهيت موضوع است يا جزئى از ماهيت آن .\r\nاكنون بايد اضافه كنيم كه جزء ماهيت نيز بر دو گونه است :\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n1 - اين جزء ماهيت ، مخصوص ماهيت همان موضوعى است كه ذاتى هنگام در نظر گرفتن با آن موضوع ، ذاتى است .\r\n2 - اين جزء ماهيت ، مىتواند در ساير ماهيات هم به عنوان جزء ماهيت قرار گيرد . به تعبير ديگر ، جزء ماهيت ، يا جزء مختص است يا جزء مشترك .\r\nمثلا « رنگ » براى سياهى است ، زيرا جزء ماهيت سياهى است ، اما جزء مشترك است ، بدين‌خاطر كه سفيدى نيز رنگ است و سياهى علاوه بر « رنگ » داراى خصوصيتى است كه ساير رنگ‌ها فاقد آن خصوصيت هستند و آن جزء مختص به سياهى است .\r\nدر هر زبانى ، براى پرسش از اصل حقيقت اشيا ، لفظى خاص وجود دارد . در زبان فارسى از كلمهء « چيست » و در زبان عربى از كلمهء « ماهو » كه لفظ ماهيت را از آن ساخته‌اند ، استفاده مىكنند .\r\nاما اگر اصل حقيقت اشياء را دانسته باشيم ، ولى نتوانيم ميان آن شىء و ديگر اشياء فرق بگذاريم ، بايد از كلمهء « كدام » - در فارسى - و « اىّ شىء هو » يا « اىّ ما هو » در زبان عربى استفاده كنيم .\r\nهمچنين از بيانات گذشته معلوم گرديد كه نمىتوانيم بدون تصور « رنگ » ، « سياهى » را تصور كنيم . امتياز و جداسازى رنگ سياه از ساير رنگ‌ها ، با در نظر گرفتن جزء مخصوص ماهيت سياهى امكان‌پذير خواهد بود .\r\nبنابراين جزء ماهيت يا در پاسخ سؤال « ماهو » است ، يا در پاسخ سؤال « اى شىء هو » .\r\nولى تمام ماهيت همان پاسخ سؤال « ماهو » است .\r\nازاين‌رو مىتوانيم بگوييم ذاتى به اعتبار پاسخ پرسش‌هاى مختلف داراى دو قسم است :\r\n1 - مقول در جواب « ماهو » ( چيست ) .\r\n2 - مقول در جواب « اىّ شىء هو » ( كدام است ) .\r\n\r\nفصل سوم : اقسام عرضى\r\nعرضى در يك تقسيم‌بندى كلّى يا لازم است يا مفارق . هر كدام از اين‌دو قسم داراى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nتقسيماتى است كه ذيلا به بيان آن‌ها مىپردازيم .\r\n1 - اقسام عرضى لازم : عرضى لازم يا لازم ماهيت ذهنى است يا لازم وجود خارجى .\r\nبايد توجه داشت كه ماهيت در ذهن باوجود خارجى تفاوت دارد . زيرا ممكن است ما در وجود خارجى پديده‌اى شك و ترديد داشته باشيم ، اما بتوانيم در ذهن ماهيت آن را تصور كنيم . همچنين ممكن است موجودى خارج از ذهن وجود داشته باشد كه ما از تصور ذهنى ماهيت آن عاجز باشيم . براى لازم ماهيت مىتوانيم به زوج بودن براى دو و براى لازم وجود خارجى به سياهى براى نژاد سياه مثال بزنيم .\r\nميان لازم ماهيت و لازم وجود رابطهء عموم و خصوص مطلق برقرار است ، زيرا هر لازم ماهيتى لازم وجود است ، اما الزاما هر لازم وجود خارجى لازم ماهيت نيست .\r\nلازم ماهيت نيز داراى دو قسم است :\r\nالف - لازم بيّن و آن عبارت است از چيزى كه بدون واسطه لازم ماهيت باشد ، مانند زواياى سه‌گانه داشتن مثلث .\r\nب - لازم غير بيّن و آن عبارت است از چيزى كه به واسطهء لوازم ديگر يا مقومات ماهيت ، لازم ماهيت باشد ، مانند مساوى دو قائمه بودن مجموع زواياى سه‌گانهء مثلث .\r\nلازم غير بيّن نيازمند بيانى است كه لزومش را براى ماهيّت معلوم و معين كند ، زيرا هر لازمى كه بدون واسطه باشد ، خودبه‌خود بيّن است و در صورتى كه با واسطه باشد ، بايد اين لازم غير بيّن ماهيت ، لازم بيّن آن واسطه باشد تا بدين‌وسيله بتواند لازم بيّن آن ماهيت شود .\r\nممكن است ميان لازم بيّن و ذاتى مقوّم ماهيّت اشتباه شود . زيرا اين‌دو ، در يك نكته با همديگر اتفاق دارند و آن اين‌كه تصور هر دوى اين‌ها از تصور ماهيت انفكاك‌ناپذير است . ولى با اندكى تأمّل مىتوانيم ميان عرضى لازم بيّن و ذاتى مقوّم ماهيت فرق بگذاريم . زيرا رتبهء تصور ذاتى بر تصور ماهيت مقدم است چراكه تصور آن ذاتى علت تصور ماهيت است و تصور ماهيت نيز علت تصور لازم بيّن است و بنابراين رتبهء تصور ماهيت بر رتبهء تصور ذاتى بيّن تقدم دارد .\r\nمثلا وقتى مثلث را تصور كنيم ، وجود ضلع‌هاى سه‌گانه ، ذاتى مثلث است و وجود زواياى سه‌گانه عرضى لازم . از آن‌جا كه تصور مثلث بدون تصور اضلاع و زوايا ممكن\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nنيست ، ميان ذاتى و عرضى اشتباه مىشود ، چراكه هردو در نظر اول شبيه يكديگرند .\r\nاما با اندك تأمل معلوم مىشود كه تا در مرحلهء اول شكلى كه داراى سه ضلع است ، تصور نشود مثلث تصور نمىشود و تا مثلث در ذهن تصور نشود ، زواياى سه‌گانه به ذهن خطور نمىكند . بنابراين با تأملى كوتاه اين اشتباه از بين مىرود .\r\n2 - اقسام عرضى مفارق : عرضى مفارق نيز داراى دو قسم است :\r\nالف - عرضىاى كه به كندى از ميان مىرود ، مانند جوانى و پيرى .\r\nب - عرضىاى كه به سرعت زايل مىشود ، مانند خنده براى انسان .\r\n\r\nفصل چهارم : اقسام مقول در جواب ماهو\r\nدر فصل دوم هنگام بيان اقسام ذاتى ، در مورد سؤالاتى كه از حقيقت اشيا مىشود ، مقدار كمى صحبت كرديم . در اين‌جا به تفصيل در باب اين مسأله بحث خواهيم نمود .\r\nهرگاه با كلمهء « ماهو » سؤالى مىشود ، از دو حال خارج نيست ، يا ماهيت يك پديده مورد سؤال است يا بيش از يك پديده .\r\nدر صورت نخست كه سؤال از ماهيت يك پديده باشد ، آن شىء يا كلى است يا جزئى . در صورت دوم كه پديده‌هاى گوناگون مورد سؤال هستند يا حقيقت و ماهيت هر كدام با ديگرى مخالف است ، مانند انسان و اسب يا حقيقت همگى يك چيز بيش‌تر نيست و اختلاف پديده‌ها ، فقط در عدد است ، مانند زيد و عمرو ، اين انسان و آن انسان .\r\nبنابراين سؤالى كه مطرح مىشود به يكى از چهار صورت ذيل خواهد بود :\r\n1 - يك امر جزئى مانند : زيد ما هو ؟ يا زيد چيست ؟\r\n2 - يك امر كلى مانند : الانسان ما هو ؟ يا انسان چيست ؟\r\n3 - پديده‌هاى مختلف الماهيه مانند : الانسان و الفرس و البقر ما هم ؟ انسان و اسب و گاو چيستند ؟\r\n4 - پديده‌هاى متفق الماهيه مانند : زيد و عمرو و بكر ما هم ؟ زيد و عمرو و بكر چيستند ؟\r\nدر صورت نخست ، از آن‌جا كه مورد سؤال پديده‌اى جزئى است ، بايد در پاسخ تمام ماهيت او را بيان كرد . به تعبير ديگر ، در پاسخ به اين سؤال بايد از ذاتى استفاده نمود .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nبنابراين جواب سؤال زيد چيست ؟ اين است كه زيد انسان است .\r\nدر صورت دوم ، از آن‌جا كه مورد سؤال پديده‌اى كلى است ، بايد در پاسخ تمام اجزاى ماهيت را بيان نمود . بنابراين جواب سؤال انسان چيست ؟ اين است كه انسان حيوان ناطق است . اين تعريف - چنان‌كه در آينده خواهيم گفت - تعريف به حد است و حد حقيقى انسان است . كلمهء ناطق گرچه به اعتبار ديگرى مىتواند در پاسخ سؤال كدام چيز يا اى شىء هو واقع شود ، اما در اين‌جا در پاسخ سؤال « ما هو » قرار گرفته است ، زيرا كه ناطق از ذاتيات انسان است و در چنين صورتى كه سؤال از يك امر كلى باشد ، بايد تمام ذاتيات شىء بيان شود .\r\nاما در صورت سوم ، كه سؤال از مواردى است كه با همديگر اختلاف ماهوى دارند ، بايد در پاسخ تمام ذاتياتى را كه ميان همهء آن ماهيات مشترك است ، بيان كرد .\r\nبنابراين در مثال انسان و اسب و گاو چيستند ؟ بايد بگوييم حيوان . زيرا اگر فقط برخى از ذاتيات را بيان كنيم ، پاسخى ناقص داده‌ايم . ( مثلا اگر در پاسخ سؤال فوق بگوييم جسم نموكننده و بقيهء ذاتيات حيوان ( مانند حساس و متحرك به اراده بودن ) را نگوييم ، پاسخ ناتمام است . بدين‌خاطر كه سؤال فوق پرسشى از كمال حقيقت و ماهيت آن‌ها بوده پاسخ به جسم نامى ، پاسخى به جزئى از حقيقت آن‌هاست . بنابراين ، اين پاسخ تمام جواب آن پرسش نيست ، بلكه بخشى از جواب است .\r\nاگر در پاسخ به سؤال فوق ، علاوه بر بيان ذاتيات مشترك ميان هر سه گروه ، از ذاتيات مختص به يك گروه هم ذكرى به ميان آيد ، مانند ناطق يا صاهل « 1 » باز هم پاسخ درستى بيان نشده است و اين كلمه باعث مىشود كه غير جواب با جواب همراه شود . زيرا فرض اين است كه از مجموع اين سه گروه يك سؤال شده و بديهى است كه يك سؤال فقط يك جواب خواهد داشت و نه بيش‌تر .\r\nاما اگر به فرض اين‌گونه سؤال شده بود كه انسان چيست ؟ و اسب چيست ؟ يعنى دو سؤال شده بود ، در اين صورت بايد در پاسخ سؤال اول ذاتى مخصوص به انسان و در پاسخ سؤال دوم ذاتى مخصوص به اسب كه در پاسخ به سؤال « ما هو » گفته مىشد ، آورده\r\n\r\n\r\n","description":"","footnote":"\r\n( 1 ) - نعت فاعلى از صهيل ، شيههء اسب ( دهخدا ) .\r\n","page_name":" 46 ","page_number":46},
  {"content":"\r\n\r\nشود . در واقع اين‌گونه سؤال ، از قبيل قسم دوم است كه سؤال از كلى شده است ، اما نه در حال اجتماع بلكه در صورت انفراد ، در حالى كه بحث ما در قسم سوم سؤال از چند كلى در حال اجتماع است .\r\nصورت چهارم ، عبارت است از اين‌كه سؤال از چند پديدهء متفق الحقيقة باشد و آن پديده‌ها فقط از نظر تعداد اختلاف داشته باشند ، مانند اين انسان و آن انسان چيستند ؟ يا زيد و عمرو چيستند ؟ در پاسخ به اين سؤال بايد آن ذاتى را بيان كرد كه تمام و كمال ماهيت اين پديده‌ها را دربر دارد كه در مثال‌هاى فوق پاسخ « انسان » است . اين پاسخ دقيقا همان پاسخى است كه در قسم اول گفته شد .\r\nبنابراين ، آن‌چه در پاسخ سؤال از ماهيت ( ماهو ) مىآيد ، به سه دسته تقسيم مىشود :\r\n1 - آن‌چه هم در حال خصوصيت و هم در حال اشتراك است كه اين خود به دو گروه تقسيم مىشود :\r\nالف - پاسخ از يك پديدهء جزئى .\r\nب - پاسخ از پديده‌هاى جزئى كه در ماهيت اتفاق داشته و از نظر تعداد زياد هستند .\r\nزيرا در هردو صورت ، جواب عبارت است از كمال ماهيت آن جزئيات كه هم يك پديده و هم پديده‌هاى فراوان در آن يكسان هستند .\r\nاز آن‌جا كه اختلاف موجود ميان پديده‌ها - در صورت دوم - به عوارض غير ذاتى است ، در پاسخ به پرسش ما هو - كه مطلوب سؤال‌كننده فقط ذاتيات است - ذكر آن عوارض غيرذاتى لغو و بيهوده است .\r\n2 - آن‌چه فقط در صورت خصوصيت گفته مىشود و آن پاسخ به پرسش از يك امر كلّى است ، زيرا اگر كلّى ديگرى با اين كلى شريك شود ، پاسخ در صورت اشتراك گفته مىشود .\r\n3 - آن‌چه فقط در صورت اشتراك بيان مىشود و آن پاسخ به پرسش از چند پديدهء مختلف الحقيقة است به عنوان يك مجموعه . زيرا اگر به عنوان انفرادى سؤال شوند ، هر كدام از آن پديده‌ها يك پاسخ مستقل خواهند داشت .\r\nآن‌چه در اين‌جا بيان شد ، اقسام پاسخ‌هايى بود كه در پرسش از ماهيت بيان مىشود .\r\nاز اين بيانات ، تفاوت ميان پاسخ از پرسش ماهيت و پاسخ از پرسش جزء ماهيت ( داخل در جواب ما هو ) و پاسخى كه در طريق ماهوست ، نيز معلوم گرديد .\r\n\r\n","description":"","footnote":"","page_name":" 47 ","page_number":47},
  {"content":"\r\n . \r\n","description":"","footnote":"","page_name":" 48 ","page_number":48},
  {"content":"\r\n\r\n\r\nفن چهارم : كليات خمس\r\nاين فن مشتمل بر پنج فصل است :\r\nفصل اوّل : تعريف كليات خمس\r\nفصل دوم : مراتب اجناس و انواع\r\nفصل سوم : ويژگىهاى فصول\r\nفصل چهارم : وضعيت خاصه و عرض عام\r\nفصل پنجم : احوال كليات خمس\r\n\r\nفصل اوّل : تعريف كليّات خمس\r\nدر فصل گذشته گفتيم هنگامى كه سؤال از پديده‌هاى متعدد باشد ، در پاسخ بايد ذاتيات را بيان نمود . بيان كرديم كه پديده‌ها بر دو گونه‌اند :\r\n1 - اين پديده‌ها از نظر ماهيت و حقيقت با همديگر اختلاف دارند ، مانند انسان ، اسب ، گاو .\r\n2 - فقط از نظر تعداد با همديگر اختلاف دارند و از نظر ماهيت يكسان‌اند ، مانند زيد ، عمرو ، بكر .\r\n3 - اكنون در اين‌جا اضافه مىكنيم ، آن كلى ذاتى كه در پاسخ صورت اوّل گفته مىشود ، جنس و آن كلى ذاتى كه در پاسخ صورت دوم مىآيد ، نوع ناميده شده است .\r\nكلمهء نوع ، مشترك لفظى و داراى دو معنى است . معنى نخست همين بود كه اشاره شد . يعنى هر كلى ذاتى كه در پاسخ پرسش از ماهيت پديده‌هايى كه فقط اختلاف عددى دارند ، مىآيد . اين معنى را نوع حقيقى مىنامند . معنى دوم عبارت است از كلياتى كه از\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nنظر ماهيت با همديگر اختلاف دارند و جنس ، تمام ذاتيات مشترك آن‌هاست و بر آن‌ها حمل مىشود ، مانند انسان و اسب . اين معنى را نوع اضافى مىنامند .\r\nفرق ميان نوع حقيقى و اضافى اين است كه :\r\n1 - نوع حقيقى همواره در مقايسه با افراد در نظر گرفته مىشود ، اما نوع اضافى در مقايسه با جنس كه در مرتبهء بالاترى از نوع قرار دارد ، سنجيده مىشود .\r\n2 - نوع حقيقى ممكن است در تحت هيچ جنسى نباشد ، اما نوع اضافى همواره در تحت يك جنس خواهد بود .\r\n3 - نوع حقيقى همواره نسبت به پديده‌هايى است كه فقط از نظر عدد اختلاف دارند ، نه از نظر ماهيت . اما نوع اضافى ممكن است نسبت به پديده‌هايى باشد كه از نظر ماهيت اختلاف دارند . مثلا حيوان در مقايسه با « نامى ( نموكننده ) » نوع است و بر انسان و گاو - كه از نظر ماهيت اختلاف دارند - حمل مىشود .\r\nهرگاه پرسش از ماهيت يك پديدهء كلّى باشد ، بايد در پاسخ ، آن كلى ذاتى را بيان كرد كه فقط اختصاص به آن پديده دارد ، تا سؤال‌كننده بتواند ماهيت آن پديده را از ماهيت ساير پديده‌ها جدا كند . اين كلى ذاتى كه مخصوص يك پديده است ، فصل ناميده مىشود ، مانند ناطق براى انسان .\r\nبنابراين كلياتى كه ذاتى هستند ، عبارتند از : جنس ، نوع ، فصل . زيرا اگر سؤال از تمام ماهيت باشد ، نوع و اگر از جزء مشترك ماهيت‌ها باشد ، جنس و اگر از جزء مختص به يك ماهيت باشد ، فصل در پاسخ مىآيد .\r\n\r\nدو نكته\r\n1 - نوع ، از تركيب جنس و فصل به دست مىآيد . جنس به منزلهء ماده و فصل به منزلهء صورت است . اما جنس و فصل ، ماده و صورت نيستند . زيرا مىتوانيم جنس و فصل را بر نوع به صورت حمل مواطات حمل كنيم . اما ماده و صورت قابل حمل بر نوع به صورت حمل مواطات نيستند .\r\n2 - وقتى مىگوييم « ناطق » فصل انسان است ، مقصود نطق بالفعل نيست ، زيرا انسان لال هم كه توانايى سخن گفتن را ندارد ، انسان است ، بلكه مقصود قوه و نيرويى است كه در نهاد انسان وجود دارد و به وسيلهء آن انسان مىتواند با آفرينش و قرار دادن الفاظ يا غير\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nآن ، مانند حركات و اشارات ، معانى و مقاصد خود را بيان كند . اين قوه فقط مخصوص انسان‌هاست .\r\nآن‌چه تاكنون گفتيم ، در مورد كليات ذاتى بود . اما كلى عرضى ، داراى دو قسم است :\r\n1 - برخى از كليات عرضى فقط به يك نوع اختصاص دارند ، مانند خنده و نوشتن براى نوع انسانى . اين كليات عرضى ، خاصه يا عرض خاص يا فصل عرضى ناميده مىشوند .\r\n2 - برخى از كليات عرضى بيش از يك نوع را شامل مىشوند ، مانند متحرك كه هم براى انسان عرض است و هم براى اسب و هم ديگر حيوانات . اين كليات را عرض عام مىنامند .\r\nبنابراين كليات بر پنج قسم‌اند : جنس ، نوع ، فصل ، خاصه ، عرض عام . اين پنج كلى را خمسهء مفرده نيز مىنامند . خود كلى به منزلهء جنس براى اين پنج قسم بوده هر كدام از آن‌ها به منزلهء يك نوع هستند . ممكن است يك پديده ، در مقايسه با پنج چيز ، پنج كلى باشد . مانند « ملوّن » كه جنس سفيد و سياه ، نوع متكيف ، فصل كيف ، خاصهء جسم و عرض عام حيوان است .\r\n\r\nفصل دوم : مراتب اجناس و انواع\r\nهر جنسى مىتواند در مرتبهء قبل از خود ، جنسى ديگر داشته باشد و آن جنس پايين نسبت به جنس بالا نوع است . همچنين در مرتبهء پايين‌تر هر جنسى ، نوعى وجود دارد كه اين نوع در مقايسه با مرتبهء پايين‌تر خود ، جنس به شمار مىآيد .\r\nدر گذشته گفته شد كه كليات به وصف كلّى بودن فقط در ذهن و عقل وجود دارند نه در خارج . در خارج فقط جزئيات مىتوانند تحقق پيدا كنند . بنابراين هرچه مرتبهء انواع تنزل پيدا كند ، در پايين‌ترين مرتبه ، به اشخاص خواهد رسيد . آخرين نوعى كه به اشخاص منتهى مىشود و ديگر در مرتبهء پايين‌تر از آن نوعى وجود نداشته باشد ، نوع سافل يا نوع الانواع ناميده مىشود . در مورد اجناس نيز در مرتبهء بالاى هر جنسى ، جنسى وجود دارد . اما اين سلسلهء اجناس نيز متناهى است . زيرا اگر سلسلهء اجناس متناهى نباشد ، بايد يك پديده ، بىنهايت جزء داشته باشد و بنابراين براى تصور آن\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nپديده ، بايد بىنهايت جزء تصور شود ، در حالىكه تصور بىنهايت جزء محال و ممتنع است . بنابراين سلسلهء اجناس ، در بالاترين مرحله ، بالأخره به جنسى منتهى مىشود كه ديگر جنسى در بالاى آن وجود ندارد كه آن جنس عالى يا جنس الاجناس ناميده مىشود .\r\nاز آن‌جا كه تحت نوع الانواع ، اشخاص وجود دارند ، بنابراين نوع الانواع ، نوع حقيقى است .\r\nدر ميان نوع سافل و جنس عالى ، هركدام از مراتب ، در مقايسه با مرتبهء پايين‌تر از خود جنس و در مقايسه با مرتبهء بالاى خود نوع به شمار مىآيد . آن نوعى كه در تحت جنس الاجناس يا جنس عالى قرار گيرد ، نوع عالى و آن جنسى كه در مرتبهء قبل از نوع الانواع قرار گيرد ، جنس سافل ناميده مىشود . بقيهء انواع و اجناس كه در ميان اين‌دو مرتبهء عالى و سافل قرار گرفته‌اند ، جنس متوسط و نوع متوسط ناميده مىشوند .\r\nبراى نمونه انسان را در نظر بگيريد . انسان نزديك‌ترين نوع به افراد ( زيد ، عمرو ، بكر و . . . ) است . جنس آن ، حيوان ، جنس حيوان ، نامى ، جنس نامى ، جسم و جنس جسم ، جوهر است . بنابراين جوهر جنس الاجناس و جنس عالى و انسان نوع الانواع و نوع سافل است . هركدام از جسم ، نامى ، حيوان در مقايسه با مرحلهء پايين‌تر خود جنس و در مقايسه با مرحلهء بالاتر نوع هستند . جسم ، نوع عالى ، حيوان جنس سافل و نامى جنس متوسط و نوع متوسط است .\r\nتمامى موارد فوق - به جز جوهر - مركب هستند ، اما جوهر بسيط است و به همين جهت است كه ديگر داراى جنس نيست .\r\nدر ميان افراد نوع سافل يا نوع الانواع ، اختلافاتى وجود دارد كه ذاتى نيست بلكه عرضى است ، مانند اختلاف زبان‌ها ، رنگ‌ها ، و اختلاف زنان و مردان . براى اين‌كه اشتباهى ميان اجناس و انواع از يك‌سو و اين قبيل اشياى عرضى از سوى ديگر نشود ، از آن‌ها به صنف تعبير مىكنند ، مانند صنف زنان ، صنف مردان ، صنف سفيد پوست‌ها و جز اين‌ها .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nفصل سوم : ويژگىهاى فصول\r\nهمان‌گونه كه پيش‌تر گفتيم ، كليات ذاتى عبارتند از نوع ، جنس و فصل . اكنون مىخواهيم به سنجش رابطه ميان نوع و فصل از يك‌سو و جنس و فصل از سوى ديگر بپردازيم .\r\nفصل در رابطه با نوع ، مقوّم است . زيرا فصل از ذاتيات نوع و جزئى از ماهيت نوع است . مثلا ناطق كه فصل انسان است ، ذاتى انسان و جزئى از ماهيت آن است . اما در رابطه با جنس ، مقسّم است . زيرا هر فصلى جنس را به دو بخش تقسيم مىكند :\r\n1 - بخشى از جنس كه در ضمن يك نوع تحقق دارد .\r\n2 - بخش ديگرى كه در ضمن آن نوع تحقق ندارد ، بلكه در ساير انواع است .\r\nمثلا ناطق به عنوان فصل ، حيوان را به حيوان ناطق و حيوان غير ناطق تقسيم مىكند .\r\nهر جنسى داراى فصلى است كه آن فصل مقسم جنس است و بر اثر تقسيم جنس ، نوع پديد مىآيد . مثلا فصل مقسم جوهر ، قابل ابعاد سه‌گانه بودن ، فصل مقسم جسم ، داراى نفس نامى ، مولد و غاذى بودن ، فصل مقسم نامى ، حساس و متحرك به اراده بودن و فصل مقسم حيوان ، ناطق بودن است . هريك از اين فصل‌ها ، مقوّم نوعى هستند كه در تحت جنس قرار دارند .\r\nبايد توجه داشت كه هرگاه فصلى مقسم جنسى باشد ، مقسّم تمام جنس‌هايى كه در بالاى آن جنس قرار دارند نيز هست ؛ اما عكس اين قضيه صادق نيست . يعنى لازم نيست كه مقسّم جنس عالى ، مقسم جنس سافل هم باشد . مثلا قابل ابعاد سه‌گانه بودن كه فصل مقسّم جوهر است ، فصل مقسم حيوان ( كه جنس سافل نسبت به جوهر است ) نيست ، بلكه مقوّم ماهيت حيوان است .\r\nاز ديگر سو ، هرگاه فصلى مقوّم يك نوع باشد ، مقوّم نوع‌هايى كه در مرتبهء پايين‌تر از آن نوع قرار دارند نيز هست . اما لازم نيست كه مقوّم انواعى كه در مرتبهء بالاتر از آن نوع هستند نيز باشد . بلكه مقسّم آن انواع فوق خود است .\r\nلفظ مقوّم داراى دو اصطلاح است و مشترك لفظى است . اصطلاح نخست همين بود كه تاكنون گفتيم و آن اين‌كه فصل مقوم نوع است . اصطلاح دوم اين است كه فصل را مقوم جنس مىگويند و مقصود از اين سخن اين است كه فصل ، مقوم آن حصّه از جنس است كه نوع باشد . مثلا ناطق مقوم حيوانى است كه آن حيوان ، انسان است .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nدليل اين‌كه به اين صورت ، مقوم مىگويند اين است كه اگر ناطق نبود ، حيوانى كه عبارت از انسان باشد نيز موجود نبود . بنابراين ، مقصود از مقوّم بودن فصل براى جنس ، اين است كه فصل علّت وجود جنس است ، اما مراد از مقوم بودن فصل براى نوع ، جزء ذاتى است .\r\n\r\nفصل چهارم : وضعيت خاصه و عرض عام چند نكته\r\n1 - ضرورتى ندارد كه يك خاصه حتما ميان تمامى افراد يك نوع وجود داشته باشد ، بلكه اگر فقط برخى از افراد نيز آن خاصه را داشتند ، بازهم مىتوان آن را خاصهء نوع ناميد .\r\nهمچنين لازم نيست اين خاصه در تمامى اوقات تحقق داشته باشد بلكه اگر فقط برخى از اوقات نيز وجود داشت ، باز هم خاصهء نوع است ، مانند كتابت و نوشتن براى انسان كه در بعضى از افراد ، آن‌هم فقط در برخى از زمان‌ها و اوقات تحقق دارد و خاصهء نوع انسانى است .\r\n2 - اگر مقصود از خاصه ، اين باشد كه آن خاصه بالفعل تحقق دارد ، مثل خنده يا كتابت براى انسان ، بايد مراد برخى از افراد و برخى از اوقات باشد . اما اگر مراد از خاصه ، وجود بالقوهء آن باشد ، مىتواند به عنوان تمامى افراد و تمامى اوقات باشد .\r\n3 - در عرض عام نيز صورت‌هاى مختلفى وجود دارد :\r\nالف - در مورد همهء اشخاص و در همهء زمان‌هاست ، مانند وجود براى تمامى افراد حيوان . « 1 »\r\nب - در مورد همهء اشخاص است ، اما در همهء زمان‌ها تحقق ندارد ، مانند حركت .\r\nج - در مورد همهء اشخاص نيست اما در همهء زمان‌ها تحقق دارد ، مانند سفيدى .\r\nد - نه در مورد همهء اشخاص است و نه در مورد همهء زمان‌ها ، مانند صوت .\r\n4 - خاصهء نوع ، خاصهء تمام انواعى است كه در مرتبهء قبل از آن نوع هستند ، مثلا كاتب\r\n\r\n\r\n","description":"","footnote":"\r\n( 1 ) - اين مثال براساس نظريهء مشائين مبنى بر اعتباريت وجود درست است .\r\n","page_name":" 54 ","page_number":54},
  {"content":"\r\n\r\nهمان‌گونه كه خاصهء انسان است ، خاصهء حيوان و نامى نيز هست . اما ضرورتى ندارد كه خاصهء انواعى باشد كه در مرتبهء بعد از آن نوع تحقق دارند . بلكه آن عرض ، نسبت به آن انواع ، از قبيل عرض عام است ، نه عرض خاص ، مانند ملوّن كه براى جسم عرض خاص ولى براى انواعى كه در تحت جسم قرار دارند ، عرض عام است .\r\n5 - عرض خاص دو گونه است :\r\nالف - خاصه‌اى كه به خاطر خود نوع‌به‌نوع ملحق مىشود ، نه به خاطر امرى كه اخص از نوع است ، مانند صحت و مرض براى حيوان .\r\nب - خاصه‌اى كه به خاطر امرى اخص از نوع به آن ملحق مىشود ، مانند كاتب براى حيوان كه به خاطر ناطق بودن حيوان لاحق به آن مىشود . اما اگر عرضى به جهت وجود امرى اعمّ از نوع به آن ملحق شود ، عرض عام خواهد بود .\r\n6 - در اين‌جا يك اصطلاح ديگر نيز وجود دارد و آن عرض ذاتى است . مراد از عرض ذاتى آن عرض خاصى است كه در صورت اوّل از دو صورت عرض خاصّ گفتيم .\r\nيعنى آن عرضى كه فقط به خاطر خود نوع بر نوع عارض مىشود نه به خاطر امرى اعمّ يا اخصّ .\r\n7 - لفظ « عرض » در عرض عام به معنى عرضى در مقابل ذاتى است ، نه به معنى عرض در مقابل جوهر . زيرا ممكن است كه عرض عام ، جوهر باشد ، مانند متحرك و ساكن .\r\n\r\nفصل پنجم : احوال كليّات خمس\r\nهمان‌گونه كه نوع ، داراى جنس و فصل است ، جنس نيز ممكن است داراى جنس و فصل باشد . چنان‌كه هريك از كليات پنج‌گانه نيز مىتوانند داراى جنس و فصل باشند .\r\nبراى نمونه ، فصل مانند ناطق ، داراى جنس و فصل است كه جنس آن مدرك و فصل آن مميّز است . همين‌طور عرض خاص و عرض عام هركدام داراى جنسى و فصلى هستند ، مثلا سفيد - كه عرض عام است - داراى جنس و فصل است . جنس آن عبارت است از رنگ داشتن و فصل آن عبارت است از مفرّق چشم بودن . نيز ممكن است يك عرض خاص ، داراى عرض خاص يا عرض عام باشد . به همين ترتيب مىتوانيم تركيبات\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبسيارى را بيان كنيم .\r\n\r\nچند نكته\r\n1 - وجه اشتراك تمامى اين پنج كلى در دو امر است :\r\nالف - تمامى اين‌ها كلّى هستند و به پديده‌هاى زيادى قابل انطباق‌اند .\r\nب - در حمل مواطات ، تمامى اين پنج كلى مىتوانند به دو صورت محمول واقع شوند :\r\n1 ) اسم آن‌ها را به عنوان محمول بگوييم ، مثلا در مورد أبيض كه عرضى عام براى انسان است ، بگوييم انسان ابيض است .\r\n2 ) تعريف حدّى آن‌ها را به عنوان محمول بيان كنيم ، مثلا بگوييم انسان ملوّنى است مفرّق بصر .\r\n2 - جنس و فصل و عرض خاص و عرض عام در يك امر مشتركند و آن اين‌كه هم در تعريف به حد و هم در تعريف به رسم واقع مىشوند . توضيح اين نكته در مباحث بعدى خواهد آمد .\r\n3 - همچنين جنس و نوع و فصل در اين نكته مشتركند كه كلّى ذاتىاند .\r\n4 - خاصه و عرض عام در اين امر مشتركند كه هردو عرضىاند .\r\n5 - وجه اشتراك جنس و نوع اين است كه هردو در پاسخ از سؤال « ما هو » مىآيند .\r\n6 - وجه اشتراك جنس و فصل اين است كه هركدام جزء ماهيت‌اند .\r\n7 - همچنين نوع و فصل در اين نكته مشتركند كه در حمل بر موضوع‌هاى خود متساويند .\r\n8 - وجه اشتراك جنس و عرض خاص اين است كه در تعريفاتى كه باعث جدا شدن و تمييز موضوعات از يكديگرند ، قرار مىگيرند .\r\n9 - جنس و عرض عام در اين نكته مشتركند كه مىتوانند به عنوان محمول براى انواع مختلف قرار گيرند .\r\n10 - هركدام از اين پنج كلّى داراى خاصيتى است كه تنها خود ، آن خاصيت را دارد .\r\nبدين‌قرار :\r\nالف - جنس در پاسخ به سؤال از ماهيت پديده‌هايى كه از نظر حقيقت با همديگر\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاختلاف دارند گفته مىشود .\r\nب - نوع حقيقى در پاسخ به سؤال از ماهيت پديده‌هايى كه فقط از نظر تعداد - و نه از نظر ماهيت - اختلاف دارند ، مىآيد .\r\nج - نوع اضافى عبارت از آن كلىاى است كه به صورت حمل اولى ذاتى بر جنس و غيرجنس حمل مىشود . يا اين‌كه اگر دو كلى در پاسخ سؤال از ماهيت بيان شود و يكى از آن‌دو خاص‌تر از ديگرى باشد ، آن نوع اضافى است .\r\nد - عرض خاص آن عرضى است كه فقط بر يك نوع اطلاق مىشود .\r\nه - عرض عام آن عرضى است كه بر بيش از يك نوع اطلاق مىشود .\r\n\r\n","description":"","footnote":"","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\n\r\nمقالهء دوم مقولات ده‌گانه ( قاطيغورياس )\r\n\r\n","description":"","footnote":"","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\nاين مقاله مشتمل بر نه فصل است :\r\nفصل اوّل : مقدمه‌اى بر بحث مقولات\r\nفصل دوم : شناخت موضوع ( كه آگاهى از جوهر و عرض بدون آن ممكن نيست )\r\nفصل سوم : تعريف جوهر و انواع آن و فرق جوهر و عرض\r\nفصل چهارم : تعريف كميّت و بيان انواع و اقسام آن\r\nفصل پنجم : كيفيت و انواع آن\r\nفصل ششم : مقولهء اضافه و انواع آن\r\nفصل هفتم : بقيهء مقولات\r\nفصل هشتم : اقسام تقابل\r\nفصل نهم : اقسام تقدم و تأخر و معيّت\r\n\r\nفصل اوّل : مقدمه‌اى بر بحث مقولات\r\nارسطو ، در آغاز بحث منطق ، مبحث اجناس عاليه يا مقولات عشر را مطرح كرده است .\r\nاما دانشمندان بعد از او بر اين عقيده‌اند كه تعيين ماهيت كليات - خواه اين ماهيت از قبيل اجناس عالى باشند يا اجناس سافل - و اشاره به اعيان موجودات - چه جوهر چه عرض - در حوزهء مسائل منطقى نيست و اصولا مطرح كردن اين مباحث در منطق باعث تكلف است . اما علىرغم اين مسأله ، به دو دليل ، اين مباحث در منطق - به صورت اجمالى - مطرح شده‌اند :\r\n1 - تعريف و تحديد و آگاهى از مقدماتى كه در انواع قياس‌ها به كار مىروند ، بدون آگاهى از اجناس عاليه و جداسازى و تمييز هر مقوله از ساير مقولات ، امكان‌پذير نيست .\r\n2 - آگاهى از بحث مقولات ، اين قدرت را به ما مىدهد كه بتوانيم براى هر مسأله\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمثال‌هاى متعددى را مطرح كنيم و مطلب موردنظر را كاملا توضيح دهيم .\r\nبنابراين دانشمندان منطقى ، مباحث مقولات عشر را به صورت نقل و حكايت بيان كرده‌اند تا كسانى كه از دانش فلسفه آگاهى ندارند ، بتوانند با آشنايى اجمالى ، مطالب منطقى را بهتر درك كنند . ازاين‌رو ، تحقيق تفصيلى پيرامون مبحث مقولات را بايد در كتب فلسفى جست‌وجو نمود .\r\nاكنون قبل از بيان اين مقولات بايد نكاتى را در مقدمه بيان كنيم :\r\n1 - تمامى فلاسفه معتقدند اكثر ماهياتى كه ذهن انسانى مىتواند آن‌ها را درك كند ، در اين ده مقوله است . به سخن ديگر ، اگر امورى را كه ذيلا بيان مىكنيم از اين مقولات استثنا كنيم ، تمامى ماهيات در بحث اين مقولات قرار دارند . اين امور عبارتند از :\r\nالف - امورى مانند وجود ، وجوب و امكان كه عموميت آن‌ها بيش از اين مقولات بوده لازم اكثر ماهيات هستند .\r\nب - امورى كه مبدأ يا منتهاى برخى از انواع هستند ، مانند نقطه و وحدت ، چراكه اين امور هركدام يك نوع حقيقى هستند ، اما در تحت جنس منطقى قرار ندارند .\r\nاكنون اگر از اين‌دو مورد فوق صرف‌نظر كنيم ، هيچ موردى را نمىيابيم كه به صورت دلالت لفظى بتوانيم در ذهن تصور كنيم ، اما نتوانيم آن را در يكى از مقولات ده‌گانه قرار دهيم .\r\n2 - در مورد وجه حصر اين مقولات ، در ده مقوله گرچه سخنان بسيارى گفته شده ، ولى آن‌چه مورد قبول است ، اين‌كه حصر اين مقولات براساس استقرا است .\r\n3 - اين مقولات ديگر داراى جنس نيستند . حتى « وجود » هم جنس اين مقولات نيست . توضيح اين‌كه مىتوانيم در وجود اين مقولات شك كنيم و با همين شك در وجود ، آن معانى را تصور كنيم . بنابراين اگر وجود به عنوان جنس اين ده مقوله باشد ، از آن‌جا كه تصور ماهيت بدون تصور جنس كه جزيى از ماهيت است ، امكان ندارد ، بايد تصور آن‌ها با شك در وجود امكان‌ناپذير باشد .\r\nدليل ديگر اين‌كه اگر به عقل خود مراجعه كنيم ، درمىيابيم كه عقل ، براى رنگ بودن « سياهى » و شكل بودن « مثلث » ، به جست‌وجوى علت نمىگردد . اما براى موجود بودن سياهى يا مثلث ، به دنبال كشف علت وجود است . بنابراين اگر « موجود » به عنوان جنس\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاين مقولات باشد ، ديگر نيازى به كشف علت وجود نيست .\r\nدليل سوم اين‌كه هر جنسى به صورت حمل متواطى مىتواند بر انواع و افرادى كه تحت آن انواع قرار دارند ، حمل شود . اما وجود به صورت حمل مشكك بر موجودات حمل مىشود . زيرا موجودى كه وجودش نفسى است ، از موجودى كه وجودش غيرى است و نيز موجودى كه قائم به ذات خود است از موجودى كه قائم به غير است ، و نيز موجودى كه قارّ ( ساكن ) است از موجودى كه غير قارّ ( متحرك ) است ، در وجود اولويت دارد . بنابراين وجود به عنوان جنس اين مقولات نيست ، بلكه از قبيل لوازم است .\r\n\r\nفصل دوم : شناخت موضوع\r\nدر ميان موجودات ، به گروهى برمىخوريم كه با موجودى ديگر ارتباط تام و كاملى دارند كه اين ارتباط به صورت تماس و مجاورت نيست ، بلكه به گونه‌اى است كه جدايى ميان اين‌دو موجود در خارج ، غيرقابل تصور است . در اين صورت براى موجود دوم بر اثر ارتباط با موجود اول صفتى پديد مىآيد . براى اين‌دو موجود مىتوانيم به رابطهء سياهى و جسم اشاره كنيم . در جسم سياه ، ميان اين‌دو موجود تلاقى و ارتباطى برقرار شده كه به صورت تماس و مجاورت نيست ، بلكه ارتباطى تام و تمام است . بنابراين مىبينيم كه جسم به خاطر وجود سياهى داراى ويژگى خاصى شده و به همين خاطر به آن جسم ، سياه گفته مىشود . حكما و فلاسفه اين‌گونه ارتباط و ملاقات ميان دو موجود را حلول مىنامند . بر اين اساس موجودى كه به خاطر وجود او ، صفت و ويژگى خاص پديد مىآيد ، حالّ و موجودى كه آن صفت در او تحقق پيدا مىكند محلّ ناميده مىشود . در مثال فوق ، سياهى حالّ و جسم محلّ است .\r\nحالّ دو گونه است :\r\n1 - حالّى كه سبب و علّت قوام محلّ است ، يعنى محلّ بدون وجود حالّ نمىتواند بالفعل متقوم و موجود باشد . مثلا امتداد جسمانى براى پديده‌اى كه قابل امتداد است ، سبب وجود آن پديده است ، زيرا موجودى كه قابل امتداد باشد ، بدون امتداد نمىتواند وجود داشته باشد . اين‌گونه حالّ را صورت و محلّ آن را ماده مىنامند .\r\n2 - حالّى كه سبب و علت قوام محلّ نيست ، يعنى محلّ بدون وجود حالّ مىتواند\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nبالفعل موجود باشد ، مانند سياهى و جسم ، زيرا جسم بدون سياهى هم جسم بوده و بالفعل تحقق دارد . اين‌گونه حالّ عرض و محلّ آن موضوع ناميده شده است .\r\nبنابراين حالّ يا صورت است يا عرض ، و محلّ يا مادّه است يا موضوع .\r\nهر موجودى كه در موضوعى تحقق داشته باشد ، عرض است اما هر موجودى كه بدون موضوع تحقق داشته باشد ، جوهر نام دارد .\r\nبنابراين هرگاه در اين مبحث ، موضوع گفته مىشود ، مقصود محلّى است كه در قوام و وجود بالفعل خود نيازمند حالّ نيست .\r\nناگفته نماند كه كلمهء « موضوع » از كلمات مشترك است و داراى دو معنى است . يكى ، معنايى كه در اين‌جا به آن اشاره شد و ديگر معنايى كه در مقابل محمول است . اين‌دو صرفا در لفظ اشتراك داشته كاملا از همديگر تباين دارند . زيرا موضوع در مقابل محمول ماهيتى جزيى يا كلّى است كه ماهيتى ديگر به صورت حمل مواطات و حمل هوهو بر او حمل مىشود . اما موضوع در اصطلاح باب مقولات عشر ، عبارت از ماهيتى است كه ماهيتى ديگر در آن تحقق و وجود دارد . و در اين صورت فقط حمل اشتقاق يا ذو هو امكان دارد .\r\nالبته يك وجه اشتراك ميان موضوع - براساس هردو اصطلاح - وجود دارد كه در يك اصطلاح موضوع به آن‌چه در او موجود است و در اصطلاح ديگر به آن‌چه بر او مقول است ، توصيف مىشود . بنابراين موضوع در هردو اصطلاح موصوف است .\r\nگروهى از دانشمندان بر آن شده‌اند تا تعريفى براى موضوع كنند كه شامل هردو اصطلاح شود . ازاين‌رو گفته‌اند موضوع عبارت از موصوف صفتى است كه نمىتواند همزمان هم مقوم موصوف باشد و هم از ماهيت موصوف خارج نباشد . بدين توضيح كه اگر موضوع مقوم ماهيت موصوف باشد ، ديگر خارج از ماهيت آن نيست و اگر خارج از ماهيت موصوف باشد ، مقوم ماهيت موصوف نخواهد بود . مانند انسان يا حيوان در مقايسه با سفيد ، جسم يا ماده در مقايسه با سياه . بنابراين مقايسهء ماده و صورت اين‌گونه نخواهد بود .\r\nآن‌گاه بعد از اين تعريف گفته‌اند كه هر پديده‌اى به صورت يكى از چهار قسم خواهد بود :\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n1 - هم موجود در موضوع « 1 » است و هم مقول بر موضوع « 2 » ، مانند اعراض كلّى زيرا اعراض به حسب ماهيت و وجود به موضوع محتاج هستند و بر جزئيات خود حمل مىشوند .\r\n2 - نه موجود در موضوع است و نه مقول به موضوع ، مانند جواهر جزئى . زيرا جزئى از آن جهت كه جزئى است همواره موضوع است و به همين جهت صلاحيت محمول واقع شدن را ندارد .\r\n3 - موجود در موضوع بوده اما مقول بر موضوع نيست ، مانند اعراض جزئى .\r\n4 - موجود در موضوع نبوده اما مقول بر موضوع است ، مانند جواهر كلّى .\r\nپس از تعريف و تقسيم گفته‌اند كه هر پديده‌اى كه مقول بر موضوع باشد ، مقول بر آن نيز مقول بر موضوع است ، اما موجود در موضوع نيست ، مانند جسم كه بر حيوان حمل شده و حيوان نيز بر انسان حمل مىشود . پس بنابراين جسم بر انسان نيز حمل مىشود ، در حالى كه جسم در انسان نيست .\r\nاز سوى ديگر ، پديده‌اى كه در چيزى موجود شود و آن‌چيز بر موضوع حمل شود ، آن پديده موضوع در موجود است اما مقول بر موضوع نيست مانند سياهى كه در « سياه » موجود است و « سياه » بر جسم حمل مىشود . بنابراين سياهى در جسم موجود است اما بر جسم حمل نمىشود ؛ يعنى نمىشود گفت جسم سياهى است .\r\nهمچنين مقول بر پديده‌اى كه در موضوع موجود است نيز همين حكم را دارد ، مانند رنگ كه بر سياهى حمل مىشود و سياهى در جسم تحقق خواهد داشت .\r\nنيز هر پديده‌اى كه در موضوع تحقق داشته باشد ، هر موجودى كه در آن پديده موجود شود ، در موضوع وجود خواهد داشت ، اما بر موضوع حمل نمىشود مثلا ، خط در سطح ، سطح در جسم موجود است پس خط در جسم موجود است ، اما نمىتوانيم بگوييم جسم خط است .\r\n\r\n\r\n","description":"","footnote":"\r\n( 1 ) - موضوع در اين‌جا از اقسام محلّ است .\r\n( 2 ) - موضوع در اين‌جا مقابل محمول است .\r\n","page_name":" 65 ","page_number":65},
  {"content":"\r\n\r\n\r\nفصل سوم : تعريف جوهر ، انواع جوهر ، فرق جوهر و عرض\r\nدر تعريف جوهر گفته شد كه جوهر موجودى است كه در موضوع نيست . در فصل قبل مقصود از « موضوع » را گفتيم . بايد توجه داشت كه وجود به عنوان جزئى از مفهوم جوهر نيست ، زيرا مفهوم جوهر چنان‌كه پيش‌تر آمد ، داراى جزء نيست . و الّا ديگر جنس عالى نخواهد بود . همچنين وجود لازم جوهر نيست تا اين‌كه گفته شود هر جوهرى هميشه موجود است . بلكه مقصود اين است كه هر جوهرى ، هنگام موجود شدن وجودش از قبيل موجوداتى كه در موضوع هستند ، نيست . اين معنى ، از لوازم جوهر است .\r\nجوهر افزون بر ويژگى فوق ، داراى خواص و صفاتى است كه در برخى از آن خواص ، بعضى از اعراض نيز شركت دارند ، براى نمونه :\r\n1 - جوهر ، ضد ندارد .\r\n2 - جوهر مىتواند محل اضداد باشد ( دو ضد عبارتند از دو عرض از يك جنس كه نهايت اختلاف ميان آن‌ها باشد و همزمان نتوانند در يك موضوع موجود شوند و فقط به صورت تعاقب مىتوانند در يك موضوع موجود شوند ) .\r\n3 - جوهر قابل شدت و ضعف نيست و مثلا نمىتوان گفت اين انسان از آن انسان ، انسان‌تر است ! يا اين سياهى از آن سياهى ، سياه‌تر است !\r\n\r\nانواع جواهر\r\nهر جوهرى يا بسيط است يا مركب . هر جوهر بسيطى يا جزء جوهر مركب است يا نه . هر جوهرى كه جزء جوهر مركب است يا محلّ است يا حالّ . مقصود از محل ، جزئى است كه قوام مركب به آن است كه آن را ماده مىگويند . مقصود از حالّ آن جزئى است كه فعليت مركب به آن است و آن را صورت مىنامند . جوهر مركب ، مركب از ماده و صورت است و آن را جسم مىنامند . اين سه نوع جوهر ، جوهر مادّى ناميده شده است .\r\nجواهر بسيطى كه جزء جوهر مركب نباشند ، جواهر مفارق ناميده مىشوند . جواهر مفارق خود بر دو قسم‌اند :\r\n1 - جوهرى كه تصرف تدبيرى در ماديات دارد و آن را نفس مىگويند .\r\n2 - جوهرى كه تصرف تدبيرى در بدن ندارد و آن را عقل مىگويند .\r\nپس به‌طور كلى ، جوهر براساس تقسيم‌بندى فوق داراى پنج قسم است : ماده ،\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nصورت ، جسم ، نفس ، عقل . در تقسيم‌بندىاى ديگر ، جوهر يا جزئى است يا كلى ؛ به جواهر جزئى يعنى افراد جوهر ، جواهر اولى و به جوهر كلّى ، يعنى انواع و اجناس ، جواهر ثانيه و جواهر ثالثه گفته مىشود .\r\nعلت اين‌كه تمامى انواع جواهر را فقط به صورت جوهر گفته اما در مورد اعراض به تفصيل آن‌ها را ذكر مىكنند ، اين است كه جوهر براى انواع خود ذاتى است ، اما عرض براى اجناس اعراض ذاتى نيست . ازاين‌رو ، انواع جواهر را تحت يك جنس عالى به نام جوهر قرار داده‌اند ، زيرا آن‌چه از كلمهء جوهر فهميده مىشود ، حقيقت و ذات آن است .\r\nاما اين‌كه گفته مىشود جوهر موجودى است كه در ضمن موضوع تحقق نداشته باشد ، لازم آن ذات است .\r\nولى آن‌چه از كلمهء عرض فهميده مىشود ، اين است كه بر موضوعى عارض مىشود . لازمهء آن اين است كه هرگاه عرض تحقق يابد ، در موضوعى خاص وجود خواهد داشت . بديهى است كه عارض بودن پديده‌اى بر چيزى ديگر ، بعد از تحقق ماهيت آن‌چيز خواهد بود . از آن‌جا كه نه لفظ عرض بر آن ماهيت دلالت دارد و نه معنى آن ، ازاين‌رو هر كدام از اجناسى كه به عنوان عرض لازم آن اجناس است ، جنس عامى به شمار مىروند ، زيرا بر حقيقت و ذات آن اجناس دلالت مىكند و هيچ ذاتى وجود ندارد كه ميان تمام اين اجناس عالى مشترك و به منزلهء جنس همهء آن اجناس عاليه باشد .\r\nبه سخن ديگر ، همهء اين اعراض نه‌گانه با همديگر تباين بالذات داشته هيچ وجه جامعى ميان همگى آن‌ها وجود ندارد .\r\n\r\nفصل چهارم : تعريف كميّت و بيان انواع و اقسام آن\r\nكميّت و مقدار دو لفظ مترادفند و تعريف آن‌ها عبارت است از آن‌چه به خاطر ذات خود قابل مساوات و عدم مساوات باشد ، خواه در وجود خارجى خواه در وهم . مقصود از عدم مساوات ، تفاوت است .\r\nدر توضيح تعريف فوق بايد گفت كه برخى از پديده‌ها قابليت مساوات و تفاوت دارند ، مانند سطح و جسم . چراكه در مورد اين پديده‌ها مىتوان گفت اين سطح با آن سطح مساوى است يا مساوى نيست و مثلا بزرگ‌تر يا كوچك‌تر است . اما برخى از\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nپديده‌ها قابليت مساوات و تفاوت ندارند ، مانند جواهر مفارق . زيرا نمىتوان گفت اين نفس با آن نفس مساوى است يا اين نفس از آن نفس بزرگ‌تر يا كوچك‌تر است .\r\nپديده‌هاى قسم اول نيز خود بر دو گونه‌اند :\r\n1 - برخى از پديده‌هاى قابل مساوات و تفاوت ، به خاطر ويژگى ذات خود ، اين قابليت را دارند .\r\n2 - برخى ديگر از پديده‌هاى قابل مساوات و تفاوت ، به خاطر ويژگى امرى غير از ذات خود ، داراى اين قابليت هستند . مثلا وقتى گفته مىشود اين زمين با آن زمين مساوى است ، در مورد علت تساوى چنين مىگوييم كه اين زمين ده متر و آن زمين نيز ده متر است . همچنين اگر گفته شود كه اين پارچه بزرگ‌تر از آن پارچه است ، در علت اين مسأله گفته مىشود كه اين پارچه ده متر و آن پارچه هشت متر است .\r\nوقتى در دو مثال فوق دقت كنيم ، درمىيابيم كه علت تساوى دو زمين اين است كه هر دو ده مترند و علت تفاوت دو پارچه اين است كه يكى ده متر و ديگرى هشت متر است .\r\nبنابراين تساوى دو زمين و تفاوت دو پارچه به خاطر ذات زمين و پارچه نيست بلكه به دليل ده متر بودن آن دو و ده متر و هشت متر بودن اين‌دو است .\r\nاما اگر از شما بپرسند كه چرا ده با ده مساوى و از هشت بيش‌تر است ، در پاسخ خواهيد گفت اين امر بديهى است و نيازى به اقامهء برهان ندارد .\r\nبنابراين درمىيابيم كه اعداد قابل مساوات و تفاوت هستند ، اما نه به خاطر امرى غير از ذات خود . اين نكته در مورد تمامى كميت‌هاست نه فقط اعداد ؛ آن‌چه تاكنون گفتيم اولين خاصيت كمّ بود .\r\nدومين خاصيت كميّت‌ها اين است كه به خاطر ذات خود قابل تقدير و اندازه‌گيرى هستند . يعنى براى اندازه‌گيرى كميت‌ها به چيزى غير از خود كميّت نيازى نيست . اما اجسام براى اندازه‌گيرى كميّت‌ها هستند . بنابراين كميّت به دليل ذات خود قابل تقدير و اندازه‌گيرى است ؛ اما غير كميّت به واسطهء كميّت اندازه‌گيرى مىشود .\r\nسومين خاصيت كمّ اين است كه به خاطر ويژگى ذات خود ، مىتواند تا بىنهايت تقسيم شود ، اگرچه اين تقسيم به كمك قوهء واهمه باشد ( تقسيم وهمى ) .\r\nچهارم اين‌كه در كميّت‌ها تضاد وجود ندارد و سرانجام پنجمين خاصيت اين است كه\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nكميّت قابليت شدت و ضعف ندارد . البته بايد توجه داشت كه برخى از اين پنج خاصيت ، ويژهء كمّ و برخى ديگر با بعضى از مقولات مشترك است .\r\nكميّت را به دو صورت تقسيم مىكنند :\r\n1 - كميّت يا متّصل است يا منفصل :\r\nالف - كميّت متصل ، آن كميتى است كه هنگام فرض تجزيهء آن ، اجزاى آن كمّ داراى حدّى مشترك باشد كه از يك نقطه آغاز شود و به نقطهء ديگرى پايان يابد .\r\nبايد توجه داشت كه لفظ « اتصال » در مورد كمّ متصل به يك معنى است و در مورد اتصال چيزى به چيز ديگر به معنى ديگر . در مورد دوم مىتوانيم به اتصال سفيدى و سياهى در ابلق مثال بزنيم ، زيرا در ابلق ، سياهى و سفيدى در يك نقطه به همديگر اتصال دارند ، اما مراد از اتصال در مورد كمّ اين‌گونه ملاقات و اتصال نيست . متصل و منفصل در اين‌جا ، به عنوان فصل كمّ است .\r\nب - كمّيت منفصل عبارت از كميّتى است كه اجزاى آن داراى حدّ مشترك نباشند ، مانند هفت كه هنگام قسمت به سه و چهار ، هيچ حدّ مشتركى ميان اين‌دو وجود ندارد ، زيرا هيچ حدى نيست كه پايان يك قسم و آغاز قسم ديگر باشد .\r\nدر اصطلاح فلاسفه ، به كمّ متّصل ، مقدار گفته مىشود . كمّ متصل خود داراى دو قسم است : كمّ متصل قارّ الذات ، كمّ متصل غير قار الذّات ، مقصود از كمّ متصل قار الذّات آن كمّى است كه هنگامى كه اجزاى آن را فرض كنند ، همگى اجزا باهم بتوانند موجود شوند .\r\nاما كمّ متصل غير قار الذّات كمى است كه هرگاه اجزاى آن را فرض كنند ، در حال وجود يك جزء ، اجزاى ديگر وجود نداشته باشند .\r\nكمّ متصل قار الذّات سه نوع است : خط ، سطح ، جسم ( تعليمى ) .\r\nخط ، كمّى است متصل كه فقط داراى طول است ولى عرض و عمق ندارد .\r\nسطح ، كمّى است متصل كه داراى طول و عرض بوده اما عمق نداشته باشد .\r\nجسم ، كمّى است متصل كه داراى طول و عرض و عمق باشد .\r\nگفتنى است ، جسمى كه يك قسم از اقسام كمّ متصل قار الذّات است ، جسم تعليمى ناميده مىشود و با جسمى كه از جواهر است فقط در لفظ « جسم » اشتراك دارد . از\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nاين‌رو ، براى جلوگيرى از اشتباه به جوهرى كه جسم باشد ، جسم طبيعى مىگويند .\r\nبرخى از حكما به جسم تعليمى ثخن ، عمق و سمك گفته‌اند .\r\nاما كمّ متصل غير قارّ الذات فقط يك نوع است و آن عبارت است از زمان .\r\nكمّ منفصل هم فقط يك نوع است و آن عبارت است از عدد . بنابراين مجموع اقسام كمّ عبارت است از : خط ، سطح ، جسم تعليمى ، زمان ، عدد .\r\nبايد توجه داشت كه سه امر وجود دارد كه متعلق به كمّ هستند . اما از آن‌جا كه اين امور قابل اندازه‌گيرى و تجزيه نيستند ، در تعريف كمّ به عنوان جنس قرار نمىگيرند . اين امور عبارتند از : « نقطه » كه عبارت است از نهايت خط ، « آن » كه عبارت است از نهايت زمان و « واحد » كه جزء عدد و مبدأ عدد است .\r\n2 - براساس تقسيم دوم در مورد كمّ اين‌گونه گفته مىشود كه كمّ يا داراى وضع است يا بدون وضع .\r\nقبل از توضيح اين تقسيم بايد به معانى كلمهء وضع اشاره كنيم . وضع كلمه‌اى است مشترك كه سه معنى دارد .\r\nالف - هر پديده‌اى كه قابل اشارهء حسى باشد ، گفته مىشود داراى وضع است . بر اين اساس مىگويند نقطه داراى وضع است زيرا قابل اشاره است . اما وحدت داراى وضع نيست ، چرا كه وحدت از آن جهت كه وحدت است ، قابل اشاره نيست .\r\nب - هر پديده‌اى كه داراى وجودى باشد و آن وجود ، بالفعل ، قارّ بوده داراى اتصال و ترتيب باشد ، هنگامى كه اجزايش را با همديگر بسنجند ، آن را وضع مىنامند . مثلا گفته مىشود مربع داراى وضعى است كه براساس آن ضلع با زاويه‌اش داراى اين نسبت و زاويه‌اش با ضلع داراى آن نسبت است . وضع براساس اين اصطلاح ، از مقولهء اضافه است .\r\nج - هر پديده‌اى كه داراى اجزايى باشد و اجزاى آن با همديگر و با جهات عالم داراى نسبتى باشند و به همين جهت مجموعهء آن پديده به خاطر وجود اين نسبت داراى هيأتى شود ، اين هيأت را وضع مىنامند . وضع براساس اصطلاح سوم ، يكى از مقولات عرضى است كه در مباحث آينده بدان اشاره خواهد شد . ان شاء الله .\r\nاكنون كه با اصطلاحات مختلف وضع آشنا شديم بايد گفت ، مقصود از داراى وضع\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nبودن يا داراى وضع نبودن در مورد كمّ معناى دوم است . چرا كه برخى از كميّات داراى وضع‌اند و برخى ديگر بدون وضع . كمّ داراى وضع عبارت است از : خطّ ، سطح ، جسم ، و كمّ بدون وضع يا قارّ الذات است يا غير قار الذات . اگر قارّ الذات باشد ، عدد و اگر غير قار الذّات باشد ، زمان است . اين بدان جهت است كه عدد اتصال ندارد و زمان ، قارّ نيست .\r\n\r\nچند نكته\r\n1 - ممكن است برخى از مقولات بر بعضى ديگر عارض شوند ، مثلا در باب كمّ ، مىبينيم كه اضافه عارض بر كم شده است ، زيرا وضع - در اين‌جا - از مقولهء اضافه است .\r\n2 - ممكن است دو نوع از يك مقوله بر همديگر عارض شوند . مثلا در باب كمّ مشاهده مىكنيم كه كمّ متصل و منفصل بر همديگر عارض مىشوند . عارض شدن كمّ متصل بر كمّ منفصل باعث تجزيهء واحد به اجزاى نامتناهى مىشود ، مانند كميّات متصل .\r\nو عروض كمّ منفصل بر كمّ متصل باعث شمارش آن به « آحاد » مىشود ، مانند ذرعان ( جمع ذراع به معنى دست و آرنج ) ، ساعت‌ها و درجات فلكى و غيره .\r\n3 - برخى از فلاسفه ، مكان را به عنوان نوعى منفرد از كمّ متصل و قول را به عنوان نوعى از كمّ منفصل غير قارّ الذات دانسته‌اند . اما حقيقت اين است كه مكان از قبيل سطح و قول از قبيل صوت و حرف است كه در بحث كيفيت بدان اشاره خواهد شد . فقط يك نكته وجود دارد و آن اين‌كه در مورد قول ، عدد عارض بر حرف شده است .\r\n4 - برخى ديگر از دانشمندان ثقل و سنگينى را از مقولهء كميّت دانسته‌اند ، ولى حق اين است كه از مقولهء كيفيت است .\r\n\r\nفصل پنجم : كيفيت و انواع آن\r\nكيفيت عبارت از هيأتى است كه اولا موضوع به خاطر وجود آن هيأت نيازمند تقدير و اندازه‌گيرى نباشد ( يعنى آن حالت بذاته قابل قسمت نيست ) و ثانيا مشتمل بر معناى نسبت هم نيست و به تعبير ديگر هنگام تصور آن هيأت نياز به تصور نسبتى ديگر نيست .\r\nبايد توجه داشت كه مجموع دو امر فوق باعث مىشود كه ميان كيفيت و ساير مقولات بتوانيم فرق بگذاريم . زيرا جوهر ، هيأت نيست . كميّت باعث اندازه‌گيرى و\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nتقدير موضوع است و هنگام تصور ساير مقولات نيازمند تصور نسبت‌هايى غير هيأت هستيم .\r\nفلاسفه كيفيات را داراى چهار نوع بزرگ مىدانند :\r\n1 - كيفيات محسوس كه مقصود از اين‌ها ، كيفياتى هستند كه با حواس پنج‌گانه درك مىشوند . به اين كيفيات ، انفعاليات و انفعالات گفته مىشود . از آن‌جا كه پنج حس وجود دارد ، لذا يك لفظ مفرد براى آن‌ها وجود ندارد . كيفيات محسوس عبارتند از :\r\nالف - كيفيات مبصر : مقصود از اين كيفيات رنگ‌ها ، مانند سنگ سفيد ، سرخ ، زرد ، كبود و آن‌چه از تركيب اين رنگ‌ها به وجود مىآيد و نيز نورها مانند نور آفتاب ، ماه ، و ستاره ، آتش و جز اين‌ها است .\r\nب - كيفيات مسموع : اين كيفيات عبارتند از صداها ، كيفياتى كه در صداها هستند و باعث پيدايى حروف مىشوند و ديگر كيفياتى كه باعث زير و بم و تيزى ، سنگينى ، لذت و تنفر صداها مىگردند .\r\nج - كيفيات مشموم ( محسوس به حس بويايى ) : آن‌ها عبارت از بوهاى خوب و بد هستند .\r\nد - كيفيات مذوق : كه عبارتند از طعم‌هاى نه‌گانه يعنى شيرينى ، شورى ، ترشى ، تيزى ، تلخى ، چربى ، تندى ، قبضى ( كه باعث درهم كشيده شدن زبان مىشود ) و بىمزگى ( تفاهت ) و آن‌چه از تركيب اين طعم‌ها به دست مىآيد .\r\nه - كيفيات ملموس : عبارتند از كيفيات چهارگانه ، يعنى گرمى ، سردى ، ترى ، خشكى و توابع آن‌ها مانند خشونت ، ملاست ، ثقل ( سنگينى ) و خفّت و هرچه شبيه اين‌هاست .\r\nگروهى از دانشمندان خشونت و ملاست را از مقولهء وضع دانسته‌اند . همچنين گروهى ديگر گفته‌اند اين‌كه يك پديده تابع استواى وضع يا عدم استواى وضع باشد نيز كيفيت ملموس است .\r\nكيفيات محسوس دو گونه‌اند :\r\nاول - كيفياتى كه پايدار و راسخ هستند مانند زردى طلا و سرخى خون . به اين كيفيات انفعاليات گفته مىشود .\r\nدوم - كيفيات غير راسخ ، مانند سرخى صورت كسى كه خجالت كشيده و زردى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nچهرهء كسى كه از چيزى ترسيده است . اين كيفيات را انفعالات مىنامند .\r\nبايد دانست كه جدايى اين‌دو قسم از همديگر ذاتى نيست بلكه به‌وسيلهء امور عرضى است ، زيرا رسوخ و عدم رسوخ از عوارض ماهيت است نه از مقوّمات آن .\r\n2 - كيفيات نفسانى كه به آن‌ها حال و ملكه گفته مىشود . نام اين نوع از كيفيات نيز به دو لفظ است . مقصود از كيفيات نفسانى ، آن هيأت حالتى است كه براى اجسام داراى نفس به خاطر وجود نفس يا براى نفوس با مشاركت بدن پديد مىآيد ، مانند علم و اعتقاد ، گمان و ظن ، عدالت ، عفت ، شجاعت ، سخاوت و به‌طور كلى تمام فضايل و رذايل و نيز عوارض نفسانى ديگر مانند ترس ، اندوه ، خجالت ، شرم ، حيا ، دوستى ، دشمنى ، خشم ، كينه ، سلامتى و مرض و جز آن‌ها .\r\nاز ميان كيفيات فوق هرچه زود زايل شود ، مانند گمان و اعتقادى كه هنوز در نفس راسخ نشده باشد ، خشم انسان صبور و سلامتى انسانى كه همواره مريض است ، غم و اندوه انسانى كه شوخ‌طبع است و نيز خجالت و حيا ، حال ناميده شده است .\r\nهرچه به صورت بطئ و كند از بين رود ، مانند عموم فضايل و رذايل اخلاقى ، كينه و جز اين‌ها ملكه است . ملكه هيأتى نفسانى است كه بدون تأمل و تفكر باعث صدور فعل يا انفعالى مىشود .\r\nتفاوت ميان ملكه و حال نيز تفاوتى عرضى است نه ذاتى . حال هيأتى است كه هنوز راسخ نشده باشد و هنگامى كه راسخ شده ، ملكه خواهد بود . بنابراين نسبت حال و ملكه مانند نسبت طفل با مرد است .\r\n3 - كيفيات استعدادى كه اين كيفيات عبارتند از استعدادهاى افعال و انفعالات . نام ديگر اين كيفيات قوت و لا قوت است . توضيح اين‌كه هرگاه قوهء حصول چيزى در موضوعى وجود داشته باشد ، اما هيچ‌كدام از حصول و عدم حصول تحقق نداشته باشد ، سپس استعداد و آمادگى يك طرف ( حصول يا عدم آن ) پديد آيد و اين استعداد باعث رجحان آن‌طرف بر طرف مقابل شود ، اين استعداد هيأت و حالتى در موضوع است و از آن هيأت به كيف استعدادى تعبير مىكنند . كيفيت استعدادى بر دو گونه است :\r\nالف - قوت : عبارت است از استعدادى كه باعث ترجيح جانب صدور فعل در موضوع باشد ، مانند هيأت و حالتى كه انسان كشتىگير دارد و آن هيأت باعث مىشود كه\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبه آسانى حريف را بخواباند يا موجب ترجيح طرف قابل نبودن در موضوع انفعالات شود ، مانند حالت بدن انسان سالمى كه مىتواند در مقابل امراض از خود دفاع كند و باعث مىشود كه مزاج به آسانى از صحت و سلامتى منحرف نشود و نيز مانند هيأت سختى و صلابت در اجسام كه باعث مىشود جدايى و پراكنده شدن مولكول‌ها به آسانى صورت نگيرد .\r\nب - لا قوّت : استعدادى است كه موجب ترجيح طرف قبول و انفعال باشد . مانند هيأت كسى كه در كشتى مغلوب مىشود ، يا در مقابل مرض به آسانى تسليم شده يا هيأت جسمى كه نرم باشد و به راحتى جدايى را قبول كند .\r\nبايد دانست كه هيأت و حالتى كه كشتىگير دارد و باعث غلبه بر حريف مىشود و به تعبير ديگر كشتىگير ماهر قادر بر به كار گرفتن فنون كشتىگيرى است ، ملكهء نفسانى يا ملكهء قوت تحريك عضلات به سبب مداومت كشتى گرفتن به دست مىآيد ، نيست . زيرا اين‌دو ملكه از ملكات كيف نفسانى است و هيأت و حالت كشتىگير ، حالتى است در اعضا كه باوجود آن حالت اعضا به راحتى قابل انعطاف و انحنا نيستند . همچنين حالت دفاعى بدن انسان ، غير از اصل سلامت است چراكه سلامت ملكهء نفسانى است و اين حالت ، كيفيتى است كه مرض به خاطر وجود اين كيفيت اصلا نمىتواند در بدن راه يابد يا اگر هم مرضى راه يابد ، بىدرنگ از بين مىرود .\r\n4 - كيفيات مختص به كمّ ، برخى از كيفيت‌ها بر كم عارض مىشوند . اين كيفيات عبارتند از :\r\nالف - استقامت و انحنا در خط .\r\nب - دايره بودن يا مساوى بودن در سطح .\r\nج - برآمدگى و فرورفتگى در جسم .\r\nد - شكل مربع ، مثلث ، مكعب و مخروط بودن سطح و جسم تعليمى .\r\nه - زاويه در سطح و جسم تعليمى .\r\nو - خلقت ، كه عبارت از هيأت و حالتى است كه بعد از اجتماع شكل و رنگ در سطح جسم طبيعى حاصل مىشود .\r\nز - زوجيت و فرديت و اوليت و تركيب ديگر عوارض كم منفصل در اعداد .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nلازم به يادآورى است كه حصر كيفيت در اين چهار نوع ، حصر استقرايى است .\r\nهمچنين كيفيت را به گونه‌اى ديگر تقسيم كرده و گفته‌اند كه كيفيت يا عارض بر كميت هست يا نيست . در صورت دوم يا از عوارض نفوس است يا نه . در صورتى كه از عوارض نفوس نباشد يا حالت و هيأتى است كه بالفعل حاصل است يا استعداد حصول آن حالت وجود دارد .\r\n\r\nخواص كيفيت\r\n1 - كيف مىتواند محل وقوع اضداد باشد .\r\n2 - كيف مىتواند شدت و ضعف بپذيرد . اين خاصيت فقط در سه نوع از كيفيات وجود دارد و آن‌ها عبارتند از كيف عارض بر كمّ ، كيف نفسانى و كيف محسوس ، چنان كه اين خاصيّت در كميّات نيز وجود نداشت .\r\nبرخى از دانشمندان گفته‌اند كيفيت چيزى است كه باعث مشابهت و عدم مشابهت در اجسام مىشود . ولى اين سخن معنى كامل و درستى ندارد . زيرا در وضع و شكل و غير آن‌ها نيز اين معنى وجود دارد .\r\n\r\nفصل ششم : مقولهء اضافه و انواع آن\r\nمقولهء اضافه ، از مقولاتى است كه بر بيش‌تر موجودات عارض مىشود و در تعريف آن گفته شده مضاف امرى است كه ماهيت آن در مقايسه با غير آن قابل تعقل باشد . بايد توجه داشت كه اين تعريف ، تعريف حقيقى نيست . زيرا مثلا « پدر » كه مضاف است ، امرى است كه در مقايسه با « فرزند » قابل تعقل است و مىدانيم كه ذات پدر از مقولهء جوهر است و آن‌چه مضاف است ، ذات اوست . بنابراين ماهيت يك پديده نمىتواند در دو مقوله قرار گيرد . ازاين‌رو در حقيقت ، مضاف عبارت از هيأتى است كه پدر به وسيلهء آن هيأت ، « پدر » است و آن عبارت از هيأت و حالت « پدرى » است ، زيرا اگر از پدر « پدرى » را جدا كنيم ، فقط عنوان « مرد » انتزاع مىشود كه عبارت از مقولهء جوهر است ، در حالىكه « پدرى » نه از مقولهء جوهر است و نه از ساير مقولات عرضى غير از مقولهء اضافه . بنابراين « پدر » مجموع اين‌دو معنى است كه يكى از مقولهء جوهر است و آن عبارت از ذات پدر و ديگرى عنوان پدرى كه از مقولهء اضافه است .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nباتوجه به آن‌چه گفتيم ، بايد در تعريف مضاف ، قيدى ديگر بيفزاييم تا با آن قيد بتوانيم مضاف مشهور را از آن خارج كنيم . بنابراين در تعريف مضاف بايد بگوييم كه مضاف امرى است كه ماهيت آن در مقايسه با غير ، معقول بوده وجود ديگرى غير از آن نداشته باشد . باتوجه به اين تعريف ، « پدرى » فقط در مقولهء اضافه داخل مىشود و ديگر در مقولهء جوهر نخواهد بود ، اما « پدر » به جز معنى پدرى ، داراى وجودى ديگر است كه از مقولهء جوهر به شمار مىرود .\r\nهمچنين در مورد مقولهء اضافه گفته شده كه « مضاف » نسبت متكرر است . براى توضيح اين عبارت بايد گفت كه فرضا وقتى سقف خانه‌اى را در نظر مىگيريم ، مىبينيم كه اين سقف با ديوار داراى نسبتى است و آن نسبت به خاطر اين است كه سقف بر روى ديوار قرار گرفته ، اما ديوار اين نسبت را با سقف ندارد ، بر اين اساس سقف مضاف به ديوار نيست ، اما اگر ديوار را با اين نسبت به سقف بسنجيم يعنى بگوييم سقف روى ديوار قرار گرفته و بر آن استقرار يافته ، بنابراين سقف مستقر و ديوار مستقر عليه سقف است و ازاين‌رو مضاف است ؛ بنابراين ، مضاف نسبت متكرر است .\r\n\r\nخواص مضاف\r\nمقولهء اضافه نيز مانند ساير مقولات داراى ويژگىهايى است كه در اين‌جا بدان‌ها اشاره مىكنيم :\r\n1 - مضاف و آن ماهيتى كه با آن مقايسه مىشود همواره باهم تحقق خواهند داشت ، اين تحقق ممكن است در خارج باشد ، مانند پدر و پسر ، يا در ذهن مانند عالم و معلوم ، متقدم و متأخر و هركدام از اين‌دو به ديگرى اضافه شده‌اند . اين اضافه به دو صورت ممكن است تحقق داشته باشد :\r\nالف - هردو مضاف از يك نوع باشند ، مانند نسبت و اضافهء برادرى ، زيرا دو برادر نسبت به همديگر داراى يك نسبت هستند و آن عبارت است از برادرى . همچنين مىتوان به دوستى ، برابرى ، مساوات ، مشابهت و تضاد مثال زد . اين‌گونه اضافه‌ها را اضافهء متكرر مىنامند .\r\nب - يك ماهيت در قياس يا غير خود داراى نسبتى است و آن غير در مقابل اين\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nماهيت داراى نسبتى ديگر ، مانند پدرى و پسرى ، علت و معلول ، عالم و معلوم و . . . ، به اين صورت اضافهء غيرمتكرر گويند .\r\nبايد يادآورى كرد كه فصل‌هاى مضاف كه مقوم انواع آن مضاف هستند ، نيز مضاف هستند ، اما بر ماهيتى از ماهيات عارض مىشوند . مثلا فصل مساوات ، موافقت در كمّيت است نه فقط موافقت و نيز فصل برابرى « مشابهت » در « أين » است نه مشابهت مطلق .\r\n2 - يكى از خواص مقولهء اضافه اين است كه برخى از ماهيات بر بعضى ديگر به نوعى خاص منعكس مىشوند . مثلا پدر ، پدر پسر است و در صورت انعكاس پسر ، پسر پدر ؛ همچنين عالم ، عالم معلوم است و معلوم ، معلوم عالم ؛ نيز متقدم ، متقدم بر متأخر و متأخر ، متأخر از متقدم .\r\n3 - مقولهء اضافه بر تمامى مقولات عارض مىشود :\r\nالف - عروض بر مقولهء جوهر ، مانند پدر و پسر .\r\nب - عروض بر مقولهء كمّ ، مانند كوتاه و بلند در خط ، موازات در سطح و خط ، بزرگ و كوچك در جسم تعليمى ، كم و زياد در عدد ، يا مساوات و عدم مساوات و نصف و دو برابر در تمام كميّات .\r\nج - عروض بر مقولهء كيف ، مانند گرم‌تر و سردتر ، سياه‌تر و سفيدتر در كيفيات محسوس ، عالم و معلوم و قادر و مقدور و ملكه و صاحب ملكه در كيفيات نفسانى ، سخت‌تر و سست‌تر در كيفيات استعدادى ، گشادتر و تنگ‌تر بودن زاويه و منحنىتر بودن يا نامنحنىتر بودن خط در كيفيات مختص به كميّات .\r\nد - عروض بر مقولهء اضافه ، مانند دوست‌تر و كم‌تر در دوستى .\r\nه - عروض بر مقولهء « اين » ، مانند برابر ، بالا و پايين .\r\nو - عروض بر مقولهء « متى » ، مانند متقدم و متأخر .\r\nز - عروض بر مقولهء وضع ، مانند راست قامت‌تر و بر پشت خوابيده‌تر .\r\nح - عروض بر مقولهء ملك ، مانند پوشنده‌تر و كم‌تر در پوشندگى .\r\nط - عروض بر مقولهء فعل ، مانند برنده‌تر و كم‌تر در برندگى .\r\nى - عروض بر مقولهء انفعال ، مانند بريده‌تر و كم‌تر در بريدگى .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nدو نكته\r\n1 - براى تشخيص اين‌كه آيا يك مقوله ، اضافه است يا مقولهء ديگرى است كه اضافه بر آن عارض شده ، يك راه وجود دارد :\r\nاگر امر مشتبه از مقولهء ديگرى باشد كه اضافه بر آن عارض شده در صورتى كه يك نوع از آن را با يك شخص مقايسه و نسبت‌سنجى كنيم ، مىبينيم كه اضافه‌اى وجود ندارد . اما اگر آن امر مشتبه از مقولهء اضافه باشد ، بدون اضافه ، اصلا قابل تصور نخواهد بود . براى نمونه ، علم را درنظر بگيريد . علم جنس است ، اضافهء به معلوم مىشود ، اما نوع علم خالى از اضافه است ، زيرا مثلا طب كه يك نوع از علوم است ، به چيز ديگرى طب نيست ، بلكه خودبه‌خود طب است .\r\nاما در مورد اين‌كه نوع مضاف باشد ولى فرد و شخص آن نوع بدون اضافه باشد ، مىتوانيم به « سر » مثال بزنيم ، زيرا سر همواره به صاحب سر اضافه مىشود ، اما هنگامى كه يك فرد مشخص آن را در نظر مىگيريم ، مانند سر زيد به چيز ديگرى اضافه نشده است .\r\n2 - پيدايى شدت و ضعف در مقولهء مضاف ، تابع مقولاتى است كه مضاف بر آن‌ها عارض مىشود .\r\n\r\nفصل هفتم : بقيهء مقولات\r\nبعضى گفته‌اند مقوله‌هاى ذيل همراه با مقولهء اضافه يا بدون مقولهء اضافه ، همگى انواع يك جنس عالى هستند و آن عبارت است از « نسبت » ولى اين سخن ضعيف است ، زيرا با تأمل درمىيابيم كه « نسبت » ، ماهيت اين مقوله‌ها نيست .\r\nاين مقولات عبارتند از :\r\n1 - مقولهء وضع و نسبت : و آن عبارت از هيأتى است كه به خاطر نسبت اجزاى يك مركب با همديگر و نيز نسبت آن اجزا با جهات عالم ، براى پديدهء مركب حاصل مىشود ، مانند برخاستن و نشستن ، بر پشت خوابيدن و بر رو خوابيدن و جز اين‌ها .\r\nاختلاف ميان اوضاع به دو صورت ممكن است :\r\nالف - اختلاف به عدد ، مانند اوضاعى كه به خاطر انقلاب سطوح براى مكعب پيش\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nمىآيد و نيز مانند اوضاعى كه براى مستدير نسبت به چيزى خارج از آن يا داخل در آن لازم مىشود .\r\nب - اختلاف به نوع ، مانند اوضاعى كه براى يك شخص به خاطر ايستادن و سرنگون افتادن ( انتكاس ) پديد مىآيد . زيرا در هردو صورت ( ايستادن و انتكاس ) تناسب اجزا موجود است اما نسبت اجزا با جهات عالم مختلف است .\r\nبايد دانست كه در مثال فوق ، مقصود از ايستادن ، حالتى كه براى انسان در حال برخاستن پديد مىآيد ، نيست ، بلكه مراد هيأتى است كه پس از ايستادن كامل ( انتصاب ) وجود خواهد داشت . ولى كلمهء ايستادن ، مشترك لفظى ميان هردو حالت است .\r\nدر اين مقوله به سبب نسبت با اضداد ، ضدّ ، عارض مىشود ، مانند ايستادن و سرنگون افتادن ( انتكاس ) ، بر قفا خوابيدن و بر رو افتادن .\r\nهمچنين شدت و ضعف در ميان اوضاع وجود دارد ، مانند بر قفا خوابيده‌تر يا كم‌تر بر قفا خوابيده .\r\n2 - مقولهء « أين » : مكان عبارت است از سطح داخلى جسم حاوى كه مشتمل بر محوى است . براساس اين تعريف ، كلّ داراى مكان نيست .\r\n« أين » داراى انواعى است كه براساس انواع مكان است ، مانند در جهت بالا بودن ، در جهت پايين بودن ، در آب بودن ، در هوا بودن ، در خانه بودن ، در بازار بودن .\r\nأين عبارت از هيأت‌هايى است كه از نسبت ذات متمكن و مكان لازم مىآيد ، ( بنابراين أين غير از ذات متمكن و غير از مكان است ) . اين هيأت‌ها بر چند صورت‌اند :\r\nالف - هيأت حقيقى ، مانند مكان مخصوص براى يك پديده ( متمكن ) كه در آن مكان غير از آن متمكن پديدهء ديگرى نمىتواند باشد ، مانند كوزه نسبت به آب ، در صورتى كه كوزه پر از آب باشد .\r\nب - هيأت غير حقيقى ، مانند نسبت خانه به مردم .\r\nج - هيأت طبيعى يا ذاتى ، مانند بالا بودن نسبت به آتش .\r\nد - هيأت قسرى يا عارضى مانند هوا نسبت به سنگى كه به بالا پرتاب شود .\r\nه - هيأت برقرار ( قارّ ) مانند مكان زمين نسبت به زمين .\r\nو - هيأت غير قارّ ، مانند مكان مرغ نسبت به مرغى كه در حال پريدن است .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nضد ، شدت و ضعف در اين مقوله به سبب نسبت با مكان‌هايى وجود دارد كه ميان آن مكان‌ها نهايت بعد و دورى باشد ، محيط و مركز .\r\n3 - مقولهء « متى » : عبارت است از بودن جسم در زمان يا « آن » كه طرف زمان است .\r\nزمان يكى از انواع كمّ متصل است و كمّ متصل مقدار حركت است .\r\nمتى نسبت متزمن ( جسم زمان‌دار ) با زمان است ، همان‌گونه كه در مورد مكان گفتيم زمان داراى اقسامى است :\r\nالف - زمان حقيقى : و آن عبارت از زمانى است كه دو طرف آن مطابق با حال حدوث و فنا متزمن ( جسم زمان‌دار ) باشد ، مانند بودن مردم در مدت عمر خود .\r\nب - زمان غير حقيقى : كه زمانى بزرگ‌تر از زمان حقيقى است ، مانند بودن مردم در هزارهء اول قبل از ميلاد ، يا بودن مردم در دور محمدى ؛ به زمان غير حقيقى ، زمان عام نيز گفته مىشود .\r\nاز فرق‌هاى زمان با مكان اين است كه پديده‌هاى بسيار در يك زمان مىتوانند وجود داشته باشند ، اما در يك مكان بيش از يك پديده نمىتواند باشد .\r\nآن‌چه تاكنون گفتيم نسبت به زمان بود . اما بودن در طرف زمان يعنى « آن » ، مانند كون و فساد كه در يك آن معين صورت مىگيرد .\r\nعلت نام‌گذارى اين‌دو مقوله به أين و متى اين است كه با اين‌دو لفظ از مكان جسم داراى مكان و زمان جسم داراى زمان سؤال مىشود و اين‌دو لفظ نه بر حقيقت مكان و زمان دلالت مىكنند و نه بر جسم مكان‌دار و جسم زمان‌دار ؛ بنابراين در لغت عرب ، مطابق‌ترين لفظها براى معنى اين‌دو مقوله همين كلمات أين و متى است .\r\n4 - مقولهء جده ، ملك و له : اين مقوله داراى سه نام است . معنى اين مقوله از نظر متقدمان با متأخران متفاوت است . از نظر متقدمان مقولهء جده عبارت است از پديده‌اى براى پديده‌اى بودن ، مانند علم ، شجاعت ، سلامتى ، زيبايى ، مال ، فرزند ، مكان براى زيد .\r\nاما از نظر متأخران هيأتى است كه براى جسم به خاطر نسبت به پديده‌اى ديگر كه ملاصق ( چسبيده ) يا محيط يا شامل آن جسم بوده و با انتقال آن جسم آن پديده نيز منتقل گردد ، حاصل مىشود ، مانند لباس پوشيدن ، سلاح برگرفتن ، پيراهن پوشيدن ، كفش\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nپوشيدن و جز اين‌ها .\r\nاين مقوله نيز داراى اقسامى است :\r\nالف - ( ملك ) ذاتى ، مانند بودن حيوان در پوست خود .\r\nب - ( ملك ) عرضى ، مانند پوشيده شدن به وسيلهء لباس .\r\nج - ( ملك ) كلى ، مانند پوشيده شدن كلّ ( بدن ) .\r\nد - ( ملك ) جزئى ، مانند پوشيده شدن قسمتى از بدن .\r\n5 و 6 - مقولهء أن يفعل و مقولهء أن ينفعل : مقولهء أن يفعل بر هيأتى كه فعل ، از آن‌جهت كه مؤثر است ، در هنگام تأثير دارد دلالت مىكند و مقولهء أن ينفعل بر هيأتى كه پديدهء قابل فعل ، از آن‌جهت كه متأثر است ، در هنگام پذيرش اثر ( تأثر ) خواهد داشت ، دلالت مىنمايد . ناگزير اين هيأت وجودى متجدد و متصرم خواهد بود و به همين جهت غير قارّ الذات است .\r\nبراى مقولهء فعل مىتوانيم به بريدن و سوزاندن و براى مقولهء انفعال به بريده شدن و سوخته شدن مثال بزنيم . تبدل حالى كه در موضوع پديد مىآيد ، به اعتبارات مختلف ، تفاوت مىكند :\r\nالف - تبدل حال خود موضوع به اعتبار تأثير مؤثر .\r\nب - تبدل حال موضوع نسبت با فاعل .\r\nج - تبدل حال موضوع در مقايسه با پديدهء مورد تأثير ( منفعل ) .\r\nاعتبار اول از آن‌جهت كه متجدد و متصرم است ، حركت مىنامند . اعتبار دوم را از آن جهت كه فاعل پديدآورندهء آن حال است ، فعل و اعتبار سوم را از آن جهت كه قابل آن حال است ، انفعال مىگويند .\r\nهر تجدد و انصرامى كه يكباره و دفعى باشد ، حركت ناميده نمىشود ، هرگاه فعل و انفعال از « مادهء حركت » مشتق شود ، تحريك و تحرّك ناميده مىشود .\r\nحركت ، فقط در چهار مقوله است :\r\nالف - در مقولهء كم ، مانند تخلخل ( جدا شدن اجزاى چيزى از يكديگر ، ازدياد جسم بدون انضمام چيزى به آن ) تكاثف ( كم شدن مقدار جسم بىآن‌كه از اجزاى آن كاسته شود ، غليظ شدن ) ، نمّو ( رشد كردن ) ، ذبول ( لاغرى ) ، سمن ( چاقى ) ، هزال ( لاغرى ) .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nب - در مقولهء كيف ، مانند تسخّن ( گرم شدن ) ، تبرّد ( سرد شدن ) ، اسوداد ( سياه شدن ) ، ابيضاض ( سفيد شدن ) حركت در مقولهء كيف را استحاله گويند .\r\nج - در مقولهء « أين » مانند از مكانى به مكانى رفتن . به حركت در مقولهء أين نقله گويند .\r\nد - در مقولهء وضع ، مانند حركت جسم مستدير بر گرد مركز ، در صورتى كه اين حركت همراه با أين خاص باشد . به حركت در مقولهء وضع ، دوران گفته مىشود .\r\nاگر تغيّر مطلق را در نظر گرفته و آن را از اين‌جهت كه تغيّر مطلق دفعى يا غيردفعى است ، اعتبار كنيم ، حركت شامل مقولهء جوهر نيز مىگردد . تغيّرى كه در جوهر واقع شود ، دفعى و ناگهانى است و آن را كون و فساد مىنامند .\r\nعلت نام‌گذارى اين‌دو مقوله به أن يفعل و أن ينفعل اين است كه دو واژهء فعل و انفعال ، مشترك لفظى و داراى دو معنى هستند . معنى نخست ، همان بود كه در توضيح اين‌دو مقوله گفتيم ؛ يعنى حالت توجه به هيأتى . معنى دوم حالت استقرار هيأتى كه بعد از حصول ( استقرار ) توجه به آن حالت بوده است ، مانند حالت گرمى در پديدهء گرم شده ، حالت سياهى در پديدهء سياه شده ؛ معنى دوم ، به صورت حقيقت در مقوله‌هايى مىتواند وجود داشته باشد كه حركت در آن‌ها واقع مىشود . اما الفاظ أن يفعل و أن ينفعل ، ويژهء معناى نخست است كه مقوله‌هاى أن ينفعل و أن ينفعل عبارت از آن معنى است .\r\nوقوع تضاد ، شدت و ضعف در اين‌دو مقوله از جهت اختلاف جهات حركات و سرعت و كندى آن است .\r\nآن‌چه تاكنون گفته شد ، تمامى سخن در مقولات عشر بود . شيوهء اهل منطق بر اين بوده كه در پايان مبحث قاطيغورياس اصناف تقابل ، تقدم و تأخر را توضيح و شرح دهند .\r\nو الله الموفق و المعين .\r\n\r\nفصل هشتم : اقسام تقابل\r\nهرگاه دو پديده نتوانند بالفعل در يك موضوع به صورت همزمان اجتماع كنند - اگرچه بالقوه توانايى اجتماعى را داشته باشند - متقابلان ناميده مىشوند . تقابل ميان دو پديده به چهار صورت است :\r\n1 - تقابل سلب و ايجاب : اين‌گونه تقابل داراى دو نوع است :\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nالف - مفرد ، مانند اسب و اسب نبودن .\r\nب - مركب ، مانند زيد اسب است و زيد اسب نيست . زيرا اطلاق اين‌دو معنى ( اسب بودن و اسب نبودن ) بر يك موضوع ( مانند زيد ) محال است .\r\n2 - تقابل تضايف : مانند پدرى و فرزندى و ديگر انواع اضافه ، زيرا اجتماع اين‌دو نوع در يك موضوع به يك وجه در يك زمان محال است .\r\n3 - تقابل تضاد : مانند سياهى و سفيدى ، گرمى و سردى . دو ضد ، دو پديدهء متقابلى هستند كه در يك موضوع نتوانند اجتماع كنند و انتقال موضوع از هر كدام به ديگرى محال نباشد . « اضافه » همواره عارض تضاد است ، چراكه ضد در اضافه به ضد ديگر مىتواند مفهوم « ضد » را پيدا كند .\r\n4 - تقابل ملكه و عدم ملكه : به ملكه قنيه « 1 » نيز گفته مىشود ، مانند تقابل بينايى و كورى . مراد از بينايى در اين‌جا قوهء ديدن ، يعنى امكان ديدن نيست ، زيرا اين نيرو در جنين كه در شكم مادر است نيز وجود دارد . عمل ديدن كه در حال مشاهدهء ديدنىها حاصل مىشود ، نيز مراد نيست ، بلكه مقصود از بينايى ، آن توان و نيرويى است كه براى حيوان بينا در همهء حالات وجود دارد ؛ خواه در حال ديدن خواه در حال چشم برهم نهادن و حيوان بينا باوجود آن نيرو قادر بر عمل ديدن در هر زمان كه بخواهد ، هست .\r\nمقصود از عدم ملكه نيز عدم مطلق نيست . بلكه ( در مثال فوق ) عدم ديدن در موضوعى كه ديدن از شأن آن موضوع است ، مىباشد . مانند حيوانى كه كور است اما شأنيت ديدن را دارد ، نه اين‌كه مراد حيوانى باشد كه در اصل آفرينش داراى چشم نيست ، مانند كژدم ، يا مانند مرد نبودن زن . اگر كسى به كژدم ، نابينا بگويد مرادش از عدم و ملكه ، جنس حيوان است و نيز اگر كسى به زن ، بگويد نامرد ، مقصودش از عدم ملكه ، نوع است . اما برحسب اصطلاحى كه گفته شد ، اين‌دو از باب عدم ملكه نيستند .\r\nهمچنين نابينايى حيوانى كه زمان ديدنش فرانرسيده ، مانند بچهء درندگان قبل از اين‌كه چشم باز كند ، از باب عدم ملكه نيست ، زيرا اين حيوان در آن زمان شأنيت ديدن را ندارد .\r\n\r\n\r\n","description":"","footnote":"\r\n( 1 ) - القنيه بكسر القاف و ضمها ، ما اكتسب و جمع ( معيار اللغة ) .\r\n","page_name":" 83 ","page_number":83},
  {"content":"\r\n\r\nبرخى گفته‌اند كه شرط ملكه اين است كه موضوع بتواند از ملكه به عدم ملكه منتقل شود ، اما عدم ملكه به آن نتواند انتقال يابد ، مانند بينا كه مىتواند كور شود اما كور نمىتواند بينا شود . براساس گفتار فوق ، مردى و زنى ( ذكورت و اناثت ) را نمىتوان ملكه و عدم دانست ، چنان‌كه نور و ظلمت و حركت و سكون را هم نمىتوان از اين باب شمرد . اما اگر از اعتبار اين شرط چشم بپوشيم ، اين موارد نيز در باب عدم و ملكه داخل خواهند بود .\r\nآن‌چه تاكنون گفته شد ، اقسام تقابل بود . در اين‌جا ذكر چند نكته خالى از فايده نخواهد بود :\r\n1 - اجتماع دو متقابل به سلب و ايجاب در يك موضوع در صورتى ممتنع است كه آن دو متقابل به صورت حمل مواطات ( حمل هوهو ) بر آن موضوع حمل شوند . اما اجتماع دو متقابل به تضايف ، تضاد و عدم و ملكه در يك موضوع در صورتى امتناع خواهد داشت كه آن‌دو متقابل را در آن موضوع ، موجود فرض كنند و به صورت حمل اشتقاق ( حمل ذوهو ) حمل كنند ، زيرا اگر متقابلان به سلب و ايجاب را بر يك موضوع به صورت حمل اشتقاقى حمل كنيم ، مىتوانند هردو موجود باشند ، مانند جسم متحرك سياه كه حركت و عدم حركت در آن موجود است ، زيرا ممكن است سياهى با عدم حركت اجتماع كنند و از آن‌جا كه سياهى در جسم موجود است ، عدم حركت نيز موجود باشد ، زيرا - چنان‌كه پيش‌تر گفتيم - آن‌چه بر چيزى كه در موضوع موجود است ، حمل شود ، در خود موضوع وجود خواهد داشت . بنابراين چيزهايى كه وجودشان در موضوع به صورت اجتماع جايز نيست ، نمىتوانند بر موضوع حمل شوند و هرچه كه حملش بر موضوع جايز است ، مىتواند وجود داشته باشد ؛ اما اين قضيه داراى عكس نيست .\r\nدر اين‌جا مىتوانيم به زوج و فرد بودن براى متضادين مثال بزنيم . موضوع هردو ، عدد است كه جنس همهء زوج‌ها و فردهاست . نيز گويا و گنگ در حيوان و همچنين خير و شر هم مىتوانند به عنوان مثال واقع شوند . ممكن است خير و شر را بر دو چيز اطلاق كنند كه به عدم و ملكه نزديك‌تر باشد ، مانند نور و ظلمت ، علم و جهل ، عدل و ظلم .\r\nهمچنين ممكن است ميان دو ضد چيزى واسطه شود ، مانند فاتر ( آب نيم‌گرم ) و ادكن ( رنگ مايل به سياهى ) .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n2 - ممكن است يك موضوع ، هيچ‌كدام از دو ضد را نداشته باشد و اين خود به عللى چند ممكن است اتفاق بيفتد :\r\nالف - چيزى ميان دو ضد واسطه شده باشد .\r\nب - ضدين و واسطه‌ها وجود نداشته باشند و موضوع از همهء آن‌ها خالى باشد ، مانند جسم شفاف از رنگ‌ها .\r\nج - موضوع موجود نباشد ، مانند زيد مرده كه نه عدالت دارد و نه ستم .\r\n3 - در تقابل ملكه و عدم ملكه ، علت خلوّ موضوع از دو حال خارج نيست :\r\nالف - موضوع غريب است .\r\nب - موضوع معدوم است .\r\nو در اين‌جا ديگر چيزى به عنوان واسطه وجود ندارد .\r\n4 - در تقابل تضايف ، انتقال موضوع از يكى به ديگرى قابل تعقل و تصوير نيست .\r\n5 - بايد دانست مثال‌هاى ديگرى كه در باب تضاد و ملكه و عدم آورده‌اند ، خالى از اشتباه نيست . علت اين امر آن است كه واضع منطق ( ارسطو ) از آن‌جا كه هدفش از بيان اين تقابل‌ها فقط آشنايى ابتدايى دانش‌پژوهان مبتدى علم منطق بود ، مثال‌هايى را مطرح نموده است كه شهرت بيش‌ترى داشته‌اند . چنان‌كه روش عموم دانشمندان در تعليم ابتدايى اين‌گونه است ، اما تحقيق دقيق و بررسى هر كدام از اين مطالب را به عهدهء فلسفهء اولى گذاشته است .\r\nاكنون ، اگر در مسأله دقت كنيم و آن‌چه گفته شده را با آن‌چه مصطلح خواص است ، بسنجيم ، مىبينيم كه تضاد در باب تقابل ، عام‌تر از تضاد حقيقى است . اما ملكه و عدم در اين‌جا خاص‌تر است .\r\nتوضيح اين‌كه تضاد در باب تقابل ميان دو معنى است كه بالفعل در يك موضوع با همديگر نمىتوانند اجتماع كنند و موضوع بالقوه مىتواند به هر كدام از آن‌ها موصوف باشد و انتقال موضوع از يكى از متضادين به ديگرى محال نباشد . بنابراين :\r\nالف - ممكن است اين‌دو معنى وجودى باشند ، مانند سياهى و سفيدى .\r\nب - ممكن است يكى وجودى و ديگرى عدمى باشد ، مانند حركت و سكون .\r\nج - ممكن است ميان دو ضد واسطه‌اى وجود داشته باشد ، مانند ادكن كه ميان\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nسفيدى و سياهى است .\r\nد - ممكن است كه واسطه‌اى نباشد ، مانند حركت و سكون .\r\nه - امكان دارد موضوع طبيعت ، جنس باشد ، مانند عدد نسبت به زوج و فرد .\r\nو - ممكن است نوع باشد ، مانند انسان نسبت به مرد و زن .\r\nز - ممكن است اعم مطلق باشد ، مانند شيئى نسبت به خير و شر .\r\nح - ممكن است عروض اين‌دو متضاد بر موضوع به صورت على البدل جايز باشد ، مانند سياهى و سفيدى .\r\nط - امكان دارد عروض اين‌دو ضد به صورت قسمت باشد ، مانند گنگ و گويا ( اعجم و ناطق ) .\r\nى - امكان دارد در يك زمان ، موضوع شايستگى پذيرش هردو را داشته باشد ، مانند عدل و جور .\r\nك - ممكن است اين شايستگى در دو زمان باشد ، مانند أمرد ( كسى كه ريش درنياورده ) و ملتحى ( كسى كه ريش درآورده ) .\r\nل - امكان دارد كه انتقال موضوع از يك ضد به ديگرى جايز باشد ، مانند حركت و سكون .\r\nم - ممكن است انتقال موضوع از يك ضد به ديگرى جايز نباشد ، چون به صورت تقسيم است .\r\nن - ممكن است يك موضوع فقط يك ضد داشته باشد ، مانند حركت كه ضدش فقط سكون است .\r\nس - امكان دارد كه يك موضوع بيش از يك ضد داشته باشد ، مانند ترس كه به دو اعتبار داراى دو ضد است ، به اعتبارى ضد شجاعت و به اعتبارى ديگر ضد تهوّر است .\r\nآن‌چه تاكنون گفته شد ، به حسب مشهور بود ، اما ضد به حسب تحقيق خاص‌تر از اين است . زيرا تضاد در حقيقت براى امورى وجودى است كه ميان آن‌ها نهايت خلاف باشد و بالفعل در يك موضوع نتوانند اجتماع كنند ، ولى به صورت تعاقب مىتوانند بر يك موضوع عارض شوند . بر اين اساس فقط ميان دو موجود مىتواند تضاد برقرار باشد و يك پديده فقط مىتواند يك ضد داشته باشد ، اگرچه واسطه‌هايى وجود داشته باشند .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nممكن است همراه با يك موضوع خاص ، پديده‌اى مقارن باشد كه طبعا اقتضاى يك ضد داشته باشد و آن‌گاه انتقال اين موضوع از اين ضد به آن ضد ممكن نباشد ، مانند سياهى براى كلاغ ؛ اما موضوع به خاطر موضوع بودنش مىتواند از اين ضد به ضد ديگر انتقال يابد ، زيرا موضوع سياهى و سفيدى جسم است .\r\nآن‌چه گفتيم راجع به تضاد بود ، اما در باب ملكه و عدم بايد گفت كه ملكه - براساس مشهور - موجودى است در موضوع كه شأن آن موضوع اين است كه به آن موجود متصف شود ، مانند وجود بينايى و موى سر و دندان در زمانى كه بايد اين امور وجود پيدا كنند . عدم ملكه ، عدم آن موجود است در زمانى كه مىتواند موجود شود ، البته به شرطى كه ملكه بتواند به عدم ملكه منتقل شود ، اما عدم ملكه نتواند به ملكه تبديل شود . مانند كورى ، صلع ( ريزش موى سر ) ، بىدندان شدن ( درد ) نه اين‌كه به خاطر آب آوردن چشم يا بيمارى داء الثعلب ( بيمارى ريزش موى سر ) يا انتقال از سن كودكى ، بينايى و نمو دندان از بين برود و امكان داشته باشد كه دوباره اين امور عود كند .\r\nاما برحسب تحقيق ، ملكه و عدم از اين‌ها عام‌تر است . به‌طور كلى ، هر موجود در مقايسه با موضوعى كه طبيعتى از طبايع آن موضوع قابل آن موجود بتواند باشد ، ملكه است ، خواه آن طبيعت يك جنس باشد يا يك نوع يا عام‌تر از آن . عدم ملكه عبارت از عدم آن موجود است در آن موضوع ، خواه موضوع آن موجود در يك زمان يا يك نوع يا يك شخص كه ملكه مىتواند در آن موجود باشد وجود داشته باشد ، خواه غير آن باشد .\r\nهمچنين خواه انتقال از يكى به ديگرى جايز باشد ، خواه جايز نباشد . حتى از آن‌چه تاكنون گفتيم نيز عام‌تر است .\r\nپس باتوجه به آن‌چه تاكنون نسبت به دو اصطلاح تضاد و ملكه و عدم براساس مشهور و تحقيق گفته شد ، زوجيت و فرديت ، نطق و عجميت ( گنگى ) كه موضوع هردو معنى ، جنس است و اين جنس بدون تعاقب و تنازع به انواع تقسيم شده و نيز مذكر و مؤنث بودن كه نسبت به نوع است و تقسيم به اشخاص شده و همچنين حركت و سكون و نور و ظلمت كه در اشخاص به صورت تعاقب و تنازع پيدا مىشوند و عدل و ظلم كه از دو جنس مختلف هستند - چراكه جنس عدل ، فضيلت و جنس ظلم رذيلت است - و نيز صحت و مرض براساس مشهور از باب تضاد بوده ، اما براساس تحقيق از باب ملكه و\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nعدم هستند ، زيرا در تمامى موارد فوق يكى از اين‌دو وجودى و ديگرى عدمى است .\r\nبر همين اساس عدم‌هايى كه با شرط ذكر شده نباشند ، مثلا در موضوعى كه باتوجه به جنس قريب يا باتوجه به نوع امكان وجود ملكه نيست ، مانند نابينايى نسبت به ديوار يا نسبت به كژدم يا به حسب شخص وجود ملكه امكان ندارد ، مانند عدم مرد بودن نسبت به زنان ، يا اين‌كه در موضوع امكان وجود ملكه پيش از وقت معمول باشد ، مانند أمرد بودن يا در زمان امكان ملكه ، عدم باشد بدون اين‌كه اين عدم بعد از انتقال ملكه باشد ، مانند كوسه بودن ، يا عدم بعد از انتقال به ملكه شده باشد ، اما پيش از انتقال به ملكه نيز امكان عدم داشته باشد ، مانند مرضى كه به واسطهء داء الثعلب ( ريزش مو ) پديد مىآيد يا عدم ملكه بعد از وقت امكان باشد ، مانند عقيم بودن پيرمردان ، تمامى اين موارد از نظر مشهور در باب تضاد است ، اما از نظر تحقيق در باب ملكه و عدم است .\r\nوجه محدود بودن تقابل به اين چهار قسم از اين قرار است كه دو پديدهء متقابل يا هر دو وجودى هستند يا يكى از آن‌دو وجودى است . صورت نخست نيز داراى دو قسم است ، زيرا يا آن‌دو پديدهء وجودى بدين‌گونه‌اند كه ماهيت هر كدام از آن‌دو در مقايسهء با ديگرى قابل تعقل است كه اين صورت ، تقابل تضايف ناميده مىشود يا اين‌گونه نيست كه آن را تضاد حقيقى مىنامند .\r\nصورت دوم نيز داراى دو قسم است ، زيرا دو متقابلى كه هردو وجودى نيستند يا اعتبار آن‌ها به حسب قول بر موضوع است يا به حسب وجود در موضوع . قسم اول تقابل ايجاب و سلب است . در اين قسم اگر قابل صدق و كذب نباشد ، بسيط و گرنه مركب است . قسم دوم ملكه و عدم است . اين قسم نيز به دوگونه قابل تصور خواهد بود .\r\nتوضيح اين‌كه گاه ممكن است ملكه به اعتبار وقتى باشد كه وجود طرف وجودى در اين موضوع ممكن باشد و عدم ملكه بعد از وجودش جايز البته به شرطى كه انتقال از عدم به وجود براى دومين‌بار ممكن نباشد و گاه ممكن است ، ملكه و عدم به اين اعتبار نباشد .\r\nگونهء اول از اين‌دو ملكه و عدم به اصطلاح مشهورند . و گونهء دوم را هرگاه با تضاد حقيقى ذكر كنند ، تضاد مشهور خواهد بود .\r\nبايد دانست كه حمل تقابل بر اين اقسام ، مانند حمل اجناس نيست ، زيرا بعضى از اين اقسام بدون تعقل و تصور تقابل تعقل مىشوند ، بلكه مانند حمل لوازم است .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nفصل نهم : اقسام تقدم و تأخّر و معيّت\r\nتقدم و تأخر بر پنج معنى اطلاق مىشود :\r\n1 - تقدم و تأخر زمانى ، مانند ديروز بر امروز ، تقدم پدر بر پسر ، تقدم قديم بر حادث ، و تأخر امروز از ديروز ، پسر از پدر ، حادث از قديم ؛ اين‌گونه تقدم و تأخر داراى دو صورت است :\r\nالف - بالذات ، مانند تقدم ديروز بر امروز .\r\nب - بالغير ، مانند ساير مثال‌ها .\r\n2 - تقدّم و تأخر به طبع ، مانند تقدم يك بر دو و جوهر بر عرض و تأخر دو از يك و عرض از جوهر . معنى اين تقدم اين است كه هرجا متأخر باشد ، متقدم نيز هست ، اما لازم نيست هرجا متقدم باشد ، متأخر نيز باشد . تقدم شرط بر مشروط نيز از اين قبيل است .\r\n3 - تقدم و تأخر به رتبه ، مانند تقدم جنس الاجناس بر جنس متوسط ، تقدم جنس متوسط بر جنس سافل ، تقدم جنس سافل بر نوع الانواع و تأخر اين‌ها از يكديگر ، در صورتى كه از آن طرف در نظر گرفته شوند ، اما اگر اين امور را از اين طرف در نظر بگيريم ، متقدم ، متأخر و متأخر ، متقدم خواهد شد . زير اين‌گونه تقدم به اعتبار نسبت با يك مبدأ است و بديهى است كه اگر مبدأ مختلف شد ، متقدم متأخر شده و متأخر متقدم مىگردد . تقدم مكانى از اين قبيل است ، مانند تقدم امام جماعت بر مأمومين به اعتبار اين‌كه مبدأ ، طرف قبله است . اين تقدم نيز داراى دو صورت است :\r\nالف - تقدم به طبع ، مانند تقدم مكان آتش بر مكان هوا ، در صورتى كه مبدأ ، فوق باشد .\r\nب - تقدم به وضع ، مانند تقدم صف اول بر صف دوم . تقدم مقدمات بر نتايج در باب علوم و نيز تقدم حروف بر الفاظ و تقدم الفاظ بر اقوال به يك اعتبار از اين قسم و به اعتبارى ديگر از قسم تقدم به طبع است .\r\n4 - تقدم به شرف ، مانند تقدم معلّم بر متعلّم و فاضل بر مفضول و تأخر متعلم و مفضول از معلم و فاضل .\r\n5 - تقدم به ذات ، مانند تقدم علت بر معلول و تأخر معلول از علت ، اگرچه متقدم و\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nمتأخر از نظر زمانى باهم باشند ، مانند حركت دست و حركت انگشتر ، زيرا حركت دست بالذات متقدم بر حركت انگشتر است ، با اين‌كه اين‌دو حركت همزمان باهم صورت مىگيرند .\r\n\r\nدو نكته\r\n1 - تقابل ميان متقدم و متأخر ، تقابل تضايف است .\r\n2 - هركدام از متقدم و متأخرى كه در برابر آن متقدم است ، در معنىاى كه تقدم و تأخر را به اعتبار آن معنى در نظر گرفته باشند ، اشتراك دارند ( مثلا علت و معلول در اين‌كه تقدم و تأخر هردو بالذات است ، مشتركند ) . اما متقدم ويژگىاى دارد كه به خاطر آن ويژگى بر متأخر پيشى مىگيرد . اين ويژگى ممكن است يك مزيت يا نزديكى به مبدأ مفروض باشد . مثلا پدر و پسر در زمان ، متشاركند ، اما پدر به زمان گذشته نزديك‌تر از پسر است ، يا علت و معلول در وجود متشاركند ، اما علت به اين صورت از معلول متمايز مىشود كه وجود معلول از اوست .\r\nمعيت : هرگاه ميان دو پديده رابطهء تقدم و تأخر - به يكى از اين پنج معنى - نباشد ، اما در يك معنى از اين معانى مشترك باشند ، رابطهء معيت برقرار مىشود ، مانند دو پديدهء زمانى كه هيچ‌كدام بر ديگرى تقدم يا تأخر نداشته باشند يا دو ذات موجود كه معلول يك علت باشند . بر اين اساس ، معيت نيز داراى پنج معنى است : معيت زمانى ، طبعى ، رتبى ، شرف ، ذات . در اين‌جا بحثى كه مىخواستيم در اين مقاله بيان كنيم ، پايان مىپذيرد .\r\nناگفته نماند كه بيش‌تر مطالب اين مقاله شبيه به مصادرات است و در علوم ديگر بايد بر آن‌ها برهان اقامه شود . و بالله التوفيق .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nمقالهء سوم عبارات ( بارى ارمينياس )\r\n\r\n","description":"","footnote":"","page_name":" 91 ","page_number":91},
  {"content":"\r\n . \r\n","description":"","footnote":"","page_name":" 92 ","page_number":92},
  {"content":"\r\n\r\nمقصود از اين مباحث ، اقوال جازمه است . به اين مقاله ، بارى ارمينياس گفته مىشود . اين مقاله مشتمل بر دو فن است : 1 - قضايا 2 - جهت قضايا\r\nفن اوّل : شناخت اقوال جازمه و احوال انواع و اصناف قضايا\r\nفصل اوّل : اصناف دلالت‌ها و احوال مدلول‌ها\r\nفصل دوم : تعيين قول جازم و چگونگى تأليف آن از الفاظ مفرد\r\nفصل سوم : اثبات و نفى و ايجاب و سلب\r\nفصل چهارم : اقسام قضايا\r\nفصل پنجم : اقسام شرطيات\r\nفصل ششم : وحدت و كثرت قضايا به اعتبار اجزاى آن‌ها\r\nفصل هفتم : نسبت اجزاى قضايا با يكديگر\r\nفصل هشتم : چگونگى تعلق صدق و كذب به قضاياى شرطى و اجزاى آن\r\nفصل نهم : حصر و اهمال در قضايا\r\nفصل دهم : تحصيل مفهوم قضايا و تلخيص اجزاى آن\r\nفصل يازدهم : تقابل ، تضاد ، تداخل و تناقض قضايا\r\nفصل دوازدهم : قضاياى محصله و معدوليه و عدميه و تلازم آن\r\nفصل سيزدهم : تلازم شرطيات\r\nفصل چهاردهم : تلازم و تباين قضايا به اعتبار استوا و انعكاس اجزا و مقابلات اجزا\r\nفصل پانزدهم : قضاياى منحرفه و قضاياى محرّفه\r\nفصل شانزدهم : ردّ قضايا به يكديگر\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\n\r\nفن اوّل : قضايا\r\n\r\nفصل اوّل : اصناف دلالت‌ها و احوال مدلول‌ها\r\nهرگاه انسان به واسطهء حواس ظاهر اعيان موجودات را ادراك كند ، طبعا صور آن مدركات در ذهنش نقش مىبندد . سپس آن صور با كمك قوهء حافظه و ذاكره طبعا بر آن موجودات دلالت مىكنند . اما هرگاه انسان به خاطر اهدافش بخواهد ديگران را از مدركات و معلومات خود آگاه كند ، به دلالت وضعى افعال و حركات ارادى خود اين كار را انجام مىدهد .\r\nملايم‌ترين فعلى كه انسان در اين كار از خود صورت مىدهد ، ايجاد صوت است كه با بلند كردن يا آهسته نمودن آن شخصى را كه حاضر بوده يا غايبى كه در حكم حاضر است - به حسب ابعاد مختلف - مىتواند از مقاصد خودش آگاه كند و به اختلاف كيفيت صداها و نيز تفاوت مقاطع آن‌ها كه تابع اختلاف هيأت و حالت مخرج صوت است ، حروف مىتوانند پديد آيند . افزون بر اين ، به وسيلهء تركيباتى كه از حروف به دست مىآيد ، مىتوانيم معانى و مقاصد گوناگون خود را اظهار كنيم ، همچنين به واسطهء انواع شمايلى كه با بيان الفاظ مقرون مىشوند ، محاكات حالت‌هاى مختلف آسان مىشود . آن صداها پس از اين‌كه انتفاع حاصل شد ، بدون هيچ‌گونه درد و رنجى نابود شده زحمت بقاى بدون منفعت را از بين مىبرند . ساير افعال و حركات ، مانند اشاره كردن و با سرانگشت نشان دادن و جز اين‌ها گرچه اين شايستگى را دارند كه بر معانى مختلف دلالت كنند ، اما هيچ‌كدام مانند نطق نيستند .\r\nبا همهء فوايدى كه نطق داشت ، اما محدوديت‌هايى نيز وجود دارد كه نياز به دلالتى كامل‌تر را نشان مىدهد . توضيح اين‌كه اوّلا نطق اختصاص به زمان حال دارد و ثانيا\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nمخصوص كسانى است كه حاضر يا در حكم حاضرند ؛ در حالى كه در بعضى مواقع انسان احتياج دارد افرادى را كه غايب هستند و صدايش را نمىشنوند يا حتى كسانى را كه در زمانى ديگر خواهند بود ، از مقاصد خود آگاه كند . همچنين گاه انسان نيازمند است كه براى خودش آن معانى موجود در ذهن را يادآورى كند ، در حالى كه نطق نمىتواند اين خواص را داشته باشد . بر اين اساس ، بشر نيازمند افعالى شد كه اثر آن‌ها باقى باشد ، مانند نوشتن ، تصوير . اما دلالت نوشتن عام‌تر از دلالت تصوير است زيرا به وسيلهء تصوير فقط حكايت صورت‌ها ممكن است ، در حالى كه به وسيلهء نوشتن مىتوان به تمام آن‌چه نطق بر آن دلالت داشت ، استدلال نمود . دلالت نوشتن نيز مانند دلالت نطق وضعى و قراردادى است . گرچه انسان مىتواند بدون نطق - و فقط به وسيلهء كتابت - بر معانى موجود در ذهن خود استدلال كند ، اما از آن‌جا كه وضع و قرارداد بدون گفت‌وگو با يكديگر يا آگاه كردن همديگر از طريق تعليم و تعلّم امكان ندارد و فايدهء وضع بعد از ملكهء حفظ و ذكر به دست خواهد آمد و پذيرش رنج يادگيرى الفاظ براى يك بار هم كه شده ضرورى است . بنابراين اگر كسى بخواهد بدون يادگيرى الفاظ و فقط به وسيلهء نوشتن بر معانى موجود در ذهن خود استدلال كند ، زحمتش دوچندان مىگردد . اما اگر به وسيلهء نوشتن بر حروف بسيط كه عدد آن‌ها زياد نيست ، دلالت نموده به وسيلهء نطق به آن معانى دست يابد ، هدف و مطلوب بدون هيچ‌گونه زحمت زيادى به دست خواهد آمد . ازاين‌رو ، دلالت نوشتن در بيش‌تر احوال ، ابتدا بر الفاظ و سپس به توسط الفاظ بر معانى است .\r\nاز اين بيانات معلوم شد كه هر پديده يك وجود خارجى و يك وجود ذهنى دارد كه اين‌دو وجود به طبع است و اختلاف و تغيّر را در اين‌دو راهى نيست . افزون بر اين ، هر پديده داراى وجودى در عبارت و وجودى در نوشتن است كه اين‌دو به وضع و قرارداد هستند و به حسب اختلاف اغراض و تفاوت واضعان ، مختلف و مغير مىشوند .\r\nاز اين چهار وجود ، سه وجود دالّ هستند و آن‌ها عبارتند از : وجود كتبى ، وجود لفظى و وجود ذهنى ؛ سه وجود نيز مدلول هستند : وجود لفظى ، وجود ذهنى و وجود خارجى .\r\nوجود كتبى فقط دالّ است ، وجود خارجى فقط مدلول و وجودهاى لفظى و ذهنى هم دال‌ّاند و هم مدلول .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nاصناف دلالت‌ها از نظر استعمال\r\n1 - دلالت صور ذهنى بر اعيان خارجى ، دلالت اين صنف به طبع است .\r\n2 - دلالت الفاظ و عبارات لفظى بر صور ذهنى و به توسط صور ذهنى بر اعيان خارجى ، دلالت اين صنف به وضع است .\r\n3 - دلالت نوشته‌ها بر الفاظ و به واسطهء الفاظ بر صور ذهنى و توسط صور ذهنى بر اعيان خارجى ، دلالت اين صنف نيز به وضع است .\r\nآن‌چه گفته شد از نظر استعمال بود ، اما از نظر ضرورت فقط دو صنف دلالت وجود دارد : دلالت به طبع ، دلالت به وضع . آن‌چه ميان اين‌دو واسطه مىشوند ، دو امرند : يكى ضرورى و ديگرى غير ضرورى . ترتيب انتقال اعلام‌دهنده اين‌گونه است كه در ابتدا از اعيان به معانى و سپس از معانى به عبارات مىرسيم . آن‌گاه اگر بخواهيم مىتوانيم از عبارت به كتابت انتقال دهيم .\r\n[ اعيان - معانى - عبارات ( الفاظ ) - نوشتن 
  ]\r\nاما ترتيب انتقال استعلام‌كننده برعكس است و بدين‌صورت مىباشد : از كتابت به عبارت ، از عبارت به معانى و از معانى به اعيان .\r\nدليل اين‌كه در دلالت ، معانى ذهنى واسطهء ميان عبارت و وجود خارجى است و واضعان الفاظ را در ابتدا براى معانى قرار داده‌اند - نه براى اعيان خارجى - اين است كه اگر كسى لفظى شنيده و معنى آن را فهميده باشد اما وجود خارجى را كه معنى ذهنى بر آن دلالت مىكند ، نشناخته باشد ، در بسيارى موارد ممكن است آن پديده حاضر باشد و نامش را بشنود و نيز بداند كه از او چه مىخواهند ، اما نمىداند كه آن پديده حاضر است .\r\nدلالت كتابت ( نوشتن ) و عبارت ( لفظ ) كه وضعى و قراردادى هستند ، به خاطر اختلاف ملت‌ها و زمان‌ها ، مختلف مىشوند ؛ زيرا در دلالت كتابت ، دلالت‌كننده ( دالّ ) و دلالت شونده ( مدلول ) هردو وضعىاند و در دلالت عبارت اگرچه مدلول طبعى است ، اما دالّ وضعى است . ولى از آن‌جا كه دلالت معانى ( ذهنى ) بر اعيان ( خارجى ) به طبع است ، در هيچ حالى مختلف و متغير نمىشود ، زيرا دالّ و مدلول هردو به طبع هستند نه به وضع .\r\nهدف از ايراد بحث فوق در آغاز مقاله ، اين است كه بدانيم دلالت عبارت - كه در\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nمباحث آينده دربارهء حالات آن سخن خواهيم گفت - بر معانى ذهنى و اعيان خارجى چگونه است . زيرا آن‌چه بالذات در آن نظر خواهيم نمود ، نه اعيان خارجى است و نه عبارات لفظى ، بلكه معانى ذهنى است كه واسطهء ميان آن‌دواند و بحث از حالات الفاظ فقط از سر ضرورت و ناچارى است .\r\n\r\nفصل دوم : تعيين قول جازم و چگونگى تأليف آن از الفاظ مفرد\r\nدر مباحث گذشته لفظ را به مفرد و مؤلف تقسيم كرديم و احوال لفظ مفرد را شرح داديم . در اين‌جا اضافه مىكنيم كه به لفظ مؤلف قول گفته مىشود . لفظ مؤلف داراى اصناف زيادى است ، مانند :\r\nالف - مؤلف به تأليف تقييدى ؛ ب - مؤلف به تأليف خبرى ؛ ج - استفهام ؛ د - تعجب ؛ ه - ندا ؛ و - قسم ؛ ز - تمنّى ؛ ح - امر ؛ ط - نهى ؛ ى - دعا و اقوال ديگرى كه در گفت‌وگوها به كار مىرود . برخى از نويسندگان در اين موضع به شمارش اين اصناف مشغول شده‌اند ، اما آگاهى از آن‌ها در اين مبحث نه مهم است و نه مفيد . ازاين‌رو ، بهتر است بحث از اين امور به مبحث صناعاتى كه پس از برهان و جدل ذكر مىشوند ، مانند خطابه و شعر واگذار شود .\r\nاز ميان تأليف‌هاى فوق ، دو صنف ويژهء علوم است :\r\n1 - تقييدى ، كه قول شارح از اين صنف است .\r\n2 - خبرى ، كه قول جازم از اين شمار است .\r\nقول شارح مخصوص راه‌هاى به دست آوردن تصورات و قول جازم ويژهء طرق اكتساب تصديقات است . در اين مقاله احوال قول جازم بيان خواهد شد . ان شاء الله تعالى .\r\nقول جازم گفتارى است كه از اثبات يا نفى امرى خبر مىدهد . خاصيت خبر اين است كه بالذات قابل تصديق و تكذيب است ، اما ديگر قول‌ها مانند استفهام ، ندا و جز اين‌ها قابل تصديق و تكذيب نيستند ، مگر آن‌كه آن‌ها را از استفهام و ندا بودن خارج كرده با مفهوم اخبارى در نظر بگيريم . اما تأليف تقييدى به مثابهء مفردات الفاظ است ، زيرا يك لفظ مفرد به جاى آن لفظ مؤلف قرار مىگيرد .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبرخى از متأخران گفته‌اند كه تعريف كردن خبر به تصديق و تكذيب تعريف دورى است ، زيرا تعريف تصديق و تكذيب متوقف است بر تعريف صدق و كذب و اين‌دو مشتمل بر معنى خبر هستند ، در حالى كه تعريف خبر هم متوقف بر تعريف تصديق و تكذيب است .\r\nاما اين ايراد وارد نيست . زيرا در تعريفات لفظى ممكن است يك لفظ مشتبه يا متنازع يا غريب را به لفظى كه از اشتباه يا تنازع در امان بوده يا مشهور باشد ، تعريف كنند . و نيز ممكن است تعريف نسبت به دو نفر يا در دو حالت شبه دور باشد اما در حقيقت دور نباشد . مثلا كلمه « عين » را در جايى كه با چشمهء آب اشتباه شود به « بصر » ، اما « بصر » را اگر با « بصيرت » اشتباه شود به « عين » تعريف كنند . همچنين نسبت به پارسىزبان ، عين را به چشم و نسبت به عربىزبان چشم را به عين تعريف كنند و امثال اين‌گونه تعريفات دورى نيست . دور در جايى است كه معرفت اولى موقوف بر معرفت دومى است و معرفت دومى هم بدون معرفت اولى حاصل نمىشود و هردو نسبت به يك شخص و در يك حال باشد . اما از آن‌جا كه مراد ما در اين بحث ، تميّز و جدا نمودن « خبر » از ساير اصناف اقوال است و در معنى صدق و كذب هم اشتباهى وجود ندارد ، مىتوانيم بگوييم خبر قولى است كه لذاته مستلزم قبول تصديق و تكذيب باشد ، زيرا صدق و كذب از اعراض ذاتى خبر است .\r\nاكنون پس از تعريف خبر بايد بگوييم كه هر قولى كه مشتمل بر خبرى به اثبات يا نفى باشد ، قضيه ناميده مىشود . در هر قضيه بايد تأليف باشد و كم‌ترين تأليف خبرى ميان دو لفظ است كه آن‌دو لفظ بايد در دلالت مستقل باشند ؛ يعنى يا كلمه باشند يا اسم ، اما نمىشود كه اسم با ادات يا كلمه با ادات باشد ، زيرا ادات در دلالت ، از خود استقلال ندارند . همچنين بايد يكى از آن دو لفظ مخبر عنه يا محكوم عليه باشد و لفظ ديگر مخبر به يا محكوم به . زيرا هر خبرى عبارت است از حكم به اثبات پديده‌اى براى پديده‌اى ديگر يا حكم به نفى چيزى از چيز ديگر .\r\nتأليف ميان دو لفظ ، امرى غير از دو مفردى است كه ميان آن‌دو ، تأليف برقرار شده است و آن امر ارتباطى با مواضعه و تواطى ندارد . ازاين‌رو با اختلاف لغات ، مختلف نمىشود . اما هيأت تأليف با وضع و قرارداد ارتباط داشته و به همين سبب در هر لغتى به\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nگونه‌اى خاص است . مثلا در زبان تازى كلمه را بر اسم مقدم مىكنند ، مانند « قال زيد » ، اما در پارسى برعكس است ، مانند « زيد گفت » .\r\nدر برخى زبان‌ها ، ممكن است براى اصل تأليف ، اداتى وضع كنند كه بر آن دلالت كند و آن‌ها را رابطه مىنامند ، مانند « است » در زبان پارسى در اين قضيه : « زيد دبير است » يا حركت « راء » دبير در برخى از لغات پارسى در اين قضيه : « زيد دبير » .\r\nاما در برخى زبان‌ها تجرد از ادوات يا به وسيلهء قراين معنى بر معنوى از تأليفات دلالت مىشود ، مانند « زيد بصير » در زبان عربى كه از عوامل لفظى مجرد است . مراد نحويان كه مىگويند عامل در مبتدا و خبر معنوى است نه لفظى ، همين نكته است و معنى اسناد نيز همين است .\r\nرابطه به صورت‌هاى مختلف وجود دارد :\r\nالف - به صورت ادات ، مانند آن‌چه تاكنون گفتيم .\r\nب - به صورت اسم ، مانند زيد هو بصير .\r\nج - به صورت فعل ناقص كه كلمهء وجودى ناميده مىشود ، مانند « زيد كان بصيرا » يا « زيد يوجد بصيرا » .\r\nاما آن‌چه دلالت بر رابطه دارد ، همواره به معنى ادات است ، زيرا دلالت آن در اجزاى قضيه به صورت غيراستقلالى است .\r\nهرگاه محكوم به كلمه باشد ، رابطه در آن مندرج خواهد بود ، زيرا كلمه - چنان‌كه گفته شده است - به ذات خود متعلق به اسم است . به همين خاطر محكوم عليه نمىتواند كلمه باشد ، اما محكوم به مىتواند هم كلمه و هم اسم باشد .\r\nهر قضيه‌اى كه از دو لفظ مفرد تأليف يافته و رابطه هم در لفظ ، متميز نباشد ، آن را « ثنايى » و در صورتى كه رابطه لفظى و از محكوم عليه و محكوم به ممتاز باشد ، « ثلاثى » مىخوانند . محل رابطه طبعا نزديك محكوم به است اما در زبان عربى متقدم بر آن و در زبان فارسى متأخر خواهد بود .\r\nدر اين فصل ، چند لفظ كه معانى نزديكى دارند را استعمال كرديم ، مانند قول جازم ، اخبار ، خبر ، حكم و قضيه و مراد در همهء اين‌ها يكى است . اما اين الفاظ را به اعتبارات مختلف بر آن مراد اطلاق مىكنند . توضيح اين‌كه :\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nالف - از آن‌جهت كه قول مشتمل بر تصديق قطعى بوده آن تصديق به يكى از دو طرف نقيض تعلق گرفته باشد ، قول جازم خوانده مىشود .\r\nب - از آن جهت كه شايستگى اعلام براى ديگران را دارد ، به آن اخبار گفته‌اند .\r\nج - از آن جهت كه لذاته مستلزم صدق و كذب است ، آن را خبر مىخوانند .\r\nد - بدين‌خاطر كه مشتمل بر ارتباط ميان دو معنى با يكديگر است ، در حالى كه گمان مىرود ميان آن‌دو معنى رابطه‌اى نيست ، حكم ناميده شده است .\r\nه - از اين جهت كه اين گفتار اقتضاى جزم به اثبات يك امر يا نفى آن را دارد ، به آن قضيه گفته‌اند .\r\nبايد دانست كه در هر قضيه فقط يك موضع تعلق صدق و كذب وجود دارد ، زيرا خبر يا راست است يا دروغ و نمىتواند هم راست و هم دروغ باشد ؛ زيرا اجتماع متقابلين خواهد شد و نمىتواند نه راست باشد و نه دروغ ؛ زيرا كه در اين صورت خبر نخواهد بود و نمىتواند برخى از آن راست و برخى ديگر دروغ باشد ؛ زيرا در اين فرض ، ديگر يك خبر نيست .\r\nموضع تعلق صدق و كذب ، موضع ربط است و ربط - چنان‌كه گفتيم - ميان محكوم عليه و محكوم به است . بنابراين اگر اجزاى قضيه بيش از اين‌دو باشد و به صورتى كه جمله به جاى اين‌دو ركن ( محكوم عليه و محكوم به ) باشد ، با همديگر ارتباط نداشته باشند ، بايد ربط هم زياد شود . در اين فرض ، قضيه ديگر واحد نخواهد بود ، بلكه در حقيقت قضاياى متعدد است ، چنان‌كه پس از اين بيان خواهيم كرد . بنابراين ، از مباحث فوق معلوم شد كه اجزاى اولى هر قضيه فقط دو جزء است ، اما با تأليف سه چيز مىشود ، ولى سه جزء نمىشود ؛ زيرا تأليف جزء نيست ، بلكه ربط ميان اجزا با يكديگر است . اگر بگوييم تأليف هم جزء است ، نيازمند ربطى جديد خواهيم بود . بنابراين اگر بگوييم تأليف هم جزء قضيه است ، بايد آن را به مثابهء جزء صورى اعتبار كنيم ، نه جزء مادّى . در حالى كه محكوم عليه و محكوم به جزء مادى هستند . رعايت اين نكتهء دقيق از امور مهمى است كه كم‌توجهى به آن و ساير نكات دقيق باعث اشتباهات مىگردد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nفصل سوم : اثبات و نفى ، ايجاب و سلب\r\nتصور ثبوت بر تصور نفى كه « لا ثبوت » است ، مقدم است ؛ زيرا تصور نفى عبارت است از رفع تصور ثبوت و واضعان لغت ، در اغلب موارد ، الفاظ را براى معانى محصّل وضع مىكنند و براى رفع و نفى ادواتى قرار مىدهند ، تا هرگاه بخواهند از ثبوت آن معانى خبر دهند ، عين آن الفاظ را بيان كنند و در صورتى كه بخواهند اخبار از نفى آن‌ها كنند ، ادات رفع و نفى را با آن الفاظ مقرون مىنمايند تا الفاظ به موازات معانى قرار گيرند .\r\nاگر معانى مفرد باشند ، الفاظ آن را محصله و بسيطه مىنامند ، ولى هرگاه الفاظ با حرف سلب تركيب شده و بر رفع آن معانى دلالت كنند ، آن را الفاظ معدوله مىگويند ( يعنى عدل بها عن مفهوماتها - از مفهوم اين الفاظ به وسيلهء ادات سلب عدول شده است ) . مثال اين‌دو در زبان تازى : واحد و لا واحد ؛ زال و لا زال و در زبان پارسى : بينا و نابينا ؛ رفت و نرفت . الفاظ معدوله هرچند در عبارت مركب هستند ، اما از نظر معنى مفرداند ، زيرا « لا واحد » به معنى « كثير » ، « لا زال » به معنى « ثبت » ، « نابينا » به معنى « كور » و « نرفت » به معنى « ايستاد » است .\r\nامّا اگر معانى ، قضايا باشند ، حكم به ثبوت ربط قضيه را « ايجاب » و به رفع ربط « سلب » مىگويند . اجزاى قضيهء سلبى ، همان اجزاى قضيهء ايجابى است به اضافهء يك حرف سلب . جايگاه حرف سلب طبعا نزديك رابطه است ، زيرا فايدهء آن ، رفع ربط است . مثلا در اين قضيه : « زيد بينا نيست » ، « نيست » مركب است از « نه » كه ادات سلب است و « است » كه رابطه خوانده مىشود و همچنان كه رابطه از نظر معنى مقتضى ثبوت ربط است ، اين‌دو ادات ، بعد از تركيب اقتضاى رفع ربط را داشته و هردو به جاى يك چيزند . به همين خاطر نمىتوان گفت قضيهء سالبه ، به سبب وجود حرف سلب ، رباعى مىشود .\r\nبه قضيهء ايجابى ، موجبه و به قضيهء سلبى ، سالبه گفته شده است . در قضيهء موجبه ، تأليف ، تام است زيرا هم لفظى است و هم معنوى . اما در سالبه ، ناقص است ، زيرا تأليف فقط لفظى است نه معنوى .\r\nهركدام از موجبه و سالبه دوگونه‌اند :\r\nالف - اقتضاى وجود يا عدم محكوم عليه را دارند ، مانند زيد هست ، زيد نيست .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nاين‌گونه قضيه را بسيط مىخوانند .\r\nب - اقتضاى وجود يا عدم چيزى براى محكوم عليه را دارند ، مانند زيد بصير است ، زيد بصير نيست . اين‌گونه قضيه را غيربسيط مىگويند .\r\n\r\nفصل چهارم : اقسام قضايا\r\nاز مباحث گذشته معلوم شد كه تأليف قضيه از دو جزء است : محكوم عليه و محكوم به .\r\nدر اين‌جا اضافه مىكنيم كه تأليف دوگونه است :\r\n1 - تأليف ميان بسايط الفاظ و مفردات ، يا آن‌چه در حكم بسايط اين‌هاست ؛ يعنى مؤلّف به تأليف تقييدى كه مفردى به جاى آن قرار مىگيرد ، مانند الحيوان الناطق كه « انسان » به جاى آن قرار گيرد . اين تأليف نيز به وسيلهء ربطى ميان الفاظ است كه مقتضى تقييد است .\r\n2 - تأليف ميان قضايا به صورتى كه به خاطر تأليف ، هركدام از آن قضايا ديگر شايستگى قبول صدق و كذب را نداشته باشند ، اما قضيه‌اى كه از مجموع آن‌ها تأليف مىشود ، پس از تأليف شايستهء قبول صدق و كذب باشد .\r\nبه قسم اول ، قضيهء حملى و به قسم دوم قضيهء شرطى يا وضعى گفته مىشود . از آن‌جا كه در قضيهء حملى هركدام از محكوم عليه و محكوم به مفرد يا در حكم مفردند ، ربط ميان آن‌ها به صورت حمل محكوم به بر محكوم عليه است ، مانند زيد بصير است كه به اين قضيه ، قضيهء حملى موجبه گفته مىشود . اگر ربط را رفع كنند و بگويند : زيد بصير نيست ، آن را قضيه حملى سالبه مىگويند . چنان‌كه پيش‌تر گفته‌ايم ، محكوم عليه موضوع و محكوم به محمول ناميده مىشود .\r\nبعضى از منطقيان و به ويژه قدما ، در هنگام سخن گفتن محمول را بر موضوع مقدم مىكنند و مثلا مىگويند : حيوان واقع يا مقول است بر همهء انسان يا بر بعضى اجسام ، و واقع يا مقول بر هيچ جمادى نيست ، يا واقع و مقول بر بعضى اجسام نيست . بنابراين براى عدم اشتباه ميان موضوع و محمول بايد به حكم بنگريم نه به تقديم و تأخير لفظ .\r\nاما اگر هركدام از دو جزء قضيه ، دو قضيه باشند ، در اين صورت نمىتوان يك قضيه را بر قضيهء ديگر به صورت مواطات و اشتقاق حمل نمود . در اين هنگام يا ميان دو قضيه ،\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمصاحبت يا معاندتى اعتبار مىشود يا نه . اگر ميان دو قضيه مصاحبت اعتبار شود و حكم به ثبوت يا نفى مصاحبت شود ، بدين‌گونه كه وضع قضيهء اول همراه با وضع قضيهء دوم باشد يا نباشد ، به آن قضيهء شرطى متصل گفته مىشود .\r\nو اگر ميان دو قضيه معاندت و مباينت اعتبار شده و حكم به ثبوت يا نفى معاندت شود ، بدين‌گونه كه وضع قضيهء اول و دوم باهم متعاند باشد يا نباشد ، به آن ، قضيهء شرطى منفصل مىگويند .\r\nاما اگر ميان دو قضيه - ثبوتا يا نفيا - مصاحبت و معاندت اعتبار نشود ، بين آن‌ها نه به اتصال و نه به انفصال ارتباطى نخواهد بود و بنابراين تأليف اين‌دو قضيه به وسيلهء رابطه يا نفى و رفع ارتباط بدون فايده است . بنابراين به اعتبار فوق ، قضايا منحصر به اين سه نوع‌اند .\r\nقضيهء شرطى متصل يا موجبه است يا سالبه . قضيهء موجبه قضيه‌اى است كه در آن حكم به اثبات مصاحبت شود ، مانند اگر آفتاب طلوع نموده پس روز موجود است . قضيهء سالبه ، قضيه‌اى است كه در آن به رفع مصاحبت حكم شود ، مانند چنين نيست كه اگر آفتاب طلوع نموده پس روز موجود است .\r\nهمچنين قضيهء شرطى منفصله نيز يا موجبه است يا سالبه . موجبه ، قضيه‌اى است كه به اثبات عناد حكم شود ، مانند يا آفتاب طالع است يا شب موجود است . سالبه قضيه‌اى است كه به رفع عناد حكم شود ، مانند چنين نيست كه يا آفتاب طالع است يا شب موجود است .\r\nدر قضاياى شرطى ، به محكوم عليه ، مقدم و به محكوم به تالى گفته مىشود . ممكن است قضيهء منفصله از چند قضيه تأليف شده باشد ، مانند عدد يا زايد است يا ناقص يا تام ؛ اما وقتى آن را تجزيه كنيم ، مىبينيم در ابتدا عناد ، ميان دو قضيه بوده و سپس هر كدام به دو بخش تقسيم شده‌اند ، زيرا همهء عنادها تابع عنادى هستند كه ميان اثبات و نفى است .\r\nدر قضيهء منفصله ، تمايز ميان مقدم و تالى طبعى نيست و وضعى است ، يعنى هركدام كه در ابتدا قرار گيرد ، مقدم و ديگرى تالى است .\r\nبايد دانست لازمهء رفع مصاحبت ، وجود عناد نيست ، چنان‌كه لازمهء رفع عناد ، وجود\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nمصاحبت نخواهد بود . رفع هركدام اعم از وضع ديگرى است ، زيرا در جايى كه عناد وجود داشته باشد ، مصاحبت مرتفع است و آن‌جا كه مصاحبت ثابت باشد ، عناد مرتفع است ، اما عكس اين‌دو لازم و واجب نيست .\r\nدر قضاياى شرطى متصل ، رابطه عبارت است از ادات شرط كه بر سر مقدم درآمده و ادات جواب شرط كه بر سر تالى درمىآيد . البته اين در صورتى است كه هركدام از شرط و جواب ، داراى اداتى جداگانه باشند ، اما در صورتى كه هركدام داراى اداتى جداگانه نباشند ، توقع جواب كه در شرط وجود دارد ، به عنوان ادات جواب خواهد بود .\r\nرابطه در قضاياى شرطى منفصل ، عبارت است از ادات عناد كه بر سر هريك از قضايا درمىآيد . در قضاياى سالبه هنگامى كه حرف سلب بر اين ادوات درآيد ، ربط را رفع مىكند .\r\nدر زبان عربى ، ادات شرط همواره مقارن كلمه است . برخى از ادات شرط در زبان تازى عبارتند از « إن ، إذا ، متى » و در زبان پارسى مىتوان از « اگر ، چون » ، به عنوان ادات شرط نام برد . براى ادات عناد در زبان عربى مىتوان به « او ، إمّا » و در زبان فارسى « يا ، اگر » و مانند اين‌ها اشاره كرد .\r\nاطلاق حمل ، اتصال ، انفصال بر قضاياى موجبه به صورت اطلاق حقيقى است ، در حالى كه بر قضاياى سالبه اطلاق مجازى است . زيرا وجود حمل ، اتصال و انفصال در قضاياى موجبه بوده اما در قضاياى سالبه اين معانى معدومند . در اين معانى نسبت سالبه با موجبه نزديك به نسبت عدم با ملكه است .\r\n\r\nفصل پنجم : اقسام شرطيات\r\nهمان‌گونه كه در مباحث گذشته گفته شد ، قضيهء شرطى ، قضيه‌اى است كه از قضايا تأليف شده باشد ، از آن‌جا كه براساس تقسيمى كه در فصل گذشته گفتيم ، قضايا بر سه نوع حملى ، متصله ، منفصله هستند و مقدم و تالى هركدام از قضايا مىتوانند به يكى از اين سه نوع باشند ، بنابراين قضيهء شرطى متصل به نه صورت خواهد بود :\r\nالف - مقدم و تالى هردو قضيهء حملى باشند ، مانند اگر آفتاب طالع است ، روز موجود است .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nب - مركب از دو قضيهء متصله ، مانند اگر چنين است كه چون آفتاب طالع است ، روز موجود است ، پس چون آفتاب طالع نباشد ، شب موجود خواهد بود .\r\nج - مركب از دو قضيهء منفصله ، مانند اگر جسم يا متحرك است يا ساكن ، پس انسان يا متحرك است يا ساكن .\r\nد - مقدم ، قضيهء حملى و تالى به صورت متصله ، مانند اگر انسان حيوان است ، پس هر گاه كه انسان موجود باشد ، حيوان موجود خواهد بود .\r\nه - مقدم به صورت متصله و تالى به صورت قضيهء حملى ( عكس صورت فوق ) ، مانند اگر چنين است كه تا آفتاب طالع نباشد ، روز موجود نخواهد بود ، پس وجود آفتاب مستلزم وجود روز است .\r\nو - مقدم به صورت قضيهء حملى و تالى به صورت منفصله ، مانند اگر اين حرارت تب است ، پس حامل آن يا روح است يا خلط يا عضو .\r\nز - مقدم به صورت منفصله و تالى به صورت قضيهء حملى ( عكس صورت فوق ) ، مانند اگر علت اين حرارت يا التهاب روح است يا عفونت خلط يا تشبث ( چنگ زدن ، درآويختن ) حرارتى غريب به اعضاى اصلى ، پس اين حرارت تب است .\r\nح - مقدم به صورت متصله و تالى به صورت منفصله ، مانند اگر چنين است كه چون وتر زاويه بزرگ‌تر از دو ضلعش باشد ، زاويه منفرجه است ، پس اين زاويه يا قائمه است يا حادّه .\r\nط - مقدم به صورت منفصله و تالى به صورت متصله ( عكس صورت فوق ) ، مانند اگر اين زاويه يا حاده است يا منفرجه ، پس چنين است كه چون وتر مساوى دو ضلع باشد ، زاويه قائمه است .\r\nقضيهء شرطى منفصل فقط داراى شش صورت است ، زيرا در قضاياى منفصله ، جدايى و تمايز مقدم و تالى به طبع نيست ، بنابراين اختلاف مقدم و تالى را عكس كردن و آن‌ها را به عنوان صور جداگانه ذكر نمودن ، مفيد نخواهد بود . اين شش صورت عبارتند از :\r\nالف - مقدم و تالى به صورت قضيهء حملى باشند ، مانند يا آفتاب طالع است يا شب موجود است .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nب - مقدم و تالى هردو متصله باشند ، مانند يا چنين است كه هرگاه آفتاب هست روز هست ، يا چنين است كه ممكن است در برخى اوقات آفتاب باشد و روز نباشد .\r\nج - مقدم و تالى هردو منفصله باشند ، مانند يا اين تب دموى است يا صفراوى ، يا اين تب بلغمى است يا سوداوى . اين قضيهء منفصله قريب به منفصلهء كثير الاجزاء است ، فقط يك نكته هست و آن اين‌كه قضيهء منفصلهء دو جزيى ( مانند اين مثال ) به تدريج به صورت كثير الاجزاء درمىآيد .\r\nد - مركب از حملى و متصله ، مانند يا آفتاب علت وجود روز است يا ممكن است در برخى اوقات آفتاب طالع باشد ، اما روز موجود نباشد .\r\nه - مركب از حملى و منفصله ، مانند يا اين شخص داراى مزاج معتدل است يا چنين است كه سوء مزاج ساده دارد يا مادى .\r\nو - مركب از متصله و منفصله ، مانند يا چنين است كه اگر آفتاب طالع باشد روز موجود است ، يا چنين است كه يا آفتاب طالع است يا روز موجود است .\r\nاين بود اقسام قضاياى شرطى ، اگر باز هم از اين قضايا ، قضاياى شرطى ديگرى تأليف كنند ، اقسام زيادى حاصل خواهد شد .\r\n\r\nفصل ششم : وحدت و كثرت قضايا به اعتبار اجزاى آن‌ها\r\nگاهى در قضاياى حمليه ، بيش از يك لفظ مفرد در جانب موضوع يا محمول وجود دارد و بدين‌سبب قضيه در حقيقت متكثر مىشود ، مثل اين‌كه بگوييم : « زيد و عمرو كاتب‌اند » ، اين قضيه در حقيقت به دو قضيه بازگشت مىكند زيرا به منزلهء اين است كه بگوييم زيد كاتب است ، عمرو كاتب است . همچنين اگر بگوييم زيد كاتب و شاعر است ، اين قضيه هم به دو قضيه منحل مىشود : زيد كاتب است ، زيد شاعر است . اما اگر بگوييم زيد و عمرو كاتب و شاعرند ، در اين صورت هريك از اين‌ها از دو طرف اقتضاى ثبوت قضيه مىكند و بنابراين به چهار قضيه تجزيه مىشوند : زيد كاتب است ، زيد شاعر است ، عمرو كاتب است ، عمرو شاعر است . آن‌چه در مورد اخير گفته شد ، مشروط به يك شرط است و آن اين‌كه الفاظى كه در دو طرف موضوع و محمول قرار مىگيرند ، هر كدام مستقلا محكوم عليه يا محكوم‌به باشند و به صورت تأليف تقييدى مؤلّف نباشند ،\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nزيرا اگر چند لفظ در طرف موضوع و محمول بوده اما ميان آن‌ها تأليف تقييدى باشد ، همگى به مثابهء يك قضيه خواهند بود ، مثل اين‌كه بگوييم : « جسم دو نفس حساس متحرك به اراده به وسيلهء نقل قدم‌ها ، منتقل مىشود ، به اين صورت كه يك قدم گذاشته و قدم ديگر را برمىدارد » . اين جمله تماما يك قضيه است و به معنى « حيوان راه رونده است » ، مىباشد .\r\nدر قضاياى شرطى متصل ، اگر چند قضيه در طرف مقدم باشد ، همهء آن‌ها به علاوهء تالى ، مجموعا يك قضيه‌اند ، مانند اگر زيد تب دارد و سرفه‌اش خشك و وجع ناخس « 1 » و نفسش تنگ و نبض‌اش منشارى « 2 » ، پس او داراى مرض ذات الجنب است .\r\nاما اگر در جانب تالى قضيه‌هاى چندى وجود داشته باشد ، قضيهء متصله به تعداد آن‌ها متكثر مىشود ، مانند اگر زيد داراى مرض ذات الجنب است ، پس همواره تب دارد ، سرفه‌اش خشك است ، نبض‌اش منشارى است ، تنگى نفس و وجع ناخس دارد . اين در حقيقت پنج قضيه است ، زيرا هركدام به تنهايى مىتواند قابل تصديق و تكذيب باشد . در اين صورت نبايد اين قضيه‌ها تماما بر يك مفهوم دلالت داشته باشند ، زيرا اگر فقط بر يك مفهوم دلالت داشته باشند ، قضيه در حقيقت متكثر نمىشود . مثل اين‌كه بگوييم :\r\n« اگر ماده بىامتداد جسمى متقوم نيست ، پس امتداد هم حالّ و در محلّ است و هم مقوّم آن محلّ » ، در اين مثال ، تالى عبارت است از « پس امتداد صورت است » ، و اين قضيه نزديك به تركيب تقييدى است .\r\nدر قضاياى شرطى منفصله هم به همين‌گونه بايد دقت نمود . مثلا اگر بگوييم : « يا آفتاب طالع است و روى زمين روشن ، يا شب موجود است و ستارگان پيدا » در حقيقت\r\n\r\n\r\n","description":"","footnote":"\r\n( 1 ) - وجع ناخس ، وجعى بود كه به مثابهء دردى باشد كه از نيش خارها احساس شود و اين لفظ در محاورات اصحاب علم طب معروف و از معنى لغوى منقول است ( حاشيهء مرحوم تنكابنى بر اساس الاقتباس ) .\r\n( 2 ) - از اقسام هشت‌گانهء نبض مركب ، نبض منشارى است و چون قرعات و ضربات به انگشتان در چنين نبضى از حيث تواتر و سرت و صلابت و عكس آن متفاوت است و باهم مساوى نيست ، آن را به دندانهء ارّه تشبيه كرده‌اند و چنين نبضى بر خشكى بسيار دلالت كند و به بيمارى ذات الجنب و دبيلات و اورام اختصاص دارد ( از النزهة المبهجة فى تشحيذ الاذهان و الامزجة للشيخ داوود الضرير الانطاكى ) .\r\n","page_name":" 108 ","page_number":108},
  {"content":"\r\n\r\nچهار قضيهء منفصله است ، زيرا قضيه‌هاى مقدم و تالى با همديگر متباين‌اند . اما اگر بگوييم : « جزء جسم يا در محلّى حالّ است و مقوّم آن محلّ است يا براى حالّى محلّ بوده متقوم به آن حالّ است » تمامى اين عبارت ، يك قضيه است و به اين تعبير برمىگردد كه جسم يا صورت است يا مادّه .\r\nبايد دانست لازمهء اين سخن كه گفتيم « جزء شرطى يك قضيه است » ، اين نيست كه هر قضيه‌اى كه جزء قضيهء ديگر باشد ، آن قضيه شرطى است ، زيرا ممكن است جزء يك قضيهء حمليه هم يك قضيه باشد ؛ اما در قضيه به جاى مفرد ( موضوع يا محمول ) قرار گرفته باشد . مانند اين قضيه : « زيد آن است كه پدرش بصير است » ، در اين‌جا ، « پدرش بصير است » يك قضيه است اما از آن‌جا كه به لفظ « آن است » متصل گرديده است لفظى مفرد مىتواند به جاى آن قرار گيرد . يا در اين قضيه : « ندانستم كه زيد عالم است » ، زيرا اين عبارت به معنى « عالم بودن زيد را ندانستم » است .\r\n\r\nفصل هفتم : نسبت اجزاى قضايا با يكديگر\r\nدر قضاياى حمليه ، موضوع و محمول بايد يك چيز نباشند ، زيرا حمل يك پديده بر خودش شايسته نيست . چنان‌كه در مباحث گذشته گفته شد ، محمول طبعا از موضوع عام‌تر است « 1 » ، البته در برخى موارد ممكن است محمول مساوى با موضوع يا خاص‌تر از آن باشد ، مانند اعراض ذاتى و خاصه‌هايى كه براى تمامى يك نوع نباشد ، اما از اطلاق حمل ، اين نكته كه محمول مساوى يا اخص از موضوع است ، فهميده نمىشود ، در صورتى كه مراد از محمول يكى از اين‌دو باشد ، بايد به كمك دليلى جداگانه آن را بيان كرد .\r\nدر زبان عربى « انّما » براى بيان مساوات به كار مىرود ، مثلا جملهء « انما زيد كاتب » به اين معنى است كه كاتب بودن مخصوص زيد است . همچنين از جملهء « الانسان هو الضحاك » نيز مساوات ميان موضوع و محمول فهميده مىشود . ازاين‌رو اگر ادات نفى\r\n\r\n\r\n","description":"","footnote":"\r\n( 1 ) - اين عموم و خصوص به مجرد ملاحظهء مفهوم محمول است ، چه هيچ معنى به ذات خود بر خصوص افراد بر معنى ديگر دلالت نكند و در طرف موضوع ذات معتبر است پس هيچ محمول بر موضوع دلالت نكند ( حاشيهء مرحوم تنكابنى براساس الاقتباس ) .\r\n","page_name":" 109 ","page_number":109},
  {"content":"\r\n\r\nمانند « ليس » بر اين‌دو قضيه درآيد ، مساوات را سلب مىكند .\r\nدر زبان پارسى براى بيان مساوات ميان موضوع و محمول مىتوانيم اين‌گونه بگوييم :\r\n« همين انسان ضحاك است » . اما اگر بگوييم : « نه فقط همين انسان حيوان است » ، مساوات ميان موضوع و محمول را سلب كرده‌ايم .\r\nاگر بگوييم : « ليس الانسان الا الحيوان الناطق » يا « انسان جزء حيوان ناطق نيست » يكى از اين‌دو معنى فهميده مىشود :\r\nالف - مساوات در دلالت .\r\nب - ماهيت انسان حيوان ناطق است .\r\nآن‌چه تاكنون گفتيم ، در مورد تساوى موضوع و محمول بود ، اما اگر محمول اخص از موضوع باشد ، بايد به وسيلهء « سور » آن را مشخص نمود . به اين نكته در آينده اشاره خواهد شد .\r\nدر واقع و نفس الامر نسبت محمول با موضوع يكى از اين سه امر است :\r\nوجوب ، امكان ، امتناع . مقصود از وجوب اين است كه موضوع فقط در صورتى مىتواند وجود داشته باشد كه محمول برايش تحقق داشته باشد ، مانند حيوان نسبت به انسان .\r\nامتناع عبارت از اين است كه حتما آن موضوع داراى آن محمول نباشد ، مانند سنگ نسبت به انسان . امكان اين است كه آن محمول هم مىتواند آن موضوع را داشته باشد و هم مىتواند نداشته باشد ، مانند كاتب نسبت به انسان .\r\nبه اين نسبت‌ها ( وجوب ، امكان ، امتناع ) مواد قضايا گفته مىشود . نسبت محمول با موضوع مغاير با نسبت موضوع با محمول است . « 1 » زيرا نسبت انسان با كاتب وجوب ، اما نسبت كاتب با انسان امكان است . در مورد اعراض ذاتى نيز هنگامى كه با موضوعات‌شان سنجيده مىشوند ، به همين صورت است . البته اين بحث در فن دوم از اين مقاله به صورت كامل تحقيق خواهد شد . ان شاء الله تعالى .\r\nدر قضاياى شرطى متصل نيز مقدم و تالى نبايد به يك معنى باشند . نسبت تالى با\r\n\r\n\r\n","description":"","footnote":"\r\n( 1 ) - به اين معنى كه كاتب موضوع باشد و انسان محمول ، چه « كلّ كاتب انسان » قضيهء ضروريه است و ثانى كه عكس اوست كه نسبت كاتب كنند به انسان قضيهء ممكنه است ، به شرط آن‌كه كاتب بالفعل خواهند . و نيز حال همهء اعراض ذاتى روشن شد ( حاشيهء مرحوم تنكابنى براساس الاقتباس ) .\r\n","page_name":" 110 ","page_number":110},
  {"content":"\r\n\r\nمقدم از نظر عموم و خصوص و مساوات دقيقا مانند نسبت محمول با موضوع است . در صورتى كه تالى به‌طور مطلق ذكر شود ، نشانگر عموميت تالى نسبت به مقدم است ، اما مساوى بودن تالى با مقدم يا خاص بودن آن نيازمند دليل جداگانه است . در زبان عربى « انّما » براى افادهء حصر به كار مىرود ، مانند « انما يكون اذا كانت الشمس طالعة كان النهار موجودا » .\r\nدر اين‌گونه قضايا نسبت تالى با مقدم به يكى از اين‌دو صورت است : لزوم ، اتفاق .\r\nمقصود از لزوم اين است كه مصاحبت و همراهى تالى با مقدم داراى سببى مقتضى است كه با وجود آن سبب ، مصاحبت حتمى و لازم است ، بدين‌صورت كه :\r\nالف - مقدم علت تالى است ، مانند طلوع آفتاب نسبت به وجود روز .\r\nب - مقدم و تالى هردو معلول يك امر ديگر هستند و در معلول بودن هردو باهم مساوىاند ، مانند نزديك بودن به آتش نسبت به سوختن .\r\nج - مقدم معلول علتى است كه از آن منفك نمىشود ، مانند حصول احراق نسبت به وجود دود .\r\nد - مقدم مشروطى است كه تالى شرط آن است ، مانند حصول علم نسبت به وجود حيات .\r\nه - ميان مقدم و تالى رابطهء تضايف برقرار است ، مانند وجود ابوّت ( پدرى ) نسبت به وجود بنوّت ( فرزندى ) . به‌طور كلى در هر موردى كه وضع مقدم مستلزم وضع تالى باشد ، نسبت لزوم برقرار خواهد بود ، خواه به يكى از صور فوق باشد يا غير آن .\r\nعلت لزوم يا معلوم است يا معلوم نيست . همچنين در صورتى كه علت لزوم معلوم باشد ، امكان دارد كه بديهى باشد و ممكن است به وسيلهء استدلال و اكتساب معلوم شود و قضيهء شرطيهء متصله‌اى كه علت لزومش به يكى از دو صورت فوق معلوم باشد ، به عنوان « لزوم » شمرده مىشود ، اما اگر علت لزوم معلوم نباشد ، آن را جزء قضاياى لزومى ندانسته بلكه آن را در عداد اتفاقيات قلمداد مىكنند . اگرچه در نفس الامر لزومى باشد .\r\nقضيهء اتفاقى ، قضيه‌اى است كه ميان مقدم و تالى مصاحبت وجود دارد اما علت آن معلوم نباشد . هركدام از قضاياى لزومى و اتفاقى به دو صورت‌اند : دائم ، غيردائم .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nالف - لزومى دائم « 1 » مانند وجود روز نسبت به طلوع آفتاب .\r\nب - اتفاقى دائم ، مانند وجود اسب نسبت به وجود انسان .\r\nج - لزومى غيردائم ، مانند وجود خسوف نسبت به مقابلهء ماه و آفتاب .\r\nد - اتفاقى غيردائم ، مانند وجود آواز خر نسبت به طلوع آفتاب ، زيرا اين اتفاق فقط در بعضى اوقات است .\r\nممكن است قضيه‌اى از نظر ماهيت اتفاقى باشد ، اما از نظر وجود خارجى اين‌گونه نباشد ، مانند « اگر انسان ضاحك است ، كلاغ ناعق ( نام صداى كلاغ ) است » ، زيرا اين‌دو حكم از نظر ماهيت مقارن با يكديگرند اما از نظر وجود خارجى اين‌گونه نيست . پس به طور كلى معلوم شد كه قضيهء شرطى متصل يا لزومى است يا اتفاقى و هركدام از اين‌دو يا دائمىاند يا در برخى اوقات .\r\nهمان‌گونه كه در مورد قضاياى حملى گفتيم نسبت موضوع با محمول غير از نسبت محمول با موضوع است ، در مورد قضاياى متصل هم بايد بگوييم نسبت تالى با مقدم غير از نسبت مقدم با تالى است . ممكن است نسبت يكى لزومى دائم باشد و نسبت ديگرى اين‌گونه نباشد ، مانند كتابت و حركت دست ، زيرا براى نوشتن همواره حركت دست لازم است ، اما وجود حركت دست همواره لازم نوشتن نيست .\r\nبرخى گفته‌اند هرگاه لزوم از دو طرف وجود داشته باشد ، لزوم تام ناميده مىشود ، در حالى كه اين در حقيقت دو لزوم است و هرگاه لزوم فقط از يك طرف باشد ، لزوم ناقص است .\r\nدر قضاياى شرطى منفصل عناد ميان مقدم و تالى يا تام است يا ناقص . عناد تام به گونه‌اى است كه مقدم و تالى نه مىتوانند با همديگر اجتماع كنند و نه هردو مىتوانند نباشند . در حقيقت در عناد تام نيز دو عناد وجود دارد : يكى عناد در اجتماع و ديگرى عناد در ارتفاع ، مانند عدد يا زوج است يا فرد . به اين صورت ، قضيهء شرطى منفصلهء مانع جمع و خلوّ مىگويند .\r\n\r\n\r\n","description":"","footnote":"\r\n( 1 ) - مثل آن‌كه تالى جزء مقدم بود ، چنان‌كه گويى : اگر اين شىء انسان بود پس حيوان باشد ، يا آن‌كه نقيض ضد او باشد ، چنان‌كه گويى : اين جسم اگر اسود بود ، پس لا ابيض باشد ( حاشيهء مرحوم تنكابنى بر اساس الاقتباس ) .\r\n","page_name":" 112 ","page_number":112},
  {"content":"\r\n\r\nعناد ناقص به گونه‌اى است كه يا فقط اجتماع مقدم و تالى ممكن نيست يا فقط ارتفاع آن . منشعب شدن عناد به اين اقسام از آن‌جا ناشى مىشود كه هرگاه تقسيمى بين نفى و اثبات باشد ، هر قضيهء شرطيهء منفصله‌اى كه از آن اقسام يا از آن‌چه مساوى آن اقسام است ، پديد آيد ، مانع جمع و خلو خواهد بود . زيرا نفى و اثبات نه قابل اجتماع‌اند و نه قابل ارتفاع ، مانند « عدد يا به دو تقسيم مىشود يا نه » ، زوج مساوى قسم اول و فرد مساوى قسم دوم است . بنابراين اگر بگوييم عدد يا زوج است يا فرد ، اين قضيه يك قضيهء منفصلهء مانع جمع و خلو است و عناد ميان مقدم و تالى تام است . به اين قضيه ، منفصلهء حقيقى گفته مىشود . ممكن است قسمتى از اين اقسام به قسمت‌هاى ديگر تقسيم شوند و به همين سبب اجزاى قضيهء منفصله زياد شود ، مثلا مىتوان گفت : « عدد فرد يا اول است يا مركب » ، « عدد زوج يا زوج الفرد است يا زوج الزوج يا زوج الزوج و الفرد » . بر اين اساس قضيهء منفصله ، از پنج قضيه تشكيل شده است و منفصلهء حقيقى است .\r\nاما اگر به جاى يكى از اقسامى كه متردّد بين نفى و اثبات است ، چيز ديگرى قرار دهيم كه مساوى نباشد يا آن چيز خاص‌تر از آن قسم است يا عام‌تر ، صورت اول تنها قضيهء منفصلهء مانع جمع و صورت دوم تنها قضيهء منفصلهء مانع خلو خواهد بود ، ازاين‌رو عناد ميان مقدم و تالى ناقص مىشود . زيرا در صورت اول اجتماع اقسام باعث كذب و در صورت دوم اجتماع اقسام باعث صدق است . مثال : اين شخص يا حيوان است يا حيوان نيست . سنگ ، خاص‌تر از لا حيوان ( حيوان نبودن ) است ، بنابراين اگر به جاى آن قرار گرفته و بگوييم : اين شخص يا حيوان است يا سنگ اين قضيه فقط منفصلهء مانع جمع خواهد شد . همچنين انسان از حيوان خاص‌تر است . بنابراين ، اگر به جاى آن قرار گرفته و بگوييم اين شخص يا انسان است يا حيوان نيست ، باز هم تنها منفصلهء مانع جمع است .\r\nسنگ نبودن ( لا حجر ) نيز از حيوان عام‌تر است . بنابراين ، اگر به جاى آن قرار بگيرد و بگوييم يا اين شخص سنگ نيست يا حيوان نيست فقط قضيهء منفصلهء مانع خلو خواهد بود . همچنين لا انسان ( انسان نبودن ) از لا حيوان ( حيوان نبودن ) عام‌تر است . ازاين‌رو اگر به جاى آن قرار بگيرد و بگوييم اين شخص يا حيوان است يا انسان نيست ، باز هم تنها يك قضيهء منفصلهء مانع خلو گفته‌ايم .\r\nاز مثال‌هاى فوق معلوم گشت كه قضيهء مانع جمع مىتواند هم از قضاياى موجبه و هم\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nاز مخلوط شدن قضاياى موجبه و سالبه تشكيل شود . قضيهء مانع خلو نيز مىتواند هم از قضاياى سالبه و هم از خلط قضاياى سالبه و موجبه تشكيل يابد . اما قضيهء مانع جمع و خلو از نظر معنى - چنان‌كه پيش‌تر آمد ، فقط از قضاياى موجبه به اضافهء قضاياى سالبه تشكيل مىشود ولى از نظر لفظ يا به تنهايى از قضاياى موجبه يا به تنهايى از قضاياى سالبه تشكيل مىيابد . مانند عدد يا زوج است يا فرد ، عدد يا زوج نيست يا فرد نيست .\r\nممكن است قضيهء منفصلهء مانع جمع داراى اجزاى نامتناهى باشد ، مانند اشكال متساوى الاضلاع يا مثلث است يا مربع و . . . تا بىنهايت . اما قضيهء منفصلهء مانع خلو نمىتواند داراى اجزاى نامتناهى باشد ، زيرا تا تمامى اجزا از همديگر جدا نشوند ، نمىتوان چيزى را كه عام‌تر از يك جزء است ، به جاى جزء ديگر قرار داد و به همين خاطر تكرارى كه مقتضى امكان جمع است ، حاصل نمىشود .\r\nدر علوم ، قضاياى منفصلهء مانع جمع يا مانع خلو كم است و اين‌گونه قضايا بيش‌تر در محاوراتى استعمال مىشود كه كسى در موردى منع خلو را قبول داشته باشد ، اما مىخواهد اجتماع ميان مقدم و تالى را اثبات نمايد . مثلا مىگوييم اين شخص هم حيوان است هم سنگ ، زيرا اين سخن مقتضى آن است كه شخص از اين‌دو صفت خالى نيست و اين‌دو صفت با همديگر صادق‌اند . فرض كنيد در پاسخ به وى ، مىخواهيم اجتماع مقدم و تالى را رد كنيم . تا هنگامى كه مانعة الجمع بودن كه مراد ماست با مانعة الخلو بودن كه از كلام وى استفاده مىشود ، ضميمه شود ، قضيهء منفصلهء حقيقى به دست آيد . منع اجتماع ميان مقدم و تالى يا به نفى صدق يا به اثبات كذب در يكى از دو قسم است .\r\nبنابراين ، اگر بخواهيم در اجتماع آن‌ها ترديد كنيم ، مىگوييم اين شخص يا حيوان است يا سنگ ؛ يعنى از اين‌دو فقط يكى صادق است نه هردو . در اين صورت تنها منفصلهء مانع جمع را آورده‌ايم . اما اگر در كذب يكى از آن‌دو ترديد كنيم و بگوييم اين شخص يا حيوان نيست يا سنگ نيست ، يعنى از اين‌دو فقط يكى دروغ است ، تنها منفصلهء مانع خلو را آورده‌ايم . بنابراين ، هر كدام از اين‌دو قضيهء منفصله به عنوان بخشى از سخن است و بقيهء سخن در كلام منطوى و پنهان است . زيرا گويى چنين گفته‌ايم كه اين شخص نه هردو صفت به صورت اجتماع را دارد و نه هردو صفت را ندارد .\r\nبنابراين اسم « عناد » براى قضيهء مانع جمع و خلو به صورت حقيقت است ، اما براى\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nقضيهء مانع جمع يا قضيهء مانع خلو يا به صورت مجاز يا به صورت مشترك لفظى است .\r\nمفهوم عناد تنها اين نيست كه اجتماع مقدم و تالى ممكن نيست ، بلكه افزون بر اين ، اين قيد نيز در مفهوم آن وجود دارد كه ارتفاع آن‌دو نيز باهم امكان ندارد .\r\nدر برخى موارد مىبينيم لفظى كه از آن عناد فهميده مىشود ، استعمال شده ولى موضع استعمال موضعى نيست كه عناد داشته باشد ، مانند « زيد يا از عمرو سخن مىگويد يا از او مىترسد » و مراد از اين‌دو منع خلّو است ؛ يعنى زيد از يكى از اين‌دو حال بيرون نيست ، نه منع جمع . يا مانند « زيد را ديدم يا عمرو را » و مراد از اين قضيه اين است كه شك دارد كدام‌يك را ديده ، نه منع خلو . اين‌گونه استعمالات از باب مجاز و توسع لغوى است .\r\nدر قضاياى شرطى اگر بخواهيم مواد را در نظر بگيريم ، بايد بگوييم هرگاه دو قضيهء شرطى را با يكديگر بسنجيم يا متابعت يكى از آن‌دو از ديگرى واجب است يا ممتنع يا ممكن . به صورت اول ، لزوم گفته مىشود . صورت دوم اگر اين‌گونه مقيد باشد كه ارتفاع هردو ممتنع است ، عناد ناميده مىشود ، اما اگر اين‌گونه مقيد نباشد ، باز هم به آن لزوم مىگويند . تفاوت لزوم اول با لزوم دوم اين است كه لزوم اول به ايجاب و لزوم دوم به سلب است . اما صورت سوم ، از سه حال خارج نيست ؛ يا متابعت يكى از آن‌دو از ديگرى هميشگى و دائم الوجود است ؛ يا هيچ‌گاه نيست و دائم العدم است ؛ يا گاه موجود است گاه معدوم . در صورتى كه دائم الوجود باشد ، به آن اتفاقى دائم مىگويند . موجودى كه دائما نباشد ( لا دائم ) ، به آن اتفاقى لا دائم مىگويند . به مجموع لزوم و اتفاق ، مصاحبت اطلاق مىشود . اعتبارات فوق در مورد عناد گفته نمىشود و متعارف نيست . بنابراين ، اگر كسى بخواهد عدم متابعت را اعتبار كند ، بايد نام آن را مباينت بگذارد و آن را به عناد ، اتفاق دائم و اتفاق بىدوام ( لا دائم ) تقسيم كند تا همهء اقسام عقلى را در نظر گيرد و اعتبار كرده باشد . به سخن ديگر ، مصاحبت و مباينت همهء اقسام را تقسيم كرده باشد . كما اين‌كه لازمهء سلب هريك ، وجود قسم ديگر است ؛ اما منطقيان اين نكته را اعتبار نكرده‌اند و در لغات هم متداول نيست .\r\nاجزاى قضاياى شرطى ممكن است مشترك يا متباين باشند . در صورت اول ، اگر مشترك باشند يا تمامى اجزا مشتركند يا برخى از آن‌ها مشترك تام هستند ، مانند « اگر\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nانسان حيوان است ، بعضى حيوان‌ها انسانند » و « اگر همهء انسان‌ها حيوانند ، بعضى انسان‌ها نيز حيوان هستند » و « يا انسان حيوان است يا انسان حيوان نيست » . اشتراك در بعضى اجزا ، مانند « اگر انسان حيوان است ، انسان ناطق است » و « اگر انسان حيوان است ، كاتب حيوان است » و « اگر انسان حيوان است ، حيوان ناطق است » و « اگر انسان حيوان است ، ضاحك انسان است » . در قضاياى منفصله هم مىتوان اين‌گونه قياس نمود .\r\nدر صورتى كه در قضيهء شرطى منفصل ، موضوع قضايا مشترك باشد ، گاهى از اوقات آن را بر حرف عناد مقدم كرده گاه حرف عناد را بر آن مقدم مىكنند ، مانند « عدد يا فرد است يا زوج » ، « يا عدد فرد است يا عدد زوج است » . اما اگر مشخصا گفته باشيم « همهء اعداد . . . » از نظر معنى ميان دو وضع فوق تفاوت وجود دارد ، زيرا در صورت اوّل قضيهء مانع جمع و خلو است و در صورت دوم فقط مانع جمع ، اما از نظر لفظ صورت اوّل در قوهء قضيهء حملى است و در حالى كه صورت دوم اين‌گونه نيست . مثال صورت اوّل « همهء اعداد يا فردند يا زوج » . مثال صورت دوم « يا همهء اعداد فردند يا همهء اعداد زوجند » ، زيرا در اين صورت اين قسم حذف شده كه « يا بعضى فرد باشند و بعضى زوج » كه اگر اين صورت نيز اضافه شده بود ، قضيهء مانع جمع و خلو شكل مىگرفت ؛ اما از آن‌جا كه اين قسم حذف شده ، فقط قضيهء مانع جمع است .\r\n\r\nفصل هشتم : چگونگى تعلق صدق و كذب به قضاياى شرطى و اجزاى آن\r\nهرگاه قضيه‌اى به عنوان جزء يك قضيهء شرطى ( يا مقدم يا تالى ) قرار گيرد ، از آن‌جا كه « جزء » شده ، ديگر به آن « قضيه » گفته نمىشود . ازاين‌رو ، ديگر خاصيت قضيه كه عبارت از اخبار خارجى يعنى تعلق صدق و كذب به آن است در اين جزء وجود ندارد ، بلكه اين خاصيت به ربطى كه ميان اين قضيه و ديگر قضايا يعنى ساير اجزاى قضيهء شرطى وجود دارد ، تعلق مىگيرد . مثلا در يك قضيهء شرطى متصل ، هنگامى كه ادات شرط بر سر اين قضيه درمىآيد : « آفتاب طالع است » ، بدين‌گونه مىشود : « اگر آفتاب طالع است » . بدين‌صورت امكان تصديق و تكذيب از اين عبارت منتفى مىگردد . با اين حساب ، قضيهء « آفتاب طالع است » هنگامى كه همراه با ادات شرط مىآيد ، ديگر يك قضيه نيست ، بلكه جزئى از قضيه است . همچنين قضيهء دوم : « روز موجود است » نيز\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nهنگامى كه به عنوان جواب شرط قرار مىگيرد ، قضيه‌اى مستقل نخواهد بود و جزئى از قضيه است .\r\nاكنون اگر برعكس در نظر بگيريم ، يك قضيهء شرطى اگر ادات شرط و جواب يا ادات انفصال را از آن حذف كنند ، به دو قضيه تجزيه مىشود كه هر كدام يا صادق‌اند يا كاذب و به‌هرحال قابل تصديق و تكذيب هستند .\r\nاز بيان قاعدهء فوق معلوم شد كه اگر در قضاياى شرطى بخواهيم صدق و كذب را در نظر بگيريم ، بايد از حال رابطهء ميان مقدم و تالى آگاه شويم نه از حال قضايايى كه به عنوان جزء قضيهء شرطى هستند . بنابراين اگر تمام يا برخى از اجزاى يك قضيهء شرطى كاذب بوده اما ربط آن‌ها با يكديگر صادق باشد ، قضيه صادق است و در غير اين صورت كاذب به شمار مىرود .\r\nممكن است در برخى اوقات ، لزومى كه در قضيه عنوان مىشود ، لزوم حقيقى نباشد ؛ يعنى در نفس الامر اين لزوم ، وجوب نداشته باشد ، اما از نظر وضع لفظ اين لزوم باشد ، مانند اين قضيه : « اگر پنج زوج است پس عدد است » ، زيرا لزوم جزء تالى در نفس الامر به اين علت كه در قضيه بيان شده ، نيست . ازاين‌رو اين قضيه در لفظ صادق اما در معنى كاذب خواهد بود ، زيرا مشتمل بر وضع محالى است . بنابراين ، « لزوم » در قضاياى شرطى يا لزوم حقيقى است يا لزوم لفظى .\r\nاگر بخواهيم در قضاياى شرطى تلازم صدق ( كلّ قضيه ) و اجزاى آن ( به صورت انفراد ) را در نظر بگيريم ، دربارهء قضاياى شرطى متصل و قضاياى شرطى منفصل بايد جداگانه بحث كنيم :\r\n1 - قضاياى شرطى متصل : در اين‌گونه قضايا عقلا نه صورت قابل تصوير است :\r\nالف - مقدم و تالى هردو صادق باشند ، مانند اگر زيد انسان است ، پس حيوان است .\r\nب - مقدم و تالى هردو كاذب باشند ، مانند اگر زيد اسب است ، پس صهّال است .\r\nج - مقدم و تالى محتمل الصدق و الكذب باشند ، مانند اگر زيد كاتب است ، پس دستش متحرك است .\r\nد - مقدم صادق ، تالى كاذب باشد .\r\nه - مقدم كاذب ، تالى صادق باشد ، مانند اگر زيد اسب است ، پس حيوان است .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو - مقدم صادق است اما تالى محتمل الصدق و الكذب .\r\nز - مقدم محتمل الصدق و الكذب است اما تالى صادق ، مانند اگر زيد كاتب است ، پس ناطق است .\r\nح - مقدم كاذب است اما تالى محتمل الصدق و الكذب ، مانند اگر زيد فلك است ، پس متحرك است .\r\nط - مقدم محتمل الصدق و الكذب است اما تالى كاذب .\r\nاز اين نه قسم ، شش صورت مىتوانند به عنوان قضيهء شرطى متصل صادق و لزومى باشند . اين شش صورت عبارتند از صورى كه براى آن‌ها مثال زده شد ؛ يعنى صورى كه مقدم در صدق و كذب و احتمال مستلزم مساوى خود يا شريف‌تر از مساوى خود باشد .\r\nاما سه صورتى كه براى آن‌ها مثال ذكر نشده ، ممكن الوقوع نيستند ؛ زيرا هيچ‌گاه صادق نمىتواند مستلزم كاذب يا محتملى كه در صورت كاذب بودن ، مستلزم كاذب است يا محتمل الكذبى كه در صورت صادق بودن مستلزم كاذب است ، باشد .\r\nاما اگر قضيهء شرطى متصل كاذب باشد ، حتى اگر لزومى هم باشد ، تمام اين نه قسم ممكن الوقوع است . براى تشكيل قضيهء كاذب از مقدم و تالىاى كه هردو صادق هستند ، مىتوانيم به اين مثال دقت كنيم : « اگر آفتاب طالع است ، خر ناهق است » ، زيرا اين مقدم از آن‌جا كه مستلزم اين تالى نيست ، از نظر لزوم كاذب است ، گرچه از نظر اتفاق صادق است . ساير مثال‌ها نيز بر همين قياس است . از اين‌جا معلوم مىشود كه قضيهء لزومى از نظر صدق خاص‌تر از قضيهء اتفاقى است . براى موردى كه هم از نظر لزوم و هم از نظر اتفاق قضيهء شرطى متصل كاذب باشد ، مىتوانيم اين‌گونه مثال بزنيم : « اگر انسان ناطق است ، پس كلاغ صهال است » .\r\nقضيهء اتفاقى از نظر صدق و كذب تابع أخسّ ( پايين‌ترين و پست‌ترين ) اجزاى خود است . يعنى اگر مقدم و تالى هردو صادق‌اند ، قضيه صادق بوده امكان ندارد كاذب باشد .\r\nاگر هردو كاذب باشند ، قضيه كاذب است و امكان ندارد صادق باشد ؛ اما اگر يكى از آن‌ها صادق و ديگرى كاذب است ، قضيه كاذب خواهد بود . همچنين اگر يكى محتمل - الصدق و الكذب و ديگرى كاذب باشد ، قضيه كاذب است . به همين قياس مىتوان ديگر موارد را بيان نمود و آوردن امثله نيز آسان است .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nاكنون كه اصول فوق واضح شد ، بايد بگوييم كسانى كه گمان كرده‌اند وضع و موقعيت مقدم در قضيهء شرطى به صورت شك است ، اشتباه نموده‌اند ، زيرا شك و يقين و صدق و كذب ربطى به مقدم به عنوان جزء قضيه ندارد و ممكن است در يك قضيهء صادق كه يقينا هم صادق است ، مقدم كاذب باشد ، چه رسد به اين‌كه مشكوك باشد ، زيرا لزوم تالى مستلزم صدق آن مىگردد .\r\n2 - قضاياى شرطى منفصل در اين‌گونه قضايا برخى از اجزا همواره كاذب هستند . در قضاياى منفصلهء مانع جمع ، امكان دارد همهء اجزا كاذب باشند و در قضاياى منفصلهء مانع خلو يا قضاياى مانع جمع و خلو ، بعضى از اجزا همواره صادق‌اند . زيرا وقتى چيزى را به نفى و اثبات مردد مىكنيم ، يا اثبات صادق است و نفى كاذب يا بالعكس ؛ اين‌دو گونه قضيهء منفصلهء اخير مشتمل بر اين نوع تقسيم هستند .\r\n\r\nفصل نهم : حصر و اهمال در قضايا\r\nدر قضاياى حملى ، موضوع يا جزئى شخصى است ، يعنى قابل وقوع شركت نيست ، يا كلّى . در صورتى كه موضوع قضيهء حملى جزئى باشد ، به آن قضيهء شخصيه يا مخصوصه گفته مىشود . اين‌گونه قضيه يا موجبه است ، مانند « زيد كاتب است » يا سالبه ، مانند « زيد كاتب نيست » .\r\nدر صورتى كه موضوع قضيه كلّى باشد يا مقدار و كميت محكوم عليه در قضيه ذكر شده است يا نه ؛ به صورت دوم كه كميت ذكر نشده باشد ، قضيهء مهمله مىگويند . اين گونه قضيه نيز يا موجبه است ، مانند « انسان كاتب است » يا سالبه ، مانند « انسان كاتب نيست » .\r\nاما در صورتى كه كميّت محكوم عليه در قضيه بيان شود ، به آن قضيهء محصوره مىگويند . قضيهء محصوره دوگونه است : يا حكم بر تمام اشخاص موضوع است يا بر بعضى از آن‌ها ؛ به صورت اول كه حكم بر تمام افراد موضوع باشد ، قضيهء كليه گفته مىشود و به صورت دوم قضيهء جزئيه . كليهء موجبه ، مانند « همهء مردم كاتبند » ، كليهء سالبه ، مانند « هيچ انسانى كاتب نيست » ، جزئيه موجبه ، مانند « بعضى از مردم كاتبند » ، جزئيه سالبه مانند « بعضى از مردم كاتب نيستند » ، يا « همهء انسان‌ها كاتب نيستند » ، يا « اين‌گونه\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nنيست كه هر انسانى كاتب است » .\r\nبه الفاظى كه مقدار حكم را تعيين مىكند ، « سور » گفته مىشود . برخى از منطقيون قضيهء محصوره را به نام قضيهء مسوّره گفته‌اند . در زبان تازى سور موجبهء كليه لفظ « كلّ » ، سور سالبهء كليه لفظ « لا شىء » و « لا واحد » ، سور موجبهء جزئيه « بعض » ، و سور سالبهء جزئيه « ليس بعض » يا « بعض ليس » يا « ليس كلّ » است . در سه لفظى كه براى سور سالبهء جزئيه گفته شد ، اگرچه هر سه در لزوم يكسانند ، اما دلالت هر كدام با ديگرى متفاوت است . زيرا « ليس بعض » سلب جزيى است ، اما در « بعض ليس » كه سور مقدم بر سلب شده ، ايهام عدول وجود دارد و « ليس كلّ » ، سلب عموم است . در زبان پارسى براى سالبهء جزيى مثلا مىگوييم : « همهء مردم كاتب نيستند » .\r\nميان سلب عموم و عموم سلب تفاوت وجود دارد . عموم سلب مقتضاى صيغهء سالبهء كليه است ، اما سلب عموم براى بيان اين نكته است كه در مثال : همهء مردم كاتب نيستند ، ايجاب كاتب براى همهء مردم نيست . ازاين‌رو ممكن است اين سلب شامل همه شود و ممكن است فقط شامل بعضى از افراد گردد . در هردو حال ، سلب بعضى از افراد صادق بوده قطعى است . بنابراين ، آن‌چه از قضيهء : « همهء مردم كاتب نيستند » مىفهميم اين است كه يقينا برخى از مردم كاتب نيستند ، اما نسبت به بعض ديگر شك داريم و آن‌چه از قضيه فهميده مىشود ، آن چيزى است كه قطعا معلوم باشد ، نه آن‌چه به خاطر شك و ابهام ، مظنون باشد . همچنين وقتى بگوييم « بعضى انسان‌ها ناطق‌اند » ، ممكن است بعض ديگر ناطق باشند و ممكن است ناطق نباشند . اگرچه وقتى لفظ « بعض » به كار مىرود ، چنين گمان مىرود كه بعض ديگر به خلاف آن است ، چراكه اگر اين‌گونه نبود ، لفظ بعض در كلام ذكر نمىشد . اما به اين گمان نبايد توجه نمود و حكمى كه از قضيهء فوق فهميده مىشود ، همان موجبهء جزئيه است كه به صورت قطع و يقين معلوم مىشود .\r\nبنابراين ، جزئى در هر باب ، از نظر صدق عام‌تر از كلى و از نظر كذب خاص‌تر از آن است . زيرا در صورتى كه كلّى صادق باشد ، مسلما جزيى هم صادق است ، اما لزوما هر گاه جزيى صادق باشد ، نمىتوان گفت كه كلّى هم صادق است .\r\nمحل سور طبعا نزديك موضوع است ، چنان‌كه محل رابطه نزديك محمول است ؛ زيرا فايدهء سور تعيين مقدار محكوم عليه و موضوع است . از آن‌جا كه به خاطر وجود\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nسور در قضيه ، چيزى به موضوع و محمول و رابطه از نظر معنى اضافه نمىشود ، از اين‌رو قضيه‌اى كه داراى سور باشد ، به خاطر سور داشتن ، « رباعى » ناميده نمىشود .\r\nميان كلّى و يك كلّ تفاوت وجود دارد . كلى معنايى است كه قابل شركت باشد و بر تمامى اشخاصى كه تحت آن كلى هستند ، قابل حمل است ؛ اما هركدام از اشخاص آن معنى ، يك كلّ است ، به صورتى كه هيچ شخصى خارج از آن نيست . بديهى است كه هر كدام از آن‌ها ، ديگر قابل شركت نبوده قابل حمل بر غيرخود نيستند . بنابراين كلّى يك چيز و كلّ چيزى ديگرى است . مراد از موضوع قضيهء كلّى در محصورات ، كل است . از اين‌رو وقتى مىگوييم : « كل انسان كاتب » مفهومش اين است كه « كلّ واحد واحد من الاشخاص كاتب » ( هريك از اشخاص ، كاتب هستند ) . همچنين در مورد جزئى نيز مراد بعضى از اشخاص است نه بعضى از كلّى . به همين جهت هيچ‌گاه نمىتوانيم بگوييم : « كلّ انسان نوع » اما مىتوان گفت : « كلّ انسان شخص » . آن‌چه گفته شد در مورد قضيهء محصوره بود .\r\nاما در مورد قضيهء مهمله موضوع كلى است ولى از آن جهت كه شايستگى عموم و خصوص را دارد نه از آن جهت كه عام است يا خاص . بنابراين حكم در قضيهء مهمله به صورت دلالت مطابقى نه بر حصرى كلى دلالت مىكند و نه بر حصرى جزئى ، اما به دلالت عقلى ، احتمال دارد كه حكم بر تمامى اشخاص يا بر برخى از آن‌ها باشد . زيرا طبيعت همان‌گونه كه بر تمام افراد دلالت مىكند ، بر بعض نيز دلالت مىكند . اما اين احتمال كه بر هيچ‌يك از افراد دلالت نكند ، احتمال باطلى است ، زيرا با اصل حكم عقل منافات دارد . وقوع طبيعت بر همهء افراد مستلزم وقوع آن بر بعض است ، اما اين حكم را نمىتوان عكس كرد و گفت وقوع بعض مستلزم وقوع كل است . بنابراين وقوع طبيعت بر بعض افراد حتمى است ، اما نسبت به بقيه مشكوك . از اين‌رو وقتى قضيه‌اى به صورت مهمله باشد ، حكم نسبت بعض افراد موضوع ( يعنى حكم جزيى ) قطعى است ، كما اين‌كه مثلا هر قضيه‌اى داراى عكسى لازم است . بنابراين قضيهء مهمله چنان‌كه در صناعت برهان خواهيم گفت ، در قوت ( به حكم ) قضيهء جزيى است و قضاياى مخصوصه در علوم ، اعتبارى ندارند و بايد از مهملات احتراز كنيم تا در غلط و اشتباه نيفتيم . اگر هم استعمال شود ، دلالت قضيهء مهمله مساوى با دلالت قضاياى جزئى است .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nاز اين‌رو ، مدار قضايا بر اين چهار قضيهء محصوره است .\r\nدر زبان تازى ، « الف و لام » براى افادهء عموم به كار مىرود و تجريد از آن ، خصوص را مىرساند ، مانند الانسان و انسان . به اين سبب ، برخى گمان كرده‌اند از آن‌جا كه يكى از اين‌دو هميشه ملازم اسم است ، بنابراين در زبان عربى براى قضيهء مهمله صيغه‌اى وجود ندارد . اما حق اين است كه « الف و لام » در لغت عرب به صورت اشتراك لفظى بر سه معنى دلالت مىكند : هم بر كلى مجرد از عموم و خصوص ، هم بر كلى از آن جهت كه عام بوده به معنى كلّ واحد است ، هم بر تخصيص شخصى . الف و لام را در صورت نخست ، الف و لام تعيين طبيعت ، در صورت دوم الف و لام استغراق جنس و در صورت سوم الف و لام عهد مىنامند . مثال صورت اول : الانسان مقول على زيد ؛ مثال دوم : الانسان والد و مولود ؛ مثال سوم : رأيت انسانا و فرسا فقلت الانسان ( ناگفته نماند كه اين بحثى نحوى است نه منطقى ) . بنابراين « الانسان » در صورت اول موضوع قضيهء مهمله ، در صورت دوم موضوع قضيهء كليه و در صورت سوم موضوع قضيهء شخصيه است . آن‌چه تاكنون گفته شد ، در مورد قضاياى حملى بود .\r\nاما در قضاياى شرطى ، اگر اتصال و انفصال در وقتى معين يا حالى مخصوص باشد ، قضيه مخصوصه است ، مانند « اگر امروز الف ، ب باشد ج ، د است » ، يا « امروز يا الف ، ب است يا ج ، د » . اما اگر اتصال يا انفصال شامل همهء اوقات يا حالات باشد ، قضيه كلّيه است ، مانند « هرگاه الف ، ب باشد ج ، د است » ، يا « هميشه يا الف ، ب است يا ج ، د » . اگر قضيه مخصوص بعضى از حالات باشد ، اما به صورت نامعين ، قضيه جزئيه خواهد بود ، مانند « گاهى از اوقات در صورتى كه الف ، ب باشد ج ، د است » ، يا « گاهى از اوقات يا الف ، ب است يا ج ، د » . اگر كميت احوال ذكر نشود ، قضيه مهمله است . مانند « اگر الف ، ب باشد ، ج ، د است » ، يا « يا الف ، ب است يا ج ، د » .\r\nدر مورد سالبهء هر باب به همان صورتى كه معلوم است بايد قياس نمود . مثلا در مخصوصه مىگوييم : « امروز چنين نيست كه اگر . . . » در كليه : « هرگز چنين نيست كه اگر . . . » ، و در جزئيه : « گاه چنين نيست كه اگر . . . » ، در مهمله : « چنين نيست كه اگر . . . » . در قضاياى منفصله به جاى « اگر » لفظ « يا » آورده مىشود ، در سالبهء جزئيه : « گاهى از اوقات چنين نيست . . . » و « چنين نيست كه هرگاه . . . » زيرا سلب خاص و سلب عام از نظر دلالت\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nيكسانند . حكم مهمل همان است كه گفته شد .\r\nسورها در لغت تازى عبارتند از : كلّما كان ، ليس البتة اذا كان ، قد يكون اذا كان ، قد لا يكون اذا كان ، ليس كلّما كان .\r\nحال عموم و خصوص اين شش قضيه از نظر صدق از جدول « 1 » معلوم مىگردد . « 1 »\r\nتوضيح اين‌كه حكم در قضيه‌ها يا در ايجاب كلى است يا در سلب يا در هردو طرف ( سلب و ايجاب ) جزئى است . قضيهء مهملهء موجبه در حالى كه كلى ايجابى يا جزئى ايجابى باشد ، صادق است . سالبه نيز در كلى سلبى و جزئى سلبى صادق است . بنابراين قضيهء مهملهء موجبه و سالبه در صورتى كه حكم جزئى باشد ، خواه ايجابى و خواه سلبى ، صادق است و حكم جزئى در هر بابى همين است ، پس قضيهء مهمله در قوت قضيهء جزئيه است و به اين سبب از اعتبار ساقط مىشود .\r\n\r\nفصل دهم : تحصيل مفهوم قضايا و مفهوم اجزاى آن\r\nلفظ كلى ، مانند انسان مفهومى محصل دارد كه قابل شركت و عدم شركت ( لا شركت ) است . اين مفهوم اگر مجرد از لواحق باشد ، چنان‌كه پيش از اين گفتيم ، نه عام است و نه خاص و كلى طبيعى ناميده مىشود . هرگاه كه بعضى از لواحق كه مقتضى عموم يا خصوص باشد به آن ضميمه شود ، آن مفهوم عام يا خاص مىگردد . تصور عموم بدون ملاحظهء اشخاص و افراد آن ممكن نيست . بنابراين ، آن‌چه به مفهوم انسان لاحق شده است و آن را عام مىكند يا درنظر گرفتن و اعتبار معنى انسان است ، از آن جهت كه بر تك‌تك اشخاص گفته مىشود يا اعتبار تك‌تك اشخاص است ، از آن جهت كه انسان بر آن‌ها مقول است . به لاحق اول كه براساس اعتبار اول است ، كلى منطقى گفته مىشود و آن عبارت است از كليّت و عموم ، انسان با آن لاحق ، انسان كلّى است و اين كلّى عقلى است . اما لاحق دوم عبارت است از سور و انسان با آن لاحق موضوع قضيهء محصوره است . اعتبار اين لاحق ، يا به صورتى است كه شامل تمامى اشخاص مىشود به صورتى كه هيچ شخصى از آن خارج نيست يا فقط شامل بعضى از اشخاص است ، اما بعض غير\r\n\r\n\r\n","description":"","footnote":"\r\n( 1 ) - ر . ك : جدول 1 ، ص 671 .\r\n","page_name":" 123 ","page_number":123},
  {"content":"\r\n\r\nمعين . در صورت اول ، سور كلّى و در صورت دوم سور جزئى است .\r\nبنابراين ، موضوع قضيهء كلّى تك‌تك اشخاصى است كه به آن‌ها انسان گفته مىشود ، به صورتى كه هيچ شخصى از آن كلّى بيرون نباشد و موضوع قضيهء جزئى بعضى از آن اشخاص است ، بدون اين‌كه معين باشند .\r\nاما اگر آن‌چه لاحق مىشود ، مقتضى تعيين اشخاص به وسيلهء اشاره به « اين » و « آن » باشد و مفهوم انسان كه با آن لاحق ضميمه مىشود ، موصوف به وصفى خاص شود ، انسان با آن لاحق موضوع قضيهء شخصى مىگردد و انسان بدون آن لواحق موضوع قضيهء مهمله .\r\nدر برخى اوقات ، موصوف داراى صفتى لازم يا مفارق است و موصوف و صفت را با همديگر به جاى يك لفظ مفرد استعمال مىكنند ، مانند « متحرك » كه مفهومش « ذو حركت » يا چيزى كه داراى حركت است ، مىباشد . همچنين گاه موصوف و صفت به صورت تأليف تقييدى هستند و مجموع اين‌دو به عنوان موضوع قضيه قرار مىگيرد ، مانند انسان متحرك . در اين صورت يا صفت لازم موضوع است يا عارض آن ؛ اگر عارض شد يا عرض مفارق است يا غيرمفارق ؛ اگر مفارق باشد يا موضوع را در زمان مقارنت آن عارض با موصوف اعتبار كرده‌اند يا در زمان مفارقت ؛ پس موضوعات به اين اعتبار داراى چهار قسم است :\r\nالف - موصوفى كه صفتش لازم ذات آن باشد ، مانند حركت براى حيوان كه جزئى از فصل آن است .\r\nب - موصوفى كه صفتش عارض غيرمفارق است ، مانند حركت براى فلك .\r\nج - موصوفى كه صفتش عارض غيرمفارق است ، اما در حال مقارنت صفت لحاظ شود ؛ مانند حركت براى جسم در حال حركت .\r\nد - موصوفى كه صفتش مفارق است و در حال مفارقت در نظر گرفته شود ، مانند حركت نسبت به جسم در حال سكون .\r\nلفظ متحرك در صورتى كه اطلاق شود ، شامل اين چهار قسم است مگر آن‌كه آن را مقيّد به قيدى كنند . اگر آن قيد به اين صورت باشد : « متحرك مادامى كه متحرك است » ، فقط شامل سه قسم اول گرديده قسم چهارم از آن خارج است . به اين اعتبار آن لفظ\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nمشروط به شرط وصف مقارن است . بنابراين اگر موضوع قضيه لفظى باشد و قيدى هم نداشته باشد ، شامل اين معانى چهارگانه مىشود .\r\nبايد دانست ميان لفظى كه معنى بالفعل در آن تحقق دارد و لفظى كه معنى در آن بالقوه است ، تفاوت وجود دارد . مانند پديده‌اى كه بالفعل متحرك است ، اگرچه همهء آن بالفعل‌ها در يك لحظه باشند و شيئى كه ممكن است متحرك باشد ، يعنى قوهء متحرك بودن در آن وجود دارد . برخى از منطقيان گفته‌اند مفهوم « موضوع » شامل هردو معنى است . اما ابو نصر فارابى كه به او معلم ثانى لقب داده‌اند ، گفته است : اين اصطلاح مخالف آن‌چه ميان اهل لغت و دانشمندان رواج دارد ، است ، زيرا براساس اين اصطلاح هنگامى كه مىگوييم « انسان » ، اين لغت بايد شامل نطفه و علقه كه صورت انسانيت در آن‌ها بالقوه است ، نيز بشود . يا هنگامى كه مىگوييم « تخت » اين كلمه بايد شامل چوبى كه تخت از آن ساخته مىشود نيز باشد ، در حالى كه اين خلاف متعارف است . زيرا متداول و متعارف اين است كه مقصود از تخت هرچيزى است كه بالفعل تخت بوده يا الآن تخت است يا در آينده تخت مىشود . اگر همهء اين‌ها در يك لحظه باشند ، در مفهوم تخت داخل هستند ، به شرط اين‌كه بالفعل تخت باشد . مگر در موضعى كه لفظى به صورت اشتراك زمانى بر مفهومى اطلاق شود از آن‌جهت كه آن مفهوم بالفعل است و زمانى از آن جهت كه بالقوه است ، مثل اين‌كه لفظ كاتب هم به كسى كه در حال كتابت است ، اطلاق مىشود و هم به كسى كه نوشتن را مىداند ؛ اما بالفعل چيزى نمىنويسد . در اين صورت بايد مشخص شود كه كدام‌يك از دو معنى در نظر گوينده است .\r\nبايد دانست كه ايجاب قضيه ، نيازمند وجود موضوع است و به تعبير ديگر قضيهء موجبه حتما بايد موضوع داشته باشد ، اما سلب اين‌گونه نيست . توضيح اين‌كه حكم در اصل فقط بر چيزى صدق مىكند كه در ذهن ثابت و متقرر باشد ، خواه آن حكم به ايجاب باشد يا به سلب . بنابراين موضوع و محمول قضايا بايد در ذهن تصور شوند . اما از آن‌جهت كه ايجاب مقتضى وجود چيزى براى چيز ديگر است ، صرف تصور در ذهن كافى نيست ، بلكه علاوه‌بر اين ، بايد موضوع به نحوى از انحا موجود باشد ، زيرا هر پديده‌اى كه داراى چيزى است ، بايد در اصل خود آن پديده موجود باشد تا بعد از آن بتواند داراى چيزى باشد و چيزى كه موجود نيست نمىتوان گفت كه چيزى در آن\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nموجود است . مثلا به زيدى كه وجود ندارد ، نمىتوان گفت زنده است يا بيناست يا داراى اين صفت است . اما سلب ، مقتضى اين معنى نيست يعنى به زيدى كه وجود ندارد ، مىتوانيم بگوييم زنده نيست ، بينا نيست .\r\nاكنون پس از بيان فوق بايد بگوييم كه هر وجودى يا در عقل است يا در خارج عقل و نيز يا هميشگى است يا در بعضى اوقات . در وجود مطلق تمامى اين اقسام داخلند ، زيرا هر قيدى از اين قيود وجود را به قسمى مخصوص مىكند و آن قيد زايد بر مفهوم وجود است و ما كه مىگوييم در قضيهء موجبه ، موضوع بايد موجود باشد ، مقصود اين نيست كه حتما بايد در خارج موجود باشد ، زيرا ما در علوم براى موضوعاتى كه معقول هستند ، حكم ايجابى مىكنيم با اين‌كه نمىدانيم آن‌ها در خارج موجودند يا نه ؛ مثل اين‌كه مىگوييم كرهء محيط بر بيست ضلعى كه هريك از آن اضلاع قاعدهء مثلثى باشد ، داراى فلان حكم است . همچنين منظور اين نيست كه موضوع بايد فقط در عقل موجود باشد ، چراكه ما بر موجودات خارجى هم حكم مىكنيم . در مورد موجودى كه همواره موجود است يا در برخى اوقات ، نيز مسأله به همين صورت است . بنابراين مقصود اين است كه موضوع بايد به وجودى كه عام‌تر از هريك از اين چهار قسم است ، موجود باشد .\r\nدر برخى موارد ، براى موضوعاتى كه موجود نيستند ، حكم ايجابى مىكنيم ، مانند خلاء و جوهر فرد ؛ بايد بدانيم كه آن احكام به ظاهر ايجابى يا به معنى سلبى است ، مثلا اين‌كه مىگوييم خلاء ممتنع الوجود است ، يا در وقت حكم ، وجودش را مانند كسانى كه قايل به آن هستند ، فرض مىكنيم ، مثل اين‌كه مىگوييم خلاء بعد غيرمادى است ، جوهر فرد داراى وضعى است و جز اين‌ها .\r\nبنابراين از مباحث فوق معلوم شد كه هرگاه در موجبهء كلى مىگوييم مثلا كلّ « ج » . . .\r\nآن‌چه از اين لفظ با اين سور فهميده مىشود ، اين است كه آن حكم بر تك‌تك اشخاصى كه بالفعل به آن‌ها « ج » گفته مىشود وجود دارد ، خواه در عقل باشد خواه در خارج ؛ اگرچه هم فقط در يك وقت باشند ، خواه در وقتى كه صفت « جيمى » دارند خواه در وقتى ديگر ، به صورتى كه هيچ شخصى از تمام اشخاصى كه به يك اعتبار « جيم » باشد ، از آن حكم خارج نيستند .\r\nاما وقتى مىگوييم « بعضى ج . . . » مقصود بعضى از اشخاص است با همهء اين اعتبارات\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nو هنگامى كه مىگوييم « لا شىء من ج . . . » همهء اين اعتبارات در آن موجود بوده حكم بر تمامى اشخاص است ، اما در سالبهء محض تحقق اشخاص موضوع لازم نمىآيد . سالبهء جزيى نيز به همين قياس است .\r\nاكنون كه مفهوم « موضوع » در قضاياى محصوره معلوم گرديد ، بايد بگوييم هرگاه لاحقى را كه مقتضاى معنى سور است ، از لفظ موضوع جدا كنيم ، قضيه مهمله است و همان لفظ با همان معنى و اعتباراتى كه ذكر شد ، شايستگى محمول شدن را دارد .\r\nبنابراين در محمول قضيه‌ها ، تمامى اين اعتبارات به همين‌گونه كه گفته شد ، بايد باشد ، فقط در دو نكته موضوع و محمول از همديگر جدا مىشوند : يكى در « سور » ، زيرا معنى سور عارض محمول نمىشود ، بلكه فقط بر موضوع عارض مىگردد ؛ ديگر اين‌كه وجود و عدم محمول متعلق به ثبوت يا عدم ثبوت حكم است ، اما در باقى احوال ميان موضوع و محمول تفاوتى از نظر معنى نيست . مثلا وقتى بگوييم « كاتب ضاحك است » يا « ضاحك كاتب است » ميان مفهوم كاتب و ضاحك در قضيهء اول و دوم هيچ تفاوتى وجود ندارد ، مگر اين‌كه محمول به مقتضاى حمل شايستگى عموم را دارد و اين عموم صرفا به خاطر محمول بودن محمول است كه بر آن عارض مىگردد . در زبان عربى تنوين به عنوان ادات بيان معنى عموم است و هرگاه معنى محمول نباشد ، اين عارض ( عموم ) از آن زايل مىشود .\r\nآن‌چه گفته شد ، مسائل مهمى بود كه بايد در اين موضوع آن‌ها را بدانيم و گرچه برخى مطالب به صورت تكرارى بيان گرديد ، اما هدف از تأكيد ، تلخيص بود . زيرا در نظر گرفتن اعتبارات فوق باعث اشتباهات و غلطهاى زيادى براى محققان شده است .\r\nاكنون كه مفهوم اجزاى قضيه تلخيص شد ، بايد ده احتياط ديگر را كه در هر قضيه‌اى لازم و واجب‌اند ، مطرح كنيم . شش مورد از اين‌ها در مورد هريك از موضوع و محمول است و چهار مورد ديگر راجع به هردو باهم است .\r\nالف - اگر موضوع يا محمول به صورت لفظ مشترك يا مشتبه باشد ، بايد بدانيم كه به كدام معنى به كار مىرود .\r\nب - اگر اطلاق لفظ مشترك يا مشتبه به همهء معانى ممكن است و ما مجموع آن معانى را در نظر داريم ، بايد بدانيم كه با يك اطلاق ، اگرچه به ظاهر يك قضيه گفته‌ايم ، اما در\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nحقيقت آن قضيه يك قضيه نيست ، بلكه قضاياى متعدد است و به همين جهت موضوع تعلق صدق و كذب در آن متعدد است . مثلا اگر بگوييم : « عين مدوّر است » ، و مقصود از كلمهء عين هم چشمهء آفتاب و هم دينار باشد ، در حقيقت اين‌دو قضيه است . همچنين اگر بگوييم : « انسان متحرك است » ، و متحرك به سه صورت طبيعى ، ارادى و قسرى و هر كدام از اين سه صورت به دو قسم بالقوه و بالفعل باشند ، در حقيقت شش قضيه گفته‌ايم به صورت يك قضيه ، نه اين‌كه فقط يك قضيه گفته باشيم .\r\nج - اگر لفظ به‌گونه‌اى باشد كه هم احتمال بالفعل بودن در آن برود و هم احتمال بالقوه بودن ، بايد بدانيم كه مراد از لفظ كدام يك از اين‌دو محتمل است . مثلا اگر بگوييم :\r\n« كل كاتب . . . » بايد بدانيم كه مقصود از كاتب چيست ؟ كسى كه قوهء كتابت را دارد ؛ اما فعلا نسبت به آن بعيد است - مانند طفل - ؟ يا فعلا نسبت به آن متوسط است - مانند انسان بى سواد - ؟ يا فعلا به آن نزديك است - مانند كسى كه كتابت مىداند اما الآن چيزى نمىنويسد - ؟ يا كسى كه بالفعل كاتب و در حال كتابت است ؟\r\nدر مورد محمول نيز به همين‌گونه است ، مثلا وقتى مىگوييم خمر مسكر است ، بايد ببينيم مقصود از مسكر چيست ؟ آيا مقصود اين است كه خمر در خم بالقوه مسكر است ؟ يا منظور اين است كه خمر در وقتى كه طبيعت نوشندهء آن در آن اثر كرده و قواى نفسانى از آن متأثر شده بالفعل مسكر است ؟\r\nد - اگر لفظ به‌گونه‌اى باشد كه ملحق شدن شرطى يا قيدى به آن ممكن است و به اعتبار ملحق شدن آن‌ها يا ملحق نشدنشان معنى مختلف مىشود ، بايد از اعتبار آن غافل نباشيم . مثلا انسان از اين حيث كه انسان است ، به‌گونه‌اى در نظر گرفته مىشود و بدون اين اعتبار ، به‌گونه‌اى ديگر . به اعتبار اول ديگر نمىتوانيم حكم كنيم حيوان است ، اما به اعتبار دوم بايد اين‌گونه بگوييم كه حتما حيوان است .\r\nه - اگر يكى از اين دو ( موضوع يا محمول ) از الفاظى است كه مضاف است ، بايد بدانيم كه در مقايسه با چه چيزى مضاف است . زيرا با اختلاف مضاف اليه ، معنى مضاف نيز دگرگون مىشود . در جايى كه گفتيم فصول مضاف ، مضاف‌اند ، به اين نكته اشاره كرده بوديم . مثلا وقتى مىگوييم : « هر بنده . . . » بايد بدانيم بندهء چه كسى ؟ همچنين وقتى مىگوييم : « عدد مساوى است . . . » بايد دقيقا بدانيم با چه چيزى مساوى است .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nو - اگر هريك از موضوع و محمول به صورت جزء و كلّ يا مقدار قابل قلّت و كثرت است ، بايد از تعيين آن در موارد لازم غافل نباشيم . مثلا هنگامى كه مىگوييم : « زنگى سياه است » بايد بدانيم كه مراد ظاهر پوست اوست نه تمام بدنش ؛ همچنين وقتى مىگوييم : « مكان هر قطرهء آب مكان طبيعى آب است » بايد بدانيم كه مراد ، جزيى نامشخص از مكان طبيعى است نه كل مكان . و نيز وقتى مىگوييم : « خمر مسكر است » بايد بدانيم چه مقدار آن مسكر است ، كم يا زياد ؟\r\nاين شش احتياط در مورد هريك از موضوع يا محمول ، به تنهايى است . اما چهار موردى كه مربوط به هردو در حال اجتماع است ، اين‌كه :\r\nالف - اگر ثبوت محمول براى موضوع مشروط به شرطى باشد ، بايد بدانيم كه حكم به صورت مطلق صحيح نيست . مثلا وقتى مىگوييم « هر كاتبى دست را مىجنباند » ، اين حكم در صورتى كه كاتب را به شرط وجود كتابت در نظر گرفته باشيم صحيح است ، نه مطلقا . بايد بگوييم ، اين شرط با آن‌چه در قسم چهارم از اقسام گذشته گفتيم ، متفاوت است ، زيرا آن‌چه در آن‌جا گفتيم در مورد مفردات ( موضوع يا محمول ) بود و در اين‌جا در مورد حكم است .\r\nب - در مورد قضايا ، اعتبار زمان از امورى است كه بايد در آن دقت شود ، زيرا ميان اين قضيه كه بگوييم انسان هميشه متحرك است يا برخى اوقات يا امروز ، تفاوت بسيارى است .\r\nج - همچنين اعتبار مكان در برخى از قضايا بايد مورد دقت قرار گيرد . مثلا در اين قضيه كه « سقمونيا « 1 » مسهل است » در صورتى كه ندانيم در كجا اين‌گونه است حكم صحيح نيست ؛ زيرا مثلا در بلاد ترك مىگويند اين دارو در آن‌جا داراى اين ثمره نيست .\r\nاما اين‌كه گفته‌اند در قضيهء « زيد نشسته است » بايد بدانيم كه بر تخت يا بر زمين نشسته ، از قبيل لواحق محمول به تنهايى است و به اقسام گذشته بازگشت مىنمايد .\r\n\r\n\r\n","description":"","footnote":"\r\n( 1 ) - سقمونيا بالضم ، مقصورة ، و يفتح و يمدفيهما . و آن عصارهء نباتى است كه بيخ آن را قطع نموده اطرافش را از خاك خالى كرده ، برگ‌ها فرض كنند تا از اندرون آن رطوبت لبنى بر برگ‌ها جمع شده خشك شود و آن را به اسم نباتش خوانند ( منتهى الارب ) . و در برهان گويد : سقمونيا با ميم بر وزن آفلونيا به لغت يونانى دوايى است كه آن را محموده مىگويند و آن عصاره باشد به غايت تلخ و مسهل صفرا .\r\n","page_name":" 129 ","page_number":129},
  {"content":"\r\n\r\nد - اگر لفظى باشد كه هم صلاحيت الحاق به موضوع و هم صلاحيت الحاق به محمول را دارد و الحاق به هريك با الحاق به ديگرى از نظر معنى متفاوت باشد ، بايد دقيقا بدانيم كه ملحق به كدام‌يك از اين‌دو است . مثلا وقتى مىگوييم : « متحرك لا دائما جسم است » « اگر لا دائما » ملحق به موضوع باشد اين قضيه صادق است و اگر ملحق به محمول باشد ، كاذب است . بنابراين هريك از موضوع و محمول بايد از يكديگر كاملا متميز باشند تا اشتباهى پيش نيايد . تا اين اعتبارات معلوم نشود ، قضيه بالفعل نه صادق است و نه كاذب .\r\nآن‌چه گفته شد ، در مورد قضاياى حملى بود و اكنون بحث خود را در مورد قضاياى شرطى ادامه مىدهيم .\r\nدر قضاياى شرطى متصل لزومى ، ايجاب كلّى در صورتى ثابت است كه در تمامى اوقات و احوالى كه مىتواند عارض و لاحق به مقدم باشد ، وضع مقدم مستلزم وضع تالى باشد . در مورد اوقات مسأله ظاهر است . اما احوال بدين‌گونه است كه محمولات ديگرى - حق يا باطل - بر موضوع مقدم حمل كنند ، يا قضاياى ديگرى - صادق يا كاذب - را همراه با مقدم وضع كنند ، به شرط اين‌كه وضع مقدم مقارن آن احوال يا در نفس‌الامر امكان‌پذير باشد يا به حسب تصور متصّور استلزام تالى براى مقدم در تمامى حالات وجود داشته باشد . مثلا در اين قضيه كه « اگر انسان كاتب است دستش متحرك است » چنين مىگوييم : اگر انسان كاتب است و ايستاده يا اگر انسان كاتب است و نشسته يا اگر انسان كاتب است و مستقلى ( دراز كشيده ) يا اگر انسان كاتب است و خوابيده دستش متحرك است . همچنين در مورد وضع قضاياى ديگر با مقدم ، مثلا مىگوييم : اگر انسان كاتب است و خورشيد طالع ، يا اگر انسان كاتب است و ستاره‌ها ظاهر ، دستش متحرك است . همان‌گونه كه صدق لزوم بستگى به صدق مقدم ندارد ، ضرورتى ندارد كه اين حالات صادق باشد . زيرا اگر بگوييم : « اگر اين پنج زوج است به دو متساوى قابل تقسيم است » ، اين حال كاذب است اما لزوم اين قضيه به حسب عروض و لحوق اين حال صادق . اگر يك امر ممتنع بر مقدم عارض و لاحق شود ، باعث مىشود كه مقدم مستلزم امر لازم خود نشود ؛ مثلا در مثال فوق پنج در اين صورت نمىتواند منقسم شود . پس عموم اوقات و احوالى كه ممتنع نباشند ، مقتضى كليت قضيه هستند . در اين‌جا ، مقصود\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاز عموم مكرر شدن وقوع مقدم نيست ، زيرا گاه ممكن است مقدم فقط يك بار واقع شود ولى در حكم كلى باشد ، مثلا مىگوييم : « هرگاه زيد مرده باشد نفس نمىكشد » ، زيرا اين قضيه با اين‌كه مقدم و تالى آن شخصى است و وقوع مرگ فقط يك بار - و نه بيش‌تر - ممكن است ، اما از جهت لزوم تالى در تمام احوالى كه فرضا با اين مقدم همراه مىشود ، كلّى است . در زبان تازى لفظ « كلّما » و در زبان پارسى « هرگاه » ، بر حصرى كه گفته شد ، دلالت مىكند .\r\nآن‌چه تاكنون گفتيم ، در مورد قضيهء شرطى متصل لزومى بود . اما در قضيهء شرطى متصل اتفاقى ، صرف اين‌كه تالى در همهء اوقاتى كه با مقدم همراه است ، صدقش دوام داشته باشد از نظر موافقت ، كافى است .\r\nدر قضيهء شرطى متصل لزومى ، ايجاب جزئى بدين صورت است كه لزوم در بعضى احوال و اوقات وجود دارد . ممكن است ميان جزئى لزومى با قضيهء اتفاقى اشتباه پديد آيد ، ازاين‌رو بايد بگوييم : جزئى در برخى موارد بدين صورت است كه تحت يك كلى صادق قرار دارد ، زيرا هرگاه كلّى صادق باشد ، جزئى هم حتما صادق است ؛ چنان‌كه در حمليات گفتيم ؛ مثال : در برخى اوقات هنگامى كه انسان كاتب است ، دستش متحرك است . همچنين در برخى موارد كلّىاى كه جزئى در تحت آن قرار دارد ، صادق نيست ؛ اما در بعضى موارد كه علت لزوم را با مقدم وضع كنند ، حكم لازم مىشود و در بعضى از احوال ديگر حكم لازم نيست . بنابراين حكم جزئى لزومى مطلقا حق است ، خواه كلى صادق باشد يا نه . مثال : « در برخى اوقات هنگامى كه اين شخص حيوان است ، انسان است » . بديهى است كه اين حكم در صورتى كه اين شخص حيوان و ناطق باشد ، لازم است و در غير اين وضع ، محال است كه انسان باشد . بنابراين ، هرگاه در مثال فوق حيوان را به صورت مطلق در نظر بگيريم حكمى كه كرده‌ايم به صورت حكم جزئى لزومى است . و اين در مورد ماده‌اى است كه مقدم داراى موضوع و محمول باشد و محمول آن براى موضوع در بعضى موارد واجب باشد ، اما اگر واجب نبود ، بلكه ممكن بود ، مانند :\r\n« در برخى اوقات هرگاه اين شخص انسان باشد ، كاتب است » در صورتى كه سبب كتابت وضع شود ، قضيه لزومى كلى است ، اما در صورتى كه سبب كتابت اهمال گردد قضيه لزومى جزئى مىشود . در صورتى كه از وضع سبب يا عدم آن قطع نظر كنيم ، قضيه\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nاتفاقى خواهد شد ؛ صورت اول در هيچ حالى اتفاقى نيست ، بلكه لزومى است ، يا لزومى ايجابى يا لزومى سلبى . و نيز حيوان ناطق در همهء احوال حيوان ناطق است . اما انسان كاتب در همهء احوال انسانى كاتب نخواهد بود .\r\nهمچنين وقتى مىگوييم : در برخى اوقات اگر همهء مردم در حال متحرك بودن دست خود باشند ، همه كاتبند . در صورتى كه مراد از اين قضيه اين باشد كه حركت دادن دست فقط به خاطر نوشتن باشد ، اين حكم صحيح است . بنابراين اگر مراد اين صورت نباشد ، حكم جزئى خواهد بود ، اگرچه حكم براى قضيهء كلى به صورت لزوم قضيهء كلى ذكر شده است .\r\nخلاصه اين‌كه قضيهء لزومى جزئى قضيه‌اى است كه مقدم در بعضى احوال و اوقات مستلزم تالى باشد . اما قضيهء اتفاقى محض داراى اين لزوم هم نيست . براى اين حصر در زبان تازى لفظ « قد يكون » و در زبان فارسى لفظ « گاه بود » ( در برخى اوقات ) وجود دارد ، اما اين الفاظ در قضيهء اتفاقى هم به كار مىروند .\r\nاكنون كه مفهوم حصر كلى و جزيى معلوم شد ، بايد بگوييم : اگر مقدم مستلزم تالى باشد ، بدون اين‌كه در قضيه بيان شود كه اين استلزام عام است و در همهء احوال و اوقات مىباشد يا نه ، اين اهمال است و الفاظ « إن » در زبان تازى و « اگر » در زبان پارسى به عنوان ادات اين معنى هستند . الفاظ « متى ، اذا » در زبان عربى و « چون » در زبان فارسى اداتى هستند كه هم در قضاياى لزومى و هم در قضاياى اتفاقى به كار مىروند . لفظ « لمّا » در زبان تازى براى افادهء مسلّم بودن مقدم است ، زيرا مقدم از اين جهت كه در قضيهء شرطى به عنوان جزء قضيه قرار مىگيرد ، جهت صدق و كذب و وضعش اعتبار نمىشود .\r\nآن‌چه گفته شد در مورد ايجاب كلّى و جزئى بود . اما در مورد سلب ، قضيهء سالبهء كلى متصل يا صرفا سلب لزوم مىكند يا سلب مصاحبت . صورت اول اعم از صورت دوم است زيرا سلب خاص عام‌تر از سلب عام است . بنابراين اگر بگوييم : « چنين نيست كه اگر انسان موجود باشد خلاء ممتنع است » در صورتى كه مراد از سلب ، سلب لزوم باشد قضيه صادق و در صورتى كه مراد سلب مصاحبت باشد كاذب است .\r\nميان سلب لزوم و لزوم سلب و نيز ميان سلب اتفاق و اتفاق سلب ، چنان‌كه در مباحث آينده خواهيم گفت ، فرق وجود دارد .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nشرط سلب لزوم اين است كه در هر وقت و حالى كه مقدم را از مقارنت ملزومات تالى خالى و معرّا فرض كنيم ، تالى از صرف وجود مقدم لازم نباشد ، نه اين‌كه در هر وقت و حالى كه مقدم را فرض كنيم ، به هر صورت كه باشد ، تالى لازم نباشد زيرا در بعضى احوال مفروض ممكن است مقدم با ملزومات تالى مقارن باشد . مثلا اگر بگوييم :\r\n« اگر اين پنج به دو متساوى منقسم مىشود زوج است » حال انقسام كه آن را مقارن با پنج فرض كرده‌ايم به اين سبب كه ملزوم تالى است ، مقتضى لزوم زوجيت است . بنابراين ، هرجا كه لزوم داراى علتى مساوى يا عللى محصور باشد و وضع مقدم بدون وجود آن علل باشد ، سالبهء كلى به معنى سلب لزوم است .\r\nاما سالبهء كلى به صورت لزوم سلب بدين‌گونه است كه در هيچ وقت و حالى وضع مقدم بدون ملزومات تالى با وضع تالى صادق نيست ، يعنى وضع مقدم مقارن علت عدم تالى است . بنابراين وضع مقدم مقتضى امتناع صحت تالى در همهء احوال و اوقات است .\r\nفرق ميان سلب اتفاق و اتفاق سلب نيز واضح و ظاهر است . تمامى اين مواردى كه در مورد كلّى گفته شد ، در مورد جزئى نيز صحيح است .\r\nتا اين‌جا در مورد قضاياى شرطى متصل بحث كرديم . اما قضاياى شرطى منفصل ، در مورد ايجاب عناد قبلا بحث كرده‌ايم ، اما سلب عناد به يكى از اين سه صورت مىتواند باشد :\r\nالف - در صورتى كه همهء قضايا صادق باشند ، عناد سلب شده است ، مثلا : « چنين نيست كه يا پنج فرد است يا منقسم به دو متساوى نيست » .\r\nب - در صورتى كه همهء قضايا كاذب باشند و عناد هم سلب نشده باشد ، مثلا : چنين نيست كه انسان يا سنگ است يا درخت .\r\nج - در صورتى كه يكى صادق و ديگرى كاذب باشد ، اما مقتضى تعاند نكنند ، مانند ، چنين نيست كه انسان يا ناطق است يا سنگ .\r\nدر قضاياى منفصله ، كليت ، جزئيت و اهمال را بايد بر كليت جزئيت و اهمال لزوم قياس نمود . و باللّه التوفيق .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nفصل يازدهم : تقابل ، تضاد ، تداخل و تناقض قضايا\r\nتقابل قضايا بدين صورت است كه دو قضيه در چند امر اتفاق و در يك امر اختلاف داشته باشند . امورى كه بايد در آن اتفاق داشته باشند ، عبارت است از موضوع و محمول و لواحق اين‌دو يعنى اضافه ، شرط ، جزء و كل ، قوه و فعل ، زمان و مكان . و امرى كه بايد در آن اختلاف داشته باشند ، عبارت است از كيفيت يعنى ايجاب و سلب . بنابراين اگر موضوع يك قضيه عين موضوع ديگر و نيز محمول آن عين محمول ديگر و لواحق هم همان لواحق باشند و با وجود اين اتفاق‌ها ، يكى سالبه و ديگرى موجبه باشد ، ميان اين دو قضيه تقابل خواهد بود .\r\nتضاد قضايا بدين صورت است كه با وجود تقابل ، هردو قضيه نمىتوانند صادق باشند ، اما ممكن است هردو كاذب باشند ، زيرا اجتماع دو ضد ممتنع است اما ارتفاع آن‌ها ممكن .\r\nتداخل بدين صورت است كه دو قضيه در موضوع و محمول و ديگر لواحق و عوارض و نيز كيفيت اتفاق داشته باشند ، اما در كميّت با همديگر مختلف باشند يعنى يكى كلّى باشد و ديگرى جزئى . بىشك جزئى در كلى داخل است و لازمهء وضع كلى وضع جزئى است ، ولى اين دخول و لزوم را نمىتوان منعكس نمود .\r\nتناقض عبارت است از اختلاف دو قضيه در كيفيت ، اما به صورتى كه اين اختلاف لذاته مقتضى آن باشد كه يكى از آن‌دو به صورت معين يا نامعين ، حتما صادق و ديگرى حتما كاذب باشد . توضيح اين‌كه اختلاف كيفيت به صورت‌هاى گوناگونى قابل تصور است . ممكن است اختلاف كيفيت اقتضاى تقسيم شدن دو قضيه به صادق و كاذب را نكند ، مانند « انسان كاتب است ، انسان كاتب نيست » . نيز ممكن است اقتضاى تقسيم شدن دو قضيه به صادق و كاذب را بكند اما اين اقتضاى لذاته نباشد ، بلكه سبب امر ديگرى باشد ، مانند « زيد ناطق است ، زيد انسان نيست » . زيرا اين اقتسام از جهت تساوى دلالت انسان و ناطق است نه از جهت اختلاف سلب و ايجاب لذاته . اما اگر بگوييم : « زيد انسان است ، زيد انسان نيست » ، اين اختلاف در همهء احوال امتناع اجتماع هردو قضيه بر صدق و كذب را اقتضا مىكند و مراد از اختلافى كه بايد در تناقض وجود داشته باشد ، اين‌گونه اختلاف است .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاما تعيين و عدم تعيين طرف صدق و كذب ، به اعتبار مواد است . زيرا در مادهء وجوب و امتناع همواره صدق در جانب ايجاب يا سلب ، به صورت معين است ، مانند « زيد انسان است ، زيد انسان نيست » . اين مثال براى مادهء وجوب است و همواره موجبه صادق و سالبه كاذب است . و نيز مانند « زيد سنگ است ، زيد سنگ نيست . » اين مثال براى مادهء امتناع است و همواره موجبه كاذب و سالبه صادق است . اما در مورد مادهء امكان اگر زمانى را در نظر بگيريم كه يكى از دو طرف ايجاب يا سلب در آن زمان حاصل شده باشد ، مانند گذشته و حال ، همواره صدق در يك طرف و كذب در طرف ديگر خواهد بود ، مانند « زيد ديروز نوشت ، زيد ديروز ننوشت » . ولى اگر زمان مستقبل را در نظر بگيريم و هنوز يكى از دو طرف سلب و ايجاب حاصل نشده باشد و هركدام از آن دو ممكن باشد ، يكى از آن‌دو صادق و ديگرى كاذب خواهد بود ، اما به صورت نامعين و نامشخص .\r\nآن‌چه اكنون بايد گفت در زمينهء شناخت معانى اين قضايا براساس اصطلاح است كه از همه مهم‌تر معرفت و شناخت تناقض است و در علوم و محاورات ناگزير از اعتبار آن هستيم .\r\nدر قضاياى شخصى هنگامى كه شرايط تقابل رعايت شود ، تناقض حاصل خواهد شد . زيرا اگر در زمانى معين بگويند « زيد كاتب است ، زيد كاتب نيست . » اين دو قضيه متناقض هستند و نياز به شرط ديگرى نيست .\r\nدر قضاياى مهمله ، تناقض وجود ندارد . زيرا مهملهء در قوهء جزئيه است و دو قضيهء جزئى علىرغم اختلاف كيفيت ممكن است بتوانند هردو باهم صادق باشند ، مثلا در مادهء امكان مىتوان گفت : « بعضى انسان‌ها كاتبند ، بعضى انسان‌ها كاتب نيستند . » بنابراين ، قضاياى مهمله ممكن است در صدق اجتماع كنند .\r\nدر قضاياى محصوره اگر دو كلّى را در نظر بگيريم كه يكى سالبه و ديگرى موجبه باشد و در مواد اعتبار و نظر كنيم ، مىبينيم كه كلّى موجب در مادهء وجوب صادق و در مادهء امتناع كاذب است ، اما در مادهء امكان هردو كاذبند ، مانند « همهء انسان‌ها حيوانند » ، « هيچ انسانى حيوان نيست » ، « همه انسان‌ها كاتبند ، هيچ انسانى كاتب نيست » ، « همهء انسان‌ها سنگند » ، « هيچ انسانى سنگ نيست . »\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاما اگر در مثال‌هاى فوق دو قضيهء جزئى را در نظر بگيريم ، جزئى موجبه در مادهء وجوب صادق و در مادهء امتناع كاذب است ، اما جزئى سالبه برعكس است ، ولى در مادهء امكان ، چنان‌كه گفتيم ، هردو صادق‌اند . بنابراين نه دو كلى متناقض‌اند و نه دو جزئى . اما اگر يكى كلى باشد و ديگرى جزئى در همهء مواد ( وجوب ، امكان ، امتناع ) به دو قسم صادق و كاذب تقسيم مىشوند .\r\nپس شرايط تناقض دقيقا همان شرايط تقابل است با زيادى يك شرط و آن اختلاف در كميت . از اين بيان معلوم مىشود كه قضيهء موجبهء كليه نقيض سالبهء جزئيه و سالبهء كليه نقيض موجبهء جزئيه است . از جدول « 2 » احوال قضاياى محصوره‌اى كه شرح داده شد ، معلوم مىگردد . « 1 »\r\nآن‌چه گفته شد در مورد قضاياى حملى بود . در قضاياى شرطى نيز هنگامى كه اتفاق مقدم و تالى و اختلاف سلب و ايجاب ، بدان‌گونه كه در مباحث فوق بيان كرديم ، رعايت شود ، تقابل ، تداخل ، تضاد و تناقض ميان اين‌گونه قضايا نيز معلوم مىگردد ، به شرط اين‌كه در قضيهء شرطى متصل اگر موجبه اتفاقى است ، سلب اتفاق شود و اگر لزومى است سلب لزوم گردد . در قضاياى منفصله هر عنادى كه موجبه آن را اثبات مىكند ، سالبه همان عناد را سلب كند . ايراد مثال براى اين‌گونه از قضايا تطويل بلاطائل است و با بيان قواعد فوق به آسانى مىتوان مثال زد . و بالله التوفيق .\r\n\r\nفصل دوازدهم : قضاياى محصله ، معدوليه ، عدميه و تلازم آن‌ها\r\nهرگاه جزئى از قضيهء حملى به صورت لفظ معدول باشد ، معدوليه و اگر در اين‌گونه قضايا هيچ لفظ معدولى وجود نداشته باشد ، قضيه محصله يا بسيطه ناميده مىشود .\r\nقضيهء معدوليه به سه صورت ممكن است وجود داشته باشد .\r\nالف - موضوع معدول باشد ، مانند نامتناهى معقول است .\r\nب - محمول معدول باشد ، مانند حوادث نامتناهى است .\r\nج - هر دو معدول باشند ، مانند نامتناهى نامتوّهم است .\r\n\r\n\r\n","description":"","footnote":"\r\n( 1 ) - ر . ك : جدول شماره 2 ، ص 671 .\r\n","page_name":" 136 ","page_number":136},
  {"content":"\r\n\r\nقضيهء موجبهء معدوليه‌اى كه محمولش معدول باشد ، از نظر معنى به قضيهء سالبه بسيطه نزديك است ، مانند « زيد نادان است » و « زيد دانا نيست . » ازاين‌رو در باب اين نوع معدوليه بحث بيش‌ترى صورت مىگيرد و هرگاه منطقيون به صورت مطلق بگويند قضيهء معدوليه ، مقصود و متفاهم عرفى ، همين قضاياى موجبهء معدولة المحمول است .\r\nاما در صورتى كه مراد از معدوليه ، قضيهء معدولة الموضوع باشد ، حتما در كلام بايد معدول بودن موضوع قيد شود .\r\nدر برخى موارد ديده مىشود كه لفظى محصل را به جاى لفظ معدول قرار مىدهند ، مانند جاهل به جاى نادان و كور به جاى نابينا . در اين صورت آن را عدمى گفته و قضيه‌اى را كه لفظى عدمى در آن به كار رود قضيهء عدميه ناميده‌اند . برخى گفته‌اند كه هرگاه دو متقابل وجود داشته باشد و يكى از آن‌ها از ديگرى پست‌تر باشد ، آن متقابل كه پست‌تر است ، عدمى است ، مانند بخل ، ترس ، كينه ، شرارت . همچنين ممكن است به عدم پديده‌اى در موضوعى كه شأن آن موضوع وجود آن پديده است ، عدمى اطلاق شود ، مانند كورى ، سكون و ظلمت ، كه مراد از اين اطلاق ، عدم ملكه است .\r\nبرخى از منطقيون در مورد قضيهء معدوليه نيز گفته‌اند كه اين قضيه مانند قضيهء عدميه بر عدم ملكه و اخس متقابلين دلالت مىكند . اما بعضى را عقيده بر اين است كه قضيهء معدوليه در دلالت ، عام‌تر از قضيهء عدميه است ، زيرا مثلا وقتى نابينا گفته مىشود ، هم به كسى كه از شأن شخص وى بينايى است ، مانند انسان كور و هم به كسى كه نوع آن شأنيت بينايى را دارد ، مانند كور مادرزاد ( اكمه ) و هم به فردى كه جنس آن اين شأنيت را دارد ، مانند كژدم و موش‌كور مىتوان آن را اطلاق نمود ، اما به ديوار كه نه خودش ، نه نوعش و نه جنسش اين شأنيت را ندارد ، نمىتوان گفت نابينا . ناگفته نماند كه اين بحث‌ها لغوى است و نه منطقى !\r\nبحث منطقى در اين موضع اين است كه موجبهء معدوليه و سالبهء بسيطه هم از نظر لفظ و هم از نظر معنى فرق دارند . فرق اين‌دو از نظر لفظى عبارت است از اين‌كه در قضيهء معدوليه حرف سلب جزئى از محمول است و ربط به صورت ايجاب بر محمولى كه سلب جزء آن است ، درآمده است و به اين سبب قضيه موجبه است . اما در سالبه حرف سلب بر ربط درآمده و ربط را رفع نموده است .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nاز نظر معنى نيز فرق اين‌دو قضيه بدين قرار است كه در موجبهء معدوليه ، موضوع بايد حتما وجودى باشد ، اما در قضيهء سالبه ممكن است وجودى باشد و ممكن است نباشد ، ازاين‌رو قضيهء سالبهء بسيطه عام‌تر از قضيهء موجبهء معدوليه است ، بنابراين هم مىتوان گفت : زيد موجود بينا نيست ، هم مىتوان گفت : نابيناست . اما در مورد زيدى كه اصلا وجود ندارد نمىتوان گفت : نابيناست و فقط مىتوانيم بگوييم بينا نيست ، زيرا چون اصلا وجود ندارد نابينا يا بينا نيست .\r\nدر قضايايى كه موضوع موجود باشد ، ميان عدول و سلب از نظر دلالت فرقى وجود ندارد ، مگر اين‌كه يك قضيه مشتمل بر حكم ايجابى است و ديگرى حكم سلبى . اما اگر از نظر لفظ اشتباه پيش آيد ، بايد ديد آيا حرف سلب بر رابطه درآمده يا رابطه بر حرف سلب ؟ مثال صورت اول : زيد ليس ببصير . مثال صورت دوم : زيد هو ليس بصير . صورت اول سالبه و صورت دوم معدوليه است .\r\nهرگاه در قضيهء ثنايى حرف سلب ميان موضوع و محمول قرار گيرد ، از نظر لفظ نمىتوان ميان عدول و سلب فرق نهاد ، مگر به اصطلاح لغويين يا قراين ديگر .\r\nدر زبان تازى ، « ليس » براى سلب و « غير و لا » براى عدول بيش‌تر استعمال مىشوند .\r\nهمچنين در زبان پارسى براى سلب از « نيست » و براى عدول از « نه ، نا ، بى » استفاده مىشود ، مانند زيد نه نيك است ، نابيناست ، بىكار است . از آن‌جا كه در زبان پارسى قضيهء ثنايى كم‌تر به كار مىرود ، اين اشتباه رخ نمىدهد .\r\nدر قضاياى سالبهء معدوليه ، سلب در دو جا تكرار مىشود : يكى به خاطر عدول و ديگرى به خاطر سلب . تكرار سلب براى افادهء ايجاب است . بنابراين قضيهء « زيد نابيناست » در حكم اين قضيه است كه « زيد بيناست » ، اما قضيهء اول عام‌تر است . هرگاه در يك قضيه چند بار حرف سلب تكرار شود ، بايد ديد آيا در مجموع ، تعداد سلب‌ها فرد است يا زوج . اگر فرد بود دليل بر اين است كه قضيه به معنى سلب است ، اما اگر زوج بود قضيه به معنى ايجاب است . از قضاياى عدميه ، عدميهء موجبه به موجبهء معدوليه و عدميهء سالبه به سالبهء معدوليه نزديك است .\r\nشيوهء منطقيان بدين‌گونه است كه در قضاياى شخصى ، مهمله و محصوره ، عموم و خصوص و تلازم و تعاند اين‌گونه قضايا را اعتبار مىكنند .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n1 - شخصيّات : محمول در اين‌گونه قضايا به يكى از اين چند صورت ممكن است وجود داشته باشد :\r\nالف - محمول داراى مقابل است و اين مقابل يا ضد اوست يا عدم ملكه يا چيزى ديگر .\r\nب - محمول داراى مقابل نيست .\r\nصورت نخست كه محمول داراى مقابل است نيز بر دو نوع است :\r\n- ميان طرفين چيزى به عنوان واسطه وجود دارد ، مانند فاتر ( آب نيم‌گرم ) كه ميان آب جوش و آب سرد است ، يا مانند مختلط الجور و العدل ميان عادل و ستمگر يا مانند محتمل الصدق و الكذب ميان صادق و كاذب .\r\n- عدم حالت فوق به عنوان محمول است .\r\nآن‌چه گفته شد در مورد محمول بود ، اما موضوع در قضاياى شخصى بر دوگونه است :\r\nالف - وجودى\r\nب - عدمى\r\nاگر موضوع وجودى باشد يا به يكى از دو متقابل و متوسط كه محمول بودن‌شان را اعتبار كرده‌ايم متصف است يا نه . در صورتى كه موصوف نباشد يا وجود آن‌ها در آن موضوع بالقوه است يا اصلا نيست . ازاين‌رو به حسب حصر عقلى ، اقسام داراى شش صورت است :\r\nالف - موضوع موصوف به شريف‌ترين متقابل‌هاست ، مانند زيد عادل است .\r\nب - موضوع ، موصوف به پست‌ترين متقابل‌هاست ، مانند زيد ستمگر است .\r\nج - موضوع ، موصوف به متوسط ميان دو متقابل است ، مانند آب فاتر است .\r\nد - موضوع بالفعل به هيچ‌كدام از متقابل‌ها و متوسط موصوف نيست ، اما همه در آن بالقوه وجود دارند ، مانند كودك ، كه عدالت ، ستمگرى ؛ اختلاط اين‌دو ، بالقوه در او وجود دارد . يا بچه‌سگى كه هنوز چشم بازنكرده و بينايى و نابينايى بالقوه در او موجود است .\r\nه - موضوع نه بالفعل و نه بالقوه متصف به متقابل‌ها و متوسط نيست ، مانند عدل و\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nجور براى اسب ، بينايى و نابينايى براى ديوار .\r\nو - موضوع نه موجود است و نه در حكم موجود و ايجاب بر آن نيز ممكن نيست .\r\nازاين‌رو جدول « 3 » را كه مشتمل بر شش قضيهء فوق در شخصيات است ترسيم مىكنيم . « 1 »\r\nناگفته نماند مقصود از جهل در مثال‌هاى فوق ، جهل مركّب است كه در مقابل علم است ، نه جهل بسيط كه عدم علم است .\r\nهرگاه در جدول « 3 » دقت كنيم ، موجبهء محصله ، سالبهء معدوليه و سالبهء عدميه را كه در طول يكديگر قرار گرفته‌اند و از نظر معنى به يكديگر نزديكند ، مشاهده مىكنيم و مىبينيم كه موجبهء محصله در يك صورت صادق است ، سالبهء معدوليه در همان صورت و صورت ششم و سالبهء عدميه در همان صورت ، صورت ششم و سه صورت ديگر صادق است . ازاين‌رو درمىيابيم كه موجبهء محصله از سالبهء معدوليه اخص است و سالبهء معدوليه نيز از سالبهء عدميه اخص است . لازمهء وضع خاص ، وضع عام است و لازم هر عامى لازم خاص نيز هست ، اما عكس آن در همه جا صادق نيست . پس سالبهء عدميه لازم سالبهء معدوليه و آن نيز لازم موجبهء محصله است .\r\nاما در مقابل‌هاى اين سه كه عبارتند از سالبهء محصله ، موجبهء معدوليه و موجبهء عدميه ، خصوص و عموم تلازم برعكس است . يعنى موجبهء عدميه خاص‌تر از معدوليه و معدوليه خاص‌تر از سالبهء محصله است . سالبهء محصله لازم موجبهء معدوليه و آن نيز لازم موجبهء عدميه است ، اما عكس آن صادق نيست .\r\nآن‌چه گفته شد در مورد اعتبار طولى قضايا بود ، اما اگر هركدام را باهم عرض خود در نظر بگيريم مىبينيم هردو قضيه‌اى كه از يك جنس هستند ، با همديگر تناقض دارند .\r\nو اگر در قطر در نظر بگيريم ، موجبهء محصله با دو موجبهء ديگر ( موجبهء عدميه ، موجبهء معدوليه ) از نظر كذب قابل جمع هستند و اين در صورتى است كه زيد معدوم باشد ، اما از نظر صدق قابل اجتماع نيستند . اما قضاياى سالبه برعكس‌اند . يعنى در همان صورت فوق ، از نظر صدق قابل جمع‌اند ، اما از جهت كذب قابل اجتماع نيستند . موجبهء\r\n\r\n\r\n","description":"","footnote":"\r\n( 1 ) - ر . ك : جدول شماره 3 ، ص 672 .\r\n","page_name":" 140 ","page_number":140},
  {"content":"\r\n\r\nمهمله از نظر كذب با موجبهء عدميه در چهار صورت قابل جمع هستند ، اما مقابل اين دو كه عبارتند از سالبهء محصله و سالبهء عدميه در آن چهار صورت از نظر صدق قابل جمع هستند . موجبهء معدوليه با سالبهء عدميه فقط از نظر صدق در سه صورت قابل جمع‌اند ، اما سالبهء معدوليه با موجبهء عدميه در همان سه صورت فقط از نظر كذب قابل جمع هستند .\r\nهرگاه موضوع قضيه لفظى كلّى باشد ، به حسب حصر عقلى ، سى و دو صورت خواهد بود ، زيرا اختلاف اقسامى كه در اشخاص ذكر شد ، ممكن است . از اين سى و دو صورت ، شش صورت بسيط ، ده صورت ثنايى ، ده صورت ثلاثى ، پنج صورت رباعى و يك صورت نيز خماسى است . از آن‌جا كه تركيب معدوم با معدوم ممكن نيست ، از اين جهت آن را در آخر ذكر نموده‌ايم . اين سى و دو صورت عبارتند از :\r\n\r\nبسائط\r\n1 - موضوع قضيه عبارت است از اشخاص مردم و فرض مىكنيم كه همه دانا هستند .\r\n2 - اشخاص مردم ، و فرض مىكنيم كه همه جاهل‌اند به صورت جهل مركب كه ضد علم است نه جهل بسيط كه عدم علم است .\r\n3 - اشخاص مردم اما همه متوسط ميان علم و جهل يا مختلط العلم و الجهل .\r\n4 - همه از نظر علم و جهل بالقوه ، مانند كودكان .\r\n5 - همه از نظر علم و جهل بدون استعداد ، مانند ديوانگان .\r\n\r\nثنائيات\r\n6 - بعضى دانا و بعضى جاهل .\r\n7 - بعضى دانا و بعضى متوسط .\r\n8 - بعضى بالفعل دانا و بعضى بالقوه .\r\n9 - بعضى دانا و بعضى بدون استعداد .\r\n10 - بعضى جاهل و بعضى متوسط .\r\n11 - بعضى بالفعل جاهل و بعضى بالقوه .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n12 - بعضى جاهل و بعضى بدون استعداد .\r\n13 - بعضى بالفعل متوسط و بعضى بالقوه .\r\n14 - بعضى متوسط و بعضى بدون استعداد .\r\n15 - بعضى بالقوه و بعضى بدون استعداد .\r\n\r\nثلاثيات\r\n16 - بعضى دانا ، بعضى جاهل ، بعضى متوسط .\r\n17 - بعضى دانا ، بعضى جاهل ، بعضى بالقوه .\r\n18 - بعضى دانا ، بعضى جاهل ، بعضى بدون استعداد .\r\n19 - بعضى دانا ، بعضى متوسط ، بعضى بالقوه .\r\n20 - بعضى دانا ، بعضى متوسط ، بعضى بدون استعداد .\r\n21 - بعضى دانا ، بعضى بالقوه بعضى بدون استعداد .\r\n22 - بعضى جاهل ، بعضى متوسط ، بعضى بالقوه .\r\n23 - بعضى جاهل ، بعضى متوسط ، بعضى بدون استعداد .\r\n24 - بعضى جاهل ، بعضى بالقوه ، بعضى بدون استعداد .\r\n25 - بعضى متوسط ، بعضى بالقوه ، بعضى بدون استعداد .\r\n\r\nرباعيات\r\n26 - بعضى دانا ، بعضى جاهل ، بعضى متوسط ، بعضى بالقوه .\r\n27 - بعضى دانا ، بعضى جاهل ، بعضى متوسط ، بعضى بدون استعداد .\r\n28 - بعضى دانا ، بعضى جاهل ، بعضى بالقوه ، بعضى بدون استعداد .\r\n29 - بعضى دانا ، بعضى متوسط ، بعضى بالقوه ، بعضى بدون استعداد .\r\n30 - بعضى جاهل ، بعضى متوسط ، بعضى بالقوه ، بعضى بدون استعداد .\r\n\r\nخماسى\r\n31 - بعضى دانا ، بعضى جاهل ، بعضى متوسط ، بعضى بالقوه ، بعضى بدون استعداد .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nآن‌چه تاكنون گفته شد در اين فرض بود كه اشخاص موضوع ، موجودند .\r\n32 - صورتى كه همه معدومند .\r\nاين‌ها صورى بود كه عقلا قابل تصور هستند . اكنون در مورد حصر و اهمال قضايا بايد بگوييم :\r\nدر شانزده صورت ، همه يا بعضى دانا هستند : صورت‌هاى 1 ، 6 ، 7 ، 8 ، 9 ، 16 ، 17 ، 18 ، 19 ، 20 ، 21 ، 26 ، 27 ، 28 ، 29 ، 31 . در شانزده صورت همه يا بعضى جاهل‌اند : 2 ، 6 ، 10 ، 11 ، 12 ، 16 ، 17 ، 18 ، 22 ، 23 ، 24 ، 26 ، 27 ، 28 ، 30 ، 31 . در هشت صورت دانا و جاهل ذكر نشده‌اند : 3 ، 4 ، 5 ، 13 ، 14 ، 15 ، 25 ، 32 . در هشت صورت دانا و جاهل با همديگر ذكر شده‌اند : 6 ، 16 ، 17 ، 18 ، 26 ، 27 ، 28 ، 31 . در هشت صورت فقط دانا ذكر شده ، اما جاهل ذكر نشده : 1 ، 7 ، 8 ، 9 ، 19 ، 20 ، 21 ، 29 . در هشت صورت فقط جاهل ذكر شده است : 2 ، 10 ، 11 ، 12 ، 22 ، 23 ، 24 ، 30 . « 1 »\r\n\r\nاعتبار اقسام طول\r\nموجبهء محصله از سالبهء معدوليه خاص‌تر است ، زيرا موجبهء محصله در شانزده صورت صادق است ، اما سالبهء معدوليه در هفده صورت ، كه شانزده صورت آن دقيقا همان صور موجبهء محصله است . اما سالبهء معدوليه از سالبهء عدميه خاص‌تر است ، زيرا سالبهء معدوليه در هفده صورت صادق است ولى سالبهء عدميه در سى و يك صورت كه هفده صورت آن همان صورت سالبهء معدوليه است . بنابراين سالبهء عدميه لازم سالبهء معدوليه و آن لازم موجبهء محصله است ، اما اين قضيه منعكس نمىگردد . در مقابل‌هاى اين قضايا نيز مسأله به همين صورت است ، اما بر خلاف ترتيب نخستين . يعنى سالبهء محصله لازم موجبهء معدوليه و آن لازم موجبهء عدميه است ، بدون عكس .\r\n\r\nاعتبار طول\r\nدر قضاياى محصله ، پانزده صورتى كه « بعضى دانا هستند » مىتوانند بر صدق اجتماع كنند . در قضاياى معدوليه نيز همان پانزده صورت بر صدق اجتماع مىكنند . اما در\r\n\r\n\r\n","description":"","footnote":"\r\n( 1 ) - ر . ك : جدول شماره 4 ، ص 672 .\r\n","page_name":" 143 ","page_number":143},
  {"content":"\r\n\r\nقضاياى عدميه پانزده صورتى كه « بعضى جاهل‌اند » بر صدق اجتماع مىكنند . هيچ كدام از اين قضايا با مقابل خود در كذب جمع نمىشوند .\r\n\r\nاعتبار قطر\r\nدر قضاياى موجبهء محصله و معدوليه ، پانزده صورتى كه « بعضى دانا هستند » بر صدق و يك صورت كه « معدومند » بر كذب اجتماع مىكنند ، اما قضايايى كه در مقابل آن‌ها قرار دارد ، يعنى سالبهء محصله و معدوليه در تمام شانزده صورت فوق بر صدق جمع شده اما بر كذب جمع نمىشوند . در موجبهء محصله و عدميه در هشت صورتى كه « بعضى دانا هستند و بعضى جاهل » بر صدق ، اما در هشت صورتى كه « دانا يا جاهل » ذكر نشده‌اند ، بر كذب جمع مىشوند . مقابل‌هاى اين‌دو كه عبارتند از سالبهء محصله و عدميه ، غير از دو صورت ، بر صدق جمع شده بر كذب جمع نمىشوند و آن‌دو صورت عبارتند از صورتى كه « همه دانا » يا « همه جاهل » باشند .\r\nسالبهء معدوليه و موجبهء عدميه در هشت صورتى كه « بعضى دانا و بعضى جاهل هستند » در صدق ، و در هفت صورتى كه « دانا و جاهل و معدوم » ذكر نشده‌اند بر كذب اجتماع مىكنند . مقابل آن‌ها ، يعنى قضاياى موجبهء معدوليه و سالبهء عدميه غير از سه صورت ، در همهء صور در صدق جمع شده ، اما بر كذب جمع نمىشوند و آن سه صورت عبارتند از همه دانا ، همه جاهل ، همه معدوم .\r\nاين بود اعتبار تلازم و تعاند مهملات در صدق و كذب . اكنون بايد بر همين روش ، محصورات را در دو جدول « 5 و 6 » قرار دهيم و تلازم و تعاند آن‌ها را اعتبار كنيم . « 1 »\r\n\r\nاعتبار طول\r\nدر هردو لوح موجبهء محصله از سالبهء معدوليه ، و سالبهء معدوليه از سالبهء عدميه خاص‌تر است . اما در مقابل‌هاى آن‌ها بر خلاف اين ترتيب است . هر عامى لازم خاص است ، اما اين‌گونه نيست كه هر خاصى لازم عام باشد .\r\n\r\n\r\n","description":"","footnote":"\r\n( 1 ) - ر . ك : جداول شماره 5 و 6 ، صص 673 و 674 .\r\n","page_name":" 144 ","page_number":144},
  {"content":"\r\n\r\n\r\nاعتبار عرض\r\nاز آن‌جا كه هردو قضيه‌اى كه از يك جنس مىباشند در هر لوحى متناقض‌اند ، بر صادق و كاذب تقسيم مىشوند .\r\n\r\nاعتبار قطر\r\nموجبهء محصله با موجبهء معدوليه در يك صورت از نظر كذب اجتماع مىكنند و آن اين كه « همه معدومند » ، اما بر صدق اجتماع نخواهند كرد . نقيض هركدام از اين دو ، از نظر صدق و كذب ضد ديگرى است ، يعنى در آن‌صورت از نظر صدق اجتماع نموده ، اما بر كذب جمع نمىشوند .\r\nموجبهء محصله در پانزده صورت با موجبهء عدميه بر كذب جمع شده اما بر صدق جمع نمىشود . نقيض اين‌دو نيز در همان پانزده صورت بر صدق جمع شده اما بر كذب اجتماع نمىكنند . اين پانزده صورت عبارتند از صورى كه در لوح اول ذكرى از جاهل و معدوم به ميان نيامده و در لوح دوم صورى كه ذكرى از دانا و معدوم نشده است .\r\nسالبهء معدوليه و موجبهء عدميه در چهارده صورت از نظر كذب قابل اجتماع بوده ، اما از نظر صدق جمع نمىشوند . نقيض‌هاى آنان نيز در آن چهارده صورت از نظر صدق قابل اجتماع بوده اما در كذب جمع نخواهند شد . آن چهارده صورت عبارتند از صورى كه در لوح نخستين ذكرى از جاهل نشده و همه دانا يا همه معدوم نيستند و در لوح دوم صورى است كه نامى از دانا در آن نيست و همه جاهل يا همه معدوم نيستند .\r\nآن‌چه گفته شد در مورد تك‌تك اين‌دو لوح بود ، اما اگر بخواهيم هردو لوح را با همديگر در نظر بگيريم ، بدين قرار است : هرچه از نظر تحصيل ، عدول يا عدم از يك جنس باشد ، اگر در ايجاب و سلب متفق باشند متداخل و گرنه يا متضاد يا داخل‌تان تحت التضاد خواهند بود .\r\nاگر بخواهيم محصله يا معدوليه را بدين‌گونه در نظر بگيريم كه يكى از لوح اول و ديگرى از لوح دوم باشد ، بايد بگوييم : موجبهء محصله با سالبهء معدوليه ، خواه از لوح اول خواه دوم ، در يك صورت بر صدق جمع مىشوند و آن صورتى كه هم دانا باشند . اما در پانزده صورت بر كذب جمع خواهند شد و آن صورى است كه از دانا و معدوم نامى به\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nميان نيامده است . اما نقيض‌هاى اين‌دو ضد اين صورت‌ها هستند ؛ يعنى در آن صورت كه همه دانا باشند ، كاذب و در پانزده صورتى كه ذكرى از دانا و معدوم نشده ، صادق‌اند .\r\nاگر محصله را از لوح اول در نظر بگيريم ، موجبهء محصله با موجبهء معدوليه در شانزده صورتى كه همه معدوم يا بعضى دانا باشند ، از نظر كذب جمع شده ، اما از نظر صدق جمع نمىشوند . اما اگر محصله را از لوح دوم اعتبار كنيم در پانزده صورتى كه بعضى دانا هستند ، بر صدق جمع شده و در يك صورت كه هم معدوم باشند بر كذب اجتماع مىكنند . نقيض‌هاى اين‌ها ضد آن‌ها است .\r\nهرگاه محصله را با عدميه در نظر بگيريم ، اگر موجبهء محصله با سالبه از لوح اول باشند ، در يك صورت كه همه دانا هستند ، از نظر صدق و در يك صورت كه همه جاهل‌اند ، بر كذب اجتماع مىكنند . اما اگر آن را با موجبه بسنجيم ، به غير از دو صورتى كه همه دانا يا همه جاهل باشند ، در همهء صور از نظر كذب جمع مىشوند . در صورتى كه موجبهء محصله با سالبه از لوح دوم باشند ، در هشت صورتى كه دانا ذكر شده اما جاهل ذكر نشده ، از نظر صدق و در هشت صورتى كه جاهل ذكر شده اما دانا ذكر نشده از نظر كذب اجتماع مىكنند . اگر آن را با موجبه بسنجيم ، در هشت صورتى كه جاهل و دانا با هم ذكر شده‌اند ، در صدق و در هشت صورتى كه هردو باهم ذكر نشده‌اند ، در كذب جمع مىگردند . نقيض‌هاى آن‌ها نيز ضد آن‌هاست .\r\nاگر لوح مهملات را با يكى از اين الواح در نظر بگيريم ، حكم آن نيز به همين صورت است ، زيرا هر مهملى در قوهء يكى از جزئيات است . همچنين اگر به ازاى لوح مهملات ، لوح ديگرى قرار دهيم ، حكم تمامى صور از نظر اعتبار آن‌ها با همديگر و با ديگر الواح ، از آن‌چه تاكنون گفته شد ، معلوم مىگردد .\r\nاكنون پس از بيان مقدمات فوق بايد بگوييم : هرگاه در قضايا وجود موضوع را اعتبار كنند ، اگر قضيه شخصيه باشد ، سالبهء محصله و موجبهء معدوليه متلازم خواهند بود و موجبهء محصله و سالبهء معدوليه هم با همديگر تلازم دارند و هركدام ذكر شوند ، در حكم اين است كه ديگرى ذكر شده ؛ اما اگر قضايا محصوره باشند ، در صورتى كه كيفيت ، عدول و تحصيل آن‌ها مختلف ولى در كميت توافق داشته باشند ، تلازم برقرار است . مثلا وقتى مىگوييم : « همه انسان‌ها دانا هستند » لازمهء آن اين است كه « هيچ انسانى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nنادان نيست . » زيرا اگر اين سخن دروغ باشد ، نقيض آن يعنى « بعضى انسان‌ها نادانند » بايد صادق باشد . در حالى كه گفته‌ايم همهء انسان‌ها دانا هستند . به همين قياس ، در قضاياى شخصى نيز اگر در مقابل اين قضيه كه « زيد بيناست » يك بار به صورت سلب ، زيد بينا نيست و يك بار به صورت عدول ، زيد نابيناست ، بگوييم ، تفاوتى وجود ندارد .\r\nاما در قضاياى محصوره اگر در مقابل اين قضيه : « همهء انسان‌ها دانا هستند » ، بخواهيم قضيه‌اى معدوله بيان كنيم ، بايد به صورت جزئيه باشد ، چنان‌كه اگر بخواهيم قضيهء سالبه بيان كنيم نيز لازم است جزئى باشد ، زيرا اگر به صورت كلّى بيان كنيم در حكم متضاد خواهد بود . در جزئيات نيز مسأله به همين صورت است . آن‌چه گفته شد ، در مورد حالات عدول در جانب محمول بود .\r\nاما اگر قضيه‌اى معدولة الموضوع و كلّى بود ، مانند كلّ لا « ج » فهو « ب » ، در هر ماده‌اى كه محمول با موضوع مساوى باشد ، ج و ب به نفى و اثبات تقسيم مىشوند ، مثلا مىگوييم : كلّ لا واحد فهو كثير . در اين مواد معدولية الموضوع متلازم معدولية المحمول هستند ، زيرا اگر بگوييم كل واحد فهو لا كثير ، از نظر معنى قضيه‌اى مساوى قضيهء پيشين گفته‌ايم . همچنين هركدام از اين‌ها با سالبه‌اى كه در قوهء معدولية المحمول است ، متلازم‌اند . بنابراين به اعتبار عكس هركدام از آن‌ها ، شش قضيهء متلازم در هر ماده است .\r\nآن‌چه گفته شد ، در موردى بود كه محمول با موضوع مساوى باشد .\r\nاما اگر محمول عام‌تر از موضوع باشد ، بىشك « بعضى يا همهء ج نيز ب هستند . » از نظر صورت ، در صورتى كه معدوليه و سالبه هردو كلى يا هردو جزئى باشند ، مناسبتى در خصوص و عموم نيست ، زيرا مىتوانيم بگوييم : « كل لا انسان متصور » اما نمىتوانيم بگوييم : لاشىء من الانسان بمتصوّر . و مىتوان گفت : لا شىء من الانسان بفرس ، اما نمىتوان گفت كل لا انسان بفرس . همچنين اگر بگوييم بعض الانسان حيوان صحيح است ، اما نمىتوانيم بگوييم : ليس بعض الانسان حيوان ؛ ولى مىتوانيم بگوييم : بعضى اللاحيوان انسان . اين در صورتى بود كه هردو كلى يا هردو جزئى باشند .\r\nاما اگر سالبه كلى و معدوليه جزئى باشد ، معدوليه در مادهء امتناع بر فرض وجود موضوع لازم سالبه خواهد بود ، زيرا هرگاه اين قضيه حق باشد : لا شىء من الحيوان بحجر ، بنابراين بعض اللاحيوان حجر حق خواهد بود . اما در مادهء امكان اين‌گونه نيست .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nزيرا مىتوانيم بگوييم : لاشىء من الحيوان به مريض بالامكان ، اما نمىتوان گفت : بعض اللاحيوان مريض .\r\nاگر سالبه جزئى و معدوليه كلّى باشد ، مناسبتى ميان آن‌ها نخواهد بود ، زيرا مىتوانيم بگوييم : بعض الحيوان انسان ، اما نمىتوان گفت : كل لا حيوان انسان . همچنين مىتوان گفت : كل لا انسان متصور ، در حالى كه نمىتوانيم بگوييم : ليس بعض الانسان بمتصور . اما در اين صورت محمول بايد شامل انسان و لا انسان باشد ، زيرا اگر شامل نباشد ، سالبه لازم معدوليه خواهد بود .\r\nدر معدولية الموضوع نسبت حرف سلب با سور مانند نسبت آن با رابطه در معدولية المحمول است . زيرا همان‌گونه كه در آن قضيه تقديم حرف سلب بر رابطه مقتضى تحصيل و عكس آن مقتضى عدول است ، در اين قضيه تقديم سلب بر سور مقتضى تحصيل و عكس آن مقتضى عدول است .\r\nاكنون كه حال تلازم برخى از قضاياى حملى را به اعتبار سلب و عدول گفتيم ، بايد تلازمى را كه در شرطيات مناسب اين نوع است ، بيان كنيم .\r\n\r\nفصل سيزدهم : تلازم شرطيات\r\nاز قواعدى كه در گذشته بيان نموديم ، معلوم گرديد كه ايجاب و سلب قضاياى شرطى تابع ايجاب و سلب قضايايى كه به عنوان اجزاى اين قضايا قرار مىگيرند ، نيست ، زيرا در يك قضيهء شرطى موجبه ممكن است كه مصاحبت يا معاندت ميان دو موجبه يا دو سالبه يا يك سالبه و يك موجبه باشد ، در قضيهء شرطى سالبه نيز ممكن است اين صور وجود داشته باشد .\r\nاگر وقوع هريك از محصورات چهارگانه را به عنوان مقدم يا تالى در قضاياى شرطى در نظر بگيريم ، هريك از شرطيات داراى شانزده نوع خواهد بود كه از ضرب چهار در چهار حاصل مىشود .\r\nبه ازاى معدوليه در شرطيات اين‌گونه است كه مقدم يا تالى بايد سالبه باشد يعنى مناقض محصله‌اى باشد كه معدوليه به ازاى آن است ، مثلا وقتى مىگوييم : كلما كان كلّ ا ب فكلّ ج د ، كه يك قضيهء محصله است ، در قضيهء معدولية التالى بايد اين‌گونه بگوييم :\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nكلما كان كل ا ب فليس كل ج د . نه اين‌كه بگوييم : فلا شىء من ج د . ولى در قضاياى شرطى متعارف نيست كه اين‌گونه قضايا را معدوليه بنامند .\r\nهرگاه بخواهيم در قضاياى شرطى تلازم را اعتبار كنيم ، يا فقط در قضاياى متصله آن را در نظر مىگيريم ، يا فقط در قضاياى منفصله يا منفصله و متصله را با همديگر مىنگريم .\r\nدر مورد اعتبار قضاياى شرطى متصله ، شيوهء منطقيان چنان است كه لوحى ترسيم نموده شامل شانزده قضيهء اصناف موجبهء كلى متصله‌اى كه از تأليف قضاياى محصوره به‌دست مىآيد و لوحى ديگر مشتمل بر شانزده قضيهء اصناف سالبهء كلى كه تالى هركدام از آن قضايا نقيض يكى از موجبات است . در مورد جزئيات نيز به همين صورت در جدول‌هاى « 7 و 8 » ترسيم مىشود . « 1 »\r\nدر توضيح اين جدول‌ها بايد بگوييم : هر دو قضيهء شرطيه‌اى كه در كمّ متفق در كيف مختلف ، در مقدم متشارك و در تالى متناقض‌اند ، همان‌گونه كه در لوح در مقابل همديگر قرار داده‌ايم ، متلازم بوده و در مصاحبت يا لزوم متساوى هستند . زيرا اگر مقدم يك قضيه ، اقتضاى مصاحبت مطلق داشته باشد ، يا تالى در متلازم خود سلب مصاحبت مطلق كرده باشد ، بدين صورت كه نقيض تالى را ايراد نموده و نيز اگر مقدم يك قضيه مقتضى لزوم تالى كرده ، در متلازم آن به صورت ايراد نقيض تالى سلب لزوم نموده ، يا اگر اقتضاى اتفاق كرده ، در متلازمش سلب اتفاق نموده ، آن‌گاه اگر حرف سلب بر سر متلازم درآيد چون سلب ، سلب ايجاب است ، قضيه در مصاحبت ، لزوم و اتفاق به همان حال اول درخواهد آمد . مثلا اين‌دو قضيه كه : « كلما كان ا ب فكل ج د » ، « ليس البته اذا كان كل ا ب فليس كل ج د » ، متلازمند . اما از نظر مصاحبت از اين جهت كه چون در همهء اوضاع و احوال كه كلّ ا ب صادق است ، كل ج د هم به خاطر مصاحبت با آن صادق خواهد بود . پس نقيض كل ج د كه ليس كل ج د است ، كاذب است . ازاين‌رو در هيچ وضع و حالى كه كل ا ب صادق است ، ليس كل ج د به مصاحبت آن صادق نخواهد بود .\r\nاز جانب ديگر نيز اگر در هيچ وضع و حالى كه كل ا ب صادق است ، ليس كل ج د به صورت مصاحبت آن صادق نيست ، پس نقيض آن صادق خواهد بود . ازاين‌رو در همهء\r\n\r\n\r\n","description":"","footnote":"\r\n( 1 ) - ر . ك : جداول شماره 7 و 8 ، صص 675 و 676 .\r\n","page_name":" 149 ","page_number":149},
  {"content":"\r\n\r\nاوضاع و احوالى كه كل ا ب صادق است ، كل ج د نيز به صورت مصاحبت با آن صادق است و بنابراين متلازم هستند .\r\nاما در قضيهء لزومى چون در همهء احوال از وضع كل ا ب لازم مىشود كه كل ج د باشد ، پس لازم مىشود كه ليس كل ج د نباشد ، بنابراين در هيچ حال و وضعى كه كل ا ب باشد ، اين‌گونه نيست كه ليس يلزم كل ج د باشد ، بلكه اين‌گونه است كه يلزم كل ج د . از طرف ديگر نيز بر همين قياس است .\r\nبايد دانست لزوم را به عنوان جزء تالى گرفتن با اين‌كه لزوم هيأت ربط تالى با مقدم را بگيريم ، تفاوت وجود دارد ، زيرا اگر لزوم را به عنوان جزء تالى بگيريم ، و تالى بدين صورت باشد : كلّ ج د ، ممكن است نقيض‌اش ليس يلزم كلّ ج د باشد ، اما اگر لزوم را هيأت ربط بگيريم ، در اين صورت با نقيض تالى چنين خواهد بود : يلزم ليس كلّ ج د ، در حالى كه اولى عام‌تر از دومى است ، اما اگر حرف سلب بر سر هردو درآيد ، دومى عام‌تر از اول است . اما لازم مساوى قضيهء لزومى اول است نه قضيهء لزومى دوم ، زيرا دوم لازم اعم است . بنابراين وقتى مىگوييم : كلما كان كل ا ب يلزم كل ج د ، لازم مساوى آن اين است كه ليس البتة اذا كان كل ا ب ليس يلزم كل ج د . اگرچه اين قضيه نيز صادق است كه ليس البتة اذا كان كل ا ب يلزم ان لا يكون كل ج د ، اما عام‌تر است . قضيهء اتفاقى طرفش را نيز شامل مىشود . اين قضيه با اين‌كه بگويند : كلما كان كل ا ب لا يكون كل ج د ، يعنى محتمل است كه كل ج د باشد ، متلازم است . بديهى است كه يحتمل ان يكون كل ج د عام‌تر از اين است كه بگويند كل ج د مطلقا .\r\nبنابراين بايد به اين نكتهء دقيق توجه داشت كه در مقابل تالى لزومى بايد بگوييم :\r\n« ليس يلزم » ، نه « يلزم ليس » تا تلازم حاصل شود .\r\nهرگاه ميان دو قضيه تلازم باشد ، لازم هركدام ، لازم ديگرى نيز هست ، اما اين‌گونه نيست كه ميان لوازم نيز تلازم باشد . بنابراين اگر مصاحبت مطلق به عنوان لازم قضيهء لزومى و اتفاقى باشد ، لازم هريك از متلازم اين‌دو قضيه نيز هست ، خواه اتفاقى باشد خواه لزومى . در باب جهات حال عموم و خصوص اين قضايا و نسبت هريك با ديگرى را به صورت كامل تقرير خواهيم كرد . ان شاء ا . . . تعالى .\r\nدر قضاياى شرطى منفصل اگر فقط منفصلهء موجبه باشد ، هر منفصلهء سالبه كه در\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nكميت موافق باشد كه از نقيض يك جزء و عين جزء ديگر باشد ، لازم آن است ، اما اين لازم منعكس نمىشود . مانند اين قضيه كه بگوييم : « دائما كلّ عدد امّا زوج و امّا فرد » ، لازم آن اين است كه « ليس البته كل عدد اما ليس بزوج و اما فرد » ، يا « امّا ليس بفرد و امّا زوج . »\r\nاما اگر منفصله سالبه باشد ، هيچ منفصلهء موجبه‌اى نمىتواند به عنوان لازم آن باشد ، زيرا سالبهء منفصله شامل احتمالات ديگرى كه عناد در آن‌ها راه نداشته باشد ، نيز مىشود . مثلا مىتوان گفت : « ليس البتة اما أن يكون الانسان موجودا و اما أن يكون الاثنان زوجا » ، اما نمىتوانيم بگوييم : « دائما اما يكون الانسان موجودا و اما ان يكون الاثنان زوجا . » در اين مسأله منفصلهء حقيقى و غيرحقيقى از نظر حكم يكسانند .\r\nو اگر منفصلهء موجبهء حقيقى از دو جزء باشد ، منفصلهء موجبهء حقيقى كه از نقص آن دو جزء است ، لازم آن است و اين لزوم منعكس مىگردد . اگر بخواهيم مىتوانيم لوحى كه مشتمل بر اصناف منفصلات ايجابى و لوازم هريك در مقابل آن باشد ، قرار دهيم .\r\nآن‌چه تاكنون بيان شد ، در مورد اعتبار هريك از قضاياى شرطى متصل و منفصل به تنهايى بود ، اما اگر آن‌ها را با همديگر اعتبار كنيم ، بدين شرح خواهد بود .\r\nاگر قضاياى شرطى متصل لزومى تام ايجابى باشد ، يعنى تالى مساوى مقدم و لزوم در دو طرف قضيه باشد ، قضيهء منفصلهء حقيقى ايجابى كه از نقيض يك جزء و عين جزء ديگر باشد ، لازم مساوى آن خواهد بود . چنان‌كه مىگوييم : « اگر آفتاب طالع است ، پس روز موجود است » ، در اين صورت دو چيز لازم اين قضيه است : 1 - « يا آفتاب طالع است يا روز موجود نيست . » 2 - « يا آفتاب طالع نيست يا روز موجود است . » و اين دو ، قضيهء منفصله هستند .\r\nبرعكس ، منفصلهء موجبهء حقيقى در صورتى لازم مساوى متصله است كه متصلهء موجبهء لزومى كه لزومش تام باشد ، مقدمش عين يك جزء منفصله و تالى نقيض ديگر جزء آن يا برعكس باشد . مثلا مىگوييم : « عدد يا زوج است يا فرد . » لازم اين قضيه دو چيز است : 1 - « اگر عدد زوج است پس فرد نيست » ، 2 - « اگر عدد فرد است پس زوج نيست . » و اين چهار متصله است .\r\nاما اگر لزوم متصله ، تام نباشد بدين صورت كه تالى عام‌تر از مقدم باشد ، مانند « اگر\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nزيد مىنويسد پس دستش مىجنبد » ، لازم آن به صورت قضيهء منفصلهء غيرحقيقى است و اين قضيه يا فقط مانع جمع است كه تشكيل شده از خود مقدم و نقيض تالى ، مانند « يا زيد مىنويسد يا دستش نمىجنبد » يا فقط مانع خلو كه از نقيض مقدم و خود تالى تشكيل شده ، مانند « يا زيد نمىنويسد يا دستش مىجنبد » .\r\nهمچنين اگر منفصله حقيقى نباشد ، متصله‌اى كه لازم آن است ، لزومش تام نخواهد بود . اگر منفصله به صورت مانع جمع باشد ، مقدم متصله عين يك جزء و تالى آن نقيض جزء ديگر است ، مانند « اين شخص يا حيوان است يا سنگ » كه لازم آن اين است : « 1 - اگر حيوان است ، پس سنگ نيست . » « 2 - اگر سنگ است ، پس حيوان نيست . » اگر منفصله به صورت مانع خلو باشد ، مقدم متصله نقيض يك جزء و تالى آن عين جزء ديگر است ، مانند « اين شخص يا حيوان نيست يا سنگ نيست » ، كه لازم آن به صورت قضيهء متصله بدين صورت است : « 1 - اگر حيوان است سنگ نيست . » « 2 - اگر سنگ است حيوان نيست . » تمامى اين لوازم منعكس مىگردند .\r\nقضاياى شرطى متصل مقتضى مصاحبت لازم هر قضيهء متصلهء لزومى است ، بدون اين‌كه عكس آن صحيح باشد . هر قضيهء متصله‌اى كه در كم موافق و در كيف مخالف باشد ، در تالى لازم است و عكس آن نيز صحيح است . هر منفصلهء موجبه‌اى ، داراى لازمى است كه آن لازم يك قضيهء منفصلهء سالبهء موافق در كم و متناقض در يك جزء است و لازم ، لازم لازم نيز هست . اما اگر بخواهيم آن را منعكس كنيم ، بايد در هردو لزوم وجود داشته باشد .\r\nاما اگر لزوم را در متصلات موجبهء مطلق اعتبار نكنيم ، منفصلات موجبه نمىتوانند به عنوان لازم قرار گيرند ، زيرا انفصال بدون عناد نيست ، ولى منفصلات سالبه مىتوانند لازم باشند ، اما به صورتى كه در كيف موافق باشند . مثلا وقتى مىگوييم : كلما كان كل ا ب فكل ج د ، لازم آن اين است كه ليس البتة اما ان يكون كل ا ب و اما ان يكون كل ج د و اين لازم منعكس نمىشود . زيرا ايجاب اتصال خاص‌تر از سلب انفصال است . و نيز در قضيهء منفصله هرگاه بگوييم : دائما اما أن يكون كل ا ب و امّا أن يكون كل ج د ، به هر نوعى كه اتفاق بيفتد ، لازم آن بدين قرار است : ليس البتة كلما كان ا ب فكل ج د ، و منعكس نخواهد بود ، زيرا ايجاب انفصال خاص‌تر از سلب اتصال است .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nدر طرف سلب ، لازم متصلهء سالبه ، منفصلهء سالبه‌اى است كه در كميت موافق و در يك جزء متناقض تالى متصله است . مثال لازم اين متصله كه ليس البتة اذا كان كل ا ب فكل ج د ، اين منفصله است : ليس البتة اما كل ا ب و اما ليس كل ج د ، زيرا آن متصله‌اى كه ملزوم است ، متلازم اين متصله است كه كلما كان كل ا ب فليس كل ج د ، و اين متصله ملزوم منفصله‌اى است كه هم‌اكنون ذكر كرديم و لازم لازم لازم است ، اما اين لازم منعكس نيست .\r\nاگر متصلهء سالبه لزومى باشد ، يعنى وضع مقدم مقتضى امتناع وضع تالى باشد ، لازم مقدم آن قضيهء منفصلهء سالبه‌اى است كه در كميت موافق و در يك جزء متناقض است .\r\nمثلا اين قضيهء متصله را در نظر بگيريد : « ليس البتة اذا كان كل ا ب فكل ج د » ، لازم اين قضيه بدين معنى است كه « ليس البته اما ليس كل ا ب و اما كل ج د » زيرا هرگاه وضع مقدم مقتضى امتناع وجود تالى باشد ، وجود تالى نيز مستلزم امتناع وجود مقدم خواهد بود . بنابراين ، قضيهء « كلما كان كل ج د ليس كل ا ب » حق خواهد بود و لازم آن‌كه قضيهء « ليس البتة اما كل ج د و اما ليس كل ا ب » است ، نيز حق است . اين لازم منعكس مىگردد .\r\nاما اگر سالبهء متصله به اين معنى نباشد ، اين قضايا به عنوان لازم آن نخواهد بود .\r\nلازم سالبهء منفصله سالبهء متصله‌اى است كه سلب لزوم آن مركب باشد از عين يك جزء و نقيض جزء ديگر ، زيرا اگر در سالبهء منفصله عين يك جزء مستلزم نقيض ديگر جزء باشد ، ميان دو جزء قضيه عناد مانع جمع است . اگر نقيض يك جزء مستلزم عين ديگر جزء باشد ، ميان هردو عين عنادى به صورت مانع خلو است . بنابراين هرگاه به صورت مطلق عناد را سلب كنيم ، اين لزوم‌ها حق خواهند بود ، بنابراين سالبهء متصله به اين معنى حق است .\r\nآن‌چه گفته شد در مورد تلازم شرطيات برحسب اين موضع بود . از آن‌جا كه رسم الواح در مورد اين تلازم‌ها بدان صورت كه در قضاياى متصله گفته‌ايم ، آسان است ، از ذكر آن به خاطر طولانى نشدن خوددارى مىكنيم .\r\nچون تضاد ، تداخل ، تناقض و تقابل قضايا گفته شد و متلازم ضد ضد بالقوه و متلازم نقيض نقيض بالقوة ، به شرط انعكاس است و اگرنه لازم ضد يا لازم نقيض است و در تقابل و تداخل نيز به همين صورت است ، ازاين‌رو اصناف تضاد و تناقض و تداخل و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nتقابل بالفعل و بالقوة و لازم هريك نيز معلوم مىشود . در صورتى كه اين مباحث ملكه شود ، قدرتى كامل براى تصرف در معانى پديد مىآيد و اصناف ديگر تلازم كه ممكن هستند ، روشن مىگردد . و بالله التوفيق .\r\n\r\nفصل چهاردهم : تلازم و تباين قضايا به اعتبار استوا و انعكاس اجزا و مقابلات اجزا\r\nهر معنى كلى مفردى كه بتواند به عنوان جزء قضيهء حمليه قرار گيرد ، خواه محصل باشد خواه معدول ، در صورتى كه آن را با معنى ديگرى مانند آن اعتبار كنند ، از دو حال خارج نيست :\r\nالف - يا به صورت ايجاب كلّى مىتوان يكى را بر ديگرى حملى نمود .\r\nب - يا بدين صورت قابل حمل نيست .\r\nصورت نخست نيز داراى دوگونه است : يا به همان‌گونه كه به صورت ايجاب كلى يكى بر ديگرى حمل مىشود ، ديگرى نيز بر آن يكى به همين صورت حمل مىشود يا نه . اگر هردو به صورت ايجاب كلى بر همديگر حمل شوند ، آن‌دو معنى در دلالت متساوى هستند . ولى اگر فقط يكى بر ديگرى حملى مىشود ، يكى عام‌تر و ديگرى خاص‌تر خواهد بود . در صورتى كه هيچ‌كدام بر ديگرى قابل حمل نيستند ، ميان آن دو مباينت وجود دارد .\r\nاين مباينت ممكن است به يكى از صور ذيل باشد :\r\nالف - اجتماع هردو و خلو از هردو ممكن است .\r\nب - جمع ممكن است و خلو ممتنع .\r\nج - خلّو ممكن است و جمع ممتنع .\r\nد - اجتماع و خلو هردو ممتنع است .\r\nهركدام از اين‌دو معنى در صورتى كه به عنوان موضوع يا محمول قرار گيرند ، در صحت ايجاب و سلب تفاوتى نمىكند : مگر در صورتى كه يكى خاص‌تر و ديگرى عام‌تر باشد ، زيرا بين اين‌كه خاص موضوع و عام محمول باشد يا خاص محمول و عام موضوع تفاوت وجود دارد .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nپس اين اختلاف‌ها در هفت قسم منحصر هستند :\r\nالف - محمول و موضوع هردو متساوى باشند ، مانند انسان و ناطق .\r\nب - موضوع خاص‌تر از محمول باشد ، مانند انسان و حيوان .\r\nج - موضوع عام‌تر از محمول باشد ، مانند حيوان و انسان .\r\nد - جمع و خلو هردو ممكن باشد ، مانند انسان و سياهى .\r\nه - فقط اجتماع ممكن باشد ، مانند حيوان و لا انسان .\r\nو - فقط خلّو ممكن باشد ، مانند حيوان و اسب .\r\nز - هر دو ممتنع باشند ، مانند انسان و لا انسان .\r\nهر قضيه‌اى كه محمول و موضوعش معين باشد ، در صورتى كه محمول به جاى موضوع و موضوع به جاى محمول قرار گيرد عكس ناميده مىشود . در صورتى كه مقابل موضوع به عدول موضوع و مقابل محمول به عدول محمول تبديل شود ، مقابل خوانده مىشود . هرگاه مقابل‌ها را منعكس كنيم ، به آن عكس مقابل مىگويند .\r\nقضيه‌اى را كه مىخواهيم عكس كنيم ، بايد دقت كنيم كه موضوع و محمول با تمامى اجزا از يكديگر و همچنين از لواحق ربط و سلب و سور و جهت متميّز باشند و به تمامى منعكس شوند ، مثلا وقتى مىگوييم : « هيچ انسانى در خانه نيست » ، نبايد در عكس بگوييم : « هيچ خانه در انسانى نيست » ، زيرا ادات « در » كه جزء محمول است ، برقرار نمانده است . در عكس مقابل نيز بايد دقت نمود .\r\nاكنون بايد بگوييم : از نظر استوا و انعكاس در نوع اول عين موضوع و محمول و نيز مقابل هردو به عدول ، موجبهء كلى هستند و همگى متلازم‌اند ، زيرا مىتوانيم بگوييم : هر انسانى ناطق است و هر ناطقى انسان ، هر لا انسانى لا ناطق است و هر لا ناطقى لا انسان .\r\nدر نوع چهارم نيز عين موضوع و محمول و مقابل هردو موجبه و سالبه است كه از نظر استوا و انعكاس به صورت جزئى هستند و همگى متلازم‌اند ، زيرا بعضى حيوان‌ها سياه‌اند و بعضى سياه نيستند و بعضى سياه‌ها حيوانند و بعضى حيوان نيستند . مقابل‌هاى اين‌ها نيز به همين‌گونه هستند .\r\nدر نوع هفتم نيز از نظر استوا و انعكاس ، عين موضوع و محمول و مقابل اين‌دو سالبهء كلى خواهد بود و به همين صورت همگى متلازم‌اند .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nدر نوع دوم عين موضوع و محمول از نظر استوا به صورت موجبهء كلى و از نظر انعكاس به صورت موجبهء جزئى و سالبهء جزئى خواهد بود امّا در مورد مقابل‌ها مسأله بر خلاف اين ترتيب است . مثلا مىگوييم : هر انسانى حيوان است . بعضى حيوان انسان است و بعضى حيوان انسان نيست . هر لا حيوانى لا انسان است و بعضى لا انسان لا حيوان است و بعضى لا انسان لا حيوان نيست .\r\nدر نوع سوم نيز مسأله به همين صورت است اما بر خلاف اين ترتيب بدين صورت كه در اين نوع ، موضوع و محمول مانند مقابل‌هاى نوع دومند و دو مقابل ، مانند موضوع و محمول آن نوع . وضعيت تلازم نيز به همان صورت است كه گفته شد .\r\nدر نوع پنجم ، دو عين موضوع و محمول از نظر استوا و انعكاس به صورت موجبه و سالبهء جزئيه خواهند بود ، اما مقابل‌ها به صورت سلب كلى هستند .\r\nنوع ششم به خلاف نوع پنجم است ، در صورتى كه موضوع و محمول سلب كلى باشند و مقابل‌ها به صورت موجبه و سالبهء جزئى ، استوا و انعكاس پديد مىآيد و همگى متلازم‌اند .\r\nبراى اين‌كه اين معانى در نظر بيايد ، اين انواع را در جدول « 9 » قرار داده و در ازاى هر نوعى آن‌چه از محصورات متعين و برحسب لزوم صادق بود قرار داديم ، تا هر لازمى كه براى يك نوع منعكس نيست و هر لازمى كه براى يك يا چند نوع به صورت مشاركت منعكس است ، تماما در نظر بيايد . « 1 »\r\nاز جدول 9 روشن مىشود كه هريك از محصورات به حسب صورت بدون اعتبار ماده در چند نوع صادق است . مثلا موجبهء كلى در دو نوع اول ، موجبهء جزئى در پنج نوع اول ، سالبهء كلى در دو نوع آخر و سالبهء جزئى در پنج نوع آخر صادق است . همچنين از جدول 9 معلوم مىگردد كه هركدام از محصورات برحسب صورت از نظر عكس و مقابل و عكس مقابل داراى چه لازم و چه مباينى است و اين بحث در باب عكس مستوى و نقيض كه پس از اين خواهد آمد ، بسيار مفيد مىباشد زيرا معلوم مىشود كه عكس مستوى موجبهء كلى ، موجبهء جزئى است و عكس نقيض موجبهء كلى ، موجبهء كلى است .\r\n\r\n\r\n","description":"","footnote":"\r\n( 1 ) - ر . ك : جدول شماره 9 ، ص 677 .\r\n","page_name":" 156 ","page_number":156},
  {"content":"\r\n\r\nعكس مستوى موجبهء جزئى ، موجبهء جزئى است ، اما عكس نقيض آن ، همواره موجبه نيست ، بلكه گاهى سالبه است . عكس مستوى سالبهء كلى ، سالبهء كلى است و عكس نقيض آن ، سالبهء جزئى . عكس مستوى سالبهء جزئى هميشه سالبه نيست بلكه گاه موجبه است و عكس نقيض‌اش سالبهء جزئى است .\r\nاگر بخواهيم در شرطيات ، اين امور را اعتبار كنيم بايد بگوييم : تمامى اين احكام در قضاياى متصلهء لزومى وجود دارد ، فقط بايد به جاى مقابل اجزا ، نقيض آن‌ها را در نظر گرفت . اما در قضاياى اتفاقى ، چنان‌كه بعدا معلوم خواهد شد ، اين اعتبارات در برخى صور صحيح نيست .\r\nاگر بخواهيم مىتوانيم به ازاى چهار نوع اول ، متصلات لزومى و به ازاى سه نوع ديگر از منفصلات بگذاريم و آن‌گاه احوال استوا و انعكاس آن‌ها را اعتبار كنيم ، گرچه در قضاياى منفصله از آن‌جا كه اجزا بالطبع از يكديگر متمايز نيستند ، انعكاس فايده‌اى ندارد . چون اعتبار شرطيات با اين قواعدى كه گفته شد آسان است ، مثالى نياورديم تا تطويل پيش نيايد .\r\n\r\nفصل پانزدهم : قضاياى منحرفه و محرّفه\r\nدر اصطلاح منطقيان ، هرگاه در قضيهء حمليه ، سور نزديك محمول باشد ، آن را قضيهء منحرفه و هرگاه صيغهء قضيهء شرطيه از نظر وضع دلالت بر مصاحبت يا عناد نداشته باشد ؛ اما مفهوم قضيه ، يك كدام از اين‌دو را اقتضا كند ، آن را قضيهء محرّفه مىنامند . بين اين‌دو اصطلاح مناسبت زيادى نيست ، فقط بدين مناسبت آن‌ها را به اين‌دو نام خوانده‌اند كه هردو از سياق وجوب تحريف شده‌اند . توضيح اين‌كه در قضاياى منحرفه ، حق سور اين است كه محل حكم را تعيين كند و بنابراين ، مقارنت آن با محمول كه محكوم به است ، با اصل معنى سور منافات دارد . ازاين‌رو سور در اين موضع فقط لفظا نقش سور را دارد و نه معنى . در اين‌صورت محمول را بايد با مقتضى معنى ادات سور محاسبه نمود و آن‌گاه مجموع آن سور و محمول را به عنوان محمول در نظر گرفت ، چنان‌كه در قضاياى معدوليه محمول را با حرف سلب در نظر گرفته مجموع حرف سلب و محمول را به عنوان محمول مىگيرند ؛ آن‌گاه بايد در موضوع نگاه كرد ، اگر موضوع\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nداراى سور بود ، قضيه محصوره و گرنه يا مهمله است يا شخصيه .\r\nشيوهء منطقيان بدين‌گونه است كه در قضاياى منحرفه ، صدق و كذب را در مواد ثلاثه - وجوب ، امكان و امتناع - اعتبار مىكنند . در وجوب ، اعم و مساوى را هم اعتبار مىكنند .\r\nزيرا بعضى تصور كرده‌اند كه در برخى صور ميان اين‌دو تفاوت وجود دارد ، مثلا « كل انسان كل حيوان » صادق نيست ، اما « كل انسان كل ناطق » صادق است . اما در حقيقت هر دو قضيه كاذب است ، زيرا مراد از لفظ « كل » در اين موضوع ، چنان‌كه قبلا گفته‌ايم ، « كل واحد » است . با اين فرض ، ديگر نمىتوان گفت هريك از مردم مانند زيد و عمر و هر يك از ناطق‌ها هستند ، اين سهو از آن‌جا پديد آمده است كه « كل » را به معنى همگى و جمله گرفته‌اند .\r\nدر قضاياى منحرفه ، محمول يا شخصى است يا كلى . اگر شخصى باشد به ناچار موضوع نيز شخصى خواهد بود . در اين صورت حتما ايجاب كاذب است ، زيرا نمىتوان گفت : « زيد كل هذا الشخص الاخر يا بعضه » ، اما مىتوان گفت : « زيد ليس و لا واحد من هذا الشخص و لا بعضه » ، اگرچه لفظ از قانون استعمال منحرف شده است .\r\nاما اگر محمول كلى باشد در همهء مواد آن را مىتوان به همهء اصناف حمل نمود و هر چند در هر صنفى بحثى لازم است ، اما چون اصل اين باب فايده چندانى ندارد ، فقط احكام هركدام را در جدول « 10 » گذارده‌ايم « 1 » تا اين كتاب مختصر هم از اين مسائل خالى نباشد و هم زياد به درازا كشيده نشود . تحقيق هركدام از احكام براى كسى كه اصول گذشته را به خوبى دريافته باشد ، پوشيده نيست .\r\nقضيهء مهمله را بايد به دوگونه اعتبار كرد : 1 - به صورت طبيعت كلى كه لفظ به ازاى آن نهاده شده 2 - به صورت عموم و خصوص كه يكى از آن‌دو را محتمل و ديگرى مستلزم است .\r\nقضاياى محرفهء شرطى داراى وجود بسيارى است . اكنون به ذكر مشهورترين آن‌ها مىپردازيم :\r\nالف - مثلا مىگويند : آفتاب طالع نيست و ستارگان پيدا . اين عبارت يا در قوهء قضيهء\r\n\r\n\r\n","description":"","footnote":"\r\n( 1 ) - ر . ك : جدول شماره 10 ، ص 678 .\r\n","page_name":" 158 ","page_number":158},
  {"content":"\r\n\r\nشرطى متصل است كه متشكل از عين اول ( مقدم ) و نقيض دوم ( تالى ) است يا در قوهء قضيهء شرطى منفصل است كه از عين مقدم و تالى تشكيل شده است . مثال آن به زبان عربى چنين است : لا يكون ا ب و يكون ج د .\r\nب - عدد زوج نيست يا منقسم به دو متساوى ، اين قضيه يا در قوهء قضيهء شرطى منفصل است كه از عين يكى و نقيض ديگرى تشكيل شده يا در حكم قضيهء شرطى متصل است كه از عين هردو متشكل شده است . مثال به زبان تازى : لا يكون ا ب او يكون ج د صورت اول سلب مصاحبت يا لزوم كرده است و صورت دوم سلب معاندت يا مباينت مىنمايد .\r\nاگر حرف عناد ، به معنى حرف استثنا باشد ، مفيد لزوم مىباشد ، مثل اين‌كه « او يكون » به معنى « الا أن يكون » باشد ، اما اگر به اين معنى نباشد ، بهتر است اين قضيهء منحرفه را بر منفصله حمل كنيم تا صيغهء آن متغير نباشد .\r\nاگر بگويند : « زيد كتابت نمىكند مگر اين‌كه دستش متحرك باشد . » اين قضيه در قوهء قضيهء متصلهء كلى است ؛ يعنى هرگاه زيد كتابت كند ، دستش متحرك است .\r\nج - ممكن است آفتاب طالع باشد و خر بانگ نكند ! اين قضيه در قوهء متصلهء جزئى است .\r\nساير موارد را نيز بدين‌گونه بايد قياس نمود .\r\n\r\nفصل شانزدهم : رد بعضى قضايا با بعض ديگر\r\nالف - رد موجبه به سالبه و سالبه به موجبه ، به عدول است ، چنان‌كه قبلا اين نكته گفته شد .\r\nب - رد كلى به جزئى يا جزئى به كلى به افتراض است . بدين صورت كه اگر قضيهء ما جزئى باشد و بخواهيم آن را كلى كنيم ، آن بعضى را كه محكوم عليه است ، در فرض ، معين مىكنيم ، به ناچار آن بعضى كه معين شده ، خاصى است كه تحت عامى كه موضوع است قرار دارد ، آن‌گاه لفظى مفرد - محصل يا معدول - به جاى آن قرار مىدهيم . مثلا هر گاه اين قضيهء جزئى را « بعضى انسان‌ها كاتب نيستند » بخواهيم به كلى تبديل كنيم ، بايد بگوييم : « هيچ امّى ( بىسواد ) كاتب نيست . » و اگر بخواهيم اين قضيه را « بعضى انسان‌ها\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nكاتب هستند » تبديل به كلى كنيم ، بايد بگوييم : « هركسى كه بىسواد نيست ، كاتب است . »\r\nاگر قضيه كلى باشد و بخواهيم آن را به جزئى تبديل كنيم ، بايد به جاى موضوع ، چيزى عام‌تر از آن قرار دهيم ، مثلا اين قضيه : « هر انسانى ناطق است » كه قضيه‌اى كلى است ، اگر بخواهيم تبديل به جزئى كنيم بايد بگوييم : « بعضى از حيوان‌ها ناطق‌اند » .\r\nج - در قضاياى شرطى نيز به همين صورت وضع را تعيين مىكنيم .\r\nد - اگر بخواهيم قضيهء حمليه را به متصله تبديل كنيم ، بايد هركدام از مفردات قضيهء حمليه را به قضيه‌اى ايجابى يا سلب بسيط تبديل كنيم ، آن‌گاه ميان اين قضايا به اتصال حكم كنيم . مثلا قضيهء حملى « انسان حيوان است » را مىخواهيم به قضيهء شرطى متصل تبديل كنيم ، مىگوييم : « اگر انسان موجود است ، پس حيوان موجود است . » همچنين « انسان سنگ نيست » را به قضيهء شرطى متصل تبديل مىكنيم : « البته چنين نيست كه چون انسان موجود است ، سنگ موجود است . »\r\nه - تبديل سالبهء حمليه به منفصلهء موجبه بدين صورت است كه مىگوييم « يا انسان موجود است يا سنگ » ، اما اين منفصله حقيقى نيست .\r\nو - تبديل متصله به حمليه بدين‌گونه است كه « طلوع آفتاب مستلزم وجود روز است . »\r\nز - تبديل منفصله به حمليه : « زوجيت عدد معاند فرديت آن است . »\r\nح - در قضاياى سالبه نيز به همين قياس مىگوييم : « طلوع آفتاب مستلزم ظهور ستارگان نيست » ، « زوجيت عدد معاند انقسام به متساويين نيست . »\r\nساير موارد نيز به همين‌گونه است و با آشنايى اصول گذشته ، امثال اين تصرفات آسان است . و اللّه الموفق .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nفن دوم : جهات قضايا و اعتبار آن در ابواب تناقض ، عكس و آن‌چه متعلق به آن است\r\nاين فن مشتمل بر يازده فصل است :\r\nفصل اوّل : معنى جهت ، فرق ماده و جهت ، تعيين موضع جهت قضايا\r\nفصل دوم : معنى ضرورت و امكان ، اعتبار آن در ذهن و خارج ، فرق ضرورت و دوام\r\nفصل سوم : اصناف ضرورى و دائم\r\nفصل چهارم : اصناف ممكنات\r\nفصل پنجم : اصناف مطلقات\r\nفصل ششم : اقسام عرضى و شروط به حسب اعتبار جهات ذاتى .\r\nفصل هفتم : خصوص و عموم قضاياى مطلقه و موجهه\r\nفصل هشتم : تناقض موجهات\r\nفصل نهم : تعريف عكس و بيان عكس مستوى در موجهات\r\nفصل دهم : عكس نقيض\r\nفصل يازدهم : اعتبار جهت ، نقيض و عكس در قضاياى شرطى\r\n\r\nفصل اوّل : معنى جهت ، فرق ماده و جهت ، تعيين موضع جهت قضايا\r\nدر مباحث گذشته گفتيم ماده عبارت است از نسبت محمول با موضوع در نفس الامر كه يا به وجوب است يا به امكان يا به امتناع . اكنون بايد بگوييم كه برخى اوقات مردم بر حقيقت آن نسبت بدان‌گونه كه مشخصا در نفس الامر وجود دارد ، آگاه نيستند ، ازاين‌رو نسبتى عام‌تر يا خاص‌تر از آن نسبت در نفس الامر يا حتى نسبتى مخالف آن نسبت ميان\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمحمول و موضوع تصور كرده برحسب تصور خود از آن اخبار مىكنند . مثلا نمىدانند كه نسبت « سياهى » براى زنگى ( سياه‌پوست ) به وجوب است يا امكان ؛ ازاين‌رو ، به گونه‌اى اخبار مىكنند كه شامل هردو شود . شنونده نيز آن‌چه مقتضى عبارت گوينده باشد ، مىفهمد . بنابراين نسبت محمول با موضوع در نفس‌الامر ، مغاير نسبتى است كه به حسب تصور متصوران و اخبار آن‌ها از آن نسبت است و به مقتضاى تصور خود از آن نسبت تعبير مىنمايند .\r\nمنطقى هرگاه پيرامون احوال قضايا بحث مىكند ، بحث پيرامون نسبت از آن‌جهت كه عبارت بر آن دلالت مىكند ، برايش مهم است . ازاين‌رو نسبتى كه در نفس‌الامر ميان محمول و موضوع برقرار است ، ماده و نسبتى را كه عبارت مقتضى دلالت بر آن باشد ، جهت ناميده است .\r\nمدلول عبارت گاه ممكن است دقيقا همان ماده باشد و گاه ممكن است امرى اعم يا اخص يا مخالف آن باشد . ازاين‌رو جهت و ماده گاه يك چيز و گاه متغاير از همديگر هستند . اما به اعتبار ، همواره دو معنى هستند .\r\nدر صورتى كه قضيه مشتمل بر لفظى باشد كه از جهت ، اخبار كند آن را موجهه و در صورتى كه مشتمل بر چنين لفظى نباشد ، آن را مطلقه مىخوانند . نسبت اطلاق با توجيه ، نسبت عدم با ملكه است . همان‌گونه كه قضاياى سالبه و موجبه را باهم حملى مىگويند ، قضاياى مطلقه و موجهه را نيز به عنوان موجهات برمىشمرند . اگر در قضيه هم جهت و هم رابطه ذكر شود ، رباعى خواهد بود ، زيرا وجود جهت در قضيه باعث زيادى معنى قضيه مىشود و قضيه علاوه بر آن سه معنى ( موضوع ، محمول ، رابطه ) نشانگر جهت نيز است .\r\nدر زبان تازى ، موضع جهت در قضيه بالطبع مقدم بر موضع رابطه است ، مانند : « زيد بالامكان هو كاتب . » زيرا اگر جهت متأخر باشد ، به عنوان جزئى از محمول است ، و قضيه در حقيقت مطلقه خواهد بود . در زبان پارسى اگر بگوييم « زيد به امكان كاتب است » اين قضيه موجهه و اگر بگوييم « زيد كاتب به امكان است » مطلقه است و جهت جزء محمول خواهد بود .\r\nموضع جهت بالطبع متقدم بر موضع حرف سلب است . زيرا اگر سلب بر جهت مقدم\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nشود ، جهت را سلب مىكند و در نتيجه حكم باطل مىشود و نسبت محمول با موضوع به جهتى خواهد بود كه مساوى رفع آن‌جهت و مقابل آن است ، مانند « زيد ليس بالامكان هو كاتبا » كه در اين قضيه ، سلب امكان كتابت شده نه امكان سلب كتابت . بنابراين نسبت يا وجوب است يا امتناع ، نه امكان . در زبان پارسى يك بار مىگوييم « زيد ممكن است كه كاتب نباشد » و يك بار مىگوييم « زيد ممكن نيست كه كاتب باشد » ، در اين‌دو قضيه رابطه تكرار شده است ، زيرا لفظ « باشد » يك رابطه و لفظ « است » يك رابطه است . اين تكرار در زبان پارسى ازاين‌رو است كه حرف سلب را با رابطه در صيغه مركب مىشود .\r\nاگر بخواهيم اين تكرار نباشد ، بايد بگوييم « زيد نه به امكان كاتب نيست » ، « زيد نه به امكان كاتب است . »\r\n\r\nفصل دوم : معنى ضرورت و امكان ، اعتبار آن در ذهن و خارج ، فرق ميان ضرورت و دوام\r\nوجوب ، امكان و امتناع از امورى هستند كه گمان مىرود تعريف آن‌ها دورى باشد ، امّا حق اين است كه تصور اين سه معنى در اذهان و عقول مرتكز است و دورى نيست .\r\nتعريف دورى در مورد الفاظ چنان بود كه در بحث تعريف خبر مطرح نموديم .\r\nاكنون بايد بگوييم كه وجوب عبارت است از ضرورت ثبوت ، امتناع عبارت است از ضرورت انتفا . چنان‌كه در مباحث گذشته گفتيم ، ميان و تعبير امور و معانى سلبى مشتمل بر عبارت ثبوتىاى است كه رفع و سلب با آن مقارن گرديده است . بنابراين ، مفهوم وجوب در مفهوم امتناع نيز هست ، اما با يك زيادى و آن معنى نفى است . يعنى مفهوم ممتنع ، واجب الرفع است .\r\nاگر بگوييد : لازمهء سخن فوق اين است كه مفهوم امتناع نيز در مفهوم واجب داخل باشد ، زيرا واجب نيز ممتنع الرفع است ، در پاسخ مىگوييم كه دلالت « ممتنع الرفع » بر واجب به صورت مطابقت ميان لفظ و معنى نيست ، بلكه به خاطر تكرار معنى نفى است .\r\nنفى در نفى مستلزم ثبوت است در حالى كه تكرار ثبوت مستلزم نفى نيست بلكه مؤكد آن است .\r\nبنابراين ، مفهوم ضرورى و واجب در اصل به همديگر نزديكند . اما از اصطلاحا ،\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nضرورى هم در مورد ثبوت و هم در مورد امتناع استعمال مىشود ، در حالى كه وجوب بيش‌تر در طرف ثبوت به كار مىرود . از آن‌جا كه « قضيه » هم شامل موجبه و هم شامل سالبه است ، بنابراين قضيهء ضرورى شامل واجب و ممتنع شده و جدا شدن اين‌دو از يكديگر به ايجاب و سلب است .\r\nبه همين جهت است كه ضرورت و امكان با همديگر تقابل دارند ، زيرا همهء احتمالات ميان اين‌دو تقسيم مىشود . پس به‌طور كلى قضيه يا مطلق يا موجه است .\r\nقضيهء موجهه يا ضرورى است يا ممكن . ضرورت ذهنى از ضرورت خارجى خاص‌تر است . زيرا هر پديده‌اى كه به صورت يقينى ضرورى باشد ، در خارج نيز ضرورى است ، اما اين‌گونه نيست كه هرچه در خارج ضرورى باشد در ذهن نيز ضرورى خواهد بود .\r\nاما امكان ذهنى كه عبارت است از عدم علم به ضرورت خارجى ، عام‌تر از امكان خارجى است ، زيرا خاص از مقابل عام ، عام‌تر است . بنابراين بعضى ممكنات ذهنى در خارج ضرورىاند و بعضى ضرورات خارجى در ذهن ممكن هستند . به اين اعتبار ، ممكن ذهنى شامل ممكنات حقيقى و بعضى ضروريات است .\r\nهر حكم ضرورى دائمى است . اگر ضرورت مطلق باشد ، دوام نيز مطلق خواهد بود ، اما اگر ضرورت مشروط به شرطى باشد ، دوام نيز در مدت وجود آن شرط است ، مگر اين‌كه ضرورت فقط به حسب وقت خاصى باشد و به حسب غير آن‌وقت نباشد ، در اين صورت اين ضرورى را عرفا دائم نمىگويند ، زيرا دوام عبارت است از شمول اوقات .\r\nهرگاه ضرورى گفته شود و قيد وقت همراه آن نباشد ، اين قسم خارج از آن است .\r\nاز سوى ديگر ، هر پديده‌اى كه دائمى است ، به حسب خارج ضرورى است ، زيرا اتفاقيات مستند به علل هستند و وجود معلولات بر وجود علل دلالت مىكند و با وجود علل وجود معلولات ضرورى هستند . اين بحث متعلق به علم الهى است . ولى هر دائمى ، از نظر ذهن ضرورى نيست ، زيرا ضرورى ذهنى از ضرورى خارجى اخص است .\r\nپس به اعتبار مواد ، ضرورت و دوام متساوى الدلالة هستند ، اما به اعتبار جهات ضرورى بنابر وجهى اخص از دائمى است و بنابر وجهى ديگر اعم از آن است ، كسانى كه اين نكتهء دقيق را در نظر نگيرند ، گمان مىكنند در كلمات ما تناقض وجود دارد زيرا گاه ممكن را بر ضرورى حمل مىكنند و گاه هردو را متقابل مىنامند . گاه ضرورى و دائم را\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nبه تساوى استعمال مىكنند و گاه دائم را عام‌تر مىگيرند ، در حالى كه برحسب اين اعتبارات همگى صادق‌اند .\r\n\r\nفصل سوم : اصناف ضرورى و دائم\r\nاگر ثبوت محمول براى موضوع يا انتفا آن از موضوع ضرورى باشد ، مقتضى آن ضرورت از دو حال بيرون نيست :\r\nالف - يا مجرد ذات و حقيقت موضوع است بدون اين‌كه امر ديگرى اعتبار شده باشد .\r\nب - ذات و حقيقت موضوع با اعتبار امر ديگرى مقتضى آن ضرورت است .\r\nصورت نخست را ضرورى ذاتى و ضرورى مطلق مىنامند ، مانند كل انسان حيوان ، بعض الحيوان انسان ، لا شىء من الانسان بفرس ، ليس كل حيوان به انسان .\r\nصورت دوم ( ب ) نيز داراى دو حال است : يا امرى كه مغاير ذات موضوع است ، به يكى از دو ركن قضيه يعنى موضوع يا محمول تعلق دارد يا نه . اگر متعلق به يكى از دو ركن باشد ، يا متعلق به موضوع است يا متعلق به محمول . اگر متعلق به موضوع باشد و ذات موضوع نباشد ، حتما صفتى است كه ذات با آن صفت ، مجموعا تشكيل‌دهندهء موضوع‌اند ، خواه موضوع لفظى مفرد باشد خواه لفظى كه مفرد مىتواند به‌جاى آن قرار گيرد - چنان‌كه قبلا گفته‌ايم . اين قضيه را « مشروط به شرط وصف موضوع » مىنامند ، مانند كل اسود قابض للبصر مادام اسود ( هر سياهى باعث تنگ شدن چشم است تا زمانى كه سياهى وجود دارد ) ، لا شىء من الاسود با بيض كذلك ( هيچ سياهى تا زمانى كه سياه است ، سفيد نيست ) . در موردى كه دو جزئى و صفتى كه مغاير ذات باشند نيز به همين‌گونه خواهد بود .\r\nذات يا از آن صفت جدا مىشود يا نه ؛ اگر ذات از آن صفت جدا نمىشود ، همواره وضع ذات موضوع كه مقارن آن صفت است ، مقتضى ضرورت است . ميان اين قضيه و قضيهء ضرورت ذاتى از ضرورت دلالت فرقى وجود ندارد ، اگرچه اين‌دو از نظر اعتبار تفاوت دارند . اما اگر ذات از آن صفت جدا مىشود ، مقتضى ضرورت حمل در حال مفارقت و جدايى وجود ندارد ، زيرا مقتضى مفقود است ، مانند كل ابيض مفرق للبصر\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nلا مادام ذاته موجودة ( هر سفيدى باعث باز شدن چشم است نه تا زمانى كه ذات آن سفيدى موجود است ) ، زيرا حمل كردن تفريق بصر بر ذات موضوع در زمان زوال سفيدى از آن ضرورى نيست .\r\nاين‌دو قسم ، از اقسام مشروطهء به شرط وصف موضوع هستند . قضيهء مشروطهء به شرط وصف موضوع به اين اعتبار كه شامل اين‌دو قسم است ، « مشروطهء عامه » مىنامند ، اما به قسم دوم از دو قسمى كه در قضيهء مشروطهء به شرط وصف موضوع داخل هستند ، « مشروطهء خاصه » مىگويند . قسم اول كم‌تر اعتبار مىشود ، زيرا از نظر دلالت با ضرورت ذاتى مساوى است .\r\nآن‌چه تاكنون گفتيم ، در مورد امرى بود كه خارج از ذات موضوع بود ولى به آن تعلق داشت . اما اگر امرى كه مقتضى ضرورت حمل است به محمول تعلق دارد اولا ذات محمول نيست ، زيرا ذات محمول با ذات موضوع مغاير نيست ، بدين جهت كه معنى حمل اين است آن ذاتى كه موضوع به ايجاب بر آن مقول است ، محمول نيز بر آن مقول است ، در مورد سلب نيز به همين‌گونه است . ثانيا صفت محمول نيز نيست ، زيرا ثبوت آن صفت كه محمول است ، خود حمل است ، در حالى كه خود حمل مقتضى ضرورت حمل نمىتواند باشد ، زيرا در اين‌جا مقصود از ضرورت اين است كه به عنوان علت حمل بر خود حمل پيشى گرفته باشد ( يعنى ضرورت علت حمل و رتبهء متقدم بر آن است ) .\r\nاما ضرورت به اين معنى كه بعد از حصول حمل به محمول لاحق مىگردد ، مانند انسان به ضرورت ماشى ( راه رونده ) است تا زمانى كه راه رونده است ، يعنى با فرض وجود راه رفتن ، عدم آن محال است ؛ ضرورتى است كه به همهء اصناف حمل ايجابى و سلبى لاحق مىشود و اعتبار آن به صورت انفراد فايده‌اى جز اين ندارد كه بدانيم بالفعل حمل وجود دارد و از ضرورت‌هاى ديگر خالى است . به اين اعتبار آن را « ضرورت به شرط محمول » مىخوانند .\r\nامرى كه مقتضى ضرورت است و به موضوع يا محمول تعلق ندارد ، اگر فقط در وقتى معين حاصل مىشود ، آن را « ضرورى وقتى » مىنامند ، مانند ماه منخسف است به ضرورت در وقتى كه زمين ميان آن و آفتاب قرار گيرد . اگر وقت معينى ندارد به آن\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n« ضرورى منتشر » مىگويند . اين‌دو ضرورى ، دائمى نيستند ( لا دائم‌اند ) .\r\nبنابراين به اين اعتبار اقسام ضرورى عبارتند از ضرورى ذاتى ، مشروطهء عامه ، مشروطهء خاصه ، وقتى ، منتشر ، به شرط محمول .\r\nدوام را به دوگونه مىتوان اعتبار نمود :\r\n1 - ميان ضرورت و دوام عموم و خصوص را اعتبار نكرده و فقط تنها دوام را اعتبار كنيم . به اين اعتبار يا محمول براى موضوع دائمى است .\r\nبه دوام ذات موضوع ( يعنى تا زمانى كه ذات موضوع وجود دارد محمول نيز براى آن دوام دارد ) يا به دوام صفت موضوع محمول براى آن دائمى است . صورت اول ( دوام محمول براى موضوع به دوام موضوع ) نيز دوگونه است ، زيرا يا ازلا و ابدا دائم مطلق است و آن جايى است كه ذات موضوع دائم الوجود باشد ، مانند « خداى تعالى عالم است هميشه . » يا اين‌گونه نيست ؛ يعنى ذات موضوع دائم الوجود نيست ، مانند « انسان حساس است هميشه . » اين هميشگى با هميشگى اول تفاوت دارد . به اين دو « دائم ذاتى » گفته مىشود ، زيرا در همهء اوقاتى كه ذات وجود دارد ، در هردو صورت حمل حاصل است . اين دو قسم دائم مطلق هستند .\r\nاما به صورت دوم ، يعنى دائم به دوام وصف موضوع ، به سببى كه بعد از اين خواهيم گفت ، عرفى مىگويند .\r\nقضيهء عرفى نيز دوگونه است : يا دائم به دوام وصف است ، به صورت مطلق ، كه در اين صورت مفارقت و عدم مفارقت ذات را از آن اعتبار نمىكنند ، يا دائم به دوام وصفى است كه آن وصف از ذات در بعضى اوقات جدا مىگردد . بنابراين حمل ، دائم به دوام ذات نيست . گونهء اول را « عرفى عام » و گونهء دوم را « عرفى خاص » مىنامند . عرفى عام هم مشتمل بر عرض خاص است و هم مشتمل بر دائم به دوام وصفى كه هرگز از ذات جدا نمىشود ، چنان‌كه در ضرورى گفته شد حكم دوام به حسب شرط كه به محمول برمىگردد ، دقيقا همان حكمى است كه در ضرورت گفته شد .\r\nاما آن‌چه به خاطر امرى خارج از موضوع و محمول باشد ، از اقسام دائمه شمرده نمىشود . زيرا دوام و بودن در بعضى اوقات از نظر وضع لغوى متقابلند . بنابراين قضاياى دائمه سه صنفند : دائم ذاتى ، عرفى عام و عرفى خاص .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nمنطقيان متقدم به اعتبار فرق ميان دائم و ضرورى توجه نكرده‌اند . ولى متأخران گفته‌اند : بر منطقى واجب است كه احكام هركدام از اين‌دو را جداگانه بيان كند ، اگرچه ممكن است در نفس‌الامر هردو در دلالت متساوى باشند . ازاين‌رو كسانى كه فرق اين دو را در نظر نگرفته‌اند ، ضرورى ذاتى و دائم ذاتى را يكى شمرده‌اند و آن را به دو قسمت تقسيم مىكنند : دائم مستمر الوجود ازلا و ابدا ، دائم مشروط به شرط وجود ذات موضوع . همچنين مشروط و عرفى را يكى شمرده‌اند ؛ چه به اعتبار عموم چه به اعتبار خصوص .\r\nاما ضرورت و دوام را با همديگر اعتبار كنيم : دائم ، چنان‌كه گفتيم ، از نظر اطلاق عام‌تر از ضرورى است از نظر اطلاق . ازاين‌رو هم مشتمل بر ضرورى است و هم مشتمل بر دائم صرف كه لاضرورى است . در مشروطه نيز ميان وصفى كه براى ذات ضرورى است و وصفى كه براى ذات دائمى است ، تفاوت وجود دارد . در مشروطهء خاص نيز ميان لاضرورت براى وصف ذات و لادوام براى آن فرق وجود دارد . اقسام عرفى و مشروطه را به حسب اين اعتبار مفصل‌تر از اين در فصلى جداگانه بيان خواهيم كرد . ان شاء اللّه تعالى .\r\nبايد دانست كه اطلاق ضرورى و دائم بر ضرورى ذاتى و دائم به نحو حقيقت و بر ديگر اصناف به نحو مجاز است . زيرا در آن صورت ضرورت و دوام همواره متعلق به هيأت ربط است ، اما در ديگر صورت‌ها ممكن است متعلق به حال ربط باشد و ممكن است جزئى از محمول يا متعلق به ربط اجزاى محمول به يكديگر باشد . مثلا مىگوييم :\r\nكل متحرك هو متغيّر بالضرورة مادام متحرّكا ( هر متحركى بالضرورة متغير است تا وقتى كه متحرك است ) و قضيه بر اين تقدير مطلقه است ، چنان‌كه بعد از اين خواهيم گفت .\r\nبرخى گفته‌اند كه در قضاياى محصورهء كليه هيچ قضيه‌اى غيرضرورى نيست . اما حق اين است كه اگر مقصودشان فقط ضرورى ذاتى است ، اين حكم خطاست ، زيرا مىگوييم : كل انسان متنفّس ، كل كوكب طالع . ولى اگر مقصود آن‌ها مشتمل بر غيرذاتى نيز مىشود ، اين حكم حق است . زيرا تا لحوق حمل ضرورى نباشد ، نمىتواند شامل اشخاص موجود و غيرموجود بشود و گرنه بر اشخاصى از آن موضوع كه هنوز موجود نشده‌اند ، به صورت دوام نمىتوان حكم نمود .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاما در جزئى ممكن است اتفاقا شخص به صفتى غيرضرورى ، دائما يا در بعضى اوقات ، موصوف باشد . اين بحث‌ها ربطى به منطقى ندارد . زيرا منطقى بايد مقتضاى هر اعتبارى را بيان كند ، اما بيان اين‌كه كدام اعتبار مطابق وجود است و كدام نه ، به علمى ديگر تعلق دارد . سخن در مورد جهات ضرورى و دائم در اين‌جا تمام مىشود .\r\n\r\nفصل چهارم : اصناف ممكنات\r\nچنان‌كه گفته‌ايم ، ضرورت و امكان متقابلند . از اين‌رو هرچه ضرورى نباشد ، ممكن خواهد بود . چون ضرورى داراى اقسام بسيارى است ، ممكن نيز داراى وجوهى است :\r\n1 - يكى از وجوه استعمال امكان اين است كه هرچه ضرورى ذاتى در يك جانب از آن مسلوب باشد ، خواه جانب سلب خواه ايجاب ، ممكن ناميده مىشود . مثلا مىگويند :\r\nممكن است عالم داراى صانعى باشد ، يعنى ممتنع نيست و ممكن است كه زيد كاتب نباشد ، يعنى واجب نيست كه او كاتب باشد . بنابراين اگر امكان را بدين‌صورت بگويند كه « ممكن أن يكون » ، واجب در اين امكان داخل و ممتنع از آن خارج است و اگر بدين‌صورت بگويند كه « ممكن أن لا يكون » ، ممتنع در اين امكان داخل و واجب از آن خارج است . از آن‌جا كه اين ممكن را عوام استعمال مىكنند ، « ممكن عامى » گفته‌اند و از آن‌جا كه اين‌گونه استعمال براى ممكن ، عام‌ترين وجوه استعمال اين لفظ است ، ممكن عام و اعم خوانده مىشود . اين ممكن فقط ذهنى است .\r\n2 - يكى ديگر از وجوه استعمال ممكن در موردى است كه چيزى ضرورت ذاتى در هر دو جانب سلب و ايجاب از آن سلب شده باشد ، يعنى چيزى كه نه واجب باشد و نه ممتنع ، ممكن ناميده مىشود . از خواص اين ممكن اين است كه از فرض وجود يا عدمش محالى لازم نمىآيد . هرچه به اين امكان به صورت « ممكن أن يكون » باشد ، همان چيز به همان اعتبار « ممكن أن لا يكون » نيز خواهد بود . موجب اين ممكن و سالب آن با همديگر متلازمند ؛ به خلاف امكان عام وجوه احتمال با در نظر گرفتن اين امكان ، عبارتند از : واجب ، ممكن و ممتنع ، چنان‌كه با در نظر گرفتن امكان عام وجوه احتمال فقط دو تا بود . به اين امكان ، « امكان خاص » و نيز « امكان خاصى » گفته شده است . امكان حقيقى كه در بحث مادهء قضايا گفتيم ، در مفهوم همين ممكن است و به اين اعتبار ماده و\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nجهت مختلف مىشوند .\r\n3 - وجه ديگر از وجوه استعمال ممكن اين است كه هر چيزى كه اصلا داراى هيچ‌گونه ضرورتى نباشد ، نه به حسب ذات ، نه به حسب شرط وصف و نه به حسب وقت معين يا نامعين ؛ به آن ممكن گفته مىشود . مثلا مىگويند : انسان ممكن است كه كاتب باشد بالفعل . به اين امكان ، « امكان اخص » مىگويند . سالبه و موجبهء اين امكان هم با همديگر تلازم دارند .\r\nبرخى ديگر از دانشمندان كه امكان مجرد را اعتبار كرده‌اند ، گفته‌اند : هر حكمى كه در گذشته يا حال اعتبار كنيم ناچار يا بالفعل جانب ايجاب حاصل است ، يا جانب سلب .\r\nاين به خاطر ضرورتى است كه علت وجوب يا امتناع آن حكم مىباشد . بنابراين اعتبار ، آن حكم از قبيل ممكنات نخواهد بود . بر اساس اين قاعده ممكن عبارت است از هر حكمى كه ضرورت طرفين از آن سلب شده و هنوز در حيّز امكان باشد ، يعنى حصول هريك از دو طرف ، در زمان حكم قابل توقع باشد . اين ممكن را « استقبالى » مىگويند .\r\nسخن فوق مقتضى اين توهم است كه ممكن بايد در حال حكم موجود نباشد . در حالى كه اين توهم خطاست ، زيرا اگر وجود در حال حكم با اين امكان منافات دارد ، پس عدم در حال حكم نيز بايد با آن منافات داشته باشد ، زيرا نسبت ممكن به اين‌دو برابر است .\r\nنظريهء صواب در مورد ممكن استقبالى اين است كه فقط اين شرط وجود دارد كه حصول يكى از دو طرف ( وجوب يا امتناع ) هنوز معلوم نشده باشد و حال حكم نبايد ملاحظه شود . به خاطر وجود همين شرط است كه اين امكان داراى قيد « استقبالى » است .\r\nدر برخى موارد ، به استعداد و آمادگى ، امكان گفته مىشود ، مثلا مىگويند : نطفه ممكن است كه انسان شود . در اين صورت عدم انسانيت در نطفه شرط است ، همچنين اين امكان با در نظر گرفتن آينده است . اين معنى ، از اصل معنى امكان ، خاص‌تر است .\r\nزيرا در اين موضع ، وجود يك استعداد خاص به عنوان شرط است به اعتبار قابل وجود و عدم آن يكسان اما به اعتبار فاعل يك طرف متعيّن است . زيرا احتراق و عدم احتراق نسبت به پنبه يكسان است ، اما سوزاندن و نسوزاندن نسبت به آتش يكسان نيست .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبحث از اين امكان ، با علوم ديگر مناسب‌تر است . امكان به اين معنى همواره جزء محمول است و ازاين‌رو آن را از جهات نمىشمرند .\r\nدر ازاى ضرورى به شرط وصف موضوع ، ممكن به شرط وصف موضوع - عام يا خاص - قرار دارد .\r\n\r\nفصل پنجم : اصناف مطلقات\r\nقضيهء مطلقه ، قضيه‌اى است كه هيچ جهتى در آن ذكر نشود ، نه ضرورت ، نه دوام ، نه امكان ، نه مقابل‌هاى آن‌ها ، نه شروط و قيود و مانند اين‌ها . در اين‌گونه قضايا وقتى به ايجاب مطلق حكم مىكنند و مثلا مىگويند : « ج ب است » بايد آن‌چه بالفعل ج است ، بالفعل ب باشد ؛ خواه به ضرورت ، مثل اين‌كه بگوييم : انسان حيوان است ، خواه به دوام بدون ضرورت ، مانند زنگى سياه است ، خواه فقط در بعضى اوقات ، مانند انسان متنفس است ، خواه در وقتى كه « ج » است ، مانند متحرك متغيّر است ، خواه در غير آن‌وقت ، ماند كائن فاسد است ، متنفس نافخ است ، خواه عام‌تر از هر دو ، مانند ضاحك كاتب است . البته در همهء اين موارد بايد « ب » بالفعل بر « ج » حمل شود .\r\nبنابراين ، تمامى قضاياى فعلى ضرورى ، غيرضرورى ، دائم و غيردائم در مطلق وجود دارند . اين مطلق را « مطلق عام » مىنامند . اما اگر محمول بالفعل براى موضوع نباشد ، بلكه بالقوه و به صورت امكان بر موضوع باشد ، در مطلقهء موجبه داخل نخواهد بود ، زيرا مثلا نمىتوان گفت : چوب تخت است به اطلاق .\r\nبايد دانست مراد ما از اين‌كه مىگوييم محمول « ب » بايد بالفعل بر موضوع « ج » حمل شود ، فقط در وجود خارجى يا فقط در وجود ذهنى نيست ، بلكه مراد اين است كه اين حمل بايد بالفعل حاصل باشد ، به صورتى عام‌تر از ذهن يا وجود خارجى ، چنان‌كه در موضوع موجبه گفتيم . زيرا در علوم بسيارى قضاياى كلّى غيرضرورى و دائم را استعمال مىكنند كه محمول در آن‌ها براى موضوع به صورت امكان صرف نيست ، بلكه به نوعى از انواع ضرورى است . مثلا مىگويند : « هر دو دايرهء متقاطعى كه بر محورى كه به دو نقطهء تقاطع بگذرند ، حركت مستدير بر خلاف جهت يكديگر بر همديگر منطبق شده از يكديگر متفرق شوند » . اين حكم نه امكانى صرف است ، زيرا در برخى اوقات ضرورى\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاست و نه دائم است ، چه رسد به اين‌كه ضرورى ذاتى باشد ، ازاين‌رو از مطلقات است .\r\nمراد اين نيست كه در خارج موجود است يا فقط در ذهن .\r\nآن‌چه گفته شد ، در مورد جانب ايجاب بود . در جانب سلب نيز اگر همين قاعده رعايت شود ، اطلاق چنين اقتضا مىكند كه وقتى بگوييم : « هيچ ج ب نيست » ، ب بالفعل از ج سلب شود ، به همان‌گونه كه در طرف ايجاب گفتيم ، خواه در همهء اوقات يا بعضى از اوقات . اما عرف چنين اقتضا مىكند كه ب از ج در اوقاتى كه ذات موضوع به عنوان « جيمى » متصف است ، سلب شود ( تقريبا مشابه آن‌چه در عرفى عام گفتيم ) . از اين جهت است كه مىتوانيم بگوييم : هيچ انسان متنفس نيست . زيرا انسان و ضاحك در زمان ضاحكى و انسانى در برخى اوقات به اين محمولات متصف هستند .\r\nدر لغت عرب نيز وقتى مىگويند : لا شىء من ج ب ، مفهوم برحسب متعارف ، مخالف مقتضى اطلاق است . ازاين‌رو اگر بخواهند مطلق عام سالب را به قياس موجب بيان كنند ، بايد بگويند : كل ج ليس ب ، يا « هر جيمى كه هست ب از آن سلب مىشود . » به‌طور كلى بايد از صيغهء مطلق عدول نمود .\r\nاز اين‌جهت قضيه‌اى كه محمول براى موضوع به دوام وصف موضوع دائم باشد ، اگرچه ايجابى باشد ، عرفى ناميده مىشود . به اين اعتبار آن را مطلق عرفى نيز مىگويند ، هرچند موجبهء مطلقه از نظر عرف از نظر سياق به نحو سالبهء مطلقه نيست .\r\nارسطو واضع منطق در كتاب خود ، به نام تعليم اول ، گفته است كه قضايا عبارتند از :\r\nضرورى ، ممكن ، مطلق . ميان شارحان كتب او در تفسير مطلق اختلاف وجود دارد :\r\nثامسطيوس « 1 » و نيز ثافرسطس « 2 » برآنند كه مراد از قضيهء مطلقهء مطلق عام است كه شامل\r\n\r\n\r\n","description":"","footnote":"\r\n( 1 ) - ثامسطيوس از فلاسفهء يونان و از مفسران كتب ارسطوطاليس است . در صحبت ليوليانس از ملت نصرانيت به مذهب فلاسفه ارتداد نموده و به شغل كتابت او اشتغال داشته . زمانش بعد از جالينوس باشد و او را كتابى است در تدبير و رسالهء ديگرى كه هردو را براى ليوليانس نوشته است ( اخبار العلماء باخبار الحكماء ، قفطى ) .\r\n( 2 ) - ثافرسطس يا ثؤفرسطس حكيم برادرزادهء ارسطوطاليس و از شاگردان و يكى از اوصياى او بوده .\r\nحكمت را از عم خود فراگرفته و بعد از او رئيس دار التعليم او شده است . به غايت فهيم و عالم و حاذق\r\n","page_name":" 172 ","page_number":172},
  {"content":"\r\n\r\nهمهء قضاياى فعلى است ، چنان‌كه گفتيم ، اما برخى ديگر از حكماى بعد از ايشان ، مانند اسكندر افروديسى « 1 » و غيره گفته‌اند كه ضرورى ذاتى جزء قضاياى مطلقه نيست ، اما باقى قضاياى فعلى كه عبارتند از بقيهء اقسام ضرورى ، در مطلق داخل هستند .\r\nبنابراين باقى قضايا بدين‌گونه تقسيم مىشوند : هر قضيه‌اى كه حكمش بالقوه است ، ممكن است و هر قضيه‌اى كه حكمش بالفعل باشد يا ضرورى است يا مطلق . بعضى نام اين مطلق را « مطلق خاص » و بعضى آن را « وجودى » گفته‌اند زيرا در اين قضيه حكم به وجود ايجاب يا سلب مىشود نه به امكان صرف .\r\nاگر ميان دائم و ضرورى فرق بگذاريم ، اين مطلق داراى دو صنف خواهد شد : يكى اين‌كه مقيد به لاضرورت باشد و نام آن وجودى لاضرورى است و ديگرى آن‌كه مقيد به لادوام باشد و نام آن وجودى لا دائم است و اين اخص از اولى است ، زيرا رفع خاص اعم از رفع عام است . به اين اعتبار مطلقات چهار صنف هستند : مطلق عام ، مطلق عرفى ، مطلق خاص لاضرورى ، مطلق اخص لا دائم . كه اين‌دو مطلق اخير وجودى هستند .\r\nفرق ميان عرفى عام و مطلق عرفى اين است كه در مطلق عرفى ، موضوع را به شرط وصف مقارن وضع مىكنند ، مثلا هنگامى كه مىگوييم : « متحرك » مقصود هر ذاتى است كه در زمان موصوف شدن به « متحركى » موصوف باشد . بنابراين اگرچه لفظ موضوع مطلق است ، اما معنى آن مقيد به اوقات حصول وصف است . ولى در عرفى عام موضوع را مطلق در نظر مىگيرند و محمول را به شرط وصف بر آن حمل مىكنند . بنابراين مطلق عرفى از نظر لفظ مطلقه است ولى عرفى عام موجهه است ، اگرچه از نظر دلالت هر دو\r\n\r\n\r\n","description":"","footnote":"\r\n- بوده جماعتى از او مستفيد گشته و كتب وى را نقل كرده‌اند . تصانيف جليله از او مانده بدين تفصيل :\r\nكتاب آثار علوى ( يك مقاله ) ، يحيى بن عدى آن را نقل نموده ؛ كتاب حس و محسوس ، ابراهيم بن بكوس آن را نقل نموده ( چهار مقاله ) ؛ كتاب اسباب نبات هم ابراهيم بن بكوس آن را نقل كرده . از جمله كتبى كه به وى منسوب مىدارند ؛ يكى قاطيغورياس است . ( اخبار العلماء باخبار الحكماء ، قفطى ) .\r\n( 1 ) - اصل : او فروديس و در بعضى نسخ : افردوسى ، افرودويسى ، اسكندر افروديسى ، اين حكيم در زمان ملوك طوايف بوده بعد از اسكندر بن فيلقوس و معاصر جالينوس و صحبت يكديگر را دريافته و باهم مناظرات و مباحثات داشته و بسيارى از كتب ارسطاطاليس را شرح كرده . وى را مصنفات چندى است بدين قرار : كتاب نفس ( يك مقاله ) ، كتاب رد بر جالينوس ، كتاب اصول عاليه ( يك مقاله ) ، شرح سماع طبيعى ، كتاب برهان ، و غيره . ( ترجمه از اخبار العلماء باخبار الحكماء ، قفطى ، چاپ مصر ) .\r\n","page_name":" 173 ","page_number":173},
  {"content":"\r\n\r\nمتساوى هستند . از اين جهت احكام هردو يكسان است . ولى تفاوت آن‌ها در اين نكته است كه اولا شرط در يكى به عنوان جزء موضوع است و در ديگرى متعلق به ربط است ، و ثانيا اطلاق در يكى لفظى است و در ديگرى معنوى ، ليكن به آن معنى كه در اطلاق سلب متعارف است .\r\nاگر در جانب محمول هم مقارنت وصف را به عنوان شرط بگيريم ، در ازاى مطلق عرفى ، مطلق به شرط محمول است . مثلا اگر بگوييم : انسان متحرك است و مقصود اين باشد كه در زمان تحرك انسان داراى اين صفت است نه قبل يا بعد از آن ، در ازاى مطلق عرفى ، مطلق به شرط محمول است . اين اعتبار در برخى از مواضع قياس خالى از فايده نيست .\r\nتقابل ميان دائم و مطلق شبيه تقابل ضرورى و ممكن است . زيرا همچنان‌كه ممكن عام شامل ضرورى است ، مطلق عام شامل دائم است . همان‌گونه كه ممكن خاص قسيم ضرورى است ، مطلق لادائم نيز قسيم دائم است . همان‌گونه كه موجبه و سالبهء ممكن خاص ، با همديگر تلازم دارند ، موجبه و سالبهء اين مطلق نيز متلازمند . همان‌گونه كه در مقابل مشروط عام ، امكان به شرط وصف موضوع اعتبار مىكنند ، در مقابل عرفى عام نيز اطلاق به شرط وصف موضوع را اعتبار مىكنند . هر قضيه‌اى كه موضوعش مقارن به شرط وصف و حكمش به اطلاق باشد ، « مطلقى وصفى » است .\r\nاما گروهى از منطقيان ميان ضرورت و دوام فرقى اعتبار نكرده و ممكن را به اعتبار استقبال « ممكن » داشته‌اند و چنين گفته‌اند كه ضرورى قضيه‌اى است كه حكم در آن به اعتبار همهء زمان‌ها باشد . مطلق آن است كه حكم به اعتبار گذشته يا حال باشد و ممكن آن‌كه به اعتبار زمان آينده . آن‌گاه گروهى بر اين اساس گفته‌اند : موضوع قضيهء مطلقه فقط اشخاصى هستند كه در خارج موجودند . بنابراين تقدير اگر زمانى غير از رنگ سياه هيچ رنگى موجود نباشد ، مىتوان گفت : همهء رنگ‌ها سياه‌اند ، - و اين مطلق است - اما در غير آن زمان مىتوانيم بگوييم : ممكن است كه همهء رنگ‌ها سياه باشند ، يعنى در آينده ! اما اين اصطلاح ركيك و مخالف عرف بوده مقتضى اين است كه جهت ، به سور تعلق داشته باشد .\r\nكسانى كه اعتبار فوق را لحاظ كنند ، گرفتار تناقض‌هايى مىشوند كه ايراد آن‌ها باعث\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nطولانى شدن كلام و ذكرش بىفايده است . اين بود سخن در اصناف مطلقات !\r\n\r\nفصل ششم : اعتبار اقسام عرفى و مشروط به حسب اعتبار جهات ذاتى\r\nهرگاه ايجاب محمول بر موضوع يا سلب آن از اين به حسب وصف موضوع باشد ، يكى از اين‌دو صنف ذيل وجود خواهد داشت :\r\n1 - به حسب وصف ، ضرورت و دوام حمل را اعتبار مىكنند .\r\n2 - امكان و اطلاق را كه مقابل ضرورت و دوام هستند ، اعتبار مىكنند .\r\nچنان‌كه در علم برهان خواهيم گفت ، صنف نخست ميان اهل علم و ارباب لغات متعارف است . ولى صنف دوم مصطلح و متداول نيست ، مگر اين‌كه آن اعتبار از اعتبار تقابل ، تناقض و انتاج مختلطات در صنف اول لازم آمده باشد . از اين‌رو اهل اين صناعت ، صنف اول را در اقسام جهات شمرده و از بحث در باب صنف دوم اعراض نموده‌اند .\r\nهرگاه ضرورت و دوام حمل را به حسب وصف اعتبار كنيم كه يكى از اين سه صورت وجود خواهد داشت :\r\nالف - تنها ضرورت را اعتبار مىكنيم و اين صورت را مشروط مىنامند .\r\nب - دوامى كه اعم از ضرورت است را اعتبار مىكنيم . اين صورت عرفى ناميده مىشود .\r\nج - دوامى كه شامل ضرورت نيست را اعتبار مىكنيم . به آن عرفى لامشروط مىگويند .\r\nاكنون اگر فقط به اعتبار فوق بسنده كنيم و ديگر احوال حمل به نسبت محمول با ذات موضوع را اعتبار نكنيم ، اين جهات ، جهات وصفى بسيط خواهند بود . اما اگر اعتبار جهات ذاتى مقارن با اين اعتبار شود ، جهات مركب از هردو اعتبار حاصل مىشود .\r\nاعتبار احوال محمول به نسبت با ذات موضوع خالى از اين صور نيست : يا به دوام است ، يا به ضرورت ، يا به لا دوام يا به لا ضرورت ، يا به دوامى كه شامل ضرورت نيست .\r\nاگر اين پنج قسم را در سه قسم قبلى ضرب كنيم ، پانزده قسم مىشود . از اين‌رو ، به حسب اين اقسام جهات مركب پانزده قسم هستند . اما برخى از اين اقسام ساقط\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمىشوند ، زيرا آن‌ها را كم‌تر اعتبار مىكنند ، بعضى ديگر نيز به اصناف گذشته برمىگردد .\r\nبايد دانست كه اگر ذات موضوع متغاير با وصفش باشد و محمول به حسب نسبت با هريك از ذات و وصف داراى جهتى باشد ، ميان وصف و ذات موضوع هم به ناچار نسبتى خواهد بود و چون آن حال را اعتبار كنيم ، آن اعتبار هم خود جهتى است . آن اعتبار ، چنان‌كه در آينده خواهيم گفت ، در باب قياس داراى فايدهء زيادى است . از اين‌رو در امثال اين قضايا بايد سه جهت را اعتبار كرد :\r\n1 - ميان محمول و ذات موضوع .\r\n2 - ميان محمول و وصف موضوع .\r\n3 - ميان وصف موضوع و ذات آن .\r\nاكنون كه مقدمات فوق معلوم گرديد ، بايد به بيان اقسام و احكام هريك از اين جهات بپردازيم .\r\n\r\nاقسام عرفى مطلق\r\nعرفى مطلق داراى پنج قسم است :\r\nالف - عرفى ضرورى به حسب ذات ، مانند كل ج ب مادام و بالضرورة مادام ذات ج .\r\nاما اين اعتبار ساقط است ، زيرا هرچه كه ضرورى ذاتى باشد ، به حسب هر وصفى كه با آن مقارن شود ، آن را ضرورى شمرده آن وصف را جداگانه اعتبار نمىكنند . مثلا حيوان براى انسان ضرورى است ، بنابراين اگر انسان را با اوصاف بسيارى به عنوان موضوع قرار دهيم ، بعضى از آن اوصاف لازم و بعضى غيرلازم باشند ، مانند : انسان مستقيم القامة ، انسان ضاحك ، انسان سياه ، انسان كاتب ، و حيوان را بر مجموع كه به صورت تركيب تقييدى مقيد شده ، حمل كنيم ، اين قضيه مطلقا ضرورى است ، اگرچه محمول براى بعضى از آن اوصاف ضرورى نباشد . اما هرگاه لفظ مشتقى را بدين صورت به عنوان موضوع قرار دهيم كه آن لفظ مشتق از صفتى اشتقاق شده باشد كه بر موصوف خود از آن جهت كه موصوف است دلالت مىكند ، به اعتبار دلالت وصف ، حكم ضرورت و دوام به آن موضوع لاحق مىگردد ( مانند ناطق و اسود كه موضوع در آن لفظ به معنى شيئى يا چيزى خاص‌تر از آن است ) . مثلا انسان براى كاتب كه به معنى شيئى داراى\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nكتابت است ، ضرورى است ، زيرا كتابت به اين محمول نيازمند است . اما متحرك براى اسود ( سياه ) كه به معنى شيئى داراى سياهى است ، ضرورى نيست ، زيرا نه ذات سياه نيازمند به متحرك است و نه وصف آن .\r\nاكنون كه اصول فوق معلوم شد ، بايد بگوييم : اين قسم از نظر عقل اعتبارى خاص دارد ، اما از نظر استعمال به عنوان قسمى خاص شمرده نمىشود و داراى اعتبار جداگانه نيست . زيرا اعتبار ضرورت ذاتى بر ساير اعتبارات عارض مىشود .\r\nمطلب فوق در ساير اقسام ديگرى هم كه بعدا اشاره مىكنيم ، به همين قياس ديده مىشود .\r\nب - عرفى دائم ، يعنى محمول هم به حسب ذات و هم به حسب وصف دائم باشد .\r\nاين اعتبار به صنف دائم مطلق بازگشت مىكند .\r\nج - عرفى دائم لاضرورى ، يعنى محمول به حسب وصف دائم مطلقى باشد كه ضرورى و لا ضرورى را شامل شود . اما به حسب ذات دائم لا ضرورى باشد . قسم پيشين مشتمل بر اين قسم و قسم اول است . اين صفت نيز داراى اعتبارى خاص و جداگانه نيست .\r\nد - عرفى لا ضرورى ، كه از نظر وصف دائم اما به حسب ذات لا ضرورى است . اين قسم را مىتوان اعتبار نمود .\r\nه - عرفى لا دائم كه از نظر وصف دائم ولى از نظر ذات لا دائم است . اين قسم را اعتبار مىكنند . چنان‌كه گفته شد ، عرفى را كه شامل اين پنج قسم است ، عرفى عام ، و اين قسم را عرفى خاص ناميده‌اند . اگر قسم چهارم را اعتبار كنيم ، بايد آن را عرفى خاص و قسم پنجم را عرفى اخص بناميم . در اين قسم نسبت وصف موصوف با ذاتش لادوام است ، زيرا اگر دائم باشد ، از آن‌جا كه محمول به حسب وصف دائم بوده وصف نيز به حسب ذات دائم است ، بنابراين دائم ، دائم خواهد بود و محمول نيز به حسب ذات دائم خواهد شد ، در حالى كه فرض اين است كه محمول به حسب ذات لادائم است ، از اين‌رو وصف ذات لادائم است . اما در اقسام گذشته نسبت وصف موضوع با ذاتش هم مىتواند دائم باشد هم لا دائم ، بنابراين اطلاق عام است .\r\nهمچنان‌كه قسم دوم مشتمل بر قسم اول و سوم بود ، قسم چهارم نيز مشتمل بر قسم\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nسوم و پنجم است .\r\n\r\nاقسام مشروط مطلق\r\nالف - مشروط مطلق نيز داراى پنج قسم است :\r\nالف - مشروط ضرورى ، يعنى هم به حسب وصف و هم به حسب ذات ضرورى باشد . اين صنف به ضرورى مطلق بازگشت مىكند .\r\nب - مشروط دائم ، يعنى به حسب وصف ضرورى اما از نظر ذات دائمى است كه محتمل ضرورت و لا ضرورت باشد .\r\nج - مشروط دائم لا ضرورى كه به حسب وصف ضرورى بوده اما از نظر ذات دائم لا ضرورى است .\r\nد - مشروط لا ضرورى كه به حسب وصف ضرورى ، اما از نظر ذات لا ضرورى است .\r\nه - مشروط لادائم كه از نظر وصف ضرورى ولى از نظر ذات لا دائم است .\r\nقسم دوم مشتمل بر اول و سوم و قسم چهارم مشتمل بر سوم و پنجم است . همان‌گونه كه پيش‌تر گفته‌ايم ، مشروط مطلق كه مشتمل بر پنج قسم فوق است ، مشروط عام و قسم چهارم و پنجم را مشروط خاص ناميده‌اند . ميان اين‌دو قسم فرق نگذاشته‌اند ، از اين‌رو اگر بخواهيم ميان اين‌دو قسم تفاوت بگذاريم ، بايد قسم چهارم را مشروط خاص و قسم پنجم را مشروط اخص بناميم .\r\nدر سه قسم اخير وصف براى ذات ، لا ضرورى است ، زيرا اگر ضرورى باشد از آن‌جا كه محمول براى وصف ضرورى است ، براى ذات نيز ضرورى خواهد شد . به همين علت در قسم پنجم وصف براى ذات ، لا دائم است . همان‌گونه كه گفتيم ، در قسم اول و دوم مطلق عام است .\r\n\r\nاقسام عرفى لا مشروط\r\nعرفى لا مشروط نيز پنج قسم است :\r\nاز آن‌جا كه منطقيان در بيش‌تر مواضع ميان ضرورت و دوام فرقى اعتبار نمىكنند ، اين اقسام را بيان ننموده‌اند . اين اقسام عبارتند از :\r\nالف - عرفى لا مشروط ضرورى به حسب ذات ، اين قسم چنان‌كه گفته شد ، ساقط\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nاست .\r\nب - عرفى لا مشروط دائم به حسب ذات ، اين قسم يا ساقط است يا به قسم سود بازمىگردد .\r\nج - عرفى لا مشروط دائم لا ضرورى كه هم به حسب ذات و هم به حسب وصف دائم لا ضرورى است . اين قسم نيز بر صنف دائم لاضرورى برمىگردد .\r\nد - عرفى لا مشروط لاضرورى به حسب ذات .\r\nه - عرفى لا مشروط لادائم به حسب ذات .\r\nاين‌دو قسم اخير را به روال گذشته « خاص » و « اخص » مىناميم . قسم دوم مشتمل بر قسم اول و سوم بوده و قسم چهارم مشتمل بر قسم سوم و پنجم مىباشد .\r\nوصف ذات در قسم پنجم لادائم بوده اما در ديگر اقسام مطلق عام است . از اين اقسام پانزده‌گانه فقط هفت قسم شايستگى اعتبار شدن را دارند : از عرفيات دو قسم ، از مشروطات سه قسم و از اين صنف آخر نيز دو قسم . زيرا جهات در اين هفت قسم ، از نظر دوام و لا دوام و نيز ضرورت و لا ضرورت مختلف است . آن‌چه اهميت بيش‌ترى دارد ، عبارت است از : مشروط ، عرفى خاص ، عرفى اخص ، عرفى عام شامل تمام اين پانزده قسم است ، مشروط عام نيز پنج قسم مشروط را شامل مىشود .\r\nآن‌چه گفته شد ، در مورد جهات وصفى بسيط و مركب بود . اما اگر بخواهيم جهت را هم از نظر وصف و هم به حسب وقت اعتبار كنيم ، البته وقتى به حسب اعتبار وصف ، مثلا اين‌گونه مىگوييم : « هرچه متحرك شود البته بر مسافتى ، مارّ است ( عبور مىكند ) بر منتصف آن مسافت به ضرورت در وقتى خاص از اوقات متحرك بودن » ، « هر مريضى كه مرضش شدت دارد ، در وقتى خاص از اوقات ، مرض بحرانى مىگردد . » اين حكم‌ها در وقتى معين از اوقات وصف ضرورى هستند .\r\nمنتشر به حسب وصف ، اين‌گونه است كه مثلا مىگوييم : « همهء كسانى كه مسلول هستند ، سرفه مىكنند . » زيرا اين حكم در اوقات وصف نامعين ، ضرورى است . اين جمله از اقسام مطلق وصفى است ، چنان‌كه وقتيات ذاتى نيز از اقسام مطلق ذاتى است .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nفصل هفتم : خصوص و عموم قضاياى مطلقه و موجّهه\r\nهر محمولى كه به ضرورت ، امكان يا اطلاق قابل حمل بر موضوعى باشد ، حداقل اين است كه حمل آن محال نيست . هرچه محال نباشد ، ممكن عام است . بنابراين امكان عام ، اعمّ جهات است . امكان عام از اطلاق عام ، اعم است ، زيرا اطلاق عام بر جهات فعلى اشتمال دارد . در حالى كه دائم لا ضرورى مخالف از آن خارج است ولى در امكان عام داخل است . امكان خاص نيز به خاطر همين قضيهء لا دائم ضرورى مخالف ، عام‌تر از اطلاق خاص است ، چنان‌كه در مورد دو عام گفته شد .\r\nاطلاق و امكان خاص از نظر عموميت مختلف هستند ، يعنى از بعضى وجوه ، امكان اعم است و از بعضى ديگر اطلاق ، وجه اعميت اطلاق از امكان اين است كه امكان شامل ضرورى مىشود . اما وجه اعميت امكان از اطلاق اين است كه امكان شامل ضرورى مىشود . اما وجه اعميت امكان از اطلاق اين است كه امكان شامل دائم لا ضرورى مخالف است .\r\nمطلق لا ضرورى به خاطر اشتمال بر دائم لا ضرورى عام‌تر از مطلق لا دائم است ، زيرا دائم به همين قدر از ضرورى عام‌تر است .\r\nتمامى جهات فعلى در مطلق عام داخل هستند . در مطلق لا دائم ، وقتى ، منتشر ، عرفى اخص و مشروط اخص داخل هستند . همهء جهات وصفى در عرض عام ، وجود دارند .\r\nعرفى اخص داخل در عرفى خاص است . در مشروطات نيز همين‌گونه است . مشروط خاص در عرفى خاص داخل است . ولى ميان مشروط خاص و عرفى اخص از نظر عموم اختلاف وجود دارد ، زيرا مشروط خاص شامل دائم لا ضرورى نيز هست ولى عرفى شامل آن نيست . از طرف ديگر ، عرفى شامل عرفى لا مشروط مىشود ولى مشروط شامل آن نمىگردد .\r\nمشروط اخص در عرفى خاص داخل است . نيز دائم در عرفى عام وجود دارد .\r\nضرورى در مشروط عام داخل است .\r\nميان مشروط عام و دائم از نظر عموم اختلاف وجود دارد . زيرا بعضى لا مشروط ، دائم و بعضى لا دائم مشروط هستند .\r\nدر قضاياى غيرفعلى ، ممكن استقبالى داخل در ممكن اخص است . زيرا ممكن\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاستقبالى همان ممكن اخص است ولى به قيد استقبال . برخى از متأخران گفته‌اند كه ممكن به اعتبار استقبال ممكن خاص است ، ولى اين سخن تساهل است . زيرا قضاياى وقتى ، عرفى خاص ، مشروط اخص و امثال آن به اعتبار استقبال ، در ممكن خاص به همين اعتبار داخل هستند . اما داخل در ممكن استقبالى نيستند ، زيرا طرف حكم در آن جهات ، از جهت ضرورى كه مقتضى حكم است ، متعين است . ممكن اخص داخل در ممكن خاص و ممكن خاص در ممكن عام داخل است .\r\nبايد دانست مباينت اقسام مطلق و نيز مباينت مطلق اخص و ممكن اخص ، مباينتى اعتبارى است نه اين‌كه ذاتا در نفس الامر مباينت داشته باشند . زيرا ممكن است محمولى براى موضوعى به اعتبارى وقتى باشد ، به اعتبارى ديگر مشروط به محمول و به اعتبارى ديگر ممكن اخص . مثلا خسوف براى ماه به اعتبار وجود در وقت مقاطرت زمين و آفتاب ، وقتى است ، به اعتبار وجود تنهايى ، بدون ملاحظهء وقت ، مشروط به محمول است و به اعتبار ماهيت تنهايى ، بدون ملاحظهء وجود ، ممكن اخص است .\r\nولى مباينت ضرورى و ممكن با دائم و لا دائم اين‌گونه نيست . زيرا يك محمول براى يك موضوع نمىتواند از دو جهت حاصل شود .\r\nما براى جهات سه جدول ، جداول « 11 ، 12 و 13 » را قرار داده‌ايم : ذاتى بسيط ، وصفى بسيط ، مركب . تا عموم ، خصوص ، اشتمال و مباينت بعضى با بعضى ديگر به نظر آمده و به آسانى حفظ شود . « 1 »\r\nتمامى قضاياى مطلقه و موجهه‌اى كه در اين فصل‌ها بيان گرديد ، سه صنف هستند :\r\nالف - فقط به اعتبار ذات .\r\nب - فقط به اعتبار وصف .\r\nج - به اعتبار هر دو .\r\nآن‌چه فقط به اعتبار ذات است ، چهارده قضيه است : مطلق عام ، مطلق خاص ، مطلق اخص ، مطلق عرفى ، ضرورى ، دائم ، دائم لا ضرورى ، وقتى ، منتشر ، مشروط به محمول ، ممكن عام ، ممكن خاص ، ممكن اخص و ممكن استقبالى . اما از آن‌جا كه مطلق عرفى به\r\n\r\n\r\n","description":"","footnote":"\r\n( 1 ) - ر . ك : جداول شماره 11 الى 13 ، صص 679 - 681 .\r\n","page_name":" 181 ","page_number":181},
  {"content":"\r\n\r\nحسب دلالت مساوى عرفى عام است ، اعتبار آن براساس اين وصف بهتر است . بنابراين قضايايى كه فقط به اعتبار ذات هستند ، سيزده قضيه خواهند بود .\r\nقضايايى كه تنها به اعتبار وصف هستند ، همين جهات سيزده‌گانه هستند ، اما مقيّد به وصف . آن‌چه از اين قضايا استعمال مىشود ، عبارتند از : عرفى عام و مشروط ، اما بقيه داراى لقبى خاص نيستند .\r\nقضايايى كه مركب از اعتبار ذات و وصف هستند ، از ضرب عدد اين‌دو صنف در يكديگر مىتوانند باشند . اما آن‌چه به اعتبار ضرورت وصف يا دوامش باشد ، پانزده قسمى است كه ذكر شد ، البته ، چنان‌كه گفته شد ، بعضى از اين قضايا مستعمل و بعضى ديگر ساقط هستند . آن‌چه بيش از همه مورد استعمال قرار مىگيرد ، عبارت است از :\r\nعرفى ، مشروط خاص يا مشروط اخص . مجموع اين جهات با مطلق عرفى چهل و دو قضيه هستند .\r\nقضايايى كه ذاتى تنها يا وصفى تنها هستند ، نيز بعضى داراى اعتبار بسيطاند ، مانند ضرورى يا دائم و بعضى داراى اعتبار مركب ، مانند دائم لا ضرورى .\r\nقضاياى فعلى شامل تمامى اين قضايا مىشود ، به استثناى ممكنات ، خواه به حسب ذات باشند خواه به حسب وصف . قضايايى كه در آن‌ها دوام به حسب ذات اعتبار شود ، عبارتند از : ضرورى ، دائم ، لا ضرورى . همچنين قضايايى كه در آن‌ها دوام به حسب وصف اعتبار شود نيز سه قضيه‌اند . تمامى پانزده قسم مركبات و مطلق عرفى نيز از اين قبيل هستند و باقى موجهات مشتمل بر دوام هستند .\r\nبعد از تمهيد اين قاعده‌ها بايد گفت ، هرگاه بگوييم « كلّ ج . . . » و ج داراى ذات و وصفى باشد كه با آن ذات به عنوان موضوع قرار گرفته ، اگر به صورت اطلاق عام ، اتصاف ذات ج را به وصفش اعتبار كنيم ، به صورت متداول آن را استعمال كرده‌ايم . اگر به صورت امكان عام آن را اعتبار كنيم ، بر آن وجهى است كه بعضى از منطقيان گفته‌اند كه پيش از اين ياد كرديم . اگر آن را مشروط به وجود وصف اعتبار كنيم ، موضوع قضايا وصفى خواهد بود .\r\nحال عموم و خصوص اين موضوعات ، همان حال و عموم و خصوص اين جهات است .\r\nآن‌گاه اگر محمولى را بر اين موضوع حمل كنيم ، جهت قضيه نشانگر كيفيت اتصاف ذات موضوع است ، يعنى بيان مىكند كه اين كيفيت به اطلاق است يا به اعتبار وصفش به\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nآن وصف كه محمول است ، در صورتى كه قضيه ايجابى باشد . همچنين اگر قضيه سلبى باشد ، كيفيت سلب محمول از موضوع را بيان مىكند .\r\nحكم تقديم جهت بر ادات سلب يا تأخير آن ، چنان‌كه در بحث رابطه گفته شد ، مختلف است . زيرا تقديم جهت بر سلب ، مقتضى اين است كه جهت قضيه جهتى باشد كه ذكر شده است . اما تقديم سلب بر جهت مقتضى اين است كه جهت قضيه جهتى ديگر باشد كه با آن جهتى كه در كلام ذكر شده ، هردو باهم نتوانند صادق باشند .\r\nهمچنين تقديم جهت بر رابطه مقتضى ثبوت جهت در قضيه است ولى تأخير آن مقتضى اين است كه جهت جزء محمول شده باشد .\r\nقضيه در حقيقت يا مطلق است يا ضرورى يا آن‌چه مقتضى اعتبارات ديگر باشد .\r\nسخن در مورد جهات به حسب اين موضع در اين‌جا به پايان مىرسد . از آن‌چه گفته شد ، وضعيت تلازم و تعاند اصناف موجهات معلوم خواهد شد . منطقيان قديم تلازم موجهات به جهات سه‌گانه - وجوب ، امتناع و امكان - را به صورت آن‌چه در جدول « 14 » آورده شده ، بيان مىنموده‌اند : « 1 »\r\nمقصود از « ممكن » در اين طبقات ، « ممكن عام » است . هرچند قضيه‌اى كه در يك طبقه قرار گرفته ، با همديگر متلازم و با طبقهء مقابل خود احتمالات را تقسيم مىكنند .\r\nمقابل هر طبقه از دو طبقهء ديگر عام‌تر است . همواره عام لازم خاص است ، اما اين حكم منعكس نمىگردد . با ضبط قواعد گذشته ، مسائل فوق و امثال آن آسان است و نيازمند تفصيل نيست . و الله تعالى اعلم .\r\n\r\nفصل هشتم : تناقض موجهات\r\nدر فن اوّل از اين مقاله معنى تناقض و تحقيق آن در مورد محصورات و شخصيات را بيان كرده‌ايم . يكى از شرايط هشت‌گانهء تناقض ، وحدت در زمان بود . اكنون مىگوييم : در قضاياى كلى و به ويژه غيرضرورى تعيين زمان حكم در مورد اشخاص معتذر است .\r\nزيرا ممكن است حكم بر هر شخصى در زمانى ديگر باشد . از اين‌رو گاه ممكن است در\r\n\r\n\r\n","description":"","footnote":"\r\n( 1 ) - ر . ك : جدول شماره 14 ، ص 682 .\r\n","page_name":" 183 ","page_number":183},
  {"content":"\r\n\r\nمطلقات ، دو كلى متضاد - هر دو - مجتمعا صادق باشند . مانند اين‌كه مىگوييم : « همهء انسان‌ها متنفس‌اند » ، « هيچ انسانى متنفس نيست . » همچنين بعضى اشخاص در زمان آينده قرار مىگيرند و اوقات حصول حكم ، بلكه تعيين حصول آن به اين اعتبار متعين نيست .\r\nبنابراين همان‌گونه كه در قضاياى شخصى هرگاه حكم به زمانى معين مقيد شده بود ، در نقيض آن قضايا سلب وجود از حكم در آن زمان مىگرديد ، در تناقض موجهات به جاى اعتبار زمان بايد جهت قضيه را رفع نمود تا تناقض حاصل شود . بر اساس اين قاعده ، نقيض بالضرورة عبارت است از : ليس بالضرورة ، نقيض بالامكان ، ليس بالامكان ، نقيض بالاطلاق ، ليس بالاطلاق است و به همين صورت بايد موارد ديگر را قياس نمود زيرا هر جهتى با رفع خود ، شامل تمام احتمالات مىشود .\r\nدر تناقض موجهات همين قدر كافى است ، فقط بايد دانست كه رفع جهت‌گاه با جهتى ديگر مساوى است و آن موردى است كه دو جهت بدون هيچ‌گونه تداخلى تمام احتمالات را شامل شده باشند ، مانند ضرورى و ممكن عام در صورتى كه در كيفيت مختلف باشند . گاه نيز ممكن است بعد از رفع جهت ، حكم ميان چند جهت كه اسم خاصى براى آن‌ها قرار داده نشده متردد باشد . ازاين‌رو منطقى بايد بداند بعد از رفع هر جهتى ، كدام جهت باقى مىماند ، تا بتواند از حال تناقض موجهات آگاهى يابد .\r\nهمچنين در مباحث قبلى گفته‌ايم كه يكى از شرايط هشت‌گانهء تناقض ، اعتبار شرط در دو طرف نقيض است و شرط وصف موضوع ، شرط است . بنابراين اگر در قضيه‌اى آن شرط را اعتبار كرده باشند ، بايد در نقيض آن قضيه نيز همان شرط را رعايت كنيم تا آن دو بالذات متناقض باشند .\r\nاگر مقدمات فوق معلوم شده باشد ، از تأمل اصول گذشته ، حال تناقض هر قضيهء موجهه به تفصيل معلوم مىگردد ، بدون اين‌كه نيازمند توضيح اضافى باشيم . و ما به صورت ذكر مثال ، از جهت واضح‌تر نمودن مقصود ، احكام مهم‌ترين قضايا را بيان مىنماييم . روش منطقيان بدين‌گونه است كه بحث را از مطلقات آغاز مىكنند :\r\nبعضى از قدما چنين گمان كرده‌اند كه هرگاه دو مطلق در كيفيت مختلف باشند ، نقيض همديگر خواهند بود . اما خواجه رئيس ابو على سينا اين گمان را رد كرده و سپس گفته\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nاست : اگر مطلق عرفى باشد و در سلب و ايجاب اختلاف داشته باشد ، متناقض خواهد بود .\r\nاما حق اين است كه به هيچ اعتبارى دو مطلق نمىتوانند نقيض همديگر باشند ، زيرا نقيض اطلاق ، چنان‌كه گفتيم رفع اطلاق است نه اطلاق با رفع . در تفصيل اين سخن بايد بگوييم :\r\nدو مطلق عام 1 - نقيض يكديگر نيستند زيرا اگر لاحق مطلق اخص - يعنى وجودى لا دائم - باشد ، در صورتى كه هردو مطلق عام از نظر ايجاب و سلب اختلاف داشته باشند ، در صدق اجتماع مىنمايند .\r\nهمچنين دو مطلق خاص با همديگر نقيض نيستند . دو مطلق اخص نيز به خاطر اين‌كه متلازمند متناقض نخواهد بود . دو مطلق عرفى هم از آن‌جا كه در مطلق اخص از نظر وصفى ، يعنى وجودى لا دائم ، به اعتبار وصف ، در كذب اجتماع مىكنند باز هم متناقض نيستند .\r\nبنابراين اگر كسى گمان كند در صورتى كه دو قضيه را به صورت مطلق در نظر گرفته و آن‌ها در سلب و ايجاب اختلاف داشته باشند ، متناقض خواهند بود ، زيرا مفهوم مطلق در ايجاب ، اطلاق عام و در سلب اطلاق عرفى است ؛ در پاسخ به اين توهم بايد بگوييم : اين گمان خطاست ، زيرا اين‌دو مطلق در عرفى أخص ، يعنى عرفى لا دائم كه در جانب مطلق عرفى قرار مىگيرد ، بر صدق اجتماع مىكنند . بنابراين از بيانات فوق معلوم گرديد كه دو مطلق به هيچ وجه متناقض نيستند .\r\nاز آن‌چه تاكنون گفتيم ، معلوم شد كه مطلق عام و دائم كه محتمل ضرورى و لا ضرورى است ، به شرط اختلاف در كيفيت با همديگر متناقض‌اند ، مانند ممكن عام و ضرورى مطلق . همچنين مطلق عرفى كه دائم به دوام وصف است ، با مطلق عامى كه به اعتبار وصف باشد تناقض دارد .\r\nهمچنين معلوم شده است كه به همان مقدار كه مطلق عرفى از دائم عام‌تر است ، مطلق عام به اعتبار وصف از مطلق عام به اعتبار ذات خاص‌تر است . و با نقيض مطلق خاص ، حكم ميان ضرورت موافق و دوام مخالف متردد است ، زيرا تفاوت ميان آن و مطلق عام فقط در ضرورت موافق است . با نقيض مطلق أخص ، حكم ميان دائم هر دو\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nطرف متردد است . اگرچه اين حكم از نظر تعلق به دوام ترددى ندارد ، ولى در تعلق به ايجاب و سلب متردد است . همچنين با نقيض ممكن خاص ، حكم ميان ضرورت طرفين - يعنى وجوب و امتناع - متردد است . با نقيض دائم لا ضرورى ، حكم ميان مطلق عام مخالف و ضرورى مخالف متردد است . با نقيض ضرورى وقتى ، حكم ميان دوام موافق و امكان رفع حكم در آن‌وقت به امكان عام تردد دارد . با نقيض منتشر حكم ميان دوام موافق و امكان رفع حكم در همهء اوقات به امكان عام متردد است .\r\nبعضى از متأخران در اين موضع گفته‌اند : « نقيض قضيه وقتى ، رفع حكم در وقت معين و نقيض منتشر رفع حكم در همهء اوقات است . بايد گفت كه اين سخن مستدرك است ، زيرا اگر مقصود اين است كه نقيض جهت وقتى رفع آن‌جهت و نيز نقيض جهت منتشر رفع آن جهت است ، اين سخن در مورد تمامى جهات است نه فقط اين‌دو جهت .\r\nاگر مقصود اين است كه مشخصا در آن وقت رفع حكم است ، اين سخن باطل است ؛ زيرا بر هردو تقدير دوام حكم در جهت موافق و بر چند تقدير ديگر كاذب خواهد بود .\r\nتوضيح اين‌كه قضيهء وقتى ، فقط اين نيست كه بر وجود حكمى در زمان معين دلالت كند ، بلكه بر ضرورت وجود حكمى خاص در زمان معين و اشفاى وجود در ديگر زمان‌ها نيز اشتمال دارد . ازاين‌رو ، رفع ضرورت به امكان عام است و رفع انتفاى وجود در ديگر زمان‌ها به دوام وجود حكم است . در منتشر نيز چنين است .\r\nبا نقيض مشروط به محمول ، حكم ميان حصول محمول به سلب ضرورتى از ضرورات پنج‌گانهء باقى و عدم حصول آن بر سبيل دوام ، متردد است ، زيرا اين جهت مطلقى است كه همهء ضرورات از آن سلب شده ، بنابراين نقيض‌اش يا وضع ضرورت است يا رفع اطلاق .\r\nبا نقيض ممكن أخص ، حكم به ضرورتى از ضرورات شش‌گانه متعلق بوده ميان ايجاب و سلب متردد است . با نقيض ممكن استقبالى ، همان حكم به ضرورات متعلق بوده در كيفيت حاصل متردد است . با زياد كردن قيد استقبال كه در يك طرف به عنوان شرط است ، بايد همان شرط در طرف ديگر نيز باشد .\r\nنقيض جهات وصفى نيز به همين‌گونه است . توضيح اين‌كه به اعتبار وصف در هر دو جانب ، يعنى نقيض عرفى عام ، مطلق عام است به شرط مخالفت وصف ؛ نقيض مشروط\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nعام ، ممكن عام مخالف به شرط وصف است . ساير موارد را نيز به همين قياس بايد در نظر گرفت .\r\nاما نقيض جهاتى كه مركب از اعتبار ذات و وصف هستند ، بايد به‌گونه‌اى باشد كه بعد از رفع هر دو ، حكم باقى باشد . ازاين‌رو با نقيض عرفى خاص ، حكم يا ضرورى ذاتى موافق است يا مطلق عام وصفى مخالف يا نقيض عرفى اخص ، حكم يا دائم ذاتى موافق است يا مطلق عام وصفى مخالف . با نقيض مشروط خاص حكم يا ضرورى ذاتى موافق است يا ممكن عام وصفى مخالف . با نقيض مشروط اخص ، حكم يا دائم ذاتى موافق است يا ممكن عام وصفى مخالف . با نقيض عرفى لا مشروط عام ، حكم يا مشروط عام موافق يا مطلق عام وصفى مخالف . با نقيض عرفى لا مشروط لا دائم ، حكم يا دائم ذاتى موافق است يا مشروط اخص موافق يا مطلق عام وصفى مخالف در باقى جهات نيز بايد همين‌گونه قياس نمود .\r\n\r\nفصل نهم : عكس و عكس مستوى در موجهات\r\nدر مباحث گذشته به اجمال ، عكس را بيان كرديم . اكنون مىگوييم كه در عرف اهل اين صناعت ، عكس اين است كه محمول را به جاى موضوع و موضوع را به جاى محمول قرار دهيم ، يا اين‌كه مقابل محمول را به جاى موضوع و مقابل موضوع را به جاى محمول بگذاريم ، به شرط آن‌كه كيفيت و صدق قضيه به حال خود باقى باشد ؛ اما بقاى كميت يا جهت ، در عكس شرط نيست . اگر بخواهيم اين تعريف شامل قضاياى شرطى نيز بشود ، بايد به جاى موضوع ، محكوم عليه و به جاى محمول ، محكوم را به كار ببريم .\r\nعكس بر دوگونه است :\r\n1 - عين موضوع و محمول را به جاى همديگر قرار دهيم . نام اين‌گونه عكس عبارت است از : « عكس مستوى . »\r\n2 - مقابل موضوع و محمول را به جاى همديگر بگذاريم . اين‌گونه عكس ، « عكس نقيض » ناميده مىشود . مقصود از « مقابل » ، در قضاياى حمليه ، مقابل تحصيل و عدول يا ايجاب و سلب مفرد است ، نه مقابل تضاد يا نوعى ديگر . اما در شرطيات مقصود از مقابل ، نقيض است .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nقدما مبحث عكس را در كتاب قياس ذكر كرده‌اند ، زيرا عكس مستوى ، چنان‌كه پس از اين معلوم خواهد شد ، از مقدمات بيان بعضى قياس‌هاست . اما متأخران اين بحث را در اين باب آورده‌اند ، زيرا اين بحث به قضاياى مفرده تعلق دارد . ايشان بحث را از عكس مستوى آغاز مىكنند . از ميان محصورات ابتدا سالبهء كلى را مطرح مىكنند ، زيرا در ميان كليات ، بقاى كميت به حال خود فقط در سالبه است و انعكاس سالبهء كلى نيز واضح‌تر از محصورات ديگر است .\r\nسالبهء كلى در بعضى جهات داراى عكس بوده عكسش هم سالبهء كلى است ، اما در بعضى ديگر منعكس نمىشود ، يعنى با قطع نظر از ماده و فقط به حسب صورت عكس واجب الصدق ندارد ، اگرچه در برخى موارد صادق است . ضابطهء داشتن عكس يا نداشتن آن اين است كه در هر صورتى كه سلب محمول از همهء اشخاص موضوع به حسب ذات يا وصف دائمى باشد ، آن قضيه منعكس مىگردد و هرچه كه سلب محمول از همهء اشخاص يا بعضى از آن‌ها دائمى نباشد ، منعكس نمىشود و اين‌دو ادعاست .\r\nبيان ادعاى اول اين است كه دوام سلب چيزى از چيزى ، مثلا از ج ، چنين اقتضا مىكند كه اجتماع آن‌دو كاذب باشد ، يعنى در هيچ حالى هر دوى آن‌ها باهم بر ذاتى مقول نباشند . زيرا اگر در يك حال چيزى را هم « ب » و هم « ج » بگويند ، بنابراين چيزى كه آن را « ب » گفته‌اند ، در همان حال « ج » نيز گفته‌اند و اين با دوام سلب ب از ج تناقض دارد .\r\nازاين‌رو اگر دوام سلب محمول به حسب ذات موضوع باشد ، هرگز آن موضوع به حسب ذات نمىتواند مقول بر محمول باشد و بنابراين هردو به حسب ذات متباين‌اند و از همديگر سلب مىشوند ، مانند ضاحك و صهال يا زنگى و ابيض . اگر دوام سلب محمول به حسب وصف موضوع يا وصف محمول باشد ، ممكن است كه ذات هر دو يكى باشد ، اما اجتماع آن‌دو وصف كاذب خواهد بود ، مانند متحرك و ساكن . بنابراين سلب يكى از ديگرى مشروط به وصف است .\r\nبيان ادعاى دوم بدين‌گونه است كه عدم دوام ( لا دوام ) سلب مقتضى انعكاس سلب نيست . زيرا اگر فرضا « ب » خاصهء مفارق براى « ج » باشد ، مانند كاتب براى انسان يا متحرك براى جسم ، سلب ب از ج به صورت سلب لا دوام جايز بوده سلب موضوع از آن\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nخاصه محال است .\r\nاكنون كه دو اصل فوق معلوم گرديد ، جدا كردن و متميز نمودن قضاياى موجهه‌اى كه منعكس مىشوند ، از قضاياى موجهه‌اى كه منعكس نمىگردند در سالبه‌هاى كليه به راحتى صورت مىگيرد . ازاين‌رو تمام قضاياى دائم ، ضرورى ، مشروطات و عرفيات منعكس شده باقى قابل انعكاس نيستند . از مطلقات فقط مطلق عرفى منعكس مىشود و آن را « مطلق منعكس » مىنامند .\r\nاما تعيين جهت عكس داراى ضابطهء ديگرى است و آن اين‌كه هرگاه فقط ضرورت يا فقط دوام را اعتبار كنيم به حسب ذات تنها يا وصف تنها ، كميّت و جهت به همان‌گونه كه بوده‌اند ، باقى مىمانند . اما اگر جهت از دو اعتبار مركب باشد ، مثل دائم لا ضرورى يا ذات و وصف را با همديگر اعتبار كرده باشيم ، يكى از اين دو - كميت و جهت - به حال خود باقى مىماند . بلكه اگر كميت محفوظ بماند جهت عام‌تر مىشود و اگر جهت محفوظ باشد ، كميت خاص‌تر مىگردد .\r\nبيان اين‌كه در صنف بسيط ، كميت و جهت عكس و اصل فرقى نمىكند ، اين است كه اگر سلب « ب » از « ج » ضرورى باشد ، سلب « ج » از « ب » نيز فقط بايد ضرورى باشد نه چيز ديگر . زيرا اگر ممكن باشد ، لازمهء آن اين است كه « ج » بر « ب » قابل حمل باشد و از امكان اجتماع هردو تناقض حكم اصل لازم مىآيد و اگر سلب « ب » از « ج » دائم باشد ، سلب « ج » از « ب » نيز فقط بايد دائم باشد ، زيرا اگر مطلق باشد ، اجتماع هردو حكم پيش مىآيد كه باعث تناقض مىگردد .\r\nفخر الدين رازى « 1 » گفته است : از آن‌جا كه سلب كاتب از انسان در يك حال از يك شخص ممكن است ، پس سلب آن براى هميشه از همهء اشخاص ممكن است . بر اين تقدير سالبهء دائمهء صرف صادق بوده و عكسش كاذب است . و به همين جهت منعكس\r\n\r\n\r\n","description":"","footnote":"\r\n( 1 ) - فخر الدين رازى محمد بن عمر بن الحسين مكنّى به ابوالفضل و معروف به امام فخر رازى و اين خطيب رى از افاضل زمان خود بوده و در بيش‌تر علوم ، خاصه فقه و اصول و منطق و كلام و حكمت و تفسير تبحرى داشته است . مصنفات او بسيار و از جملهء آن‌ها تفسير كبير و شرح اشارات شيخ و مباحث مشرقيه در حكمت است . وى نزد ملوك خوارزمشاهيه محترم و در خراسان به غايت عظيم الشأن بوده ، ولادتش در 543 و وفاتش در ذى حجهء 606 و مدفنش هرات است ( اخبار العلماء باخبار الحكماء ، قفطى ) .\r\n","page_name":" 189 ","page_number":189},
  {"content":"\r\n\r\nنمىشود .\r\nبايد دانست موضع غلط وى ، اين است كه ميان محال و كاذب فرق نگذاشته است . در اين مثالى كه وى زده است ، سلب خاصه از موضوع چنان‌كه گفته است ، محال نيست ، اما كاذب است . زيرا اگر صادق بود خاصه داراى وجود نبود ، چون خاصه نمىتواند در غير موضوع موجود شود و فرض اين است كه در موضوع هم حاصل نيست ، بنابراين اصلا خاصه وجود ندارد . بر فرض عدمش نيز سلب موضوع از آن خاصه صحيح است ، در حالى كه شرط صحت عكس اين است كه اصل صادق باشد ، زيرا صدق اصل مقتضى صدق عكس است . از آن‌جا كه در اين صورت ، اصل صادق نيست ، بنابراين فساد عكس مقتضى منع صحتش نيست .\r\nاكنون كه اين معنى مقرر گرديد ، معلوم شد كه ضرورى ، دائم ، عرفى و مشروط عام منعكس مىشوند و كميت و جهت آن‌ها بر جاى خود باقى مىماند .\r\nو اما اگر جهت مركب از دو اعتبار باشد ، در صورتى كه هردو اعتبار راجع به ذات است ، مانند دائم لا ضرورى ، آن قضيه در تحت ممكن ايجابى داخل خواهد بود و در صورتى كه يكى ذاتى و ديگرى وصفى باشد ، مانند شروط و عرفى خاص يا اخص ، آن قضيه نيز در تحت ممكن يا مطلق ايجابى است . ايجاب مقتضى صحت عموم محمول است . ازاين‌رو حكم بر بعضى از محمول ، حكم بر اصل بود . اما حكم بر بعضى ديگر كه به حكم عكس نمىتوان به ايجاب بر موضوع حمل كرد ، ممكن است مخالف حكم اصل باشد ، يعنى ممكن است سلبش ضرورى باشد . مثلا هنگامى كه مىگوييم « هيچ زنگى ابيض نيست دائما بىضرورت » ، معلوم مىشود كه « زنگى ممكن است ابيض باشد . » بنابراين سلب كردن زنگى از آن ابيضى كه مىتواند زنگى باشد ، اگرچه موجود نباشد ، دائم لا ضرورى است و سلب ديگر ابيض‌ها ، مانند برف و عاج ، از آن ضرورى است و آن ابيض بعضى از ابيض مطلق است . پس اگر حكم به سلب كلى كنيم ، جهت بايد دائم محتمل الضرورة باشد ، ولى معلوم است كه بعضى از آن مانند اصل است . اگر محافظت جهت را اعتبار كنيم ، حكم به سلب جزئى صحيح خواهد بود .\r\nهمچنين هنگامى كه بگوييم : « هيچ كاتبى انسان نيست به ضرورت يا دوام مادامى كاتب است لا دائما » لازمهء اين سخن اين است كه كاتب به صورت اطلاق اخص ، به\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nحسب ذات كاتب ، ساكن باشد ، زيرا ذكر اين جهت مقتضى اين است كه كتابت و سكون دو وصف مفارق يك ذات باشند كه اجتماع هردو يا محال است يا كاذب و ذات در يك وقت فقط به يك وصف از اين‌دو مىتواند موصوف باشد . بنابراين ساكن اعم از كاتب است ، زيرا شامل ساكن غيركاتب ، مانند كوه كه هميشه ساكن است ، مىگردد . پس اگر به سلب كلى حكم كنيم ، جهت يا مشروط است يا عرفى عام كه محتمل ضرورى و دائم است . و در اين مشروط و عرفى عام ، همان‌گونه كه در دائم گفتيم ، معلوم است كه بعضى مانند اصل است . و اگر به جاى سلب كلى ، فقط به سلب جزئى قناعت كنيم ، جهت دقيقا مانند اصل است . خلاصه اين‌كه اگر كميّت بر حال خود بماند ، جهت اعم مىشود و اگر جهت بر حال خود بماند ، كميّت اخص مىگردد . اين اختلاف در جهت ، به خاطر تركب اعتبار است ، زيرا به يك اعتبار در قوت موجبه است ، كه عكس آن جزئى است و به اعتبار ديگر سلب كلّى صادق است .\r\nبر اين قياس ، عكس عرفى لا مشروط نيز عرفى كلى مطلقى است كه محتمل مشروط و لا مشروط است . يا مانند اصل است و جزئى است . البته اين به اعتبار وصف است . به اعتبار ذات نيز بايد مانند گذشته قياس نمود . در مورد ديگر جهاتى كه مركب هستند نيز بايد همين قانون را در نظر گرفت .\r\nبايد دانست كه دائم كلى به سه اعتبار ذاتى صادق است :\r\nالف - حكم بر همهء اشخاص به حسب ذات دائمى باشد .\r\nب - حكم بر بعضى اشخاص دائمى و بر بقيه ضرورى باشد .\r\nج - حكم بر همهء اشخاص ضرورى باشد .\r\nعكس سالبهء دائمه با دو قسم اول صادق و با قسم سوم كاذب است .\r\nهمچنين عرفى عام كلى به هفت اعتبار وصفى صادق است :\r\nالف - حكم بر همهء اشخاص به حسب وصف ضرورى باشد .\r\nب - حكم بر همه به صورت دائم محتمل باشد .\r\nج - حكم بر همه به صورت دائم صرف باشد .\r\nد - بر بعضى اشخاص ضرورى بوده بر بعضى ديگر دائم محتمل باشد .\r\nه - بر بعضى اشخاص ضرورى و بر بعضى دائم صرف باشد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nو - بر بعضى دائم محتمل و بر بعضى دائم صرف باشد .\r\nز - بر بعضى ضرورى ، بر بعضى دائم محتمل و بر بعضى دائم صرف باشد .\r\nدر اين موضع ، در پنج صورت مىتوان ذات را اعتبار نمود : 1 - ضرورى ، 2 - دائم محتمل ، 3 - دائم صرف ، 4 - لا ضرورى ، 5 - لا دائم .\r\nهرگاه اين اعتبارات را در همهء اشخاص و نيز در بعضى در نظر بگيريم ، مجموعا سى و يك قسم خواهد شد : پنج قسم مفرد ، ده قسم ثنايى ، ده قسم ثلاثى ، پنج قسم رباعى و يك قسم خماسى - چنان‌كه در باب معدوليه گفته‌ايم . بنابراين عرفى عام به حسب ذات با اين سى و يك اعتبار صادق است .\r\nو هرگاه اعتبار ذات و وصف را باهم تركيب كنيم ، مجموع اعتبارات مركبى كه عرفى عام كلى بر اساس آن اعتبارها صادق است ، دويست و هفده اعتبار مىشود ( 217 - 7 * 31 ) . از اين دويست و هفده صورت ، صد و دوازده اعتبار مركب مربوط به لا ضرورى به حسب ذات است ( 112 - 7 * 16 ) و نيز به همين مقدار مربوط به لا دائم است .\r\nاگر عرفى خاص را عكس كنيم ، عكس آن عرفى عام كلى است كه از تمام اعتبارات فوق ، با صد و دوازده اعتبار صادق بوده ، با بقيه كاذب است . اگر عرفى اخصّ را عكس كنيم ، عرفى عام كلى عكس آن است كه همانند عرفى خاص است ، فقط تفاوتى كه اين دو باهم دارند ، اين است كه اعتبارات خاص به حسب لا ضرورى است ولى اعتبارات اخص به حسب لا دائم .\r\nديگر جهات مركب را نيز به همين قياس بايد اعتبار كرد ، اگرچه عدد هيچ‌كدام از جهات ديگر به اين حد نمىرسد . آن‌چه گفته شد ، در مورد عكس سالبهء كلى بود .\r\nو اما در موجبهء كليه ، همهء موجهات داراى عكس هستند ، ولى كميت قضيهء اصل در هنگام تبديل به عكس ، تغيير مىكند ، زيرا همهء عكس‌ها ، جزئى هستند . در قضاياى مطلق عام و ممكن عام ذاتى يا وصفى جهت تغيير نمىكند . در باقى قضايا جهت ، به يكى از اين‌دو قضيه تبديل مىشود . ضابطهء آن اين است كه عكس جهات فعلى ، مطلق عام ، و عكس جهات غيرفعلى ممكن عام است و هرچه به شرط وصف باشد ، هنگام عكس ، يا به مطلق عامى يا ممكن به شرط وصف تغيير مىيابد .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nهمچنين اگر جهت مركب از اعتبار ذات و وصف باشد ، جهت عكس نيز مركب خواهد شد . در اين صورت اگر تركيب مقتضى اين باشد كه جهت وصف موضوع به نسبت لا ضرورى و لا دائم باشد ، جهت عكس به حسب ذات موافق جهتى خواهد بود كه وصف موضوع نسبت به ذات موضوع داراى آن‌جهت بوده است . زيرا هنگام عكس كردن ، وصف موضوع به عنوان محمول قرار مىگيرد . مثلا در عرفى اخص كه جهت وصف موضوع به نسبت با ذات ، لا دوام است ، اگرچه جهت قضيه به اعتبار وصف ، دوام است ، در عكس هم بايد جهت قضيه به حسب ذات موضوع لا دوام باشد . در ديگر مركبات نيز بايد همين‌گونه قياس نمود .\r\nولى در صورتى كه تركيب مقتضى يكى از اين‌دو جهت نباشد ، جهت عكس هم به حسب ذات عام است و محتمل طرفين است . آن‌چه گفته شد ، احكام عكس موجبهء كلى بود . اكنون بايد به تحليل اين احكام بپردازيم :\r\nمقصود از اين‌كه موجبهء كليه داراى عكس است ، اين است كه مقارنت موضوع و محمول در اين‌كه بر يك ذات مقول باشند ، صحيح است و اين مقتضاى مفهوم ايجاب است . و اما علت اين‌كه هنگام عكس ، موجبهء كليه تبديل به جزئيه مىشود ، اين است كه چون محمول مىتواند اعم از موضوع باشد ، بنابراين مقارن شدن موضوع با بعضى از محمول قطعى است ، ولى اين‌كه ميان موضوع و محمول مساوات است ، امرى مشكوك است . ازاين‌رو به حسب صورت قضيه ، بدون در نظر گرفتن ماده ، حكم جزئى يقينى است .\r\nو اما اين‌كه در مطلق و ممكن عام ، انعكاس صحيح است به اين بيان است كه وقتى مىگوييم : « همهء ج ب است به اطلاق » حتما هرچه به آن ج مىگويند ، به آن ب نيز گفته‌اند ، در اين صورت آن چيز هم ب و هم ج است . بنابراين به صورت يقينى مىتوان گفت بعضى از آن‌چه به آن ب مىگويند ، ج است ، ازاين‌رو « بعضى ب ج است به اطلاق . » همچنين وقتى مىگوييم : « همهء ج ب است به امكان » ، « بعضى ب هم ج است به امكان . » زيرا بر فرض خروج اصل از قوه به فعل ، عكس لازم است و هرچه بر فرض غير محالى ، واجب باشد ، ممكن خواهد بود . و نيز اگر عكس اين‌دو قضيه كاذب باشد ، نقيض هركدام حق است و آن عبارت از سالبهء دائمه يا ضرورى كلى است و اين دو\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nهمانند اصل خود منعكس مىشوند . عكس آن‌ها ضد اصل است ، بنابراين اصل كاذب است ، زيرا دو ضد در صدق اجتماع نخواهند كرد ، در حالى كه فرض كرده‌ايم كه صادق‌اند ، پس اين خلف است و از فرض كذب عكس لازم مىشود ، بنابراين عكس صادق است .\r\nآن‌چه گفته شد ، بيان انعكاس اين‌دو قضيه ( مطلق و ممكن عام ) برحسب رأى جمهور اهل اين صناعت بود . ولى بايد در عكس ممكن نظر نمود . زيرا هر ممكنى كه با سالبهء دائم لا ضرورى كلى صادق باشد ، واجب نيست كه منعكس شود . مثلا وقتى مىگوييم : « ج به امكان ب است » ، و اين قضيه صادق باشد كه « هيچ ج دائما ب نيست » در عكس ، ممكن است هرچه كه بالفعل ب است مباين با هرچه بالامكان ب است - و در هيچ وقت به فعليت نمىرسد - باشد . بنابراين بالذات مباين ج است ، در اين صورت ديگر نمىتوان به امكان حكم كرد كه ج ب است ، مگر اين‌كه بر چيزى حكم كنيم كه ممكن باشد كه ب بشود ، به صورتى كه شامل فعلى و غيرفعلى گردد ، چنان‌كه رأى گروهى از منطقيون همين است . اما اين خلاف متعارف است . با وجود اين لازم آن اين است كه عكس ممكن ، مطلق باشد ، زيرا بعضى از آن‌چه ممكن است ب باشد ، ج است .\r\nدر اين صورت « امكان » را حقيقتا جزء محمول كرده‌ايم و قضيه مطلق مىشود . در حالى كه سخن ما در عكس قضيه‌اى است كه جهتش امكان است .\r\nاگر كسى اشكال كرده و بگويد كه در عكس اين سالبه ، سالبهء دائمى صرف جزئى حق است و آن در تحت ممكن عام جزئى ايجابى است كه عكس ممكن مفروض ماست .\r\nبنابراين اين عكس حق است .\r\nدر پاسخ خواهيم گفت : هرچند به حكم تلازم جهات چنين است ، اما از آن‌جا كه آن ب كه به امكان ج است ، موجود نيست . بنابراين نمىتوان به صورت ايجاب بر آن حكم نمود . ازاين‌رو لازم نيست كه اين عكس همواره حق باشد .\r\nاما هر ممكنى كه با سالبهء دائمه صادق نباشد ، به ممكن اخص منعكس مىشود ، به همان بيانى كه گفته شد . عكس آن هم محتمل صدق دوام سلب كلى نيست ، زيرا سالبهء كلى دائم داراى عكس نيست ، چون اگر عكس داشته باشد عكسش مقتضى اين است كه با اصل نيز دوام سلب كلى صادق باشد ، در حالى كه اين خلف است .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nبنابراين ، هرچند حقيقت حال اين است كه گفتيم ، ولى در اين‌جا همان حكمى كه جمهور منطقيان گفته‌اند را بيان نموديم . در آينده اين بحث را به صورت كامل‌ترى مطرح خواهيم نمود . ان شاء الله تعالى .\r\nاما بيان اين‌كه عكس ديگر قضايا نيز همين دو قضيه ( مطلق و ممكن عام ) است ، بدين قرار است كه كلياتى كه بالطبع محمول موضوعات خود قرار مىگيرند ، بر دو دسته‌اند :\r\nذاتى ، عرضى . عرضيات نيز يا خواص هستند يا اعراض عام . حمل ذاتيات بر موضوعات ضرورى است ، چنان‌كه حمل موضوعات بر ذاتيات هم كه عكس صورت نخست است ، ضرورى است . مثلا مىگوييم : انسان ناطق است به ضرورت و ناطق نيز انسان است به ضرورت . اما حمل خواص بر موضوعات ممكن است ضرورى يا دائم باشد ، مانند داشتن سه زاويه براى مثلث و ممكن است ضرورى يا دائم نباشد ، بلكه به امكان يا اطلاق باشد ، مانند كاتب يا ضاحك براى انسان . ليكن عكسش همواره ضرورى است ، زيرا خاصه فقط در موضوع مىتواند موجود باشد . بنابراين پديده‌اى كه داراى سه زاويه است ، به ضرورت مثلث است ، چنان‌كه كاتب و ضاحك به ضرورت انسان است . اما حمل اعراض عام بر موضوعات ممكن است ضرورى باشد ، مانند زوجيت براى دو ، ممكن است دائمى باشد ، مانند سياه براى زنگى ( سياه‌پوست ) ، و ممكن است نه ضرورى باشد و نه دائمى ، مانند ماشى ( راه رونده ) براى انسان . عكس هريك از اين سه نيز هم محتمل ضرورت است و هم محتمل لا ضرورت . بنابراين عكس يك قضيهء ضرورى مىتواند قضيه‌اى ضرورى يا غيرضرورى باشد ، چنان‌كه عكس يك قضيهء غير ضرورى نيز مىتواند غيرضرورى يا ضرورى باشد . ازاين‌رو صورت قضيه ، بدون اعتبار ماده مقتضى انعكاس به جهتى است كه شامل هردو مورد باشد و اين در حالى است كه به صورت قطعى و يقينى نمىتوان تعيين نمود كه كدام يك عكس كدام قضيه است .\r\nاما بيان اين‌كه جهت قضاياى فعلى مطلق است و جهت قضاياى بالقوه ، امكان ، اين است كه چنان‌كه گفته‌ايم ، هرگاه قضيه‌اى بالفعل موجبه باشد ، اين ايجاب چنين اقتضا مىكند كه وجود موضوع ، وجود محمول و وجود مقارن شدن ميان موضوع و محمول ، بالفعل تحقق داشته باشد . بنابراين ، عكس اين سه وجود بايد به صورت اطلاق باشد . اما\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nايجاب بالقوه ، مقتضى وجود موضوع ، امكان وجود محمول و امكان تقارن ميان اين دو است . در عكس چنين قضيه‌اى ، محمول را بايد موجود فرض كرد تا قضيه ايجابى باشد ، امّا حكم به مقارن شدن موضوع و محمول فقط به امكان است ، زيرا وجود بالفعل آن معلوم نيست . ازاين‌رو ، عكس آن نيز ممكن خواهد بود .\r\nبا توجه به آن‌چه اكنون گفتيم و آن‌چه تاكنون بيان كرديم ، نقد سخن فخر رازى نيز معلوم مىشود . وى گفته است : عكس قضاياى فعلى نيز ممكن عام است و چنين تمسك كرده كه مىتوانيم بگوييم : « كل كاتب بالضرورة انسان » يا اين‌كه ممكن است بگوييم :\r\n« لا شىء من الانسان مكاتب دائما لا بالضرورة . »\r\nتوضيح نقد اين است كه وقتى مىگوييم : « كل كاتب انسان » ، كاتب را موجود فرض كرده‌ايم و گرنه نمىتوان بر فرض عدم وجود كاتب ، وجود انسان را بر آن حمل نمود ، زيرا وجود كاتب جز براى انسان ممكن نيست . بنابراين لازمهء اين سخن اين است كه « بعض الانسان كاتب بالاطلاق » باشد .\r\nاكنون كه ادعاهاى فوق ثابت گرديد ، معلوم شد كه عكس همهء ممكنات ممكن عام و عكس همهء فعليات ، مطلق عام است . اعتبار شرط وصف نيز به همان صورت است . مثلا هنگامى كه مىگوييم : « كل نائم بالضرورة ساكن مادام نائما » عكس اين قضيه بدين‌گونه است كه « بعض الساكن نائم مطلقا » و ليكن به حسب وصف ، زيرا نايمى ( خواب بودن ) براى ذات بعضى از ساكن‌ها بدون اعتبار سكون به امكان است نه اطلاق ، اما به اعتبار سكون به اطلاق است و محتمل دوام و لا دوام است . زيرا سكون لازم نوم و خواب است و لازم مىتواند اعم از ملزوم باشد . بنابراين سكون در تمام اوقات خواب لازم است ، اما لازم نيست در همهء اوقات سكون ، خواب وجود داشته باشد ، بلكه فقط در بعضى اوقات اين‌چنين است .\r\nمطلق وصفى اخص از مطلق ذاتى است ، ممكن نيز اين‌گونه است .\r\nاما بيان اين‌كه « هرگاه جهت وصف موضوع به نسبت با ذات موضوع لا ضرورى يا لا دائم باشد ، جهت عكس به اعتبار ذات ، موافق جهت وصف در اصل است » ، اين است كه در امثال اين قضايا يك ذات را با دو وصف متغاير كه يكى مستلزم ديگرى باشد ، نگرفته‌اند ، مانند خواب و سكون در قضيهء قبلى . ازاين‌رو هرگاه ذات با نوم به عنوان\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nموضوع قرار گيرد ، ساكن به اعتبار وصف محمول مىگردد . در قضيهء عكس چون ذات با سكون به عنوان موضوع قرار گيرد ، نايم محمول مىشود و نسبت نوم با ذات در قضيهء اصل ، همان نسبت سكون است با ذات در قضيهء عكس . يعنى اگر نوم براى ذات نايم به صورت لا دائم باشد ، ساكنى كه ذاتش نايم است در همه حال نايم لا دائم است . در لا ضرورى نيز مسأله به همين‌گونه است . بنابراين ، عكس قضاياى عرفى ، مشروط عرفى ، عرفى لا مشروط ، مطلق عام وصفى و لا دائم ذاتى است ، زيرا هر سه اخص هستند . عكس قضاياى مشروط دائم لا ضرورى و مشروط خاص ، مطلق عام وصفى و لا ضرورى ذاتى است . اما در باقى مركبات مطلق عام به هردو اعتبار مىتواند به عنوان عكس قرار گيرد .\r\nبراى اثبات بيان فوق ، مىتوانيم در مورد موجبهء كلى از راه خلف وارد شويم و بگوييم : هرگاه قضيهء ما به صورت عرفى اخص باشد ، مثلا كل ج ب مادام ج لا دائما ؛ عكس اين قضيه نمىتواند بدين‌گونه باشد كه « بعض ب ج دائما » ، زيرا لازم اين عكس اين است كه بعض ب دائما ج باشد ، در حالى كه اصل چنين اقتضا كرده بود كه هرچه ج است ، لا دائما ج است و اين خلف است . بنابراين نمىتواند عكس دائم ذاتى باشد . در ديگر موارد نيز بايد به همين‌گونه قياس نمود .\r\nحكم عكس در موجبهء جزئى دقيقا همان حكم عكس در موجبهء كلى است . در موجبهء جزئى ، عكس حافظ كميّت است ، اما نسبت به جهت فقط در دو قضيهء عام كه گفته شد ، حافظ است و در ديگر جهات حافظ نيست .\r\nسالبهء جزئى داراى عكس نيست ، زيرا سلب خاص از بعضى از عامى كه شامل آن خاص و غير آن مىگردد ، صحيح است ، مانند سلب انسان از بعضى حيوان ، ليكن سلب عام از بعضى از خاص صحيح نيست .\r\nاگر در عكس ، بقاى كيفيت را به عنوان شرط ندانيم ، سالبهء جزئى مىتواند در هر جهتى كه ايجابى لازم باشد ، مانند ممكن خاص ، اطلاق خاص و أخصّ ، داراى عكس باشد . بدين صورت كه كميت قضيه بر حال خود باقى باشد و جهت قضيه امكان عام يا اطلاق عام شود . ساير قضايا مانند سالبهء كلى و دو موجبه مىتوانند از اين نوع عكس‌ها داشته باشند و فقط قضيهء ضرورى نمىتواند چنين عكسى داشته باشد .\r\nاما اصطلاح منطقيان بدين‌گونه است كه اگر در عكس ، كيفيت باقى نباشد ، آن را\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nعكس به شمار نمىآورند . ازاين‌رو قضاياى فوق را داراى عكس نمىشمرند ، اگرچه در برخى موارد عكس لازم اصل بوده ، صدق باقى باشد و در بعضى هم كميت و جهت به حال خود باقى باشد . اين مقدار سخن در باب عكس مستوى كافى است !\r\n\r\nفصل دهم : عكس نقيض\r\nهمان‌گونه كه در مباحث گذشته گفتيم ، عكس نقيض اين است كه مقابل محمول را به تقابل ايجاب و سلب مفرد موضوع قرار دهيم ، چنان‌كه مقابل موضوع را نيز بايد به عنوان محمول بگذاريم . اين تقابل ايجاب سلب مفرد همان‌گونه است كه ميان الفاظ محصله و معدوله است . شرط عكس نقيض اين است كه كيفيت و صدق به حال خود باقى باشند . اما لازم نيست كه جهت و كميت هم به حال خود باقى بمانند .\r\nدر قضاياى موجهه ، موجبهء كلى به دو صنف است : صنف اول قضايايى است كه دوام يا ضرورت به حسب ذات يا شرط وصف باشد . اين‌گونه قضايا به عكس نقيض منعكس مىشوند . در اين ميان ، هر قضيه‌اى كه در آن اعتبار ضرورت يا دوام فقط برحسب ذات يا فقط برحسب وصف شده باشد ، هنگام عكس نقيض كردن ، هم كميت و هم جهت به همان‌گونه كه در اصل بوده ، باقى مىمانند . ولى اگر اعتبار ضرورت يا دوام به صورت مركب باشد ، يكى از اين دو ( كميت و جهت ) باقى مىماند ولى نمىتوان آن را دقيقا مشخص نمود و آن ديگرى كه باقى نمانده ، عام‌تر يا خاص‌تر از اصل مىگردد . اين حكم همانند حكمى است كه در عكس مستوى سالبه‌ها گفتيم . مثال : قضيهء اصل « كل انسان حيوان بالضرورة » ، عكس نقيض اين قضيه بدين‌گونه است : « كل ما ليس به حيوان ليس به انسان بالضرورة . » لازم اين عكس سالبهء كليهء معدولية الموضوع است ، بدين‌قرار كه « لا شىء ممّا ليس به حيوان هو انسان بالضرورة . »\r\nصنف دوم ، بقيهء موجهات ذاتى و وصفى است و اين‌گونه قضايا منعكس به عكس نقيض نمىشوند .\r\nاما اين‌كه صنف اول داراى عكس نقيض هستند ، از اين جهت است كه هرگاه حكمى بر موضوعى به صورت كلى و دائم باشد ، محمول يا مساوى موضوع است يا اعم از آن .\r\nپس در همهء احوال ، محمول شامل همهء افراد موضوع خواهد بود . بنابراين ، رفع محمول\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nمستلزم رفع موضوع است ، زيرا رفع عام مستلزم رفع خاص است . چون رفع عام اخص از رفع خاص و عام بر خاص مقول است ، بنابراين مقابل موضوع نيز عام‌تر از مقابل محمول خواهد بود . و هميشه بر همهء اشخاص مقابل محمول ، مقول است ، چنان‌كه در لا انسان و لا حيوان اين نكته را بيان كرديم .\r\nاما علت اين‌كه جهت هنگام عكس نقيض محفوظ مىماند ، اين است كه چون ملاقات موضوع و محمول ضرورى است ، بنابراين مباينت اين‌دو محال است . پس ملاقات مقابل هردو به صورت ايجاب ، ضرورى خواهد شد ، زيرا مقابل مانند اصل است . اگر ملاقات موضوع و محمول دائم باشد ، مانند همهء زنگيان سياه‌اند ، عكس آن نيز هم دائم است و هم كلى . زيرا وجود « نه اسود زنگى » مقتضى وجود « زنگى نه اسود » است . همچنين اگر ضرورت يا دوام برحسب وصف باشد ، در عكس هم برحسب وصف خواهد بود . مثلا هرگاه بگوييم : « هر كاتبى متحرك است » ، از آن‌جا كه ذات كاتب و متحرك با اين‌دو وصف تغاير دارد و كاتب بودن مستلزم متحرك بودن است ، بنابراين رفع متحرك بودن مقتضى رفع كاتب بودن است ، اگرچه رواست كه ذاتى كه به رفع متحرك متصف گرديده ، در حال متحرك بودن كاتب باشد . بنابراين مىتوانيم بگوييم :\r\n« هرچه نه متحرك است ، نه كاتب است ، مادامى كه نه متحرك است . »\r\nدر جهات مركب اگر اعتبار لا ضرورت را با اعتبار دوام با همديگر لحاظ كنيم ، ممكن است « نه سياه » باشد ، در صورتى كه زنگى اعم باشد ، پس در اين صورت كه « نه اسود » به امكان زنگى است ، زنگى بودن آن لا ضرورى مىشود . اما در غير اين صورت ممكن است ضرورى باشد ، مانند برف و غيره . ازاين‌رو اگر بر تمام « نه اسودها » حكم كنيم كه « نه زنگى » هستند ، اين حكم به صورت دوام مطلق بايد باشد تا بر بعضى محتمل ضرورت و بر بعضى ديگر به دوام بىضرورت باشد .\r\nاگر اعتبار وصف و اعتبار ذات را باهم تركيب كنيم ، باز هم حكم به همين صورت است . زيرا مثلا ممكن است كه « لا متحرك » از كاتب عام‌تر باشد . بنابراين در صورتى كه كاتب باشد ، حكم به لا كاتب بر آن به صورت لا دائم است . در غير اين صورت ممكن است كه به دوام ذات لا متحرك ، دائم باشد ، مانند كوه . بنابراين نمىتوان گفت هرچه لا متحرك است ، لا كاتب است لا دائما . زيرا فقط در آن افرادى كه محمول در قضيهء اصل\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nكاتب است ، لا دائم است ، اما در باقى افراد معلوم نيست كه دائم است يا لا دائم . بنابراين جهت اصل در عكس باقى خواهد بود . كميت هم يا جزئى است يا كلى ، مانند اصل .\r\nجهت محتمل ضرورت يا دوام است ؛ يعنى يا مشروط عام و يا عرفى عام است ( البته در بعضى مانند اصل است ) . باقى مركبات نيز چنين است .\r\nاما بيان اين‌كه باقى موجهات موجبه منعكس نمىشوند ، بدين قرار است : از آن‌جا كه به دوام موضوع ، دائم نيست ، بنابراين از رفع محمول ، رفع موضوع لازم نمىآيد ، زيرا مثلا نمىتوان گفت هرچه ضاحك نيست ، انسان نيست . چراكه بعضى از انسان‌ها ضاحك نيستند بالضرورة . در ديگر جهات نيز همين‌گونه است .\r\nبعضى از متأخران گفته‌اند : چون ضاحك نبودن ، مقيد به قيد دوام باشد و بگوييم اين قضيه « آن‌چه دائما نه ضاحك است نه انسان است » صادق است ، بنابراين مىتوانيم آن را بدين‌گونه منعكس كنيم كه مقابل محمول را مقيد به قيد دوام اخذ كنيم . در باقى موجهات نيز به همين‌گونه منعكس مىسازيم .\r\nاصل اين حيله از آن‌جاست كه همان‌گونه كه اگر حرف سلب را به عنوان جزء محمول قرار دهيم ، قضيه ايجابى مىشود ، همچنين اگر جهت را جزء محمول قرار دهيم ، قضيه ضرورى مىگردد . مثلا در اين قضيه « انسان ضاحك است مطلقا » ، هرگاه جهت و ضاحك را با همديگر به عنوان محمول قرار دهيم ، در اين صورت ضاحك مقيد به مطلق ، بالضرورة بر انسان حمل مىشود . مقابل اين محمول هم به ضرورت لا انسان است .\r\nمقابل محمول اين است كه نقيض جهت را با جهتى اخص از نقيض جهت با ضاحك تركيب كنيم . مثلا بگوييم : دائما ضاحك يا دائما لا ضاحك . بنابراين مىگوييم : هرچه دائما لا ضاحك است لا انسان است به ضرورت . اين بيان به بيان انعكاس ضرورى برمىگردد .\r\nاكنون كه اين اصل معلوم گرديد ، بايد بگوييم : آن‌چه در اين‌جا عكس شمرده شده ، عكس نقيضى كه مطلوب ما در اين موضع باشد ، نيست . زيرا :\r\nاولا ، محمول قضيه را ضاحك كه مفرد است ، در نظر گرفته بوديم ، در حالى كه در اين جا به صورت مركب درآمده زيرا دوام نيز در آن اخذ گرديده است . اكنون اگر در قضيهء اصل هم محمول را مركب فرض كنيم و بگوييم : انسان ضاحك دائم الضحك است ، اين\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nقضيه ممتنع است نه مطلق . ازاين‌رو بدين‌خاطر كه محمول در دو قضيهء اصل و عكس متفاوت گرديده ، اين عكس ، عكس آن اصل نخواهد بود .\r\nثانيا ، اين عكس به مقابل محمولى كه به صورت تقابل سلبى باشد ، اختصاص ندارد .\r\nزيرا در مثال فوق اگر بگوييم كه هرچه دائما ضاحك است ، لا انسان است باز هم حق است و علت حق بودن آن همان است كه در « دائما لا ضاحك » لازم آمده بود .\r\nثالثا ، آن‌چه گفته‌اند : اين قيد هميشه قيد دوام است ، واجب نيست كه هميشه قيد دوام باشد ، زيرا اگر در قضيهء اصل ، جهت امكان باشد ، مثل اين‌كه بگوييم : انسان به امكان كاتب است ، مقابل كاتب به امكان ، كاتب بالضرورة يا لا كاتب بالضرورة است . ازاين‌رو اگر بگوييم : « هرچه لا كاتب است دائما لا انسان است » ، قضيه كاذب مىشود ، زيرا انسان امى و بىسواد لا كاتب است دائما ، اما لا كاتب بودن برايش ضرورى نيست و همچنين است كسى كه به ضرورت انسان است .\r\nرابعا ، اگر فرضا بپذيريم كه اين قضيه ، عكس نقيض است باز هم در موضوع مذكور فايده‌اى ندارد . زيرا مطلوب ما اين است كه عكس قضايا يا لا دائم باشد ، در حالى كه اين قضيه با اين حيله‌اى كه به كار رفته ، ضرورى است ، نه لا دائم . در عكس ضرورى نزاع و اشتباهى وجود ندارد تا نيازمند چاره‌جويى باشيم . پس با اين وجوه ، معلوم شد كه حيلهء فوق مفيد نخواهد بود و موجهاتى كه ياد كرديم ، نمىتوانند داراى عكس نقيض باشند .\r\nآن‌چه تاكنون گفته شد ، در مورد عكس نقيض قضاياى موجههء موجبهء كلى بود . اما در مورد موجبهء جزئيه ، مسأله بدين قرار است :\r\nدر بعضى از مواد ، كه عام موضوع بوده مقابل خاصى كه در تحت آن عام است ، به عنوان محمول است ، عكس نقيض وجود ندارد ، مانند « بعضى حيوان لا انسان است . » زيرا عكس نقيض آن كاذب است ، چون بدين صورت درمىآيد كه « بعضى از آن‌چه لا انسان نيست لا حيوان است . » نتيجه اين‌كه بعضى انسان لا حيوان باشد و اين كاذب است . ممكن است اين مواد لفظا به صورت عدول نباشند ، مثل اين‌كه بگوييم : « بعضى از آن‌چه باقى است ، محدث است » كه عكس نقيض آن بدين‌گونه است : « بعضى از آن‌چه نه محدث است ، نه باقى است » ، يعنى بعضى قديم نه باقى است ( باقى نيست ) . همچنين مىگوييم : بعضى افراد كثير است كه عكس نقيض آن بدين‌قرار است : بعضى از آن‌چه نه\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nكثير است ، واحد است ، نه فرد است . پس مىبينيم كه اين عكس‌ها كاذبند . ازاين‌رو موجبهء جزئى على الاطلاق برحسب صورت داراى عكس نقيض نيست .\r\nاما در بعضى مواد كه به حسب ماده منعكس مىشود ، حكم آن ، حكم موجبهء كلى از نظر جهات است و آن مواد كه منعكس مىشوند ، در جايى هستند كه مقابل محمول در تحت موضوع داخل نباشد .\r\nسالبهء كليه در همهء موجهات داراى عكس نقيض است . در عكس نقيض سوالب كلى ، كميت محفوظ نيست و همواره تبديل به جزئى مىشود . اما جهت ، در قضاياى مطلق عام ، ممكن عام ذاتى و وصفى به حال خود باقى مىماند و در عكس نقيض محفوظاند .\r\nولى در ديگر قضايا ، جهات تغيير مىكند ، بدين‌صورت كه عكس نقيض جهات فعلى ، مطلق عام است و عكس نقيض جهات غيرفعلى ، ممكن عام . در زمينهء اعتبار ذات و وصف ، عكس نقيض تابع اصل است . عكس جهات مركب ، مركب است . هرگاه تركيب ، مقتضى لا ضرورت يا لا دوام جهت وصف نسبت به ذات باشد ، جهت عكس به حسب ذات موافق جهت وصف به نسبت با ذات است . اما اگر چنين اقتضايى در تركيب نباشد ، همان‌گونه كه در عكس مستوى موجبه گفتيم ، جهت مطلق عام است . اكنون بايد احكام فوق را تحليل كنيم :\r\nسبب اين‌كه اصل سالبهء كليه به عكس نقيض منعكس مىگردد ، اين است كه هرگاه ميان موضوع و محمول به وجهى از وجوه سلب ، مباينت باشد ، مقابل هردو به حسب آن سلب نيز با همديگر مباين هستند . بنابراين ميان هريك از موضوع و محمول با مقابل‌هاى طرف ديگر ملاقاتى ايجابى صورت مىگيرد . مثلا هرگاه بگوييم : « هيچ انسانى حجر نيست . » لا حجر و لا انسان نيز با همديگر مباين هستند . زيرا اگرچه لا حجر است ، لا انسان باشد ، بنابراين انسان حجر خواهد بود و ديگر نمىتوان گفت هيچ لا حجرى لا انسان نيست .\r\nاما علت اين‌كه عكس نقيض سالبهء كليه ، سالبهء جزئيه است ، بدين بيان است كه مقابل هريك از موضوع و محمول مىتواند اعم از عين موضوع يا محمول و مساوى با آن باشد . مثل اعم : لا حجر و انسان يا لا انسان و حجر . مثال مساوى : لا واحد و كثير يا لا كثير و واحد . پس برحسب صورت ، حكم به رفع مباينت كلى ميان هردو مقابل ، با اثبات\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nمباينت جزئى كه مستلزم ملاقات جزئى براى مقابل يكى با عين ديگرى است ، مقطوع است ، اما رفع كلى مباينت كه مستلزم ملاقات كلى است ، قطعى نيست بلكه مشكوك است . ازاين‌رو حكم جزئى همواره صادق است . چنان‌كه در مثال فوق مىگوييم : بعضى لا حجر انسان است ، زيرا قضيهء معدول در حكم سالبه است و سلب سلب در قوت ايجاب است . اما اگر بگوييم : هيچ لا حجر لا انسان نيست ، يعنى هر لا حجر انسان است و اين سخن در اين ماده كاذب است .\r\nاما علت اين‌كه در جهات فعلى ، عكس نقيض مطلق بوده در جهات غيرفعلى ، ممكن است ، اين است كه هرگاه تباين ميان موضوع و محمول فعلى باشد ، ملاقات مقابل محمول با موضوع نيز فعلى است . هرگاه اين تباين بالقوه باشد ، اين ملاقات هم بالقوه است ، چراكه اين ملاقات تابع اين تباين است . مثلا در مطلق ، از آن‌جا كه هيچ ضاحك به اطلاق متنفس نيست ، بعضى لا تنفس هم به اطلاق ضاحك است . در ممكن نيز هرگاه هيچ كاتب شاعر نباشد ، به امكان ، بعضى لا شاعر كاتب خواهد بود به امكان . اين قضايا در قوهء عكس نقيض آن اصل‌ها هست .\r\nآن‌چه در فساد عكس مستوى بعضى ممكنات ايجابى كه شامل دائم كلى سلبى بودند ، گفتيم ، در اين‌جا در فساد عكس نقيض ممكنات سلبى كه محتمل دائم كلى ايجابى باشند نيز وارد است . زيرا مىتوان گفت : « به امكان هيچ زنگى سياه نيست » ، اگر چه « همهء زنگيان دائما سياه‌اند » صادق باشد . اما نمىتوانيم بگوييم : « به امكان ، بعضى از آن‌چه لا اسود است ، بالفعل زنگى است » ، زيرا بالفعل هيچ لا اسودى زنگى نيست ، بالضرورة .\r\nاما علت اين‌كه عكس نقيض ضرورى ، محتمل لا ضرورى است و عكس نقيض لا ضرورى ، محتمل ضرورى است ، اين است كه در اين ماده كه « هيچ انسان حجر نيست بالضرورة » ، عكس نقيض كه عبارت است از « بعضى لا حجر انسان است » نيز ضرورى است و در اين ماده كه « هيچ كاتب لا انسان نيست بالضرورة » عكس نقيض كه « بعضى انسان كاتب است » لا ضرورى است . همچنين در اين ماده كه « هيچ كاتب لا ضاحك نيست به لا ضرورى » ، عكس نقيض كه « بعضى ضاحك كاتب است » نيز لا ضرورى است . اما اگر به جاى كاتب انسان قرار گرفته بود ، اين عكس ضرورى مىگرديد . بنابراين عكس نقيض\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nهريك از اين‌دو صنف احتمال ضرورت و لا ضرورت را در خود دارد . به همين جهت است كه گفتيم عكس نقيض اين‌ها يا مطلق عام است يا ممكن عام .\r\nاما بيان اين‌كه عكس نقيض قضاياى وصفى ، وصفى است اين‌كه هرگاه بگوييم :\r\n« هيچ كاتب نايم نيست ، مادامى كه كاتب است » در عكس مىگوييم : « بعضى لا نايم كاتب است . » بنابراين حاصل شدن صفت كاتبى در حال نخوابيدن ( لا نايمى ) است نه در حال خواب و نه بدون اعتبار هردو حال خواب و بيدارى .\r\nبيان اين‌كه اين عكس مطلق است و دائم نيست و از اين جنبه مانند اصل است ، بدين قرار است كه اگرچه سلب نايم از كاتب ، دائم به دوام وصف كاتبى است ، اما ايجاب كاتب بر لا نايم به دوام وصف لا نايمى ، دائمى نيست ، زيرا لا نايم ( شخصى كه نخوابيده ) در همهء اوقاتى كه نخوابيده ، كاتب نيست بلكه فقط در بعضى اوقات كاتب است . اما اگر به جاى « كاتب » ، « مستيقظ » ( بيدار ) گذاشته باشيم ، ايجاب آن بر لا نايم در تمام اوقات وصف حاصل است . بنابراين ، عكس نقيض مطلق است كه محتمل دوام و لا دوام است .\r\nاما علت اين‌كه لا ضرورت و لا دائم بودن جهت وصف نسبت به ذات ، مقتضى اين است كه جهت عكس به حسب ذات موافق جهت وصف نسبت به ذات باشد ، اين است كه در مثال عرفى أخص چون ذات كاتب در حال كاتبى ، نايم نيست لا دائما ، بنابراين ذات كاتب در بعض اوقات كاتب نيست ، ولى ذات لا نايم همان ذات است ، ازاين‌رو نمىتواند كه دائما كاتب باشد . در مورد اقتضاى لا ضرورت نيز همين‌گونه است . بيان خلف در اين جا ، دقيقا به همان‌گونه‌اى است كه در عكس مستوى گفتيم . بنابراين هرچه اين‌گونه نيست ، عكس نقيض مطلق عام است به بيانى كه ذكر گرديد .\r\nاما سالبهء جزئيه ؛ اين سالبه داراى عكس نقيض در تمامى موجهات است . در عكس نقيض كميت محفوظ بوده در مورد جهت ، مانند كلى است . مثلا وقتى مىگوييم : بعضى حيوان انسان نيست ، لازم آن اين است كه بعضى لا انسان لا حيوان نيست ؛ يعنى حيوان است . بيان عكس نقيض در سالبهء جزئيه ، دقيقا همان بيانى است كه در سالبهء كليه گفته شد .\r\nدر اين‌جا سخن ما در باب عكس نقيض به پايان مىرسد ولى ذكر اين نكات ضرورى است كه :\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n1 - از آن‌جا كه عكس نقيض موجبه ، در قوهء قضيهء سالبه است و عكس نقيض سالبه نيز در قوهء قضيهء موجبه است ( البته به شرطى كه هردو معدولية الموضوع باشند ) ، احكام عكس مستوى و عكس نقيض در ايجاب سلب ، متكافىاند . يعنى حكم ايجاب در هر باب ، حكم سلب در باب ديگر است . اما اعتماد بر خلف كه شيوهء بعضى منطقيان است ، براى تعيين جهت عكس مستوى يا عكس نقيض ، بىفايده است . زيرا اگر فرضا جهتى معين صادق باشد ، هر جهتى كه اعم از آن‌جهت هست نيز صادق است و جهت‌هاى خلفى در هردو متساوى است . زيرا صدق خاص ، مستلزم صدق عام و كذب عام مستلزم كذب خاص است . اگر خلفى بر كذب نقيض جهتى دلالت كند ، كذب نقيض جهتى كه خاص‌تر از آن است ، از آن خلف معلوم نمىشود ، زيرا صدق عام مستلزم صدق خاص نيست ، چنان‌كه كذب خاص نيز مستلزم كذب عام نيست .\r\n2 - هر قضيه‌اى كه به يكى از دو عكس ( عكس مستوى و عكس نقيض ) منعكس شود ، عكس آن قضيه لازم آن است و در صدق تابع آن است . اما لازم نيست كه در كذب هم تابع آن باشد ، زيرا چنان‌كه در شرطيات گفتيم ، صادق مىتواند لازم كاذب باشد . مثلا اگر قضيه اصل ما اين‌گونه باشد : « كل حيوان انسان » يا « لا شىء من الحيوان به انسان » - كه اين‌دو قضيه كاذبند - عكس بعض الانسان حيوان يا ليس بعض ما ليس به انسان ليس به حيوان صادق است .\r\nدر اين‌جا بحث ما در باب عكس در قضاياى حملى به پايان مىرسد .\r\n\r\nفصل يازدهم : اعتبار جهت و نقيض و عكس در قضاياى شرطى\r\nبيش‌تر منطقيان در قضاياى شرطيه ، ماده و جهت را اعتبار نكرده‌اند . كسانى كه اين‌دو را در شرطيات اعتبار كرده‌اند ، فقط نسبت به قضاياى شرطى متصل لحاظ نموده‌اند ، زيرا در قضاياى متصل ، اتصال تالى به مقدم شبيه حمل محمول بر موضوع در قضاياى حملى است . اين شباهت از چند جنبه است : از نظر امتياز اجزاى قضيه از يكديگر ، شايستگى اعتبار عموم و خصوص در اجزا و سرانجام از نظر اشتمال تعلق يكى به ديگرى به انواع نسبت‌هاى مختلف در جانب سلب و ايجاب . اما قضاياى منفصله از اين جهت چندان نقشى ندارند . زيرا چنان‌كه در مباحث گذشته گفتيم ، اولا اجزاى قضيهء منفصله از\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nيكديگر بالطبع متمايز نيستند و ثانيا حصر آن اجزا در عددى معين واجب نيست و ثالثا حقيقت معنى عناد غير از منع جمع و خلو امر ديگرى نيست .\r\nدر قضاياى شرطى متصله ، همراهى ( استصحاب ) مقدم براى تالى كه به دو قسم لزومى و اتفاقى تقسيم مىشود ، از باب جهات معتبر نشده است و اين دو قسم را دو نوع اتصال متباين دانسته‌اند ؛ بدين معنى كه نام اتصال براى قضيهء شرطى لزومى به حقيقت است و براى قضيهء شرطى اتفاقى به مجاز و اين‌كه به هردو قسم ، متصله گفته مىشود ، از باب اشتراك لفظى است . ازاين‌رو ، هريك از اين دو نوع اتصال را جداگانه در نظر گرفته و جهات هريك را انفرادا اعتبار كرده‌اند . بدين خاطر چنين گفته‌اند كه :\r\nهرگاه در هريك از قضاياى لزومى و اتفاقى وجود تالى در همهء اوقاتى كه مقدم قرار داده شده ، بالفعل حاصل باشد ، متصلهء ضرورى يا اتفاقى است . مثلا در قضيهء لزومى چنين مىگوييم : « اگر زيد كاتب است ، دستش متحرك است » ، زيرا حركت دست در تمام اوقات كتابت حاصل است .\r\nهرگاه وجود تالى در بعضى اوقات كه مقدم وضع شده ، حاصل باشد ، وجودى مطلق است كه به معنى مطلق لا دائم در هردو باب ( لزومى و اتفاقى ) است ، مانند « اگر اين شخص انسان است ، متنفس است » يا « اگر آفتاب طالع است ، بر دايرهء نصف النهار مىگذرد . »\r\nدر صورتى كه وجود تالى بالفعل معلوم باشد و احتمال دوام و لا دوام در آن برود ، مطلق عام خواهد بود ، مانند « اگر اين جسم داراى نفس است ، متحرك است . » اما اگر وجود بالفعل معلوم نباشد ، يعنى بالقوه باشد ، ممكن خواهد شد ، مانند « اگر اين شخص انسان است ، كاتب است . »\r\nدر تمامى قضاياى فوق هرگاه اين احكام شامل همهء اوضاع و احوال باشد ، كلى است ولى در صورتى كه مخصوص برخى اوضاع يا احوال باشد ، جزئى خواهد بود . فقط در قضاياى اتفاقى بايد توجه داشت كه وجود حكم كلى وجودى لا دائم متعذر است ، زيرا هر حكمى كه مشتمل بر لزوم يا اتفاق دائم نباشد ، در آن قضيه ، همراهى تالى با مقدم بدون علت خواهد شد . ازاين‌رو ممكن است در بعضى اوضاع و احوال ، تالى عارض بر مقدم نگردد ، مانند اين‌كه بگوييم : « هرگاه آفتاب طالع است ، زيد كاتب است . »\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nهمچنين در قضاياى ممكن صرف نيز حكم كلى در قضاياى لزومى متعذر الوجود است و بديهى است كه در قضاياى اتفاقى نيز چنين است . اين تعذر بدين خاطر نيست كه حكم ممكن نمىتواند لازم باشد ، چراكه كاتب براى انسان ممكن است و در بعضى احوال كه مشتمل بر علت كاتب است لازم است ، مثل اين‌كه مىگوييم : اگر انسان موجود باشد و به وسيلهء خط و رقم بتواند ما فى الضمير خود را ابراز كند ، كاتب است . بنابراين علت تعذر اين است كه بعضى از احوال هم مىتواند خالى از اين وضع باشد و در اين فرض ديگر كتابت لازم نيست . ازاين‌رو حكم به امكان ، كلى نيست ، بلكه جزئى است .\r\nدر مورد سلب نيز بايد همين‌گونه كلى و جزئى را اعتبار نمود . آن‌چه در مورد جهات در قضاياى شرطى گفته شد ، همين است كه تاكنون مطرح نموديم .\r\nاگر تمام متصلات را به عنوان يك نوع در ازاى حمليات در نظر بگيريم و از طرفى همراهى مطلق ( استصحاب مطلق ) را كه در مقابل حمل مطلق است به عنوان اطلاق عام قرار دهيم و نيز احتمال همراهى را بدون وجود بالفعل همراهى به عنوان امكان بدانيم و علاوه‌بر اين لزوم را كه مقتضى شدت و تأكد استصحاب و همراهى تالى با مقدم است و به منزلهء ضرورت حمل است ، به عنوان ضرورت بگيريم ، و نيز اتفاق را به عنوان وجود بدون ضرورت بدانيم ، يا قضيهء استصحابى به جاى قضيهء مطلق خواهد بود البته بنابر نظر گروهى از منطقيون يا قضيهء اتفاقى به‌جاى قضيهء مطلق است و بنابر نظر گروهى ديگر كه لا ضرورت را شرط مىكنند . با توجه به مسائل فوق در صورتى كه لزومى دائم به جاى ضرورت مطلق باشد و لزومى غيردائم به جاى ضرورى وقتى و منتشر ، اتفاقى دائم به جاى دائم لا ضرورى و اتفاقى لا دائم به جاى وجودى لا دائم ، سخن فوق دور از صواب نخواهد بود . اما از آن‌جا كه ضرورتى ندارد چنين امورى را فرض كنيم ، بهتر است همان روش عموم منطقيون را پيش بگيريم ، زيرا در هر روش ، حاصل تقسيم يك چيز است و به‌طور كلى اعتبار اين تفصيل‌ها و شمارش هر نوعى از اين انواع فايدهء چندانى دربر ندارد .\r\nآن‌چه در اين موضع اهميت دارد ، تحقيق در باب متصلات وجودى ، يعنى قضاياى استصحابى و دو قسم آن يعنى لزومى و اتفاقى است ، كه بايد از نظر كميت و كيفيت مورد دقت قرار گيرند ، زيرا تناقض و عكس كه بناى قياس بر اين‌هاست ، متوقف بر اين تحقيق\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nهستند . بنابراين اكنون به اين مسأله مىپردازيم :\r\nاستصحاب مقدم براى تالى از سه حال بيرون نيست : يا در همهء اوقات و احوال مقدم همراه تالى است يا در هيچ‌وقت و حالى نيست يا در بعضى اوقات و احوال حاصل است و در برخى اوقات و احوال حاصل نيست . صورت نخست را « استصحابى ايجابى كلى » ، صورت دوم را « استصحابى سلبى كلى » و صورت سوم را « استصحابى » مىناميم . البته صورت سوم هم از ناحيهء سلب و هم از ناحيهء ايجاب ، جزئى است . از آن‌جا كه جزئى در صدق عام‌تر از كلى است ، موجبهء جزئى استصحابى شامل قسم دوم و سوم است .\r\nهرگاه بخواهيم لزوم را اعتبار كنيم ، از پنج حال بيرون نيست :\r\nالف - وضع مقدم مقتضى وجوب وضع تالى است .\r\nب - وضع مقدم مقتضى امتناع وضع تالى است .\r\nج - وضع مقدم نه مقتضى وجوب و نه مقتضى امتناع وضع تالى است .\r\nد - صورت‌هاى الف و ب در همهء احوال است .\r\nه - صورت‌هاى الف و ب در همهء احوال نيست .\r\nاگر وضع مقدم در همهء احوال مقتضى وجوب وضع تالى باشد ، موجبهء كلى لزومى است . اگر در همهء احوال مقتضى امتناع وضع تالى باشد ، سالبهء كلى لزومى است . در صورتى كه در بعضى احوال مقتضى وجوب يا امتناع باشد ، موجبهء جزئى لزومى يا سالبهء جزئى لزومى است . حكم عموم و خصوص لزومى جزئى و كلى از نظر صدق ، همان‌گونه است كه پيش‌تر گفته‌ايم .\r\nمقابل لزومى كلى ، احتمالى جزئى است و مقابل لزومى جزئى ، احتمالى كلى در هر دو جانب است .\r\nهرگاه اتفاق را لحاظ و اعتبار كنيم ، صورتى كه نه مقتضى منع كلى و نه مقتضى وجوب كلى است ، داراى سه حال خواهد بود : يا موافقت تالى براى مقدم در وجود براى تمامى اوقات حاصل است يا در هيچ وقت حاصل نيست يا فقط در بعضى اوقات حاصل است و در بعضى اوقات حاصل نيست . در صورت اول ، موجبهء كلى اتفاقى است ؛ صورت دوم ، سالبهء كلّى اتفاقى است ؛ صورت سوم موجبهء جزئى اتفاقى يا سالبهء جزئى\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nاتفاقى است . حكم عموم و خصوص جزئى و كلى اتفاقى نيز همان‌گونه است كه قبلا اشاره شد .\r\nصورت‌هاى اول و دوم هريك از دو قسم ( لزومى و اتفاقى ) ، باز به دو قسم منقسم مىشوند . بدين صورت كه يا موافقت و عدم موافقت در همهء احوال ، بدون لزوم است يا در بعضى احوال به لزوم و در بعضى به اتفاق . صورت اول ، اتفاقى كلى صرف است .\r\nصورت دوم را اگر با اول در نظر بگيريم ، اتفاقى مطلق و اگر با سوم ملاحظه كنيم اتفاقى جزئى است و اقتضا بر اتفاقى مطلق كافى است .\r\nدر جدول « 15 » « 1 » احوال عموم و خصوص اين قضايا و نيز مقابل‌هاى هريك معلوم مىگردد . از آن‌جا كه تمام احتمالات ده قسم بيش‌تر نيست ، همگى در جدول ثبت شده‌اند :\r\nاز بحث فوق ، مسألهء تناقض در قضاياى شرطى متصل معلوم مىشود . توضيح اين‌كه قضاياى استصحابى هرگاه از نظر كيفيت و كميت مختلف باشند ، متناقض مىشوند .\r\nقضاياى لزومى و احتمالى نيز چنين‌اند . لزومى نقيض احتمالى بوده احتمالى نيز نقيض لزومى است . قضيهء اتفاقى نيز نقيض قضيهء مطلق است ؛ يعنى يا لزومى موافق به كميت و كيفيت است و يا استصحابى مخالف به كم و كيف .\r\nهمين مقدار بحث در اين زمينه كافى است و اگر در اعتبار ساير جهات فايده‌اى وجود داشته باشد ، مىتوان با در نظر گرفتن قواعدى كه در مباحث گذشته گفتيم آن‌ها را استخراج نمود .\r\nدر قضاياى شرطى ، عكس مستوى بدين صورت است كه مقدم را به عنوان تالى قرار دهيم و تالى را به عنوان مقدم بگذاريم و كيفيت و صدق قضيه نيز به حال خود باقى باشند . از ميان قضاياى شرطى ، هرگاه قضيهء متصله ، سالبهء لزومى كلى باشد ، منعكس گرديده و قضيهء عكس حافظ جهت و كميت نيز هست ، زيرا هرگاه كه همهء اوضاع و احوالى كه مشتمل بر فرض وجود مقدم است ، مقتضى امتناع وجود تالى باشد ، بنابراين در هيچ حال نمىتوان گفت كه وضع تالى مقارن وضع مقدم است ، زيرا در غير\r\n\r\n\r\n","description":"","footnote":"\r\n( 1 ) - ر . ك : جدول شماره 15 ، ص 683 .\r\n","page_name":" 209 ","page_number":209},
  {"content":"\r\n\r\nاين صورت حكم اصل نقض مىگردد . مثال : « هرگز چنين نيست كه هرگاه آفتاب طالع باشد ، شب باشد » عكس مستوى اين قضيه بدين‌گونه است كه « هرگز چنين نيست كه هرگاه شب باشد ، آفتاب طالع باشد . »\r\nاما متصلهء سالبهء اتفاقى كلى ، در صورتى كه منعكس شود ، حكمش به حسب مواد مختلف مىشود . توضيح اين‌كه اگر وجود تالى ممتنع باشد ، داراى عكس نخواهد بود ، زيرا مفهوم اين قضيه اين است كه در هيچ وقت و از آن جمله اوقاتى كه وضع مقدم صادق است ، وضع تالى با وضع مقدم صادق بر سبيل اتفاق صادق نيست . اين‌گونه نيست كه وضع مقدم مقتضى امتناع صدق تالى كرده باشد . ازاين‌رو ، چون تالى ممتنع است ، نمىتوان فرض صدق آن را نمود و بنابراين نمىتوان آن را منعكس كرد . مثلا مىتوانيم بگوييم : « هيچ‌گاه نيست كه چون سفيدى مفرق چشم باشد ، اضداد مجتمع شوند » ، اما نمىتوانيم بگوييم : « در همهء اوقات يا بعضى اوقات چنين نيست كه چون اضداد مجتمع باشند ، سفيدى مفرق بصر باشد » ، زيرا اضداد هميشه مجتمع نيستند و سفيدى مفرق بصر است .\r\nاما اگر در وضع تالى محالى نباشد ، سالبهء كلى اتفاقى مىتواند منعكس شود و قضيهء عكس حافظ جهت و كميت آن نيز هست . بيان كيفيت عكس در اين صورت ، تقريبا مانند بيانى است كه در مورد قضيهء لزومى گفته شد .\r\nحكم سالبهء كلى استصحابى نيز همين است ؛ يعنى به حسب صورت منعكس نمىشود ، زيرا كذب خاص مستلزم كذب عام است . اما در موادى كه تالى ممكن باشد ، منعكس مىگردد .\r\nقضاياى موجبهء لزومى يا اتفاقى يا استصحابى چه كلى باشند يا جزئى ، منعكس مىگردند . عكس همهء اين قضايا جزئى و استصحابى است ، البته در صورتى كه همهء متصلات را يك نوع به شمار آوريم . ولى اگر آن‌ها را يك نوع ندانيم ، عكس لزومى ، لزومى است و عكس اتفاقى ، اتفاقى ، زيرا در اين فرض لزومى و اتفاقى دو نوع متباين خواهند بود .\r\nعلت اين‌كه در اين‌گونه قضايا ، عكس صحيح است ، اين است كه اجتماع مقدم و تالى در همهء اوضاع مقدم يا در بعضى اوضاع آن صادق است و سبب اين‌كه عكس به\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nصورت جزئى است و نه كلى ، اين است كه چه‌بسا تالى شامل غير آن اوضاع نيز باشد ، زيرا احتمال عموم آن وجود دارد .\r\nاگر بگوييم عكس لزومى ، لزومى و عكس اتفاقى اتفاقى است ، نيازمند بيانى ديگر نيستيم . اما اگر بگوييم عكس آن‌ها استصحابى است ، بيان آن بدين قرار است كه لزوم ممكن است از دو طرف باشد و ممكن است فقط از يك طرف باشد ، مانند « هرگاه زيد كاتب است ، دستش متحرك است لزوما . » عكس اين قضيه گاه بدين‌گونه است كه « هرگاه دست زيد متحرك باشد ، او كاتب است ، اما واجب نيست كه لزوما اين‌گونه باشد . » ساير مثال‌ها نيز به همين قياس‌اند .\r\nسالبهء جزئى داراى عكس نيست ، زيرا مىتوانيم مثلا بگوييم : « گاه ممكن است كه چنين نباشد اگر دست زيد متحرك است پس او كاتب است » ، ولى نمىتوانيم بگوييم :\r\n« گاه ممكن است كه چنين نباشد اگر زيد كاتب است دست او متحرك است . »\r\nعكس نقيض در قضاياى شرطى بدين‌گونه است كه مقابل مقدم را تالى و مقابل تالى را مقدم قرار دهيم . مقصود از مقابل فقط نقيض است نه مطلق مقابل به سلب و ايجاب .\r\nموجبهء كلى لزومى داراى عكس نقيض است و عكس آن كلّى لزومى است . زيرا رفع لازم در همهء احوال مقتضى رفع ملزوم است . مثلا اگر بگوييم : « هرگاه مردم غرق شوند ، در آب هستند » ، عكس نقيض آن بدين‌گونه است كه « هرگاه مردم در آب نيستند ، غرق نمىشوند . »\r\nقضاياى اتفاقى و استصحابى به حسب صورت داراى عكس نقيض نيستند . زيرا در مواردى كه تالى ممتنع است ، عكس باطل خواهد بود . مثلا مىتوانيم بگوييم : « چون زنگى سياه است ، اضداد مجتمع نيستند » ، اما نمىتوانيم بگوييم « چون اضداد مجتمع هستند ، زنگى سياه نيست . » اما اگر تالى ممكن باشد ، داراى عكس نقيض خواهند بود .\r\nموجبهء جزئى داراى عكس نقيض نيست ، زيرا مىتوانيم بگوييم : « گاه ممكن است كه اگر اين شخص حيوان است ، انسان نيست » ، اما نمىتوانيم بگوييم : « گاه ممكن است كه اگر اين شخص انسان است ، حيوان نيست . »\r\nسالبهء لزومى داراى عكس نقيض است ، چه جزئى باشد چه كلى . و عكس نقيض آن همواره جزئى لزومى است . زيرا هرگاه مقدم مقتضى نفى تالى باشد ، لازمهء آن اين است\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nكه در بعضى اوقات وضع تالى با مقدم ممتنع الوجود باشد و گرنه آن منافات صادق نخواهد بود . مثلا وقتى مىگوييم : « هرگز چنين نيست كه چون زيد كاتب باشد ، دستش ساكن باشد » ، عكس نقيض اين قضيه چنين است كه « گاه ممكن است كه چنين نباشد كه اگر دست زيد ساكن نيست ، او كاتب نيست . » اين بدين معنى است كه گاه اين‌گونه است كه اگر دست زيد ساكن نيست ، او كاتب است . و اين عكس به صورت كلى نمىتواند باشد ، زيرا نمىتوانيم بگوييم : « هرگز چنين نيست كه چون دست زيد ساكن نيست ، او كاتب نيست » ، زيرا بر فرض اين‌كه او كار ديگرى غير از كتابت انجام دهد ، دستش ساكن نيست و كاتب هم نيست .\r\nسالبهء اتفاقى و استصحابى داراى عكس نقيض نيستند . زيرا مىتوانيم بگوييم : « هرگز ( اين‌گونه ) نيست كه اگر سياهى رنگ است ، اضداد مجتمع هستند » ، اما نمىتوانيم بگوييم : « گاه ممكن است كه اگر اضداد مجتمع نباشند ، سياهى رنگ نيست » ، زيرا هميشه اضداد مجتمع نيستند و سياهى رنگ است . اما اگر در قضيهء اتفاقى يا استصحابى ، تالى ممكن باشد ، مىتواند داراى عكس نقيض باشد .\r\nاما بيان اين‌كه عكس موجبهء كلى ، سالبهء كلىاى است كه مقدم آن مقابل تالى بوده تالى آن عين مقدم باشد و نيز بيان اين‌كه عكس سالبه موجبهء جزئى به همين صورت است ، همان بيانى است كه در مباحث گذشته گفته‌ايم .\r\nدر اين‌جا بحث ما در باب جهت ، نقيض و عكس قضاياى شرطى متصله به پايان مىرسد . از اين بيانات معلوم گرديد كه احكام لزومى در قضاياى متصله ، شبيه به احكام ضرورى در قضاياى حملى است ، چنان‌كه احكام اتفاقى نيز شبيه احكام وجودى لا ضرورى و احكام استصحابى شبيه به احكام مطلق عام است . منفصلات همان‌گونه كه گفته شد ، در باب جهات مدخليتى ندارند . آن‌چه دربارهء نقيض گفتيم كافى است .\r\nاز آن‌جا كه اجزاى منفصله طبعا از همديگر ممتاز نيستند ، بنابراين تقديم و تأخير آن‌ها داراى اثر نيست و ازاين‌رو حكم اصل و حكم عكس مستوى يكسان است . در قضاياى منفصلهء حقيقى ، عكس نقيض نيز همين حكم را دارد . اما قضاياى غيرحقيقى داراى عكس نقيض نخواهند بود ، زيرا عكس نقيض مانع جمع به صورت مانع خلو است و عكس نقيض مانع خلو به صورت مانع جمع است . در اين‌جا بحث در اين باب به پايان مىرسد . و بالله التوفيق و منه الاستعانه .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nمقالهء چهارم علم قياس ( انالوطيقاى اوّل )\r\nاين مقاله مشتمل بر دو فن است :\r\nفن اوّل : قياس فن دوم : لواحق قياس\r\n\r\n","description":"","footnote":"","page_name":" 213 ","page_number":213},
  {"content":"\r\n . \r\n","description":"","footnote":"","page_name":" 214 ","page_number":214},
  {"content":"\r\n\r\n\r\nفن اوّل علم قياس\r\n\r\nقسم اوّل از فن اوّل علم قياس تعريف قياس ، اقسام آن ، بيان قياس‌هاى حملى\r\nاين قسم مشتمل بر ده فصل است :\r\nفصل اوّل : تعريف قياس .\r\nفصل دوم : انواع قياس‌ها .\r\nفصل سوم : اجزاى قياس‌ها و چگونگى هيأت اقتران مقدمات .\r\nفصل چهارم : شكل‌هاى مختلف قياس‌هاى حملى و چگونگى ضروب هريك بدون در نظر گرفتن جهات .\r\nفصل پنجم : مختلطات شكل اوّل .\r\nفصل ششم : مختلطات شكل دوم .\r\nفصل هفتم : مختلطات شكل سوم .\r\nفصل هشتم : مختلطات شكل چهارم .\r\nفصل نهم : اختلالى كه در اعتبار جهات و مختلطات به خاطر اعتبار دائم و لا ضرورى كلى عارض مىشود .\r\nفصل دهم : تلخيص اعتبار جهات و مختلطات بعد از معلوم شدن حال دائم و لا ضرورى .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nفصل اوّل : تعريف قياس\r\nتاكنون مباحثى را كه مربوط به احوال اقوال جازم بود و از تأليف الفاظ مفرد حاصل مىگرديد ، بيان نموديم . فايدهء دانستن آن مباحث آگاهى از كيفيت اكتساب معارف و علوم بود .\r\nدر اين‌جا مىخواهيم راه رسيدن به اقوال مجهول از تأليف اقوال معلوم را روشن كنيم . به اين معنى ، قياس گفته مىشود . از اين‌رو در تعريف قياس بايد بگوييم : قياس قولى است كه بيش از يك قول جازم در آن وجود داشته باشد . بدين صورت كه از وضع و قرار دادن آن قول‌ها ، بالذات قول جازم معيّن ديگرى به صورت حتمى و قطعى لازم آيد .\r\nمثلا مىگوييم : هر انسانى حيوان و هر حيوانى جسم است . لازمهء قرار دادن اين‌دو قول در كنار همديگر بالذات و به صورت اضطرار اين است كه پس هر انسانى جسم است .\r\nقول اول مشتمل بر اين‌دو قول است . به اين اعتبار قياس گويند و هريك از اين‌دو قول كه قياس مشتمل بر آن‌هاست ، مقدمه و بالأخره قول لازم را نتيجه مىنامند . به هر تأليفى كه درصدد استلزام قولى باشد ، اقتران گفته مىشود ، خواه مستلزم قولى باشد خواه نباشد ؛ آن مؤلّف ، قرينه ناميده مىشود .\r\nدر تعريف فوق چند نكتهء دقيق رعايت شده است . توضيح اين‌كه :\r\n1 - از آن‌جا كه مقصود نهايى در منطق معانى عقلى بوده دقت و نظر در الفاظ به تبعيت از معانى و به عنوان هدف دومى ( فرعى ) است ، در حقيقت قياس تصديقى فكرى است نه يك قول لفظى . اين تصديق فكرى مشتمل بر چند تصديق فكرى ديگر است كه از آن به مطلوب مىتوان رسيد . به حكم ضرورت و ناچارى ، آن تصديقات فكرى را مىتوان به وسيلهء الفاظ بيان و تعبير نمود . قول مطلق نيز داراى همين حكم است . بنابراين قياس و قول دو اسم متشابهى هستند كه بر تصديقات فكرى و عبارات لفظى مطابق آن تصديقات ، دلالت مىكنند . بنابراين اگر مقصود از قياس ، تصديقات فكرى باشد ، « قول » كه در تعريف قياس به منزلهء جنس است نيز به همين معنى تصديقات فكرى هست . اگر مراد از قياس ، عبارات لفظى باشد ، باز هم قول به همين معنى است .\r\n2 - آن‌چه گفته شد كه قياس قولى است مشتمل بر بيش از يك قول ، بدين خاطر است كه معلوم شود قياس چيزى مگر مقدمات نيست كه به ترتيبى مخصوص قرار مىگيرند .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n3 - همچنين عبارت « بيش از يك قول » بدين جهت گفته شد كه ممكن است يك قول لازم قول ديگرى باشد ، مانند عكس مستوى يا عكس نقيض كه لازم قضيهء اصل‌اند و نيز مانند متصلات لزومى ؛ اما اين‌ها قياس ناميده نمىشوند .\r\n4 - آن‌چه گفته شد كه از وضع و قرار دادن آن قول‌ها ، قولى لازم آيد ، بدين معنى است كه بر فرض مسلّم بودن اين قول‌ها ، قولى لازم باشد نه اين‌كه آن قول‌ها فى نفسه صادق يا مسلّم باشند ، چراكه برخى از مقدمات قياس خلف يا قياس مغالطه‌اى و امثال آن دروغ هستند و نيز برخى از مقدمات قياس‌هاى معاندان و مغرضان از نظر آنان مسلّم نيست ولى باوجود اين ، آن قياس‌ها از نظر لزوم نتايج تمام هستند .\r\n5 - مقصود از اين‌كه نتيجه لازم است ، اين نيست كه نتيجه صادق است ، بلكه منظور اين است كه پذيرفتن مقدمات قياس مقتضى وجوب پذيرفتن و تسليم نتيجه است و نيز منع كردن نتيجه مقتضى وجوب منع قياس است . يعنى اگر قياس صادق باشد ، نتيجه صادق است و اگر نتيجه كاذب باشد قياس كاذب است . بايد توجه داشت كه اين احكام داراى عكس نيستند .\r\n6 - ممكن است لزوم بيّن يا غيربيّن باشد و غيربيّن به بيانى ديگر بيّن شود . مراد از لزوم ، شامل هردو صنف است .\r\n7 - مقصود از اين نكته كه گفتيم قول ديگرى لازم مىآيد ، اين نيست كه شرط قياس آن است كه لازم آن فقط يك قول باشد و اگر لازم آن بيش از يك قول باشد ، ديگر قياس نخواهد بود . بلكه مراد اين است كه در هر حال يك قول لازم قياس هست و منطقيان نسبت به بيش از يك قول سخنى نگفته‌اند ولى سخن حق اين است كه از يك قياس بيش از يك قول لازم نخواهد آمد اما در صورتى كه به واسطهء يك قياس ، قياس ديگرى تشكيل شود ، مىتوان گفت لازم بيش از يك قول خواهد بود . در اين باره در مباحث آينده سخن خواهيم گفت .\r\n8 - مقصود از اين‌كه گفته شد قول ديگر لازم مىآيد ، اين است كه اگر نتيجه بالفعل يا بالقوه يكى از مقدمات باشد ، قياس در حقيقت قياس نخواهد بود بلكه شبه قياس است .\r\nاين نكته را در باب مغالطات نيز اشاره كرده‌اند .\r\n9 - مقصود از اين‌كه گفته شد قول معين ديگر ، اين است كه برخى از قراين داراى\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nقولى لازم هستند اما آن قول لازم مطلوب آن قراين نيست و اين قياس ناميده نمىشود .\r\nمثلا وقتى مىگوييم : هيچ حيوانى سنگ نيست و بعضى اجسام حيوان است ، لازم اين قرينه اين است كه بعضى اجسام سنگ نيست . اما از اين قرينه چنين لازمى مطلوب نيست . زيرا در مطلوب از اين قرينه ، « سنگ » بايد موضوع و « اجسام » محمول باشد . به اين نكته در مباحث آينده اشاره خواهد شد . اگر اين‌دو مقدمه را جابه‌جا كنيم ، قياسى تشكيل مىشود كه مستلزم قول فوق است و قرينهء آن غير از قرينهء فوق است .\r\n10 - قيد « بالذات » در تعريف قياس ازاين‌رو است كه بعضى اقوال مستلزم قولى هستند ولى بدين‌گونه كه در اضمار فكرى يا قولى ، قولى ديگر با آن مقارن باشد ، از اين‌رو آن اقوال به تنهايى مستلزم قول ديگر نيستند بلكه به اعتبار آن اضمار مستلزمند .\r\nاين اقوال بالذات مستلزم نتيجه نبوده بنابراين قياس نيستند . مثلا مىگوييم : جسم جزء حيوان است و حيوان جزء انسان است . پس جسم جزء انسان است . بديهى است كه اين استلزام نتيجه براى دو مقدمه در صورتى است كه مقارنت اين قول با قول ديگرى اثبات شده باشد و آن قول ديگر اين است كه جزء ، جزء جزء است .\r\n11 - همچنين گاه قولى در قوهء قولى ديگر است و هنگامى كه آن قول در قراين باشد ، لازمى خواهد داشت كه بالذات لازم آن قول نيست ، بلكه لازم آن قولى است كه در قوهء قول ديگر است . بدين‌صورت كه اگر به جاى آن قول ، آن قولى كه در قوهء اوست ، قرار مىگرفت ، اين لازم وجود داشت . از آن‌جا كه اين استلزام بالغير است ، آن قرينه در حقيقت قياس نيست ، بلكه در قوهء قياس است ، مانند هيچ حيوانى ساكن نيست ، هرچه متحرك است متغير است . لازم اين‌دو قول اين است كه هر حيوانى متغير است . سبب اين لازم آن است كه مقدمهء اول در قوهء اين سخن است كه هر حيوانى متحرك است و استلزام به اين سبب است .\r\n12 - قيد « به اضطرار » بدين‌خاطر در تعريف قياس ذكر شده كه بعضى قرينه‌ها فقط در موادى خاص مستلزم نتيجه هستند اما در غير آن مواد مستلزم نتيجه نيستند ، مانند هيچ انسانى اسب نيست ، هر اسبى صهّال است . لازم اين‌دو مقدمه اين است كه هيچ انسانى صهّال نيست . اما اگر به جاى مقدّمهء دوم گفته شده بود هر اسبى حيوان است ، « هيچ انسانى حيوان نيست » نمىتوانست به عنوان لازم قرار گيرد . بنابراين از آن‌جا كه اين\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nاستلزام دائمى نيست ، قرينه به اضطرار مستلزم اين نتيجه نبوده بنابراين قياس نيست .\r\n\r\nفصل دوم : انواع قياس‌ها\r\nقياس در يك تقسيم‌بندى كلّى يا بسيط است يا مركّب . بحث خود را از قياس بسيط آغاز مىكنيم . قياس بسيط براساس قسمت نوعى داراى دو قسم است : قياس اقترانى ، قياس استثنايى . قياس اقترانى قياسى است كه نتيجه و نقيض نتيجه هيچ‌كدام بالفعل در قياس ذكر نشده باشد و قياس اقترانى قياسى است كه نتيجه يا نقيض آن بالفعل در قياس آمده باشد .\r\nبايد توجه داشت كه مذكور بودن نتيجه يا نقيض آن در قياس ، با موضوع بودن يعنى مسلّم بودن تفاوت دارد . زيرا گاه ممكن است مذكور در معرض تسليم و منع نباشد و اين در صورتى است كه جزء قولى باشد و بدين خاطر موضوع نخواهد بود . اما هرچه در قياس موضوع باشد ، حتما مذكور خواهد بود .\r\nاز نظر تقسيم صنفى نيز قياس اقترانى داراى دو قسم است : كامل و غيركامل . قياس اقترانى كامل قياسى است كه خودبه‌خود بيّن باشد اما غيركامل آن است كه به بيانى محتاج باشد .\r\nمثال قياس اقترانى : هر انسانى حيوان است ، هر حيوانى جسم است ، پس هر انسانى جسم است . اين سخن ( نتيجه ) و نقيض آن بالفعل در قياس مذكور نيست . مثال قياس استثنايى : اگر زيد مىنويسد دستش مىجنبد و ليكن مىنويسد پس دستش مىجنبد . در اين صورت نتيجه مذكور است ، زيرا نتيجهء عين تالى قضيهء متصله است ، اما موضوع نيست ؛ زيرا موضوع تمامى قضيهء متصله است . همچنين و ليكن دستش نمىجنبد پس نمىنويسد . نقيض اين نتيجه در سخن بالفعل ذكر شده زيرا عين مقدم است .\r\nقياس اقترانى سه نوع است : يا فقط از قضاياى حملى تشكيل مىشود يا فقط از قضاياى شرطى يا از هر دو . نوع دوم نيز يا فقط از قضاياى متصله است يا فقط از قضاياى منفصله يا از هر دو . نوع سوم نيز يا از تأليف قضاياى حملى و متصله است يا از تأليف قضاياى حملى و منفصله . بنابراين به‌طور كلى قياس اقترانى داراى نه نوع است . قياسى كه فقط از قضاياى حملى تشكيل شود بر همهء اين انواع تقدم دارد ، زيرا بسيط است . از\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nاين‌رو ، نخست به شرح قياس‌هاى حملى و سپس به بيان ديگر انواع قياس مىپردازيم .\r\nان شاء الله تعالى .\r\n\r\nفصل سوم : اجزاى قياس‌ها و چگونگى هيأت اقتران مقدمات\r\nهمان‌گونه كه در مباحث پيشين اشاره شد ، قياس از تأليف مقدمات حاصل مىشود .\r\nمقدمه ، قضيه‌اى است كه جزئى از قياس باشد . نتيجه قضيه‌اى است كه لازم قياس باشد .\r\nبايد توجه داشت كه اين تعاريف ، تعريف رسمى است نه حدى . علت نام‌گذارى مقدمه اين است كه بالطبع متقدم بر نتيجه است . هر قرينه‌اى كه قياس باشد ، « منتج » و در صورتى كه قياس نباشد « عقيم » ناميده مىشود . هريك از اجزاى مقدمه و نتيجه را كه محكوم عليه يا محكوم به باشد ، حدود ناميده مىشود . اين نام‌گذارى به حكم مشابه بودن به اركان نسبت در كميات است ، زيرا اهل دانش رياضى اركان نسبت در كميات را حدود مىنامند .\r\nاسم « حد » بر اجزاى مقدمه و نتيجه و اركان نسبت به صورت تشابه است اما بر حدى كه قول شارح است به صورت اشتراك است . ازاين‌رو اگر مقدمه يا نتيجه حملى باشد ، حدود به صورت مفردات ، يعنى موضوع و محمول هستند . ولى اگر شرطى باشند ، حدود به صورت قضايا يعنى مقدم و تالى خواهند بود .\r\nدر قياس‌هاى اقترانى كه نتيجه يا نقيض آن در قضيه بالفعل ذكر نشده ، حتما بالقوه خواهد بود ، يعنى اجزاى آن در قياس وجود دارد . مثلا انسان و جسم در اين قياس به صورت بالقوه هستند : انسان حيوان است ، هر حيوانى جسم است . اگر نتيجه يا نقيض آن بالقوه ذكر نشود ، نتيجه بدون ارتباط با قياس خواهد بود و ديگر نتيجه نمىتواند لازم قياس باشد .\r\nاز آن‌جا كه نتيجه ، لازم هردو مقدمه است ، با هريك از دو مقدمه داراى نسبتى خواهد بود . ازاين‌رو هريك از حدود نتيجه در يكى از دو مقدمه ذكر مىشود . مقدمه‌اى كه موضوع نتيجه در آن ذكر شود ، « مقدمهء صغرى » خوانده مىشود . موضوع نتيجه « حد اصغر » است . مقدمه‌اى كه محمول نتيجه در آن ذكر شود ، « مقدمهء كبرى » و محمول نتيجهء خود « حد اكبر » است . ميان هردو مقدمه هم حتما بايد مناسبتى وجود داشته باشد و اين\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمناسبت به صورت اشتراك اجزا است . زيرا از قضايايى كه بىارتباط با همديگر باشند ، نتيجه‌اى صورت نمىبندد . ازاين‌رو دو حدى كه از دو مقدمه به يك معنى است و در نتيجه ساقط مىشود ، « حد اوسط » مىنامند . در مثالى كه قبلا ذكر نموديم « انسان » حد اصغر ، « حيوان » حد اوسط و « جسم » حد اكبر است .\r\nحد اوسط علّت تأليف قياس است و حد اصغر و اكبر را كه تشكيل‌دهندهء انتاج هستند ، به همديگر مىرساند . به هيأت وقوع حد اوسط در دو مقدمه با دو حد ديگر ، « شكل » گفته مىشود .\r\nشكل به يكى از چهار نوع ممكن است اتفاق بيفتد :\r\nالف - حد وسط در هردو مقدمهء صغرى محمول و در مقدمهء كبرى موضوع است . اين نوع را شكل اوّل مىنامند .\r\nب - حد وسط در هردو مقدمه محمول است . اين نوع شكل دوم است ، مانند هر انسانى حيوان است ، هر اسبى حيوان است .\r\nج - حد وسط در هردو مقدمه موضوع است . اين نوع شكل سوم است ، مانند هر انسانى حيوان است ، هر انسانى ناطق است .\r\nد - حد وسط در مقدمهء صغرى موضوع و در مقدمهء كبرى محمول است .\r\nاين شكل چهارم و عكس شكل اوّل است ، مانند هر انسانى حيوان است ، هر ناطقى انسان است .\r\nاز ميان اين اشكال ، شكل اوّل در قياسيت كامل است و سه شكل ديگر غيركامل‌اند ، زيرا وقوع حد وسط در شكل اوّل بر هيأت طبيعى است ، اما در ديگر اشكال اين‌گونه نيست . از اين‌رو شكل اوّل افضل اشكال است و به همين سبب بر ساير اشكال تقدم دارد . امّا شكل چهارم كه عكس شكل اوّل است ، دور تر از همه از هيأت طبيعى بوده به همين جهت از همهء اشكال مؤخّرتر است . بعضى از منطقيان شكل چهارم را به خاطر دور بودن آن از طبع ، از رديف اشكال قياس خارج نموده‌اند . بعضى نيز شكل اوّل و چهارم را با حيله و چاره‌اى يك شكل دانسته‌اند .\r\nعلت تقدم شكل دوم بر سوم آن است كه نتايج آن شريف‌تر و قليل الوجودتر است .\r\nاين نكته بعدها معلوم خواهد شد . شيوهء منطقيان آن است كه ايجاب را از سلب و كلى را\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاز جزئى شريف‌تر مىدانند .\r\nدر ديگر قياس‌هاى اقترانى ، اعتبار مقدمات ، حدود و اشكال چهارگانه به همين متوالى است كه در قياس حملى گفته شد . پس از اين مطلب به آن اشاره خواهيم كرد .\r\nدر قياس‌هاى استثنايى از آن‌جا كه نتيجه حتما قضيه‌اى كه عين آن يا نقيض آن بالفعل در مقدمات ذكر شده و صحيح نيست كه نتيجه يكى از مقدمات باشد ، بنابراين جزئى از مقدمه خواهد بود . قبلا گفته‌ايم هر قضيه‌اى كه جزئى از آن ، يك قضيه باشد و آن جزء به عنوان مفرد ( موضوع يا محمول يا مقدم و تالى ) اعتبار نشود ، آن قضيه شرطى خواهد بود . بنابراين يك مقدمه از قياس استثنايى ، شرطى خواهد بود و جزئى از قضيهء شرطى به عينه يا نقيض آن ، نتيجه است . جزء ديگرى كه در نتيجه ساقط مىشود ، بايد در دو مقدمه تكرار شود ، زيرا به جاى حد اوسط است . پس مقدمهء دوم نيز عين نقيض جزء ديگر است . مثال : اگر زيد كاتب است ، پس دستش متحرك است ، ليكن زيد كاتب است پس دستش متحرك است . در اين مثال قضيهء « زيد كاتب است » در هردو مقدمه تكرار شده و به جاى حد اوسط است . اين قضيه در مقدمهء شرطى به عنوان جزء قضيه است و مقدمهء ديگر تنها خود آن است و ديگر جزء قضيه نيست بلكه قضيه‌اى تمام است .\r\nعلت اين‌كه آن را استثنايى مىنامند ، اين است كه حرف « ليكن » يا حروفى مانند آن در اين قياس به كار مىرود . به همين سبب قياس را استثنايى مىنامند . قضيهء « دستش متحرك است » كه به عنوان تالى قضيهء شرطى است ، هرگاه به صورت منفرد به عنوان يك قضيه قرار گيرد ، نتيجه و لازم قياس است .\r\nاكنون پس از بيان اين مقدمات بايد به قرينه‌هاى منتج و غيرمنتج بپردازيم . زيرا آن‌چه در مباحث فوق معلوم نشده باشد ، در اثناى مقاصد روشن خواهد شد . ان شاء الله تعالى .\r\n\r\nفصل چهارم : شكل‌هاى مختلف قياس‌هاى حملى و چگونگى ضروب هريك بدون در نظر گرفتن جهات\r\nاز آن‌جا كه چهار قسم قضيهء محصوره داريم و در هر قياس حملى دو مقدمه وجود دارد و هر مقدمه‌اى ممكن است به صورت يكى از آن چهار قسم محصوره باشد ، ازاين‌رو در هريك از اشكال قياس حملى ممكن است شانزده قرينه واقع شود كه از ضرب چهار در\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nچهار حاصل مىآيد . هريك از اين قراين را « ضرب » مىنامند . از اين ضروب شانزده‌گانه ، برخى منتج و برخى عقيم‌اند . در هر شكلى چند شرط وجود دارد كه « شرايط انتاج » ناميده مىشوند . هرگاه جهات و اطلاق قضايا نيز اعتبار شود در هريك از اين ضروب تأليف‌هاى زيادى حاصل خواهد شد كه آن‌ها را « مختلطات » مىگويند .\r\nمعمولا منطقيان در آغاز بحث ، به بيان ضروب منتج و عقيم هر شكلى به صورت تمهيد مىپردازند ، آن‌گاه در مورد اختلاط مطلقات و موجهات هر شكلى و هر ضربى مسائلى را مطرح مىكنند و اين بحث دوم متفرع بر بحث اوّل است .\r\nدر همهء اشكال از دو مقدمهء سالبه ، از دو مقدمهء جزئيه و نيز از قرينه‌اى كه صغرى سالبه و كبرى جزئيه باشد ، قياسى شكل نمىگيرد . نتيجه همواره از نظر كميت و كيفيت تابع أخسّ ( پست‌ترين ) مقدمات است . البته بعضى از آن‌چه در اين‌جا به عنوان احكام قياس ذكر شد ، بر اساس نظر خواجه نصير الدين طوسى در همهء مختلطات اطراد و شمول ندارد و بعد از اين معلوم خواهد شد . ان شاء الله تعالى .\r\n\r\nشكل اوّل\r\nشرايط انتاج در اين شكل عبارتند از : موجبه بودن صغرى ، كليّت كبرى . انتاج اين شكل نسبت به همهء محصورات عموميت دارد .\r\nعلت اعتبار شرط نخست اين است كه حد اصغر بايد در حد اوسط داخل باشد تا حكمى بر حد اوسط مىشود ، خواه به ايجاب خواه به سلب - بالقوه شامل حد اصغر نيز بشود . زيرا اگر صغرى سالبه باشد ، حد اصغر با حد اوسط مباين خواهد بود . بنابراين حكمى كه بر اوسط مىشود ، ممكن است حد اصغر داراى آن حكم باشد و ممكن است داراى آن حكم نباشد . پس به صورت حتمى معلوم نخواهد شد كه آيا ميان اصغر و اكبر ملاقات وجود دارد يا مباينت . مثلا اگر بگوييم هيچ انسانى اسب نيست و سپس حكمى به صورت ايجاب بر انسان داشته باشيم ، مانند اين‌كه انسان ناطق است يا انسان حيوان است يا حكمى به سلب ، مانند انسان صهّال نيست يا انسان جماد نيست ، حكم بر اسب در بعضى به صورت ايجاب حق و در بعضى به سلب است . از اين قرينه ، نتيجه‌اى حتمى و اضطرارى وجود نخواهد داشت . و اين همان معنى عقيم بودن و منتج نبودن است .\r\nبايد دانست كه از قرينهء « هيچ اسبى انسان نيست ، هرچه انسان است ناطق است »\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nلازم مىآيد كه بعضى ناطق اسب نيست . اما در اين قرينه ، اصغر « ناطق » و اكبر « اسب » است . ازاين‌رو مقدمات به جاى همديگر قرار گرفته‌اند و انتاج اين قياس از شكل چهارم است . به همين سبب اين قرينه را در اين شكل عقيم دانسته‌اند . امثال اين قرينه‌ها در اشكال ، بسيار ديده مىشود . مراد از قيد « تعيين نتيجه » در تعريف قياس نيز همين است .\r\nعلت اعتبار شرط دوم ، يعنى كلّيت كبرى اين است كه از آن‌جا كه حد وسط به عنوان محمول اصغر است ، و موجبه است ، شايستگى عموم را دارد . ازاين‌رو تلاقى اصغر و اوسط در بيش از آن « بعض » واجب نيست . در اين صورت هرگاه حكم بر بعض اوسط نباشد ، بلكه بر همه باشد ، خواه به ايجاب خواه به سلب ، آن حكم شامل اصغر نيز خواهد بود ، اما اگر حكم بر بعض اوسط باشد ، معلوم نيست كه آن بعض دقيقا همان بعضى است كه ملاقى اصغر است يا غير آن . بدين‌خاطر انتاج ضرورى نخواهد شد .\r\nمثلا هرگاه بگوييم : « همهء انسان حيوان است » و آن‌گاه به صورت ايجابى يا سلبى بر بعضى حيوان حكم كنيم و بگوييم ناطق است يا صهال نيست ، منتج نخواهد بود .\r\nخواجه ابو البركات بغدادى « 1 » اين بيان‌ها را در ضمن خطوطى تصوير كرده است تا به\r\n\r\n\r\n","description":"","footnote":"\r\n( 1 ) - خواجه ابو البركات بغدادى هبة الله بن ملكا ملقب به اوحد الزمان از نوادر روزگار بود . ابن ابى اصيبعة گويد : مولد وى « بلد » بود . به همين جهت او را بلدى مىگفتند . چون در بغداد اقامت داشت ، به بغدادى مشهور گشت . زمان ولادتش معلوم نيست . وفاتش را ظهير الدين بيهقى در تتمهء صوان الحكمة سال 547 ، روز وفات سلطان مسعود بن محمد بن ملكشاه سلجوقى دانسته و گويد : مدت نود سال شمسى عمر كرد .\r\nوى بر مذهب يهود بود و در آخر به مذهب اسلام درآمد . در اسلام وى روايات چندى است كه از آن جمله آن است كه در مصاف خليفه المسترشد بالله ( متوفى 529 ) و سلطان مسعود اسير گشت و وقتى كه به نزد سلطان بردندش براى رهايى از قتل ، اسلام آورد و از كشته شدن رست . ابو البركات در خدمت شيخ ابو الحسن سعيد بن هبة الله ( 436 - 495 ) كه از فضلاى زمان بود و در علوم منطق و فلسفه و طب مؤلفات بسيار دارد ، تلمذ كرد تا آن‌كه در طب و فلسفه و رياضى مرتبه‌اى بلند يافت و مشهور گشت و خلفاى زمان و سلاطين روزگار طالب او شدند . مدتى در خدمت المسترشد بالله به سر مىبرد و در آخر عمر به گفتهء بيهقى به بيمارى جذام مبتلا شد و خويشتن را مداوا كرد و بعد نابينا گشت و مدتى در آن حال بزيست تا در سال 547 كه سلطان مسعود را قولنجى عارض شد و او را براى علاج به همدان بردند . چون از زندگى سلطان مأيوس گشت بر خويشتن بترسيد و صبح روزى كه سطان عصر آن روز بمرد ، از ترس وفات يافت و تابوتش\r\n","page_name":" 224 ","page_number":224},
  {"content":"\r\n\r\nآسانى در خاطر محفوظ شود . و آن بدين قرار است كه اصغر را مثلا « ج » بناميم ، اوسط را « ب » و اكبر را « الف » . موازات خطوط علامت ايجاب و عدم موازات علامت سلب است .\r\nموازات محمول براى همهء موضوع علامت كلى و براى بعض موضوع علامت جزئى است .\r\nج\r\nب\r\nا ا\r\nبنابراين براى بيان شرط اوّل ج را موازى ب قرار مىدهيم و الف موازى يا غيرموازى ب است ، پس حتما ج در موازات ب داراى همان حكمى است كه ب در موازات با الف داراى آن حكم است . اما اگر ج را غيرموازى ب قرار دهيم ، در صورتى كه الف موازى ب باشد ، ممكن است موازى ج نيز باشد و ممكن است نباشد . اگر موازى ب نباشد ، نيز مسأله به همين شكل است . اين چهار صورت از اين قرار است .\r\nصورت اوّل / صورت دوم / صورت سوم / صورت چهارم\r\nج ب / ج ب / ج ب / ج ب ا\r\nا / ا / ا\r\nبر اين اساس انتاجى حاصل نمىشود . كسانى كه با رياضيات مأنوس باشند ، به اين بيان آسان‌تر مىتوانند مطلب تصور كنند .\r\nبراى بيان شرط دوم صورتى بدين شكل قرار مىدهيم :\r\nج\r\nب\r\nا ا\r\nدر اين صورت هرگاه حكم برج به ب ايجابى باشد و حكم ب به الف جزئى باشد ، الف\r\n\r\n\r\n","description":"","footnote":"\r\n- را از همدان به بغداد بردند . او را مصنفات جليلهء نافعه‌اى است كه از همه مهم‌تر و مشهورتر كتاب معتبر اوست در منطق و حكمت طبيعى و الهى . خواجه در اساس الاقتباس از كتاب معتبر استفادهء بسيار كرده و در تأليف خود بدان كتاب نظر داشته و تصويراتى كه در بيان ضروب منتج و عقيم براى روشن شدن ذهن آورده از آن كتاب نقل كرده است . كتاب معتبر در 1357 در حيدر آباد به طبع رسيده است .\r\n","page_name":" 225 ","page_number":225},
  {"content":"\r\n\r\nمىتواند موازى ج بوده يا غيرموازى باشد و منتج نخواهد بود . هرچند در اين صورت مطلوب واضح است و به اين بيانات نيازى نيست . اما از جهت تمهيد روش استعمال اين بيانات در ديگر اشكال ، در اين‌جا مقدارى توضيح داده شد .\r\nاكنون كه معلوم شد شرط انتاج شكل اوّل موجبه بودن صغرى و كليت كبرى است و دانستيم كه موجبه يا كلى است يا جزئى و كلى يا موجبه است يا سالبه و دو ضرب در دو چهار مىشود ، بنابراين از شانزده ضرب قرينه‌اى كه ممكن است ، فقط چهار ضرب منتج بوده دوازده ضرب ديگر عقيم هستند . تفصيل اين ضروب منتج و عقيم شانزده‌گانه را مىتوانيد در جدول ذيل مشاهده كنيد . نتايج در كيفيت تابع كبرى و در كميت تابع صغرى هستند . زيرا هر حكمى كه بر همهء ب باشد ، خواه به ايجاب خواه سلب ، بر همهء ج يا بعضى از ج كه در آن داخل است ، شامل خواهد بود . بنابراين در كيفيت و كميت نتيجه همواره تابع أخسّ مقدمات است .\r\nاگر هردو مقدمه سالبه باشند ، قياس تشكيل نمىشود ، زيرا صغرى نبايد سالبه باشد .\r\nاگر هردو مقدمه جزئيه باشند ، باز هم قياسى تشكيل نمىشود ، زيرا كبرى نبايد جزئيه باشد . اگر صغرى سالبه و كبرى جزئيه باشد ، باز هم قياس نادرست است ، زيرا هر دو شرط را فاقد است . به جدول « 16 » مراجعه شود . « 1 »\r\nاز ويژگىهاى شكل اوّل اين است كه محصورات چهارگانه در صورتى كه قياسات كامل باشد ، در اين شكل منتج خواهند بود و نيز حدود در اين شكل بر ترتيب طبيعى است . ترتيب ضروب شكل اوّل بدين قرار است :\r\nضرب اوّل : كل ج ب و كل ب الف ، نتيجه اين‌كه : فكل ج الف\r\nضرب دوم : كل ج ب و لا شىء من ب الف ، نتيجه اين‌كه : فلا شىء من ج الف\r\nضرب سوم : بعض ج ب و كل ب الف ، نتيجه اين‌كه : فبعض ج الف\r\nضرب چهارم : بعض ج ب و لا شىء من ب الف ، نتيجه اين‌كه : فبعض ج ليس الف\r\n\r\nشكل دوم\r\nانتاج قياس در اين شكل نيز متوقف بر دو شرط است : اختلاف مقدمات از نظر كيفيت ، و\r\n\r\n\r\n","description":"","footnote":"\r\n( 1 ) - ر . ك : جدول شماره 16 ، ص 684 .\r\n","page_name":" 226 ","page_number":226},
  {"content":"\r\n\r\nكليّت كبرى . در اين شكل نتيجه هيچ‌گاه موجبه نخواهد بود .\r\nعلت اعتبار شرط نخست ، يعنى اختلاف مقدمات در كيفيت ، آن است كه چون در اين شكل اوسط هم بر اصغر و هم بر اكبر به عنوان محمول است ، اگر در هردو به ايجاب باشد ، مانند اين‌كه حيوان بر انسان و اسب حمل شود يا بر انسان و ناطق يا در هردو به سلب ، مثل سلب حيوان از سنگ و درخت يا از درخت و جماد و ملاقات و مباينت اصغر و اكبر در همهء موارد مطرّد نباشد ، انتاج ضرورى نخواهد شد .\r\nدليل اعتبار شرط دوم كليّت كبرى اين است كه وقتى دو مقدمه از نظر كيفيت با همديگر اختلاف دارند ، اگر حكم بر اكبر كه به عنوان محمول نتيجه قرار مىگيرد ، جزئى باشد ، معلوم نيست بعض ديگر ملاقى اصغر است يا مباين با آن . از اين‌رو نه مىتوان طبيعت اكبر را مطلقا برحسب اقتضاى حمل بر اصغر حمل كرد و نه مىتوان آن را از اصغر سلب نمود . مثال : اگر اصغر انسان ، اوسط حيوان و اكبر جسم باشد ، حكم به سلب جسم از بعض انسان‌ها كاذب است و نمىتوان گفت بعضى انسان‌ها جسم نيستند . اگر به جاى جسم ، « لا انسان » باشد ، حكم به ايجاب لا انسان بر بعضى انسان‌ها نيز كاذب است و نمىتوانيم بگوييم بعضى انسان‌ها لا انسان هستند . همچنين اگر به جاى جسم « لا انسان » باشد ، حكم به ايجاب « لا انسان » بر بعض انسان باز هم كاذب است . بر همين قياس اگر صغرى سالبه و كبرى موجبه باشد ، باز هم قضيه كاذب خواهد بود .\r\nبيان شرط اوّل به صورت خطوط به قرار ذيل است :\r\nصورت اوّل / صورت دوم / صورت سوم / صورت چهارم\r\nج / ج ا / ج / ج ا\r\nا / ب / ا ب / ب\r\nب\r\nزيرا در صورت اوّل دو موجبه است و نتيجه موجبه خواهد بود . در صورت دوم دو سالبه بود و نتيجه نيز سالبه است . در صورت سوم دو سالبه بود و نتيجه موجبه است و در چهارم دو سالبه بود و نتيجه سالبه است . پس نتيجه برحسب اختلاف مواد مختلف خواهد شد .\r\nبيان شرط دوم بدين قرار است :\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nصورت اوّل / صورت دوم / صورت سوم / صورت چهارم\r\nا ج / ج ا / ج / ج ا\r\nب / ب / ا ب / ب\r\nزيرا در دو صورت اوّل صغرى موجبه و كبرى سالبهء جزئيه است و نتيجه در صورت اوّل ايجابى و در صورت دوم سلبى خواهد بود . در صورت‌هاى سوم و چهارم صغرى سالبه و كبرى موجبهء جزئيه است و نتيجه در يكى ايجابى و در ديگرى سلبى است .\r\nاكنون كه اين‌دو شرط معلوم گرديد ، بايد دانست كه از ميان شانزده ضرب ، فقط چهار ضرب در اين شكل منتج هستند و دوازده ضرب ديگر عقيم‌اند . توضيح اين‌كه كبراى كلّى اگر سالبه باشد ، صغرى يا موجبهء كلى است يا موجبهء جزئى و اگر كبراى كلى موجبه باشد ، صغرى يا سالبهء كلّى است يا سالبهء جزئى . همان‌گونه كه قبلا گفتيم ، نتيجه در اين شكل هميشه سالبه است . از نظر كميت نتيجه همواره تابع صغرى است ، زيرا هرگاه همهء ج يا بعضى از آن از نظر ملاقات و مباينت ب ، مخالف همهء الف باشد ، در اين صورت بعضى از ج يا همهء آن مباين الف خواهد بود .\r\nاز آن‌جا كه قياس‌هاى اين شكل كامل نيست ، هر ضربى از ضروب آن نيازمند بيانى جداگانه است . بيان حقيقى به « لميّت » است كه توضيح داده شد . اما از نظر « انّى » گاه صغرى را عكس مىكنند تا به شكل اوّل درآيد ، اگر صغرى سالبه باشد ، مقدمات را به جاى همديگر قرار مىدهند و اگر عكس يا جابه‌جايى مقدمات ( قلب ) مفيد نباشد ، گاه از دليل افتراض و گاه از راه خلف آن را بيان مىكنند .\r\nصور منتج و عقيم اين شكل در جدول « 17 » آمده است . « 1 »\r\n\r\nبيان ضروب منتج\r\nضرب اوّل : قراين در اين ضرب عبارتند از : كل ج ب ، و لا شىء من الف ب .\r\nاكنون كبرى را منعكس مىكنيم ، مىشود : لا شىء من ب الف ، ضرب دوم از شكل اوّل\r\n\r\n\r\n","description":"","footnote":"\r\n( 1 ) - ر . ك : جدول شماره 17 ، ص 685 .\r\n","page_name":" 228 ","page_number":228},
  {"content":"\r\n\r\nتحقق پيدا مىكند و چنين نتيجه مىدهد : فلا شىء من ج الف . آن‌گاه از طريق برهان خلف مىگوييم اگر اين نتيجه صادق نباشد ، بنابراين بايد نقيض‌اش ، يعنى بعض ج الف صادق باشد ، آن‌گاه كبرى را به آن اضافه مىكنيم . چهارمين ضرب شكل اوّل شده و نتيجه اين گونه خواهد شد : ليس بعض ج ب و اين نقيض صغرى است . و از آن‌جا كه فرض كرديم صغرى صادق است ، پس اين نتيجه كاذب خواهد بود . سبب كذب اين نتيجه نه صورت قياس است و نه كبراى آن ، زيرا فرض اين است كه كبرى صادق است . بنابراين حتما از جهت صغرى است كه نقيض نتيجهء مطلوب است و چون نقيض نتيجهء مطلوب كاذب است ، نتيجهء مطلوب صادق خواهد شد .\r\nضرب دوم : قراين اين ضرب عبارتند از : لا شىء من ج ب و كل الف ب . كبرى را نمىتوانيم منعكس كنيم زيرا جزئى شده در حالى كه شرط اين شكل اين است كه كبرى كليه باشد . ازاين‌رو مقدمات را جابه‌جا مىكنيم و كبرى را به جاى صغرى قرار داده ، صغرى را به جاى كبرى مىگذاريم . با اين عمل ضرب اوّل از اين شكل ، صورت مىگيرد .\r\nبه بيانى كه گفته شد ، نتيجه اين‌گونه خواهد شد : لا شىء من الف ج و اين نتيجه منعكس مىشود . بنابراين لازم اين نتيجه اين است كه لا شىء من ج الف و اين مطلوب ماست .\r\nهرگاه مقدمات را جابه‌جا مىكنيم ، بايد نتيجه را عكس كنيم تا مطلوب معين به دست بيايد .\r\nاز راه برهان خلف نيز همان‌گونه كه در ضرب اوّل گفته شد ، مىتوان مطلب را اثبات نمود .\r\nضرب سوم : قراين عبارتند از : بعض ج ب و لا شىء من الف ب . اگر كبرى را عكس كنيم ، به چهارمين ضرب از ضروب شكل اوّل برمىگردد و آن‌گاه از راه خلف بيان مىكنيم كه نتيجه اين‌گونه است : ليس بعض ج الف .\r\nضرب چهارم : قراين : ليس بعض ج ب و كل الف ب . اين ضرب را نمىتوانيم به شكل اوّل برگردانيم زيرا سالبهء جزئى نه مىتواند صغراى شكل اوّل باشد و نه مىتواند كبراى اين شكل قرار گيرد . بنابراين از راه دليل افتراض مطلب را اثبات مىكنيم . مثلا آن بعضى از ج كه ب نيست ، « د » مىناميم . آن‌گاه از نسبت ج با د دو قضيه به دست مىآيد . يك قضيهء جزئى : بعض ج د ، و يك قضيهء كلى : كل د ج . همچنين از نسبت د با ب نيز دو قضيه\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nسالبهء كلى به دست مىآيد : لا شىء من د ب ، و عكس آن يعنى لا شىء من ب د . از اين چهار قضيه ، دو قضيه در اين شكل متروك است و آن قضيهء دوم و چهارم است . اكنون اگر لا شىء من د ب را با كل الف ب اضافه كنيم ، ضرب دوم شكل دوم مىشود . به اين بيان نتيجه مىدهد : لا شىء من د الف ، آن‌گاه بعض ج د را به اين نتيجه اضافه مىكنيم ، ضرب چهارم شكل اوّل نتيجه مىدهد : ليس بعض ج الف و اين مطلوب ماست .\r\nدر ضرب سوم اين شكل هم مىتوانيم بر همين منوال از راه دليل افتراض مطلب را اثبات كنيم و آن‌جا مطلب آسان‌تر اثبات مىشود . از راه خلف نيز اين‌دو صورت قابل اثبات است .\r\nبنابراين معلوم شد كه دو سالبه ، دو جزئى و صغرى سالبه با كبراى جزئى در اين شكل نتيجه نمىدهند . اين شكل به يك شرط و يك مقدمه ، يعنى صغرى ، موافق شكل اوّل است و به يك مقدمهء ديگر كبرى ، مخالف آن .\r\n\r\nشكل سوم\r\nانتاج اين شكل نيز مشروط به دو شرط است : شرط اوّل اين است كه صغرى موجبه باشد . از اين جهت اين شكل با شكل اوّل شباهت دارد . و شرط دوم اين‌كه يكى از دو مقدمه كلّى باشد . اين شرط دوم در همهء اشكال وجود دارد . بايد دانست كه انتاج اين شكل هيچ‌گاه كلّى نيست .\r\nدليل اعتبار شرط نخست اين است كه اگر اصغر با اوسط تباين داشته باشد ، از حمل اكبر بر اوسط به ايجاب يا سلب معلوم نمىشود كه ميان اصغر و اكبر كه بيرون از اوسط است ، ملاقات است يا تباين . بايد توجه داشت كه حمل اكبر بر اوسط به ايجاب مقتضى آن است كه اكبر مىتواند عام‌تر از اوسط باشد و بر فرض عموميت اكبر بعضى از اوسط خارج از آن است . و نيز حمل اكبر بر اوسط به سلب مقتضى خروج اوسط از آن است .\r\nمثلا اگر اوسط « انسان » ، اصغر « اسب » و اكبر « حيوان » يا « ناطق » باشد ، حكم به اين‌كه اسب حيوان است به ايجاب بوده ، اگر بخواهيم به جاى حيوان ، ناطق را بگذاريم ، حكم به سلب خواهد شد . ازاين‌رو به حسب مواد مختلف ، انتاج مختلف خواهد شد .\r\nاما وجه اعتبار شرط دوم اين‌كه اگر حمل اصغر و اكبر بر اوسط به ايجاب يا سلب جزئى باشد ، ممكن است كه هردو حكم بر روى يك بعض بوده ، امكان دارد حكم\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nهريك بر يك بعض باشد . ازاين‌رو ملاقات و مباينت اصغر و اكبر معلوم نمىشود . مانند اين‌كه اوسط « حيوان » ، اصغر « انسان » و اكبر « ناطق » يا « اسب » باشد .\r\nبيان اثبات شرط اوّل از راه خطوط :\r\nصورت اوّل ج ب ا\r\nصورت دوم ج ب ا\r\nصورت سوم ج ب ا\r\nصورت چهارم ج ب ا\r\nدر همهء اين چهار صورت ج از ب سلب شده است . در دو صورت اوّل الف محمول است و يك مقتضى آن است كه نتيجه موجبه بوده ديگرى مقتضى سلب نتيجه است تا اين‌كه معلوم شود انتاج ضرورى نيست .\r\nاثبات شرط دوم از راه خطوط :\r\nدو صورت قرار مىدهيم . در هريك از اين‌دو ، ج و الف بر بعضى از ب حمل مىشوند ، اما در يكى الف از ج سلب شده و در ديگرى بر آن حمل مىشود تا معلوم شود كه انتاج ضرورى نيست :\r\nصورت اوّل ب ج ا\r\nصورت دوم ب ج ا\r\nاكنون كه اين‌دو شرط معلوم گرديد ، بايد بدانيم كه از ميان شانزده قرينه‌اى كه ممكن است وجود داشته باشند ، فقط شش ضرب منتج است . زيرا صغراى موجبه يا كلى است يا جزئى . اگر كلى باشد با هر چهار محصوره منتج خواهد بود و اگر جزئى باشد با دو محصورهء كلى انتاج مىكند و با دو محصورهء جزئى عقيم است ، زيرا در اين صورت هيچ‌يك از مقدمات كلى نيست .\r\nدر اين شكل نتيجه همواره جزئى است ، زيرا اصغر مىتواند از اوسط عام‌تر باشد و ملاقات و مباينتى كه اكبر با آن دارد در آن مقدارى كه داخل در اوسط باشد ، معلوم بوده ولى خارج از آن مقدار نامعلوم است . مثلا از اين‌كه حيوان و ناطق بر انسان حمل شود ، لازم نمىآيد كه همهء حيوان‌ها ناطق باشند ، بلكه فقط بعضى از حيوان‌ها ناطق‌اند و آن\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nانسان است .\r\nدر اين شكل كيفيت همواره تابع كبرى است . زيرا آن بعض از اصغر كه با اوسط ملاقات دارد ، اگر ملاقى همهء اوسط است ، هر حكم ايجابى يا سلبى كه بر همهء اوسط يا بر بعضى از آن باشد ، حتما بر بعضى از اصغر خواهد بود . اگر ملاقى بعضى از اوسط است ، هر حكمى كه بر همهء اوسط باشد ، باز هم بر بعضى از اصغر است .\r\nبيان لمّى انتاج ضروب شش‌گانه همان است كه گفته شد و از نظر خطوط نيز مانند صورت‌هاى گذشته بود . اما بيان إنّى را مىتوان از راه عكس نمودن صغرى و رد آن به شكل اوّل ، و نيز از راه خلف و همچنين افتراض اثبات نمود .\r\nضروب منتج و عقيم اين شكل در جدول « 18 » آمده است . « 1 »\r\nبيان ضروب اين شكل به قرار ذيل است :\r\nضرب اوّل : مثال : كل ب ج و كل ب الف ، نتيجه : بعض ج الف . بيان انتاج اين ضرب از راه عكس بدين‌گونه است كه صغرى را منعكس مىكنيم ، با اين كار ضرب سوم شكل اوّل صورت پذيرفته اين نتيجه حاصل مىشود . همچنين از راه خلف مىتوانيم بگوييم :\r\nاگر اين نتيجه صادق نباشد ، بايد نقيض آن يعنى « لا شىء من ج الف » صادق باشد ، صغرى را به اين قضيه اضافه مىكنيم ، ضرب دوم شكل اوّل صورت گرفته و چنين نتيجه مىدهد : « لا شىء من ب الف » و اين نتيجه با كبراى قياس متضاد است و نمىتوان پذيرفت كه هردو صادق باشند . از آن جايى كه فرض كرده‌ايم كبراى قياس صادق است ، بنابراين نتيجهء فوق كاذب است و بر اين اساس نقيض آن صادق بوده و مطلوب اثبات مىشود .\r\nدر ساير ضروب اين شكل ، خلف به همين‌گونه است . هرگاه كبرى كلى باشد ، بناى خلف در اين شكل بر تضاد است ، ولى اگر كبرى جزئى باشد ، بناى خلف بر تناقض است .\r\nضرب دوم : مثال : كل ب ج و لا شىء من ب الف ، نتيجه : ليس بعض ج الف . بيان اين ضرب نيز مانند ضرب گذشته است و مىتوان هم از راه عكس صغرى و هم از راه خلف\r\n\r\n\r\n","description":"","footnote":"\r\n( 1 ) - ر . ك : جدول شماره 18 ، ص 686 .\r\n","page_name":" 232 ","page_number":232},
  {"content":"\r\n\r\nآن را اثبات كرد .\r\nضرب سوم : مثال : بعض ب ج و كل ب الف ، نتيجه : ليس بعض ج الف . بيان اين ضرب نيز مانند ضرب نخست است .\r\nضرب چهارم : مثال : كل ب ج و بعض الف ب ، نتيجه : بعض ج الف . در اين ضرب نمىتوانيم براى اثبات انتاج صغرى را عكس كنيم زيرا جزئى مىشود و از دو جزئى قياس پديد نمىآيد . بنابراين مقدمات را جابه‌جا ( قلب ) مىكنيم تا مانند ضرب گذشته نتيجه اين‌گونه باشد : بعض الف ج . آن‌گاه نتيجه را عكس مىكنيم .\r\nمىتوانيم براى اثبات انتاج اين ضرب از راه افتراض وارد شده و بگوييم : آن بعضى از ب كه الف باشد ، « د » مىناميم . از نسبت د با ب كه موضوع است دو قضيه پديد مىآيد ، يكى جزئى : بعض ب د و ديگرى كلى : كل د الف . همچنين از نسبت د با الف كه محمول است نيز دو قضيه پديد مىآيد : يكى موجبهء كلى : كل د الف و ديگرى عكس آن‌كه موجبهء جزئى است : بعض الف د . از اين چهار قضيه ، قضاياى اوّل و چهارم در اين شكل متروك است ، اول به خلاف شكل دوم بوده و چهارم نيز همچنين است . اكنون اگر دوم را به صغراى قياس اضافه كنيم ، ضرب اوّل از شكل اوّل را نتيجه مىدهد : كل د ج ؛ آن‌گاه اين نتيجه را به قضيهء سوم اضافه مىكنيم ضرب اوّل اين شكل نتيجه مىدهد : بعض ج الف .\r\nضرب پنجم : مثال : كل ب ج و ليس بعض ب الف . در اين ضرب نيز نمىتوان صغرى را عكس نمود و سالبهء جزئى در شكل اوّل استعمال نمىشود . ازاين‌رو بايد از راه افتراض يا خلف آن را اثبات كنيم . بيان افتراض در اين ضرب مانند ضرب گذشته است ، با اين تفاوت كه قضيهء سوم و چهارم در اين ضرب سالبهء كلّى است .\r\nضرب ششم : مثال : بعض ب ج و لا شىء من ب الف . بيان اين ضرب نيز از راه منعكس نمودن صغرى بدين صورت است كه با منعكس نمودن صغرى ضرب چهارم شكل اوّل صورت مىگيرد . همچنين مىتوانيم از راه خلف آن را اثبات كنيم .\r\nتا اين‌جا دليل انّى ضروب اين شكل بيان گرديد .\r\nدر ترتيب اين ضروب ميان اهل منطق اختلاف ديده مىشود . بعضى گفته‌اند ايجاب مقدم است و برخى كليت را مقدم دانسته‌اند . براساس اعتبار اوّل ، ضرب سوم و چهارم\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nكه نتيجهء آن‌ها موجبه است بر ضرب دوم مقدم مىگردد . برخى نيز ضرب ششم را بر ضرب پنجم تقديم نموده‌اند . اما در ترتيب ديگر ضروب اين شكل اختلافى وجود ندارد .\r\nاز بيانات گذشته معلوم شد كه از دو سالبه ، دو جزئى و صغراى سالبه با كبراى جزئى نتيجه‌اى به دست نمىآيد . اين شكل با يك شرط و يك مقدمه - يعنى كبرى - موافق شكل اوّل بوده با صغرى مخالف آن است .\r\n\r\nشكل چهارم\r\nشرط انتاج در اين شكل مانند ديگر اشكال مضبوط و منظم نيست ، زيرا اين شكل از طبع دور بوده مناسبت‌اش با شكل اوّل كم‌تر از شكل دوم و سوم است . در اين شكل نيز از دو سالبه ، دو جزئى و صغراى سالبه با كبراى جزئى قياسى صورت نمىگيرد .\r\nبا توجه به نكات فوق ، اين شكل داراى دو شرط ديگر نيز هست و آن اين‌كه اولا سلب و جزئيت در يك مقدمه جمع نشود و ديگر آن‌كه هرگاه هردو مقدمه موجبه باشند ، صغرى جزئى نباشد .\r\nضوابط شروط ديگر اين شكل بدين قرار است : در صورتى كه كبرى كلى است اگر موجبه باشد ، صغرى جزئى نباشد . اگر سالبه باشد ، صغرى نيز سالبه نباشد . در صورتى كه كبرى جزئى است ، اگر موجبه باشد صغرى نه جزئى باشد و نه سالبه و كبراى جزئى نمىتواند سالبه باشد .\r\nدر اين ضابطه به اعتبار نمودن آن سه شرط عام ديگرى نيازى نيست . نتيجهء اين شكل هيچ‌گاه موجبهء كلى نخواهد بود .\r\nعلت اين‌كه در اين شكل از دو سالبه قياسى پديد نمىآيد ، آن است كه اگر اوسط - مثلا انسان - با اصغر - مانند اسب - و اكبر - مانند صهال يا سنگ - مباينت داشته باشد ، ممكن است اصغر و اكبر كه با آن مباين‌اند با همديگر ملاقات داشته باشند - مانند اسب و صهال - و ممكن است با همديگر مباين باشند - مانند اسب و سنگ .\r\nاما دليل اين‌كه از دو جزئى قياسى پديد نمىآيد ، اين است كه چون در صغرى ، حكم به اصغر بر بعضى از اوسط است ، مانند حكم به سفيدى بر بعضى حيوان ، خواه اين حكم به ايجاب باشد يا به سلب و در كبرى هم حكم به اوسط بر بعضى اكبر مىشود ، مانند سياهى يا مفرّق بصر ، خواه اين حكم نيز به ايجاب باشد يا به سلب ، ميان اصغر و\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nاكبر كه هر يكى يا ملاقى اوسطاند يا مباين جزئى آن هستند ، هم ملاقات ممكن است ، مانند سفيدى و مفرّق بصر بودن ، هم مباينت ، مانند سفيدى و سياهى .\r\nعلت اين‌كه هرگاه صغرى سالبه و كبرى جزئى باشد ، قياسى ساخته نمىشود اين است كه چون در صغرى ، اصغر را از اوسط سلب كنيم ، مانند سلب اسب بودن از كاتب و از طرفى در كبرى حكم مىكنيم كه اوسط بعضى از اكبر است ، مثلا بعضى از انسان يا حيوان كاتب است ، اصغر ممكن است با بعضى ديگر اكبر ملاقات داشته باشد ، مانند اسب با حيوان ، و ممكن است با آن مباين باشد ، مانند اسب با انسان .\r\nاين سه شرط عام هستند . اما بيان دو شرط اختصاصى اين شكل : شرط اول اين‌كه سلب و جزئيت در يك مقدمه اجتماع نكنند ، زيرا اگر در يك مقدمه اين‌دو صفت وجود داشته باشد ، مقدمهء ديگر بايد حتما موجبهء كلّى باشد . بدين دليل كه اگر سالبهء كلى يا سالبهء جزئى باشد ، هردو مقدمهء قرينه ، سالبه شده و اگر موجبهء جزئى باشد هردو مقدمه جزئى شده و قياسى كه هردو مقدمهء آن سالبه يا جزئى باشند ، صورت نخواهد گرفت .\r\nاكنون بايد گفت اگر اين مقدمهء موجبهء كليه به عنوان كبرى قرار گيرد ، قياس منتج نخواهد بود ، زيرا در صغرى سلب اصغر فقط از بعض اوسط معلوم است و نه بيش از آن ( مانند سلب حيوان از بعض سياه ) . از آن‌جا كه در كبرى ، سياه را كه اوسط است بر اكبر ، مانند كلاغ يا قير ، حمل مىكنيم ، ممكن است محمول عام‌تر از موضوع بوده آن جزئى كه ملاقى اكبرى است ، غير از جزئى باشد كه مباين با اصغر است ، مانند حيوان و قير ؛ چنان كه ممكن است همان جزء باشد ، مانند حيوان و كلاغ .\r\nاگر اين مقدمهء موجبهء كليه به عنوان صغرى قرار گيرد ، باز هم قياس منتج نخواهد بود .\r\nزيرا اگر صغرى موجبهء كليه و كبرى سالبهء جزئيه باشد ، بعضى از اكبر مباين اوسط بوده ممكن است بعض ديگر هم مباين باشد ، مانند جماد و حيوان و ممكن است بعض ديگر مباين نباشد ، مانند جسم و حيوان . بر فرض نخست ، اصغر ، مانند انسان كه در اوسط داخل است ، با اكبر تباين خواهد داشت ، اما بر فرض دوم ملاقى آن خواهد بود .\r\nشرط دوم از شروط اختصاصى اين شكل آن است كه هرگاه هردو مقدمه موجبه باشند ، صغرى جزئى نباشد . بيان علت اعتبار شرط فوق اين است كه اگر كبرى موجبه\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nباشد ، حتما بايد كلّى باشد و الّا هردو مقدمه جزئى خواهد بود . بر اين اساس ، اوسط كه بر همهء اكبر حمل مىشود ، ممكن است عام‌تر از آن باشد ، مانند حيوان نسبت به انسان .\r\nدر اين فرض حكمى كه در صغرى نسبت به بعضى از اصغر مىشود ، ممكن است بر آن بعضى باشد كه انسان است ، مثل اين‌كه بگوييم بعضى حيوان ناطق است . ممكن است بر بعض ديگرى باشد ، مانند بعض حيوان صهّال است . بنابراين نه ملاقات ضرورى است و نه مباينت .\r\nاكنون به بيان اين شروط از راه خطوط مىپردازيم :\r\nبراى اثبات شرط نخست از شروط عام ، دو صورت بدين‌گونه رسم مىكنيم :\r\nصورت اوّل ب ا ج\r\nصورت دوم ا ب ج\r\nدر اين‌دو صورت ، ب مباين با الف بوده و ج مباين با ب است . در يكى از اين‌دو الف و ج ملاقى و در ديگرى مباين‌اند ، تا معلوم شود كه ملاقات و مباينت ج با الف ضرورى نيست .\r\nبراى بيان شرط دوم نيز دو صورت ترسيم مىكنيم :\r\nصورت اوّل ا ب ج\r\nصورت دوم ا ب ج\r\nدر اين‌دو صورت بعضى از ب ملاقى يا مباين ج بوده ، در يكى ميان ج و الف ملاقات و در ديگرى ميان اين‌دو مباينت است تا معلوم شود كه نه مباينت ضرورى است و نه ملاقات .\r\nبراى بيان شرط سوم نيز دو صورت ترسيم مىكنيم :\r\nصورت اوّل ا ب ج\r\nصورت دوم ا ب ج\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nدر اين دو صورت ، ب و ج مباين بوده و بعضى از ب ملاقى يا مباين الف است . در يك صورت ميان ج و الف ملاقات وجود داشته اما در صورت ديگر مباينت است تا معلوم گردد كه هيچ كدام ضرورى نيستند .\r\nبراى بيان شرط نخست از دو شرط اختصاصى چهار صورت ترسيم مىكنيم .\r\nبدين‌گونه كه در دو صورت اوّل ج از بعض ب سلب شده ، ب بر الف حمل مىشود و در دو صورت ديگر ج بر ب حمل شده ، ب از بعض الف مسلوب است . در يكى از دو صورت اوّل يا آخر ميان ج و الف ملاقات و در ديگرى مباينت وجود دارد تا معلوم شود كه هيچ‌كدام ضرورى نيستند :\r\nصورت اوّل ا ج ب\r\nصورت دوم ا ج ب\r\nصورت سوم ا ب ج\r\nصورت چهارم ا ب ج\r\nبراى بيان شرط دوم از شروط خاص ، دو صورت ترسيم مىكنيم كه در هردو ب بر همهء الف حمل شده و ج بر بعض ب محمول است ، اما در يكى ج ملاقى ب و در ديگرى مباين با آن است تا معلوم شود كه هيچ‌كدام از اين‌دو ضرورى نيستند :\r\nصورت اوّل ا ب ج\r\nصورت دوم ا ب ج\r\nاكنون كه اين شرايط معلوم گرديد ، بايد بگوييم از تمام شانزده قرينه‌اى كه در اين شكل ممكن است ، يازده قرينه عقيم هستند . هفت قرينه از اين قراين عقيم آن‌هايى هستند كه صغرى با كبرايى قرينه است كه سالبهء جزئى است و هشتم آن‌كه صغرى و كبرى هردو سالبهء كليّه باشند . نهمين قرينهء عقيم قرينه‌اى است كه هردو موجبهء جزئى هستند . دهم آن‌كه صغرى سالبهء كلى و كبرى موجبهء جزئى و بالأخره يازدهم آن‌كه دو قرينه موجبه بوده ، صغرى جزئى باشد . اما پنج قرينه‌اى كه منتج هستند به قرار ذيل‌اند :\r\nصغرى موجبهء كلى و كبرى يكى از محصورات سه‌گانه - موجبهء كلى ، موجبهء جزئى ، سالبهء كلى . همچنين صغرى موجبهء جزئى يا كبرى سالبهء كلى و صغرى سالبهء كلى با كبرى\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nموجبهء كلى .\r\nعلت انتاج اين قراين آن است كه چون در صغرى ، اصغر ، مانند جسم ، بر همهء اوسط ، مانند حيوان ، حمل مىشود ، حتما اوسط در اصغر داخل است . بنابراين هر حكم ايجابى كه در كبرى به اوسط بر همهء اكبر مىشود ، مانند حمل حيوان بر انسان ، يا بر بعضى از اكبر ، مانند حمل حيوان بر بعضى از نامى ، آن حكم بالقوه بر اصغر شده است ، زيرا محمول بر محمول ، محمول است . بنابراين در هردو فرض اكبر ملاقى با بعضى از اصغر است و حمل آن بر آن بعض صادق است .\r\nهمچنين اگر در كبرى به مباينت كلى ميان اوسط ، مانند حيوان و اكبر مانند سنگ ، حكم شده باشد ، آن مقدار از اصغر كه مثلا جسم است و ملاقى اوسط است ، مباين اكبر خواهد بود . در اين فرض اگر اصغر فقط بر بعضى از اوسط حمل شده باشد ، مانند حمل انسان بر بعضى از حيوان ، همين نتيجه لازم مىآيد . اگر ميان اصغر و اوسط در صغرى به مباينت كلى حكم شده باشد ، مانند حيوان و سنگ و اوسط در كبرى بر همهء اكبر حمل شده باشد ، مانند حمل حيوان بر انسان ، حتما ميان اصغر و اكبر هم كه در اوسط داخل است ، مباينت كلّى خواهد بود .\r\nبيان اين برهان نيز با خطوط مانند منوال گذشته بوده ، آسان است . اگر بخواهيم به همان صورت كه در ضابط دوم گفتيم ، ضروب منتج و عقيم اين شكل را ضبط كنيم ، مىگوييم :\r\nاگر كبرى موجبهء كلى باشد ، صغرى نه مىتواند موجبهء جزئى باشد و نه سالبهء جزئى ؛ به همان بيانى كه در دو شرط خاص گفتيم . بنابراين يا موجبهء كلى است يا سالبهء كلى . و نيز اگر كبرى سالبهء كلى باشد ، صغرى نمىتواند سالبه باشد ، زيرا دو مقدمه‌اى كه سالبه باشند ، نمىتوانند منتج قياس باشند . پس در اين فرض كه كبرى سالبهء كلى باشد ، صغرى يا موجبهء كلى است يا جزئى . اگر كبرى موجبهء جزئى باشد ، صغرى نه مىتواند جزئى باشد نه سالبه ؛ به همان بيانى كه در شروط عام گفتيم . بنابراين حتما موجبهء كلى است .\r\nهمچنين كبرى نمىتواند سالبهء جزئى باشد . بنابراين ضروبى كه منتج هستند ، پنج ضرب هستند و يازده ضرب ديگر عقيم‌اند .\r\nنتايج اين شكل ممكن است موجبهء جزئى ، سالبهء كلى يا سالبهء جزئى باشند . سالبهء\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nكلى نتيجهء ضربى است كه صغرى سالبهء كلى است . موجبهء جزئى ، نتيجهء دو ضربى است كه موجبه هستند . سالبهء جزئى ، نتيجهء دو ضربى است كه كبرى سالبه است .\r\nبيان ضروب منتج اين شكل از راه برهان انّى را مىتوان به صورت قلب مقدمات و عكس نتيجه انجام داد تا به صورت شكل اوّل درآيد . و نيز در ضرب‌هايى كه ممكن باشد ، از راه عكس صغرى مىتوان عمل نمود تا شكل دوم حاصل شود ، يا از راه عكس كبرى تا شكل سوم پديد آيد . در ترتيب ضروب منتج اختلافى ديده نمىشود . جدول « 19 » ضروب منتج و عقيم در اين شكل را معلوم مىكند . « 1 »\r\nضرب اوّل : مثال : كل ب ج و كل الف ب ، نتيجه : بعض ج الف . بيان اين ضرب از راه جابه‌جا كردن مقدمات است كه با اين عمل ضرب اوّل از شكل اوّل حاصل شده و نتيجه مىدهد : كل الف ج . آن‌گاه نتيجه را عكس مىكنيم و مطلوب حاصل مىشود . همچنين مىتوان از راه عكس كبرى آن را اثبات نمود كه با اين عمل ضرب چهارم شكل سوم پديد مىآيد و اين نتيجه به دست خواهد آمد .\r\nضرب دوم : مثال : كل ب ج و بعض الف ب ، نتيجه : بعض ج الف . بيان اين ضرب نيز از راه قلب و جابه‌جا كردن مقدمات است كه ضرب سوم از شكل اوّل مىشود . همچنين مىتوان از راه عكس نتيجه يا عكس كبرى اقدام نمود كه با اين عمل ضرب چهارم شكل سوم حاصل مىشود .\r\nضرب سوم : مثال : لا شىء من ب ج و كلّ الف ب ، نتيجه : فلا شىء من ج الف . اين ضرب را مىتوان از راه قلب مقدمات اثبات كرد و براساس اين راه ضرب دوم از شكل اوّل پديد مىآيد . همچنين اگر از راه عكس نتيجه يا عكس صغرى بخواهيم اثبات كنيم ، ضرب دوم شكل دوم خواهد شد .\r\nضرب چهارم : مثال : كل ب ج و لا شىء من الف ب ، نتيجه : فليس كل ج الف . براى اثبات اين ضرب نمىتوانيم از راه قلب مقدمات وارد شويم ؛ بلكه يا بايد از راه عكس صغرى عمل كنيم تا ضرب سوم شكل دوم شود يا از راه عكس كبرى تا ضرب دوم شكل سوم حاصل گردد .\r\n\r\n\r\n","description":"","footnote":"\r\n( 1 ) - ر . ك : جدول شماره 19 ، ص 687 .\r\n","page_name":" 239 ","page_number":239},
  {"content":"\r\n\r\nضرب پنجم : مثال : بعض ب ج و لا شىء من الف ب ، نتيجه : فليس كل ج الف . اين ضرب را مانند ضرب گذشته نمىتوانيم از راه قلب مقدمات اثبات كنيم ؛ بلكه يا از راه عكس صغرى وارد مىشويم كه بر اين اساس اين راه ضرب سوم شكل دوم مىشود يا از راه عكس كبرى كه ضرب ششم شكل سوم پديد مىآيد .\r\nدر ضرب دوم و پنجم مىتوانيم از راه دليل افتراض وارد شويم . توضيح اين‌كه در ضرب دوم كبرى اين‌گونه است : بعض الف ب ، اگر آن بعض را « د » بناميم ، چهار قضيه حاصل مىشود : بعض الف د ، كل د الف ، كل د ب ، بعض ب د ، اولين و چهارمين قضيه متروكند . از اين جهت مانند شكل سوم هستند . بنابراين از اقتران كل د ب با صغرى نتيجه‌اى از شكل اوّل پديد مىآيد ، بدين‌گونه كه ، كل د ج . و از اقتران اين نتيجه با كّل د الف نتيجه‌اى از شكل سوم پديد مىآيد كه بعض ج الف و اين همان مطلوب ماست .\r\nاما در ضرب پنجم از صغرى - بعض ب ج - در صورتى كه آن بعض را د بناميم ، چهار قضيه متولد مىشود : بعض ب د ، كل د ب ، كل د ج ، بعض ج د . قضيه‌هاى اوّل و سوم متروكند ، قضيهء اوّل ، همان‌گونه كه در افتراض‌هاى گذشته گفتيم و قضيهء سوم به خلاف آن است . آن‌گاه از اقتران قضيهء دوم - كل د ب - با كبرى ، قياسى از شكل دوم نتيجه مىدهد كه فلا شىء من د الف . از اقتران قضيهء چهارم - بعض ج د - با اين نتيجه ، شكل اوّل نتيجه داده كه ليس كل ج الف و اين همان مطلوب ماست .\r\nاگر اوّل و چهارم را متروك بگيريم ، چنان‌كه در مورد دليل افتراض ضرب دوم گفتيم ، از اقتران قضيهء سوم - كل د ج - با نتيجهء مذكور - لا شىء من د الف ، شكل سوم نتيجه مىدهد : ليس كل ج الف . اما در اين قياس بر خلاف ساير افتراض‌ها هيچ قياسى از شكل اوّل صورت نگرفته است .\r\nاكنون پس از بيان دليل افتراض ، به بيان خلف مىپردازيم :\r\nدر دو ضرب اوّل اگر نتيجه حق نباشد ، نقيض‌اش بايد حق باشد ، آن‌گاه صغرى را با نقيض نتيجه قرين مىكنيم ، شكل اوّل نتيجه مىدهد : لا شىء من ب الف . عكس اين نتيجه اين‌گونه است كه لا شىء من الف ب و اين نتيجه ضد يا نقيض كبرى است و بنابراين كاذب است . بايد دانست كه اين نتيجه ، لازمهء نقيض نتيجه بوده ، بنابراين نقيض نتيجه كاذب است و اصل نتيجه حق خواهد بود .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nدر سه ضرب ديگر ، از اقتران نقيض نتيجه با كبرى ، شكل اوّل نتيجه مىدهد كه عكس اين نتيجه يا نقيض صغرى است يا ضدّ آن ؛ به اين بيان نتيجه ثابت مىگردد .\r\nچنان‌كه بعد از اين به تفصيل خواهيم گفت ، مىتوانيم از انواع ديگر خلف براى اثبات مطلوب استفاده كنيم و البته آن‌ها به اشكال ديگر بازمىگردند . اما فعلا همين مقدار كافى است .\r\nاز مطالبى كه تاكنون گفتيم ، معلوم شد كه شكل چهارم در هردو مقدمه مخالف شكل اوّل است ، از نظر كبرى موافق شكل دوم و از نظر صغرى موافق شكل سوم است .\r\nدر اين‌جا بحث ما در باب اشكال چهارگانه به پايان مىرسد .\r\nبايد دانست كه از اين اشكال ، فقط اقتران‌هاى شكل اوّل كامل هستند و بنفسه بيّن و معلومند ، اما اقترانات ديگر اشكال كامل نيستند و در بيان خود محتاجند كه به برهان انّى به شكل اوّل برگردند تا وجوب انتاج آن‌ها در ذهن نقش پذيرد . زيرا ترتيب طبيعى در قرار دادن حدود ، همان ترتيب شكل اوّل است . اما اين سخن بدين معنى نيست كه با وجود شكل اوّل ، از ساير اشكال بىنيازيم . زيرا در بسيارى از مواد ، يك جزء از قضايا بالطبع موضوع بوده ، جزء ديگر نيز بالطبع محمول است و ذهن به وضع يا حمل بر آن‌دو جزء به صورت طبيعى مبادرت مىكند و اگر آن‌ها را عكس كنند ، صادق است ولى مخالف مقتضاى طبيعت ماده خواهد بود و آن عكس براى ذهن تكلف و مشقت است .\r\nمثلا مىگوييم : آتش گرم است ( قضيهء موجبه ) يا آتش ديدنى نيست ( قضيهء سالبه ) ؛ اين دو طبيعى هستند . اما عكس آن ، يعنى : « بعضى از آن‌چه گرم است ، آتش است يا بعضى از مرئى ، آتش نيست » ، طبيعى نيست و تكلّف است .\r\nبنابراين هرگاه در علوم بخواهيم از قضايايى نتيجهء مطلوب خود را به دست آوريم ، ممكن است بر يكى از اشكال ديگر بوده ، ردّ آن شكل به شكل اوّل تغيير قضيه از هيأت طبيعى باشد و باعث نوعى تعسّف باشد . مثلا در بيان اين‌كه « نفس جسم نيست » مىگوييم : نفس منقسم نيست و جسم منقسم است . اين قياس از قبيل شكل دوم است .\r\nهمچنين براى بيان اين‌كه « قابل چيزى واجب نيست كه حافظ آن چيز باشد » ، مىگوييم :\r\n« آب قابل صور است و حافظ آن نيست » ؛ اين قياس از قبيل شكل سوم است . اكنون اگر بخواهيم اين‌ها را به شكل اوّل برگردانيم ، با تعسفى روبه‌رو خواهيم شد كه بسيار واضح\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nو آشكار است .\r\nاين نكته كه اكنون گفتيم ؛ در سه ضرب اوّل از شكل چهارم از جهت مقدمات وجود ندارد ، زيرا اين مقدمات دقيقا همان مقدمات سه ضرب از شكل اوّل‌اند ، اما در نتيجه امكان آن وجود دارد . مثلا اگر مطلوب ما اين باشد كه « بعضى از اجسام ناطق است » ، از قرار دادن اين‌دو مقدمه : « هر ناطقى حيوان است ، هر حيوانى جسم است » به ترتيب شكل اوّل اگر بخواهيم محاسبه كنيم ، عكس مطلوب لازم مىآيد نه خود مطلوب .\r\nهمچنين ممكن است عكس مطلوب بر خلاف وضع طبيعى باشد اما اگر براساس شكل چهارم قرار گيرد ، عين مطلوب حاصل شود .\r\nدر دو ضرب آخر شكل چهارم مقدمات ممكن است مقتضى وضع ترتيب باشند ، مثلا اگر مطلوب ما اين باشد كه « نه هر موجودى محسوس است » ، مىگوييم : كلّى موجود است ، هيچ محسوسى كلّى نيست .\r\nعكس كبرى هرچند مقتضى رد به شكل سوم باشد ، اما ممكن است كه طبيعى نباشد .\r\nاز آن‌جا كه به حسب صورت ، ترتيب حدود شكل چهارم عكس طبيعى است ، قرار دادن مقدمات بر هيأت طبيعى به حسب ماده در اين شكل مقتضى از بين رفتن تكلف و تعسف نيست . به همين جهت ، حكما اين شكل را معتبر نمىدانند .\r\nاز مباحثى كه تاكنون در مورد اشكال چهارگانه و احوال ضروب آن‌ها گفتيم ، معلوم گرديد كه مجموعا نوزده ضرب از ضروب اين چهار شكل منتج هستند : يك ضرب منتج موجبهء كلى ، چهار ضرب منتج سالبهء كلى ، شش ضرب منتج موجبهء جزئى و هشت ضرب منتج سالبهء جزئى . در اين نوزده ضرب سى و هشت مقدمه قرار مىگيرد كه دو برابر مجموع نتايج است . از اين سى و هشت مقدمه ، هجده مقدمه موجبهء كلى كه ده مقدمه سالبهء كلى ، هشت مقدمه موجبهء جزئى و دو مقدمه سالبهء جزئىاند .\r\nهر مطلوبى كه به دست آوردن آن سخت باشد ، عزّت و نفاست آن بيش‌تر است . و نيز هر مطلوبى كه انتفاع آن بيش‌تر باشد شريف‌تر خواهد بود .\r\nاستنتاج موجبهء كلى از بيش از يك ضرب ممكن نيست و در هجده موضع مىتوان از موجبهء كلى استنتاج نمود . بنابراين شريف‌ترين مطالب موجبهء كلّى است و بعد از آن\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nسالبهء كلى و سپس موجبهء جزئى . اما سالبهء جزئى در هردو مورد از همه متأخر است .\r\nبا بيان فوق معلوم گرديد كه مطلوب كلى از جزئى و مطلوب موجبه از سالبه و مطلوب كلى از مطلوب موجبه شريف‌تر است . و نيز معلوم گرديد كه اثبات مطلوبى كه موجبهء كلى باشد ، به يك ضرب امكان‌پذير است ، اما ابطال آن به دوازده ضرب كه يا منتج ضد آن يا نقيض آن هستند ، خواهد بود . و نيز اثبات مطلوبى كه سالبهء كلى باشد ، به چهار ضرب ممكن است و ابطال آن به هفت ضرب كه منتج ضد يا نقيض آن هستند ، مىباشد . هر جزئى در هردو باب با نقيض خود برعكس است .\r\nهمچنين معلوم گرديد كه هيچ اقترانى بدون اين‌كه مقدمه‌اى كلى و مقدمه‌اى موجبه داشته باشد ، نمىتواند نتيجه‌بخش باشد ، زيرا از دو سالبه و از دو جزئى قياسى امكان‌پذير نيست .\r\nاكنون كه از مباحث اشكال ، بدون اعتبار جهات فارغ شديم ، سخن خود را در زمينهء مختلطات آغاز مىكنيم .\r\n\r\nفصل پنجم : مختلطات شكل اوّل\r\nآن‌چه در بيان شرايط اشكال و ضروب منتج و عقيم در فصل گذشته گفته شد ، بدون در نظر گرفتن جهات بود و سخنى است كه ميان اهل اين صناعت مشهور است و براى سهل نمودن و تقريب مسأله به ذهن به كار مىرود . هدف از بيان آن فصل اين بود كه مقدمه‌اى بر مباحث قياس‌هاى حملى برحسب اقتضاى نظر اوليه گفته باشيم . اما تحقيق و تدقيق آن مباحث با اعتبار و در نظر گرفتن اطلاق و توجيه مقدمات و اختلاط آن‌ها حاصل مىشود . بنابراين بايد گفت :\r\nمقدمات قياس يا از نظر اطلاق و توجيه از يك جنس هستند يا از دو جنس مختلف .\r\nاگر از دو جنس مختلف باشند ، حقيقتا مختلط هستند ، اما مجازا قسم اول را نيز در زمرهء مختلطات برمىشمرند .\r\nدر شكل اوّل اگر جهت صغرى از جهاتى باشد كه سالب و موجب آن متلازم باشد ، مانند مطلق لا دائم و ممكن خاص و اخص ، صغرى مىتواند هم موجبه باشد هم سالبه .\r\nبر اين اساس اعتبار كيفيت كه شرط اول است ، ساقط مىشود . اما شرط دوم كه به اعتبار\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nكميّت است ، به قوت خود باقى است . بنابراين از شانزده ضرب ممكن در شكل اوّل ، هشت ضرب منتج مىگردد و نتيجه بر فرض موجبه بودن صغرى است . مثلا هرگاه بگوييم : كلّ ج ب لا دائما ، و كل ب الف ، يا بگوييم لا شىء من ج ب لا دائما و كل ب الف ، در هردو حال نتيجه كل ج الف خواهد بود . زيرا صغراى سالبه بالذات منتج نيست ، بلكه از آن جهت منتج است كه موجبه لازمهء آن است .\r\nهمچنين اگر قضيهء سالبه ملزوم قضيهء موجبه باشد ، موجبه به خاطر وقوع‌اش در قياس منتج باشد ، آن سالبه در مثل آن قياس نيز منتج خواهد بود ، زيرا لازم آن منتج است . مثلا سالبهء لا دائمه ، ملزوم موجبهء لا ضرورى است و از آن‌جا كه موجبهء لا ضرورى اگر به عنوان صغرى قرار گيرد ، منتج است ، پس سالبهء لا دائمه نيز منتج خواهد بود . امثال اين نتايج از نظر كيف تابع أخس مقدمات نبوده بلكه مطلقا تابع كبرى است . اما از نظر كمّ تابع صغرى است .\r\nبعضى جهات در بعضى احوال جزء محمول مىشوند ، بنابراين اگر اين معنى در صغرى باشد ، بايد موضوع در كبرى به‌گونه‌اى اخذ شود كه آن جهت جزء آن باشد تا اين‌كه حد وسط كاملا تكرار شود ، زيرا اگر فقط بعضى از اوسط تكرار شود - و نه همهء آن - نتيجه لازم نمىآيد . مگر اين‌كه در كبرى به جاى اوسط چيزى قرار دهيم كه عام‌تر از اوسط باشد ، در اين صورت نتيجه حاصل مىشود اما بالذات نيست بلكه بدين سبب است كه اوسط بالقوه در آن امر عام وجود دارد . مثلا اگر صغرى كل ج ب لا دائما باشد ، لا دائما در كبرى جزء محمول خواهد بود و كبرى اين‌گونه مىشود : كل ب لا دائما فهو الف . اگر بگوييم : و كل ب فهو الف باز هم منتج است ، اما اين انتاج بدين سبب است كه ب به‌طور مطلق شامل دائم و لا دائم است ، پس ب در كبرى ، عام‌تر از ب در صغرى است . اما اگر آن را برعكس كنيم ، ب در صغرى عام‌تر از ب در كبرى است و منتج نخواهد بود . مثلا اگر بگوييم كل جسم متحرك على الاطلاق ، يعنى از آن جهت كه شامل متحرك دائم و لا دائم باشد . سپس بگوييم كل متحرك لا دائما فهو عنصرى ، از آن‌جا كه حد اوسط بتمامه در كبرى تكرار نشده ، اين كبرى اگرچه به ظاهر كلّى است ، اما در حكم كبراى جزئى است .\r\nاز اين بيان معلوم گرديد كه هرگاه كبرى مطلق عرفى باشد ، محمول در صغرى\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nمشروط به وصف خواهد بود . زيرا اگر مطلق باشد ، قياس منتج نخواهد شد . اما اگر محمول در صغرى مشروط باشد ، كبراى مطلق منتج مىباشد ، زيرا اوسط عموم دارد .\r\nدقت ننمودن در امثال اين نكات دقيق باعث خبط و غلط خواهد شد .\r\nاكنون كه مقدمات بحث روشن گرديد ، بايد بگوييم كه بيان مختلطات شكل اوّل ، مبتنى بر توضيح چند اصل است :\r\n\r\nاصل اوّل\r\nهرگاه صغرى به يكى از جهات فعلى موجبه باشد و حكم در كبرى برحسب ذات موضوع باشد ، نتيجه از نظر جهت تابع كبرى خواهد بود . زيرا صغرى مقتضى آن است كه اصغر بالفعل متصف به اوسط باشد . اختلاف جهات آن فقط مقتضى اختلاف كيفيت آن اتصاف است . مفهوم كبرى اين است كه هرچه اصغر بالفعل موصوف به اوسط است و اصغر نيز از آن جمله است ، اكبر بر آن محمول است - خواه به ايجاب خواه به سلب - با جهتى معين . بنابراين لازمهء اين مفهوم اين است كه اكبر به همان جهت بر اصغر نيز محمول باشد - خواه به ايجاب خواه به سلب .\r\n\r\nاصل دوم\r\nچنين گفته‌اند كه هرگاه صغرى فعلى نبوده بلكه به امكان باشد ، اگر كبرى ضرورى يا دائم باشد ، نتيجه هم مانند كبرى ضرورى يا دائم خواهد بود . اما اگر كبرى ضرورى و دائم نباشد ، نتيجه مانند صغرى است و فعلى نخواهد بود .\r\nدر بيان ادعاى اول گفته‌اند : از آن‌جا كه صغرى اقتضاى صحت اتصاف ذات اصغر به اوسط كرده و كبرى مقتضى آن است كه هر ذاتى كه بالفعل موصوف به اوسط باشد ، حكم اكبر در همهء اوقات وجود آن ذات براى آن حاصل باشد ، خواه در حال اتصاف آن ذات به اوسط خواه قبل و يا بعد از اتصاف . بنابراين اگر ذات اصغر به اوسط متصف باشد ، حكم اكبر در همهء اوقات براى آن ذات حاصل است و معلوم مىگردد كه پيش از اتصاف ، يعنى در حال صحت اتصاف هم آن حكم وجود داشته است . در اين‌جا اتصاف اصغر به اوسط مقتضى تصديق به دوام حكم است نه مقتضى خود حكم . ازاين‌رو حتى اگر اتصاف بالفعل هم حاصل نباشد ، صحت اتصاف در تصديق كافى است .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاين بيان در مورد ضرورى واضح‌تر است . زيرا هر چيزى كه شايسته باشد ضرورى باشد ، در همهء حالات ضرورى خواهد شد ، چون لا ضرورى نمىتواند ضرورى باشد .\r\nدر مورد ادعاى دوم نيز گفته‌اند : وقتى صغرى ممكن باشد ، مقتضى آن است كه اتصاف اصغر به اوسط محال نباشد ، در اين فرض كه صغرى ممكن است ، به حكم كبرى اكبر يا بر آن محمول است يا از آن مسلوب . بنابراين حمل اكبر بر اصغر - به ايجاب يا سلب - محال نيست و لزومى ندارد كه اين حمل بالفعل حاصل باشد ، زيرا هرگاه جهت كبرى به حسب ذات ، محتمل لا دوام باشد ، حصول حكم اكبر بر اصغر مىتواند به شرط اتصاف اصغر بر اوسط باشد و از آن‌جا كه اتصاف اصغر بر اوسط به امكان است به بالفعل ، بنابراين نتيجه هم فعلى نخواهد بود . مثال : همهء مردم عادلند به امكان ، هر عادلى منصف است ، پس همهء مردم منصفند به امكان نه بالفعل .\r\nبنابراين اصول ، هرگاه صغرى غيرفعلى باشد و كبرى محتمل الضرورة نباشد ، نتيجه ممكن خاص خواهد شد و هرگاه كبرى محتمل الضرورة باشد ، نتيجه ممكن عام خواهد شد .\r\nآن‌چه تاكنون گفتيم ، برحسب رأى دانشمندان اين صناعت بود . اما در اين‌جا بايد نظرى بيش‌تر افكند . توضيح اين‌كه اگر ممكنى كه جهت صغرى است ، محتمل دائم لا ضرورى نباشد ، مانند ممكن اخص ، اين حكم صحيح است . اما اگر محتمل دائم لا ضرورى باشد ، مانند امكان عام يا خاص ، اين حكم صحيح نيست . زيرا اصغر به امكان در اوسط وجود دارد . اوسطى كه در كبرى محكوم عليه است ، اوسط بالفعل است و اوسط بالفعل اخص از اوسط به امكان است ، پس كبرى در حكم جزئى است . مگر اين‌كه موضوع قضيه را به‌گونه‌اى فرض كنيم كه هرچه به اوسط ممكن الاتصاف باشد ، در كبرى محكوم عليه باشد ، تا اين‌كه كبرى عام‌تر شود . اما اين فرض و اعتبار خلاف متعارف است . باوجود اين ، اگر كبرى مطلق باشد ، مقتضى آن است كه نتيجه هم مطلق باشد و اين خلاف روش گذشتگان خواهد بود . زيرا مىتوانيم بگوييم : هر ضاحكى به امكان كاتب است و هر كاتبى محرك قلم . اما نمىتوانيم بگوييم : هر ضاحكى محرك قلم است بالفعل .\r\nيا بايد بگوييم كه در كليّات دائم و ضرورى را متساوى اعتبار كنيم تا صغرى خاص‌تر\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nشود و محتمل دائم نباشد و بر اين اساس اوسط تكرار شود . بيان اين بحث ، در آينده به تفصيل خواهد آمد . ان شاء اللّه تعالى .\r\n\r\nاصل سوم\r\nاگر اعتبار وصف موضوع فقط در يك مقدمه باشد ، در نتيجه اين اعتبار ساقط خواهد شد . اما اگر در هردو مقدمه باشد ، نتيجه هم برحسب وصف موضوع است . توضيح اين كه اگر اعتبار وصف ، فقط مخصوص صغرى باشد ، مانند هر نايمى ( انسان خوابيده ) ساكن است مادامى كه نايم است . وصف اصغر مستلزم حمل اوسط است و از ارتفاع لازم ارتفاع ملزوم لازم مىآيد . بنابراين از بين رفتن سكون و آرامش مستلزم ارتفاع خواب است . در كبرى ، هرگاه حكم اكبر بر ذات اوسط باشد ، ممكن است آن حكم در وقت از بين رفتن وسط اوسط باشد كه در اين صورت مستلزم از بين رفتن وصف اصغر است .\r\nمثلا مىگوييم : « هر ساكنى متحرك است به امكان » ، در اين قضيه حكم اكبر بر اصغر در وقت از بين رفتن وصف است ، زيرا حمل متحرك بر نايم ( خوابيده ) در وقتى است كه صفت نوم و خواب مرتفع شده باشد . بنابراين ، برحسب وصف اصغر صادق نيست ، اما برحسب ذات صادق است .\r\nاما اگر اعتبار وصف ، مخصوص كبرى باشد ، اكبر در صورتى براى اوسط وجود دارد كه وصف وجود داشته باشد و اين در نتيجه ساقط است . پس اعتبار اين شرط نيز ساقط است . مانند هر حيوانى نايم است و هر نايمى ساكن است تا وقتى كه نايم است . پس هر حيوانى ساكن است و نمىتوانيم بگوييم : « مادامى كه حيوان است . »\r\nاما هرگاه دو مقدمه به حسب وصف باشد ، نتيجه هم به حسب وصف خواهد بود .\r\nزيرا وصف اصغر مستلزم وصف اوسط است و آن مستلزم حكم اكبر است . و لازم لازم ، لازم خواهد بود . پس حكم اكبر لازم وصف اصغر است . مثلا مىگوييم : هر نايمى ساكن است ، مادامى كه نايم است . هيچ‌ساكنى متحرك نيست ، مادامى كه ساكن است . پس هيچ نايمى متحرك نيست ، مادامى كه نايم است .\r\n\r\nاصل چهارم\r\nاگر جهت مقدمه ، ضرورى يا دائم به حسب وصف باشد ، جهت نتيجه نيز همين‌گونه\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nاست . اما اگر مختلط باشند ، يعنى يكى مشروط و ديگرى عرفى باشد ، جهت نتيجه عرفى محتمل ضرورت و لا ضرورت خواهد بود . دليل حكم اول واضح است ، زيرا هر حكمى كه به ضرورت تابع وصفى ضرورى باشد ، خود آن حكم هم ضرورى خواهد بود . در مورد دائم نيز همين‌گونه است .\r\nاما دليل حكم دوم اين است كه اگر صغرى عرفى باشد ، از آن‌جا كه مقتضى ضرورت حكم اكبر وصف اوسط است كه در نتيجه ساقط است ، بنابراين حكم به اكبر برحسب وصف اصغر ضرورى نيست . همچنين اگر صغرى مشروط باشد ؛ زيرا حكم اكبر براى اصغر توسط وصف اوسط ثابت مىشود ، در حالى كه اكبر براى اوسط ضرورى نيست ، پس مىتواند براى اصغر هم ضرورى نباشد .\r\nاما احتمال ضرورت از اين جهت است كه در حكم اول نمىشود امرى براى امرى ديگر دائمى باشد و امر سومى براى هردو ضرورى باشد . امّا در حكم دوم مىشود كه امر دائمى براى امر سومى ضرورى بوده ، يكى از آن دوام‌ها براى ديگرى دائم باشد .\r\n\r\nاصل پنجم\r\nهرگاه صغرى برحسب ذات ، دائم يا ضرورى باشد و جهت كبرى مركب باشد از اعتبار ذات و وصف ، به‌گونه‌اى كه جهت اتصاف ذات اوسط به آن وصفى كه با آن وصف اوسط به عنوان موضوع قرار گرفته ، يا با جهت صغرى قابل اجتماع در صدق نباشد ، آن دو مقدمه نمىتوانند از نظر صدق اجتماع كنند . مثال : « كل ج ب بالضرورة و كل ب الف مادام ب لا دائما بحسب الذات او ضروريا بحسب الوصف دون الذات . » در توضيح اين مثال بايد گفت : صغرى مقتضى اين است كه هر ذاتى كه موصوف به جيمى باشد ، به ضرورت ب است ، بنابراين بعضى از آن‌چه موصوف به ب باشد ، به ضرورت است كه مقصود آن چيزى است كه موصوف به جيمى است . در مورد كبرى نيز بايد گفت : هرچه موصوف به ب است ، صفت « بايى » براى آن ضرورى يا دائم نيست و اين با صغرى تناقض دارد . پس اگر صغرى ضرورى باشد ، با كبرايى كه به يكى از اين پنج جهت باشد ، تناقض دارد . اين پنج جهت عبارتند از : مشروط ، عرفى ، عرفى لا مشروط كه به حسب ذات لا دائم باشد ، مشروط كه به حسب لا ذات ضرورى مطلق يا دائم لا ضرورى است . و نيز اگر صغرى دائمى باشد با كبرايى كه به يكى از اين سه جهت باشد ، متناقض است :\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمشروط ، عرفى ، عرفى لا مشروط كه هر سه به حسب ذات لا دائم باشند . و صغراى دائم لا ضرورى با كبراى يكى از سه جهت فوق متناقض است .\r\nبنابراين امثال اين مقدمات در قياس ، مانعة الجمع هستند . اما اگر جهت صغرى يا كبرى عام‌تر از يكى از اين جهات باشد ، در صورتى كه فرض كنيم هردو مقدمه براى تشكيل قياس وضع شده‌اند ، اين فرض مقتضى آن است كه مقدمهء عام‌تر بر آن‌چه نقيض ديگر مقدمه نمىكند ، حمل شود ، مانند صغراى ضرورى با كبراى مشروط عام كه شامل ضرورى ذاتى و لا ضرورى ذاتى است و بر فرض اين‌كه لا ضرورى ذاتى باشد ، با صغرى تناقض خواهد داشت . بنابراين كبرى را به ناچار حمل بر ضرورى ذاتى مىكنيم ، زيرا قياس در صورتى منتج است كه هردو مقدمه مسلّم باشند . نتيجهء اين قياس ضرورى ذاتى است .\r\nو همچنين است اگر صغرى مطلق عام و كبرى مشروط خاص باشد . زيرا مطلق عام شامل ضرورى و لا ضرورى است و اگر فرض شود كه ضرورى است با كبرى مناقض خواهد بود . بنابراين بايد آن را بر مطلق خاص حمل نمود تا هردو مقدمه باهم بتوانند صادق باشند . در ديگر موارد نيز همين‌گونه بايد قياس نمود .\r\n\r\nتفصيل نتايج مختلطات و وضع جداول\r\nاكنون كه اصول مذكور معلوم گرديد ، به آسانى مىتوان جهات نتايج هريك از مختلطات را آموخت . در اين كتاب مختصر ، دوازده جهت به حسب ذات و ده جهت به حسب وصف را كه مجموعا بيست و دو جهت است را در جدول قرار داده‌ايم . در دوازده جهت به حسب ذات ، سه جهت مربوط به مطلقات است ، سه جهت مربوط به ممكنات ، دو جهت در ارتباط با وقتيات ، يك جهت مربوط به مشروط به محمول و سه جهت مربوط به دائم است . همچنين از ده جهت به حسب وصف ، سه جهت بسيط و هفت جهت مركب است كه در اين مركبات ، جهت ذات و وصف از نظر ضرورت و لا ضرورت و دوام و لا دوام مختلف است .\r\nهمچنين در اين جدول ، در مقابل هركدام از آن‌ها ، جهات نتايج را به تفصيل ثبت نموديم تا به سهولت در نظر آيد و با قواعد گذشته كه متضمن برهان‌هاى آن‌هاست ، سنجيده شود .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nدر اين جدول ، مطلق عرفى را وارد نكرديم . زيرا عرفى عام ، قائم مقام آن است .\r\nهمچنين آن‌چه محمولش مشروط است را ايراد ننموديم . زيرا هرگاه شرط جزء محمول باشد ، به يكى اصناف مطلقات بازمىگردد . ممكن استقبالى را هم در جدول نياورديم ، زيرا هرگاه اعتبار زمان را به عنوان جزء موضوع يا محمول قرار دهيم ، ممكن اخص به جاى آن قرار مىگيرد . بنابراين تمامى اختلاطهاى اين جهات بسيط و مركب ، چهار صد و هشتاد و چهار جهت مىشود كه در هريك از ضروب چهارگانه واقع مىشود . و ديگر جهات را به همين روش بايد دانست .\r\nاين اختلاطات را در چهار جدول قرار داديم : « 1 »\r\n1 - جدول « 20 » مشتمل بر جهات دوازده‌گانهء ذاتى است كه در هريك از دو مقدمه قرار مىگيرند . نتايج از نظر جهت ، احتمال ضرورت و عدم احتمال آن تابع كبرى و از نظر بالفعل يا بالقوه بودن تابع صغرى هستند . در مورد بالقوه بودن ، سخن همان است كه در مباحث گذشته گفتيم .\r\n2 - جدول « 21 » مشتمل بر ده جهت وصفى در صغرى و دوازده جهت ذاتى در كبرى است ، و همگى تابع كبرى هستند و اعتبار وصف در نتيجه ، ساقط است .\r\n3 - جدول « 22 » مشتمل بر جهات جدول دوم است ، با اين تفاوت كه وقوع جهات در مقدمات برعكس جدول دوم است ؛ يعنى ده جهت وصفى در كبرى و دوازده جهت ذاتى در صغرى . در اين صنف نيز اعتبار وصف ساقط است . نتايج از نظر فعل و قوت تابع صغرى و از نظر احتمال و عدم احتمال ضرورت تابع كبرى هستند .\r\nبايد يادآورى كرد ، همچنان‌كه اشاره كرديم ، هرگاه كبرى مركب و مقتضى تناقض صغراى دائمى باشد ، با آن صغرى نمىتواند منتج باشد و با عام‌تر از آن صغرى مقتضى تخصيص مقدمه است . مثال : اگر صغرى ضرورى و كبرى عرفى خاص باشد ، نتيجه دائم لا ضرورى است ، زيرا اگر عرفى خاص ، لا دائم باشد با صغرى تناقض خواهد داشت و اگر ضرورى باشد ، عرفى خاص نخواهد بود ، پس بايد آن را بر دائم لا ضرورى حمل نمود . بر اين فرض ، نتيجه دائم لا ضرورى است .\r\n\r\n\r\n","description":"","footnote":"\r\n( 1 ) - ر . ك : جداول شماره 20 الى 22 ، صص 688 - 690 .\r\n","page_name":" 250 ","page_number":250},
  {"content":"\r\n\r\n4 - جدول « 23 » « 1 » مشتمل بر جهات وصفى بسيط مركبى است كه در هريك از دو مقدمه قرار مىگيرد و همهء نتايج وصفىاند . اگر يكى از دو مقدمه عرفى باشد ، نتيجه هم عرفى خواهد شد و اگر هردو مقدمه مشروط باشند ، نتيجه نيز مشروط است . هرچه مقتضى تناقض مقدمات باشد ، باعث تخصيص يكديگر خواهد شد و در مقدمات و نتايج به همان‌گونه‌اى است كه در جدول آمده است .\r\n\r\nفصل ششم : مختلطات شكل دوم\r\nشناخت مختلطات اين شكل نيز مبنى بر تمهيد چند اصل است :\r\n\r\nاصل اول\r\nدر مباحث گذشته گفتيم نتيجهء اين شكل موجبه نخواهد بود . زيرا حمل چيزى - به ايجاب يا سلب - بر چيزهاى متلاقى به ايجاب و بر امور متباين به سلب ممكن است .\r\nبنابراين شرط انتاج اين شكل آن است كه كيفيت حمل اوسط بر اصغر و اكبر مختلف باشد تا مباينت اصغر و اكبر را به صورت سلب ، اقتضا كند .\r\nاكنون بايد گفت : دقت و تأمل در جهات ، مقتضى آن است كه شرط انتاج در اين شكل ، اختلاف هردو مقدمه در حكم است ، به‌گونه‌اى كه آن‌دو حكم نتوانند در يك قضيه از نظر صدق اجتماع كنند . اين اختلاف ، گاه تنها به حسب كيفيت است و گاه ممكن است از نظر كيفيت اختلاف حاصل نشود ، بلكه از راه مشاركت جهت اختلاف در حكم پيش آيد و گاه ممكن است تنها به حسب جهت باشد . اگرچه براساس تحقيق ، اختلاف در جهت به اختلاف اثبات و نفى بازمىگردد .\r\nتوضيح سخن فوق بدين قرار است كه هرگاه حكم هردو مقدمه به ايجاب و سلب متلازم بوده يا امكان‌اجتماع اين‌دو حكم در صدق وجود داشته باشد ، مانند سالبه و موجبهء ممكنات و مطلقات ، اين اختلاف اگرچه اختلاف كيفى است ، اما مقتضى تباين ميان اصغر و اكبر ، به صورت سلب را ندارد . زيرا ، مثلا ايجاب و سلب متحرك ، بر انسان ( به صورت تنها ) يا بر انسان و حيوان برحسب اطلاق با همديگر صادق بوده و مقتضى سلب انسان از انسان يا سلب حيوان از انسان نيست . بدين علت كه حكم هردو طرف از نظر اجتماع بر صدق ممكن است .\r\n\r\n\r\n","description":"","footnote":"\r\n( 1 ) - ر . ك : جدول شماره 23 ، ص 691 .\r\n","page_name":" 251 ","page_number":251},
  {"content":"\r\n\r\nهرگاه امتناع اجتماع آن‌ها در صدق فقط به حسب جهت يا به اتفاق در كيفيت باشد ، مقتضى انتاج موجود است . اين امتناع بدين‌گونه است كه در يك مقدمه حكم به صورت دوام بوده و در مقدمهء ديگر حكم فقط مختص به يك وقت باشد . يا اين‌كه در يك مقدمه بر سبيل ضرورت و در مقدمهء ديگر به جهتى بدون ضرورت باشد ، مانند آن‌كه بگوييم :\r\nفلك متحرك است دائما و انسان متحرك است در وقتى ( معين ) نه در همهء اوقات . بر اين اساس آن‌چه دائما متحرك است با آن‌چه فقط در وقتى معين متحرك است - و نه در همهء اوقات - تباين به سلب دارد . همچنين است اگر هردو مقدمه در سلب متفق باشند .\r\nبنابراين معلوم شد كه شرط انتاج ، اختلافى است كه مانع اجتماع هردو مقدمه در صدق باشد ، خواه تنها از نظر كيفيت اين اختلاف تحقق پيدا كند خواه از نظر جهت با اتفاق در كيفيت خواه اين‌كه اختلاف در كيفيت و جهت باهم باشد .\r\nاكنون بايد گفت هرگاه دو مقدمه از نظر جهت متفق باشند و شرط انتاج فقط به وسيلهء اختلاف در كيفيت حاصل شود ، از شانزده قرينهء ممكن كه در هر نوعى از انواع اختلاط بسيط يا مركب مىتواند وجود داشته باشد ، فقط چهار ضرب منتج بوده و بقيه عقيم‌اند .\r\nهرگاه دو مقدمه از نظر جهت مختلف باشند و بدون اختلاف در كيفيت ، شرط انتاج به دست آيد ، از آن شانزده قرينه ، هشت ضرب منتج و بقيه عقيم‌اند : دو ضرب در ايجاب متفق ، دو ضرب در سلب متفق و چهار ضرب مختلف . علت عقيم بودن بقيه اين است كه كبرى جزئى است .\r\nاگر با وجود اختلاف جهت در مقدمه و نيز اختلاف در كيفيت ، باز هم شرط انتاج حاصل نشود ، تمامى شانزده ضرب عقيم‌اند ، مانند اختلاط موجبهء مطلقه و سالبهء ممكنه .\r\nبنابراين ، معلوم شد كه شرط انتاج اختلافى است كه مانع اجتماع بر صدق باشد و اين در صورتى است كه يكى از دو مقدمه ، مقتضى دوام يا ضرورت ذاتى يا ضرورت وصفى داشته باشد و ديگرى يا برحسب جهت يا برحسب كيفيت ، اقتضاى معاندت آن حكم را كند . بنابر هردو فرض ، اصل اختلاف به اثبات و نفى بازمىگردد ؛ فقط تفاوتى كه وجود دارد اين است كه در يك موضع ، اختلاف بر خود حمل است و در موضع ديگر جزء جهت است .\r\nاكنون كه اين اصل معلوم شد ، بايد گفت كه هيچ‌يك از مطلقات و ممكنات و هرچه\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاز باب اين‌دو صنف باشد ، نه برحسب بساطت و نه برحسب تركيب ، منتج نخواهند بود ، مگر مطلق عرفى كه به شرط اختلاف در كيف منتج است . به‌طور كلى وقوع اين مطلق ( مطلق عرفى ) در اختلاط ، مانند وقوع عرفى عام است ؛ پس از اين گفتار ، در باب آن صحبت خواهيم نمود . اقسام مطلق اخص و ممكن اخص ، مانند وقتى ، منتشر ، مشروط به محمول و . . . اگرچه با همديگر تباين دارند ، اما چنان‌كه گفته‌ايم ، تباين اين اصناف حقيقى نيست ، بلكه اعتبارى است و مىتوانند در يك ماده به اختلاف و اعتبارات از نظر صدق اجتماع كنند . بنابراين از اين اصناف بسيط و مختلط نتيجه‌اى حاصل نمىشود .\r\nبه‌طور كلى در جهاتى كه به حسب ذات هستند ، بايد يا يكى از دو مقدمه ضرورى بوده ، ديگرى لا ضرورى باشد خواه در كيفيت مختلف باشند يا متفق يا هردو مقدمه ضرورى بوده اما از نظر كيفيت اختلاف داشته باشند تا نتيجه ضرورى باشد . در مورد دائم نيز همين‌گونه تا نتيجه دائمى باشد .\r\nتوضيح اين‌كه مباينت ميان قضيه‌اى كه ايجاب آن ضرورى باشد و قضيه‌اى كه ضرورى السلب است و نيز تباين ميان ضرورى و لا ضرورى به سلب ضرورت است . اما در مورد دوام اين‌گونه است كه مباينت دو قضيه فقط برحسب دوام ، مقتضى آن است كه جمع حكم طرفين كذب بوده اما محال نباشد و بر فرض جمع هردو حكم ، ملاقات اصغر و اكبر ممكن باشد . بنابراين تباين ميان آن‌ها به صورت سلب دائمى به صورتى حاصل است كه رفع آن كذب غيرمحال خواهد بود . معنى دوام در اين موضع همين است ؛ اما در اين‌جا احتمال دارد كه ذات اصغر با ذات اكبر تباين داشته باشد و براساس اين فرض ، سلب يكى از ديگرى ضرورى است ، از اين‌رو نتيجه دائمى است اما محتمل الضرورة .\r\nبه‌طور كلى به خاطر آن‌چه تاكنون گفتيم ، نتايج اين شكل همواره بايد محتمل الضرورة باشد . بنابراين اگر دوام مقدمات محتمل الضرورة باشد ، نتيجه دائمى است .\r\nاز اختلاط ممكن و دائم نمىتوان انتاج قياس نمود . زيرا ممكن ، محتمل الدوام است .\r\nمگر اين‌كه در كليات ، دوام را با ضرورت مساوى بدانيم . براساس اين سخن كه پيش‌تر\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nهم بدان اشاره كرده بوديم ، اگر دائم جزئى باشد ، باز هم منتج نخواهد بود . اما اگر دائم سالبه و نيز كلى باشد ، از راه عكس و قلب مقدمات مىتوانيم آن را به شكل اوّل برگردانيم . ازاين‌رو اگر افرادى حكم به انتاج اختلاط ممكن و دائم كنند ، در شكل اوّل بايد منتج باشد . بنابراين از اين‌دو مقدمه : « هيچ زنگى ، سفيدپوست نيست دائما و هر انسانى سفيد است به امكان » بايد نتيجه‌گيرى كنيم كه پس : « هيچ زنگى انسان نيست » در حالى كه اين نتيجه باطل است و از همين‌جا پى مىبريم كه سخن اين افراد فاسد است .\r\nبايد دانست كه ميان ممكن خاص و دائم صرف مختلف در اين شكل ، هشت‌گونه اختلاط ممكن است :\r\n1 - صغرى ممكن موجبه ، كبرى دائم سالبه و هردو كلى .\r\n2 - عكس اين صورت .\r\n3 - صغرى ممكن سالبه و كبرى دائم موجبه و هردو كلى .\r\n4 - عكس صورت سوم .\r\n5 - صغرى ممكن موجبهء جزئى و كبرى دائم سالبهء كلى .\r\n6 - صغرى ممكن سالبهء جزئى ، كبرى دائم موجبهء كلى .\r\n7 - صغرى دائم سالبهء جزئى ، كبرى ممكن سالبهء كلى .\r\n8 - صغرى دائم سالبهء جزئى ، كبرى ممكن موجبهء كلى .\r\nاز اين هشت ضرب چهار ضربى كه مشتمل بر سالبهء دائم است ، براساس نظريهء افرادى كه چند سطر بالاتر بدان اشاره كرديم ، از راه عكس و قلب و افتراض منتج بوده اما چهار ضرب ديگر عقيم است . اما اگر كلّى دائم و ضرورى از نظر دلالت متساوى باشند ، براساس بيانى كه پيش‌تر اشاره كرديم ، شش ضربى كه مشتمل بر كلى باشد ، منتج بوده اما دو ضرب ديگر عقيم است .\r\nاز اين واضح‌تر ، انتاج قياسى است كه صغرى سالبهء جزئى دائم بوده كبرى موجبهء كلى ممكن باشد . در اين مثال كه « بعضى انسان‌ها سفيد نيستند ، همهء ناطق‌ها به امكان سفيدند » مقدمات صادق بوده اما نتيجه كاذب است . اما براساس نظريهء آن افراد ، بايد از راه دليل افتراض بگوييم نتيجه صادق است . زيرا آن « بعض » را زنگى فرض كرده‌ايم و مىگوييم : هيچ زنگى دائما سفيد نيست ، آن‌گاه آن را منعكس نموده ، كبرى را به آن\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nضميمه مىكنيم ؛ نتيجه مىدهد : « دائما بعضى انسان‌ها ناطق نيستند . »\r\nبراساس برهان لمّى ميان اين ضرب و ضربى كه صغرى دائم موجبهء جزئى و كبرى ممكن سالبهء كلى باشد ، فرقى وجود ندارد . اين دو ضرب براساس اين برهان به هيچ‌وجه نتيجه نمىدهند ، زيرا احتمال آن‌كه ممكن دائم جزئى باشد ، به اتفاق همهء دانشمندان وجود دارد . پس احتمال اين‌كه ذات صغرى با ذات كبرى يكى باشند ، وجود دارد .\r\nهدف از طولانى شدن اين بحث ، بيان وضعيت آن راه است . و اكنون به ديگر مباحث لازم اشاره مىكنيم . ان شاء الله تعالى .\r\n\r\nاصل دوم\r\nوصفيات بايد در كيفيت مختلف باشند ، تا نتيجهء وصفى از آن مقدمات به دست آيد .\r\nتوضيح اين‌كه هرگاه وصف اصغر و اكبر در اقتضاى وجود يا عدم وجود اوسط مختلف باشند ، متعاند خواهند بود . يعنى ذات نمىتواند به هردو وصفى كه مقتضى حصول و عدم حصول اوسط باشد ، متصف باشد . بنابراين ميان آن‌چه موصوف به يكى است و آن چه موصوف به ديگرى است ، در حال وصف ، مباينت به سلب لازم مىآيد ، مانند كتابت و خوابيدن كه يكى مقتضى وجود بيدارى است و ديگرى مقتضى عدم وجود آن . بنابراين در حالى كه يك موصوف به يكى از اين‌دو وصف متصف باشد ، نمىتواند به وصف ديگرى نيز متصف باشد . اما اگر يكى مقتضى وجود اوسط داشته باشد و ديگرى مقتضى عدم وجود اوسط را نداشته باشد ، بلكه نه اقتضاى وجود داشته باشد و نه اقتضاى عدم آن ، مانند نوشتن و تنفس يا هردو مقتضى وجود اوسط را داشته باشند ، اما يكى به ضرورت و ديگرى بدون ضرورت ، مانند نوشتن و راه رفتن ، مباينت ضرورى ميان هردو وصف لازم خواهد بود اما معاندت لازم نمىآيد . بايد توجه داشت كه مباينت عام‌تر از معاندت است ، زيرا يك ذات مىتواند داراى صفات متباينى باشد كه بعضى اقتضاى وجود چيزى كنند و بعضى اقتضاى وجود چيزى نكنند يا بعضى به ضرورت اقتضاى وجود آن چيز را نموده ، بعضى نه به صورت ضرورت و همه باهم حاصل باشند .\r\nبنابراين مقدمات وصفى به شرط اختلاف در كيفيت منتج نتيجه هستند ، اما در حال اتفاق در كيفيت منتج نيستند و همين مطلوب ماست .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nاصل سوم\r\nهرگاه اقتضاى اوصاف وجود و عدم وجود براى اوسط در هردو مقدمه ضرورى باشد ، يعنى هردو مقدمه مشروطه باشند ، نتيجه هم مشروط خواهد بود ؛ اگر هردو عرفى باشند ، نتيجه نيز عرفى است .\r\nاما اگر مختلف باشند ، يعنى يكى مشروط و ديگرى عرفى مطلق يا عرفى لا مشروط باشد ، نتيجه عرفى مطلق خواهد بود .\r\nولى بعضى از منطقيون گفته‌اند در فرض اختلاف باز هم نتيجه مشروط است . براى اثبات مدعاى خود همان دليلى را آورده‌اند كه در مورد اختلاف مقدمات از نظر ضرورت و عدم ضرورت گفتيم . براساس سخن اين گروه ، در شكل اوّل نيز هرگاه كبرى سالبه و يكى از مقدمات مشروط باشد ، نتيجه نيز بايد مشروط باشد ، زيرا هريك از اين‌دو شكل با عكس نمودن كبرى به شكل ديگر تبديل مىشود و عكس سالبهء مشروط نيز مشروطه است .\r\nاما همان‌گونه كه گفتيم ، حق اين است كه در فرض اختلاف مقدمات ، نتيجه عرفى مطلق است . بيان اين ادعا آن است كه اختلاف مقدمات از نظر ضرورت و عدم ضرورت كه اين گروه بدان تمسك جسته‌اند ، همان‌گونه كه گفته شد ، اقتضاى مباينت اوصاف را از نظر ضرورت دارد ، اما اقتضاى معاندت آن‌ها را از نظر ضرورت ندارد . بلكه در بسيارى از موارد ، مباينت اوصاف از نظر ضرورت ، مقتضى مباينت اصغر و اكبر به صورت تباين سلبى نيست ، زيرا چنان‌كه گفتيم ، اجتماع اوصاف متباين در يك موصوف ممكن است .\r\nاما علت تباين اصغر و اكبر به صورت تباين سلبى ، اختلاف اوصاف در اقتضاى وجود و عدم وجود اوسط است . بنابراين هرگاه هردو اقتضا ضرورى باشد ، اجتماع هردو به صورت ضرورت ، محال است . به همين دليل است كه از دو مقدمه مشروط ، نتيجهء مشروط حاصل مىشود . هرگاه هردو اقتضا دائم باشند ، اجتماع هردو مقتضى همواره كاذب است . به همين جهت از دو مقدمهء عرفى ، نتيجهء عرفى به دست مىآيد . اما اگر اقتضاى ضرورى و ديگر اقتضاى غيرضرورى باشد ، مانند آن‌كه ج اقتضاى عدم وجوب ب را داشته باشد ، به ضرورت و الف اقتضاى وجود ب را داشته باشد ، به غيرضرورت ، فرض عدم اقتضاى الف براى وجود ب كذب غيرمحال است و بر اساس اين فرض\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاختلاف ميان الف و ج به صورت اقتضاى حصول و عدم حصول كه دليل تعاند آن‌دو است ، از ميان مىرود . اين اختلاف ، چنان‌كه گفتيم ، علت وجود حكم به مباينت سلبى ميان ج و الف است . بنابراين در آن‌حال ، حكم به اين مباينت واجب نيست و ملاقات آن‌دو از نظر ايجاب ممكن است ، اگرچه كاذب باشد . پس نتيجه مشروط نخواهد بود ، بلكه عرفى لا مشروط است .\r\nاز آن‌جا كه براساس بيان فوق نتايج اين شكل همواره بايد محتمل ضرورت باشد ، در اين نتيجه بايد به عرفى مطلق حكم نمود كه احتمال مشروط و عدم مشروط را دارد ، زيرا شايد در اصل ، خود اوصاف با همديگر متعاند باشند .\r\nبايد دانست اوصافى كه بالفعل متعاند هستند ، بدون احتياج به قياس ، مقتضى تباين سلبى موصوفات را دارند . مانند خواب و بيدارى ، حركت و سكون ، كون و فساد . اما اوصافى كه بالقوه متعاندند ، بدين‌گونه كه يكى مستلزم يك طرف مقابل و ديگرى نيز مستلزم طرف ديگر باشد ، مانند نوشتن و خواب كه يكى مستلزم وجود بيدارى است و ديگرى مستلزم عدم وجود آن ، جز از راه امثال اين قياس‌ها ، اقتضاى مباينت سلبى موصوفات آن‌ها اثبات نمىشود .\r\n\r\nاصل چهارم\r\nهرگاه اعتبار وصف و ذات جمع شود ، به يكى از چهار نوع زير خواهد بود :\r\n1 - حكم برحسب ذات ممتنع الجمع از نظر صدق بوده ، از نظر وصف متعاند باشد .\r\nاين نوع ، منتج است . نتيجه از هردو اعتبار تركيب مىشود . مانند مشروط دائم لا ضرورى با مشروط اخص مختلف ، يا با عرفى لا مشروط اخص مختلف . نتيجه در اول مشروط بوده ، در دوم عرفى به حسب وصف است و در هردو به حسب ذات دائم است .\r\n2 - حكم به حسب ذات ممتنع الجمع بر صدق باشد و به حسب وصف اقتضاى انتاج نكند ، مانند مشروط دائم لا ضرورى و عرفى أخص متفق ؛ اين نوع نيز منتج و فقط برحسب ذات است و آن در اين مثال دائم است .\r\n3 - برحسب وصف تنها ، مقتضى انتاج داشته باشد ، مانند مشروط خاص با مثل خود يا با عرفى اخص مختلف . اين نوع نيز منتج بوده ، فقط برحسب وصف تنها است و آن مشروط عام با عرفى عام در اين‌دو مثال است .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n4 - برحسب ذات ، ممكن الجمع على الصدق و برحسب وصف مقتضى انتاج وجود نداشته باشد ، مانند عرفى خاص و مشروط اخص متفق با عرفى عام و ممكن عام وصفى مختلف ؛ اين نوع نيز منتج نيست .\r\n\r\nاصل پنجم\r\nهرگاه حكم در صغرى برحسب ذات و در كبرى برحسب وصف باشد و از نظر صدق اجتماع اين‌دو ممتنع باشد ، اگرچه حكم هردو قضيه به حسب ذات ممتنع نباشد ، قياس منتج بوده ، در صورتى كه مقدمات فعلى باشد ، نتيجه مطلق عام و در غير اين صورت ممكن عام خواهد بود .\r\nاما اگر برعكس باشد ، يعنى حكم در صغرى به حسب وصف و در كبرى به حسب ذات باشد ، منتج نخواهد بود .\r\nبيان وجه انتاج در صورت نخست اين است كه هرگاه اجتماع حكم به اوسط بر صغرى و كبرى ممتنع باشد ، اين امتناع مقتضى آن است كه با ملاحظهء اوسط حكم به وصف اكبر بر ذات اصغر ممكن نباشد . بنابراين بدون ملاحظهء اوسط سلب ، به صورت مطلق ، صحيح است .\r\nاگر ميان اصغر و اكبر مباينت ضرورى باشد ، سلب ضرورى و شامل هردو مطلق عام است و بنابراين جهت نتيجه مطلق عام است .\r\nمثال : « هر انسانى متنفس است مطلقا ، هيچ نافخ ( دمنده ) متنفس نيست مادامىكه نافخ است ، پس هيچ انسانى در حال تنفس نافخ نيست . » سلب نافخ از انسان به لا ضرورت است ، اما اگر به جاى نافخ ، ناعق ( بانگ كلاغ ) بگذاريم ، سلب به ضرورت است . بنابراين نتيجه مطلق عام است .\r\nاگر صغرى ممكن و كبرى مشروط باشد ، مانند « هر انسانى كاتب است به امكان و هيچ امى ( انسان بىسواد ) كاتب نيست به ضرورت مادامى كه امّى است ، پس هيچ انسانى امّى نيست به امكان . » ( يعنى به اين اعتبار كه كاتب باشند ، نه اين‌كه مطلقا هيچ انسانى امّى نيست ) ؛ اين امكان نيز عام و محتمل ضرورت است .\r\nبعضى از منطقيان در اين موضع ، امتناع اجتماع حكم هردو مقدمه را اعتبار نكرده‌اند و در مورد قياسى كه صغرى ممكن و كبرى عرفى باشد ، حكم به انتاج ممكن عام\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nكرده‌اند . اما اين سخن باطل است . زيرا اگر مادهء قضيهء عرفى لا مشروط اخص بوده باشد ، امكان عام مخالف و عرفى عام موافق صادق است . بنابراين بر فرض صحت و درستى انتاج لازمهء آن ، سلب شىء از خودش به امكان عام است در حالى كه اين سلب محال است . مگر اين‌كه ، همان‌گونه كه گفتيم ، دائم و ضرورى را مساوى بگيريم . و حال بيان آن به رد به شكل اوّل همان است كه پيش‌تر گفتيم .\r\nدر اين باب ، هرگاه سالبه و موجبه در صغرى متلازم باشند ، اگر متفق الكيف بوده ، در قوهء مختلف باشند ، باز هم همان نتيجه به دست مىآيد .\r\nاما بيان عدم انتاج در صورت دوم كه صغرى وصفى و كبرى ذاتى باشد ، اين است كه اصغر مىتواند مقارن وصفى باشد كه آن وصف از خواص اكبر است . بنابراين سلب اكبر از آن به دو حكم ممتنع الجمع محال است ، اگرچه حال اصغر و اكبر با اوسط مختلف باشد . مثال : هر كاتبى متحرك است مادامىكه كاتب است ، هيچ انسانى متحرك نيست مطلقا ، يا هيچ كاتبى نايم نيست ، مادامى كه كاتب است و هر انسانى نايم است مطلقا . زيرا سلب انسان از كاتب محال است .\r\n\r\nاصل ششم\r\nهرگاه كبرى وصفى مركب باشد و حكم به حسب وصف ضرورى و برحسب ذات لا ضرورى باشد ، يا برحسب وصف دائم و برحسب ذات لا دائم بوده باشد ، اين كبرى با هر صغرايى ، خواه مخالف در كيف خواه موافق ، نتيجه مىدهد و اين نتيجه ممكن عام يا مطلق عام خواهد بود . توضيح آن‌كه به همان بيانى كه در شكل اوّل گفته شد ، نتيجهء ضرورى موجبه با هر كبرايى كه به حسب وصف ضرورى بوده اما به حسب ذات ضرورى نباشد ، تناقض دارد . بنابراين ، اكنون كه نتيجه نمىتواند ضرورى موجبه باشد ، پس ممكن عام سالبه خواهد شد .\r\nو نيز نتيجهء دائم موجبه با هر كبرايى كه به حسب وصف دائم بوده اما به حسب ذات دائم نباشد ، تناقض دارد . پس همواره مطلق عام سالبه حق خواهد بود . اختلاف يا اتفاق در كيفيت يا جهت صغرى در اين باب تأثيرى ندارد .\r\nبر اين اساس ، اگر وصفى متحمل دوام ذاتى باشد ، با هر صغرايى كه با دائم ذاتى منتج مىباشد ، منتج خواهد بود و با هر صغرايى كه با دائم ذاتى نتيجه‌بخش نيست ، منتج\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nنخواهد بود . در مورد محتمل ضرورت نيز به همين قياس بايد گفت .\r\nاز اين‌جا معلوم مىشود كه هرگاه كبرى وصفى اخص باشد با همهء صغرياتى كه متفق يا مختلفند ، نتيجه مىدهد و اين نتيجه مطلق عام است . و نيز همهء كبريات وصفى با صغراى لا دائم - متفق يا مختلف - نتيجهء مطلق عام مىدهند . زيرا اگر كبرى وصفى لا دائم باشد ، نتيجه مطلق عام خواهد بود و اگر وصفى دائمى باشد ، نتيجه دائم است و هردو در مطلق عام داخلند . همچنين كبراى وصفى با صغراى محتمل دوامى كه در كيف اختلاف داشته باشند ، نتيجهء مطلق عام مىدهد . اما اگر در كيف اتفاق داشته باشند ، منتج نخواهد بود . زيرا احتمال دوام هردو مقدمه وجود دارد .\r\nاگر كبرى مشروط لا ضرورى باشد ، با هر صغرى ، خواه متفق يا مختلف در كيف كه ضميمه شود ، نتيجه ممكن عام است . تمام كبراهايى كه وصفى هستند ، اگر با صغراى لا ضرورى فعلى كه در كيف مختلف است ، ضميمه شوند ، نتيجه مطلق عام خواهد شد ، اما اگر كيفيت متفق باشد ، در هر موضعى كه هردو مقدمه محتمل الدوام باشد ، نتيجه‌اى حاصل نخواهد شد . در صورتى كه بخواهيم نتيجه‌اى به دست آيد ، بايد صغراى لا ضرورى فعلى را با ممكن خاص مختلف در كيف همراه كنيم . بر اين قياس در مورد ممكنات حكم مىكنيم .\r\nهرگاه كبرى وصفى باشد ، در صورتى نتيجه مطلق عام خواهد بود كه صغرى فعلى محتمل ضرورت بوده ، كيف با كبرى اختلاف داشته باشد . اما اگر در كيف اتفاق داشته باشد ، نتيجه‌اى به دست نمىآيد . زيرا اين احتمال وجود دارد كه هردو مقدمه ضرورى يا دائمى باشند .\r\nهرگاه اختلاطى در صورتى كه دو اعتبار شود ، داراى دو نتيجه مختلف باشد و مثلا يكى عام و ديگرى خاص باشد ، همواره حكمى كه خاص‌تر است ، براى نتيجه است ، زيرا در هردو صورت حكم خاص صادق است . مانند مشروط عام يا خاص در كبرى با وصفى لا دائم در صغرى كه به اعتبار اشتمال وصفى لا دائم نتيجهء مطلق داده ، به اعتبار اشتمال بر لا ضرورى ، نتيجه ممكن عام مىتواند باشد . اما در اين قياس حكم نتيجه مطلق عام است ، زيرا مطلق عام خاص‌تر از ممكن است .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nتفصيل نتايج مختلطات و وضع جداول\r\nاكنون كه اين اصول تقرير شد ، نتايج اختلاط جهات در اين شكل و شناخت ضروبى كه منتج بوده يا عقيم است ، از اين قواعد معلوم مىگردد .\r\nاز آن‌جا كه از اختلاط جهات نه‌گانهء ممكنات و مطلقات نتيجه‌اى حاصل نمىشود ، نه برحسب بساطت نه‌گانه و نه برحسب تركيب ، نه در صورتى كه از نظر كيفيت مختلف باشند و نه در صورتى كه متفق باشند و نيز با توجه به اين‌كه از اختلاط آن جهات در صورتى كه در كبرى قرار گيرند يا در جهت وصفى صغرى باشند ، « 1 » نتيجه‌اى به دست نمىآيد ، ازاين‌رو نيازى به قرار دادن جدول براى اين جهات نيست . بقيهء جهات در جدول‌ها آمده است . براى بهتر معلوم شدن ، در صورتى كه مقدمات در كيف مختلف باشند ، با حروف درشت و در صورتى كه متفق باشند با حروف ريز نوشته شد و نيز آن‌چه كه منتج نيست ذكر گرديد .\r\nجدول « 24 » مشتمل بر اختلاط كبرايى است كه مطلقه يا ممكنه باشد با صغرايى كه دائم يا ضرورى است . آن‌چه از آن‌ها منتج باشد ، ضرورى يا دائمى است . در صورتى كه نتيجه دائمى باشد ، لا ضرورى دائمى هم كه محتمل ضرورت است در آن ( دائمى ) وجود دارد . زيرا چنان‌كه گفته‌ايم ، نتايج اين شكل همواره سلبى و ضرورى يا محتمل الضرورة است .\r\nدو جدول « 25 و 26 » مشتمل بر اختلاط كبرايى است كه دائم ذاتى يا وصفى است با صغرى . حكم اختلاط دائم و ضرورى با جهات ديگر ، در مباحث گذشته بيان شد . بر اساس نظر برخى از منطقيان در صورتى كه كبرى وصفى و صغرى ممكن باشد و از نظر كيفيت هم اختلاف داشته باشند ، نتيجه ممكن عام است . اما برحسب تحقيق اگر ممكن محتمل الدوام باشد ، قياس منتج نخواهد بود و در صورتى كه صغرى مطلق باشد نتيجه مطلق عام است .\r\nاگر وصفيات مختلف الكيف ، همه مشروط باشند ، نتيجه مشروط است و گرنه عرفى خواهد بود . چنان‌كه گفته شد از نظر دوام و عدم دوام به اعتبار ذات است . اما وصفياتى\r\n\r\n\r\n","description":"","footnote":"\r\n( 1 ) - ر . ك : جداول شماره 24 الى 26 ، صص 692 - 694 .\r\n","page_name":" 261 ","page_number":261},
  {"content":"\r\n\r\nكه متفق الكيف باشند ، نتيجهء آن‌ها وصفى نيست .\r\nوصفيات لا دائم چه در كيف مختلف يا متفق باشند با همهء صغرىها نتيجهء مطلق عام مىدهند . مشروطاتى كه لا ضرورى باشند و نيز ممكن عام و وصفى محتمل دوام ، با هر صغرايى كه محتمل دوام نباشد ، منتج بوده ، اما با محتمل الدوام منتج نيستند .\r\nبقيهء موارد همان‌گونه است كه در جدول گفته شده است .\r\nدر مباحث پيشين اشاره كرديم كه شيوهء اهل اين صناعت چنان است كه براى بيان انتاج يك ضرب از مختلطات از راه عكس كبرى با قلب مقدمات و عكس نتيجه يا افتراض يا خلف استفاده مىكنند . اكنون مىگوييم :\r\nدر هر اختلاطى كه سالبه منعكس شود ، بيان اثبات انتاج آن از راه عكس و رد به شكل اوّل يا به قلب مقدمات چنان است كه گفته شد ، زيرا سالبه به وسيلهء منعكس كردن كبرى شكل اوّل مىشود . مثال : كل ج ب بالاطلاق ، و لا شىء من الف ب بالضرورة ، نتيجه : لا شىء من ج الف بالضرورة . زيرا هرگاه كبرى منعكس گردد ، مىشود : لا شىء من ب الف بالضرورة و از شكل اوّل نتيجهء مطلوب به دست مىآيد .\r\nاگر سالبه ، صغرى باشد به همين قياس مىتوانيم از راه قلب مقدمات و عكس نتيجه آن را اثبات كنيم . اما اگر سالبهء مطلقه باشد ، مانند كل ج ب دائما و لا شىء من الف ب مطلقا ، به سالبه منعكس نمىشود و بر فرض منعكس شدن از رد به شكل اوّل ، نتيجه مطلق خواهد بود . ازاين‌رو بيان آن از راه منعكس كردن متعذر است ، اما از راه خلف مىتوانيم آن را اثبات كنيم . بدين‌گونه كه اگر « لا شىء من ج دائما » حق نباشد ، نقيض آن ، يعنى « بعض ج الف بالاطلاق العام » حق است و اين نقيض با آن كبرى نتيجه مىدهد ! « ليس بعض ب ج بالاطلاق » در حالى كه اين نتيجه با آن صغرى ، هردو باهم نمىتوانند صادق باشند و چون فرض كرده‌ايم صغرى صادق است ، پس اين نتيجه كاذب است و با فرض كذب اين نتيجه ، پس نتيجهء آن قياس صادق خواهد بود .\r\nدر مورد بعضى قراين نه از راه عكس و نه از راه خلف ، نمىتوان آن‌ها را اثبات كرد ، مانند لا شىء من ج ب بالامكان العام ، و كل الف ب بالضرورة مادام الف ، نتيجه : لا شىء من ج الف بالامكان العام . در اين صورت صغرى منعكس نمىگردد و عكس كبرى هم جزئى خواهد بود ، قلب مقدمات نيز مفيد نيست و به بيان خلف هم نقيض نتيجه بعض ج\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nالف دائما است و اگر با كبرى ضميمه شود ، نتيجه بعض ج ب دائما خواهد بود . اين نتيجه با صغرى ممكن الجمع است و اگر نقيض نتيجه را منعكس كنيم و با صغرى قرين سازيم ، نتيجه : ليس بعض الف ب بالامكان العام است و اين نتيجه با كبرى ممكن الجمع است . بنابراين از راه خلف نمىتوانيم آن را اثبات كنيم . اما بيان آن از راه برهان لمّى آسان است .\r\nگاه در خلف همين مقدار كافى است كه نقيض نتيجه با يك مقدمه ، ممتنع الجمع على الصدق باشد ، مانند كل ج ب بالاطلاق و كل الف ب بالعرفى الاخص ، نتيجه : لا شىء من ج الف بالاطلاق العام است . اگر اين نتيجه را نپذيريم ، نقيض آن يعنى بعض ج الف دائما ، حق خواهد بود و اين نتيجه نمىتواند با كبرى صادق باشد ، بنابراين نتيجهء قياس حق است .\r\nدر ضرب چهارم ، اگر از راه افتراض وارد شويم ، صغرى كلّى شده ، در حال اختلاط ، دقيقا مانند ضرب دوم مىشود . توضيح اين‌كه اگر صغرى « ليس كل ج ب » باشد ( و جهت آن را خود فرض كنيم ) ، در صورتى كه نام آن بعض را « د » بگذاريم ، « لا شىء من د ب با همان جهت » مىشود ، زيرا در اين موضع غير از تعيين جزئى و نام‌گذارى آن تصرف ديگرى نشده است . اگر بر اساس قاعده‌اى كه در مورد اين ضرب بيان كرديم ، نتيجه :\r\n« لا شىء من د الف » باشد ، به قياس دوم معلوم مىشود كه « ليس بعض ج الف » و اين قياس شكل اوّل است و در حقيقت قياس نيست ، زيرا در اين مقدمه كه مىگوييم « بعض ج د » ميان ج و د مغايرت لفظى وجود دارد نه مغايرت معنوى و در حقيقت د بر ج حمل نمىشود بلكه دقيقا خود ج است . اين اقتران مانند اين است كه بگوييم : كل بشر انسان و كل انسان حيوان و اين در حقيقت قياس نيست . زيرا قياس آن است كه غير از مقدمات مستلزم قولى ديگر باشد ؛ در حالى كه اين‌جا كبرى دقيقا همان نتيجه است . در اين‌جا نيازى به ذكر اقتران وجود ندارد مگر به خاطر از بين بردن سبب شبهه‌اى كه براى مبتدى به خاطر تغيير اسم و تعيين بعضى ، عارض مىشود . اين بيان را در صورت اقتران ذكر مىكنند . مقدمه‌اى كه مشتمل بر تبديل اسم است داراى جهت نيست ، بلكه وضع و حمل آن معنوى نخواهد بود . پس از اين بيان معلوم گرديد كه در افتراض فقط يك قياس حقيقى وجود دارد و آن قياس دقيقا مشتمل بر انتاج اختلاط مطلوب در آن شكل است .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nبايد دانست از آن‌جا كه عكس لازم اصل است ، در صورتى كه نتيجه‌اى كه بعد از انعكاس بعضى از مقدمات لازم مىآيد ، عين نتيجهء اصل نيست ، بلكه لازم آن است و لازم گاه از ملزم عام‌تر است .\r\nهمچنين ذكر اين نكته ضرورى است كه در خلف ، ميان اثبات صدق نتيجه و اثبات صدق لازم نتيجه فرقى وجود ندارد . زيرا هريك از راه ابطال نقيض خود اثبات مىشود و ابطال نقيض نتيجه مستلزم ابطال نقيض لازم نتيجه است . بنابراين در تعيين جهت نتيجه بهتر است كه بر برهان لمّى اعتماد شود .\r\n\r\nفصل هفتم : مختلطات شكل سوم\r\nدر اين شكل از آن‌جا كه مقتضى حمل اكبر بر اصغر به ايجاب ، در نتيجهء ملاقات اين‌دو حد ( اصغر و اكبر ) به ايجاب است اما در حالى كه آن‌دو بر اوسط محمول هستند و نيز مقتضى حمل اكبر بر اصغر به سلب ، در نتيجهء مباينت هردو به سلب است اما در حالى كه يكى از آن‌دو بر ديگرى محمول و ديگرى از آن مسلوب است ، بنابراين هرگاه آن ملاقات ( در ايجاب ) و مباينت ( در سلب ) فعلى باشد ، حمل اكبر بر اصغر به ايجاب يا سلب نيز فعلى خواهد بود . هرگاه كه صغرى فعلى اما كبرى غيرفعلى باشد ، حمل غير فعلى است . زيرا از اين‌كه صغرى فعلى است ، درمىيابيم كه اوسط از امورى است كه اصغر بالفعل بر آن مقول است ، در حالى كه كبرى مقتضى آن است كه هرچه كه بالفعل اوسط باشد ، حكم اكبر براى آن ممكن است . بنابراين آن « بعض » از اصغر كه بالفعل به عنوان اوسط قرار گرفته ، همان حكم لازم خواهد بود .\r\nاما اگر صغرى ممكن و كبرى فعلى باشد ، اين مقتضى آن است كه هرچه بالفعل اوسط بر آن مقول است ، حمل اصغر بر آن ممكن باشد و اوسط از امورى است كه به امكان ، اصغر است . پس در نتيجه مىتوانيم بگوييم كه بعضى از آن‌چه ممكن است اصغر باشد ، حكم اكبر براى آن ( بعض ) حاصل است . اما نمىتوانيم بگوييم كه بعضى از آن‌چه بالفعل اصغر است ، آن حكم براى آن وجود دارد ، زيرا ممكن است آن بعضى كه اوسط است ، اصغر از آن بعض به صورت دوام غيرضرورى سلب شده باشد . به اين سبب ، اين اقتران دو مقدمه به صورت فوق منتج نخواهد بود . البته در مباحث آينده شرح\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nاين بحث را بيش از اين بيان خواهيم نمود .\r\nتنها در يك فرض مىتوانيم به انتاج اين اقتران حكم كنيم و آن اين‌كه ممكن محتمل دائم نبوده ، بعضى از آن فعلى باشد و آن بعض داراى حكم اكبر باشد . اين فرض همانند شكل اوّل منتج خواهد بود .\r\nدر هر صورتى كه ايجاب صغرى ، لازم سلبى باشد ، از صغراى سالبه‌اى كه در قوهء موجبه باشد ، نتيجه حاصل مىشود . اما آن نتيجه همان نتيجه‌اى است كه از صغراى موجبه به دست مىآمد . در اين صورت ، دوازده ضرب از ضروب شانزده‌گانه منتج خواهد شد .\r\nهمچنين آن‌چه هردو مقدمه تابع ذات يا وصف باشد ، نتيجه نيز تابع همان چيز خواهد بود و اگر مختلط باشد ، نتيجه - چنان‌كه گفتيم - تابع ذات است .\r\nدر اين شكل از اختلاط مقدماتى كه دائم به حسب وصف باشند ، نتيجهء دائم به حسب وصف به دست نمىآيد . مثلا مىگوييم : هر كاتبى بيدار است مادامى كه كاتب است و هر كاتبى محرك قلم است مادامى كه كاتب است ، اما لازمهء اين‌دو مقدمه اين نيست كه بعضى بيداران محرك قلم باشند مادامى كه بيدارند ، زيرا فقط در بعضى اوقات بيدارى محرك قلم هستند . همچنين است اگر كبرى سالبه باشد . مثلا : هيچ كاتبى دستش ساكن نيست مادامى كه كاتب است ، صحيح است ، زيرا سلب ساكن اليد بودن از بيدارى كه كاتب است نيز در بعضى اوقات است و آن وقتى است كه كاتب است . بنابراين نتيجه مطلق عام وصفى است .\r\nدر اين شكل ، هرگاه صغرى مقتضى دوام باشد ، با كبرى و وصفى لا دائم تناقض نخواهد داشت ، زيرا اوسط مىتواند داراى دو حكم باشد : يك حكم به حسب ذات و ديگرى به حسب وصف و لا دائم به حسب ذات . پس در بعضى اوقات ميان اصغر و اكبر ملاقات يا مباينت وجود دارد . مانند اين‌كه مىگوييم : هر نايمى حيوان است به ضرورت و ساكن است مادامى كه نايم است ، نه دائما ؛ پس بعضى حيوان در حال نوم ساكن است و بدون اعتبار نوم به اطلاق لا دائم ساكن است .\r\nبه‌طور كلى چون ضروب اين شكل ، چه از راه عكس صغرى چه از آن راه و راه افتراض ( باهم ) كه مقتضى ثبوت جهت به حال خود است ، به شكل اوّل بازمىگردد ،\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nهمان‌گونه كه در شكل دوم هم ذكر كرديم ، بنابراين حكم اختلاطات اين شكل همان حكم اختلاطات شكل اوّل است به حسب جهتى كه موافق جهت عكس صغرى باشد ، مگر در دو حكمى كه در آخر بيان نموديم . بنابراين صغريات اين شكل اگر از اصناف مطلقات يا دائمات باشند ، حكم‌شان حكم صغراى مطلق عام است و اگر از اصناف ممكنات باشند ، حكم صغراى ممكن عام را خواهند داشت .\r\nاگر اصل محتمل دوام سلب باشد ، عكس نيز چنين است و اگر هم اصل محتمل دوام سلب نباشد عكس هم نخواهد بود .\r\nهمچنين اگر صغرى از اصناف وصفيات باشد ، حكم آن ، حكم مطلق عام وصفى است . گرچه در شكل اوّل ، حكم مطلق عام وصفى بودن صغرى را بيان نكرديم ، اما با بيانى كه در اين‌جا گفتيم ، هرگاه صغراى مذكور با كبراى دائم وصفى قرين شود ، نتيجهء اين اقتران ، مطلق وصفى است . زيرا هر امرى كه لازم چيزى باشد كه حصول آن فقط در بعضى اوقات وصف اصغر باشد ، حصول آن لازم هم در بعضى اوقات وصف اصغر مىتواند باشد .\r\nبيان ضروب منتج اين شكل از راه برهان خلف با توجه به مباحثى كه تاكنون گفتيم ، آسان است . هرچند با توجه به اختلاطى كه در شكل اوّل ذكر كرديم ، نيازى به تفصيل مجدد در مورد اين شكل نبود ، اما از آن‌جا كه امور مورد احتياج در اين شكل كم است و حكم وصفيات اين شكل با شكل اوّل تفاوت دارد ، آن مقدارى كه مهم است در جدول « 27 » آمده است تا نيازى به جداول شكل اوّل نباشد و موارد اختلاف هم در نظر آيد . « 1 »\r\n\r\nفصل هشتم : مختلطات شكل چهارم\r\nچنان‌كه گفته شد ، ضروب منتج در اين شكل بدون در نظر گرفتن جهات ، پنج ضرب است . در دو ضرب اوّل نتيجه موجبهء جزئى ، در ضرب سوم سالبهء كلى و در دو ضرب ديگر سالبهء جزئى است . اما اگر جهت را اعتبار كنيم در هر موضعى كه سالبه‌اى لازم موجبه باشد ، برحسب اعتبار سالبه ، ضروب بيش‌تر مىشود .\r\n\r\n\r\n","description":"","footnote":"\r\n( 1 ) - ر . ك : جدول شماره 27 ، ص 695 .\r\n","page_name":" 266 ","page_number":266},
  {"content":"\r\n\r\nدر اين شكل نيز معرفت و شناخت جهات نتايج مختلطات مبنى بر چند اصل است :\r\n\r\nاصل اول\r\nدر اقترانات ايجابى ، هرگاه دو مقدمه فعلى - ضرورى يا غيرضرورى - بوده يا صغرى ضرورى يا دائمى باشد و كبرى ممكن ، نتيجه مطلق عام خواهد بود . اگر صغرى ضرورى يا دائم نبوده ، يك يا هردو مقدمه ممكن باشد ، برحسب نظر مشهور منطقيان نتيجه ممكن عام است ، اما نظر تحقيق در اين باب ان شاء الله تعالى گفته مىشود .\r\nبيان اين سخن اين‌كه از آن‌جا كه در اين شكل اصل محمول ، محمول اكبر است ، اگر هردو مقدمه فعلى باشد ، حمل اكبر بر اصغر نيز فعلى خواهد بود و بيان آن همان بيانى است كه در عكس مطلقات گفتيم . اما اگر يكى از دو مقدمه غيرفعلى و ديگرى غيردائم باشد ، حمل اكبر بر اصغر ، به امكان است ، همان‌گونه كه در عكس ممكنات گفتيم . هرگاه اين احتمال وجود داشته باشد كه اكبر خاصه‌اى از خواص اوسط باشد ، مانند كاتب براى انسان ، براساس اين احتمال حمل اكبر بر اصغر ضرورى نيست ولو اين‌كه هردو مقدمه ضرورى باشد . و نيز از آن‌جا كه اصغر هم همين احتمال را دارد ، مانند ضاحك براى ناطق ، براساس اين احتمال حمل اكبر ، مانند انسان بر آن ضرورى است ولو اين‌كه هيچ‌كدام از مقدمات هم ضرورى نباشد . به همين سبب است كه گفتيم نتايج تمام فعليات مطلق عام است . به مانند اين بيان معلوم مىشود كه نتايج ممكنات ممكن عام است .\r\nاگر اين شكل را از راه قلب مقدمات و عكس نتيجه به شكل اوّل برگردانيم يا از راه عكس كبرى به شكل سوم ارجاع دهيم ، مطالب اثبات مىشود . ازاين‌رو اگر صغرى ضرورى يا دائم باشد و كبرى شكل اوّل شود ، نتيجه تابع آن بوده ، عكس آن مطلق عام است . اما اگر كبرى ضرورى يا دائم باشد ، اين حكم لازم نيست زيرا كبرى بعد از عكس نموده كبراى شكل سوم مىشود و ضرورى بعد از عكس مطلق گشته و مطلق با ممكن نتيجهء ممكن مىدهد .\r\nدر مورد مواد مىگوييم : « هر انسانى به امكان سفيد است ، هر سياه زنگى به ضرورت انسان است . » از اين‌دو مقدمه اين نتيجه لازم نمىآيد كه بعض سفيد به اطلاق زنگى است . بلكه به امكان عام زنگى است .\r\nاما در مورد حكم اختلاط ممكنات براساس نظر تحقيق بعد از اين سخن خواهيم\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nگفت . ان شاء الله تعالى .\r\n\r\nاصل دوم\r\nدر هر اقترانى كه مقدمه سلبى باشد ، اگر آن مقدمه منعكس شود ، اين اقتران منتج خواهد بود . اگر مقدمات ضرورى يا دائمى باشد ، نتيجه نيز همان‌گونه است ، مگر اين‌كه مقدمه‌اى دائم صرف يا ممكن كه محتمل الدوام است باشد كه در اين صورت اقتران منتج نيست .\r\nاما اگر آن مقدمه منعكس نشود منتج نيست ، مگر اين‌كه كبراى قياس وصفى مركب باشد ، به‌گونه‌اى كه بعد از اين توضيح خواهيم داد .\r\nتوضيح علت انتاج در مورد نخست اين است كه با منعكس نمودن صغرى ، قياس شكل دوم را به خود خواهد گرفت و به بيانى كه در آن‌جا گفتيم ، انتاج لازم مىآيد . از اين‌رو اگر سالبه ضرورى يا دائمى باشد ، نتيجه نيز همان‌گونه است . در ضرب سوم از آن جا كه عكس صغرى حافظ كميت است ، نتيجه كلى خواهد بود . در ضرب چهارم و پنجم از آن‌جا كه مطلوب ما نتيجهء جزئى است ، تغيير كميت صغرى كه پس از منعكس شدن روى مىدهد ، ضررى نخواهد داشت .\r\nبيان عدم انتاج در صورت دوم اين است كه احتمال دارد سالبه‌اى كه منعكس نمىشود ، مشتمل بر سلب خاصهء موضوع از آن باشد ، مثلا مىگوييم : هيچ انسانى ضاحك يا كاتب نيست بالاطلاق يا امكان . ازاين‌رو هرگاه كبرى موجبه باشد ، مانند هر ناطقى انسان است يا صغرى موجبه باشد ، مانند هر ضاحكى يا كاتبى ناطق است و اين صغرى يا كبرى به آن قضيهء سالبه اضافه شود ، نه مىتوان حكم نمود كه ناطق از ضاحك يا كاتب سلب شده نه مىتوان انسان را از ناطق سلب نمود . ازاين‌رو اين اقتران به حسب صورت منتج نخواهد بود .\r\n\r\nاصل سوم\r\nهرگاه فقط يكى از دو مقدمه وصفى باشد ، نتيجه به حسب ذات است ، اما هرگاه هردو مقدمه وصفى باشند ، نتيجه نيز وصفى است . اگر نتيجه جزئى باشد ، آن وصفى مطلق عام است و اگر كلى باشد از عرفيات خالص يا آميخته با مشروطات ، نتيجه عرفى خواهد شد\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nو از مشروطات خالص نتيجه مشروط مىشود .\r\nتوضيح نكتهء اول اين‌كه هرگاه بگوييم : « هر نايمى ساكن است مادامى كه نايم است » و اين كبرى را كه « هر انسانى نايم است » با اين صغرى كه « هر ساكنى جسم است » با آن تأليف كنيم ، لازم نخواهد بود كه حمل انسان بر ساكن يا حمل نايم بر جسم به حسب وصف باشد .\r\nو توضيح نكتهء دوم اين‌كه در اشكال گذشته بيان كرديم كه همواره از دو قرينهء وصفى ، نتيجهء وصفى لازم مىآيد . اكنون اگر اين شكل را به يكى از اشكال گذشته از راه عكس و رد برگردانيم ، در اين شكل نيز نتيجه وصفى مىگردد .\r\nدر چهار ضربى كه نتيجه جزئى است ، از راه عكس كبرى و رد به شكل سوم معلوم مىگردد كه نتيجه مطلق عام وصفى است . در دو ضرب اوّل مىتوانيم از راه قلب مقدمات ، رد به شكل اوّل و عكس نتيجه آن را اثبات كنيم . در ضرب سوم كه نتيجه كلّى است ، از راه رد به شكل دوم معلوم خواهد شد كه نتيجه از عرفيات خالص يا عرفيات آميخته به مشروطه ، عرفى است و از مشروطات خالص نتيجه مشروط به دست مىآيد .\r\nو تمامى اين نكات را همان‌گونه كه پيش‌تر گفته‌ايم ، مىتوان از طريق برهان لمّى اثبات نمود .\r\n\r\nاصل چهارم\r\nدر اقترانياتى كه مشتمل بر مقدمه‌اى سلبى باشد ، صغراى وصفى با كبراى ممكن و مطلق منتج نيست . با كبراى ضرورى و دائم ، چنان‌كه متناقض نباشند ، نتيجهء ضرورى و دائم به دست مىآيد .\r\nتوضيح امر اول اين‌كه مىگوييم : هر ضاحكى متعجب است مادامى كه ضاحك است و هيچ انسانى ضاحك نيست به اطلاق . هيچ ضاحكى گريان نيست مادامى كه ضاحك است و هر انسانى ضاحك است به اطلاق . نمىتوانيم حكم به سلب انسان از بعضى متعجبان يا گريه‌كنندگان كنيم .\r\nبيان امر دوم نيز همان بيانى است كه در شكل اوّل گفته‌ايم . از آن‌جا كه عكس ضرورى و دائم حافظ جهت است ، در اين شكل همان نتيجه را مىدهد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\nاصل پنجم\r\nهرگاه صغراى كلى وصفى مركب از اعتبار ذات و وصف باشد ، به‌گونه‌اى كه جهت وصف موضوع به نسبت با ذات موضوع با جهت قضيه به حسب وصف از نظر صدق ممتنع الاجتماع باشند ، كبراى موجبه‌اى كه به آن صغرى صادق نباشد ، نمىتواند در اين اقتران قرار گيرد . مانند اين‌كه صغرى يكى از وصفيات اخص و كبرى موجبهء دائم باشد .\r\nيا اين‌كه صغرى مشروط لا ضرورى و كبرى موجبهء ضرورى باشد .\r\nاما در صورتى كه يكى از دو مقدمه از نقيض مقدمهء ديگر عام‌تر باشد ، مقدمهء ديگر مقتضى تخصيص آن بوده ، حمل آن مقدمه به صورت غيرمناقض است . تقرير اين مسأله در شكل اوّل گذشت و بيان اين‌جا نيز مانند همان جاست .\r\n\r\nاصل ششم\r\nهرگاه كبرى كلى وصفى مركب باشد ، اگر صغرى با آن كبرى صادق نباشد ، نتيجه‌اى از اقتران اين كبرى و صغرى به دست نمىآيد . بيان عدم انتاج نيز همان بيانى است كه در شكل اوّل گفته شد . بنابراين محال است كه با كبراى وصفى اخص ، نتيجهء دائم ايجابى به دست آيد . و نيز محال است كه با كبراى مشروط لا ضرورى نتيجهء ضرورى ايجابى حاصل شود .\r\nدر ضرب اوّل اگر اعتبار ذات - به تنهايى - مقتضى اين باشد كه نتيجه ممكن عام يا مطلق عام شود و اين اعتبار مقتضى لا ضرورت باشد ، ممكن عام و مطلق عام تبديل به ممكن خاص و مطلق خاص مىشود . همچنين اگر اعتبار ذات مقتضى لا دوام باشد ، به مطلق اخص تبديل مىگردد ؛ اما ممكن ، مطلق خاص سلبى مىشود . از جهت حفظ كيفيت هم بايد به امكان خاص حكم نمود .\r\nضرب دوم در اين معانى با ضرب اوّل اشتراك دارد زيرا از راه عكس كبرى از شكل سوم همين نتايج به دست مىآيد . اما در بقيهء ضروب كه اقتران مقدمات مشتمل بر مقدمهء سلبى است ، نتيجهء ممكن عام يا مطلق عام در جهات سلبى در همهء حالات لازم مىآيد .\r\nكبرى با اين صفتى كه گفتيم يا موجبهء فعلى است يا در قوت موجبهء فعلى . بنابراين اگر صغرى هم كلى بوده ، موجبهء فعلى يا در قوت موجبهء فعلى باشد ، اصغر مطلقا بر اكبر حمل مىشود و نيز مطلقا منعكس مىگردد .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاز اين‌جا لازم مىآيد كه اگر نتيجه كلى باشد ( كه در ضرب سوم چنين است ) بعضى از آن قطعا سالبهء مطلق محتمل ايجاب باشد ، اما بقيه مشكوكند ( چنان‌كه در عكس موجهات گفتيم ) . اما اگر نتيجه جزئى باشد ( مانند ضرب چهارم ) به خاطر احتمال ايجاب ، ممكن خاص يا مطلق اخص مىگردد ولى اگر صغرى جزئى باشد ، كه ضرب پنجم چنين است ، يا در قوهء موجبهء فعلى نباشد ، نتيجه به همان صورت امكان عام يا اطلاق عام باقى مىماند . در اين موضع ميان نتايج ضرب چهارم و پنجم تفاوت وجود دارد .\r\nمثال ضرب اوّل : هر بيدارى ( مستيقظ ) حيوان است به ضرورت ، هر كاتبى بيدار است مادام كه كاتب است - نه دائما - پس بعضى حيوان‌ها كاتبند به اطلاق اخص ؛ زيرا اگر دائم باشند ، مناقض كبرى خواهند بود .\r\nمثال ضرب دوم : هر متغير جسم است به ضرورت ، بعضى متحركات متغيرند مادام كه متحركند - نه دائما - پس بعضى اجسام متحركند به اطلاق اخص و ممكن است بعضى دائما متحرك باشند .\r\nمثال ضرب سوم : هيچ بيدارى خواب نيست به اطلاق اخص ، هر كاتبى بيدار است مادام كه كاتب است - نه دائما - پس با توجه به كبرى شايسته نيست كه نايمى كاتب باشد دائما و حكم به اطلاق عام سلبى به اين اعتبار صحيح است .\r\nاز آن‌جا كه صغرى در قوهء ايجاب فعلى است و كبرى ايجاب فعلى است با قلب مقدمات نتيجه شكل اوّل اين‌چنين خواهد شد : هر كاتبى نايم است به اطلاق . و عكس آن بدين‌گونه است كه بعضى نايمان كاتبند به اطلاق . بنابراين از اين سالبهء مطلق عام :\r\n« هيچ نايمى كاتب نيست » ، حكم بر بعضى از نايمان به اطلاق اخص بوده اما باقى مشكوك است . يعنى بعضى نايمان در بعضى اوقات كاتب هستند و ممكن است بقيهء نايمان در هيچ‌وقت كاتب نباشند .\r\nمثال ضرب چهارم : هر نايمى حيوان است به ضرورت ، هيچ كاتبى نايم نيست مادام كه كاتب است - نه دائما - بنابراين با توجه و نظر به كبرى ، شايسته نيست كه هيچ حيوانى دائما كاتب باشد . بر اين اساس حكم به اطلاق عام سلبى به اين اعتبار صحيح است بعضى حيوانات كاتب نيستند . از آن‌جا كه صغرى در قوهء موجبهء مطلقه است : هر كاتبى\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nنايم است ، با قلب مقدمات نتيجه اين‌گونه خواهد شد كه هر كاتبى حيوان است و از راه عكس لازم آن اين‌گونه است كه بعضى حيوانات كاتبند . بنابراين معلوم مىشود كه مقصود از مطلق در نتيجه ، مطلق أخص است .\r\nمثال ضرب پنجم : بعضى متحركات جمادند ، هيچ نايمى متحرك نيست مادام كه نايم است - نه دائما - شايسته نيست كه با توجه به كبرى جمادى دائما نايم باشد . براين اساس حكم به اطلاق عام سلبى ، يعنى : بعضى جمادات نايم نيستند ، صحيح است . از آن‌جا كه صغرى جزئى است ، قلب مقدمات در اين اقتران منتج نيست . از اين‌رو حكم به همان صورت اطلاق عام مىماند . و از آن‌جا كه در اين ماده ضرورى است معلوم مىگردد كه نبايد انتظار داشت نتيجه مطلق خاص شود .\r\nدر اين‌جا بحث در باب قواعد مربوط به اين شكل به پايان مىرسد .\r\n\r\nتفصيل نتايج مختلطات و وضع جداول\r\nاز بيان اصول فوق معلوم گرديد كه مختلطات ضروب اين شكل بر خلاف ديگر اشكال است و به يك منوال نيست . دو ضرب اوّل به‌گونه‌اى است ، ضرب سوم به‌گونه‌اى ديگر و بالأخره دو ضرب آخر در بيش‌تر اختلاطات متشابه‌اند ، مگر در وصفيات مركب كبرى كه ميان اين‌دو ضرب تفاوتى ديده مىشود . ضرب سوم به شكل دوم شباهت زيادى دارد و چهار ضرب ديگر به شكل سوم شبيه‌اند . ازاين‌رو تفصيل مختلطات اين شكل را در سه جدول قرار داديم ؛ يك جدول مشتمل بر مختلطات دو ضرب اوّل ، جدول ديگر مشتمل بر مختلطات ضرب سوم و جدول سوم براى مختلطات دو ضرب باقى .\r\nدر جدول اول ممكن عام و خاصى كه محتمل دائم لا ضرورى است و در اين فرض انتاج آن ضرورى و واجب نيست ، جداگانه ذكر گرديد .\r\nدر اين شكل نتايج با همهء جهات ممكن عام است ، مگر در صورتى كه صغرى ضرورى يا دائمى باشد كه در اين صورت نتيجه مطلق عام خواهد بود . در باقى اختلاطات فعلى نتيجه مطلق عام است .\r\nاگر هردو مقدمه وصفى باشند ، نتيجه مطلق عام وصفى است ، مگر آن‌كه كبرى ضرورى با صغرى مشروط لا ضرورى و نيز كبرى دائم با صغرى وصفى لا دائم باشند كه در اين‌دو فرض به خاطر تناقض ميان صغرى و كبرى نتيجه‌اى به دست نمىآيد .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nاز آن‌جا كه با كبرى مشروط لا ضرورى نمىتوان به نتيجهء ضرورى رسيد ، در مورد ممكناتى كه نتيجه ممكن عام باشد ، به اين اعتبار ممكن خاص مىگردد و در مطلقات همچنين مطلق خاص مىگردد . در وصفيات ، مطلق عام وصفى به حسب ذات لا ضرورى مىشود .\r\nهمچنين از آن‌جا كه با كبرى وصفى لا دائم نمىتوان به نتيجهء دائم دست يافت ، در ممكنات ، نتيجه مطلق خاص سلبى مىگردد . اما از جهت حفظ كيفيت بايد به ممكن خاص حكم نمود . در مطلقات نيز مطلق اخص مىشود . در وصفيات مطلق عام وصفى به حسب ذات لا دائم مىشود .\r\nهرگاه صغرى مشروط لا ضرورى و كبرى وصفى باشد ، اگر از راه قلب مقدمات و رد ، به شكل اوّل تبديل شود ، نتيجه مشروط لا ضرورى خواهد شد ، ولى عكس آن - چنان‌كه در باب عكس گفتيم - نمىتواند ضرورى باشد . بنابراين آن نتايج هم مطلق عام وصفى لا ضرورى است . بر اين قياس از صغرى وصفى لا دائم با كبرى وصفى ، نتيجهء وصفى لا دائم به دست مىآيد .\r\nدر جدول دوم كه مشتمل بر مختلطات ضرب سوم است ، از ممكنات و مطلقاتى كه در صغرى و كبرى قرار مىگيرند ، نتيجه‌اى به دست نمىآيد ، مگر آن‌كه صغرى ضرورى يا دائم باشد كه در اين‌دو صورت نتيجه هم مانند صغرى خواهد بود . چنان‌كه در شكل دوم هم گفتيم در اختلاط ممكن و دائم اشتباهى وجود دارد .\r\nهرگاه كبرى مشروط لا ضرورى باشد ، نتيجه نمىتواند ضرورى ايجابى باشد زيرا تناقض خواهد بود . همچنين هرگاه كبرى وصفى لا دائم باشد ، نتيجه محال است كه دائم ايجابى باشد . به همين جهت ، هميشه با اين كبرىها ممكن عام سلبى يا مطلق عام سلبى حق است .\r\nاگر صغرى محتمل ضرورت نبوده ، در قوهء موجبه باشد ، از راه قلب مقدمات به شكل اوّل نتيجه ممكن يا مطلق ايجابى حاصل مىگردد . عكس آن ممكن عام يا مطلق عام ايجابى جزئى است ، بنابراين آن « بعض » نمىتواند محتمل ضرورت يا دوام سلبى باشد .\r\nبه اين سبب در صغرى لا ضرورى ممكن و مطلق عام كلى يا مطلق خاص جزئى ، نتيجه ايجابى است و از جهت حفظ نتيجه بايد به ممكن خاص جزئى سلبى حكم نمود .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nدر اين ضرب ، تمام كبريات با صغرياتى كه محتمل ضرورت نبوده ، در قوهء موجبه باشد ، از راه قلب مقدمات به شكل اوّل نتيجه مىدهند . از منعكس كردن آن‌ها ممكن يا مطلق عام ايجابى مىگردد . از آن‌جا كه اين نتايج حافظ كيفيت نيستند ، اين ضروب منتج شمرده نمىشوند .\r\nصغرى دائم لا ضرورى نيز چون در قوهء ممكن عام ايجابى باشد ، همين نتيجه ممكن عام جزئى ايجابى است ، البته در صورتى كه ممكن منعكس نشود . اكنون اگر كبرى محتمل ضرورت نباشد ، نتيجه يا مطلقا دائم كلى است يا دائم لا ضرورى جزئى . اگر كبرى محتمل ضرورت باشد و بر فرض ضرورت ، نتيجه ضرورى باشد ، نمىتواند محتمل لا ضرورى جزئى باشد .\r\nاگر كبرى ضرورى يا دائم بوده و صغرى وصفى باشد ، در صورتى كه اين‌دو با همديگر تناقض نداشته باشند ، از راه قلب مقدمات و رد به شكل اوّل ، نتيجه ضرورى يا دائم خواهد بود ، مانند كبرى و بيان آن همان بيانى است كه در شكل اوّل گذشت و اگر منعكس گردد ، در اين شكل هم نتيجه ضرورى يا دائم خواهد بود .\r\nاگر هردو مقدمه وصفى باشند ، خواه از عرفيات خالص خواه عرفى آميخته با مشروط ، نتيجه عرفى خواهد بود . اگر هردو مقدمه مشروط باشند - چنان‌كه گفتيم - نتيجه هم مشروط است .\r\nاگر صغرى محتمل ضرورت باشد ، نتيجه عام است . اما اگر محتمل ضرورت نباشد در قوهء موجبهء ممكن است ، بنابراين از راه قلب و عكس معلوم مىگردد كه در بعضى از نتيجه ، ضرورى سالبه محال است . به همين علت فقط در بعضى ، نتيجه خاص است .\r\nاگر صغرى محتمل دوام نباشد ، در قوت موجبهء مطلق است و معلوم مىگردد كه نتيجه نمىتواند دائم سالبه باشد و به همين جهت در بعض ، خاص مىگردد .\r\nدر جدول مختلطات دو ضرب آخر از آن‌جا كه نتيجه اصناف صغريات با كبراى غير وصفى مركب در هردو ضرب متساوى است ، تمام آن‌ها در يك جدول مشترك قرار داده شد . اما بدين‌خاطر كه نتيجهء كبراى وصفى مركب با اصناف صغريات در دو ضرب متفاوت است ، براى هر ضرب جدولى جداگانه نهاديم .\r\nدر اين ضرب از كبرى ممكنات و مطلقات با اصناف صغريات اصلا نتيجه‌اى به دست\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nنمىآيد . اگر كبرى ضرورى يا دائم باشد و با اصناف صغريات قرين شود ، نتيجه تابع كبرى خواهد بود ، مگر در اختلاط ممكن و دائم كه در آن اشتباه است .\r\nاگر كبرى وصفى عام با صغرى ممكن منتج باشد ، نتيجه عام است . همچنين نتيجه با فعليات ذاتى ، مطلق عام و با وصفيات ، مطلق عام وصفى است .\r\nكبريات وصفى هرگاه به عكس هم وصفى عام شوند - از شكل سوم - با صغريات ممكن ، يا غيرمنتج‌اند يا نتيجه ممكن عام است . اما با صغريات فعلى به حسب ذات ، نتيجه مطلق عام مىگردد و با صغريات وصفى ، مطلق عام وصفى خواهد بود .\r\nاگر كبرى وصفى لا دائم باشد ، نتيجه نمىتواند دائم ايجابى باشد و حتما مطلق عام مىباشد . اما اگر كبرى مشروط لا ضرورى باشد ، نتيجه نمىتواند ضرورى ايجابى باشد و حتما ممكن عام است . به همين سبب احتمال عدم انتاج كه از جهت امكان صغرى است ، مرتفع مىشود .\r\nنتايج ضرب پنجم هم همگى به اين صورت است .\r\nاما در ضرب چهارم ، از آن‌جا كه وصفيات لا دائم در قوت موجبهء مطلق هستند و از طريق قلب مقدمات از شكل اوّل نتيجه يا ممكن يا مطلق بوده ، عكس آن ممكن عام يا مطلق عام جزئى ايجابى است ، بنابراين نتيجه نمىتواند جزئى ضرورى و دائم سلبى باشد . به همين جهت با صغرى ممكن نتيجه كه مطلق عام است ، خاص مىگردد . با صغرى فعلى به حسب ذات ، نتيجه اخص مىگردد . همچنين با صغرى وصفى ، مطلق عام وصفى تبديل به لا دائم به حسب ذات مىشود .\r\nاز آن‌جا كه وصفيات لا ضرورى در قوت موجبهء ممكن هستند ، بنابراين در فرض انتاج با اصناف صغريات ، با قلب مقدمات از شكل اوّل ، نتيجه ممكن خواهد بود و به عكس عام جزئى شده و نتايج كه ممكن عام يا مطلق عام است ، در آن فرض خاص مىشود . آن‌چه وصفى باشد ، لا ضرورى به حسب ذات مىگردد .\r\nاز آن‌جا كه ممكن خاص با احتمال دائم لا ضرورى منتج نيست ، بنابراين اگر كبرى مشروط دائم لا ضرورى باشد ، اين اعتبار ساقط مىشود و به همان امكان و اطلاق عام باقى خواهد ماند .\r\nدر اين‌جا بحث در باب تفصيلات نتايج اين شكل كه در جداول « 28 ، 29 و 30 »\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nآمده است ، « 1 » به پايان مىرسد . بيان هريك از اين نتايج از راه عكس و خلف و افتراض بسان اشكال گذشته بوده و آسان است و ديگر نيازى به ذكر مثال نيست .\r\n\r\nفصل نهم : اختلالى كه در اعتبار جهات و مختلطات از جهت اعتبار دائم لا ضرورى كلّى عارض مىشود\r\nدر علمى ديگر مقرر شده است كه حكم دائم اگر كلى باشد ، حتما در نفس الامر ضرورى است ، اما اگر جزئى باشد ، ممكن است بر سبيل اتفاق باشد و خالى از ضرورت ذاتى است . به همين سبب متقدمان منطقيان در كليات ميان دائم و ضرورى مطلق از طريق عموم و خصوص قايل به تباين شده‌اند .\r\nخواجه رئيس ابو على سينا - كه افضل متأخران است - در بيش‌تر كتب خود مانند شفا ، نجات ، اوسط و جز اين‌ها ، فرق ميان هردو اعتبار را بيان كرده ، اما در استعمال همان روش ديگران را پيموده است .\r\nدر اشارات ، در اثناى ذكر جهات گفته است : و امّا دوام من غير ضرورت و در جزئيات چنين مثال آورده كه :\r\n« و اما مثال الذى هو دائم من غير ضرورة فمثل أن يتفق لشخص من الاشخاص ايجاب عليه او سلب منه صحبة مادام موجود و لم تكن تجب تلك الصحبة ، كما انه قد يصدق انّ بعض الناس ابيض البشرة مادام موجود الذات و ان كان ليس بضرورى . »\r\nهمچنين در موضعى ديگر گفته است :\r\n« و مثل أن تقول كل ج ب دائما حتى يكون كانا قلنا كل واحد واحد من ج على البيان الذى ذكرناه يوجد له ب مادام موجود الذات من غير ضرورة . و امّا انه هل يصدق هذا الحمل الموجب الكلى فى كل حال او يكون دائم الكذب ؟ اى انه هل يمكن ان يكون ما ليس بضرورى موجودا دائما فى كل واحد او مسلوبا دائما عن كلّ واحد او لا يمكن هذا بل يجب ان يوجد ما ليس بضرورى فى البعض لا محالة و يسلب عن البعض لا محالة ؟ فأمر ليس على المنطقى أن يقضى فيه بشىء ، و ليس من شرط القضية أن ينظر فيها المنطقى أن\r\n\r\n\r\n","description":"","footnote":"\r\n( 1 ) - ر . ك : جداول شماره 28 الى 30 ، صص 696 - 698 .\r\n","page_name":" 276 ","page_number":276},
  {"content":"\r\n\r\nيكون صادقة فقد ينظر ايضا فيما لا يكون الا كاذبا . »\r\nبنابراين به مقتضاى اين قضيه ، دقت و نظر در احوال كلى دائم لا ضرورى مربوط به منطقى است ، اگرچه كاذب باشد . به همين سبب گروهى از منطقيان كه پس از وى در جهات قضايا نظر كرده‌اند ، براى دائم ، به تنهايى حكمى جداگانه ذكر نموده‌اند . ولى سخن آنان در اين باب خالى از خبط نيست . در اين مختصر به قدر توان و به همان روش ، احكام جهات و عكس و نقيض و مختلطات را بيان نموديم و در هر موضعى كه مقتضاى اين اعتبار مخالف وجود و منافى نظر جمهور محققان بود ، با اشاره از آن گذشتيم و وعده داديم كه به تفصيل در اين‌باره سخن گوييم . اكنون بايد به وعدهء خود وفا كنيم . بتوفيق الله و مشيته .\r\nاعتبار حكم دائم كلّى غير ضرورى در اين ابواب ، مربوط به دو موضوع است ؛ يكى بحث جهات قضايا و ديگر بحث احوال موضوع و سور كلى و جزئى كه بر آن درمىآيد .\r\nلوازم اعتبار اين حكم در هريك از اين‌دو موضوع ، مخصوصا به سبب عكس ، به ديگرى سرايت مىكند .\r\nدر باب جهات ، تجويز حكمى در هركلى دائم لا ضرورى مقتضى آن است كه ممكن كلى از مطلق كلى برحسب دلالت عام‌تر باشد .\r\nو اما در مباحث موضوع و سور آن ، مثلا هرگاه موضوع كاتب باشد ، اين موضوع مقتضى آن است كه هرچه كاتب بالقوه و الامكان باشد ، از هرچه كاتب بالفعل باشد ، به حسب وجود خارجى يا فرض عقلى ، از نظر دلالت عام‌تر باشد . بنابراين ممكن است كه چند ماهيت مختلف در صحت « كاتب بودن » مشترك باشند و امتياز هريك به اين باشد كه بعضى از آن‌ها كاتب بالفعل باشند - خواه به حسب وجود خارجى خواه فرض عقلى - و بعضى اين‌گونه نيستند ، نه در خارج و نه در عقل . بنابراين وقتى مىگوييم : همهء كاتب‌ها ( كلّ كاتب ) اين عبارت بر تمام افرادى كه بالفعل كاتب هستند ، منطبق گرديده اما بر افرادى كه فقط مىتوانند كاتب باشند ولى بالفعل كاتب نيستند ، منطبق نمىشود .\r\nلازمهء اين سخن آن است كه اين موضوع كليت حتمى ندارد ، زيرا بر فرض آن‌كه آن‌چه مىتواند كاتب شود ، كاتب گردد و آن‌چه به اول محكوم عليه كلى باشد ، بعضى از كاتبان شود ، حكم كلى در آن حال جزئى مىگردد .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nاكنون بعد از تمهيد اين مقدمه بايد گفت :\r\nهر ممكن موجبى كه دائم لا ضرورى كلى بتواند با آن صادق باشد ، مانند ممكن عام و خاص ، منعكس نمىگردد . مثلا مىگوييم : هرچه زنگى « سياه پوست » است به امكان سفيد است . اين حكم هم كه « هيچ زنگى سفيد نيست دائما من غير ضرورة » صادق است . بنابراين ، اين مقدمه منعكس نمىشود ، زيرا اگر در « عكس » سفيد را موضوع قرار دهيم و مقصودمان سفيد بالفعل باشد ، زنگى خارج از آن است و گرنه سالبهء كليه‌اى كه فرض كرده‌ايم صادق است ، صادق نخواهد بود . نيز هرچه بالفعل سفيد باشد ، مانند برف ، عاج و جز اين‌ها ، محال است كه زنگى باشد . بنابراين نمىتوان گفت بعضى از سفيدها به امكان زنگى است .\r\nبايد دانست اگر اين مثال مطابق مقصود نيست ، به خاطر اين‌كه اين اعتبار مطابق وجود نيست ، ضررى به مقصود ما نمىرساند ، بلكه اگر حكمى با برهان ثابت شده و هيچ مثالى هم نداشته باشد ، عدم وجود مثال باعث ابطال آن حكم نخواهد بود ، زيرا فايدهء مثال توضيح حكم است نه اثبات آن .\r\nآن‌چه در اين‌جا گفتيم با آن‌چه در باب عكس گفتيم ، در مورد عكس سالبهء دائم لا ضرورى تفاوت دارد . زيرا در باب عكس گفته‌ايم بعضى از سالبهء دائم ممكن است لا ضرورى و بقيه محتمل ضرورت باشد . در اين‌جا مىگوييم : سالبه ضرورى است . اما بايد توجه داشت ، حكمى كه در آن‌جا گفتيم ، به حسب قياس و اقتضاى وضع اين اعتبار بود ، با آن‌كه مقتضى وجود سفيدى كه به امكان زنگى باشد ، نبود . امّا اين حكم به حسب حقيقت حال در واقع و نفس الامر است و مقتضى رفع اين اعتبار مىباشد .\r\nاز آن‌جا كه اين اعتبار مقتضى آن است كه ممكن ايجابى نتواند منعكس شود ، كلى و جزئى در اين معنى يكسان هستند .\r\nچنان‌كه در باب عكس گفته‌ايم از راه خلف نيز نمىتوان به مطلوب دست يافت . زيرا نقيض عكس ممكن در مثال فوق بدين‌گونه است : « هيچ سفيد - يعنى هيچ‌چيز از آن‌چه بالفعل ابيض است - زنگى نيست به ضرورت » و اين چنان‌كه گفتيم حق است ، و عكس آن‌هم حق است : « هيچ زنگى سفيد - يعنى آن‌چه به حسب فرض بالفعل سفيد باشد ، نيست به ضرورت . » اين قضيه با قضيهء اصل تناقض ندارد ، زيرا آن « سفيد » كه به امكان بر\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nزنگى حمل مىشود غير از آن سفيدى است كه بالفعل است .\r\nاكنون اگر در قضيهء عكس ، قيد بالفعل را از سفيد سلب كنيم ، عكس سالبهء ضرورى كه واضح‌ترين قضاياى منعكس است ، فاسد خواهد شد ، زيرا چنان‌كه گفتيم ، در مثال فوق اين قضيه كه هيچ سفيدى به ضرورت زنگى نيست حق است و در عكس آن نمىتوان گفت : « هيچ زنگى به ضرورت سفيد نيست » زيرا اصل قضيه اين است : « زنگى به امكان سفيد است . »\r\nاين خلل‌ها از ناحيهء سور قضيه است . زيرا وقتى مىگوييم : « هيچ زنگى سفيد نيست » ، سور كلّى مقتضى حصر بر سبيل وجوب نيست بلكه مقتضى حصر بر سبيل وجود است .\r\nاز آن‌جا كه خروج سفيدى زنگى از قوه به فعل را اعتبار كرده‌اند ، آن‌چه به ضرورت زنگى از آن سلب مىشود ، بعضى از سفيدى است ، نه همهء آن . بنابراين آن قضيه‌اى كه منعكس نمىشود ، سالبهء جزئى است و سالبهء جزئى داراى عكس نيست .\r\nدر اصل قضيه ، دوام بدون ضرورت را در جهت فرض كرده و گفتيم : هيچ زنگى سفيد نيست . اما اين اعتبار در عكس قضيه به موضوع و سور سرايت كرد . همين است بيان اين كه گفتيم اعتبار اين معنى در هريك از دو باب به ديگرى سرايت مىكند .\r\nبنابراين معلوم شد كه اين اعتبار مقتضى آن است كه عكس ممكنات فاسد شود و بالأخره به نظر كسانى مىرسد كه اطلاق ، ضرورت و امكان را متعلق به سور قضيه مىدانند .\r\nدر مختلطات شكل اوّل ، هرگاه كه صغرى ممكن باشد و احتمال دائم السلب بودن آن وجود داشته باشد ، آن اقتران منتج نخواهد بود ، زيرا شايد اوسطى كه در صغرى بر اصغر حمل مىشود ، بالفعل حاصل نباشد ، به خاطر آن‌كه سلب دائم كلى لا ضرورى صادق است و در كبرى حكم بر اوسطى شده باشد كه فعلى باشد . بديهى است كه اين اوسط در كبرى ، با آن اوسط در صغرى ، به ذات و ماهيت مباين است و حد اوسط تكرار نشده تا كبرى در حكم جزئى باشد . مثال : اگر انسان با بعضى درندگان و حشرات در اين اشتراك داشته باشند كه فرضا صحيح است همهء آن‌ها داراى بچهء بسيار از يك شكم باشند و اين حكم در انسان دائم السلب بوده و در درندگان و حشرات بالفعل حاصل باشد ، بنابراين مىتوان گفت كه انسان داراى اين حكم است بالامكان و هرچه چنين باشد ، يعنى با\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nتوجه به فعليت اين‌گونه باشد ، به ضرورت فاقد تميّز بوده يا هيچ فردى از آن ، به ضرورت ناطق نيست و نمىتوان حكم كرد كه انسان فاقد تميز است ( به صورت موجبه ) يا انسان ناطق نيست ( به صورت سالبه ) .\r\nنيز مىگوييم : هر انسانى سفيد است به امكان ، هيچ سفيدى زنگى نيست به ضرورت . علت اين‌كه اين اقتران باعث انتاج نمىشود ، آن است كه حال اوسط در دو قضيه از نظر قوه و فعل مختلف است ، پس بايد اوسط با صغرى خاص‌تر باشد به‌گونه‌اى كه محمول اوسط فقط قوت را شامل نباشد و با كبرى عام‌تر چنان‌كه موضوع اوسط فقط قوت را هم شامل باشد و در اين صورت منتج خواهد شد . اكنون اگر به جاى اين كبرى ، عكس آن را قرار دهيم و بگوييم هيچ زنگى سفيد نيست دائما ، اين اقتران از قبيل شكل دوم شده و چنان‌كه گفته‌ايم چون ميان ممكن و دائم است ( يعنى صغرى ممكن و كبرى دائم است ) منتج نخواهد شد . در اين صورت علت عدم انتاج در مثال فوق - در شكل اوّل به موضوع و سور آن تعلق دارد ، اما در شكل دوم ، علت عدم انتاج ، جهت قضيه است .\r\nبنابراين ديديم كه اين علت از موضوع به جهت سرايت كرد ، به خلاف صورت اوّل و در شكل دوم امكان داشت كه از جهت عكس به ساير مختلطات نيز سرايت كند . مثلا مىگوييم : هر انسانى به ضرورت ناطق است ، هيچ حيوانى كه از يك شكم بچه‌هاى زيادى بزايد ، ناطق نيست ، نتيجه مىدهد كه هيچ انسانى به ضرورت از يك شكم بچهء بسيار نمىزايد . فرض كرده‌ايم كه اين حكم به امكان است ، نه ضرورت . در شكل سوم هر اقترانى كه صغراى آن ممكن باشد و نيز در شكل چهارم هر اقترانى كه مشتمل بر يك مقدمهء ممكن باشد ، همين حكم را دارد ، زيرا به اين اعتبار اين اقترانات نتيجه‌بخش نيستند .\r\nاما نظر بسيارى از منطقيان اين است كه اين اقترانات منتج هستند . بنابراين اگر بخواهيم با ايشان مخالفت نكنيم ، بايد يكى از اين‌دو نظر را بپذيريم :\r\nالف - يا اين نظر بعضى از منطقيان را قبول كنيم كه موضوع قضيه را چنان بايد گرفت كه هرچه صحيح باشد به موضوع متصف شود ، محكوم عليه است و ممكن است آن گروهى كه به انتاج اين اقترانات حكم نموده‌اند ، التزام به اين نظر باشد .\r\nب - يا اين نظر را بپذيريم كه در كليات دائم و ضرورى يكسانند ، چنان‌كه متقدمان از\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nصناعت منطق اين‌گونه كرده‌اند .\r\nالتزام به نظريهء نخست اگرچه مىتواند برخى از اشكالات را مرتفع سازد ، اما خلاف متعارف است . زيرا براساس آن فرض ، هرگاه بگوييم : « كل كاتب . . . » تمام اشخاص انسان را شامل مىشود ، چراكه تمام اشخاص انسان مىتوانند كاتب باشند . باوجود اين قبول نظريهء نخست در يك صورت ، يعنى در موضوع تنها ، مشتمل بر نظريهء دوم نيز هست .\r\nخللى كه از آن اعتبار در جهت لازم مىشود ، به موضوع معلوم مىگردد ، بنابراين اعتبار موضوع نيز مشوش مىگردد و به يك قاعده و روال مشخص مطرد نمىماند . توضيح اين مطلب در مثال فوق بدين قرار است كه وقتى مىگوييم : هر زنگى سفيد است به امكان و ( هيچ زنگى ) سفيد نيست دائما ، اگر بخواهيم اين‌دو حكم را منعكس كنيم ، چنين مىشود : بعضى از آن‌چه سفيد است ، زنگى است به امكان عام ، هيچ‌چيزى از آن‌چه سفيد است ، زنگى نيست دائما . در قضيهء موجبه ، بايد سفيد و ابيض را به آن معنى بگيريم كه هرچه صحت ابيضى و سفيدى داشته باشد ، در آن داخل باشد ، اما در قضيهء سالبه نمىتوانيم سفيد را به آن معنى بگيريم ، زيرا به آن معنى ديگر از زنگى سلب دائمى نمىشود ، بلكه بر آن محمول است دائما . پس در دو قضيه بايد به معنى سفيد بالفعل بگيريم تا هردو قضيه صادق باشند . اما در دو قضيهء اصل ، زنگى را مىتوان به يك معنى گرفت .\r\nمقتضى تفاوت دو معنى سفيد در دو قضيه اين است كه نسبت زنگى با سفيدى غير از نسبت سفيدى با زنگى باشد . توضيح اين‌كه زنگى داراى ماهيتى متقوم به خود است و سفيدى از عوارض غيرلازم آن ماهيت است ، بنابراين به اعتبار امكان ، مىتوانيم حكم به ايجاب اين عارض بر آن ماهيت كنيم و به اعتبار وجود مىتوانيم حكم به سلب اين عارض از آن ماهيت كنيم . اين‌دو حكم به اين‌دو اعتبار صادق‌اند و نسبت زنگى با هردو حكم متساوى است .\r\nاما از سوى ديگر ، سفيدى داراى ماهيتى متقوم به خود نيست كه نسبتش با زنگى و تركى و برف و جز آن‌ها يكسان باشد . بلكه تقوم اين عرض به ماهيات اين معانى است ، بنابراين ابيضى كه برف است محال خواهد بود كه زنگى باشد . و نيز آن سفيدى كه بر زنگى حمل مىشود و حمل آن صحيح است ، محال است كه بر برف صادق باشد .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nبنابراين در صورتى كه مىگوييم : « بعضى سفيد زنگى است به امكان » مقصودمان بعضى از آن‌چه مىتواند ابيض باشد ، است . وقتى مىگوييم : « هيچ سفيد زنگى نيست دائما » ، آن سفيدى غير از سفيدى است كه متقوم به زنگى است ، پس متقوم به چيز ديگرى است كه آن چيز ماهيتا مخالف آن ابيض و سفيدى است . بنابراين موضوع عكس از نظر مفهوم با موضوع اصل مختلف شده ، همين باعث تشوش حكم بر اساس نظر اول است .\r\nاما ، اگر نظر دوم را بپذيريم ، از اين فسادها در امان هستيم و مىتوانيم به تبعيت از جمهور منطقيان حكم به انعكاس ممكنات و انتاج مختلطات ممكنه كنيم .\r\n\r\nفصل دهم : تلخيص اعتبار جهات و مختلطات بعد از استكشاف حال دائم لا ضرورى\r\nاكنون كه اثبات شد اعتبار دائم لا ضرورى ، براساس نظريهء مذكور ، در كليات ساقط است ، بايد بگوييم :\r\n1 - هر حكمى كه بر همهء اشخاص باشد ، در همهء اوقات ضرورى است ، مانند آن‌كه مىگوييم : هر انسانى حيوان است ، هر دويى زوج است .\r\n2 - هر حكمى كه بر همهء اشخاص بوده اما در همهء اوقات نباشد ، بلكه فقط در اوقات معينى باشد ، مانند آن‌كه مىگوييم : هر ستاره‌اى در كره مستقيم در وقتى خاص طلوع مىكند ، يا ماه در فلان وقت منخسف است يا آن‌كه در اوقات غيرمعينى بوده باشد ، مانند هر انسانى متنفس يا ضاحك است يا آن‌كه هر حكمى كه بر همهء اشخاص نباشد ، بلكه فقط بر بعضى اشخاص باشد ، خواه در همهء اوقات ، مانند بعضى از مردم سياه‌پوستند يا در بعضى اوقات مانند بعضى از مردم كاتبند يا آن‌كه هر حكمى كه بر اكثر اشخاص باشد ، مانند دست بيش‌تر مردم داراى پنج انگشت است يا بر اشخاص كمى باشد ، مانند دست برخى از مردم داراى شش‌انگشت است يا متساوى باشند ، مانند بعضى از اشخاص خون‌گرمند ، يا آن‌كه ذات موضوع اقتضاى دوام نداشته باشد ، اما وصف موضوع مقتضى دوام باشد ، مانند هر كاتبى دستش را حركت مىدهد ، در تمام اين صور ، اين احكام لا ضرورى است .\r\nبنابراين اگر در اين قضايا حكم به اعتبار وجود محمول باشد ، جهت موضوع قضيه ،\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاطلاق است و تمام اين اصناف در تحت مطلق خاص كه به آن وجودى مىگويند ، قرار مىگيرند . هرچه به شرط وصف باشد ، مطلق عرفى است .\r\nاما اگر به اعتبار امكان محمول حكم كنيم ، موضوع در تحت ممكن خاص قرار مىگيرد .\r\nتفاوت ممكن و مطلق از نظر دلالت آن است . توضيح اين‌كه در كلى مطلق ، حكم بر تمام اشخاص حاصل است ، اما در كلى ممكن ، ممكن است بر تمامى اشخاص بوده يا بر بعضى از اشخاص باشد . بنابراين ممكن از نظر دلالت عام‌تر از مطلق است .\r\nاما از نظر دلالت در جزئى ، هردو متساوىاند ، گرچه اعتبار هريك با ديگرى اختلاف دارد .\r\nبنابراين همچنان‌كه متقدمان گفته‌اند ، قضايا به سه دسته تقسيم مىشوند : ضرورى ، ممكن ، مطلق . عرفى در تحت مطلق است و مطلق خاص و اخص يكى است ، چنان‌كه عرفى و مشروط نيز يكى است .\r\nاگر هريك از اين سه جهت غيرضرورى ، به‌گونه‌اى اخذ شوند كه شامل ضرورى نيز باشند ، ممكن عام و مطلق عام و عرفى عام نيز حاصل مىشوند .\r\nاگر هر ممكنى كه مشتمل بر ضرورتى از ضرورت‌ها نباشد ، ضرورتى كه مقتضى ترجيح بر طرفى است ، به‌گونه‌اى كه حكم به يك طرف بيش از وقوع آن صورت نمىبندد را به‌طور جداگانه در نظر بگيريم ، بايد ممكن اخص را اعتبار كنيم .\r\nدر اين صناعت ، در نظر گرفتن همين هشت اعتبار كافى است ، زيرا بيش از اين هشت اعتبار ، در علوم به كار نمىروند . البته اگر بخواهيم مىتوانيم وقتى ، منتشر ، مشروط به محمول و ممكن استقبالى را نيز جداگانه اعتبار كنيم . امّا نظر و دقت در بقيهء جهات و جز جنبهء تمرين و رياضت افكار فايده‌اى ندارد .\r\nبراساس سخنان فوق ، مقدماتى كه دائمى هستند ، اگر كلى باشند ، در حكم ضرورى خواهند بود . اما اگر كلى نباشند و معلوم باشد كه لا ضرورى هستند ، در حكم مطلق خاص‌اند و اگر معلوم نباشد ، در حكم مطلق عام خواهند بود .\r\nاگر بخواهيم مىتوانيم تمامى جهات مذكور را در جزئيات نيز اعتبار كنيم ، اما فايدهء زيادى دربر ندارد .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nدر تناقض - همان‌گونه كه گفتيم - مطلق و دائم متناقض‌اند ، چنان‌كه ممكن و ضرورى نيز تناقض دارند . از آن‌جا كه دائم و ضرورى كلى از نظر دلالت با همديگر متساوىاند نقيض هردو مطلق و ممكن جزئى متساوى هستند .\r\nاز آن‌جا كه ممكن كلى از مطلق كلى عام‌تر است ، زيرا هرچه مطلق است ممكن بوده اما اين‌گونه نيست كه هر ممكنى نيز مطلق باشد ، بنابراين نقيض مطلق ، يعنى دائم جزئى ، از نقيض ممكن ، يعنى ضرورى جزئى ، عام‌تر است . بقيهء احكام تناقض ، عكس و مختلطات همان‌هايى هستند كه قبلا گفته شد .\r\nمختلطات اين هشت جهت را در همهء اشكال چهارگانه ، در جدول « 31 » قرار داديم و اين گرچه تكرار است ، اما اگر كسى بخواهد همين مقدار را ياد گيرد ، كافى است و زيادتر از آن مهم نيست . « 1 »\r\n\r\n\r\n","description":"","footnote":"\r\n( 1 ) - ر . ك : جدول شماره 31 ، صص 699 و 700 .\r\n","page_name":" 284 ","page_number":284},
  {"content":"\r\n\r\n\r\nقسم دوم از فن اوّل علم قياس قياس‌هاى شرطى اقترانى و استثنايى\r\nفصل اوّل : قياس‌هاى اقترانى از متصلات\r\nفصل دوم : اقترانيات از منفصلات\r\nفصل سوم : اقترانيات از متصلات و منفصلات با همديگر\r\nفصل چهارم : اقترانيات از حمليات و متصلات\r\nفصل پنجم : اقترانيات از حمليات و منفصلات\r\nفصل ششم : انواع قياس‌هايى كه اشتراك از هردو جانب در جزئى غيرتام باشد\r\nفصل هفتم : قياس‌هاى استثنايى\r\nفصل هشتم : وجه احتياج قياس‌هاى اقترانى و استثنايى به يكديگر\r\n\r\nفصل اوّل : قياس‌هاى اقترانى از متصلات\r\nاكنون كه از بحث در باب قياس‌هاى اقترانى از حمليات - به تنهايى - فارغ شديم ، سخن خود را دربارهء اقترانياتى كه از شرطيات - به تنهايى - باشد ، آغاز مىكنيم . اين قياس‌ها - چنان‌كه گفته شده - سه نوع است :\r\n- قياس‌هايى كه فقط از متصلات تشكيل مىشود .\r\n- قياس‌هايى كه فقط از منفصلات است .\r\n- قياس‌هايى كه از هردو صنف آميخته است .\r\nهريك از اين انواع ، دو گونه‌اند :\r\n1 ) اشتراك مقدمات در جزئى تام است .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n2 ) اشتراك مقدمات در جزئى غيرتام است .\r\nبحث خود را از قسم اول آغاز كرده ، سپس قياس‌هايى را كه از شرطيات و حمليات باشد ، مطرح مىكنيم ، زيرا در آن نوع ، اشتراك از جانب حمليات در جزئى تام بوده اما از جانب شرطيات در جزئى غيرتام است . در پايان بحث هم در باب اقترانياتى كه از هردو جانب اشتراك در جزئى غيرتام باشد ، سخن خواهيم گفت . ان شاء اللّه .\r\nهمان‌گونه كه در بحث حمليات گفته شد ، قرينه‌هايى كه از قضاياى شرطى متصله باشند ، به هيأت اشكال چهارگانه تشكيل قياس مىدهند . زيرا به جاى « موضوع » ، « مقدم » بوده و به جاى « محمول » ، « تالى » است . حدود سه‌گانه ( اصغر ، اوسط ، اكبر ) در اين موضع ، قضايا هستند . شرايط انتاج ، ضروب منتج و عقيم ، بىنيازى شكل اوّل از توضيح و بيان ، احتياج ديگر اشكال به بيان ، بيان از راه عكس و قلب مقدمات ، افتراض و خلف در سه شكل آخر ، همگى همان‌گونه هستند كه در حمليات گفته شد و هيچ‌تفاوتى ميان متصلات و حمليات از اين جهات وجود ندارد .\r\nمثال ضرب اوّل از شكل اوّل : هرگاه الف ب باشد ج د است و هرگاه ج د باشد ، ه ز است ، پس هرگاه الف ب باشد ه ز است .\r\nمثال شكل دوم : هرگاه الف ب باشد ، ج د است ، هرگز اين‌گونه نيست كه چون ه ز باشد ، ج د باشد ، پس هرگز اين‌گونه نيست كه چون الف ب باشد ، ه ز باشد .\r\nمثال شكل سوم : هرگاه الف ب باشد ، ج د است ، و هرگاه الف ب باشد ، ه ز است ، پس گاهى از اوقات چون ج د باشد ، ه ز است .\r\nمثال شكل چهارم : هرگاه الف ب باشد ، ج د است و هرگاه ه ز باشد ، الف ب است ، پس گاهى از اوقات چون ج د باشد ، ه ز است .\r\nدر افتراض تعيين حال و وضع در اين قضيه كه گاهى از اوقات چون الف ب باشد ، ج د است ، چنين عمل مىكنيم : آن حالى را كه وضع الف ب با وجودش همراه ج د است ، معين مىكنيم و اين مثلا وقتى است كه ح ط باشد ، پس هرگاه ح ط باشد ، ج د است و اين قضيه‌اى كلى است و عكسش جزئى . و نيز هرگاه ح ط باشد ، الف ب است و اين نيز قضيه‌اى كلى است و عكسش جزئى . از اين چهار قضيه ، دو قضيه متروك است و دو قضيهء ديگر با مقدمهء كلى از قياسى كه به افتراض محتاج است ، تأليف مىگردد تا دو\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nقياسى كه منتج مطلوب است ، حاصل شود .\r\nچنان‌كه آمده است ، قضيهء متصله يا لزومى است يا اتفاقى ؛ و لزومى يا حقيقى است يا لفظى . اگر تأليف مقدمات لزومى حقيقى مشتمل بر اوضاع محال نباشد ، نتايج اين تأليف بدون اشتباه لزومى حقيقى خواهد بود ، مگر در موضعى كه بيان انتاج مبنى بر عكس موجبه باشد ، زيرا بنابر آن‌كه عكس قضيهء لزومى ، لزومى است در آن موضع نيز نتيجه لزومى باشد ، اما بنابر آن‌كه عكس قضيهء لزومى ، استصحابى است ، نتيجه استصحابى خواهد بود .\r\nاصل باب قياس‌هايى است كه منتج لزومى هستند . آن‌چه در علوم واقع مىشوند نيز از همين صنف هستند . هرچه غيرلزومى است در مجادلات ، مغالطات و غيره واقع مىشود .\r\nنتيجهء قياس‌هايى كه لزومى بسيط يا مختلط يا لزومى حقيقى هستند ، لزومى لفظى خواهد بود . مثال لزومى لفظى : اگر انسان صهال باشد ، حيوان است ، اگر انسان حيوان باشد ، حساس است و نيز اگر انسان صهال باشد ، اسب است و اگر انسان اسب باشد ، حيوان است . از آن‌جا كه اصغر در شكل اوّل و دوم مشتمل بر وضع محالى است ، از اين اختلاط نمىتوان به نتيجهء لزومى حقيقى دست يافت . اما در شكل‌هاى سوم و چهارم امكان رسيدن به نتيجهء لزومى حقيقى وجود دارد . مثلا مىگوييم : اگر انسان اسب باشد ، حيوان است ، اگر انسان اسب باشد ، راه رونده است . علت امكان نتيجهء لزومى حقيقى اين است كه در نتيجه : وضع محال ممكن است ساقط شود . بنابراين نتيجهء اين اختلاطات از نظر صورت ، احتمال هردو صنف لزومى را دارد .\r\nاز لزومى لفظى و اتفاقى خالص ، نتيجه‌اى به دست نمىآيد . مثلا : اگر پنج زوج است ، عدد است ، اگر پنج عدد است ، انسان ناطق است . نتيجهء اين اقتران نه از نظر لزوم صادق است نه به حسب اتفاق .\r\nاگر صغرى اتفاقى باشد ، كبرى مىتواند لزومى لفظى در شكل اوّل باشد .\r\nاتفاقى بسيط و مختلط با لزومى حقيقى نتيجه مىدهد ، اما اين نتيجه‌گاه اتفاقى است گاه لزومى حقيقى ، مانند اگر انسان حيوان باشد ، حساس است ، اگر انسان حساس باشد ، الاغ ناهق است و نيز اگر آفتاب طالع باشد ، بخارها متصاعد مىگردند ، اگر بخارها\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمتصاعد باشند ، ستارگان مخفى مىشوند .\r\nمثال براى دو اتفاقى : اگر انسان ناطق است ، كلاغ ناعق است ، اگر كلاغ ناعق باشد ، الاغ ناهق است و نيز اگر انسان ناطق باشد ، كلاغ ناعق است و اگر كلاغ ناعق باشد ، انسان حيوان است .\r\nاز اين مثال‌ها درمىيابيم كه نتيجه‌گاه اتفاقى خواهد بود و گاه لزومى و از نظر صورت استصحابى است كه احتمال هردو صنف لزومى و اتفاقى در آن وجود دارد .\r\nبايد دانست كه امثال اين اقتران‌ها ، در حقيقت اقتران قياسى نيستند ، زيرا مستلزم علمى غير از مقدمات نيستند . توضيح آن‌كه در لزومى ، وضع مقدم مستلزم تالى است و از اقتران تالى اتفاقى آن ، مقدمهء علمى زياد نمىشود . چون در اتفاقى حكم صادق است ، با هر حكم صادقى كه در عالم فرض كنيم نيز صادق است ولى اين باعث زيادى علم نمىگردد .\r\nاگر سالبه‌هاى محتمل در مقدمات قرار گيرند ، قياس منتج نيست . مثلا در شكل اوّل مىگوييم : اگر زيد كاتب باشد ، دستش متحرك است و چنين نيست كه اگر دست زيد متحرك باشد ، زيد بيدار باشد . نيز در شكل دوم مىگوييم : اگر زيد كاتب باشد ، بيدار است و چنين نيست كه اگر دست زيد متحرك باشد ، بيدار باشد . از آن‌جا كه اين سالبه با موجبهء لزومى منتج نيست ، به طريق اولى با موجبهء اتفاقى هم منتج نخواهد بود .\r\nسالبه‌هاى اتفاقى با موجبات لزومى نيز منتج نيستند ، زيرا نتايج گاه اتفاقى و گاه لزومى خواهند بود . مثلا : اگر دو ، جفت باشد به دو متساوى منقسم مىگردد و چنين نيست كه اگر دو منقسم باشد به دو متساوى انسان ناهق باشد . همچنين : اگر سفيدى موجود باشد ، رنگ موجود است و چنين نيست كه اگر رنگ موجود باشد ، سفيدى قابض بصر باشد . در ساير اشكال نيز همين‌گونه است . بنابراين نتايج اين صنف استصحابى هستند .\r\nتوضيح و تفصيل اين اختلاطات در تك‌تك ضروب ، فايدهء زيادى دربر ندارد و كسانى كه اصول گذشته را به خوبى دريافته باشند ، به آسانى مىتوانند آن را استخراج نمايند . از آن‌جا كه ذكر تمام مسائل اين بحث باعث تطويل است و ثمرهء زيادى ندارد ، بهتر است از آن دورى كنيم .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nفصل دوم : اقترانيات از منفصلات\r\nاز آن‌جا كه در اقتران منفصلات ، مقدم و تالى بالطبع از يكديگر متميّز نيستند ، نمىتوان هيأت شكلى را در آن‌ها اعتبار نمود . فقط بايد به يك نكته توجه داشت و آن اين‌كه هرگاه دو منفصله به منظور استنتاج در كنار همديگر قرار گيرند ، آن جزء منفصله كه تكرار شده است ، ساقط مىگردد و همان به منزلهء حد اوسط است . بنابراين بايد نتيجه را از آن‌دو جزء باقى طلب نمود .\r\nمنفصلات بر سه صنفند : يكى از اين سه صنف حقيقى و دو صنف ديگر غير حقيقىاند . در هريك از اين اصناف سه‌گانه مىتوان محصورات چهارگانه را اعتبار نمود . بنابراين قضاياى منفصله دوازده قسم هستند . از آن‌جا كه صغرى و كبرى متميز نيستند ، از اين دوازده قسم ، هفتاد و هشت صورت تأليف امكان‌پذير است . و اگر بخواهيم مىتوانيم آن‌ها را در جدولى قرار دهيم . اما اكثر اين تأليف‌ها غيرمنتج‌اند و بيان آن مبتنى بر چند اصل است :\r\nالف - هر اقترانى كه يك يا هردو مقدمهء آن سالبه باشد ، منتج نخواهد بود ، مانند عدد يا زوج است يا فرد و چنين نيست كه عدد يا فرد است يا منقسم به دو متساوى . يا : چنين نيست كه يا عدد فرد است يا انسان پرنده است . براساس فرض اول ، سالبه صادق است و براساس فرض دوم كاذب است ، اما لازم آن اين است كه به حسب صورت منتج نباشد . در مورد دو سالبه نيز مسأله به همين صورت است .\r\nب - در اقتران‌هاى جزئى از دو مقدمهء جزئى نتيجه‌اى به دست نمىآيد ، زيرا اين احتمال وجود خواهد داشت كه اوقات مختلف باشند و نيز محتمل است كه مختلف نباشند . مثلا وقتى مىگوييم : گاه يا الف ب است يا ج و گاه الف ب است يا د . بنابراين اگر هردو وقت يكى باشد ، ج د است ، اما اگر مختلف باشند ، ممكن است ج د باشد و ممكن است نباشد . اما صورت اقتران اين‌دو منفصله مقتضى وجود يا عدم هيچ‌كدام نيست و بنابراين منتج نخواهد بود . اما اگر يكى از دو مقدمه كلّى و شامل اوقات و ديگرى جزئى باشد ، آن قضيه منتج است ولى نتيجه جزئى خواهد بود .\r\nج - هرگاه دو مقدمه موجبهء حقيقى باشند ، منتج نخواهند بود . زيرا تكرار يك جزء مقتضى آن است كه يا جزء باقى در هردو منفصله دقيقا يك چيز باشند يا از نظر دلالت\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nمتساوى باشند . بنابراين دو مقدمهء منفصله در قوت يك مقدمه‌اند و اقتران واقعى وجود ندارد . مثال : عدد يا زوج است يا فرد و عدد يا فرد است يا منقسم به دو متساوى . مىبينيم كه زوج همان منقسم به دو متساوى است . اگر بگوييم : اين شخص يا انسان است يا انسان نيست و اين شخص يا ضاحك است يا انسان نيست ، وقوع « ضاحك » در اين منفصله از آن جهت صادق است كه از نظر دلالت متساوى انسان است . بنابراين اگر بخواهيم مىتوانيم از عين يكى و نقيض ديگرى اقتران تشكيل دهيم اما اين اقتران در قوت تساوى مقدمات است ، مانند اين شخص يا انسان است يا ضاحك نيست . اگر بخواهيم مىتوانيم از عين هردو اقتران تشكيل دهيم ، مانند اين شخص انسان است يا ضاحك است .\r\nبنابراين اگر يك مقدمه مشتمل بر دو جزء و مقدمهء ديگر مشتمل بر اجزاى بسيار باشد يا هردو مقدمه مشتمل بر اجزاى بسيار باشند و اقسام مكرر نباشند ، مختلف بوده و اقسام باقى بعد از اسقاط جزء مكرر ، در دلالت متساوى هستند . مثال : عدد يا زوج است يا فرد ، 1 - و عدد يا فرد است يا زوج الزوج يا زوج الفرد يا زوج الزوج و الفرد . معلوم مىشود كه اين سه قسم باقى اقسام زوج است . و نيز : اين چيز زوج است يا فرد ، يا عدد نيست . 2 - اين چيز اولى است يا مركب يا عدد است . پس معلوم مىشود آن‌چه زوج يا فرد باشد ، همان‌چيز اولى يا مركب است .\r\nد - اگر دو موجبه ، مانع جمع باشند ، نتيجه‌اى به دست نمىآيد . زيرا مىتوان گفت :\r\nاين چيز يا حيوان است يا جماد و اين چيز يا حساس است يا جماد و نيز اين چيز يا نبات است يا جماد و اين چيز يا انسان است يا جماد . پس در دو جزء باقى اين احتمال وجود دارد متساوى باشند و نيز محتمل است متباين يا مختلف - از نظر عموم و خصوص - باشند . اما صورت تأليف مقدمات مقتضى هيچ‌كدام از اين محتملات نيست و بنابراين منتج نخواهند بود .\r\nاكنون بعد از تقرير اين اصول بايد گفت :\r\nهرگاه يك مقدمه مانع جمع نباشد ، اما ديگرى مانع جمع يا مانع خلو باشد ، يا يك مقدمه مانع جمع و خلو بوده ، ديگرى فقط مانع خلو باشد ، بعد از آن‌كه جزء مكرر اسقاط شود ، جزء باقى از يك مقدمه خاص‌تر از جزء باقى از مقدمهء ديگر خواهد بود .\r\nبنابراين ، از عين خاص و نقيض عام ، منفصلهء مانع جمع تشكيل مىشود و از نقيض خاص\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nو عين عام منفصلهء مانع خلو . از عين هردو يا نقيض هردو متصلهء لزومى به دست مىآيد و تمامى اين‌ها موجبه‌اند .\r\nمثال : اين شخص يا حيوان است يا نبات و اين شخص يا حيوان است يا انسان نيست .\r\nبعد از اسقاط جزء مكرر ، يك جزء اين است كه « نبات است » ، و جزء ديگر اين‌كه « انسان نيست . » منفصلهء مانع جمع از اين‌دو جزء چنين است كه اين شخص يا نبات است يا انسان و منفصلهء مانع خلو بدين‌صورت كه اين شخص يا نبات است يا انسان نيست .\r\nمتصله نيز چنين است كه اين شخص اگر نبات است ، انسان نيست و اگر انسان است ، نبات نيست .\r\nاين سه نوع تأليف منتج است . هركدام از اين سه نوع مىتواند از دو كلّى ، يا از يك كلى و يك جزئى تشكيل شود . جزئى مىتواند در هريك از دو مقدمه قرار گيرد . بنابراين اعتبار ، ضروب منتج به نه ضرب مىرسد .\r\nاما اگر هردو مقدمه فقط مانع خلو باشند ، بعد از اين‌كه جزء مكرر را اسقاط كرديم ، دو جزء باقى ممكن است متساوى يا عام و خاص باشند ، ولى متباين نمىتوانند باشند .\r\nاگر دو جزء باقى متساوى باشند ، حكم اقتران از دو موجبهء حقيقى را خواهد داشت ، مانند اين شخص يا حيوان است يا انسان نيست و اين شخص يا حساس است يا انسان نيست . اگر اختلاف دو جزء باقىمانده به عموم و خصوص باشد ، حكم اقتران متشكل از مانع جمع و مانع خلو را دارد ، مانند اين شخص يا حيوان است يا انسان نيست و اين شخص يا نامى ( رشدكننده ) است يا انسان نيست .\r\nاز اين نوع تأليف ، سه ضرب منتج‌اند و باقى ضروب منتج نخواهند بود .\r\n\r\nفصل سوم : اقترانيات از متصلات و منفصلات باهم\r\nدر اين اقترانيات متصله مىتواند هم به عنوان صغرى قرار گيرد و هم به عنوان كبرى . در هريك از اين‌دو فرض يا اشتراك در تالى قضيهء متصله است يا در مقدم آن . بنابراين انواع اين اقترانات ، چهار نوع‌اند . از آن‌جا كه متصلات به سه گروه لزومى ، اتفاقى ، استصحابى تقسيم شده‌اند و هريك از اين سه گروه داراى چهار نوع فوق هستند ، بنابراين متصلات دوازده نوع‌اند . ازاين‌رو ضروب هر نوع از اين انواع به صد و چهل ضرب مىرسد . از اين\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nتعداد ، چهل و هشت ضرب از هر نوع منتج بوده ، بقيه عقيم‌اند .\r\nدر تمامى اين اقترانات ، هيچ‌گاه از قضيهء جزئى قياسى پديد نمىآيد . همچنين اگر مقدمه‌اى سالبهء منفصله باشد ، آن قياس منتج نخواهد بود ، زيرا احتمال آن‌كه بر اجزاى مختلف مشتمل باشد ، وجود دارد .\r\nاصل باب در انتاج اين اقترانات ، رد منفصله به متصله‌اى است كه در قوت منفصله است به‌گونه‌اى كه مقتضى انتاج باشد . چنان‌كه پيش از اين گفته‌ايم ، سالبهء منفصله در قوت هيچ متصله‌اى نيست . اكنون با توجه به شرط اول يك چهارم از عدد فوق ( صد و چهل و چهار ) ساقط گرديده ، با توجه به شرط دوم نيمى از باقى نيز ساقط مىشوند و بالأخره در هر نوعى پنجاه و چهار ضرب باقى مىماند . توضيح و تفصيل احوال اين ضروب به قرار ذيل است :\r\n\r\nنوع اول : متصلهء صغرى و اشتراك در تالى\r\nالف - متصلهء لزومى : هرگاه صغرى لزومى ايجابى - كلى يا جزئى - و كبرى كلى - مانع جمع حقيقى يا غيرحقيقى باشد ، نتيجهء متصلهء لزومى ايجابى خواهد بود و اين نتيجه متشكل از خود اصغر و نقيض اكبر بوده ، در كميت تابع صغرى است . بيان مسألهء فوق از راه رد منفصله به متصله‌اى است كه از عين اوسط و نقيض اكبر تشكيل شده باشد ، تا اين كه نتيجه ، از شكل اوّل متصلات حاصل شود . مثال : اگر اين عدد داراى ربع صحيح است ، پس زوج است و اين عدد هميشه يا زوج است يا فرد ، نتيجه اين‌كه اگر اين عدد داراى ربع صحيح است ، پس فرد نيست . زيرا اگر كبرى را با اين متصله قرين كنيم كه هر گاه اين عدد زوج باشد ، فرد نيست ، اين نتيجه به دست مىآيد .\r\nهمين صغراى كلى با كبرايى كه مانع جمع باشد ، مىتواند نتيجه‌اى بدهد كه متصله جزئى ايجابى بوده ، از نقيض اصغر و عين اكبر تشكيل شده باشد . بيان اين انتاج از راه رد منفصله به متصلهء جزئىاى است كه از عين اكبر و نقيض اوسط تشكيل شده باشد . اين متصله با سالبهء كلىاى كه لازم صغرى است ، نتيجه‌اى از شكل دوم متصلات مىدهد كه سالبهء جزئى بوده و سالبهء جزئى عكس موجبهء جزئى است كه لازم آن است و مطلوب ماست . مثال : هرگاه زيد كاتب باشد ، مباشر قلم است ، گاه زيد مباشر قلم است و گاه زيد\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nمباشر شمشير است . نتيجه اين‌كه گاهى از اوقات كه زيد كاتب نباشد ، مباشر شمشير است . توضيح اين‌كه از آن‌جا كه منفصله مانع جمع و جزئى است ، اين متصله لازم آن است كه گاهى از اوقات اگر زيد مباشر شمشير باشد ، مباشر قلم نيست . آن‌گاه اين لازم را به عنوان صغرى قرار مىدهيم و سالبهء كلىاى را كه با صغراى قياس متلازم است ، يعنى هيچ‌گاه اين‌گونه نيست كه اگر زيد كاتب باشد ، مباشر قلم نباشد ، به عنوان كبرى مىنهيم ، آن‌گاه اين صغرى و كبرى ، از شكل دوم متصلات چنين نتيجه مىدهند كه گاهى از اوقات چنين نيست كه اگر زيد مباشر شمشير باشد ، كاتب است . اين قضيهء سالبه در قوت اين قضيهء موجبه است كه گاهى از اوقات چنين است كه اگر زيد مباشر شمشير باشد ، كاتب نيست . عكس اين موجبه نتيجهء مطلوب ماست .\r\nهمين صغراى كلى كه گفته شد ، با كبراى مانع خلو - حقيقى يا غيرحقيقى - كلى و جزئى دقيقا همين نتيجه را مىدهد . توضيح اين انتاج از راه رد منفصله به متصله‌اى است كه از نقيض اوسط و عين اكبر تشكيل شده است و با عكس نقيض صغرى تأليفى از شكل سوم متصلات گرديده ، اين نتيجه به دست مىآيد . مثال : اگر اين شخص ضاحك است ، پس ناطق است ، اين شخص يا ناطق است يا كاتب نيست . نتيجه : گاهى از اوقات اگر اين شخص ضاحك نباشد ، كاتب نيست . زيرا اين منفصله لازم اين متصله است كه اگر شخص ناطق نباشد ، كاتب نيست و عكس نقيض صغرى اين است كه اگر اين شخص ناطق نيست ، ضاحك نيست و از اين‌دو مقدمه ، آن نتيجه به دست مىآيد .\r\nبرحسب اين بيان ، انتاج هشت ضرب معلوم مىشود . زيرا از صغراى لزومى كلى با شش منفصلهء موجبه ، شش ضرب حاصل مىشود . و نيز از صغراى لزومى جزئى با دو منفصلهء مانع جمع كلى - يعنى حقيقى و غيرحقيقى - دو ضرب ديگر به دست مىآيد .\r\nاز تمام دوازده ضربى كه از اختلاط دو لزومى موجبه - يعنى كلى و جزئى - با متصلات موجبه حاصل مىشود ، چهار ضرب منتج نيست . سه ضرب بدين جهت كه اقتران مقدمات از دو جزئى است و ضرب چهارم كه تأليف آن اقتران از لزومى جزئى و مانع خلو كلى است ، از اين جهت منتج نيست كه اگر مثلا مادهء منع خلو كلى اين‌گونه باشد :\r\nهميشه اين شخص يا حيوان است يا لا غراب ( نه كلاغ ) و لزومى جزئى به اين قضيه اضافه شود ، نتيجه مختلف مىشود ، زيرا يك بار نتيجه اين‌گونه است : اگر اين شخص\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nسياه باشد ، حيوان است ، بار ديگر نتيجه اين‌گونه است كه اگر اين شخص سفيد باشد ، حيوان است و بار سوم نتيجه بدين صورت خواهد بود كه اگر اين شخص ناعق باشد ، حيوان است . در مثال اول اختلاف اصغر و اكبر به صورت عموم و خصوص است . در مثال دوم اصغر به كلى در اكبر داخل است و در مثال سوم اصغر به كلى از اكبر خارج است . بنابراين برحسب صورت ، مقتضى نتيجه نيست .\r\nاگر صغرى سالبهء لزومى باشد ، دقيقا همين حكم را خواهد داشت ، فقط تفاوتى كه با فرض قبل دارد اين است كه به جاى مانع جمع ، مانع خلو است و به جاى مانع خلو ، مانع جمع است . در نتايج هم اختلاف و تفاوتى وجود دارد و ما بدون ذكر مثال آن‌ها را بيان مىكنيم : اگر صغرى سالبهء لزومى - كلى يا جزئى بوده و كبرى كلى مانع خلو - حقيقى يا غير حقيقى - باشد ، نتيجه قضيه‌اى متصله و ايجابى خواهد بود كه از عين اصغر و اكبر تشكيل مىشود و از نظر كميّت تابع كبرى است .\r\nبيان مسألهء فوق از راه رد منفصله به متصله‌اى است كه از نقيض اوسط و عين اكبر تشكيل شده و اين متصله ، با موجبهء كليه‌اى كه لازم صغرى است ، تأليف شده و از شكل اوّل متصلات نتيجه به دست مىآيد .\r\nهمين صغراى كلى اگر با كبرايى كه مانع خلو باشد ، قرين شود ، نتيجه‌اى كه به دست مىآيد جزئى است و متشكل از نقيض هردو است . توضيح آن از راه رد منفصله به متصلهء جزئى است كه از نقيض اكبر و عين اوسط تشكيل شده است و با خود صغرى نتيجه‌اى از شكل دوم متصلات به دست مىآيد كه عكس متلازم آن مطلوب ما است .\r\nنيز اگر همين صغرى با كبرايى كه مانع جمع - حقيقى يا غيرحقيقى ، كلى يا جزئى - باشد ، قرين گردد ، دقيقا همين نتيجه را مىدهد . بيان مسألهء فوق به وسيلهء رد اين منفصله به متصله‌اى است كه از عين اوسط و نقيض اكبر تشكيل شده و با عكس نقيض موجبهء كلى كه لازم صغرى است ، قرين مىشود و بر اين اساس شكل سوم متصلات تحقق يافته ، اين نتيجه به دست مىآيد .\r\nچنان‌كه گفتيم برحسب بيانات فوق ، هشت ضرب منتج‌اند و چهار ضربى كه متشكل از دو جزئى يا صغراى جزئى و كبراى مانع جمع كلى باشد ، منتج نخواهد بود .\r\nاگر صغرى اتفاقى يا استصحابى باشد و سالبهء صغرى نيز منعكس گردد ، با همين\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nبيانات فوق ، منتج خواهد بود و نتيجه نيز استصحابى است ، زيرا متصله‌اى كه در قوت منفصله باشد ، هميشه لزومى است . چنان‌كه گفته‌ايم ، نتيجهء اختلاط اتفاقى و لزومى و استصحابى خواهد بود .\r\nبنابراين ضروب منتج در اين نوع ، چهل و هشت ضرب است . تمام اين نتايج متصلهء موجبه بوده ، هر متصلهء موجبه ، متلازم سالبه‌اى است . بنابراين مىتوانيم نتيجه را متصلهء سالبه‌اى قرار دهيم كه لازم آن موجبه باشد .\r\nنتايجى كه لزومى باشند ، افزون بر اين لازم ، لازم ديگرى هم دارند و آن منفصلهء موجبهء غيرحقيقى است كه مانع جمع بوده ، از عين مقدم و نقيض تالى تشكيل شده است ، يا منفصلهء غيرحقيقى مانع خلوى كه از نقيض مقدم و عين تالى تشكيل شده است ، يا منفصله‌هاى سالبه‌اى كه از عين هردو ( مقدم و تالى ) تأليف گرديده‌اند . بنابراين اگر بخواهيم نتيجهء اقتران ، به صورت منفصله باشد ، مىتوانيم يكى از اين منفصلات را نتيجه قرار دهيم .\r\nاما نتايجى كه لزومى نيستند ، داراى لازمى كه موجبهء منفصله باشد ، نيستند ، بنابراين نتايج آن‌ها نمىتوانند منفصلهء موجبه باشند .\r\n\r\nنوع دوم : متصلهء صغرى و اشتراك در مقدم\r\nهرگاه صغرى لزومى باشد - خواه لزومى ايجابى يا سلبى - و كبرى مانع خلو - حقيقى يا غير حقيقى - و نيز هردو مقدمهء كلّى باشند ، نتيجه متصله‌اى كلّى است كه از نقيض اصغر و عين اكبر ، يا از عين هردو تشكيل مىشود . بيان آن از راه تأليف عكس نقيض عين صغرى يا لازم آن با متصله‌اى است كه از نقيض اوسط و عين اكبر به دست مىآيد ، خواهد بود و بر اين اساس از شكل اوّل متصلات نتيجه حاصل مىشود .\r\nهمچنين اگر عين صغرى ، يا لازم آن با متصله‌اى كه از عين اوسط و نقيض اكبر تأليف شود ، در صورتى كه كبرى حقيقى باشد ، نتيجه‌اى كه از شكل سوم حاصل شده ، جزئى است و به همين بيان اگر كبرى مانع جمع - حقيقى يا غيرحقيقى - باشد ، همين نتيجه لازم مىآيد . ولى اين نتيجه از عين اصغر و نقيض اكبر يا از نقيض هردو است .\r\nبراساس اين بيان ، معلوم مىشود كه چهارده ضرب منتج هستند . هفت ضرب در\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nفرضى كه صغرى ايجابى بوده و هفت ضرب در فرض سالبه بودن صغرى .\r\nاگر صغرى يا لازم آن‌كه كلى و ايجابى است ، به متصله‌اى اضافه شود كه از نقيض اكبر و عين اوسط تشكيل شده ، در فرضى كه كبرى مانع خلو باشد ، همين نتيجهء جزئى از شكل چهارم به دست مىآيد . به اين بيان انتاج دو ضرب ديگر معلوم مىشود . يكى صغرى موجبه و ديگرى صغرى سالبه - و هردو كلى - و كبرى در هردو فرض تنها مانع خلو جزئى است .\r\nاما دو ضرب باقى كه صغرى جزئى بوده ، كبرى مانع خلو و كلى ، عقيم است . علت عقيم بودن آن همان بيانى است كه در نوع اول ذكر كرديم . زيرا در هريك از اين‌دو نوع در صورتى كه صغرى منعكس شود ، به نوع ديگر تبديل مىشود .\r\nاگر صغرى اتفاقى يا استصحابى باشد ، حكمش نيز همين است ، البته به شرطى كه بتواند منعكس شود . لوازم نتيجه هم به همان صورتى است كه پيش‌تر گفته شد .\r\n\r\nنوع سوم : متصلهء كبرى و اشتراك در مقدم\r\nاگر صغرى مانع خلو - حقيقى يا غيرحقيقى ، كلى يا جزئى - باشد و كبرى لزومى كلى ، نتيجهء متصلهء موجبه خواهد بود و اين نتيجه از نظر كميت تابع صغرى است .\r\nاگر كبرى موجبه باشد ، نتيجه كه قضيهء متصله است ، از نقيض اصغر و عين اكبر تأليف مىشود . امّا اگر كبرى سالبه باشد ، نتيجه از نقيض هردو تشكيل خواهد شد . بيان اين مسأله به رد صغرى با متصله‌اى است كه از نقيض اصغر و عين اوسط يا كبرى يا لازم آن تأليف شده ، اين نتيجه را از شكل اوّل به دست مىدهد . مثال : اين عدد يا فرد است يا زوج ، هرگاه اين عدد زوج باشد به دو متساوى منقسم مىشود . پس هرگاه اين عدد فرد نباشد ، منقسم به دو متساوى است . زيرا اين متصله كه هرگاه اين عدد فرد نباشد ، پس زوج است ، لازم صغرى است . در مورد كبراى سالبه مىگوييم : هرگز چنين نيست كه اگر اين عدد زوج باشد ، به دو متساوى منقسم نشود . لازم اين سالبه ، همان كبراى موجبه است و بنابراين نتيجه همان خواهد بود .\r\nاگر صغرى ، مانع جمع - حقيقى يا غيرحقيقى ، كلى يا جزئى - و كبرى لزومى - كلى يا جزئى - باشد ، نتيجه ، متصلهء موجبهء جزئى خواهد بود . بيان اين فرض به صورت رد\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nصغرى با متصله‌اى است كه از عين اوسط و نقيض اصغر تشكيل شده و اين متصله با موجبهء كلى يا جزئىاى كه لازم كبرى است ، مىتواند از شكل سوم متصلات اين نتيجه را به دست دهد .\r\nبرحسب اين بيان معلوم مىشود كه شانزده ضرب از لزوميات منتج خواهد بود . اما دو ضربى كه صغرى مانع خلو كلى و كبرى جزئى است ، منتج نيستند . علت عدم انتاج در صورتى كه موجبه باشد ، اين است كه مىگوييم : دائما اين آحاد يا زوج نيست يا عدد است و گاه اگر عدد باشد ، زوج الزوج است و گاه اگر عدد باشد ، فرد است . بنابراين ، در صورت اوّل سلب كلى حق است و در صورت دوم ايجاب كلى حق خواهد بود . سالبه نيز به همين قياس است .\r\nشش ضرب باقى كه متشكل از دو جزئى است ، عقيم است . حال باقى اختلاطات هم همان‌گونه است كه پيش‌تر گفته شد .\r\n\r\nنوع چهارم : متصلهء كبرى و اشتراك در تالى\r\nهرگاه صغرى مانع جمع - حقيقى يا غيرحقيقى ، كلى يا جزئى - و كبرى موجبهء كلى باشد ، نتيجه قضيه‌اى متصله و ايجابى خواهد بود كه از عين اصغر و نقيض اكبر تأليف مىگردد و از نظر كميّت تابع صغرى است . بيان اين فرض از راه رد منفصله به متصله‌اى است كه از عين اصغر و نقيض اوسط تشكيل شده است و با سالبهء كليه‌اى كه لازم كبرى است ، قرين گرديده و از شكل دوم متصلات اين نتيجه را مىدهد .\r\nهمچنين اگر صغرى مانع خلو - حقيقى يا غيرحقيقى ، كلى يا جزئى - و كبرى سالبهء كليه باشد ، اين نتيجه از نقيض هردو لازم مىآيد . بيان آن نيز از راه رد اين منفصله به متصله‌اى است كه از نقيض اصغر و عين اوسط تشكيل شده و هرگاه اين متصله با عين كبرى قرين شود ، شكل دوم تشكيل مىشود و اين نتيجه به دست مىآيد .\r\nاما اگر صغرى فقط مانع خلو - خواه كلى يا جزئى - و كبرى موجبهء كلى باشد يا اين‌كه صغرى مانع خلو كلى - حقيقى يا غيرحقيقى - و كبرى سالبه جزئى باشد ، نتيجه قضيهء جزئيه‌اى است كه از عين اصغر و نقيض اكبر يا از عين هردو تشكيل مىشود . بيان اين مسأله نيز از راه رد اين منفصله به متصله‌اى است كه از نقيض اوسط و عين اصغر تشكيل\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nمىشود و اگر با لازم كبرى قرين شود ، از شكل چهارم متصلات اين نتيجه حاصل مىشود .\r\nاگر صغرى مانع جمع كلى باشد - خواه حقيقى يا غيرحقيقى - و كبرى موجبهء جزئى باشد ، يا صغرى مانع خلو حقيقى - كلى يا جزئى - و كبرى سالبهء كلى باشد ، نتيجه قضيه‌اى جزئى است كه از نقيض اصغر و عين اكبر يا نقيض هردو تشكيل مىشود . بيان آن از راه رد اين منفصله به متصله‌اى است كه از عين اوسط و نقيض اصغر تشكيل مىشود و اگر اين منفصله با عين كبرى قرين شود ، از شكل چهارم اين نتيجه به دست مىآيد .\r\nبا توجه به بيانات فوق ، وجه انتاج شانزده ضرب از ضروب اين نوع معلوم گرديد .\r\nهشت ضرب باقى از لزوميات عقيم‌اند و علت عقيم بودن آن‌ها يا اين است كه مقدمه‌اى كلى نيست يا به خاطر امورى است كه در نوع گذشته گفته شد . زيرا هريك از اين‌دو نوع با عكس كبرى به يكديگر تبديل مىشوند .\r\nقراين غيرلزومى نيز اگر منعكس شوند ، همين حال را خواهند داشت . حال لوازم هر نتيجه همان حالى است كه در قسم اول گفته شد . به خاطر اختصار از وضع جداول خوددارى كرديم .\r\n\r\nفصل چهارم : اقترانياتى كه از حمليات و متصلات تشكيل مىشوند\r\nدر اين اقتران‌ها نيز قضيهء حملى يا در موقعيت كبرى است يا به جاى صغرى و اشتراك حملى در هريك از اين‌دو فرض يا با مقدم قضيهء متصله است يا با تالى آن . بنابراين ، اين اقتران‌ها نيز چهار نوع‌اند .\r\nدر هريك از اين انواع ، ميان قضيهء حملى و آن جزء از قضيهء متصله كه با آن اشتراك دارد ، مىتوان به يكى از اشكال چهارگانه قياس را تشكيل داد . در اين اقترانات براى اثبات مطلوب قضيهء متصله بايد لزومى حقيقى باشد تا نتيجه در نفس الامر صادق باشد .\r\nاما اگر لزومى لفظى باشد ، ممكن است كه از نتيجه ، محال ظاهرى لازم شود . بنابراين اگر متصله لزومى لفظى باشد ، در خلف مىتوان آن را استعمال نمود ، اما استعمال آن در اثبات مطالب شايسته نيست .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\nنوع اول : حملى كبرى و اشتراك با متصله در تالى\r\nاين نوع به طبع نزديك‌تر است . متصله يا موجبه است يا سالبه . اگر قضيهء متصله موجبه باشد ، ديگر اين قياس نيازمند بيانى غير از بيان‌هاى قبلى كه در اشكال گفته شد ، نيست .\r\nزيرا اگر تالى را به عنوان قضيه‌اى حملى و جداگانه در نظر آوريم ، تأليف ميان دو قضيهء حملى خواهد بود . بنابراين حكم آن ، همان حكمى است كه در قياس‌هاى حملى گفتيم و ضروب منتج و عقيم آن در هر شكلى و نيز شرايط انتاج هر شكلى همان‌هاست كه گفته شد . فقط تفاوتى كه اين قياس با قياسى كه دو مقدمهء آن حملى باشند دارد اين است كه در اين‌جا نتيجه قضيهء شرطى متصله‌اى است كه مقدمش دقيقا همان مقدم صغرى است و تالىاش نتيجهء دو قضيهء حملى است ؛ مثال :\r\nضرب اوّل از شكل اوّل : كلما كان ه ز فج ب و كل الف ب ، نتيجه : كلما كان ه ز فج الف . زيرا حصول تالى مشروط به وضع مقدم است ، بنابراين حصول نتيجه هم به اين وضع مشروط است . در مورد باقى ضروب و اشكال نيز مسأله همين‌گونه است .\r\nاگر قضيهء متصله ، موجبهء جزئى باشد ، باز هم حال اشكال و ضروب همين‌گونه است با اين تفاوت كه نتيجهء قضيهء متصلهء جزئى خواهد بود . مثال : قد يكون اذا كان ه ز فج ب و كل الف ب ، نتيجه : قد يكون اذا كان ه ز فج الف .\r\nاگر قضيهء متصله سالبه باشد ، تالى بايد به‌گونه‌اى باشد كه در هر ضرب ، بر فرض انفراد ، نقيض صغراى آن ضرب باشد . بنابراين هر شرطى از شرايط انتاج كه مربوط به صغرى است ، مقابل آن شرايطى است كه در حمليات گفته شده است . اما باقى شرايط دقيقا همان شرايط مذكور در حمليات است . يعنى در شكل اوّل صغرى بايد سالبه و كبرى كلى باشد . در شكل دوم مقدمات بايد از نظر كيفيت متفق بوده ، كبرى كلى باشد .\r\nدر شكل سوم صغرى بايد سالبه و يكى از دو مقدمه جزئى باشد . در شكل چهارم در ضرب‌هاى اول و دوم و چهارم صغرى بايد سالبهء جزئى و در ضرب سوم موجبهء جزئى و در ضرب پنجم سالبهء كلى باشد . عدد ضروب منتج نيز همان عددى است كه در آن‌جا گفته شد .\r\nنتايج سالبهء متصله از نظر كميت تابع صغرى است ، مقدم اين نتايج دقيقا همان مقدم صغرى و تالى آن نقيض نتيجه‌اى است كه در آن ضرب از دو قضيهء حملى بسيط لازم\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nمىآيد . مثال ضرب اوّل از شكل اوّل : ليس البتة اذا كان ه ز فليس كل ج ب و كل الف ب ، نتيجه : ليس البتة اذا كان ه ز فليس كل ج الف . بيان اين ضرب از اين قرار است كه صغراى اين قياس در قوت اين موجبه است كه كلما كان ه ز فكل ج ب و اين موجبه با كبراى قياس كه قضيهء حملى است چنين نتيجه مىدهد : كلما كان ه ز فكل ج الف . و اين قضيه در قوت اين سالبه است كه ليس البتة اذا كان ه ز فليس كل ج الف . و اين نتيجه همان مطلوب ماست .\r\nدر سالبهء جزئى نيز مسأله به همين قياس است . باقى ضروب و اشكال بر اين منوال هستند . بنابراين ضروب منتج در اين نوع هفتاد و شش ضرب هستند . نوزده ضرب از چهار شكل بر تقدير اين‌كه صغرى متصلهء موجبهء كلى بوده باشد . نوزده ضرب بر تقدير آن‌كه صغرى متصلهء موجبهء جزئى باشد . نوزده ضرب بر تقدير آن‌كه صغرى سالبهء كلى و نوزده ضرب بر تقدير آن‌كه صغرى سالبهء جزئى باشد .\r\n\r\nنوع دوم : متصلهء كبرى و اشتراك در تالى\r\nاگر قضيهء متصله موجبه باشد ، حكمش همان حكمى است كه تالى به تنهايى دارد ، همانند آن‌چه در نوع اول گفتيم . يعنى نتيجهء قضيهء متصله‌اى است كه مقدمش مقدم كبرى و تالىاش نتيجه‌اى است كه از آن‌دو حملى ، بر فرض انفراد لازم مىآيد . نتيجه در اين فرض تابع كبرى است . مثال : كل ج ب و كلما كان ه ز فكل الف ب ، نتيجه : كلما كان ه ز فكل ج الف زيرا حصول كل الف ب مشروط به وضع ه ز است ، بنابراين نتيجه نيز همين‌گونه است .\r\nاگر به جاى كلما كان ، عبارت قد يكون اذا كان باشد ، نتيجه نيز همين سان است .\r\nاگر قضيهء متصله سالبه باشد ، تالى بايد در هر ضرب نقيض قضيه‌اى باشد كه كبرى در صورت انفراد در آن ضرب قرار مىگيرد . بنابراين هر شرطى از شرايط انتاج كه به كبرى متعلق است ، مقابل شرايط مذكور است ، اما بقيهء شرايط به حال خود باقى است . يعنى در شكل اوّل صغرى بايد موجبه و كبرى جزئى باشد . در شكل دوم بايد هردو از نظر كيفيت متفق بوده ، كبرى جزئى باشد . در شكل سوم صغرى موجبه و يكى از دو مقدمه جزئى بايد باشد . در شكل چهارم ، در ضرب اوّل و سوم كبرى بايد سالبهء جزئى و در\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nضرب دوم سالبهء كلى و در دو ضرب آخر بايد كبرى موجبهء جزئى باشد .\r\nنتايج در اين فرض ، متصلهء سالبه‌اى است كه از نظر كميت تابع كبرى است و مقدم آن مقدم كبرى و تالى آن نقيض نتيجه‌اى است كه در آن ضرب از حمليات بسيط لازم مىآيد . مثال ضرب اوّل از شكل اوّل : كل ج ب و ليس البتة اذا كان ما ليس كلما كان ه ز فليس بعض ب الف ، نتيجه : ليس البتة اذا كان ما ليس كلما كان ه ز فليس بعض ج الف ، بيان آن نيز همان بيانى است كه قبلا اشاره شد ، يعنى از راه رد متصلهء سالبه به موجبه و انتاج بر همان فرض و رد نتيجهء موجبه به سالبه . بنابراين ضروب منتج در اين نوع نيز از چهار شكل هفتاد و شش ضرب است .\r\n\r\nنوع سوم : حملى صغرى و اشتراك در مقدم\r\nاين نوع از طبع دور تر بوده ، به همين سبب سخن بعضى از مصنفان در اين باب خالى از خبط نيست . قبل از بيان و تقرير مطلوب ، بايد بگوييم : در هر قياسى همواره دو مقدمه مستلزم نتيجه است . اين سخن ، به نحو موجبه كلى است . بنابراين عكس آن به صورت جزئى ، حق خواهد بود . يعنى : در بعضى احوال ، لازمهء وضع نتيجه ، وضع هردو مقدمهء صادق است . هرگاه يكى از دو مقدمه را وضع كنيم ، به صورت مطلق از وضع مقدمهء ديگر ، وضع نتيجه در همهء احوال لازم مىآيد . اما از وضع نتيجه ، به انضمام مقدمهء فوق نمىتوان پىبرد كه در همهء احوال وضع مقدمهء ديگر ، لازم است ، بلكه فقط در بعضى احوال است كه صادق است . زيرا اگر در هيچ حالى صادق نباشد ، حكم نخستين ، يعنى همواره دو مقدمه در هر قياس مستلزم نتيجه است ، باطل خواهد بود .\r\nاكنون پس از اين مقدمه مىگوييم : در اين اقتران همواره وضع يك مقدمهء حملى كه صغراى قياس است ، وجود دارد . تأليف ميان دو مقدمه به صورت قضيهء شرطى است كه مقدم آن يك قضيهء شرطى متصل بوده و تالى نيز متصله است .\r\nمثال آن در ضرب اوّل شكل اوّل : كل ج ب و كلما كان كل ب الف ف ه ز . بنابراين « كل ج ب » كه قضيهء حملى است مطلقه است و تأليف ميان اين قضيهء حملى و ميان « كل ب الف » است كه مقدم متصله است و از وضع آن ه ز لازم مىآيد . مقدم نتيجه بايد از ج و الف تأليف يافته باشد و تالى نتيجه نيز بايد ه ز باشد .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبنابراين اگر بخواهيم نتيجه‌اى را كه از اين‌دو حملى ( كل ج و ب و كل ب الف ) به دست مىآيد ، كل ج الف باشد ، در نتيجه وضع كنيم ، از وضع آن كل ب الف كه مقدمهء آن نتيجه است ، در همهء احوال لازم نمىآيد . اما چنان‌كه گفتيم در بعضى احوال صادق است ، بر فرض صادق بودن ه ز حق خواهد بود . بنابراين نتيجه ، متصلهء جزئى است ، بدين صورت كه قد يكون اذا كان كل ج الف ف ه ز .\r\nاما اگر بخواهيم كل ج الف را كه مقدم نتيجه است ، با كل ج ب بر هيأت شكل سوم قرار دهيم ، لازم مىآيد كه بعض الف ب . بنابراين اگر كبراى قياس اين‌گونه باشد ، كه و كلما كان بعض ب الف ف ه ز ، نتيجه قضيهء شرطى متصلهء كلىاى است كه اين‌گونه خواهد بود : كلما كان كل ج ب ف ه ز . زيرا از وضع كل ج الف با صغرايى كه وضعش معلوم است ، مقدم كبرى كه مستلزم ه ز است ، لازم مىآيد .\r\nپس قياس‌هاى اين نوع دو صنف است : يك صنف آن‌كه تأليف صغرى با مقدم كبرى مقتضى انتاج مقدم نتيجه مىباشد و بر اين اساس نتايج اين صنف همواره متصلهء جزئى است . صنف ديگر آن‌كه تأليف صغرى با مقدم نتيجه مقتضى انتاج مقدم كبرى است ، بر اين تقدير نتايج اين صنف همواره متصلهء كلى خواهد بود . در اين صنف اگر كبرى جزئى باشد ، منتج نخواهد بود . زيرا اين احتمال وجود دارد كه مقدم كبرى كه لازم مقدم نتيجه است ، از مقدم نتيجه عام‌تر باشد . بنابراين آن « بعض » از مقدم كبرى كه مستلزم ه ز است ، غير از آن « بعض » است كه لازم مقدم نتيجه است .\r\nاكنون در اين‌جا به تفصيل در باب اشكال چهارگانه اين نوع سخن مىگوييم :\r\n\r\nشكل اوّل\r\nضروبى كه براساس صنف اول منتج هستند ، شانزده ضرب خواهند بود كه اين عدد حاصل ضرب چهار ضرب اين شكل در چهار عدد محصورات است . زيرا هر ضربى از ضروب اين شكل برحسب وقوع كبرى در مقدم متصله كه يكى از محصورات چهارگانه است ، چهار ضرب مىشود .\r\nمثلا ضرب اوّل : كل ج ب و كل ب الف است . بنابراين هرگاه كل ب الف مقدم متصله شود ، در صورتى كه متصله موجبهء كلى باشد ، اين‌گونه خواهد شد : كلما كان ب الف ف ه ز . و در صورتى كه سالبهء كلى باشد : ليس البتة اذا كان كل ب الف ف ه ز . و به همين نحو در\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nصورتى كه موجبهء جزئى يا سالبهء جزئى باشد ، مىتوانيم بگوييم . در مورد ساير ضرب‌ها نيز مسأله به همين قياس است .\r\nدر اين صنف نتايج همواره جزئى و از نظر كيفيت تابع صغرى است . مقدم هر نتيجه‌اى از نتايج اين صنف ، نتيجهء ضربى از حملياتى است كه مقدمات مشتمل بر آن ضرب هستند ، اما تالى نتايج ، دقيقا همان تالى كبرى است . مثلا نتيجهء ضروب اول و سوم از اين چهار ضرب بدين قرار است : فقد يكون اذا كان كل ج الف ف ه ز . و نتيجهء ضروب دوم و چهارم بدين صورت است : فقد لا يكون اذا كان كل ج الف ف ه ز .\r\nاما برحسب صنف دوم ، در اين شكل تأليف حملى و مقدم نتيجه مىتواند به هيأت شكل سوم واقع شود و حملى به جاى صغرى قرار گيرد . ازاين‌رو همواره موجبه است .\r\nاما مقدم كبرى كه نتيجهء شكل سوم است هميشه جزئى است . از آن‌جا كه در شكل سوم ، شش ضرب منتج است ، ضروب اين صنف بيست و چهار ضرب خواهد بود . ولى نيمى از اين ضروب كه در آن‌ها كبرى قضيهء متصلهء جزئى است ، منتج نيست . نيز از آن‌جا كه صغراى كلى چه داراى كبراى كلى يا كبراى جزئى باشد ، نتيجه يكسان است ، بنابراين هرگاه صغرى كلى با يكى از اين كبرىها ضميمه شود ، باز هم منتج نيست . ازاين‌رو فقط هشت ضرب در اين صنف منتج است . چهار ضرب مشتمل بر صغراى كلى و مقدم نتايج در آن قياس هم كلى و هم جزئى است و چهار ضرب مشتمل بر صغراى جزئى و مقدم نتايج فقط كلى است . توضيح براساس مثال :\r\n1 - كل ج ب و كلما كان بعض ب الف ف ه ز و كلما كان كل الف ز و بعض ج الف ف ه ز .\r\n2 - كل ج ب و كلما كان ليس بعض ب الف ف ه ز و كلما كان لا شىء أو ليس بعض ج الف ف ه ز .\r\n3 - كل ج ب و ليس البتة اذا كان بعض ب الف ف ه ز و ليس البتة اذا كان كل الف و بعض ج الف ف ه ز .\r\n4 - كل ج ب و ليس البتة اذا كان ليس بعض ب الف ف ه ز فليس البتة اذا كان لا شىء أو ليس بعض ج الف ف ه ز .\r\n5 - بعض ج ب و كلما كان بعض ب الف ف ه ز فكلما كان كل ج الف ف ه ز .\r\n6 - بعض ج ب و كلما كان ليس بعض ب الف ف ه ز فكلما كان لا شىء من ج الف ف ه ز .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n7 - بعض ج ب و ليس البتة اذا كان بعض ب الف ف ه ز فليس البتة اذا كان كل ج الف ف ه ز .\r\n8 - بعض ج ب و ليس البتة اذا كان ليس بعض ب الف ف ه ز فليس البتة اذا كان لا شىء من ج الف ف ه ز .\r\nبيان اين صور از نظر برهان لمّى همان‌گونه بود كه گفته شد . اما از نظر خلف بدين صورت است :\r\nاگر نتيجه حق نباشد ، بايد نقيض آن حق باشد . نقيض نتيجه در صنف اول هميشه كلى و در صنف دوم همواره جزئى و از نظر كيفيت مخالف كبرى است . زيرا نتيجه تابع كبرى است و در تالى با آن مشارك است . بنابراين براساس شكل دوم ، به شرطى كه در صنف اول نقيض نتيجه را كبرى قرار داده ، كبراى قياس را صغرى كنند و در صنف دوم برعكس قرار دهند ، نتيجه قضيهء متصلهء سالبه‌اى است كه مقدم آن در صنف اول مقدم كبراى قياس بوده ، در صنف دوم مقدم نتيجهء قياس است . اين نتيجه مقتضى آن است كه در بعضى احوال با وضع مقدم موجود نباشد . اما وضع مقدم با قضيهء حملىاى كه صغراى قياس است و وضعش معلوم است ، مقتضى لزوم نتيجه ، كه تالى اين قياس به شمار مىرود ، است . بنابراين به خاطر فرض وضع مقدمات قياس و عدم حصول نتيجه ، خلف لازم مىآيد . مثلا در ضرب اوّل از صنف اول نتيجه اين است : فقد يكون اذا كان كل ج الف ف ه ز . مىگوييم اگر اين نتيجه حق نباشد ، بايد نقيض آن حق باشد : ليس البتة اذا كان كل ج الف ف ه ز . كبراى قياس از اين قرار است : و كلما كان كل ب الف ف ه ز . بنابراين از شكل دوم اين نتيجه به دست مىآيد : فليس البتة اذا كان كل ب الف فكل ج الف . در حالى كه صغراى قياس اين است : كل ج ب و اين صغرى با وضع كل ب الف مقتضى اين نتيجه است : كل ج الف و اين خلف است .\r\nهمچنين در ضرب اوّل از صنف دوم ، نتيجه اين‌گونه است : و كلما كان كل الف و بعض ج الف ف ه ز . اگر اين نتيجه باطل باشد ، نقيض آن حق خواهد بود : قد لا يكون اذا كان كل الف و بعض ج الف ف ه ز . كبراى قياس از اين قرار است : و كلما كان بعض ب الف ف ه ز . بنابراين نتيجه از شكل دوم اين‌گونه خواهد بود : قد لا يكون اذا كان كل الف و بعض ج الف فبعض ب الف ، ولى صغرى كه كل ج ب است با وضع كل الف و بعض ج الف از\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nشكل سوم مقتضى اين نتيجه است كه بعض ب الف . پس اين خلف است .\r\nدر باقى اشكال نيز خلف به همين صورت است .\r\nخاصيت اين شكل آن است كه اگر قضيهء حملى به صورت موجبهء كلى باشد و مقدم شرطى كلى باشد ، نتيجه جزئى و مقدمش كلى است و اگر مقدم شرطى جزئى باشد ، نتيجه كلى و مقدم آن جزئى است . اما در صورتى كه قضيهء حملى به صورت موجبهء جزئى باشد ، اگر مقدم شرطى كلى باشد ، هم نتيجه و هم مقدم آن جزئى است و اگر مقدم شرطى جزئى باشد ، هم نتيجه و هم مقدم آن كلى خواهند بود .\r\n\r\nشكل دوم\r\nدر اين شكل نيز مانند شكل اوّل ، ضروب منتج از صنف اول شانزده ضرب است . مثال ضرب اوّل : كل ج ب و كلما كان لا شىء من الف ب ف ه ز . فقد يكون اذا كان لا شىء من ج الف ف ه ز .\r\nهمچنين ضروب منتج از صنف دوم نيز مانند ضروب منتج صنف دوم شكل اوّل ، هشت ضرب است . مثال ضرب اوّل : كل ج ب و كلما كان بعض الف ف ه ز و كلما كان كل الف و بعض ج الف ف ه ز . ضرب دوم نيز همين‌گونه است با اين تفاوت كه كبرى و نتيجه هردو سالبهء كلى هستند . مثال ضرب سوم : لا شىء من ج ب و كلما كان ليس بعض الف ب ف ه ز . و نتيجه مانند ضرب اوّل است . ضرب چهارم نيز مانند ضرب سوم است با اين تفاوت كه كبرى و نتيجه هردو سالبهء كلّىاند . مثال ضرب پنجم : بعض ج ب و كلما كان بعض الف ب ف ه ز ، و كلما كان كل ج الف ف ه ز . ضرب ششم نيز مانند ضرب پنجم است با اين اختلاف كه كبرى و نتيجهء سالبهء كلىاند . مثال ضرب هفتم : ليس بعض ج ب و كلما كان ليس بعض الف ب ف ه ز ، نتيجهء اين ضرب مانند ضرب پنجم است . ضرب هشتم نيز مانند ضرب هفتم است اما كبرى و نتيجه سالبهء كلىاند .\r\nتأليف صغرى و مقدم نتيجه در اين شكل به هيأت شكل سوم است ، اما مقدمات برعكس آن‌چه در شكل اوّل هست ، مىباشند . بيان لمّى و خلف براى اثبات ضروب منتج در اين شكل ، مانند بيان‌هاى گذشته است .\r\nخاصيت اين شكل آن است كه اگر مقدم كبرى كلى باشد ، در كيف ، مخالف صغرى بوده ، و نتايج جزئى است . اما اگر جزئى باشد ، در كيف موافق صغرى بوده ، نتايج كلى\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nاست . همچنين اگر صغرى كلى باشد ، در صورتى كه نتايج جزئى باشد ، مقدم آن كلى و در صورتى كه كلى باشد ، مقدمش جزئى است . اگر صغرى جزئى باشد ، هم نتايج و هم مقدم آن نتايج با همديگر يا كلىاند يا جزئى .\r\n\r\nشكل سوم\r\nدر اين شكل ، صنف اول داراى بيست و چهار ضرب منتج است . مثال ضرب اوّل : كل ب ج و كلما كان كل ب الف ف ه ز ، فقد يكون اذا كان بعض ج الف ف ه ز . اما صنف دوم به اعتبارى داراى هشت ضرب منتج و به اعتبارى ديگر داراى دوازده ضرب منتج است .\r\nتأليف صغرى و مقدم در اين شكل بر هيأت شكل اوّل است . به همين سبب موافق طبع است . مثال ضرب اوّل : كل ب ج و كلما كان كل ب الف ف ه ز ، و كلما كان كل ج الف ف ه ز . از آن‌جا كه صدق كلى مستلزم صدق جزئى است ، در صورتى كه كبرى اين‌گونه باشد : كلما كان بعض ب الف ف ه ز ، باز هم همين نتيجه وجود خواهد داشت . اين ضرب را ضربى جداگانه به شمار آورده‌اند . ضرب سوم : كل ب ج و ليس البتة اذا كان كل ب الف ف ه ز فليس البتة اذا كان كل ج الف ف ه ز . ضرب چهارم مانند ضرب سوم است با اين تفاوت كه مقدم كبرى موجبهء جزئى است . ضرب پنجم : كل ب ج و كلما كان لا شىء من ب الف ف ه ز ، و كلما كان لا شىء من ج الف ف ه ز . ضرب ششم ، مانند ضرب پنجم است با اين تفاوت كه مقدم كبرى سالبهء جزئى است . ضرب هفتم مانند ضرب پنجم است اما كبرى و نتيجه سالبهء كلى هستند . ضرب هشتم نيز همان‌گونه است با اين تفاوت كه مقدم كبرى سالبهء جزئى است . در اين هشت ضرب صغرى كلى است . ضرب نهم : بعض ب ج و كلما كان بعض ب الف ف ه ز . فكلما كان كل ج الف ف ه ز . ضرب دهم مانند ضرب نهم است اما كبرى و نتيجه سالبهء كلى هستند . ضروب يازدهم و دوازدهم مانند ضروب نهم و دهم بوده ، اما مقدم كبرى سالبهء جزئى و مقدم نتيجه سالبهء كلى خواهد بود .\r\nدوازده ضرب ديگر منتج نيستند . اما خواجه بو على سينا آن‌ها را هم منتج شمرده است . مثال يك ضرب : كل ب ج و قد يكون اذا كان كل ب الف ف ه ز . وى گفته است ، نتيجه از اين قرار است : فقد يكون اذا كان كل ج الف ف ه ز و در مقام استدلال اين‌گونه گفته است : در حالى كه كل ج الف باشد ، لازم مىآيد كه كل ب الف باشد و اين صادق است . اما در كبرى نگفته‌اند : هرگاه كلّ ب الف باشد ، ه ز است ، بلكه گفته‌اند : بعضى\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nاوقات اين‌گونه است . بنابراين مرجع اين حجت به شكل اوّل است در حالى كه در شكل اوّل اگر كبرى جزئى باشد ، منتج نخواهد بود .\r\nخاصيت اين شكل آن است كه اگر نتايج جزئى باشند ، مقدم آن‌ها جزئى است و اگر كلى باشند ، مقدم آن‌ها كلى خواهد بود .\r\n\r\nشكل چهارم\r\nدر اين شكل از صنف اول بيست ضرب منتج است . مثال ضرب اوّل : كل ب ج و كلما كان كل الف ب ف ه ز فقد يكون اذا كان بعض ج الف ف ه ز .\r\nدر صنف دوم تأليف صغرى و مقدم نتيجه بر هيأت همين شكل است . مثال ضرب اوّل : كل ب ج و كلما كان بعض الف ب ف ه ز و كلما كان كل ج الف ف ه ز . در ضرب دوم كبرى و نتيجه سالبهء كلى خواهند بود ، اما مقدم هردو همانند ضرب اوّل است . اين‌دو ضرب ، از ضرب اوّل اين شكل برمىخيزد ، اما دو ضربى كه كبرى جزئى باشد ، ساقط خواهند بود . بنابراين از آن‌جا كه هر ضربى بدين منوال دو ضرب منشعب مىشود ، ضروب منتج اين صنف ده ضرب خواهند بود . و نيز از آن‌جا كه صدق كلى مستلزم صدق جزئى است ، از دو ضربى كه مقدم كبرى سالبهء كلى است ، دو ضرب ديگر لازم مىآيد كه در آن‌ها مقدم كبرى سالبهء جزئى است ، مانند شكل سوم . بنابراين تمام ضروب منتج اين صنف دوازده ضرب است . بيان اين ضروب از راه برهان لمّى و خلف ، مانند گذشته است .\r\nپس به‌طور كلى در اين نوع اقتران ، صد و شانزده ضرب منتج است : شكل اوّل بيست و چهار ضرب ، شكل دوم بيست و چهار ضرب ، شكل سوم سى و شش ضرب ، شكل چهارم سى و دو ضرب .\r\nدر شكل‌هاى اول و دوم ، هيچ ضربى در هردو صنف متحد نيست . زيرا در يك صنف ، مقدم كبرى هميشه كلى بوده ، در صنف ديگر مقدم كبرى هميشه جزئى است . اما در شكل‌هاى سوم و چهارم ممكن است برخى ضروب در هردو صنف متحد باشند و برحسب اختلاف اعتبار ، اين نتايج مختلف مىشوند . مثلا ضرب اوّل شكل سوم در هر دو صنف اين‌گونه است : كل ب ج و كلما كان كل ب الف ف ه ز . اما به يك اعتبار نتيجه جزئى بوده ، مقدمش هم جزئى است و به اعتبار ديگر نتيجه و مقدمش كلى خواهد بود .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nاگر ضروب متحد را يك ضرب محسوب كنيم ، دوازده ضرب را بايد از صد و شانزده ضرب فوق كم كنيم . زيرا هشت ضرب در شكل سوم و چهار ضرب در شكل چهارم متحدند . بنابراين ضروب منتج اين نوع ، صد و چهار ضرب خواهد بود .\r\n\r\nنوع چهارم : حملى كبرى و اشتراك در مقدم\r\nاين نوع نزديك به نوع گذشته است . در اين نوع كبرى على الاطلاق وضع مىشود . مقدم صغرى و مقدم نتيجه ، مشروط بوده ، تالى صغرى و تالى نتيجه متحد هستند . بنابراين اگر مقدم صغرى به‌گونه‌اى باشد كه از تأليف آن با صغرى ، مقدم نتيجه لازم آيد ، نتيجه جزئى خواهد بود . اگر مقدم نتيجه به‌گونه‌اى باشد كه از تأليف با كبرى مقدم و صغرى لازم شود ، نتيجه كلى خواهد بود . بر اين اساس تأليفات اين نوع نيز دو صنف است .\r\n\r\nشكل اوّل\r\nمثال ضرب اوّل از صنف اول : كلما كان كل ج ب ف ه ز و كل ب الف ، نتيجه : فقد يكون اذا كان ج الف ف ه ز . زيرا به حكم وضع كبرى ، هميشه از وضع ج الف لازم مىآيد كه ج ب صادق باشد و به حكم وضع صغرى هميشه از وضع ج الف لازم مىآيد كه ه ز صادق باشد . بنابراين براساس شكل سوم در بعضى اوقات وضع ج الف ه ز صادق است .\r\nدر ضرب دوم همين حدود وجود دارد با اين تفاوت كه صغرى سالبهء كلى است . بيان اين ضرب ، نيز مانند ضرب گذشته است تا لازم آيد كه « فقد لا يكون اذا كان ج الف ف ه ز . »\r\nضرب سوم و چهارم همين حدود است ، اما صغرى موجبهء جزئى و سالبهء جزئى است و نتايج نيز جزئى بوده ، از نظر كميّت تابع صغرى خواهد بود .\r\nاين چهار ضرب ، از يك ضرب شكل اوّل برمىخيزد . بنابراين ، ضروب اين صنف شانزده ضرب است و نتايج هميشه جزئى است .\r\nاما در صنف دوم ، تأليف كبرى با مقدم نتيجه بر هيأت شكل دوم است و از آن‌جا كه مقدم صغرى نتيجهء شكل دوم است ، همواره سالبه خواهد بود . و نيز از آن‌جا كه كبرى همان كبراى شكل دوم است ، هميشه كلّى است . همچنين ميان كبرى و مقدم نتيجه از نظر كيفيت اختلاف وجود دارد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nمثال ضرب اوّل : كلما كان لا شىء من ج ب ف ه ز و لا شىء من ب الف فكلما كان كل ج الف ف ه ز . زيرا از وضع كل ج الف با كبرى از ضرب اوّل لازم مىآيد كه لا شىء من ج ب و اين وضع هميشه مستلزم ه ز است . بنابراين هميشه وضع كل ج الف مستلزم ه ز است .\r\nاز هر ضربى برحسب تعداد محصورات ، چهار ضرب متولد مىشود . اما از آن‌جا كه در اين صنف به همان علتى كه در نوع گذشته گفتيم ، صغراى جزئى منتج نيست ، بنابراين ضروب منتج فقط هشت ضرب است . اگر مقدم صغراى كلى صادق باشد ، مستلزم صدق آن جزئى است كه در تحت آن كلى قرار دارد . بنابراين چهار ضرب ديگر اضافه مىشود .\r\nولى اين ضروب از نظر مقدمات با چهار ضرب اصلى متحد هستند و از نظر نتايج مختلفند . ازاين‌رو با توجه به تغاير نتايج ، مجموعا دوازده ضرب منتج بوده و نتايج هميشه كلىاند .\r\n\r\nشكل دوم\r\nدر اين شكل ، از صنف اول ، شانزده ضرب منتج حاصل مىشود و نتايج اين ضروب هميشه جزئىاند . مثال ضرب اوّل : كلما كان كل ج ب ف ه ز و لا شىء من الف ب فقد يكون اذا كان لا شىء من ج الف ف ه ز .\r\nدر صنف دوم ، تأليف كبرى و مقدم بر هيأت شكل اوّل است . ازاين‌رو مقدم نتيجه هميشه بايد موجبه و كبراى قياس بايد كلى باشد . مقدم صغرى در كيف موافق كبرى و در كم موافق مقدم نتيجه است .\r\nدر اين صنف هشت ضرب منتج هستند و همانند صنف گذشته ، چهار ضربى كه در مقدمات با چهار ضرب اصلى متحد و در نتايج با آن‌ها مختلفند نيز اضافه مىشوند .\r\nبنابراين مجموعا در اين صنف دوازده ضرب منتج است . نتايج اين صنف همواره كلى است . مثال ضرب اوّل : كلما كان كل ج ب ف ه ز و كل الف ب و كلما كان كل ج الف ف ه ز .\r\n\r\nشكل سوم\r\nدر اين شكل بيست و چهار ضرب از صنف اول منتج خواهد بود . نتايج اين صنف جزئى است . مثال ضرب اوّل : كلما كان كل ب ج ف ه ز و كل الف ب فقد يكون اذا كان بعض ج\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nالف ف ه ز .\r\nدر صنف دوم ، تأليف كبرى و مقدم نتيجه بر هيأت شكل دوم است . اما وقوع مقدمات برعكس آن چيزى است كه در شكل اوّل است . ازاين‌رو مقدم نتيجه همواره كلى و در كيف مخالف كبرى است . مقدم صغرى همواره سالبه است . ضروب منتج اين صنف نيز هشت ضرب است كه به اضافهء چهار ضربى كه در مقدمات متحد و در نتايج مختلفند ، دوازده ضرب مىشود . نتايج اين صنف همگى كلىاند .\r\nمثال ضرب اوّل از صنف دوم : كلما كان لا شىء من ب ج ف ه ز و كل ب الف فكلما كان لا شىء من ج الف ف ه ز ؛ ضروب ديگر نيز به همين قياس است .\r\n\r\nشكل چهارم\r\nدر اين شكل از صنف اول بيست ضرب منتج حاصل مىشود كه همهء نتايج آن ضروب جزئى است . مثال ضرب اوّل : كلما كان كل ب ف ه ز و كل الف ب فقد يكون اذا كان بعض ج الف ف ه ز .\r\nدر صنف دوم تأليف كبرى و مقدم نتيجه بر هيأت اين شكل بوده ، مقدم نتيجه به جاى كبرى است . ضروب منتج اين صنف ، ده ضرب بوده كه به اضافه دو ضربى كه در مقدمات متحد و در نتايج مختلفند ، دوازده ضرب مىشود . مثال ضرب اوّل : كلما كان بعض ب ج ف ه ز و كل الف ب فكلما كان كل ج الف ف ه ز . در مورد باقى ضروب نيز به همين قياس بايد گفت .\r\nبيان تمام اين ضروب در اين نوع از راه خلف همانند نوع گذشته است .\r\nبنابراين ضروب منتج از اين نوع ، صد و بيست و چهار ضرب است : شكل اوّل و دوم هريك بيست و هشت ضرب ، شكل سوم سى و شش ضرب و شكل چهارم سى و دو ضرب .\r\nدر اين نوع ، اتحاد هيچ ضربى برحسب اصناف در هيچ شكلى ممكن نيست . اما در شكل اوّل ، بدين خاطر كه مقدم صغرى در يك صنف هميشه موجبه است و در صنف ديگر هميشه سالبه . در شكل دوم ، از اين جهت كه در يك صنف مقدمات در كيف مختلف بوده در صنف ديگر متفق‌اند . در شكل چهارم برحسب استقرا اتحاد وجود ندارد . هرگاه ضروب متحد را اسقاط كنند ، فقط صد و چهارده ضرب منتج باقى مىماند .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nفصل پنجم : اقترانياتى كه از حمليات و منفصلات تأليف يافته‌اند\r\nاين تأليف به دو صورت ممكن است تحقق پيدا كند :\r\nالف - اشتراك با يك جزء منفصله بدون در نظر گرفتن جزء ديگر .\r\nب - اشتراك به اعتبار ملاحظهء همهء اجزا .\r\nتأليف به صورت اوّل ، مانند : كل الف ب و اما أن يكون كل ب ج و اما أن يكون د ه .\r\nحكم اين قسم از نوع گذشته معلوم مىشود . زيرا هر منفصله در قوّت متصله است . مثلا قضيهء منفصلهء فوق در قوت اين متصله است كه كلما كان ب ج فليس كل د ه . و نيز در قوت چند متصلهء ديگر است . بنابراين حكم اين قسم از معرفت نوع گذشته معلوم مىشود .\r\nاما تأليف به صورت دوم كه به ملاحظهء همهء اجزا است ، بر دو نوع است . توضيح آن كه يا قضيهء حملى به جاى صغرى است يا به جاى كبرى .\r\nاگر قضيهء حملى به جاى صغرى باشد ، تأليف ميان حملى و منفصله به هيأت يكى از اشكال چهارگانه است . بر هيأت شكل اوّل ، مانند : كل الف ب و كل ب امّا ج و امّا د ، نتيجه : كل الف امّا ج و امّا د . در اين صورت ممكن است الف يكى از ج يا د باشد . حكم اين فرض ، حكم قياسى است كه در آن ، دو حد به يك معنى است . همچنين مىتوانيم به اين مثال بزنيم : كل الف ب و لا شىء من ب اما ج و اما د ، فلا شىء من الف امّا ج و امّا د .\r\nهمچنين است دو ضرب ديگرى كه قضيهء حملى موجبهء جزئيه مىباشد .\r\nاما بر هيأت شكل دوم ، قياس منتج نخواهد بود .\r\nدر هيأت شكل سوم چنين است : كل الف ب و كل الف امّا ج و امّا د ، نتيجه : بعض ب امّا ج و امّا د .\r\nو در هيأت شكل چهارم بدين‌گونه است : كل الف ب و اما كل ج الف و اما كل د الف .\r\nحكم اين شكل ، حكم شكل دوم است .\r\nاما اگر قضيهء حملى به جاى كبرى باشد ، در واقع يك حملى نيست ، زيرا يك حملى فقط مىتواند به يك جزء تعلق داشته باشد . براساس اين فرض ، اين قسم ، به قسم اول برمىگردد .\r\nاگر قضيهء حملى بيش از يك قضيه باشد ، يا همگى در يك محمول اشتراك داشته يا\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمشترك نيستند . اين‌دو قسم است . قياسى كه به سبب شباهت با استقرا ، استقراى تام نام گرفته و بعد از اين در باب آن توضيح خواهيم داد ، از قبيل قسم اول است . خواجه بو على آن را قياس مقسم خوانده است .\r\n\r\nقياس مقسم\r\nاين قياس مىتواند به صورت يكى از اشكال چهارگانه واقع شود :\r\nالف - بر هيأت شكل اوّل ، بدين‌گونه است كه موضوع در اجزاى قضيهء منفصله مشترك است . قضيهء منفصله حتما بايد موجبه باشد و قضيه‌هاى حملى بايد در كيف متشاكل باشند . نتيجهء اين قياس حملى است .\r\nمثال ضرب اوّل : كلّ الف اما ب و امّا ج و امّا د ، كل ب و ج و د ه فكل الف ه .\r\nمثال ضرب دوم : صغرى همان صغراى ضرب اوّل ، و لا شىء من ب و ج و د ه فلا شىء من الف ه .\r\nمثال ضرب سوم : بعض الف اما ب و اما ج و كبرى موجبه‌هاى كليه بايد باشد .\r\nمثال ضرب چهارم : صغرى همان و كبرى سالبه‌هاى كليّه .\r\nب - بر هيأت شكل دوم نيز به همين منوال است .\r\nمثال ضرب اوّل : كل الف امّا ب و امّا ج و لا شىء من د ب و لا ج فلا شىء من الف د .\r\nمثال ضرب دوم : همين دو مقدمه اما با تقديم و تأخير ، اين ضرب و امثال آن به آن قسم برمىگردند كه حملى بر منفصله مقدم است .\r\nمثال ضرب سوم : بعض الف اما ب و امّا ج لا شىء من د كذلك فليس بعض الف د .\r\nمثال ضرب چهارم : ليس بعض الف ب و لا ج و كل د امّا ب و امّا ج فليس بعض الف د .\r\nمنفصلهء جزئى با سالبه منتج نخواهد بود .\r\nج - بر هيأت شكل سوم ، بايد منفصله كلى باشد و در همهء اجزا شركت داشته باشد .\r\nمثال يك ضرب : اما كل الف ب و اما كل ج ب و كل الف و ج د فبعض ب د .\r\nضرب ديگر برعكس اين ضرب است .\r\nضرب ديگر : اما كل الف ب و اما بعض ج ب و بعض الف د و كل ج د .\r\nاگر دو جزئى باهم قرار گيرند ، نتيجه حملى نخواهد بود ، مانند امّا كل الف ب و امّا بعض ج ب و كل الف د و بعض ج د . زيرا در فرضى كه آن جزء كه كلى است ، كاذب\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nباشد ، تأليف ميان دو جزئى است . اما نتيجه مىتواند متصله‌اى باشد كه مقدم آن رافع جزء غيرمنتج باشد ، بدين صورت : ان كان لا شىء من ج ب فبعض ب د .\r\nضرب ديگر : اما كل الف ب و اما كل ج ب و كل شىء من الف و لا من ج د فبعض ب د .\r\nضرب ديگر : اما كل الف ب و اما كل ج ب فليس بعض الف و لا بعض ج د .\r\nضرب ديگر : اما كل الف ب و اما بعض ج ب و ليس بعض الف و لا واحد من ج د .\r\nدر اين اقتران‌ها ، منفصله‌هاى سالبه و جزئى منتج نخواهند بود .\r\nد - و اما بر هيأت شكل چهارم از اين قرار است :\r\nضرب اوّل : كل الف و كل ج ب و كل د امّا الف و امّا ج فبعض ب د .\r\nضرب دوم : كل الف و كل ج ب و بعض د امّا الف و امّا ج .\r\nدر اين شكل نمىتوان منفصله‌ها را مقدم نمود .\r\nاگر حمليات در يك محمول مشترك باشند ، از اين قرار خواهند بود :\r\nالف - بر هيأت شكل اوّل : مثال : كل الف اما ب و اما ج و كل ب د و كل ج ه ، نتيجه :\r\nكل الف اما د و اما ه . اين قضيهء منفصله فقط مانع خلو است ، زيرا هردو محمول مىتوانند متداخل يا متساوى باشند . شرط اين تأليف همان شرط شكل اوّل است ، يعنى منفصله بايد موجبه بوده حملى بايد كلى باشد . اگر حملى سالبه باشد ، در نتيجه ، سلب جزء هريك از اجزاى منفصله مىشود . مثلا و لا شىء من ب د و لا شىء من ج ه ، نتيجه :\r\nكل الف امّا ان لا يكون د و امّا ان لا يكون ه .\r\nاگر حمليات صغرى و كبرى منفصله باشد ، بدين قرار است : كل الف ب و كل ج د و امّا ان يكون كل ب ه و امّا ان يكون كل د ه ، نتيجه : اما ان يكون كل الف ه و اما ان يكون كل ج ه . در اين موضع سالبهء منفصله منتج است .\r\nب - بر هيأت شكل دوم : كل الف امّا ب و امّا ج و لا شىء من د ب و لا من ه ج ، نتيجه :\r\nكل امّا ان لا يكون د و اما ان لا يكون ه ، اين نتيجه نيز مانع خلو است .\r\nاگر حمليات موجبه باشد ، منتج نخواهد بود . اگر حمليات بر منفصله مقدم شوند ، نتيجه از اين قرار مىباشد : بعض ما ليس ز أو ه فهو الف .\r\nج - بر هيأت شكل سوم : اما كل الف ب و امّا كل ج د و كل الف ه و كل ج د ، نتيجه : اما\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nبعض ب ه و اما بعض الف ج .\r\nد - و اما بر هيأت شكل چهارم : كل الف ب و كل ج د و كل ه امّا الف و امّا ج ، نتيجه :\r\nبعض ما هو ب الف و د هو ه . ساير ضروب نيز به همين قياس است .\r\nبا توجه به قواعد گذشته به آسانى مىتوان منفصلات غيرحقيقى را اعتبار نمود . اما استقصا در هر نوع مقتضى طولانى شدن كتاب مىشود . براى افراد باهوش همين مقدار و بلكه كم‌تر از آن نيز كافى است و افراد بليد هم با اضافه شدن مباحث فايده‌اى نخواهند برد !\r\nهرگاه در هريك از اين اقتران‌ها ، به جاى يكى از دو مقدمه قضيه‌اى قرار دهيم كه در قوت آن باشد ، هرچند حد اوسط از نظر كيف و كم تغيير نكند ، ولى تأليفات ديگرى كه در قوت اين تأليفات باشد به دست مىآيد .\r\n\r\nفصل ششم : انواع قياس‌هايى كه اشتراك از هردو جانب در جزئى غيرتام باشد\r\nچنان‌كه در مباحث گذشته گفتيم ، اين نوع فقط در شرطيات تنها ديده مىشود . چون حال تأليف قياس‌هاى حملى و شرطى معلوم شده است ، ازاين‌رو هرگاه تأليف ميان دو شرطى ، در جزئى غيرتام باشد ، اگر يك ركن شرطى را كه تأليف با آن ركن است ، از قضيهء شرطى جدا كنيم ، قضيه حملى خواهد بود . بنابراين حكم تأليف ، به تأليف حمليات و شرطيات بازمىگردد . آن‌گاه بايد دقت كنيم و ببينيم اگر اين ركن به ركن ديگر متصل شده ، آن قضيهء حملى در شرطى واقع شود ، چه تفاوتى در حكم پديد مىآيد و براساس تفاوتى كه پيش مىآيد ، در مورد نتيجه حكم مىكنيم . مثلا اگر متصلات ، دو مقدمه به اين شكل باشند : كلما كان الف ب فكل ج د و كلما كان ه ز فكل د ه . از آن‌جا كه اين دو مقدمه در تالى مشترك و بر هيأت شكل اوّل هستند ، بنابراين اگر كل د ه منفردا حاصل باشد ، اقتران از متصله و حملى خواهد بود و نتيجه اين‌گونه است : كلما كان الف ب فكل ج د . ولى در اين‌جا كل د ه به تنهايى وجود ندارد ، زيرا وجود آن مقيد به وضع ه ز است ، بنابراين ، بايد اين قيد را در نتيجه زياد كنيم و بگوييم : كلما كان ه ز فكلما كان الف ب فكل ج د . اين نتيجه قضيهء شرطى متصلى است كه مقدمش حملى و تالىاش نيز متصله است .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nاما اگر اشتراك يكى از اجزا در مقدم باشد و مثلا كبرى اين‌گونه باشد كه كلما كان كل د ز فح ط ، اين مقدم اگر به تنهايى با صغرى ضميمه شود ، اين‌گونه نتيجه مىدهد : كلما كان الف ب و كل ج ز . ولى به حكم عكس وضع كل ج ز مقيد به بعضى از اوقاتى است كه ح ط وضع شده باشد . بنابراين بايد در نتيجه اين قيد را اضافه كنيم و بگوييم : قد يكون اذا كان ح ط فكلما كان الف ب فكل ج ز . اگر ج د را به تنهايى در نظر گيريم وضع هردو مقدم نتيجه با تقديم و تأخير روبه‌رو مىشود . هرگاه هردو قضيهء متصله‌اى كه در نتيجه قرار گرفته‌اند ، كلى باشند ، حكم به حقيقت كلى بوده ، اگر يكى يا هردو جزئى باشند ، حكم جزئى خواهد بود .\r\nاين تأليف نيز چهار نوع است و ضروب هر نوع مانند ضروب انواع گذشته‌اند . از منفصلات ، تنها ، هرگاه هردو مقدمه موجبه باشند ، در شكل اوّل اين‌گونه خواهند بود :\r\nكل الف اما ب و اما ج و كل ب اما د و امّا ه فكل الف اما د و اما ه و اما ب .\r\nاگر موضوع منفصلهء اول مشترك نباشد ، اين‌گونه است : اما الف ب و اما ج د ، ب اما ه و اما ز فدائما اما الف ه او د ز و اما ج د . و نيز اگر كبرى سالبه باشد ، از اين قرار است : و ليس البتة اما ب ه و اما ب ز و نتيجه اين‌كه : فاما ان لا يكون ه الف و لا يكون ز و اما ج د .\r\nاگر صغرى موجبهء جزئى و كبرى موجبهء كلى يا سالبهء كلى باشد ، باز بر همين قياس است . اما حتما بايد صغرى موجبه و كبرى كلى باشد .\r\nاگر قياس بر هيأت شكل دوم باشد ، اين‌گونه است : كل الف اما ب و اما ج ، و ليس البتة د اما ب و اما ج و نتيجه قضيه‌اى حملى است : لا شىء من الف د . سه ضرب ديگر نيز بر همين قياس است .\r\nاين اقتران در قوهء قياس‌هايى است كه تنها از حمليات تشكيل شده‌اند .\r\nاما اگر متصلات و منفصلات باهم باشند ، در شكل اوّل اين‌گونه است : كلما كان الف ب فج د و كل د اما ه و اما ز ، نتيجه : و كلما كان الف ب فج اما ه و اما ز . و اگر كبرى سالبه باشد ، از اين قرار است : و ليس البتة د اما ه و اما ز ، نتيجه از اين قرار خواهد بود : كلما كان الف ب فليس البتة ج اما ه و اما ز . و اگر صغرى جزئى باشد ، در هردو صورت بر همين قياس است .\r\nاما در شكل دوم : كلما كان الف ب ف ج اما د و اما ه و لا شىء من ز اما د و اما ه\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nفكلما كان الف ب فلا شىء من ج ز . در اين صورت صغرى از يك قضيهء حملى و يك قضيهء شرطى متصله تأليف شده است . و نيز اگر صغرى جزئى يا سالبه مقدم باشد ، باز هم بر همين قياس خواهد بود .\r\nبه‌طور كلى ، اگر اقتران دو متصله بسيط باشد يا ميان دو مقدم اشتراك وجود دارد يا ميان دو تالى يا ميان يك مقدم و يك تالى . در هريك از اين فروض اشكال چهارگانه پديد مىآيد . اما اگر اقتران ميان دو منفصله باشد ، اين اقسام تصوير نمىشود ، ولى تأليف ميان آن‌ها به صورت يكى از اشكال است . اگر اقتران ميان يك منفصله و يك متصله باشد يا اشتراك با مقدم متصله است يا با تالى آن و هريك به صورت يكى از اشكال است . اگر اقتران ميان قضاياى شرطى از تركيب ساير قضايا باشد ، احتمالات و اقسام آن بسيار زياد مىگردد . با آگاهى از قواعدى كه تاكنون گفتيم ، به آسانى امورى را كه بدان نياز وجود دارد ، مىتوان شناخت . در اين‌جا بحث در باب قياس‌هاى اقترانى پايان مىپذيرد .\r\n\r\nفصل هفتم : قياس‌هاى استثنايى\r\nهمان‌گونه كه گفته‌ايم ، قياس استثنايى ، قياسى است كه نتيجه يا نقيض نتيجه بالفعل در مقدمات ذكر شده باشد . اين قياس متشكل از قياس‌هاى شرطىاى است كه در آن‌ها قضايايى وجود دارد و قضيهء نتيجه بالفعل در مقدمه ذكر شده است . چنان‌كه در مباحث بعد خواهيم گفت ، هر قياسى مشتمل بر دو مقدمه است . در قياس استثنايى يكى از دو مقدمه شرطى و ديگرى استثنايى است .\r\nمقدمهء استثنايى از نظر معنى بر اطلاق وضع حكمى مشتمل است كه آن حكم در مقدمهء شرطى مقيّد به شرط باشد . از نظر لفظ تكرار عين مقدم يا تالى يا تكرار نقيض يكى از آن‌دو است ، اما بدون شرط . ازاين‌رو مقدمهء استثنايى همواره حملى است .\r\nنتيجه مشتمل بر اطلاق حكمى است كه در مقدمهء شرطى موقوف بر اطلاق مستثنى است . آن‌چه در قياس ، به استثنا مكرر مىشود ، در نتيجه ساقط شده ، به جاى حد اوسط است . نتيجه نيز همواره قضيه‌اى حملى است .\r\nاكنون بعد از تمهيد اين اصل بايد بگوييم : اين قياس يا از متصلات است يا از منفصلات .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nالف - متصلات : هرگاه قياس استثنايى متشكل از متصلهء لزومى كلى باشد ، اين متصلهء لزومى كلى يا موجبه است يا سالبه . اگر موجبه باشد ، با استثنايى عين مقدم ، نتيجه عين تالى خواهد بود و با استثناى نقيض تالى ، نتيجه نقيض مقدم است ، مانند اگر زيد كاتب است ، بيدار است و ليكن كاتب است ، پس بيدار است ، يا و ليكن بيدار نيست پس كاتب نيست . اما با استثناى نقيض مقدم و عين تالى هيچ نتيجه‌اى به دست نمىآيد . چنان‌كه اگر بگوييم : كاتب نيست يا بيدار است ، هيچ‌چيزى لازم نمىآيد .\r\nبنابراين از چهار استثنايى كه ممكن است ، فقط دو استثنا منتج و دو ديگر عقيم هستند ، مگر آن‌كه لزوم آن از طرفين باشد . در آن‌جا استثناى عين در هردو جزء ، منتج نقيض جزء ديگر بوده ، استثناى نقيض هردو جزء ، باعث انتاج عين جزء ديگر است .\r\nولى چنان‌كه گفته‌ايم ، در آن‌جا در حقيقت دو لزوم است . اين قياس كامل و بىنياز از بيان است .\r\nاگر قضيهء متصلهء لزومى سالبه باشد ، با استثناى عين هردو جزء ، نتيجه نقيض جزء ديگر خواهد بود ، مانند چنين نيست كه اگر زيد كاتب است ، خفته است ، و ليكن كاتب است ، پس خفته نيست . يا و ليكن خفته است پس كاتب نيست . اما با استثناى نقيض ، نتيجه‌اى به دست نمىآيد . زيرا اگر بگوييم كاتب نيست يا خفته نيست ، چيزى لازم نمىآيد . بيان اين انتاج از راه رد سالبه به يك موجبهء لزومى كه متلازم آن سالبه است ، خواهد بود و آن اين‌كه : « هرگاه زيد كاتب باشد ، خفته نيست » ، آن‌گاه با استثناى عين مقدم ، نتيجه تالى بوده ، با استثناى نقيض تالى ، عين مقدم نتيجه خواهد بود .\r\nاما اين‌كه متصلات جزئى يا اتفاقى نمىتواند منتج باشد ، ظاهر است .\r\nب - منفصلات : هرگاه مقدمات ، منفصلهء حقيقى كلى موجبه باشد ، با استثناى عين هر جزئى نقيض ديگر جزء نتيجه مىدهد و با استثناى نقيض هر جزئى عين ديگر نتيجه خواهد بود . مثال : اين عدد يا زوج است يا فرد ، ليكن زوج است پس فرد نيست يا ليكن فرد است پس زوج نيست ، يا ليكن زوج نيست پس فرد است ، يا ليكن فرد نيست ، پس زوج است . در اين صورت ، هر چهار استثنا ممكن منتج است .\r\nاگر منفصله كثير الاجزاء باشد ، در صورتى كه عين بعض اجزا استثناء شود ، نقيض باقى اجزا اثبات مىشود و با استثناى نقيض بعضى اجزا نتيجه ثبوت حكم در باقى اجزا\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n( به صورت انفصال ) خواهد بود . مثال : اين عدد يا تام است يا ناقض يا زائد و ليكن تام است ، پس نه زائد است و نه ناقص ، و ليكن تام نيست پس يا زائد است يا ناقص . و اگر اجزا محصور نباشد حكم آن قياس ، حكم مانع جمع خواهد بود .\r\nاگر قياس از منفصلهء غيرحقيقى كلى موجبه تشكيل شده باشد يا مانع جمع است يا مانع خلو . اگر مانع جمع باشد ، با استثناى عين هر جزئى ، نقيض باقى نتيجه خواهد بود .\r\nمثال : اين شخص يا حيوان است يا نبات ، و ليكن حيوان است پس نبات نيست ، و ليكن نبات است ، پس حيوان نيست . اما با استثناى نقيض ، نتيجه‌اى به دست نمىآيد . زيرا اگر بگوييم و ليكن حيوان نيست يا نبات نيست ، هيچ‌چيزى لازم نمىآيد . اگر مانع خلو باشد .\r\nاگر داراى دو جزء باشد ، با استثناى نقيض هر جزئى ، عين جزء ديگر نتيجه خواهد بود و اگر كثير الاجزاء باشد ، ثبوت حكم در باقى به صورت انفصال است . مثال : اين شخص يا حيوان است يا انسان نيست ليكن حيوان نيست ، پس انسان نيست ، ليكن انسان است پس حيوان است ، اما با استثناى عين ، نتيجه‌اى به دست نمىآيد ، زيرا اگر بگوييم و ليكن حيوان است يا انسان نيست ، هيچ لازمى وجود نخواهد داشت .\r\nاين قياس‌ها هرچند قياس‌هاى كاملى است ، ولى به قضاياى شرطى متصلهء لزومى بازگشت مىكند . زيرا انتاج حكمى براى حكمى ديگر ، در حقيقت به خاطر استلزام يك حكم براى حكم ديگر است و عناد همين است كه جزئى لازم نقيض جزء ديگر يا ملزوم آن باشد ، بنابراين در قضايايى كه متعاند هستند نيز نتيجه‌گيرى به خاطر تلازم است .\r\nقياس‌هايى كه منفصلهء سالبهء جزئى باشند ، منتج نخواهند بود .\r\nهرچند از مباحثى كه در گذشته گفتيم ، اين معانى معلوم بود ، اما از آن‌جا كه موضع ايراد اين مباحث اين باب بود همين مقدار به صورت مختصر مطرح گرديد . در اين‌جا سخن ما در قياس‌هاى بسيط تمام مىشود .\r\nو اما قياس خلف از آن‌جا كه از قياس‌هاى مركب و مشابه قياس عكس است ، بهتر است كه بعد از بيان تركيب و عكس قياس مطرح شود ، و از آن‌جا كه تركيب از عوارض قياس است ، بنابراين ذكر قياس‌هاى مركب در فن دوم مناسب‌تر است . در پايان مباحث اين فن ، احتياج قياس‌هاى استثنايى و اقترانى به يكديگر را مطرح مىكنيم :\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nفصل هشتم : وجه احتياج قياس‌هاى اقترانى و استثنايى به يكديگر\r\nقياس‌هاى استثنايى يا لزومى است يا عنادى . قياس عنادى نيز به لزومى بازمىگردد . در قياس لزومى دو موضع حكم وجود دارد : موضع لزوم و موضع استثنا . هرگاه هردو معلوم باشند ، قياس به ترتيب مذكور ، مشتمل بر تكرار است . و حتى همين مقدار نيز كافى است كه بگوييم : « هرگاه آفتاب طالع است ، پس روز موجود است . » و اگر معلوم نباشند ، هم به قياس استثنايى و هم به قياس اقترانى مىتوانيم وضع مستثنى را كه قضيه‌اى حملى است ، اثبات كنيم . زيرا قضيهء حملى مىتواند از هردو راه اثبات شود .\r\nاما اثبات لزوم فقط از راه قياس اقترانى امكان‌پذير است ، زيرا قياس استثنايى نمىتواند نتيجهء شرطى داشته باشد ، پس به اين اعتبار ، قياس استثنايى نيازمند قياس اقترانى است . در قياس اقترانى نيز بايد معلوم باشد كه وضع مقدمات به ضرورت ، مستلزم وضع نتيجه است تا فايدهء آن از بالقوه بودن تبديل به بالفعل شود . ازاين‌رو قياس اقترانى نيز نيازمند قياس استثنايى است .\r\nاما ميان اين‌دو گونه نياز تفاوت وجود دارد . زيرا احتياج استثنايى به اقترانى ، احتياج به مبدأ است و به طبع مقتضى تقدم قياس اقترانى است . اما احتياج اقترانى به استثنايى احتياج به معاون است و براى اتمام فايده مقتضى مقارن شدن استثنايى با اقترانى است .\r\nرد اين‌دو گونه قياس به يكديگر با تكلف است و هيچ فايده‌اى دربر ندارد . بنابراين آن‌چه عادت بعضى است كه اين‌دو را به يكديگر رد مىكنند ، تعسف و زحمت بيهوده است . در اين‌جا سخن در باب قياس به پايان مىرسد . و بالله التوفيق .\r\n\r\n","description":"","footnote":"","page_name":" 319 ","page_number":319},
  {"content":"\r\n . \r\n","description":"","footnote":"","page_name":" 320 ","page_number":320},
  {"content":"\r\n\r\n\r\nفن دوم لواحق و عوارض قياس و ذكر تأليفات شبيه به قياس\r\nمشتمل بر دوازده فصل :\r\nفصل اوّل : در يك قياس بسيط فقط يك حد اوسط و دو مقدمه وجود دارد و بيان وجه وقوع آن‌چه بيش از اين باشد\r\nفصل دوم : قياس‌هاى مركب\r\nفصل سوم : احكامى كه از قياس‌ها به تبعيت مطلوب لازم مىشود\r\nفصل چهارم : لزوم نتيجهء صادق از قياس‌هاى صادق و غيرصادق\r\nفصل پنجم : طلب قياس بر هر مطلوبى و راه اكتساب مقدمات\r\nفصل ششم : تحليل قياس\r\nفصل هفتم : قياس دور و عكس\r\nفصل هشتم : قياس خلف\r\nفصل نهم : تأليف قياس از مقابلات و مصادرهء بر مطلوب\r\nفصل دهم : كيفيت تعارض علم و جهل يا علم و ظن در رأى يك شخص و اسباب آن\r\nفصل يازدهم : تأليف‌هايى كه شبيه قياس هستند ، مانند استقرا و تمثيل\r\nفصل دوازدهم : قياس‌هايى كه برحسب صورت يا ماده داراى لقبى خاص‌اند\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n\r\nفصل اوّل : در يك قياس بسيط فقط يك حد اوسط و دو مقدمه وجود دارد و بيان وجه وقوع آن‌چه بيش از اين باشد\r\nدر هر قياسى يا از راه نفى مقابل ، حكمى اثبات مىشود يا از چيز ديگر . راه اول مانند قياس خلف و نيز قياس استثنايى منفصله است . استدلالى كه از راه نفى مقابل براى اثبات مقابل ديگر مىشود ، استدلال از ملزوم بر لازم است . بنابراين قياس‌هايى كه اين‌گونه‌اند ، قياس‌هاى لزومى هستند .\r\nاگر به چيز ديگرى حكمى اثبات شود يا آن چيز از آن جهت مقتضى آن حكم است كه رابطه‌اى سلبى يا ايجابى ميان آن چيز و محكوم به محكوم عليه داشته يا ميان محكوم به و محكوم عليه به واسطهء آن‌چيز رابطه‌اى ايجاد مىشود ، يا اين‌گونه نيست بلكه وجود آن‌چيز و وضع آن مقتضى وجود و وضع حكم است ، خواه آن چيز با يكى يا هر دو طرف رابطه‌اى داشته باشد يا نه . نوع اول قياس اقترانى و نوع دوم قياسى لزومى است . آن چيزى كه به وسيلهء آن حكم اثبات مىشود يا حد اوسط است يا به مثابهء آن است .\r\nدر هر قياس بسيط ، حد اوسط بايد يك چيز باشد . اگر حد اوسط چيزهاى بسيارى است بايد حكم آن ، حكم يك چيز باشد . زيرا اگر بيش از يك چيز باشد ، يا قياس لزومى است يا اقترانى .\r\nاگر قياس لزومى باشد يا وضع همهء آن‌ها با همديگر مستلزم حكم است يا وضع بعضى از آن‌ها يا وضع هريك از آن‌ها به تنهايى مستلزم وضع حكم است . در صورت نخست ، همه در حكم يك چيزند . در فرض دوم آن بعضى كه در وضع حكم نقش ندارند ، زائد و حشو هستند . در فرض سوم يك قياس نيست بلكه قياس‌هاى بسيارى است كه براى اثبات يك حكم شكل گرفته‌اند . در حالى كه ما فرض كرده بوديم كه يك قياس است .\r\nاگر قياس اقترانى باشد ، نيز از چهار صورت بيرون نيست :\r\n1 - همه باهم ، به هريك از محكوم عليه و محكوم به تعلق دارند .\r\n2 - فقط بعضى به هريك از محكوم عليه و محكوم به ارتباط دارند .\r\n3 - فقط بعضى به محكوم عليه يا محكوم به تعلق دارند .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n4 - بعضى به محكوم عليه تعلق دارند و بعضى به محكوم به متعلق هستند .\r\nبراساس فرض اول ، همه در حكم يك چيزند . لازمهء فرض دوم اين است كه بعضى كه تعلق ندارند ، زائد باشند . لازمهء فرض سوم اين است كه براى اثبات يك حكم قياس‌هاى بسيارى باشد نه يك قياس و بالأخره اگر ميان آن بعضى كه متعلق به محكوم عليه هستند با آن بعضى كه متعلق به محكوم به هستند ، ارتباط نباشد ، ميان محكوم عليه و محكوم به تعلق نخواهد بود و بنابراين قياس تحقق نخواهد داشت . اما اگر ميان آن‌ها ارتباط باشد ، قياس مركب است و نه بسيط . مثلا اگر الف محكوم عليه و د محكوم به و ب و ج حد اوسط باشند و ب متعلق به الف و ج متعلق به د باشد و ميان اين‌دو ( ب و ج ) ارتباط و تعلقى نباشد ، از اين تركيب دو مقدمه‌اى به دست مىآيد كه باهم تباين دارند . از دو مقدمهء متباين قياسى پديد نمىآيد . اما اگر ج متعلق به د باشد قياس مركب خواهد بود ، زيرا مقدمهء ديگر ميان ج و د حاصل مىشود و بر اين اساس به توسط ب ، الف متعلق به ج شده ، بعد از آن به توسط ج ، الف به د تعلق مىگيرد ، تا نخست ب به واسطه ج متعلق به د شده ، سپس الف به واسطهء ب به د مرتبط شود .\r\nاكنون كه بطلان اقسام فوق معلوم گرديد ، واضح شد كه در هر قياس بسيط فقط يك حد اوسط مىتواند وجود داشته باشد . هرگاه يك حد اوسط وجود داشته باشد ، فقط دو مقدمه در هر قياس بسيط وجود خواهد داشت نه بيش‌تر و نه كم‌تر ، زيرا كم‌تر از دو مقدمه يا بيش از آن محال است : در قياس لزومى اثبات لزوم و استثناى ملزوم و در قياس اقترانى تعلق حد اوسط به هريك از محكوم عليه و محكوم به ايجاب يا به سلب . و اين مطلوب است .\r\nازاين‌رو اگر در علوم يا گفت‌وگوها ، ببينيم مقدمات بسيارى در اثبات يك حكم به كار مىروند ، از دو نوع خارج نيست : يا تمامى آن مقدمات ضرورى است يا نه . در صورت نخست ، حتما بعضى از آن مقدمات بر اثبات بعضى مقدمات قياس اصلى مشتمل است و آن‌چه بيش از آن است يا مقدمات قياس ديگرى است ، يا مقدمات استقرايى يا تمثيلىاى است كه به آن مقدمه اثبات مىشود ( در مباحث آينده دربارهء استقرا و تمثيل سخن خواهيم گفت ) . در اين فرض ، آن قياس ، قياسى مركب است نه بسيط .\r\nاما در صورت دوم كه تمام آن مقدمات ضرورى نيست ، آن‌چه زيادى مىنمايد ، يا به\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nخاطر حيله‌اى گفته شده يا به منظور زينت كلام يا به جهت توضيح سخن هستند . حيله ، مانند آن‌چه در قياس‌هاى امتحانى و مغالطه‌اى به منظور احتراز از انتقادات مخاطب در تسليم مطلوب گفته مىشود ، بر اين اساس ، با اظهار تدقيق ، متن اصلى سخن با كلماتى زائد آميخته مىشود تا مخاطب متحير شود و مطلوب ناشناخته را مسلّم بپندارد . زينت كلام ، مانند آن‌چه در خطابه‌ها و اشعار ، سخن را با انواع تشبيه و تشبيب ، استعاره ، كنايه و جز اين‌ها آراسته شده تا مستمعان بيش‌تر ، آن را قبول نمايند . اما توضيح سخن مانند آن‌چه است كه اساتيد براى تفهيم مطالب به متعلمان مىگويند و سخن را با مثال‌هاى گوناگون و استشهادات ، تثبيت و تأكيد مىكنند ( اين مباحث در صناعات خمس معلوم خواهند شد ) .\r\n\r\nفصل دوم : قياس‌هاى مركب\r\nهرگاه براى اثبات يك حكم قياس‌هاى زيادى ذكر شوند ، آن را قياس مركب نمىگويند .\r\nقياس مركب ، قياسى است كه نتايج بعضى قياس‌ها ، به عنوان مقدمه در قياس ديگرى به كار رفته تا با هريك مطلوب حاصل شود . از آن‌جا كه هر قياسى داراى دو مقدمه است ، همواره عدد نتايج و عدد قياس‌ها مساوى بوده ، اما عدد مقدمات دو برابر آن‌ها است . و نيز از آن‌جا كه تعداد مقدمات هر قياسى زوج بوده ، مقدمات هر مقدمه‌اى نيز زوج است ، بنابراين تعداد مقدمات هر قياسى - خواه بسيط يا مركب - همواره زوج خواهد بود . بنابراين اگر در جايى ديده شود كه تعداد مقدمات فرد است ، يا در مقدمات زيادىاى وجود دارد يا نقصانى . در فصل قبل دربارهء زياد بودن مقدمات سخن گفتيم . اما نقصان مقدمات از چند علت بيرون نيست :\r\nالف - در بعضى قياس‌ها مقدمه‌اى حذف مىشود ، مانند قياس ضمير كه يا به خاطر اشتهار كبرى يا به خاطر مغالطه يا به گمان مشهور بودن آن ، كبرى را حذف مىكنند . در برخى قياس‌ها ممكن است صغرى به يكى از همين علل حذف شود .\r\nب - ممكن است نتيجهء قياسى به عنوان مقدمهء قياسى ديگر به كار رود و از آن‌جا كه يك بار در نتيجه ذكر شده ، به خاطر تخفيف در كلام بار ديگر آن را در مقدمهء قياس دوم ذكر نكنند ، مانند كل الف ب و كل ب ج فكل الف ج و كل ج د فكل الف د . هرگاه هردو\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nمقدمه را به دو قياس اثبات كنيم ، نبايد هردو را حذف كنيم . بهتر آن است مقدمه‌اى كه قياس آن به مطلوب نزديك‌تر است ، حذف شود . زيرا آن‌چه به مطلوب دور تر است ، ممكن است فراموش شود و نياز به يادآورى داشته باشد .\r\nقياس مركب بر دو نوع است : قياس موصول ، قياس مفصول . قياس موصول ، قياسى است كه نتايج را در جاى خود ذكر كرده ، هرگاه آن نتايج در مقدمات قياسى ديگر لازم باشند ، تكرار شوند ، مانند كل الف ب و كلّ ب ج فكلّ الف ج و كل الف ج و كل ج د و فكلّ الف د . همين‌طور است اگر مقدمهء دوم يعنى كل ج د به قياسى ديگر اثبات شده باشد .\r\nاما قياس مفصول ، قياسى است كه نتايج آن حذف شده باشد ، مانند كل الف ب و كل ب ج و كل ج د فكل الف د . بعضى به قياس موصول ، به قياس مفصول ، مفصل نيز گفته‌اند .\r\nاگر در اثناى قياس مفصل ، مقدمهء سالبه‌اى ذكر شود ، بهتر است از آن‌جا تبديل به موصل شود زيرا به خاطر مقدمهء سالبه ، نظام بريده مىشود . اما اگر در ابتداى قياس ، سالبه ذكر شود مىتواند تا آخر مفصل باقى بماند .\r\nچنان‌كه گفته‌ايم ، در هر قياس اقترانى سه حد وجود دارد . ازاين‌رو اگر قياس‌هاى بسيار ، از همديگر متباين باشند ، به همين نسبت اين حدود زياد مىگردند . اما اگر نتيجهء هر قياسى ، مقدمهء قياس ديگر باشد ، با اضافه كردن هر مقدمه‌اى فقط يك حد اضافه مىشود ، مانند كل الف ب و كل ب ج . در اين‌جا دو مقدمه و سه حد وجود دارد . اكنون اگر بگوييم و كل ج د مقدمات سه عدد شده و حدود چهار عدد خواهند بود . بر اين اساس همواره عدد حدود يكى بيش از عدد مقدمات است .\r\nاما اگر اين قياس‌ها بر اثبات يك مقدمه باشد و مقدمهء ديگر به‌گونه‌اى ديگر مقارن شود ، تعداد مقدمات و حدود مساوىاند ، مانند كل الف ب و كل ب ج و كل الف ج و كل ج د و كل الف د . اين‌گونه قياس در جايى به كار مىرود كه همهء قياس‌ها از يك ضرب باشند . مانند مثالى كه ذكر شد و مطلوب در آن موجبهء كلى بود . زيرا هرگاه مطلوب موجبهء كلى باشد ، مقدمات مطلوب و نيز مقدمات مقدمات ، همه موجبهء كلىاند ، نه غير آن . هيأت تأليف آن فقط ضرب اوّل از شكل اوّل است .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nاما اگر مطلوب ، سالبهء كلى باشد ، آن مقدمه‌اى كه موجبهء كلى است داراى همين حكم است ، اما آن مقدمه‌اى كه سالبهء كلى است ، مىتواند از راه شكل اوّل يا دوم يا چهارم اثبات شود . ترتيب مقدمات برحسب هريك از اين‌ها مختلف مىشود .\r\nاگر مطلوب موجبهء جزئى باشد ، در صورتى كه هردو مقدمهء آن موجبهء كلى باشد ، حكمش ، همان حكمى است كه در ابتدا گفتيم . ولى اگر يك مقدمه جزئى باشد ، از شكل اوّل يا سوم يا چهارم اثبات شدنى خواهد بود . در مورد مطلوبى كه سالبهء جزئى باشد نيز مسأله همين‌گونه است .\r\n\r\nفصل سوم : احكامى كه از قياس‌ها به تبعيت مطلوب لازم مىشود\r\nاين باب به « باب استقرار النتايج التابعة للمطلوب الاول » معروف است .\r\nهر قياسى كه منتج حكمى كلى باشد ، منتج احكامى جزئى نيز كه در تحت آن كلى قرار دارند و در صدق لازم آن هستند ، خواهد بود . همچنين منتج عكس مستوى و عكس نقيض آن نتيجهء كلى و آن نتيجهء جزئىاى كه در تحت عكس كلى قرار دارد ، است .\r\nو هر قياسى كه به انتاج حكمى جزئى بينجامد ، اگر موجبه باشد ، منتج عكس مستوى و اگر سالبه باشد منتج عكس نقيض خود است . و نيز منتج لوازم هريك از آن‌ها هم خواهد بود . اما نتيجهء اول را كه مطلوب اول باشد ، بالذات منتج بوده ساير نتايج بالعرض منتج‌اند .\r\nهر قياسى كه منتج حكمى كلّى باشد ، منتج مثل آن حكم بر تمام موضوعات اصغر خواهد بود . اين انتاج در حقيقت مركب از دو قياسى است كه كبراى قياس دوم نتيجهء قياس اول است . نتايج قياس دوم نسبت قياس اول « ما تحت النتيجه » ناميده مىشود .\r\nهمچنين هر قياسى كه به انتاج حكمى - جزئى يا كلى - منتهى شود ، منتج همان حكم بر آن‌چه در صغرى به جاى اصغر قرار گيرد ، خواهد بود ، البته به شرطى كه كيفيت و كميت به همان‌گونه كه در قياس اول وجود داشته‌اند ، باقى باشند . اين انتاج در حقيقت از قياس ديگرى است كه اصغر آن قياس غير از اصغر قياس اول است ، اما ضرب همان ضرب و نيز اوسط و اكبر همان اوسط و اكبر است . نتايج اين قياس به نسبت با قياس اول « ما مع النتيجه » ناميده مىشود . اگر اين صنف ، به امورى اختصاص يابد كه همراه با اصغر\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nدر تحت اوسط است - تا اين‌كه هر حكمى كلى كه بر اصغر مىشود بر ايشان نيز صادق باشد - ما مع النتيجه - فقط در شكل اوّل مىتواند باشد .\r\n\r\nفصل چهارم : لزوم نتيجهء صادق از قياس‌هاى صادق و غيرصادق\r\nاگر قياس صادق باشد ، مستلزم صدق نتيجه است . اگر نتيجه كاذب باشد ، مستلزم كذب قياس است اما نمىتوان گفت كه كذب قياس مستلزم كذب نتيجه يا صدق نتيجه مستلزم صدق قياس است . زيرا اين لازم از ملزوم عام‌تر است . بنابراين در بسيارى موارد ديده مىشود كه قياسى كاذب اما نتيجه صادق است اما اين صدق نتيجه به خاطر آن نيست كه اين نتيجه از آن قياس استفاده شده ، بلكه از آن‌رو نتيجه صادق است كه در نفس الامر صادق بوده ، وضع اين مقدمات را لازم است . مانند اين قياس : كل انسان حيوان و كل حيوان حساس . اكنون اگر به جاى حيوان ، سنگ قرار دهيم و بگوييم كل انسان حجر و كل حجر حساس ، يا اگر بگوييم كل انسان حيوان و لا شىء من الحجر به حيوان ، در صورتى كه كيفيت هردو مقدمه را تبديل كرده و بگوييم : لا شىء من الانسان به حيوان و كل حجر حيوان ، در همهء اين حالات ، هردو مقدمه كاذب بوده اما نتيجه همان نتيجهء اول است و صادق خواهد بود .\r\nمقدمهء كلى از سه حال بيرون نيست : يا به كل صادق است ، يا به كلّ كاذب است يا آميخته است يعنى به بعضى هم صادق است و هم كاذب . ضد و نقيض كاذب به كلّ صادق است . نقيض كاذب به بعض صادق بوده ، اما ضد آن صادق نيست . اما مقدمهء جزئى از دو حال بيرون نيست : يا صادق است ، يا كاذب .\r\nبنابراين هر قياسى كه هردو مقدمه‌اش كلى باشد ، ممكن است يكى از نه صورت زير را داشته باشد :\r\n1 - هردو مقدمه صادق به كل\r\n2 - هردو مقدمه كاذب به كل\r\n3 - صغرى كاذب به كل ، كبرى كاذب به بعض\r\n4 - صغرى كاذب به بعض ، كبرى كاذب به كل\r\n5 - هردو مقدمه كاذب به بعض\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n6 - فقط صغرى كاذب به كل\r\n7 - فقط كبرى كاذب به كل\r\n8 - فقط صغرى كاذب به بعض\r\n9 - فقط كبرى كاذب به بعض\r\nهر قياسى كه يك مقدمه‌اش جزئى باشد ، داراى يكى از شش حالت زير است :\r\n1 - هردو مقدمه صادق و كلّى به كل\r\n2 - هردو مقدمه كاذب و كلى به كل\r\n3 - هردو مقدمه كاذب كلى به بعض\r\n4 - فقط مقدمهء كلى كاذب به كل\r\n5 - فقط مقدمهء كلى كاذب به بعض\r\n6 - فقط مقدمهء جزئى كاذب\r\nاز نوزده ضرب منتجى كه در چهار شكل مىتواند يافت شود ، نه ضرب از صنف اوّل و ده ضرب از صنف دوم است . صنف اول بر فرض اين‌كه در هريك از انواع سه‌گانه قرار گيرد ، مىتواند نتيجهء صادق بدهد ، مگر در هفت موضع :\r\n1 - ضرب اوّل شكل اوّل ، در صورتى كه كبرى كاذب به كل باشد ، مانند كل ج ب و كل ب الف فكل ج الف زيرا اگر كبرى به تنهايى كاذب به كل باشد ، ضدش ، يعنى لا شىء من ب الف ، صادق خواهد بود . در اين فرض ، نتيجه عبارت است از لا شىء من ج الف و صادق نيز خواهد بود . بنابراين دو ضد ، در صدق اجتماع كرده‌اند و اين خلف است .\r\n2 - همين ضرب ، در صورتى كه صغرى كاذب به بعض باشد و كبرى به كل ، چرا كه بر اساس اين فرض ، بعض ج ب و لا شىء من ب الف صادق بوده ، بنابراين ليس بعض ج الف هم صادق است . لازمهء آن اين است كه دو نقيض در صدق اجتماع كرده باشند .\r\n3 و 4 - ضرب دوم شكل اوّل ، در همين دو موضع و به همين بيان .\r\n5 - ضرب اوّل شكل چهارم در صورتى كه فقط صغرى به كل كاذب باشد . مثال : كل ب ج و كل الف ب فبعض ج الف زيرا در اين فرض ، ضد صغرى صادق است و نتيجه عبارت خواهد بود از لا شىء من ج الف . بنابراين دو نقيض در صدق اجتماع خواهند نمود .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n6 - ضرب سوم شكل چهارم در صورتى كه فقط صغرى كاذب به كل باشد . بيان آن ، به خاطر امتناع اجتماع ضدين است .\r\n7 - ضرب سوم شكل چهارم در صورتى كه صغرى كاذب به كل و كبرى كاذب به بعض باشد . بيان آن ، به خاطر امتناع اجتماع نقيضين است .\r\nاما صنف دوم بر تقدير هريك از انواع شش‌گانه نتيجه مىتواند صادق باشد . مثال ضرب اوّل از شكل اوّل ، نتيجهء صادق از دو مقدمهء صادق معلوم است و نتيجهء صادق از دو مقدمهء كاذب نيز چنان است كه گفته شد . اگر صغرى كاذب به كل و كبرى به بعض باشد ، اين‌گونه است : هر كلاغى سفيد است ، هر سفيدى حيوان است . در اين مثال نتيجه كه هر كلاغى حيوان است ، صادق است . صغرى و كبرى كاذب به بعض ، مانند هر انسانى سياه است ، هر سياهى حيوان است . مثال صورتى كه فقط صغرى كاذب به كل باشد : هر انسانى اسب است ، هر اسبى حيوان است . مثال صورتى كه فقط صغرى كاذب به بعض باشد : هر انسانى كاتب است ، هر كاتبى حيوان است . مثال صورتى كه فقط كبرى كاذب به بعض باشد : هر انسانى حيوان است ، هر حيوانى ناطق است . در مورد ساير ضروب اشكال ، بر هريك از اين شش فرض نيز مسأله به همين‌گونه است . و الله اعلم .\r\n\r\nفصل پنجم : طلب قياس بر هر مطلوبى و روش اكتساب مقدمات\r\nبايد دانست كه فايدهء علم قياس به اين باب تمام و كامل مىشود . زيرا اين‌گونه نيست كه از هر قياسى بتوان به هر مطلوبى دست يافت . بلكه همواره چنين است كه مطلوب معينى را كه مىخواهيم اثبات كنيم ، مشخص نماييم و آن‌گاه به دنبال قياسى مىگرديم كه چنان مطلوبى را اثبات و انتاج كند . ازاين‌رو قدما ، قياس را عكس تحليل دانسته‌اند . به دست آوردن قياس براى مطلوب در مرحلهء نخست نيازمند آگاهى از صور قياسى است و بعد از آن فقط از راه اكتساب مقدماتى است كه به آن مطلوب مىرسند .\r\nاكنون قبل از بيان راه‌هاى اكتساب مقدمات بايد بگوييم : هرگاه محمولى بر موضوعى حمل شود ، با اين حمل بالذات و برحسب امر طبيعى است ، يا بالعرض و خلاف مقتضى طبع در نفس الامر است . صورت اوّل حمل ذاتى اعم بر موضوع ، يا حمل خواص و اعراض آن بر موضوع است ، مانند حمل حيوان ، ضاحك ، ماشى بر انسان . صورت دوم\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nحمل معروض بر عارض ، يا حمل عارض بر عارض ديگر يا حمل ذاتى اخص بر موضوع اعم است ، مانند حمل انسان بر ضاحك يا حمل ضاحك بر كاتب يا انسان بر بعضى از حيوان .\r\nدر اين‌جا وقتى مىگوييم « محمول » ، مرادمان صنف اول است . از آن‌جا كه بالأخره همهء محمولات به محمولات عامى منتهى مىشوند كه عام‌تر از آن‌ها محمولى نيست ، مانند مقولات ، وجود و لواحق آن‌ها ؛ بنابراين محمولات هر موضوعى متناهى خواهد بود .\r\nاكنون پس از بيان اين مقدمه بايد گفت :\r\nهرگاه بخواهيم براى اثبات مطلوبى ، قياسى اقامه كنيم ، دو حد آن مطلوب را مشخص نموده ، آن‌گاه از جهت مواد ايجاب محمولات ذاتى يا عرضى هريك از دو حد را معين مىكنيم . سپس محمولات محمولات را تا جايى كه ممكن باشد قرار مىدهيم تا اين‌كه هر جنس و فصلى به جنس عالى ختم شود . نيز ، عوارض هريك و جنس و فصل هر عارض و عارض هر عارضى را برمىشماريم . در جانب موضوعات نيز مسأله به همين شكل پىگيرى مىشود و ذاتيات موضوع يا معروضات آن تا رسيدن به اشخاص تا آن‌جا كه ممكن باشد ، قرار داده مىشود . در هريك از اين‌دو طرف آن‌چه فقط بر بعضى حمل مىشود ، با جهت ايجاب جزئى معلوم مىكنيم . هرچه به صورت سلب كلى بر هريك از دو حد ، حمل نمىشود نيز بايد با جهت سالبهء كلى مشخص شود ، اما امورى كه اين‌دو حد بر آن‌ها حمل نمىشوند ، نيازى به معلوم شدن ندارند ، زيرا در سلب كلى ، حكم هر دو طرف يكى است ، اما در ايجاب اين‌گونه نيست . افزون بر اين ، امورى كه با جهت سلب جزئى بر بعضى از هريك از دو حد محمول نبوده يا بعضى از هريك از دو حد بر آن حمل نمىشود نيز بايد مشخص شوند . هر مقدارى كه بتوانيم از اين مواد بيش‌تر به دست آوريم ، بهتر است . آن‌گاه در هر حمل و وضعى ضرورت و امكان و اطلاق را اعتبار مىكنيم تا در مطلوب ، برحسب آن حكم كنيم .\r\nپس از انجام اين كارها ، بايد حد اوسط را مشخص كنيم ؛ بدين صورت كه اگر مطلوب موجبهء كلى باشد ، در محمولات حد اصغر به دنبال لا حقى مىگرديم كه به حد اكبر ملحوق شده باشد و هرگاه چنين لاحقى يافت شود ، قياس مىتواند بر هيأت ضرب اوّل\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nاز شكل اوّل تأليف شود .\r\nاگر مطلوب سلب كلى باشد ، بايد لاحقى را جست‌وجو كنيم كه در يك حد بر حد ديگر حمل نمىشود . آن‌گاه مىتوانيم قياسى بر هيأت شكل اوّل يا دوم يا چهارم ترتيب دهيم . بايد توجه داشت ميان آن‌چه لاحق نيست و آن‌چه ضد يا مقابل است ، تفاوت وجود دارد . زيرا آن‌چه لاحق نيست ، اعم از آن‌دو ديگر است . بنابراين اگر در صورت قياسى ، ما لا حق حدى يافتيم كه ضد لاحق حد ديگر بود ، در مطلوب سلبى ، هريك از آن دو ضد مىتوانند به عنوان حد اوسط قرار گيرند و از آن‌دو ضد ، دو قياس حاصل مىشود . مثال : الف و ج دو حدند و ب لاحق الف و د لاحق ج بوده هردو ( ب و د ) با همديگر ضدند . بنابراين از وجود ب براى الف و عدم وجود ب براى ج قياسى حاصل مىشود . همين‌گونه است د .\r\nاگر حكم مطلوب ، موجبهء جزئيه باشد ، بايد براى حد اوسط در جست‌وجوى چيزى باشيم كه به صورت كلى ملحوق هردو حد بوده يا به يك حد به صورت كلى و به حد ديگر به صورت جزئى ملحق باشد ، تا هيأت قياس از شكل سوم باشد . يا بايد چيزى را پيدا كنيم كه به بعض از يك حد لاحق بوده به كل حد ديگر ملحوق است ، يا ملحوق يك حد ، لاحق كل حد ديگر باشد تا هيأت شكل اوّل يا چهارم حاصل شود .\r\nاگر حكم مطلوب ، سالبهء جزئى باشد ، بايد براى حد اوسط در جست‌وجوى چيزى باشيم كه لاحق بعض از يك حد بوده از حد ديگر به كلى سلب شده باشد ، يا از بعض يك حد سلب شده لاحق كل حد ديگر باشد ، يا به كل يك حد ملحوق شده از كل يك حد سلب شده باشد يا بالأخره به يك حد ملحوق شده از كل يك حد ديگر سلب شده باشد ، تا اين‌كه يكى از اشكال چهارگانه حاصل شود . اگر در اين‌دو جزئى ، قياسى كه منتج كلى باشد ، به دست آيد ، باز هم مطلوب حاصل مىشود . هرگاه اين چيز به اين شرط پيدا شود ، قياس را به اعتبار جهات تأليف مىكنيم .\r\nبايد از طلب نسبتى كه مقتضى عقيم بوده است ، احتراز كنيم . مانند اين‌كه يكى از اين امور را طلب كنيم : چيزى كه لاحق هردو حد است ، چيزى كه لاحق هيچ‌يك از دو حد نيست ، چيزى كه از اصغر سلب شده ، ملحوق اكبر باشد .\r\nدر جست‌وجوى لاحق ، بايد از محمول اعم شروع كنيم ، زيرا اگر محمول اعم ، لاحق\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nنباشد ، معلوم مىشود كه آن‌چه در تحت آن است نيز لاحق نيست ، مانند جوهر نسبت به سفيدى . بنابراين اگر اعم لاحق باشد ، در جست‌وجوى لاحق اقرب مىرويم ، اگر اقرب لاحق باشد ، معلوم مىشود كه هرچه ميان هردو باشد نيز لاحق است ، اما اگر اقرب لاحق نباشد ، در آن‌چه ميان اقرب و لاحق اعم وجود دارد ، يك بار دقت مىكنيم .\r\nدر قضاياى شرطى متصل نيز بر همين منوال ، لوازم و ملزومات هريك از قضايا را جهت ايجاب و منافى آن‌ها را جهت سلب جست‌وجو مىكنيم . در قضاياى منفصله ، به دنبال يافتن معاند مىگرديم . در قياس خلف از لواحق و ملحوقات يك طرف ، به دنبال مقدمهء صادق گشته تا به نتيجهء صادق كه مطلوب ماست ، اثبات شده يا اين‌كه نقيض آن نتيجهء محالى بدهد .\r\nدر استقرا هرگاه يك حد با ملحوق خود ، لاحق موضوعات ديگر باشد ، استقرا حاصل مىشود . در تمثيل اين‌گونه است كه هرگاه هردو حد در لاحقى اشتراك داشته باشند ، به اشتراك در لاحقى ديگر كه در يك حد معلول لاحق اول باشد ، حكم مىكنيم .\r\nآن‌چه در مورد اين سه گفته شد ، در مباحث آينده كه دربارهء خلف و استقرا و تمثيل گفته خواهد شد ، مقرر مىگردد .\r\nبايد دانست بعضى از اين لواحق و ملحوقات ، حقيقى بوده ، بعضى ديگر فقط به حسب شهرت و برخى شبيه به حقيقى يا مشهورند . براساس هريك از اين اعتبارها ، قياسى كه تشكيل مىشود مناسب مقدماتى است كه اين اعتبارها را دارند ؛ يعنى اگر لواحق و ملحوقات حقيقى باشند ، قياس برهانى بوده ، در صورت دوم ، جدلى و در صورت سوم قياس مغالطه‌اى خواهد بود ، چنان‌كه پس از اين خواهيم گفت .\r\nبعضى ، قسمت تنها را از اقسام قياس شمرده‌اند ، در حالى كه اين سخن غلط است ، زيرا از قسمت مقدمهء شرطى انفصالى بيش حاصل نيايد . تأليف قياس ، مىتواند از اقتران با مقدمهء ديگر يا استثناى عين با نقيض يك ركن حاصل شود . بعضى گفته‌اند از قسمت و حد ، يعنى قول شارح ، مىتوان اكتساب نمود . در آينده فساد اين قول نيز معلوم مىشود .\r\nاز بياناتى كه گفته شد ، معلوم گرديد كه بدون آگاهى از اجناس عاليه و آن‌چه از امور عامه به مثابهء آن‌هاست ، نمىتوان مقدمات را اكتساب نمود .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\nفصل ششم : تحليل قياس\r\nقياس‌هايى كه در اثناى گفت‌وگوها يا علوم براى اثبات يا ابطال مطالب ايراد مىشوند ، اغلب ، داراى ترتيب منطقى نيستند و در بسيارى از اوقات ، همراه با امورى زائد بوده گاه قياس مضمرند . بنابراين اگر بخواهيم به صحت آن قياس‌ها و مقدمات‌شان پىببريم ، بايد آن را تحليل نموده به ترتيب طبيعى برگردانيم .\r\nبراى تحليل قياس ، بايد نخست مطلوب را از هركدام حشو و زائدى تجريد نموده حدود آن را از يكديگر متميز كرده چند و چون و كم و كيف آن را تصور كنيم اگر بعضى از حدود داراى قيدهاى زيادى و يا الفاظ بسيارى به صورت تأليف تقييدى باشند ، بهتر است به جاى آن‌ها از الفاظ مفرد استفاده كنيم تا از تشويش و پراكندگى احتمالى فكر كه به خاطر زيادى معانى و لواحق حاصل مىشود ، ايمن باشيم .\r\nدر مرحلهء بعد ، بايد در اجزاى قياس دقت كنيم . اجزاى اول قياس ، مقدمات و اجزاى دوم آن حدود هستند . بايد نخست به دنبال مقدمات بگرديم و سپس در طلب حدود برآييم ، زيرا تعداد مقدمات كم‌تر و يافتن آن‌ها آسان‌تر است . پس از يافتن مقدمات به آسانى مىتوان حدود را يافت . اما اگر نخست به دنبال حدود باشيم از آن‌جا كه شمار حدود بيش از تعداد مقدمات است ، سختى يافتن حدود بيش‌تر خواهد بود .\r\nپس از يافتن حدود ، بايد نظر جديدى بيفكنيم و مقدمات را به‌گونه‌اى كه ما را به مطلوب برساند تركيب كنيم . زيرا تركيب مقدمات از حدود برحسب اختلاف‌هاى كيفى و كمّى و قرار گرفتن هر حدى در موضع محكوم عليه يا محكوم به و نيز هيأت مقدمات برحسب اشكال چهارگانه و ضروب منتج و عقيم آن مىتواند احتمالات بسيارى را در مسأله مطرح كند و راه تحليل را طولانى و دشوار گرداند .\r\nوقتى مقدمه‌اى را مىيابيم ، بايد ببينيم آيا اين مقدمه ، اشتراكى با مطلوب دارد يا نه ؟\r\nاگر اشتراك دارد و هردو جزء آن مطلوب است ، آن مقدمه مىتواند شرطى بوده ، قياس استثنايى باشد . مقدمهء ديگر در جزئى با مقدمهء اول مشترك است كه در مطلوب مفقود است و بنابراين مقدمهء دوم ، استثنا است . آن‌گاه با بررسى اين نكته كه كيفيت اشتراك مقدمه با مطلوب به عين آن يا نقيض آن است و نيز با بررسى وضعيت استثنا ، بايد ببينيم آيا متصله است يا منفصله و در هر صورت ، از كدام ضرب است .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nاما اگر آن مقدمه كه با مطلوب اشتراك دارد ، فقط در يك جزء ، مشترك باشد ، آن قياس اقترانى است . آن‌گاه بايد ببينيم اگر اشتراك در محكوم عليه مطلوب باشد ، آن مقدمه صغرى بوده و كبرى از دو جزء ديگر تأليف شده است . اما اگر اشتراك در محكوم به مطلوب باشد ، آن مقدمه كبرى بوده صغرى مؤلّف از دو جزء باقى است . پس از يافتن دو مقدمه ، به آسانى مىتوان شكل هيأت تأليف و ضرب آن را معلوم نمود .\r\nاگر دو مقدمه معلوم شود ، يا از تأليف آن‌دو مقدمه ، مطلوب معلوم مىشود يا نه . در صورت نخست اگر قياس استثنايى باشد ، يكى از دو مقدمه شرطى و ديگرى استثنايى خواهد بود . اگر قياس اقترانى باشد ، هردو مقدمه در يك جزء با همديگر اشتراك دارند و در جزء ديگر با مطلوب مشترك هستند .\r\nدر صورت دوم كه از تأليف دو مقدمه ، مطلوب حاصل نمىشود ، اگر آن‌دو مقدمه براى رسيدن به مطلوب ضرورى باشند ، معلوم مىشود كه قياس مركب است .\r\nبايد دانست كه دو مقدمه ، در سه امر با مطلوب مشتركند : اشتراك صغرى با مطلوب در اصغر ، اشتراك كبرى با مطلوب در اكبر ، اشتراك هردو مقدمه با يكديگر در اوسط .\r\nبنابراين اگر دو مقدمه در اين سه امر با مطلوب مشترك باشند و در ضربى واقع شوند كه آن ضرب منتج است ، مطلوب از آن‌دو مقدمه حتما به دست مىآيد و قياس ، بسيط خواهد بود .\r\nاما اگر دو مقدمه با مطلوب در اين سه امر مشترك نباشند ، از سه حال بيرون نخواهند بود : يا فقط در دو امر مشتركند ، يا در يك امر اشتراك دارند يا در هيچ امرى مشترك نيستند . در صورت اوّل كه فقط در دو امر مشترك باشند نيز دو حال امكان دارد :\r\n1 - اشتراك ميان يك مقدمه و مطلوب است و اشتراك ديگر ميان هردو مقدمه است .\r\n2 - هردو اشتراك ميان يك مقدمه و مطلوب است و دو مقدمه با همديگر مشترك نيستند . مثال قسم اول : اگر مطلوب موجبهء كلى ، مانند كل ج الف باشد و اشتراك مطلوب با اصغر در يك مقدمه باشد ، كل ج د مقدمهء ديگر كل د ب باشد ، در اين قياس حكمى ديگر حذف شده كه يا بايد ذكر شود يا قياس مضمر خواهد بود ، تا اين‌كه اشتراك باقى را معلوم كند . آن حكم محذوف اگر يك مقدمه باشد ، كل ب الف است ، و اگر بيش از يك مقدمه باشد ، بايد از مجموع آن مقدمات انتاج اين مقدمه لازم آيد ، مانند كل ب ه فكل\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nالف ه . در اين مطلوب اشتراك در اصغر كه بگوييم : كل د ج ، منتج نيست . و نيز اگر مقدمهء دوم كه كل ب د باشد ، مشترك در اصغر باشد ، منتج در مطلوب نخواهد بود .\r\nاما اگر مطلوب با اكبر اشتراك داشته باشند ، مانند كل ب الف و مقدمهء ديگر كل د ب باشد ، بايد بگوييم كه كل ج د يا مقدماتى كه منتج اين مقدمه هستند ، حذف شده‌اند . اگر مقدمهء اوّل ، كل الف ب باشد ، با مقدمهء ديگر ، كل د ب ، نمىتواند منتج مطلوب باشد ، زيرا اين مطلوب فقط از يك ضرب شكل اوّل حاصل مىشود و در آن ضرب حتما اوسط بايد محمول اصغر و موضوع اكبر باشد .\r\nاگر مطلوب سالبهء كلى باشد ، مانند لا شىء من ج الف ، مقدمه‌اى كه با مطلوب اشتراك دارد مىتواند هم موجبه و هم سالبه باشد . موجبه مشارك با اصغر باشد ، مانند كل ج ب ، يا مشارك با اكبر ، مانند كل الف ب . اما نمىشود كه كل ب ج يا كل ب الف باشد . مقدمهء ديگر موجبه ، با كل ج ب ، كل ب د است . مقدمه‌اى كه محذوف است ، مىتواند يا لا شىء من ج د بوده ، يا عكس آن يا آن‌چه از تأليف آن يكى از اين‌دو لازم بيايد ، باشد . اگر مقدمهء ديگر سالبه باشد ، با كل ج ب ، لا شىء من د ب يا عكس آن باشد و مقدمهء محذوف غير از كل الف د يا چيزى كه منتج اين مقدمه باشد ، نخواهد بود .\r\nمقدمه‌اى كه با كل الف ب مىباشد لا شىء من د ب يا عكس آن است . در همه حال ، مقدمهء محذوف ، كل ج د يا آن‌چه منتج آن است ، خواهد بود .\r\nاگر مقدمه‌اى كه با مطلوب اشتراك دارد ، سالبه باشد ، ممكن است يكى از اين چهار گونه باشد : لا شىء من ب ج ، و لا شىء من ج ب ، لا شىء من الف ب ، لا شىء من ب الف .\r\nدر صورت‌هاى اول و دوم كه اشتراك به اصغر است ، مقدمهء ديگر حتما كل د ب بوده ، مقدمهء محذوف يا كل الف د يا چيزى كه منتج اين مقدمه است ، خواهد بود . در صورت‌هاى سوم و چهارم كه اشتراك به اكبر است ، مقدمهء ديگر حتما كل د ب بوده ، مقدمهء محذوف هم كل ج د يا چيزى كه منتج آن باشد ، است . زيرا انتاج اين مطلوب به جز چهار ضرب از مجموع سه شكل امكان‌پذير نيست . اگر مطلوب جزئى باشد ، موجبه يا سالبه آن را بايد به همين نحو قياس كرد .\r\nاما قسم دوم كه هريك از آن‌دو مقدمه با مطلوب مشترك بوده ، ولى ميان خود دو مقدمه اشتراكى وجود ندارد . در اين قسم حتما بايد ميان آن‌دو مقدمه ، مقدمه‌اى\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nمحذوف در نظر گرفت كه مقتضى ارتباط آن‌ها با همديگر باشد . اين مقدمهء محذوف با هريك از اين‌دو مقدمه در يك جزء ارتباط داشته در مطلوب ، آن جزء مفقود شده است .\r\nمثال : اگر مطلوب موجبهء كلى باشد ، مانند كل ج الف و آن‌دو مقدمه ، كل ج د و كل ب الف باشند ، مقدمهء محذوف يا كل د ب است يا چيزى كه منتج آن باشد . اگر مطلوب سالبهء كلى باشد ، مانند لا شىء من ج الف ، مقدمه‌اى كه اشتراكش به اصغر است ، مىتواند كل ج د ( به صورت موجبهء كلى ) باشد . و مقدمهء ديگر هم يا موجبه است يا سالبه . اگر موجبه باشد ، مانند كل الف د ، مقدمهء محذوف لا شىء من ب د يا عكس آن يا چيزى كه منتج يكى از اين‌دو باشد ، است . اگر مقدمه‌اى كه اشتراكش به اصغر است ، سالبهء كلى باشد ، مانند لا شىء من ج ب ، در همهء حالات مقدمهء ديگر موجبه خواهد بود .\r\nمانند كلّ الف د و مقدمهء محذوف كل د ب يا آن‌چه كه مؤدى آن باشد ، خواهد بود . هر مقدمه‌اى كه غير از اين مقدمات باشد ، نمىتواند ما را به مطلوب برساند . در مورد مطلوب جزئى نيز به همين‌گونه بايد قياس كرد .\r\nآن‌چه تاكنون گفته شد ، در مورد دو قسم اول بود . اما قسم دوم كه هردو مقدمه فقط مفيد يك اشتراك با مطلوب باشد ، بدين‌گونه است كه مقدمه‌اى با مطلوب مشترك است اما مقدمهء ديگر نه با آن مقدمه و نه با مطلوب اشتراك ، اشتراك نداشته باشند ، مانند آن كه مطلوب كل ج الف باشد و آن‌دو مقدمه ، كل ج د و كل ب ه باشند . يا آن‌دو مقدمه ، كل ب ه و كل د الف باشند يا اين‌كه هردو مقدمه با همديگر اشتراك داشته اما با مطلوب مشترك نباشند ، مانند اين‌كه در اين مطلوب كه ذكر شد ، دو مقدمه از اين قرار باشند : كل ب د و كل د ه . در اين موضع حتما بيش از يك مقدمه حذف شده است ، زيرا دو اشتراك ديگر از محذوف معلوم مىشوند . مثلا در فرض اول يك حكم بايد مقتضى كل د ب بوده و حكم ديگر مقتضى ه د باشد . در فرض دوم بايد يك حكم مقتضى كل ج ب كرده حكم ديگر مقتضى كل ه د باشد . در فرض سوم يك حكم مقتضى كل ج ب و حكم ديگر مقتضى كل ه الف خواهد بود . بنابراين هرگاه محذوف ، زياد باشد ، ضابط اوضاع طولانىتر مىشود . پس بهتر است كه در اين موضع از خود قياس مقدمهء ديگرى را بطلبيم .\r\nاما در قسم سوم كه آن‌دو مقدمه نه با همديگر و نه مطلوب ، هيچ اشتراكى ندارند ،\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nبايد بگوييم امثال اين مقدمات ، در حقيقت به آن مطلوب نزديك نيستند و بايد در جست‌وجوى مقدمات ديگرى باشيم .\r\nدر اين‌جا بحث در باب قانون تحليل قياس به پايان مىرسد . همين مقدار كافى است ، زيرا ذكر تمامى آن‌چه منطقى در هر موضع به قوهء قريحه بايد استنباط كند ، بيرون از حدّ امكان است .\r\nاما در خاتمهء اين فصل بعضى از اسباب دشوارى تحليل قياس را بيان مىكنيم :\r\n1 - در برخى موارد ، سبب دشوارى تحليل قياس ، آگاه نبودن از اشتراك مقدمات با همديگر يا با مطلوب است . اين عدم آگاهى بدين خاطر است كه معنى مشترك در يك جا به لفظى بيان شده و در جايى ديگر به عبارتى ديگر گفته شده است . تحليل‌گر قياس از اين‌كه اين‌دو لفظ و عبارت به يك معنى هستند ، غافل است . مثال : حيوان ناطق حيوان است ، هرچه جسم دو نفس حساس باشد ، جوهر است ، پس انسان حيوان است . بنابراين اگر ما به معانى الفاظ توجه كنيم و الفاظ را در نظر نگيريم ، از اين آفت ايمن خواهيم بود .\r\n2 - در برخى موارد ، علت دشوارى تحليل قياس اين است كه حدود ، از همديگر تمييز داده نشده‌اند . مانند آن‌كه مىگوييم : سياهى در جسم است ، پس جوهر است و گاه مىگوييم : سياهى در جسم است ، پس عرض است . در جملهء اول ، ادات « در » جزء حد اوسط نيست ، ولى در جملهء دوم جزء حد اوسط است . در مورد قيود نيز بايد دقت نمود كه آيا قيد موضوع است يا محمول . هرگاه حدود از همديگر تمييز داده شوند و در مقدمات و مطلوب يكسان استعمال گردند ، از اين آفت در امان خواهيم بود .\r\n3 - در بعضى موارد ، به جاى مقدمه‌اى ، لازم آن گذاشته مىشود و تحليل‌گر قياس از اين‌كه اين ، لازم آن است و نه خود آن ، غافل است و به همين جهت نتيجهء مطلوب به دست نمىآيد . مثال : هرچه جزء جوهر باشد ، بطلانش مقتضى بطلان جوهر است ، و هرچه جوهر نباشد ، بطلانش مقتضى بطلان جوهر نيست ، پس هرچه جزء جوهر است نيز جوهر است . صورت قياس چنين مىنمايد كه از شكل دوم است و بر اين تقدير نتيجه چنين است : هيچ جزء جوهرى غيرجوهر نيست و اين ، آن نتيجه‌اى كه اول گفتيم نيست .\r\nسبب آن اين است كه به جاى كبرى ، عكس نقيض آن را گذاشته‌ايم ، اكنون اگر آن را به اصل برگردانيم ، آن نتيجه كه گفتيم لازم خواهد آمد .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nهرگاه به جاى سالبه ، معدوليه نهاده يا به جاى معدوليه ، سالبه قرار دهيم ، معمولا اين مسأله پيش مىآيد و اگر تحليل‌گر قياس از آن غافل باشد ، ممكن است آن‌چه عقيم است را منتج پندارد و منتج را عقيم فرض كند . مثلا مىگوييم : سياهى جوهر نيست و هرچه جوهر نيست ، عرض است ، پس سياهى عرض است . اين قياس به خاطر آن‌كه از نظر صورت صغرى سالبه است ، نمىتواند از شكل اوّل نتيجه بدهد . در حقيقت هردو مقدمه سالبه است و از دو سالبه قياس تشكيل نمىشود . اما در حقيقت صغرى معدولة المحمول بوده و كبرى معدولة الموضوع است . در اين صورت از آن‌جا كه جوهر و عرض تمام احتمالات را تقسيم كرده‌اند ، سالبه و معدولة الموضوع در قوت يكديگر شده‌اند . بنابراين هرگاه هردو مقدمه را به اصل خود ارجاع دهيم ، نتيجهء يادشده صحيح خواهد بود و مطلوب به دست مىآيد . هرگاه نسبت ميان حدود نتيجه و حدود قياس رعايت شود ، از اين آفت در امان خواهيم بود .\r\n4 - بعضى اوقات ، مطلوب به حسب صورت از چند شكل لازم مىآيد ، مانند سالبهء جزئى كه از هر چهار شكل استنتاج مىشود ، اما برحسب ماده فقط به يك شكل اختصاص دارد . تحليل‌گر قياس گمان مىكند كه بايد آن را به شكل ديگرى برد . مثلا اگر مطلوب اين باشد : « ليس كل حيوان ضاحك » و حد اوسط « انسان » باشد و تحليل‌گر بخواهد آن را به شكل‌هاى اول ، سوم يا چهارم ببرد ، اين متعذر است ، زيرا اين حدود فقط از شكل دوم مىتوانند نتيجه بدهند .\r\n5 - در مواردى هم ، قياس مركب و مقدمهء ظاهرى مضمر است . تحليل‌گر قياس از مركب بودن يا مضمر بودن آن غافل است و گمان مىكند كه اين قياس بسيط است . از اين‌رو نتيجه آن‌گونه كه بايد به دست آيد ، نمىشود . مانند قياس مساوات كه مىگوييم ج مساوى ب است و ب مساوى الف پس ج مساوى الف است . صورت قياس اين‌گونه اقتضا مىكند كه ج مساوى الف است ، اما چون اين مقدمهء مضمر كه مساوى مساوى الف مساوى الف است ، ذكر شود ، نتيجهء اول از دو قياس به دست مىآيد .\r\n6 - گاه نيز مطلوب ، يا مقدمه‌اى از مقدمات آن را با استقرا يا تمثيل اثبات كرده‌اند ، اما تحليل‌گر مىپندارد كه آن ، قياس است و به دشوارى مىخواهد آن را به قياس تبديل كند ، چنان‌كه بعد از اين معلوم مىشود .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n\r\nفصل هفتم : قياس دور و عكس\r\nهرگاه نتيجهء قياس اقترانى را با يك مقدمه ، بر هيأت يكى از قياس‌ها تأليف كنيم تا مقدمهء ديگر را منتج باشد ، آن را قياس دائر مىنامند . هرگاه مقابل نتيجه را با يك مقدمه تأليف كنيم تا مقدمهء ديگر را نتيجه دهد ، آن را قياس معكوس خوانند .\r\nدور و عكس از عوارض قياس هستند و به همين سبب ، اين بحث متعلق به علم قياس است . ممكن است در بعضى تأليفات ، عكس مقدمه يا عكس نتيجه را به جاى مقدمه و نتيجه قرار دهيم ، بدين خاطر كه اين‌گونه تأليف منتج مطلوب است .\r\nدور و عكس در علوم كم‌تر به كار رفته ، و بيش‌تر در امتحان و مغالطه ديده مىشوند .\r\nمثال وقوع دور در علوم بدين‌گونه است كه مطلوبى را به نوعى از برهان إنّ - كه آن را دليل مىگويند - بيان كنيم ، آن‌گاه اگر بخواهيم آن را به برهان لمّ برگردانيم ، قياس دائر مىشود ، مانند اين چوب سوخته است ، هر چوب كه سوخته است ، آتش بدان رسيده است ، پس به اين چوب آتش رسيده است . اين برهان ، برهان انّ است . اكنون اگر بخواهيم آن را به برهان لمّ بيان كنيم مىگوييم : به اين چوب آتش رسيده است ، هر چوبى كه به آن آتش رسيده باشد سوخته است ، پس اين چوب سوخته است .\r\nاز اين بيان معلوم مىشود كه يك بار نتيجه را به وسيلهء مقدمات اثبات نموديم و بار ديگر مقدمه را به وسيلهء نتيجه ثابت كرديم و به همين جهت ، اسم اين قياس را قياس دائر گذاشته‌اند . در مورد برهان انّى و لمّى در كتاب برهان سخن خواهيم گفت .\r\nمثال وقوع عكس چنان است كه هرگاه مطلوبى را به وسيلهء قياس خلف بيان كرده باشيم و بخواهيم آن را به صورت قياس مستقيم درآوريم ، از قياس معكوس استفاده مىكنيم ، مانند در مورد اين‌كه به چوب سوخته آتش رسيده است ، از راه خلف مىگوييم : اگر اين قضيه « به اين چوب آتش رسيده است » ، كاذب باشد پس نقيض آن صادق است : « به اين آتش نرسيده است » ، هر چوب كه آتش به آن نرسيده باشد ، سوخته نيست پس اين چوب سوخته نيست ، در حالى كه ما فرض كرده‌ايم كه سوخته است و اين خلف است .\r\nاكنون اگر بخواهيم آن را به مستقيم رد كنيم مىگوييم : اين چوب سوخته است و هر چوبى آتش به آن نرسد ، سوخته نيست ، پس اين چوب آتش نرسيده نيست ( يعنى آتش\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nرسيده است ) . در اين‌جا نيز ظاهر است كه يك بار نتيجه را به وسيلهء مقدمات اثبات كرديم و بار ديگر مقابل مقدمه را به وسيلهء مقابل نتيجه ثابت نموديم . و به اين جهت اين قياس ، قياس معكوس ناميده شده است .\r\nدر مورد رد قياس خلف به مستقيم ، در آينده در باب خلف سخن خواهيم گفت .\r\nآن‌چه تاكنون گفته شد ، در مورد قياس دائر و معكوس در علوم بود . اما در امتحان و مغالطه ، دور بدين‌گونه واقع مىشود كه براى اثبات مقدمه‌اى كه مورد اختلاف و نزاع دو طرف است ، از قياسى كه مقدمهء آن مسلّم است ، نتيجه از راه حيله و تلبيس به عبارتى ديگر بيان شود تا مستمع آن نتيجه را به عنوان مقدمهء ديگر قياس پندارد و آن را مسلّم فرض كند . آن‌گاه ، از تأليف اين نتيجه با آن مقدمهء مسلّم ، آن مقدمهء مورد تنازع ، نتيجه دهد .\r\nو اما عكس در امتحان و مغالطه بدين‌گونه است كه براى ابطال مقدمهء يك قياس ، از قياسى كه مقدمهء ديگر آن مسلم است ، مقابل نتيجه را با حيله و تلبيس در قياسى ديگر قرار مىدهند تا بعد از آن‌كه شنونده آن مقابل نتيجه را با آن مقدمهء مسلم تأليف كرد ، مقابل مقدمهء مورد نزاع را نتيجه بگيرد .\r\nشيوهء منطقيان بدين قرار است كه در يك‌يك ضرب‌ها ، دور و عكس را برحسب امكان استخراج مىكنند . هرچند با توجه به اصول گذشته ، نيازى به ذكر اين تفاصيل وجود ندارد ، ولى اين عمل باعث افادهء تمرين بر وضع حدود در قياس مىشود و ذهن را تقويت مىنمايد . كسى كه مىخواهد اين عمل را انجام دهد ، بايد اصولى را كه در گذشته مقرر نموديم ، به خاطر داشته باشد . اكنون مىگوييم :\r\nشكل اوّل و چهارم به عكس يا قلب مقدمات در بدل افتاده‌اند و با اجتماع عكس و قلب مقدمات به صورت اصل باقى مىمانند . شكل دوم و سوم با عكس مقدمات در بدل افتاده اما با قلب مقدمات به صورت اصل باقى خواهند ماند . قلب مقدمات مقتضى انعكاس نتيجه است ، اما عكس مقدمات نتيجه را به همان اصل خود باقى مىگذارد .\r\nاقتران صغرى و نتيجه در شكل اوّل و دوم ، به تقديم و تأخير هردو مستوى ، بر هيأت شكل سوم بوده ، اما اگر اين‌دو معكوس شوند ، بر هيأت شكل دوم خواهند شد . اگر صغرى مستوى و نتيجه معكوس باشد ، به شرطى كه صغرى مقدم شده يا به شرط تقديم\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nنتيجه ، بر هيأت شكل چهارم خواهند شد . اما اگر صغرى معكوس و نتيجه مستوى باشد ، به شرطى كه صغرى مقدم شده يا به شرط تقديم نتيجه ، بر هيأت شكل اوّل خواهند بود .\r\nدر اين اقتران ، تقديم صغرى بر نتيجه در شكل اوّل ، باعث انتاج عين كبرى است و در شكل دوم منتج عكس كبرى است . و نيز تقديم نتيجه بر صغرى در شكل دوم باعث انتاج عين كبرى و در شكل اوّل باعث انتاج عكس آن است . در شكل سوم و چهارم نيز با تقديم يا تأخير مقدمات همين اقتران است . در صورتى كه صغرى مستوى و نتيجه معكوس باشد ، بر هيأت شكل دوم است و در صورتى كه صغرى معكوس و نتيجه مستوى باشد ، بر هيأت شكل سوم خواهد بود . اگر هردو ( صغرى و نتيجه ) مستوى باشند ، به شرطى كه صغرى مقدم گردد يا هردو معكوس باشند ، به شرطى كه نتيجه مقدم گردد ، بر هيأت شكل اوّل هستند . اگر هردو مستوى باشند ، به شرط تقدم نتيجه يا هردو معكوس ، به شرط تقدم صغرى ، بر هيأت شكل چهارم خواهند بود . در شكل سوم تقديم صغرى در اين اقتران منتج عين كبرى و در شكل چهارم منتج عكس آن است .\r\nتقديم نتيجه در شكل سوم منتج عكس كبرى و در شكل چهارم منتج عين آن است .\r\nآن‌چه تاكنون گفته شد ، در مورد اقتران صغرى و نتيجه بود .\r\nاما اقتران كبرى و نتيجه در شكل اوّل و سوم ، در صورتى كه مستوى هريك مقدم يا مؤخر شود ، بر هيأت شكل دوم بوده ، در صورتى كه عكس هريك مقدم يا مؤخر شود ، بر هيأت شكل سوم خواهد بود . اگر كبرى مستوى و نتيجه معكوس باشد ، به شرط تقديم نتيجه ، بر هيأت شكل اوّل است . و اگر كبرى معكوس و نتيجه مستوى باشد ، به شرط تقديم كبرى يا به شرط تقديم نتيجه ، بر هيأت شكل چهارم است . تقديم كبرى در شكل اوّل ، در اين اقتران ، باعث انتاج عكس صغرى و در شكل سوم باعث انتاج عين صغرى است . تقديم نتيجه در شكل اوّل باعث انتاج عين صغرى و در شكل سوم باعث انتاج عكس آن است .\r\nهمين اقتران در شكل دوم ، با تقديم يا تأخير كبرى ، در صورتى كه كبرى مستوى و نتيجه معكوس باشد ، بر هيأت شكل سوم است و در صورتى كه كبرى معكوس و نتيجه مستوى باشد ، بر هيأت شكل دوم خواهد شد . اگر هردو معكوس باشند ، به شرط تقديم كبرى يا هردو مستوى ، به شرط تقديم نتيجه بر هيأت شكل اوّل بوده ، اگر هردو مستوى\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nباشند ، به شرط تقديم كبرى يا هردو معكوس ، به شرط تقديم نتيجه بر هيأت شكل چهارم هستند . در اين اقتران ، تقديم كبرى در شكل دوم منتج عكس صغرى و در شكل چهارم منتج عين آن است . تقديم نتيجه در شكل دوم منتج عين صغرى و در شكل چهارم منتج عكس آن است . آن‌چه تاكنون گفته شد ، بدون در نظر گرفتن كيفيت و كميت بود .\r\nبراى اين‌كه در نظر حفظ شود ، در جدول « 32 » قرار داده شد و چون اين اصول مقرر گرديد ، اختلاف وقوع حدود با كيف يا كم در ضروب اشكال برحسب آن‌كه دور يا عكس مطلوب باشد ، به آسانى معلوم مىگردد . « 1 »\r\nبعد از تذكر اين اصول بايد گفت :\r\n\r\nقياس دور\r\nقدما گفته‌اند كه قياس دور قياسى است كه نتيجه را با عكس هر مقدمه‌اى تأليف كنند تا منتج مقدمهء ديگر باشد . اگر حدى غريب در قياس به كار رود ، قياس دور نخواهد بود . در اين موضع عكس بايد حافظ كميت باشد تا بتوان به مطلوب رسيد . مثلا در ضرب اوّل شكل اوّل مىگوييم : هر انسانى ناطق است ، هر ناطقى ضاحك ، پس هر انسانى ضاحك است . اكنون اگر بخواهيم كبرى منتج شود ، مىگوييم : هر ناطقى انسان است و هر انسانى ضاحك . اما اگر يك مقدمه اين‌گونه منعكس نشود ، نمىتوان قياس تشكيل داد .\r\nدر ضرب دوم نمىتوان از نتيجه و عكس كبرى قياسى تأليف نمود ، زيرا از دو سالبه قياسى به دست نمىآيد . ولى در اين موضع مىتوان با حيله و چاره قياسى تشكيل داد .\r\nآن بدين‌گونه است كه به جاى سالبه ، معدوليه‌اى كه در قوت آن است ، قرار مىدهند و با اين كار آن سالبه ، موجبه مىشود ؛ در صغرى با معدولية المحمول و در كبرى با معدولية الموضوع . مثلا در اين صورت كه بگوييم : كل ج ب و لا شىء من ب الف فلا شىء من ج الف ، در اين‌جا نتيجه را به عنوان صغرى قرار مىدهيم و مىگوييم :\r\nلا شىء من ج الف ، كل ج ليس الف ، و نتيجه : لا شىء من الف ب كه عكس كبراى قياس اول است ، به دست مىآيد . آن‌گاه كبراى قياس دوم را با كل ما ليس الف فهو ب قرين مىكنيم تا اين‌كه از هردو ، صغرى منتج شود .\r\n\r\n\r\n","description":"","footnote":"\r\n( 1 ) - ر . ك : جدول شماره 32 ، ص 701 .\r\n","page_name":" 342 ","page_number":342},
  {"content":"\r\n\r\nاز آن‌چه پيش از اين گفته‌ايم ، معلوم شده است تا وقتى كه موضوع و محمول ، تمام احتمالات را تقسيم نكرده باشند ، ميان سالبهء كلى و معدولية الموضوع تلازمى برقرار نخواهد شد . بنابراين همان‌گونه كه در موجبهء كلى محمول بايد مساوى موضوع باشد ، در سالبهء كلى بايد موضوع و محمول تمام احتمالات را تقسيم كرده باشند ، تا همان‌گونه كه در موجبه ، ايجاب محمول مساوى موضوع بوده مخصوص آن است ، در سالبه نيز سلب محمول مساوى موضوع بوده مخصوص آن خواهد بود .\r\nبعضى از متأخران كه شنيده‌اند قدما مىگويند : در اين موضع نتيجه با عكس هردو مقدمه منتج مقدمهء ديگر است ، گمان كرده‌اند شرط قياس دور اين است كه اين‌گونه باشد و هرچه بر اين وجه نباشد ، قياس دور نخواهد بود . اما حق اين است كه اين شرط مخصوص اين‌دو ضرب از شكل اوّل است ، زيرا در ضرب اوّل شكل دوم انتاج صغرى از نتيجه و عين كبرى دقيقا مانند انتاج صغرى از نتيجه و عكس كبرى در شكل اوّل است .\r\nزيرا كبرى در اين شكل عكس كبراى شكل اوّل است . بنابراين اگر گفته شود كه اين قياس ، دور نيست زيرا كبرى را منعكس نكرده‌ايد ، اين سخن تعسف است . در مباحث عقلى تتبع الفاظ و نصوص اعتبارى ندارند ، بلكه آن‌چه معتبر است ، صحت معانى و رسيدن به مقاصد است . در اين موضع باكى نداريم كه دور به صورت ديگرى حاصل شود . بنابراين مىگوييم : هرگاه موجبهء كلى در قياس دور قرار گيرد يا بايد محمول مساوى موضوع يا منعكس شود ، مانند هر انسانى خندان است و هر خندانى انسان است . اما در مورد سالبه ، مىتوان از موجبه‌اى كه در قوت آن است ، استفاده نمود ، چنان‌كه در موجبه نيز مىتوان از سالبه‌اى كه در قوت آن است استفاده كرد . آن چهار سالبه است : سالبهء معدولية الموضوع ، عكس آن ، معدولية المحمول و عكس آن . از شش قضيهء زير ، سه قضيه كه موضوع و محمول به جاى خود باشد ، به جاى يك قضيه كه موجبهء كلى است ، مىتوان مورد استفاده قرار گيرد : كل انسان ضحاك ، لا شىء ممّا ليس به انسان هو ضحاك ، لا شىء مما هر انسان ليس بضحاك . سه قضيهء ديگرى كه عكس اين قضايا باشند ، به جاى يك قضيه كه عكس موجبهء كلى است ، مىتواند استفاده شود : كل ضحاك انسان ، لا شىء مما هو ضحاك ليس به انسان ، لا شىء مما ليس بضحاك انسان .\r\nموجبهء جزئى بايد از موادى باشد كه هريك از موضوع و محمول از همديگر به يك\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nوجه عام‌تر باشند ، مانند حيوان و سياه ، تا اين شش قضيهء متلازم كه سه تا در قوت اصل و سه ديگر در قوت عكس وى هستند ، صادق باشد .\r\nسالبهء كلى بايد از موادى باشد كه موضوع و محمول همهء احتمالات را تقسيم كرده باشند ، مانند واحد و كثير ، قديم و محدث ، جوهر و عرض ، واجب و ممكن و جز اين‌ها ، تا در موجبه‌اى هم كه در قوت آن‌دو سالبه است ، محمول مساوى موضوع باشد ، به همان صورتى كه در موجبه شرط كرده‌ايم . در هريك از اين مواد شش قضيهء متلازم حاصل خواهد شد كه سه قضيه به جاى اصل است : لا شىء من الواحد بكثير ، كل ما ليس بواحد فهو كثير ، كل واحد فهو ليس بكثير و سه قضيه به جاى عكس است : لا شىء من الكثير بواحد ، كلّ ما ليس بكثير فهو واحد ، كل كثير هو ليس بواحد .\r\nاما سالبهء جزئى بايد از موادى باشد كه هريك از موضوع و محمول عام‌تر از ديگرى باشد ، مانند آن‌چه در موجبهء جزئى گفتيم . مثال : حيوان و متحرك . و هرگاه اين‌گونه باشد ، منعكس مىگردد و اين شش قضيه از آن حاصل مىشود .\r\nبنابراين ، هر قياسى كه از اين مواد باشد ، در صورتى كه هردو مقدمه و نتيجه كلى باشند ، به همان صورتى كه از دو مقدمه نتيجه به دست مىآيد ، از نتيجه و يك مقدمه هم ، مقدمهء ديگر اثبات مىشود .\r\nاگر يك مقدمه جزئى باشد ، نتيجه نيز حتما جزئى است . بنابراين نمىتوان از دو جزئى ، يك مقدمهء كلى را نتيجه گرفت ، اما از يك مقدمهء كلى و نتيجه ، مىتوان به مقدمهء جزئى دست يافت . اگر فقط نتيجه جزئى باشد ، مانند نتيجهء شكل سوم و بعضى از نتايج شكل چهارم ، مىتوان از نتيجه و مقدمهء كلى به مقدمهء ديگر دست يافت ، اما آن مقدمه جزئى خواهد بود و از نظر كميت موافق مقدمه نيست . مثلا در اين صورت كه بگوييم :\r\nكل ب ج و كل ب الف فبعض ج الف ، از نتيجه و عكس صغرى مىتوان به كبرى رسيد ؛ بدين توضيح كه بعض ج الف و كل ج ب ، اما نتيجه جزئىاى است كه در تحت كبرى است و از نظر كميت موافق كبرى نيست . در شكل چهارم نيز همين‌گونه است . اگر در شكل سوم صغرى از موادى باشد كه منعكس مىگردد ، مىتوان انتاج كلى نمود ، زيرا با عكس كبرى ، به شكل اوّل برمىگردد . و نيز اگر هردو مقدمهء موجبه در شكل چهارم از اين مواد كه منعكس مىشوند ، باشد ، مىتوان به نتيجهء كلى رسيد و دور برقرار مىشود .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nاما از آن‌جا كه اصل وضع اين اشكال بر آن است كه نتيجه جزئى باشد ، بهتر است در آن‌جا هم نتيجه را جزئى بگيريم . زيرا تصرفى كه برحسب ماده در مقدمات اين قياس مىشود ، متعلق به كيف است نه متعلق به كمّ . باوجود اين ، اگر كسى اين تصرف را كند ، مسأله‌اى نخواهد بود .\r\nهرگاه اين متلازمات به جاى يكديگر به كار روند ، از هر شكل دوازده ضرب نتيجه خواهد داد . و فقط چهار ضرب كه از تأليف دو جزئى حاصل مىشوند ، عقيم خواهند بود . زيرا در هر موضعى كه سالبه منتج نباشد ، با رد به موجبه ، منتج مىگردد . مثلا در شكل اوّل ، از دو سالبهء زير نتيجهء موجبه به دست مىآيد : لا شىء من ج ب و لا شىء من ب الف . زيرا با رد كردن هردو مقدمه به ايجاب ، هيأت ضرب اوّل شكل اوّل تحقق پيدا مىكند . بدين‌گونه كه كل ج ليس ب و كل ما ليس ب فهو الف فكل ج الف . همچنين اگر نتيجه ايجابى باشد ، مىتوان از راه رد صغرى به ايجاب آن را بر هيأت ضرب دوم ، سلبى نمود ، بدين‌گونه : كل ما ليس ج فهو ب و لا شىء من ب الف فلا شىء مما ليس به ج فهو الف . اين نتيجه اگر به ايجاب رد شود ، همان نتيجهء ضرب اوّل مىگردد .\r\nهمچنين در شكل دوم ، از دو موجبه و در شكل سوم كه صغرى سلبى باشد ، و در شكل چهارم از دو موجبهء كلى ، نتيجه از راه رد صغرى به سالبهء كلى بر هيأت ضرب سوم به دست مىآيد . از دو موجبه ، نتيجه صغراى جزئىاى خواهد بود كه از راه رد كبرى به سالبه بر هيأت ضرب پنجم به دست خواهد آمد . آن‌گاه اگر بخواهيم ، مىتوانيم نتيجه را از سلب به ايجاب يا از ايجاب به سلب رد كنيم .\r\nاگر در بعضى قياس‌ها ، يك مقدمه به خاطر ويژگى ماده‌اش استعداد اين‌گونه تصرفات را نداشته باشد ، مىتوان از نتيجه و مقدمهء ديگر قياس دور را منعقد نمود . مثلا در شكل اوّل مىگوييم : كل انسان حيوان و كل حيوان حساس فكل انسان حساس زيرا مىتوان از كبرى و نتيجه ، به صغرى دست يافت ، اما نمىتوان از صغرى و نتيجه به كبرى رسيد چراكه مادهء صغرى نمىتواند منعكس گردد .\r\nاكنون كه اين اصول معلوم شد ، بايد امتحان كنيم تا ببينيم از شانزده ضربى كه از اقتران هردو مقدمه و عكس هردو با نتيجه و عكس نتيجه با توجه به تقديم و تأخير آن‌ها ممكن است ، كدام يك عقيم است و كدام منتج خواهد بود و آن‌چه منتج است ، از كدام شكل و\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nضرب است . همچنين در كدام تأليف از عين مقدمات مىتوان به نتيجه رسيد و در كدام تأليف از لوازمى كه در قوت مقدماتند ، نتيجه به دست مىآيد .\r\nهمچنين معلوم مىشود كه :\r\nدر شكل اوّل ، نتيجه با عكس هريك از دو مقدمه ، منتج عين مقدمهء ديگر بوده ، صغرى به جاى كبرى قرار مىگيرد [ و صغرى به جاى صغرى و كبرى به جاى كبرى مىگردد 
  ] . عكس نتيجه با هريك از دو مقدمه ، منتج عكس مقدمهء ديگر است و صغرى كبرى و كبرى صغرى مىشود .\r\nدر شكل چهارم ، بر خلاف اين است ؛ يعنى عكس نتيجه با عكس هر مقدمه ، منتج عين مقدمهء ديگر است ، البته به شرطى كه صغرى و كبرى تبديل به همديگر شوند .\r\nهمچنين عين نتيجه با عين هر مقدمه ، منتج عكس مقدمهء ديگر خواهد بود به شرطى كه صغرى و كبرى تبديل نشوند .\r\nدر شكل دوم ، نتيجه با عكس كبرى ، منتج عين صغرى بوده ، عكس نتيجه با صغرى ، عين كبرى را منتج خواهد بود . به شرطى كه در هردو فرض ، نتيجه به عنوان كبرى قرار گيرد .\r\nدر شكل سوم ، از آن‌جا كه نتيجه جزئى است ، نمىتواند به عنوان كبراى شكل اوّل واقع شود . بنابراين از هيچ مقدمه‌اى كه با نتيجه تأليف شود ، نمىتوان به عين مقدمهء ديگر رسيد ، اما از عين نتيجه و عكس كبرى مىتوان به عكس صغرى رسيد و نيز از عكس نتيجه و عكس صغرى ، مىتوان به عكس كبرى دست يافت . البته به شرطى كه نتيجه صغرى باشد .\r\nهمهء اين نتايج براساس شكل اوّل بود . در مورد ديگر تأليفات نيز به همين‌گونه بايد قياس نمود . در جداول « 33 ، 34 ، 35 و 36 » حال همهء تأليفات ممكن در همهء ضروب اشكال معلوم مىشود . همين مقدار در بيان قياس دور كافى است . « 1 »\r\nاز بيانى كه در مورد قياس دور گفته شد ، معلوم گرديد كه اگر در بعضى مواد نتيجه‌اى كه از ضرب اوّل شكل اوّل به دست مىآيد ، با حفظ كميت منعكس گردد ، لازم مىشود\r\n\r\n\r\n","description":"","footnote":"\r\n( 1 ) - ر . ك : جداول شماره 33 الى 36 ، صص 702 - 705 .\r\n","page_name":" 346 ","page_number":346},
  {"content":"\r\n\r\nكه هردو مقدمه هم با حفظ كميت منعكس شوند ، زيرا عكس هر مقدمه از تأليف عكس نتيجه با مقدمهء ديگر به دست مىآيد .\r\n\r\nقياس عكس\r\nهمان‌گونه كه پيش‌تر گفتيم ، قياس عكس از تأليف مقابل نتيجه و مقدمه حاصل مىشود .\r\nمقابل نتيجه از دو حال خارج نيست ، يا تقابل آن تقابل تضاد است يا تناقض . در جزئيات تقابل تضاد نمىتواند باشد ، زيرا مقابل جزئى نيز جزئى است و هردو جزئى مىتوانند بر صدق جمع شوند . ازاين‌رو هر كلى داراى دو مقابل است : ضد ، و نقيض ؛ اما هر جزئى فقط داراى يك مقابل خواهد بود و آن مقابل ، نقيض است .\r\nدر اين باب ، از ميان لوازم فقط عكس مستوى به كار مىرود . افرادى كه شكل چهارم را قبول ندارند ، از اين عكس مستوى نيز نمىتوانند استفاده كنند . زيرا فقط در بيان ضروب اين شكل به عكس مستوى احتياج داريم و چون در آن موضع احتياج بود ، در همهء مواضع آن را اعتبار كرديم .\r\nموجبهء كلى داراى عكس ضد است ، اما نقيض آن داراى عكس نيست . عكس ضد و نقيض سالبهء كلى يك چيز است . موجبهء جزئى نه خودش و نه عكسش داراى ضد نيست . سالبهء جزئى نيز همين‌گونه است . از آن‌جا كه عكس مناقض سالبهء جزئى ، جزئى است ، از تأليف آن ، نمىتواند مقابل مقدمهء ديگر حاصل شود .\r\nبر اين اساس تأليفات ممكن در هر ضرب ، از آن‌چه مىتواند منتج كلى باشد ، بيست و چهار تأليف است . اين تأليف‌ها به سبب اقتران دو مقدمه و عكس هردو با ضد و نقيض نتيجه و يك عكس با تقديم و تأخير مقدمات است . همچنين تأليفات ممكن در هر ضرب از آن‌چه مىتواند منتج موجبهء جزئى باشد ، شانزده و آن‌چه مىتواند منتج سالبهء جزئى باشد ، هشت تأليف است .\r\nاز سخنان گذشته معلوم شد كه ضد نتيجه با كبرى در شكل اوّل ، منتج ضد صغرى بر هيأت شكل دوم است و نقيض نتيجه با كبرى منتج نقيض صغرى است . ضد و نقيض نتيجهء هردو با صغرى ، منتج نقيض كبرى بر هيأت شكل سوم است و اما منتج ضد نيست ؛ زيرا نتيجه در شكل سوم كلى نخواهد بود . صغرى به جاى صغرى و كبرى به جاى كبرى خواهد بود . اما در شكل دوم ضد نتيجه با كبرى ، منتج ضد صغرى بر هيأت\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nشكل اوّل بود . نقيض نتيجه با كبرى منتج نقيض صغرى است . همچنين ضد و نقيض نتيجه با صغرى ، منتج نقيض كبرى بر هيأت شكل سوم بوده ، اما منتج ضد آن نخواهد بود . نتيجه در هردو مورد به جاى صغرى است . در شكل سوم ، نتيجه داراى ضد نيست .\r\nنقيض نتيجه با صغرى بر هيأت شكل اوّل و با كبرى بر هيأت شكل دوم منتج ضد مقدمهء ديگر خواهد بود . البته به شرطى كه هردو مقدمه كلى باشند . اما اگر هردو مقدمه يا يكى از آن‌ها جزئى باشند ، منتج نقيض مقدمهء ديگر مىباشد . در هردو مورد ، نتيجه به جاى كبرى است . در شكل چهارم ، نقيض نتيجه با هردو مقدمه ، منتج ضد يا نقيض مقدمهء ديگر بر هيأت همين شكل است . و صغرى و كبرى به جاى خود خواهند بود . باقى تأليفات نيز بر همين قياس‌اند .\r\nما جداولى براى تمام تأليفات ممكن در ضروب اشكال وضع كرديم . همين مقدار بحث در مورد قياس عكس كافى است . لازم به يادآورى است كه دور و عكس در قياس‌هاى اقترانى و شرطى نيز بر همين منوال است . « 1 »\r\n\r\nفصل هشتم : قياس خلف\r\nهرگاه براى اثبات مطلبى ، نقيض آن را ابطال كنيم ، آن را قياس خلف مىنامند . اين قياس بدين صورت است كه از نقيض مطلوب و مقدمه‌اى كه مورد نزاع نيست ، قياسى تأليف مىكنيم و اين قياس منتج حكمى است كه فساد آن بديهى و ظاهر است و معلوم مىشود كه علت انتاج نقيض مطلوب است و با اين راه اثبات مىشود كه نقيض مطلوب فاسد بوده ، بنابراين اصل مطلوب صحيح است . در مقابل قياس خلف ، ساير قياس‌ها ، قياس مستقيم هستند . خلف به معنى باطل و محال است . قياس خلف در حقيقت از قياس‌هاى مركب و شبيه عكس قياس است .\r\nميان قياس خلف و مستقيم از چند جهت اختلاف وجود دارد :\r\n1 - قياس مستقيم از ابتدا متوجه اثبات مطلوب است ، اما قياس خلف متوجه انتاج حكمى كه ظاهر الفساد است ، خواهد بود تا از فساد آن حكم پىببريم كه نقيض مطلوب\r\n\r\n\r\n","description":"","footnote":"\r\n( 1 ) - ر . ك : جداول شماره 37 الى 41 ، صص 706 - 710 .\r\n","page_name":" 348 ","page_number":348},
  {"content":"\r\n\r\nفاسد بوده ، آن‌گاه از فساد نقيض مطلوب پى به صحت خود مطلوب ببريم .\r\n2 - مقدمات قياس مستقيم موافق مطلوب است ؛ زيرا مطلوب در ميان مقدمات به صورت بالقوه وجود دارد ، اما مقدمات قياس خلف هم مشتمل بر موافق مطلوب است و هم مشتمل بر مناقض آن .\r\n3 - شرط انتاج قياس مستقيم آن است كه يا هردو مقدمه مسلّم باشند ، به تسليم حقيقى يا ظنى ، يا چنان‌كه در صناعات خمس معلوم مىشود ، آن‌ها را مسلّم يا شبه مسلّم فرض كنيم . اما در قياس خلف شرط تسليم در يك مقدمه كه نقيض مطلوب است ، ساقط مىشود .\r\n4 - در قياس مستقيم ، نتيجه از اول مفروض نيست تا اين‌كه از قياس لازم آيد ، اما در قياس خلف نتيجه از اول مفروض است تا از نقيض آن قياس تركيب شود .\r\nقياس خلف از دو قياس تركيب مىشود : يكى قياس اقترانى كه از يك مقدمهء متصله و يك مقدمهء حملى تأليف شده باشد و ديگر قياس استثنايى متشكل از يك متصله كه از استثناى نقيض تالى ، نقيض مقدم را نتيجه بگيريم و مقدم متصله‌اى كه در اقترانى است ، فرض كذب مطلوب بوده تالى آن فرض صدق نقيض مطلوب است . اين قضيهء متصلهء لزومى بوده ، ظاهر اللزوم است ، زيرا اگر مطلوب كاذب باشد ، نقيض‌اش در همهء حالات صادق است . قضيهء حمليه‌اى كه در اقترانى قرار مىگيرد ، قضيه‌اى است كه مورد تنازع نيست . بنابراين اين اقتران منتج يك قضيهء متصله‌اى است كه مقدمش ، مقدمهء متصلهء اول و تالىاش نتيجهء اقتران تالى آن متصله و حملى مذكور است . اين نتيجه ظاهر الفساد است ، زيرا با حكمى كه مسلم است و مورد تنازع نيست ، تناقض دارد . آن‌گاه اين متصله را در قياس استثنايى قرار مىدهيم و تالى آن را كه ظاهر الفساد است ، به وسيلهء نقيض‌اش استثنا مىكنند ، تا نقيض مقدم لازم شود . همان‌گونه كه گفتيم ، مقدم فرض كذب مطلوب است ، پس لازم مىشود كه آن فرض باطل بوده مطلوب حق باشد .\r\nمثال : مطلوب با اين قضيه است : لا شىء من ج الف . دو حكم غيرمتنازع داريم :\r\n1 - لا شىء من الف ب 2 - كل ج ب . اكنون مىخواهيم از راه خلف اين مطلوب را اثبات كنيم . مىگوييم : اگر اين مطلوب - لا شىء من ج الف - حق نباشد ، بايد نقيض آن حق باشد :\r\nبعض ج الف . از طرف ديگر قضيهء : لا شىء من الف ب حق است و اين قياس ، چنان‌كه\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nگفتيم ، قياسى اقترانى است و نتيجهء آن اين است كه اگر لا شىء من د الف حق نباشد ، ليس بعض ج ب حق خواهد بود . آن‌گاه اين قضيهء شرطى متصل را در قياس استثنايى وضع مىكنيم و از آن‌جا كه تالى اين قضيه ، نقيض قضيه‌اى است كه غيرمتنازع است - يعنى قضيهء كل ج ب - حتما آن باطل است . ازاين‌رو آن را به نقيض‌اش استثنا مىكنيم و مىگوييم : ليكن ليس بعض ج ب حق نيست . بنابراين نقيض مقدم نتيجه مىدهد : لا شىء من د الف حق است و اين‌گونه مطلوب اثبات گرديد .\r\nاصل قياس خلف ، قياسى است كه از تالى متصلهء اول و حملى ، تأليف شده باشد . در برخى موارد فقط آن ، قياس خلف ناميده مىشود ، زيرا باقى اجزاى هردو قياس ، تابع آن قياس است .\r\nقياس خلف از اين جهت مشابه قياس عكس است كه از نقيض مطلوب و مقدمه‌اى كه اثبات مطلوب به قياس مستقيم بر آن مبتنى است ، تأليف شده است و در اين خصوصيت ، هردو قياس خلف و عكس مشتركند .\r\nاما قياس خلف از اين جهت با قياس عكس فرق دارد كه عكس هميشه بعد از قياس مستقيمى كه صغرى و كبراى آن متعين باشند ، قرار مىگيرد تا از مقابل نتيجه و يك مقدمه ، مقدمهء ديگر انتاج شود . اما در باب خلف اين معنى شرط نيست و ممكن است در ابتدا ذكر شود . حتى اگر بعد از قياس هم ذكر شود ، لازم نيست كه مقابل مقدمهء معين را نتيجه بدهد ، بلكه همين مقدار كافى است كه مقابل حكمى را كه ظاهرا صحيح است ، نتيجه بدهد ، خواه آن مقدمه حكم باشد يا چيزى غير از آن .\r\nهمچنين در قياس عكس ، ممكن است مقابل ضد يا نقيض باشد ، زيرا مطلوب در باب قياس عكس فقط ابطال مقدمهء ديگر است . اما در خلف ، حتما بايد مقابل ، نقيض باشد ، زيرا اگر مقابل ضد باشد ، نمىتوان از فساد ضد مطلوب پى به صحت مطلوب برد ، چراكه دو ضد ممكن است ، در كذب اجتماع كنند . افزون بر اين ، اگر مقابل ضد باشد ، متصلهء اول كه اگر مطلوب حق نباشد ، ضدش حق است ، هميشه صادق نيست .\r\nاز اين بيانات معلوم شد كه ميان قياس خلف و قياس عكس عموم و خصوص من وجه است .\r\nدر قياس خلف ، بايد معلوم باشد كه علت فساد ، نتيجهء فاسد نقيض مطلوب است تا\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nوضع تالى آن به خاطر علّت كه يكى از اسباب غلط است و در آينده توضيح خواهيم داد ، لازم نيايد . بيان اين‌كه علت فساد ، نقيض نتيجهء مطلوب است ، بدين قرار است : از آن‌جا كه قياس مركب از دو امر است : 1 - نقيض نتيجهء مطلوب ، 2 - مقدمه‌اى كه هردو طرف صحت آن را پذيرفته و نزاعى دربارهء آن ندارند و اين قياس برحسب صورت مستلزم نتيجهء فاسدى است و فساد تالى مقتضى فساد مقدم است ، بنابراين معلوم مىشود كه اين قياس مشتمل بر امرى فاسد است . اكنون بايد ديد اين امر فاسد چيست ؟ صورت قياس كه فاسد نيست ، زيرا صحتش معلوم شده است ، مقدمهء غيرمتنازع نيز فاسد نيست .\r\nبنابراين ، معلوم مىشود كه فساد به خاطر مقدمه‌اى است كه نقيض نتيجهء مطلوب ماست .\r\nاكنون بعد از تقديم اين مباحث مىگوييم :\r\nاگر مطلوب موجبهء كلى باشد ، قياسى كه از تالى متصلهء اول و قضيهء حملى غيرمتنازع تأليف مىشود كه اصل قياس خلف خود آن است ، از ضرب چهارم شكل دوم ، يا ضرب پنجم شكل سوم است . زيرا نقيض اين مطلوب ، سالبهء جزئى است و جز با موجبهء كلى نمىتواند تأليف شود . سالبهء جزئى در صغرى ، فقط مىتواند در ضرب چهارم شكل دوم واقع شود . سالبهء جزئى در كبرى ، فقط در ضرب پنجم شكل سوم خواهد بود .\r\nاين قياس بر هيأت اشكال اول و چهارم ممكن نيست . زيرا سالبهء جزئى نمىتواند در مقدمات اين دو شكل واقع شود . اما اگر مطلوب يكى از سه محصورهء ديگر باشد ، سالبهء كلى ، موجبهء جزئى و سالبهء جزئى ، قياس مىتواند به يكى از اشكال چهارگانه واقع شود .\r\nتوضيح اين‌كه :\r\nسالبهء كلى ، در هشت ضرب واقع مىشود ، زيرا نقيض‌اش كه موجبهء جزئى است فقط در شكل اوّل و دوم در صغرى مىتواند باشد و تأليف اين سالبهء كلى مىتواند با موجبهء كلى يا سالبهء كلّى باشد . هر دوى اين‌ها ، در شكل اوّل واقع مىشود . در شكل دوم فقط با سالبه تأليف شده ، در شكل سوم ، سالبهء كلى مىتواند با موجبهء كلى ، هم در صغرى هم در كبرى تأليف گردد . اما اگر سالبهء كلى با سالبهء كلى تأليف شود ، فقط در صغرى خواهد بود . در شكل چهارم ، سالبهء كلى اگر با موجبه تأليف شود ، در كبرى بوده ، اگر با سالبه تأليف گردد ، در صغرى خواهد بود . اين هشت ضرب مربوط به سالبهء كلى بود . موجبهء\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nجزئى نيز به همين قياس ، داراى ده ضرب است . نقيض آن در صغراى شكل اوّل و سوم واقع نمىشود . سالبهء جزئى داراى پانزده ضرب است و نقيض‌اش در صغرى و كبراى همهء اشكال واقع مىگردد . اين بود احوال قياس خلف .\r\nقياس خلف را مىتوان به قياس مستقيم برگرداند . بدين‌گونه كه بعد از قياس خلف ، قياس معكوس ذكر شود ، زيرا قياس خلف ، از نقيض نتيجهء مطلوب و مقدمهء مسلّم تأليف شده و منتج قضيه‌اى است كه نادرست و ممنوع است . بنابراين اگر نقيض نتيجهء ممنوع را كه حتما مسلّم است با آن مقدمهء مسلّم تأليف كنيم از راه مستقيم ، نتيجهء مطلوب به دست مىآيد . اكنون ، اگر اصل قياس خلف بر هيأت شكل اوّل باشد و نقيض مطلوب به عنوان صغرى قرار گرفته باشد ، رد آن به قياس مستقيم بر هيأت شكل دوم خواهد شد . اگر نقيض مطلوب كبرى باشد ، بر هيأت شكل سوم خواهد گرديد . نقيض نتيجهء فاسد و رد ، در آن مقدمه‌اى قرار مىگيرد كه نقيض مطلوب خلف در آن مقدمه باشد .\r\nاگر قياس خلف بر هيأت شكل دوم باشد و نقيض مطلوب به عنوان صغرى قرار گرفته باشد ، رد آن به قياس مستقيم بر هيأت شكل اوّل است و اگر نقيض مطلوب كبرى باشد ، بر هيأت شكل سوم خواهد شد . نقيض نتيجهء فاسد ، هميشه نتيجه ندارد و در صغراى قياس مستقيم قرار مىگيرد .\r\nاگر قياس خلف بر هيأت شكل سوم باشد و نقيض مطلوب صغرى باشد ، رد آن به قياس مستقيم بر هيأت شكل دوم است و اگر نقيض مطلوب كبرى باشد ، بر هيأت شكل سوم خواهد شد . نقيض نتيجهء فاسد هميشه در كبراى قياس مستقيم قرار مىگيرد .\r\nاگر قياس خلف بر هيأت شكل چهارم باشد ، قياس رد نيز بر همين شكل خواهد بود .\r\nنقيض نتيجهء فاسد ، در قياس رد هميشه در مقدمه‌اى واقع مىشود كه نقيض مطلوب در قياس خلف در آن مقدمه نبود .\r\nهرچند اين احكام ، از قياس عكس معلوم شده است ، اما در اين‌جا مثال‌هايى را كه مربوط به اين موضع بود ، در جدول « 42 » آورده‌ايم . « 1 » در باقى اقتران‌ها نيز همين‌گونه است .\r\n\r\n\r\n","description":"","footnote":"\r\n( 1 ) - ر . ك : جدول شماره 42 ، صص 711 و 712 .\r\n","page_name":" 352 ","page_number":352},
  {"content":"\r\n\r\nاما وقوع وضع تالى به خاطر علّت ( مريضى ) در اين قياس بدين‌گونه است كه علت فساد نتيجه ، نقيض مطلوب نباشد و اگر بخواهيم نتيجهء فاسد را دليل بر فساد نقيض مطلوب قرار دهيم ، مغالطه كرده‌ايم . اين دو نوع است .\r\nالف - نقيض مطلوب ، در حدود ، با مقدمات قياسى كه منتج نتيجهء فاسد است ، مشترك نباشد . اين مغالطه معمولا واضح و روشن است و فقط در مواضع كمى پوشيده مىماند . مانند آن‌كه براى اثبات اين قضيه : « ضلع مشارك قطر نيست » ، اين‌گونه استدلال شود كه اگر مشارك باشد ، با فلان قياس اجنبى ، لازم مىآيد كه خلأ موجود باشد در حالىكه خلأ محال است ، پس ضلع مشارك قطر نيست !\r\nب - نقيض مطلوب در حدود مشترك باشد ، اما داراى اثر نباشد . مانند آن‌كه مطلوب اين قضيه باشد : « ليس كل ج الف » و بگوييم اگر اين قضيه باطل باشد ، نقيض آن‌كه كل ج الف باشد ، حق است . از سوى ديگر كل الف ب و كل ب د حق است ؛ پس كل الف د حق خواهد بود . اما ليس كل الف د حق است و اين خلف است . يا اين‌كه بگوييم : اگر اين باطل باشد ، نقيض‌اش يعنى كل ج الف حق است ، كل د ب و كل ج ب حق است ، پس كل د ج حق است ، ولى ليس كل د ج حق بوده . اين خلف است ؛ پس ليس كل ج الف حق باشد . در اين دو قياس ، نقيض مطلوب اصلا داراى اثر نيست . پس اين خلف هيچ تعلقى بدان ندارد . اين نوع پوشيده مىماند . اما در قياس مستقيم اين معنى وجود ندارد . زيرا در آن‌جا كذب هيچ قضيه‌اى ادعا نمىشود تا اين‌كه داراى علّت ( مرض ) باشد .\r\n\r\nفصل نهم : تأليف قياس از مقابلات و مصادره بر مطلوب\r\nهمان‌گونه كه از اشتراك مقدمات در قياس‌ها ، عوارضى نظير دور و عكس لازم مىآمد ، از اشتراك در حدود نيز عوارض ديگرى نظير سلب شىء از خودش ، و مصادره بر مطلوب ، لازم مىآيد . سلب شىء از خودش ، به خاطر اشتراك حد اصغر و حد اكبر است . قياسى كه نتيجه‌اش سلب چيزى از خود آن چيز باشد ، از مقدمات متقابل تأليف شده است . مصادره بر مطلوب از جهت اشتراك حد اوسط با يكى از دو حد ديگر است .\r\nدر آن مقدمه ، موضوع و محمول يك چيز است و مقدمهء ديگر همان مطلوب است . در اين‌جا به اختصار هريك از اين دو نوع را بيان مىكنيم .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nتأليف قياس از مقدمات متقابل\r\nهر قياس اقترانى كه از مقدمات متقابل تأليف شده و نتيجه در هردو حد يكى باشد ، حتما هردو مقدمه در اجزا مشتركند و از نظر سلب و ايجاب مختلف هستند تا منتج سلب باشند . اگر هردو مقدمه در كميت مختلف باشند ، مانند دو متناقض ، يا موجبهء جزئى و سالبهء كلى يا موجبهء كلى و سالبهء جزئى هستند . اگر در كميت متفق باشند ، مانند دو متضاد ، هردو كلى هستند و هيچ‌گاه دو جزئى نخواهند بود ، زيرا دو جزئى در حقيقت نه متقابل هستند نه در اجزاى قياس قرار مىگيرند .\r\nاين قياس ، فقط بر هيأت دوازده ضرب از نوزده ضربى كه از مجموع چهار شكل مىتواند منتج باشد ، قرار مىگيرد و آن ، ضرب‌هايى است كه منتج سالبه باشد .\r\nنتيجهء اين قياس كه سلب شىء از خودش است ، يا حقيقى است يا ظنى و حقيقى نيز يا بالفعل است يا بالقوه . بالفعل نيز يا صريح است يا غيرصريح .\r\nسلب صريح شىء از خودش بدين‌گونه است كه اصغر و اكبر هم از نظر اسم هم از نظر معنى يك چيز باشد ، مانند : لا شىء من الانسان به انسان . اما غيرصريح چنان است كه از نظر معنى يكى اما از نظر اسم مختلف باشند ، مانند لا شىء من الانسان ببشر . اين هر دو بالفعل است . اما بالقوه ، بدين صورت است كه يكى جزئى و در تحت يك كلى باشد ، مانند لا شىء من الانسان به حيوان ، يا عكس آن . اين صنف در حقيقت به قياس مركب مضمر برمىگردد . به وسيلهء بساطت و عدم اضمار از قوت به فعل درمىآيد ، زيرا حكمى كه براى كلى باشد ، لا محالة شامل جزئياتى كه در تحت آن هستند نيز خواهد بود .\r\nاكنون اگر قضيهء ديگرى كه مشتمل بر حكم جزئىاى كه تحت كلى است با مقدمهء ديگرى كه مشتمل بر حكم كلى است ، تأليف شود و نتيجه با مقدمهء ديگر قياس اول تأليف شود ، از بالقوه بودن خارج مىشود و بالفعل مىگردد . به اين مثال توجه كنيد :\r\nلا شىء من الانسان بحساس ، كل حيوان حساس . اكنون اگر اين قضيه را كه كل انسان حيوان با كبرى تأليف كنيم ، نتيجه اين خواهد شد : كل انسان حساس . اين نتيجه اگر با صغرى تأليف شود ، سلب صريح را نتيجه مىدهد و آن سلبى كه در قياس اول بالقوه بوده ، تبديل به بالفعل مىشود .\r\nاگر نتيجهء اين صنف كلّى باشد ، ممكن است هريك از كلى يا جزئى در هريك از دو\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nحد قرار گيرد . اما اگر نتيجه جزئى باشد ، فقط اصغر جزئى خواهد بود ، مانند ليس بعض الانسان به حيوان و اكبر نمىتواند جزئى باشد ، مانند ليس بعض الحيوان به انسان ، زيرا از اين حكم ، سلب شىء از خودش لازم نمىآيد ؛ بلكه اين حكم حق خواهد بود .\r\nاما سلب شىء از خودش به صورت ظنى ، چنان است كه يكى از دو حد ، ملزوم و ديگرى لازم باشد ، مانند لا شىء من الانسان بناطق و ضاحك . زيرا مقدمات اين قياس در حقيقت نه متضادند نه متناقض ؛ از آن‌جا كه نتيجهء اين قياس باطل است ، قياس برهانى نخواهد بود ، بلكه يا در جدل يا در امتحان و مغالطه به كار مىرود . اما جدل ، در قياسى است كه تبكيت ناميده شده است . اين نقيض وضعى است كه كسى آن وضع را مستلزم شده است . پس هرگاه براى آن كس در مقدماتى كه مسلّم فرض نموده ، جهت اثبات آن وضع تناقضى لازم شود ، بعد از تحصيل آن مقدمات ، اين قياس تأليف مىشود تا محال بودن سخن او ، يعنى سلب شىء از خودش ، معلوم شود . مثلا اگر كسى قايل به نفى جزء لا يتجزى باشد و بگويد زمان حال قابل انقسام نيست ، لازمهء سخن اول او اين است كه جسم از جزء لا يتجزى تأليف نشده باشد و لازمهء سخن دوم او اين است كه جسم از جزء لا يتجزى تأليف شده باشد . اگر اين‌دو لازم را باهم تأليف كنيم ، نتيجه براساس شكل دوم اين مىشود كه جسم جسم نيست . براساس شكل سوم ، نتيجه از اين قرار است : بعضى از آن‌چه جزء لا يتجزى است ، جزء لا يتجزى نيست .\r\nدر برخى موارد ، ممكن است چنين مناقضات مخفى به صورت بالقوه براى كسى در آرايش پيش آيد و چون به نيروى فكر آن مناقضات را بالفعل كند ، اين عكس قياس تأليف شود . به اين اعتبار ، تمام اصناف اين قياس ممكن الوقوع است . و اما اين‌كه چگونه ممكن است كسى هم به چيزى عالم هم جاهل باشد تا به دو طرف متقابل حكم كند ، در فصل آينده بحث خواهد شد .\r\nاما در امتحان و مغالطه ، ممكن است كه در ابتدا اين قياس را تأليف كنند و در آن صورت ، مقدمات نمىتوانند سلب صريح را نتيجه بدهند زيرا انسان عاقل ممكن نيست دو مقدمه‌اى را كه تقابل آن‌ها ظاهر است ، بپذيرد . اما به حيله و از راه استفاده از اسماى مترادف و غير آن ، ممكن است ؛ زيرا تقابل ميان مقدمات معلوم نمىشود . پس از آن اين قياس را تأليف مىكنند . همچنين ممكن است با نوعى ابهام ، مقدمات را بر مستمع مشتبه\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nكنند ، مانند انسان حيوان ناطق است ، هيچ حيوانى ناطق نيست كه در اين مثال مقصود از اكبر « ناطق » است . همچنين ممكن است از قياس‌هاى مركب ، مقدمات متقابل نتيجه دهند و اين رايج‌تر است .\r\n\r\nمصادره بر مطلوب اول\r\nهرگاه مطلوب ، خود به عنوان يكى از مقدمات قياس قرار گرفته باشد ، آن را مصادره بر مطلوب اول خوانند . حتما دو حد ديگرى كه در يك مقدمه قرار مىگيرند ، يك چيز خواهند بود . اما آن‌چيز با حيله‌هاى گوناگون ، مانند آوردن اسماى مترادف ، يا نوعى از تلبيس ، دو چيز قلمداد مىشود و يكى بر ديگرى حمل مىگردد . اين عمل در مغالطه به كار مىرود .\r\nهمان‌گونه كه سلب شىء از خودش شنيع‌ترين محال است ، ايجاب شىء بر خودش مشهورترين حق است ؛ مصادرهء بر مطلوب گاه ظاهر است گاه مخفى . در هردو صورت ، يا حقيقى است يا ظنى يا برحسب شهرت .\r\nمصادرهء بر مطلوبى كه ظاهر باشد ، مانند كل انسان بشر و كل بشر ناطق فكل انسان ناطق . در اين قياس ، نتيجه دقيقا همان كبرى است . اين‌گونه موارد كم‌تر ممكن است خللش پوشيده بماند .\r\nاما مخفى در مواردى است كه قياس مركب باشد و ميان نتيجه و مقدمه مقدارى فاصله بيفتد و به همين سبب اين مصادره ، رواج پيدا كند . هرچه ميان مقدمات و نتايج فاصلهء بيش‌ترى باشد ، اين‌گونه مصادره به پذيرش و قبول نزديك‌تر خواهد بود . مانند آن كه براى اثبات اين مسألهء هندسى كه « هرگاه خطى بر دو خط موازى قرار گيرد ، دو زاويهء حادث در يك جهت مساوى دو قائمه خواهد بود » ، اين‌گونه استدلال كند : اگر دو زاويهء مساوى دو قائمه نباشند ، به هم مىرسند و بنابراين مثلثى حادث مىشود كه دو زاويهء آن مساوى دو قائمه است و اين خلف است . اين استدلال مصادره بر مطلوب است ، زيرا حكم دوم را مىتوان به حكم اول بيان نمود . بنابراين حكم اول يكى از مقدمات حكم دوم مىگردد و لازمهء آن اين است كه دو ركن يك مقدمه مشترك باشند .\r\nاما مصادرهء بر مطلوب ظنى ، بدين‌گونه است كه آن‌دو حد ، دو امر متساوى باشند .\r\nمانند ضاحك و متعجب يا آن‌كه خاص و عام باشند ، اما برحسب ظن و گمان يك امر\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nشمرده شوند .\r\nمصادره بر مطلوب برحسب شهرت نيز چنان است كه هردو حد به اعتبار شهرت ، متحد باشند .\r\nهرگاه در قياسى ، مصادره به مطلوب واقع شود ، نتيجه از نظر كيف و كم بايد مانند يكى از مقدمات باشد . از نوزده ضربى كه در اشكال چهارگانه منتج است ، فقط دوازده ضرب اين‌گونه است . در هفت ضرب باقى مصادره بر مطلوب واقع نمىشود . اين هفت ضرب عبارتند از : ضرب چهارم شكل اوّل ، ضرب سوم شكل دوم ، ضرب‌هاى اول و دوم و ششم شكل سوم ، و ضرب‌هاى اول و چهارم شكل چهارم . علت آن‌كه در اين ضروب مصادره بر مطلوب واقع نمىشود اين است كه نتيجه در آن‌ها ، از نظر كيف يا كمّ مخالف هردو مقدمه است .\r\nهرگاه مصادره به مطلوب ، در شكل اوّل و مطلوب هم موجبهء كلى باشد ، مقدمه‌اى كه دقيقا به عنوان نتيجه قرار مىگيرد ، ممكن است صغرى يا كبرى باشد ، اما اگر مطلوب سالبهء كلى باشد ، آن مقدمه فقط كبرى است و اگر موجبهء جزئى باشد ، حتما صغرى خواهد بود . در ديگر اشكال نيز بر همين قياس است .\r\nاز همين‌جا نيز معلوم مىشود كه مقدمهء متحد الحدين در كدام يك از دو مقدمه است .\r\nاگر مطلوب سالبهء جزئى باشد ، فقط در دو ضرب از شكل دوم و سوم خواهد بود .\r\n\r\nفصل دهم : كيفيت تعارض علم و جهل يا علم و ظن در رأى يك شخص و اسباب آن\r\nمحال است يك حكم براى يك شخص در يك زمان و بر يك وجه هم معلوم باشد و هم مجهول ، خواه به جهل بسيط كه عدم علم است يا جهل مركب كه ضد علم مىباشد و نيز محال است يك حكم براى يك شخص در يك وقت و بر يك وجه هم معلوم باشد هم مظنون .\r\nاما ممكن است هريك از اين‌دو مورد ( علم و جهل ، علم و ظن ) به دو وجه براى يك شخص باشد . بدين‌گونه كه بر وجه عام يا بالقوه معلوم باشد و بر وجه خاص يا بالفعل\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nمعلوم نباشد . از آن جهت كه معلوم نيست ، ممكن است كه يا به جهل مركب مجهول باشد يا اين‌كه مظنون باشد .\r\nمثال براى موردى كه بر وجه عام معلوم باشد ، اما بر وجه خاص معلوم نباشد ، مانند اين‌كه كسى بداند كه هرچه پنج باشد ، فرد است ، اما نمىداند آن پنجى كه در دست زيد است ، فرد است ، زيرا نمىداند كه در دست زيد پنج ( چيز ) است . ازاين‌رو ممكن است معتقد شود آن‌چه در دست زيد است ، زوج است يا اين‌كه گمان برد كه زوج است . از آن جا كه آن‌چه در دست زيد است ، پنج است ، در حقيقت در آن حكم عامى كه براى آن كس معلوم است ، داخل خواهد بود . پس بنابر وجه عام ، مطلب فوق براى آن كس معلوم است ، اما بنابر وجه خاص معلوم نيست .\r\nهمچنين ، مثال براى موردى كه بالقوه معلوم است و بالفعل معلوم نيست ، مانند اين‌كه كسى بداند كه ستارگان اجرام آسمانى هستند ، اما نداند كه اجرام آسمانى از نظر ماده با عناصر مشاركتى ندارند . ازاين‌رو وقتى ستارهء سرخى ببيند ، گمان كند كه جرم آن ستاره از آتش است . در اين مثال ، از آن‌جا كه دو مقدمه‌اى كه منتج اين حكم‌اند كه ستارگان از آتش نيستند ، براى اين فرد معلوم است ، پس بالقوه اين حكم را مىداند ، اما بالفعل برايش معلوم نيست . زيرا علم به مقدمات به شرطى مستلزم علم به نتيجه است كه مقدمات با همديگر تأليف شوند و مستلزم غيرلازم بود ، عدم شرط مقتضى عدم مشروط است . پس ممكن است مقدمات پراكنده‌اى وجود داشته باشند ، اما نتيجه نباشد . چون بالفعل حكم به نتيجه وجود نداشته باشد ، حصول حكمى كه مقابل آن است ، ممتنع نخواهد بود . ازاين‌رو ممكن است كسى به خاطر قياسى فاسد يا از راه تقليد يا ظن ، حكم به مقابل نتيجه كند . در قياس اول كبرى حاصل است اما صغرى حاصل نيست . در قياس دوم ، مقدمات حاصل است ، ولى نتيجه‌اى وجود ندارد . بنابراين يك شىء به دو وجه هم معلوم است و هم مجهول .\r\nازاين‌رو ، گاه برخى از انسان‌ها در فكر خود متحير مىشوند . ممكن است از راه فكر ، به صغراى قياس اول نيز برسند يا مقدمات قياس دوم را تأليف كنند تا نتيجهء خاص بالفعل حاصل شود . پس براى آن‌ها دو حكم متقابل لازم مىشود و از آن قياسى تأليف مىگردد كه مقتضى سلب شىء از خودش است .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nدر ميان متأخران ، شبهه‌اى متداول است و آن اين‌كه اگر مطلوب ، معلوم است ، چرا مورد طلب قرار مىگيرد و اگر مجهول است ، چگونه بعد از حصول آن ، بفهميم كه مطلوب همان است ؟ با بيان فوق اين شبهه حل مىشود ، زيرا مطلوب به وجه عام يا بالقوه معلوم است ؛ اما به وجه خاص يا بالفعل مجهول است و بعد از آن‌كه حاصل گرديد ، از آن‌جا كه در تحت عامى كه معلوم است يا اين‌كه خود همان چيز بالقوه است ، معلوم مىگردد كه مطلوب همان است .\r\nگفته شده ، از ميان متقدمان شخصى به نام منن اين شبهه را از سقراط سؤال كرده است و او در مقام جواب مسأله‌اى هندسى را مطرح نموده و گفته اين هم مطلوب است ، هم مجهول ؛ آن‌گاه براساس قياسى برهانى آن را اثبات كرده و گفته است مطلوب همين است كه معلوم شود .\r\nپس از سقراط ، افلاطون بر اين جواب ايراد گرفته و گفته است اين جواب صحيح نيست ، بلكه مادهء اشكال با معارضه به جهتى ديگر تكرار شده است . جواب صحيح آن است كه بگوييم : علم تذكر و يادآورى است ، بنابراين با معرفت و آگاهى گذشته مطلوب را مىشناسيم ، همان‌گونه كه كسى را مىشناسيم .\r\nارسطو واضع منطق بر اين پاسخ نيز ايراد كرده و گفته است اين سخن ، وارد كردن مثال بعيد است و چگونه مىتوانيم بگوييم حكم به كلى براى جزئى كه پس از حدوث جزئى آن حكم برايش حاصل مىگردد ، تذكر است ؟ تذكر نيازمند آن است كه قبلا علمى وجود داشته باشد و علم سابق مقتضى وجود سابق است . بنابراين جواب همان است كه گفته شد .\r\nآن‌چه گفته شد ، در مورد تعارض علم و جهل يا علم و ظن براى يك فرد و در يك وقت بود . ممكن است ميان دو نيروى مختلف ، مانند عقل و وهم باشد يا مثلا برحسب عقل بر يك طرف حكم نموده ، برحسب وهم بر طرف ديگر حكم كند . يا اين‌كه در طرف ديگر شاكّ باشد ، مانند آن‌كه بعضى از مردم برحسب عقل حكم مىكنند كه وجود خلأ ممتنع است ، اما برحسب وهم قادر به رفع آن نيستند . يا آن‌كه برحسب عقل مىدانند كه وارد شدن در مكانى تاريك ، خطرى به دنبال ندارد ، اما برحسب وهم از مكان تاريك مىترسند .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n\r\nفصل يازدهم : تأليف‌هايى كه شبيه قياس است ، مانند استقرا و تمثيل\r\nاز آن‌چه پيش از اين گفتيم ، معلوم گرديد كه رسيدن به مطلوب مجهول ، از معلومات ، يا به طريق استلزام است يا به طريق اشتمال . طريق استلزام ، انتقال از ملزوم به لازم است و قياس‌هاى استثنايى اين‌گونه‌اند . اما طريق اشتمال ، انتقال از امرى به امر ديگرى است كه ميان هردو معنى مناسبتى وجود داشته باشد . وجود مناسبت به چندگونه است : يا ميان معلوم و مطلوب خصوص و عمومى هست يا نه . در صورت نخست يا معلوم عام و مطلوب خاص است يا برعكس . در صورت دوم يا عامى وجود دارد كه مشتمل بر هردو ( معلوم و مطلوب ) باشد يا ميان آن‌دو مناسبتى اشتمالى خواهد بود .\r\nازاين‌رو ، طريق اشتمال سه قسم مىگردد :\r\n1 - انتقال از حصول حكمى براى امرى كلى به حصول همان حكم براى امرى جزئى كه در تحت آن كلى قرار دارد . اصناف قياس‌هاى اقترانى ، به اين قسم مربوط مىشوند .\r\n2 - انتقال از حصول حكمى براى امورى جزئى به حصول همان حكم براى امرى كلى كه مشتمل بر آن جزئيات باشد . اين قسم ، استقرا ناميده مىشود .\r\n3 - انتقال از حصول حكمى براى امرى ، به حصول همان حكم براى امرى ديگر كه هيچ‌كدام از آن‌دو امر مشتمل بر ديگرى نباشد ، ولى يك امر سوم مشتمل بر هردو امر باشد . اين قسم ، تمثيل خوانده مىشود و از تركيب دو قسم اول به دست مىآيد ، زيرا در حقيقت ، انتقال از يك جزئى به كلى شده ، از كلى به ديگر جزئى منتقل مىشويم .\r\nاكنون كه از مباحث مربوط به قياس فارغ شديم ، مباحث اين‌دو طريق ديگر را كه مشابه قياس هستند ، مطرح مىكنيم :\r\n\r\nاستقرا\r\nهمان‌گونه كه گفتيم ، استقرا عبارت است از حكمى ، به سلب يا ايجاب ، بر امرى كلى ، بدين سبب كه آن حكم در جزئياتى كه در تحت آن امر كلى قرار دارند ، وجود دارد . مثلا حكم مىكنيم كه عمر حيوان خرد زهره طولانى است و اين حكم از آن‌روست كه تك‌تك اصناف حيوانات خرد زهره ، مانند انسان ، گاو ، فيل و . . . اين حكم را دارا هستند .\r\nاستقرا برعكس ترتيب قياس است . زيرا ترتيب قياس و بلكه ترتيب طبيعى اين‌گونه است كه انسان و اسب و فيل و . . . حد اصغر باشند ، حيوان قليل المرارة حد اوسط بوده و\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nحيوان طويل العمر حد اكبر قرار گيرد . بدين صورت كه بگوييم : انسان و اسب و فيل قليل المرارةاند و هر حيوانى كه اين‌گونه باشد ، طويل العمر است . اين‌گونه تأليف ، بر وضع طبيعى است . اما هرگاه حد اصغر و اوسط متبدل شوند ، اين وضع طبيعى دگرگون شده و اين‌گونه مىگردد : حيوان قليل المرارة انسان و اسب و فيل است ، آن‌ها طويل العمرند ، اين استقرا است .\r\nاگر اصغر و اوسط در دلالت متساوى باشند ، اين استقرا برهانى است . تساوى در دلالت بدين‌گونه است كه آن جزئيات محصور بوده ، در تمامى آن‌ها آن حكم حاصل باشد تا اين‌كه اين حكم بر آن كلى صادق گردد . اين استقرا همان‌گونه كه در اقسام قياس گفتيم ، استقراى تام ناميده مىشود .\r\nاما اگر جزئيات پراكنده باشند و حصر آن‌ها معلوم نباشد ، تساوى اصغر و اوسط در دلالت ، ظاهر نخواهد بود و به همين جهت نمىتوان به صورت يقينى حكم بر كلى نمود ، زيرا ممكن است جزئى ديگرى باشد كه داراى آن حكم نباشد و همين باعث نقيض كليت حكم در كلى مىگردد . مثلا مىگوييم : حيوان در حال جويدن غذا فك پايين خود را حركت مىدهد . زيرا اين حكم در انسان و اسب و گاو وجود دارد . اما از آن‌جا كه اين حكم در مورد تمساح نقض مىشود ، اين اصغر و اوسط در دلالت متساوى نخواهند بود .\r\nاين‌گونه استقرا ، استقراى ناقص ناميده مىشود . به اين سبب اصلا قابل وثوق و اعتماد نيست . ولى همين استقراى ناقص داراى فوايد زيادى است ، زيرا در بسيارى موارد توسط استقرا به احكام يقينى حسى يا تجربى دست مىيابيم اگرچه كسى كه استقرا مىكند ، غافل است از اين‌كه اين احكام را به وسيلهء استقرا كسب نموده است . در مباحث برهان به اين نكته اشاره خواهد شد .\r\nدر حقيقت ، به نسبت با حس ، استقرا مقدم بر قياس است ، اما به نسبت با عقل قياس بر استقرا تقدم دارد .\r\nهر حكم غيربيّنى كه ميان محمول و موضوع واسطه يافته نشود ( و به آن واسطه ، موضوع و محمول بيّن باشند ) و محمول بر موضوعات بيّن باشد ، فقط از راه استقرا مىتوان آن را اثبات نمود .\r\nممكن است حكمى كه به وسيلهء استقرا ثابت مىشود ، صغرى يا كبراى قياسى باشد .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nاگر كبرى شكل اوّل باشد ، اصغر نبايد يكى از آن جزئياتى كه مفيد حكم بر اوسط است باشد ، چنان‌كه در كبرى مىگوييم : كل ب الف از اين جهت كه ب يا ج يا د است و هردو الف هستند . بنابراين اصغر نبايد همان ج يا د باشد ، زيرا دور خواهد شد . بلكه بايد به يكى از دو وجه زير باشد :\r\n1 - اصغر جزء ديگر اوسط كه به قسمتى غير از قسمت اول حاصل مىشود ، باشد .\r\nمثلا ب به قسمتى ديگر يا ه يا د باشد و ه يا د اصغر باشد . مثلا حيوان را به ناطق و غير ناطق تقسيم مىكنيم و سپس به ماشى ( راه رونده ) و غيرماشى قسمت مىنماييم .\r\nحكمى كه براى حيوان برحسب ناطق و غيرناطق ثابت شود و براساس استقرا باشد ، به توسط حيوان براى ماشى نيز به قياس ثابت مىشود .\r\n2 - اصغر جزئى باشد كه در تحت يك قسم است ، مانند آن‌كه براى بعضى از ناطق ، به قياس ثابت شود براى حيوان به حسب ناطق و غيرناطق به استقرا ثابت شود . اگرچه بهتر است حكمى كه بر حيوان مىشود ، بر ناطق به توسط حيوان باشد ، و بر جزئيات ناطق ، به توسط ناطق . و اين مطلب در علم برهان معلوم خواهد شد .\r\nاستقراى ناقص در بسيارى از جدل‌ها به كار مىرود ، اما آن‌جا مدعى اين هستند كه جزئيات محصور است . وقوع استقراى ناقص در جدل ، مغالطه نيست ، اما در برهان مغالطه است .\r\nدر استقرا ، هرچه تعداد جزئياتى كه در نفس الامر تحت كلى بوده كم‌تر باشد ، و تعداد آن‌هايى كه حصول حكم برايشان معلوم است ، بيش‌تر باشد ، حكم استقرايى مقبول‌تر خواهد شد زيرا به حصر نزديك‌تر است .\r\n\r\nتمثيل\r\nهمان‌گونه كه قبلا گفتيم ، تمثيل عبارت است از حكمى بر چيزى مانند حكم بر مشابه آن چيز ، بدين خاطر كه ميان آن‌دو ، تشابه وجود دارد ، تمثيل ، قياس فقهى است ، زيرا اكثر فقها ( ى سنّى ) از آن استفاده مىكنند . مثلا مىگويند : سر كه زايل‌كنندهء حدث است ( مانند آب ) زيرا سركه مانند آب سيّال است . در اين تأليف ، چهار حد وجود دارد :\r\n1 - سركه ، كه در مطلوب محكوم عليه است و در قياس به جاى حد اصغر است .\r\n2 - آب ، كه شبيه سركه است .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n3 - سيّال ، كه سركه و آب از اين جهت مشابه بوده و هردو در اين امر مشترك‌اند . و اين به جاى حد اوسط است .\r\n4 - زايل‌كنندهء حدث ، كه در مطلوب محكوم به است و به جاى حد اكبر است .\r\nشبيه اصغر ، « اصل » ناميده شده ، و اصغر « فرع » نام دارد . به اكبر ، « حكم » ، و به اوسط - كه وجه مشابهت است - « معنى » يا « وجه جامع » يا « علت حكم » يا « امر مشترك » ، و به اين تأليف « قياس » مىگويند .\r\nبر اين اساس مىگويند : قياس الحاق فرع به اصل به خاطر وجود جهت جامع ميان هر دو است . حكم در « اصل » براساس اظهار صريح و نصّ شارع است و به جهت وجود مشابهت ميان اصل و فرع ، فرع را به آن ملحق مىكنند .\r\nبرخى از جدليان متكلمان ، در قديم ، براى استدلال‌هاى عقلى از اين تأليف استفاده نموده ، بر آن اعتماد مىكرده‌اند . آن‌ها ، به اصل ، « شاهد » و به فرع ، « غايب » مىگفته‌اند . و مقصودشان از شاهد امرى است كه حكم در آن امر ، موجود و معلوم باشد و منظور از غايب ، آن امرى است كه حكمش مطلوب و مجهول باشد ، خواه اين‌دو امر ، هردو حاضر باشند يا غايب و يكى غايب و ديگرى حاضر باشد . مثلا مىگويند : آسمان محدث است مانند خانه زيرا همچون خانه داراى شكل است و چيزى كه داراى شكل است محدث است . در اين قياس هميشه صغرى ، بيّن بوده و كبرى همواره غيربيّن است .\r\nاصل تمثيل اين قياس است و قياس دوم مشتمل است بر بيان كبرى - به اين صورت كه چيز داراى شكل مانند خانه بوده و خانه محدث است ، پس چيز داراى شكل محدث است .\r\nاين قياس شبيه استقرا است ، زيرا اوسط در آن ، جزئى از اصغر است . اما فرق آن با استقرا اين است كه در استقرا جزئيات را محصور نموده و چنين وانمود مىكنند كه حكم براى تمام جزئيات جارى است اما در اين قياس ( تمثيل ) ادعاى حصر جزئيات نمىشود و فقط به عنوان مثال ، يك جزئى ذكر شده و به همان قناعت مىشود . البته ممكن است بيش از يك جزئى هم ذكر شود ، اما حصر محسوب نمىشود .\r\nدر قياس دوم ، همواره كبرى بيّن بوده و خلل در صغرى است .\r\nاز آن‌جا كه اين تأليف ( تمثيل ) به اين‌دو قياس بازمىگردد ، بايد بگوييم كه تمثيل از\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nاستقرا و قياس تركيب مىشود . بر اين اساس در تمثيل سه حكم بيّن وجود دارد :\r\n1 - حكم به اوسط بر اصغر ، مثلا آسمان ، مشكل ( داراى شكل ) است .\r\n2 - حكم بر اوسط شبيه اصغر ، مانند : خانه مشكل است .\r\n3 - حكم به اكبر بر شبيه اصغر ، مانند : خانه محدث است .\r\nاما دو حكم نيازمند بيان است :\r\n1 - حكم به اكبر بر اصغر كه مطلوب است ، مانند : آسمان محدث است .\r\n2 - حكم به اكبر بر اوسط ، مانند : هرچه مشكل است محدث است .\r\nحكم اول مبنى بر حكم دوم است . بنابراين اگر حكم دوم ثابت شود ، حكم اول كه مطلوب ماست ، بر هيأت قياس شكل اوّل لازم مىشود . و بر اين اساس ، ذكر شبيه و ايراد قياس دوم لغو و بيهوده است .\r\nكسانى كه اعتماد به تمثيل مىكنند ، براى بيان آن‌كه اوسط محكوم عليه به اكبر است ، به اين امر استناد مىكنند كه حكم در اصل به وجه جامع تعليل شده و بر اين اساس لازم مىآيد كه هرگاه علت در فرع‌ها ، موجود باشد ، حكم ، ( معلول ) نيز موجود شود .\r\nدر اين‌جا بايد از اين افراد دو سؤال نمود :\r\n1 - چرا حكم در اصلى كه تعليل شده به وضعى ، با ذات اصل تغاير دارد ؟ زيرا اگر اين قاعده در همهء احكام مطرد و شايع باشد ، دور يا تسلسل لازم مىآيد ، و اگر حكمى قطع دور و تسلسل را به ذات معلل باشد ، چرا حكمى كه در اصل مفروض بوده آن حكمى كه به ذات معلل است ، نيست ؟\r\n2 - بر فرض آن‌كه هر حكمى به وضعى تعليل شده باشد ، چرا حكم تعليل شده به وجه جامع است و نه به وضعى ديگر .\r\nبراى اثبات تعليل حكم به وجه جامع ، از راه‌هاى مختلفى استفاده شده است : تمسك به دوران ، طرد و عكس ، تقسيم و تمسك به دوران ، بدين‌گونه است كه چون حكم ، وجودا و عدما دائر مدار وجه جامع است ، پس معلول آن است . اما اين سخن و استدلال فاسد است . زيرا همان‌گونه كه معلول دائر مدار علت است ، علت نيز دائر مدار معلول است . بنابراين اگر دوران ، مقتضى عليت علّت باشد ، بايد مقتضى عليت معلول هم باشد .\r\nتمسك به طرد و عكس اين‌گونه است كه مىگويند غير از موضعى كه مورد نزاع\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nاست ، در هر موضعى كه تشكل هست حدوث هم وجود دارد ، و اين طرد است . و در هر موضعى كه حدوث وجود ندارد تشكل هم وجود ندارد ، و اين عكس است . براى اثبات اين‌دو طرد و عكس ، از استقرا استفاده مىشود . آن‌گاه گفته مىشود كه اكنون كه وضع چنين است ، تشكّل علت حدوث خواهد بود . حكم اين حجت ( از نظر فساد ) مانند حكم دوران است .\r\nو اما تمسك به سبر و تقسيم بدين صورت است كه براى بيان آن‌كه علت حكم چيست ، قسمتى منتشر را ايراد نموده و بعضى از اوصاف اصل را مىشمردند . مثلا مىگويند علت حكم يا تشكل است يا تربيع يا فلان و يا فلان . . . آن‌گاه به طريق سبز نقيض تك‌تك اقسام را استثنا نموده و فقط وجه جامع را نگه مىدارند و مىگويند علت حكم همان وجه جامع است .\r\nدر اين‌جا نخست بايد از آنان پرسيد كه از كجا مىتوانيد بگوييد تمام اقسام فقط همين‌ها هستند كه شمرده شده‌اند . و براى آن نمىتوانند دليلى اقامه كنند . گروهى در مقام جواب به اين سؤال مىگويند : اگر قسم ديگرى موجود بود بايد دليلى بر وجودش مىبود و چيزى كه دليلى بر اثباتش وجود ندارد واجب است كه نفى شود . در حالى كه اين حجت نيز فاسد است ، زيرا حق آن است كه هرچه نفىاش واجب است دليلى بر اثباتش وجود ندارد ، امّا عكس آن كليت ندارد . آن‌ها اين قضيه را به صورت مهمل ايراد نموده و به جاى قضيهء كلى استعمال مىكنند ، در حالى كه اين مغالطه است . و با وجود اين ، ندانستن دليل بر وجود چيزى ، نشان نبودن دليل بر آن چيز نيست .\r\nاشكال دوم اين است كه ممكن است علت هريك از اقسام يك چيز بوده يا اين‌كه هر دو قسم يا هر سه قسم و يا هرچند قسم ديگر كه فرض شود يك علت داشته باشند . نيز ممكن است علت ، ذات اصل به شرط بعضى اوصاف بوده و ممكن است در هر صورتى ، حكم داراى علتى خاص همان صورت باشد .\r\nكسانى كه تمثيل را معتبر مىدانند بايد تمام اين اشكالات را پاسخگو باشند در حالى كه نمىتوانند از عهدهء همهء آن‌ها بيرون آيند . در آغاز همهء اين اشكالات فقط يك اشكال است .\r\nاگر به‌طور مسامحه بپذيريم كه وجه جامع ، علت حكم در اصل است ، باز نمىتوان\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nپذيرفت كه هرچه علت چيزى در يك صورت است ، علت همان چيز در صورت ديگر هم باشد . مثلا سقمونيا مقتضى آن است كه در برخى از نقاط جهان ، در بدن انسان‌ها مسهل صفرا باشد ، اما در برخى ديگر از نقاط اين‌گونه نيست .\r\nبنابراين براى فرق گذاشتن ميان حكم اصل و فرع - بعد از آن‌كه بپذيريم كه علت حكم در اصل همان وجه جامع است - مىتوان صرفا به دوئيّتى كه ميان آن‌دو وجود داشته استناد نمود و همين را دليل منع وجود حكم اصل براى فرع دانست .\r\nبا اين بيان معلوم مىشود كه تمثيل ، مقتضى علم به مطلوب نيست ، بلكه اگر مقتضى باشد ، فقط مقتضى ظن به مطلوب است و نه بيش از آن .\r\nبهترين تمثيل‌ها ، تمثيلى است كه وجه جامع در آن علت حكم اصل باشد . ناقص‌تر از اين ، تمثيلى است كه وجه جامع علت حكم اصل نباشد و ظن و گمانى كه بر اثر اين تمثيل به دست مىآيد كم‌تر از ظنى است كه بر اثر تمثيل قبلى حاصل مىشود . از اين ناقص‌تر ، تمثيلى است كه وجه جامع در آن به صورت سلب بوده و يا اصلا وجه جامع بيان نشده باشد . و اين هردو ، در حقيقت يك حكم دارند . زيرا هردو چيزى كه فرض شوند ، در سلب غير آن‌دو چيز از آن‌دو مشترك‌اند .\r\nچنان‌كه بعدا توضيح خواهيم داد ، تمثيل در قياس‌هاى خطابى و اقناعى به كار مىرود ، اما در برهان و جدل نمىتوان از آن استفاده كرد .\r\nدر اين‌جا سخن پيرامون استقرا و تمثيل به پايان مىرسد . از اين بيانات معلوم شد كه هريك از اين‌دو در قوت قياس‌اند . اما صغراى آن قياس - در استقرا - و كبراى آن - در تمثيل - نيازمند بيان است . و همين باعث شباهت اين‌دو تأليف به قياس است .\r\n\r\nفصل دوازدهم : قياس‌هايى كه برحسب صورت‌ها يا مواد داراى القاب مخصوص هستند\r\n\r\nقياس مقاومت\r\nهرگاه قياسى ، منتج حكمى باشد و بخواهيم آن قياس را منع كنيم ، قياسى ديگر مىآوريم كه اين قياس منتج مقابل يكى از مقدمات اساسى قياس اول باشد - مانند كبرى در شكل اوّل يا مقدمهء كلى در قياس اقترانى كه يك مقدمه از آن جزئى باشد - و با بطلان آن مقدمه\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nقياس اول را منع مىكنيم . قياس دوم ، قياس مقاومت ناميده مىشود . و مقدمه‌اى كه قياس مقاومت مقابل آن را نتيجه مىدهد مقدمهء كلى مىخوانند .\r\nمقاومت بر دو وجه است : عناد ، مناقضت . مقاومت بر وجه عناد چنان است كه قياس مقاومت ضد مقدمهء كلى را نتيجه دهد . و مقاومت بر وجه مناقضت بدين‌گونه است كه منتج نقيض مقدمهء كلى باشد .\r\nدر مقاومت عنادى ، ضد مقدمهء كلى به‌گونه‌اى قرار داده مىشود كه موضوعش عام‌تر باشد ، و آن را با مقدمه‌اى كه موضوعش موضوع مقدمهء كلى و محمولش موضوع مقدمهء ضد است ، تأليف مىكنند و اين تأليف بر هيأت شكل اوّل است و منتج ضد مقدمهء كلى است . مثلا اگر مقدمهء كلى اين‌گونه باشد : « هرگاه دو چيز متضاد باشند علم به هردو ، يك علم خواهد بود . » ضد اين مقدمهء كلى بر وجهى كه موضوع عام‌تر باشد بدين قرار است : « هيچ دو چيزى كه متقابل باشند ، علم به هردو يك علم نخواهد بود . » آن‌گاه اين ضد را با اين مقدمه تأليف مىكنيم كه : « هرگاه دو چيز متضاد باشند ، مقابل خواهند بود » ، و اين‌دو مقدمه نتيجه مىدهد : « هيچ دو چيزى كه متضاد باشند علم به هردو يك علم نخواهد بود . » اين قياس فقط بر هيأت شكل اوّل است . زيرا اگر مقدمهء كلى ، سالبه باشد ، ضد آن فقط از ضرب اوّل شكل اوّل نتيجه مىدهد . و اگر موجبه باشد ، جز به عكس مقدمات از شكل ديگرى غير از شكل اوّل نتيجه نمىدهد . و معلوم است كه عكس مقدمه از نظر قبول و رواج و بر وضع طبيعى بودن ، مانند اصل نيست .\r\nو اما مقاومت بر وجه مناقضت بدين‌گونه است كه آن جزئى را كه در تحت موضوع مقدمهء كلى قرار گرفته ولى داراى آن حكم نيست ، گرفته ، يك بار به وجود موضوع براى آن جزء و بار ديگر به سلب محمول از آن جزء حكم مىكنيم ، تا قياسى بر هيأت شكل سوم كه منتج نقيض مقدمهء كلى است حاصل شود . مثال : مىگوييم « سياهى و سفيدى متضادند و علم به هردو يك علم نيست » . آن‌گاه برخى از متضاد چنان خواهد بود كه علم به هردو يك علم نباشد .\r\nبنابراين قياس مقاومت بر هيأت يكى از اين‌دو شكل است .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n\r\nضمير\r\nچنان‌كه قبلا گفته‌ايم ، قياس ضمير قياسى است كه كبراى آن حذف شده باشد و علت حذف شدن يا اين است كه آن كبرى در نهايت وضوح است - مانند : خط الف ب و خط الف ج از يك مركز به يك محيط واقع شده‌اند پس متساوى هستند ، يا از آن‌رو كبرى حذف مىشود كه نمىخواهيم كذب آن معلوم گردد ، مثلا مىگوييم فلان شخص شب‌ها بيرون از منزل است پس خائن است - زيرا اگر كبرى را ذكر كنيم ، كذب آن ظاهر مىگردد .\r\nاين صنف بيش‌تر در خطابيات قرار مىگيرد .\r\n\r\nدليل\r\nدليل از نظر بعضى متقدمان ، قياسى است كه كبراى آن به صورت رأى باشد . رأى ، مقدمهء محموده‌اى است كه در آن به وجود يا عدم چيزى حكم شده باشد و يا اين‌كه حكم شده باشد كه فلان چيز بودنى يا نبودنى ، انجام دادنى يا انجام ندادنى است ، و آن حكم يا عام بوده و يا در اكثر موارد باشد . حتى اگر آن مقدمه ، كلّى باشد ، به صورت مهمل و بدون سور استعمال مىشود ، مانند : الاصدقاء ناصحون - من طلب و جدّ وجد - اضاعة الفرصة غصّة و امثال اين‌ها ، در قياس‌هايى قرار مىگيرند كه صغراى آن شخصى باشد . در اكثر موارد همان‌گونه كه در محاورات رايج است صغرى حذف مىشود .\r\nعلت نام‌گذارى اين قياس به « دليل » اين است كه مقدمهء كبرى دليل حصول آن حكم در شخص مذكور است .\r\n\r\nقياس علامت\r\nاين قياس ضميرى است كه اوسط آن علامت حصول اكبر براى اصغر است . و بر هيأت اشكال مختلف واقع مىشود .\r\nمثال قياس علامت در شكل اوّل : اين زن شير دارد ، پس زاييده است !\r\nمثال قياس علامت در شكل دوم : رنگ اين زن زرد است پس آبستن است !\r\nمثال شكل سوم : شجاعان ظالم‌اند ، زيرا حجّاج شجاع و ظالم بود !\r\nاز ميان اين قياس‌ها ، آن‌چه بر هيأت شكل اوّل باشد ، عموميت و اطراد داشته اما در ساير اشكال اين‌گونه نيست . زيرا در شكل دوم ، اوسط از اصغر و اكبر عام‌تر بوده و در\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nشكل سوم خاص‌تر از هردو است . ازاين‌رو اگر كبراى شكل دوم منعكس گردد كاذب مىشود ، در مثال مذكور ، اين عبارت صحيح است كه : آبستن زرد رو است ، اما لازم آن اين نيست كه زردرو آبستن باشد .\r\nنظريهء محققان اين است كه اگر قياس علامت بر هيأت شكل اوّل باشد ، « دليل » ناميده مىشود ، اما در ساير اشكال « علامت » است . اين اصطلاح معنوىتر است . در برخى موارد فقط به اوسط ، دليل و علامت گفته مىشود .\r\n\r\nقياس فراسى\r\nاين قياس ، از نظر صورت بر هيأت تمثيل بوده و از نظر ماده از مواد دليل و علامت است .\r\nبه وسيلهء اين قياس ، از هيأتى بدنى به خلقى نفسانى پىمىبريم . اين سخن مبنى بر آن است كه بپذيريم اخلاق تابع انفعالات نفسانى بوده و هيأت بدنى - باهم - معلول مزاج‌ها و احوال تركيب بدن‌هاست . بنابراين از يك معلول به معلول ديگر منتقل شده و اين استدلال از ملزوم بر لازم است .\r\nاين قياس از اين جهت شبيه قياس‌هاى دليل و علامت است . اما از نظر تأليف به صورت تمثيل است . مثلا مىگويند : قسمت‌هاى بالايى بدن فلان كس مانند شير عظيم است پس او نيز شجاع است . استدلال از بزرگى قسمت‌هاى بالايى بدن بر شجاعت ، نوعى استقرا يا طرد و عكس است ، همان‌گونه كه در تمثيل گفته شد . بدين‌گونه كه چون در شير اين هيأت با شجاعت و ساير اخلاق مانند كرم و حيا ديده شده و در ساير درندگان اين هيأت هم با شجاعت موجود بوده و ساير اخلاق مفقود است ، پس از عدم تخلف يكى از ديگرى مساوات ميان هردو معلوم مىشود و چون چنين است روشن مىشود وجود هيأت دليل وجود اخلاق بوده و در هر شخصى كه آن هيأت باشد حكم مىكنيم كه آن اخلاق وجود دارد . از آن‌جا كه بايد حال و وضعيت كبرى معلوم شود آن را به صورت تمثيل بيان مىكنند .\r\nدر اين‌جا سخن در علم قياس به پايان مىرسد . و بالله التوفيق .\r\n\r\n","description":"","footnote":"","page_name":" 369 ","page_number":369},
  {"content":"\r\n . \r\n","description":"","footnote":"","page_name":" 370 ","page_number":370},
  {"content":"\r\n\r\n\r\nمقالهء پنجم برهان ( انالوطيقاى دوم )\r\nاين مقاله مشتمل بر دو فن است :\r\n1 - برهان 2 - حد\r\n\r\n","description":"","footnote":"","page_name":" 371 ","page_number":371},
  {"content":"\r\n . \r\n","description":"","footnote":"","page_name":" 372 ","page_number":372},
  {"content":"\r\n\r\n\r\nفن اوّل كيفيت اكتساب تصديقات يقينى به برهان\r\nمشتمل بر هجده فصل :\r\nفصل اوّل : مطلوب علم برهان ، ذكر ساير صنايع علمى ، بيان شرف مرتبهء برهان\r\nفصل دوم : احوال صناعات پنج‌گانه و مبادى اصناف قياسات\r\nفصل سوم : اصناف مطالب\r\nفصل چهارم : اصناف علل و مباحث مربوط به آن\r\nفصل پنجم : برهان ، اقسام برهان ، نسبت حدود آن با يكديگر ، راه اقامهء برهان بر هر مطلوبى كه داراى سببى باشد\r\nفصل ششم : كيفيت وقوع اصناف علل در حد اوسط برهان‌ها\r\nفصل هفتم : مطلوب‌هايى كه سببى ندارند ، استقرار و تجربه ، ذكر مبادى برهان\r\nفصل هشتم : كيفيت انتفاع به حس در اكتساب علوم\r\nفصل نهم : شرايط مقدمات برهان\r\nفصل دهم : ذاتى باب برهان\r\nفصل يازدهم : اولى برحسب اين موضع\r\nفصل دوازدهم : كلى به حسب باب برهان\r\nفصل سيزدهم : ضرورى در باب برهان\r\nفصل چهاردهم : كيفيت وقوع مقدمات غيركلى و ضرورى در علوم\r\nفصل پانزدهم : موضوعات ، مبادى و مسائل علوم برهانى و آن‌چه در آغاز بعضى علوم ذكر مىشود\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nفصل شانزدهم : اختلاف و اشتراك علوم\r\nفصل هفدهم : محمولات غيرمناسب در مقدمات و نتايج برهان قرار نمىگيرند\r\nفصل هجدهم : نسبت علم و ظن با يكديگر و چند تعريف رسمى ديگر\r\n\r\nفصل اوّل : مطلوب علم برهان ، ذكر صنايع علمى ، بيان شرف مرتبهء برهان\r\nهمان‌گونه كه قبلا گفته‌ايم علم يا تصور است و يا تصديق . و هريك از اين‌دو يا مكتسب است و يا نامكتسب . در اين‌جا ، اضافه مىكنيم كه هر تصورى يا تام است يا غيرتام ، يا فاسد . تصور تام ، تصورى است كه صورت ذهنى چيزى دقيقا مطابق با صورت خارجى همان چيز باشد . تصور غيرتام ، به‌گونه‌اى است كه صورت ذهنى ، مشابه صورت خارجى يا نزديك به آن باشد . و تصور فاسد ، مطابق با صورت خارجى نيست .\r\nتصور تام ، فقط يك قسم است اما دو تصور ديگر ، با توجه به دورى و نزديكى ، وضوح و خفا داراى انواعى است .\r\nاكتساب تصورات به وسيلهء اقوال شارحه است . اقوال شارحه يا مشتمل بر محمولات ذاتى و عرضى است يا نه ، هريك از آن ذاتى و عرضى داراى اقسامى است كه بعضى مخصوص به موضوع بوده و مقتضى جدايى آن موضوع از ساير موضوعات است و برخى ميان آن موضوع و ساير موضوعات مشترك است . بر اين اساس ، قول شارح يا مشتمل بر ذاتيات است ، يا مشتمل بر عرضيات ، يا مشتمل بر هردو و يا بر هيچ‌كدام . اگر مشتمل بر ذاتيات باشد يا مجموع ذاتيات را دربر گرفته و يا فقط برخى از آن‌ها را شامل است . در صورت دوم يا باعث جدايى و تميز از تمام امورى است كه غير از موضوع است ، و يا فقط باعث تميز از برخى از آن‌هاست و يا اصلا افادهء تميّز نمىكند . و اگر مشتمل بر عرضيات باشد ، نيز ، يا افادهء جدايى كلى و يا افادهء تميز جزئى نموده و يا اصلا نشانگر تميّز نيست . در صورتى كه هم ذاتيات و هم عرضيات را شامل باشد باز همچنين است . و اما اگر قول شارح ، نه مشتمل بر ذاتيات بوده و نه مشتمل بر عرضيات باشد ، حتما بايد صورتى مشابه مطلوب را افاده كند - خواه آن صورت قريب باشد يا بعيد - و گرنه قول شارح نخواهد بود بنابراين ، اقوال شارحه با توجه به اين اعتبارات داراى اصناف بسيارى هستند .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nاز ميان تمامى آن اصناف آن‌چه مشتمل بر مجموع ذاتيات باشد ، از نظر محققان حدّ تام ناميده مىشود . حد تام ، قولى است كه بر ماهيت محدود ( تحديد شده ) دلالت مىكند ، و حتما اين قول ، نشانگر صورتى است كه در وجود خارجى مطابق با آن ماهيت است . اما اگر قول شارح فقط برخى از ذاتيات را شامل باشد ، حدّ ناقص خواهد بود .\r\nبهترين حد ناقص ، حدّى است كه نشانگر تميّز و جدايى كلى باشد . اهل ظاهر ميان چنين حدى با حد تام فرق نمىگذارند ، زيرا در نظر ايشان آن‌چه كه مطلوب است فقط تمييز و جدايى اين ماهيت از ساير ماهيات است ، نه تصور حقيقى اين ماهيت .\r\nاگر قول شارح تنها از عرضيات يا ذاتيات آميخته با عرضيات تشكيل شده باشد رسم خواهد بود . در اين‌جا نيز اگر رسم نشانگر و افاده‌كنندهء تمييز كلى باشد رسم تام بوده و الّا ، رسم ناقص است . بهترين رسم ، آن است كه از هردو صنف تركيب شده باشد .\r\nهر حد و رسمى كه اصلا نشانگر تميّز نباشد ، در تعريف ، نقشى ندارد .\r\nآن‌چه كه نه ذاتى بوده و نه عرضى ، و نشانگر صورتى شبيه صورت مطلوب باشد ، مثال ناميده مىشود . اين اقسام با توجه به مواد است . اما برحسب صورى كه از ترتيب وضع اين اوصاف پديد مىآيد نيز ممكن است اقسامى وجود داشته باشد ، زيرا برخى از اين ترتيب‌ها همان‌گونه‌اند كه بايد باشند ، و برخى ديگر نزديك يا شبيه آن‌چه بايد باشند هستند و گروهى نيز بر خلاف آن‌چه بايد باشند ، هستند ، اما منطقيان براى اين اقسام نام خاصى وضع نكرده‌اند .\r\nآن‌چه تاكنون گفته شد در مورد تصور بود . در مورد تصديق نيز تقسيماتى وجود دارد :\r\nتصديق يا مقتضى اعتقاد است و يا نه . در صورت نخست يا آن اعتقاد جازم است و يا نه . اعتقاد جازم با حكم به امتناع نقيض آن تصديق تقارن داشته و اين تقارن يا بالفعل است و يا بالقوه‌اى كه نزديك بالفعل است . از آن‌جا كه « امكان » به معنى « عدم امتناع » است ، هر تصديقى كه مقارن با حكم به امتناع نباشد ، حتما داراى حكم به امكان نقيض - به صورت بالفعل يا بالقوه - است و چنين تصديقى اعتقاد غيرجازم است .\r\nاعتقاد جازم بر چندگونه است : يا اين اعتقاد با آن‌چه در نفس الامر وجود دارد مطابق است ، يا با آن‌چه مقتضاى وضعى خاص يا عام به صورت بالفعل يا بالقوه است ، مطابق است و يا اصلا مطابق نيست . اعتقاد نخست يقينى بوده ، اعتقاد دوم برحسب شهرت يا\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nالزام ( طرف مقابل ) است و اعتقاد سوم غلط است .\r\nدر اعتقاد غيرجازم ، اگر حكم به امكان نقيض - كه با اعتقاد و تصديق تقارن پيدا كرده - بالفعل نباشد و سبب چنين حكمى صرفا مسامحهء نفس باشد ، آن تصديق غيرجازم ، اقناعى خواهد بود . اما اگر آن مقارنه بالفعل باشد يا امكان اقلّى است و يا اكثرى .\r\nتصديقى كه متعلق به طرف برتر و راجح باشد ، تصديق ظنّى است . و در صورتى كه امكان ، متساوى الطرفين باشد مشكوك مطلق بوده و در علوم از آن هيچ منفعتى برده نمىشود . چنان‌كه از تصديقى كه بر طرف مرجوح باشد نيز نفعى عايد علوم نمىگردد .\r\nهر تصديقى كه مقتضى اعتقادى نباشد ، در صورتى كه مقتضى تأثيرى در نفس بوده - خواه به قبض يا به بسط - به هر وجهى از وجوه كه باشد ، تصديق تخييلى خوانده مىشود . و اگر مقتضى هيچ تأثيرى نباشد ، اعتبار و در نظر گرفتن آن فايده‌اى نخواهد داشت .\r\nاز ميان تمامى تصديقات ، فقط يك نوع تصديق ، يقينى بوده و در حقيقت ممتنع الزوال است . اما تصديقات ديگر ، انواع بسيارى داشته و آن‌ها نيز برحسب دورى و نزديكى به يقين يا برحسب شدت و ضعف در شهرت ، يا در مشابهت به يقين يا در ايجاد ظن يا در اقتضاى تخييلى ، داراى مراتبى بوده و همگى ممكن الزوال‌اند .\r\nاز آن‌جا كه به‌دست آوردن تصديق به واسطهء اقوال جازمه است ، بنابراين هر قول جازمى كه بالذات ما را به يقين برساند برهان است . و هرچه كه مفيد يك رأى مشهور بوده و يا مقتضى يك الزام باشد جدل است . هرچه مفيد اعتقاد جازمى باشد كه با واقع مطابقت ندارد مغالطه بوده و هرچه مفيد اعتقادى غيرجازم باشد خطابه ، و بالأخره هرچه مفيد تخييل باشد شعر است .\r\nتمام اقوال جازمه‌اى كه در علوم و محاورات استعمال مىشود به اعتبار مواد اين پنج قسم‌اند . هريك از اين اقسام داراى اصناف بسيارى بوده و هر قسمت ، صناعتى جداگانه است . اما به اعتبار صورت : اگر برهان باشد بايد قياس بوده ، و در صورتى كه نزديك به برهان يا شبيه به آن باشد ، صورت آن بايد استقرا يا تمثيل باشد .\r\nاز ميان تمامى اين اقسام ، دو قسم مطلوب بالذات است : 1 - حد تام ، از آن جهت كه تصور حقيقى يك ماهيت ، مفيد تصديق خواهد بود ، 2 - قياس برهانى از آن‌رو كه فايدهء\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nآن تصديق يقينى است . زيرا هدف نهايى يادگيرى منطق - بالذات - يادگيرى و آگاهى از روش‌هاى به دست آوردن اين‌دو مطلوب بوده ، و معرفت ساير اقسام كه شبيه به هردو - به وجهى از وجوه مناسبت يا تضاد - است ، هدف بالعرض است .\r\nصناعت برهان ، بيان‌كنندهء چگونگى تحصيل و به دست آوردن اين‌دو مطلوب است .\r\nبنابراين خلاصهء منطق ، اين مقاله است .\r\nتصور در اكثر احوال ، مقارن با تصديق است ، زيرا هر تصورى كه بدون تصديق باشد نمىتواند در علوم نفعى دهد . اما با اين همه ، هر تصديقى حتما مستلزم تصور است - مانند استلزام صورت يا مركب براى ماده - ولى اين‌گونه نيست كه هر تصورى حتما مستلزم تصديق باشد . بر اين اساس اكتساب قياس برهانى مستلزم اكتساب حد حقيقى است و مشتمل بر آن است ( مانند اشتمال كل بر اجزا ) اما اكتساب حد حقيقى مستلزم اكتساب قياس برهانى نيست .\r\nبه همين سبب ، اين جزء از منطق علم برهان ناميده شده ، اگرچه در حقيقت علم حدّ و برهان است .\r\nاز آن‌جا كه علم قياس از اين علم عام‌تر است ، بر آن مقدم شده ، زيرا نسبت قياس با اقسام پنج‌گانهء برهان ، جدل و . . . نسبت صورت با ماده است . ازاين‌رو هر برهانى به هيأت قياس است ، اما اين‌گونه نيست كه هر قياس برهانى باشد . در تعليم و ترتيب طبيعى مقتضى آن است كه از اعمّ شروع كرده و به اخص برسيم ، زيرا اعم به عقل نزديك‌تر است چنان‌كه اخص به حس نزديك‌تر است . بنابراين قياس بايد بر برهان تقدم داشته باشد .\r\nاما علت تقدم مباحثى كه قبل از قياس ذكر شده‌اند ، بر قياس ، از اين جهت است كه اجزا ، بالطبع بر كل تقدم دارند .\r\nهرچند صناعت‌هاى چهارگانه خطابه ، جدل ، مغالطه و شعر به اعتبار مواد به وجهى عام‌تر از برهان‌اند ، اما برهان بر آن‌ها از چند جهت تقدم دارد :\r\nالف - برهان ، بالذات مطلوب است و آن‌ها بالعرض .\r\nب - برهان هم برحسب شخص نافع است و هم برحسب نوع ، ولى ساير صناعت‌ها تنها برحسب مشاركت نوعى ، نافع‌اند .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nج - خطابه و شعر به مطالب جزئى تعلق دارند ، در حالى كه برهان اين‌گونه نيست .\r\nمغالطه و جدل اگرچه به مطالب كلى تعلق دارند اما بايد توجه داشت كه مغالطه ، بالذات نفعى ندارد بلكه از اين جهت مفيد است كه بايد از آن دورى جست و اين نفع بالعرض است ، و نيز اگرچه مواد جدل به وجهى عام‌تر از برهان‌اند - زيرا در اغلب موارد آن‌چه صادق است مشهور است ولى اين‌گونه نيست كه هرچه مشهور است صادق هم باشد - اما اين عموميت بالعرض است ، زيرا ضرورتى ندارد كه هرچه مشهور باشد صادق هم باشد در حالى كه در قياس اين عموميت ، ذاتى است ، چراكه جزء صورى است . ازاين‌رو بايد مبحث برهان بر اين مباحث تقدم داشته باشد .\r\n\r\nفصل دوم : احوال صناعات پنج‌گانه و مبادى اصناف قياسات\r\nدر آغاز اين صناعت ، گفته شد كه هر تعليم و تعلّم ذهنى ، بايد قبلا سابقه‌اى ( علمى ) داشته باشد . توضيح اين سخن ايجاب مىكند كه چند بحث مطرح شود :\r\nالف - اكتساب و فراگيرى كه به معنى بيرون آوردن چيزى از قوه به فعليت است ، بايد به هيأتى تعلق داشته باشد . آن هيأت داراى دو نسبت است يكى با رساننده و فاعل آن هيأت - زيرا هرچه از قوه به فعليت مىرسد ، نيازمند كسى است كه آن را به فعل درمىآورد - و ديگر با قابل و محلّ آن .\r\nهرگاه آن هيأت ، علم باشد ، نسبت اول تعليم ناميده مىشود - خواه رسانندهء آن هيأت استاد باشد يا نيروى فكر و يا چيزى ديگر - و نسبت دوم ، تعلّم است ، خواه قابل و محل آن هيأت شاگرد باشد يا نيروى ادراك يا غير آن .\r\nاز آن‌جا كه مراد و مقصود در اين موضع علم مكتسب ( دانش آموختنى ) است ، آن را با هريك از اين‌دو نسبت ( تعليم و تعلّم ) در نظر گرفته‌اند تا علم غيرمكتسب ( دانش خداداد ) از آن خارج باشد .\r\nب - تعليم و تعلم به گونه‌هاى مختلفى ممكن است وجود داشته باشد :\r\n1 - تعليم و تعلم فكرى : و آن بدين‌گونه است كه تأليف مقدمات از حدود ، يا تصور حدود ، بعد از زحمت طلب آن‌ها به وسيلهء اكتسابى باشد كه نيروى فكر كرده است .\r\n2 - تعليم و تعلّم حدسى : بدين‌گونه كه بدون زحمت طلب آن‌ها ، بعضى از تأليفات يا\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nتصورات در ذهن متمثل شود .\r\n3 - تعليم و تعلّم تفهيمى : بدين‌گونه كه از تعليم استاد يا كسى ديگر ، تأليف مقدمات يا تصور حدود حاصل شود .\r\n4 - تعليم و تعلّم تنبيهى : و آن بدين صورت است كه آن تأليف مقدمات يا تصور حدود به خاطر يك عبارت مشتبه باشد و با ايضاح عبارت ناگهان مطلب معلوم گردد .\r\nتعليم و تعلّم ذهنى ، شامل تمامى اين‌ها شده و ازاين‌رو تعليم و تعلّم را به « ذهنى » مقيّد كرده‌اند .\r\nج - ما در صورتى مىتوانيم به اكتساب تصورات دست يابيم كه اجزاى اقوال شارحه را تصور كرده باشيم . و اين اجزا يا محمولات‌اند و يا امثله . همچنين اكتساب تصديقات بعد از تصور محكوم عليه ، محكوم به واحدهاى قياسى ، استقرايى يا تمثيلى آن‌ها كه منتج تصديق مىباشند ، و نيز بعد از تصديق به مقدمات آن تأليف ، صورت خواهد گرفت ، و تمامى اين مراحل مقدم بر مكتسب‌اند .\r\nد - مقصود از سبقت و پيشى گرفتن علم ، بر تعليم و تعلم ذهنى ، سبقت ذاتى است نه زمانى ، زيرا در بعضى صور سابق و مسبوق در زمان همراه يكديگرند .\r\nه - مقصود از علم امرى عام‌تر از تصور ، تصديق و اقسام آن است يعنى يقين و ظن و شك و آن‌چه مقتضى تخييل است . و به‌طور كلى معنايى است كه شامل تمامى اين اقسام باشد . چنان‌كه هم بر آن‌چه كه مقتضى حكمى جازم و قطعى است و هم آن‌چه مقتضى حكمى غيرجازم است و نيز آن‌چه مقتضى تخييل است « تصديق » اطلاق مىشود .\r\nاكنون كه اين مباحث مقرر شد و معلوم گرديد كه هر علم مكتسبى مسبوق به يك يا چند علم است ، بايد گفت :\r\nنمىتوان پذيرفت كه همهء علوم اكتسابى باشند ، زيرا اين سخن يا مستلزم دور است و يا تسلسل ، و اين‌دو مستلزم آن است كه اكتساب علوم ممتنع باشند . بنابراين در تحليل ، به اين نتيجه مىرسيم كه علوم اكتسابى در نهايت به علوم بدون اكتساب مىرسند . در ميان تصورات ، آن علوم غيراكتسابى ، امورى عام - مانند موجود ، واحد و بعضى از اصناف مقولات و محسوسات مانند سياهى و سفيدى - هستند . و در ميان تصديقات ، مقدماتى هستند كه به مبادى قياسات معروف‌اند . به‌طور كلى اين تصديقات نامكتسب شانزده\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nصنف‌اند .\r\n1 - محسوسات ، مانند : آفتاب روشن است .\r\n2 - مجربات ، مانند : چوب زدن به كسى دردناك است .\r\n3 - متواترات ، مانند : « بغداد موجود است » ، نسبت به كسى كه به آن‌جا مسافرت ننموده ، يا « سقراط موجود بوده است » .\r\nآن‌چه در اين‌دو صنف ( مجربات و متواترات ) معتبر است ، حصول يقين است نه زياد امتحان كردن يا زياد شاهد آوردن .\r\n4 - اوليات ، مانند : كل از جزء بزرگ‌تر است .\r\n5 - حدسيات ، مانند : نور ماه از آفتاب است . اين صنف ، در صورتى تحقق مىيابد كه مثلا ، تشكلات ماه برحسب دورى و نزديكى از خورشيد مشاهده شده و از احوال خسوف‌ها آگاه باشيم .\r\n6 - قضايايى كه قياس‌هاى آن‌ها در فطرت هر انسانى ريشه دارد ، مانند تصديق به اين قضيه كه دو ، نصف چهار است .\r\nاين‌دو صنف پنجم و ششم ، هرچند در حقيقت از مبادى قياس نيستند ، اما از آن‌جا كه مستلزم قياسى هستند كه بدون تجشم و سختى كسبى ، حكمى را افاده مىكند ، آن‌ها را در شمار مبادى ذكر نموده‌اند .\r\nفرق اين‌دو قسم با يكديگر اين است كه در صنف اول حد اوسط به حدس معلوم شده ، اما در صنف دوم ، با دو حد ديگر در ذهن متمثل مىشود .\r\nاين شش صنف ، « واجب القبول‌ها » ناميده شده و مبادى قياس‌هاى برهانىاند .\r\n7 - وهميات ، و آن عبارت است از حكمى كه وهم - بر خلاف حكم عقل - صادر مىكند و اين حكم بر امورى است كه وهم به آن‌ها راه ندارد ، مانند تصديق به اين‌كه :\r\nهرچه موجود است داراى وضع بوده و داخل يا خارج فلك است .\r\nعلامت اين صنف آن است كه بر نقيض اين قضايا ، قياسى تأليف مىشود كه مقدمات آن از مقدمات واجب القبول هستند و وهم در قبول آن‌ها با عقل مساعدت مىنمايد . اما بعد از تسليم مقدمات ، وهم از پذيرش نتيجه خوددارى مىكند ، زيرا وهم از ادراك بسيارى از معقولات ( مانند وجود ، نهايت ، كلّ ، مبدأ ، علت و . . . ) ناتوان است . و در مورد\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nاين معقولات مانند امور محسوس و جزئى حكم مىنمايد ، و اين احكام بر خلاف عقل بوده و باطل‌اند . اما حكم وهم بر محسوسات جزئى و نيز آن‌چه از اين محسوسات انتزاع مىشود ( مانند أشكال هندسى ) حق بوده و مطابق با حكم عقل است . در اين موارد از آن جا كه حكم عقل به وسيلهء حكم وهم تأييد مىشود ، از معارضات خيالى و . . . ايمن بوده و دور از اشتباه و التباس است . اما آن را از اين صنف نمىشمرند .\r\n8 - مشبهات ، و آن‌ها قضايايى هستند كه در حقيقت در آن‌ها اشتباهى رخ داده ، از جهتى حق و از جهت ديگر باطل باشند و به خاطر مشابهت با حق ، در نزد ظاهربينان رواج مىيابند ، بنابراين هرگاه آن‌ها را بر آن وجه استعمال كنند ، « مشبهات » ناميده مىشوند ، مانند اين‌كه گفته شود : « هر عينى بيننده است » و مقصودشان از « عين » چشمه باشد .\r\nاين‌دو قسم ( هفتم و هشتم ) از مبادى قياس‌هاى مغالطىاند .\r\n9 - مشهورات حقيقى مطلق ، مانند : عدل نيكوست ، ظلم قبيح است . اين‌گونه از احكام ، يا برحسب مصالح عموم مردم ، يا به سبب عادات نيكو و اخلاق پسنديده‌اى كه در نفوس رسوخ دارد ، يا به خاطر قوت و نيرويى از نيروهاى نفس ناطقهء غيرعقلى ، مانند رأفت ، حميت ( غيرت ) حيا و شرم و يا به علتى ديگر ، نزد همهء مردم مورد پذيرش و قبول بوده ، از نظر عقل عملى صحيح‌اند ، اما از نظر عقل نظرى برخى از اين قضايا صادق و برخى ديگر كاذب‌اند ، و هرچه صادق باشد ، صدقش از راه برهان معلوم مىشود .\r\nبايد بدانيم اين‌گونه نيست كه هر مشهورى صادق باشد . در مقابل مشهور ، شنيع است و در مقابل صادق ، كاذب . گرچه در بسيارى موارد قضاياى صادق مشهورند ، اما در برخى از موارد نيز ديده مىشود كه به سببى از اسباب يك حكم صادق مشهور نبوده و نقيضش مشهور است . همچنين ممكن است حكمى همراه با قيدى خاص صادق بوده اما بدون آن قيد مشهور باشد . مثال مشهور كاذب : « آزار ديگرى براى رسيدن به منفعت شخصى قبيح است » ، در حالى كه اين حكم صحيح نيست ، زيرا كشتن و ذبح حيوان يكى از مصاديق آزار غير بوده اما برحسب عقل ، قبيح نيست . اين صنف « ذايعات » نيز ناميده مىشود . از ميان مشهورات حقيقى مطلق ، آن‌چه برحسب مصلحت عموم و يا سيرهء پسنديده‌اى باشد « آراى محموده » ناميده مىشود .\r\n10 - مشهورات محدود ، اين قضايا بدين‌گونه‌اند كه نزد قومى شهرت دارند - مانند :\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n« قضيهء تسلسل محال است » در نزد متكلمان - اهل هر علم و صناعتى چند قضيه از اين قضايا را دارند كه از نظر غير آن‌ها يا پذيرفته شده و يا مقبول نيست .\r\n11 - وضعيات ، و آن‌ها قضايايى هستند كه شخصى آن‌ها را پذيرفته و به آن‌ها تسليم مىشود و طرف مقابل آن شخص در حجتى كه براى ابطال آراى آن شخص اقامه مىكند ، از آن قضاياى مورد پذيرش وى قياسى تأليف مىكند .\r\nاين سه قسم - نهم ، دهم و يازدهم - مبادى قياس‌هاى جدلىاند .\r\n12 - قضايايى كه متعلم آغاز تعليم علمى بايد آن‌ها را مسلّم فرض كند تا بعد از آن در همان علم يا علمى ديگر ، تصديق آن‌ها معلوم شود . اين تسليم از سوى متعلم اگر به صورت استنكار باشد ، « مصادرات » ناميده شده و اگر از روى مسامحه و طيب نفس باشد « اصول موضوعه » خوانده مىشود .\r\nاين صنف فقط در مبادى علوم به كار مىرود . همچنين به اين‌دو صنف اخير ( يازدهم و دوازدهم ) مسلّمات گفته مىشود .\r\n13 - مقبولات ، قضايايى هستند كه از افرادى كه مورد وثوق و اطمينان‌اند پذيرفته مىشوند - مانند كلمات صاحبان اديان و شرايع و اشارات ائمهء دين .\r\nاين سيزده صنف ، به‌طور كلى « مسلمات » ناميده مىشوند . زيرا برخى از آن‌ها در نزد عقل اول مسلّم است ، بهرى در نزد وهم ، بعضى در نزد جمهور ، برخى در نزد گروهى خاص و بالأخره برخى هم در نزديك شخص ، مسلم‌اند .\r\n14 - مشهورات ظاهرى ، اين‌گونه از قضايا ، آن‌هايى هستند كه در نظر اول مشهور و محمود مىنمايند ، اما با دقت و تفكر معلوم مىشود كه اين‌گونه نيستند . مانند اين قضيه :\r\nبرادر را در هر حال يارى كن ، چه ظالم باشد و چه مظلوم . در حالى كه قضيهء مشهور حقيقى اين است كه ظالم را نبايد يارى كرد حتى اگر برادر يا فرزند باشد .\r\n15 - مظنونات ، مانند حكم به اين قضيه كه هركس هنگام شب بر بام منزل كسى ديگر باشد خائن است .\r\nاين سه صنف اخير ، مبادى قياس‌هاى اقناعى و خطابىاند .\r\n16 - مخيلات ، اين قضايا باعث تصديق نيستند ، اما تخييل را به دنبال خود دارند و در نفس انسان به خاطر آن تخييل ، قبض يا بسط ، شوق يا نفرت و بالأخره حالى از حالات\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nپديد مىآيد . بنابراين از آن‌جا كه آن تخييل از نظر تأثير به جاى تصديق است ، آن قضايا مبادى و مقدمات قياس‌هاى شعرى مىشوند . مثال : حكم به اين‌كه مطبوخ طلخ را مىتوان مانند شراب به آسانى تناول نمود . در بسيارى از موارد ممكن است اين تخييل سبب آسانى تناول مطبوخ شود . نفس مردم عوام به تخييل مطيع‌تر از تصديق بوده و از ميان تصديقات ، اقناعيات را بهتر از يقينيات پيروى مىكنند .\r\nاين بود اصناف مبادى قياس‌ها . استعمال اين مبادى يا از جهت تخييل است و يا از جهت تصديق ، آن‌چه از جهت تصديق است نيز بر دو نوع است : يا برحسب ترجيح يك طرف از دو طرف نقيض بوده و يا برحسب حكم جزمى است . اگر برحسب حكم جزمى باشد يا از آن‌روست كه آن حكم بر عقل رواج دارد ، يا به سبب تسليم است يا به سبب تحقيق . تسليم نيز يا از جانب يك شخص است ، يا از طرف قومى خاص يا از سوى عموم مردم . بعضى از منطقيان گفته‌اند تسليم يا مقارن يك تصديق است ، يا مقارن يك تكذيب يا با هيچ‌كدام از اين‌دو تقارن ندارد . مقارن تصديق ، مانند مشهورات حقيقى مطلق و محدود ظاهرى . مقارن تكذيب ، مانند وضعيات بدون هيچ‌كدام از اين‌دو مانند مصادرات .\r\nبه‌طور كلى اين تأثيرات مراتبى داشته و در بعضى از مواد مشترك مىباشند . اين مراتب به قرار زيرند : اول تخييل ، سپس ترجيح ، آن‌گاه ترويج و تسليم و در پايان ، تحقيق .\r\nتخييل در شعريات مطلوب است ، ترجيح در خطابيات ، ترويج در مغالطات ، تسليم در جدليات و تحقيق در برهانيات .\r\nهر قضيه‌اى كه تحقيقى دربر داشته باشد در اغلب موارد در معرض تسليم و ترويج نيز هست . هر قضيه‌اى كه مقارن تسليم يا ترويجى باشد حتما داراى ترجيح نيز خواهد بود . هر قضيه‌اى كه مقتضى ترجيح باشد نيز مشتمل بر تخييلى است ، اما عكس اين احكام ضرورى و واجب نيست . يعنى ضرورتى ندارد كه هرچه مقتضى ترجيح باشد در صدد ترويج يا تسليم بوده يا هرچه مقتضى تخييل باشد مستلزم تصديقى باشد .\r\nبر اين اساس مواد شعريات ، از همهء مواد عام‌تر است . زيرا در آن مىتوان از مواد برهانى ، جدلى ، و ساير اصناف استفاده كرد البته اين به خاطر اقتضاى تخييل است نه به سبب اقتضاى تصديق . بعد از مواد شعرى ، مواد خطابى ، پس از آن مواد مغالطى و جدلى\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nعموميت دارند . اما مواد برهانى از همهء آن‌ها خاص‌تر است . زيرا موادى كه مخصوص چهار قسم ديگر است در برهان نمىتواند مورد استفاده قرار بگيرد . اين بود وجه اشتراك مواد . اما بايد توجه داشت كه اين حكم ، كليت نداشته ، بلكه برحسب اغلب و اكثر موارد است . و چه‌بسا ممكن است مواد برهانى مروج و مسلّم نباشد ، اما به نوعى از تلطيف و تدقيق در معرض تسليم يا ترويج درآيد . و چه‌بسا موادى از جدل يا مغالطه وجود داشته باشند كه اوهام عوام آن‌ها را درك نكند . و چنين موادى نبايد در خطابه قرار گيرند . در بعضى موارد نيز مواد همهء اصناف در شعريات قرار نگرفته و خالى از اقتضاى تخييل باشد .\r\nاكنون كه معلوم شد در هريك از اين صناعات كدام اعتبار واجب است ، ديگر استعمال هر ماده براساس آن اعتبار دشوار نخواهد بود . مانعى هم ندارد كه يك قضيه به پنج اعتبار در اين پنج صناعت استعمال شود .\r\nبعضى از منطقيان گفته‌اند كه مواد برهان همگى صادق بوده ، مواد شعر ، همگى كاذب ، مواد جدل ، مغالطه و خطابه آميخته‌اى از صدق و كذب‌اند اما در جدل صدق بيش‌تر ، در مغالطه كم‌تر و در خطابه متساوى است .\r\nاما اين سخن دور از تحقيق بوده و اين حكم فقط در مورد برهان صادق است .\r\nهمچنين گفته شده : مواد برهان از واجبات بوده ، مواد مغالطه از ممتنعات و مواد سه صنف ديگر از ممكنات اكثرى ، اقلى و متساوىاند .\r\nاين سخن نيز دور از تحقيق بوده و اصلا صادق نيست . زيرا تمامى اين مواد در برهان هستند چون مطالب از آن جنس‌اند .\r\nاگر بخواهيم براى اصناف مبادى تقسيمى انجام دهيم كه مشتمل بر آن‌ها باشد بايد بگوييم :\r\nهر قضيه‌اى كه مبدأ اول يك قياس باشد از سه قسم بيرون نيست : يا مقتضى تصديق است ، يا مقتضى تخييل يا مقتضى هيچ‌كدام . قسم سوم در هيچ قياسى وجود ندارد پس مبدأ نخواهد بود .\r\nمقتضى تصديق يا جازم است يا غالب . جازم يا ضرورى است يا غيرضرورى .\r\nضرورى يا ظاهرى است يا غيرظاهرى . ظاهرى يا تنها به وسيلهء حس است - كه\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nمحسوسات است - يا به مشاركت امرى خارج از حس - كه متواترات است - يا به مشاركت امرى كه از حس بيرون نيست - و آن مجربات است .\r\nغير ظاهر ، يا به عقل است يا به غيرعقل . آن‌چه به عقل است يا صرفا به عقل است - كه اوّليات است - يا به كمك امرى قياسى است . و آن‌چه به كمك امرى قياسى است حد اوسط آن يا در عقل مركوز است يا از عقل استفاده مىشود . اگر در عقل مركوز باشد قضايايى است كه قياسش فطرى بوده و در صورت دوم حتما حدسى است زيرا اگر از نيروى فكر استفاده شود نمىتواند در مبادى قرار گيرد و آن‌چه غيرعقلى باشد ، و همى است .\r\nجازم غيرضرورى حتما مقارن يك تسليم تام يا غيرتام است . تسليم تام يا به سبب ترويج باطلى است يا نه در صورت اوّل مشبهات است در صورت دوم يا تسليم همه است يا تسليم گروهى خاص يا تسليم يك شخص . اول مشهورات مطلق بوده ، دوم مشهورات محدود است ، در صورت سوم يا آن شخص معاند است يا نه اگر معاند باشد ، وضعيات غيرمعاند باشد يا معلم است يا متعلم ، اگر معلم باشد مقبولات و اگر متعلم باشد اصول موضوعه و مصادرات خواهد بود .\r\nآن‌چه مقارن تسليم غيرتام است ، مشهورات ظاهرى بوده و آن‌چه مقتضى تصديق غالب است ، مظنونات و مقتضى تخييل ، مخيلات است .\r\n\r\nفصل سوم : اصناف مطالب\r\nمطالب بر دو صنف‌اند : اصول و فروع\r\nصنف اول ( اصول ) مطالبى هستند كه در اكثر موارد اقتصار بر آن‌ها كافى است .\r\nمطالب اصول ، سه مطلب بوده و هريك داراى دو قسم‌اند :\r\n1 - مطلب ما ، اين مطلب ، يا طلب معنى اسم است - مانند : عنقا چيست ؟ - يا طلب حقيقت و ماهيت مسمّى - مانند حركت چيست ؟\r\n2 - مطلب هل ، اين مطلب يا بسيط است يا مركب . مطلب هل بسيط ، براى طلب وجود موضوع است ، مانند : آيا فرشته هست ؟ و مطلب هل مركب جهت طلب وجود محمول براى موضوع است - مانند : آيا فرشته ناطق است ؟ وجود در اين قسم دوم ، رابطه\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nبوده و در قسم اول محمول است . ارسطو وجود را در قسم اول موجود به كل و در قسم دوم موجود به جزء ناميده است .\r\n3 - مطلب لم ، اين مطلب نيز يا برحسب اقوال است يا برحسب خود امور . مورد اول ، طلب علت وجود براى تصديق در ذهن است - مانند : چرا عالم داراى علتى است ؟ و مورد دوم مطلب آن علت در خارج است ، مانند چرا مغناطيس آهن را جذب مىكند ؟\r\nاما صنف دوم - فروع - از نظر عدد بسيار بوده و مشهورترين آن‌ها شش مطلب است :\r\nمطلب اىّ ، مطلب كيف ، مطلب كم ، مطلب اين ، مطلب متى ، مطلب من . تمامى اين شش مطلب در صورتى كه دقيقا موضع طلب معين باشد ، به مطلب هل مركب برمىگردند ، مانند : هل هو ناطق ، هل هو اسود ، هل هو عشرة ، هل هو فى الدار ، هل هو الآن ، هل هو زيد .\r\nاز اين شش مطلب فرعى ، مطلب اىّ از همه بسيطتر بوده و براى پرسش از تميّز و جدايى به وسيلهء فصول ذاتى يا خواص عرضى از آن استفاده مىشود . مىتوانيم مطلب اىّ را از اصول شمرده و پنج مطلب فرعى ديگر را به آن برگردانيم و مثلا بگوييم اى گون هو ، اىّ مقدار له ، فى اىّ موضع هو ، فى اىّ زمان هو ، اىّ شخص هو . اگر اىّ را از مطالب اصلى به شمار آوريم ، مطالب اصلى چهار مطلب خواهند بود : دو مطلب براى پرسش از تصور : مطلب ما و مطلب اىّ ، و دو مطلب براى پرسش از تصديق : مطلب هل و مطلب لم .\r\nپس به‌طور كلى مطالب ذاتى در علوم اين‌ها بوده و به آن‌ها امّهات مطالب گفته مىشود .\r\nميان مطلب « ما » يى كه براى شرح اسم به كار مىرود با « ما » يى كه براى حقيقت و ماهيت استعمال مىشود ، تفاوت وجود دارد . مطلب « ما » ى شرح اسم براى طلب و جست‌وجوى معنايى اجمالى است كه اسم را بر آن اطلاق مىكنند - خواه آن معنى موجود باشد خواه معدوم - اما مطلب « ما » ى حقيقى براى سؤال از حد اسم است به تفصيل . و اين سؤال در صورتى است كه آن معنى ثبوت و وجود داشته باشد . « ما » ى شرح اسم بيش‌تر متعلق به علم لغت بوده و « ما » ى حقيقى بيش‌تر به منطق تعلق دارد .\r\nممكن است يك شرح به دو اعتبار مطلب هردو « ما » باشد . مثلا تفسير مثلث كه در آغاز كتاب اقليدس بوده ، شرح اسم است ، اما بعد از تحقيق شكل اوّل چون وجود مثلث\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nمعلوم مىشود ، همان تفسير دقيقا حد حقيقى مثلث است . بنابراين در آغاز معرفت است و سپس علم .\r\nبا توجه به اين بيان ، معلوم مىشود كه مطلب ماى شارح اسم مقدم بر همهء مطالب است . و بعد از آن ، مطلب هل بسيطه است ، سپس مطلب « ما » ى حقيقى ، و مطلب اىّ كه در جست‌وجوى فصول است در حقيقت در اين مطلب داخل است . مطلب هل مركب اگر بعد از تحقيق ماهيت باشد ، به وجهى بعد از مطلب « ما » ى حقيقى است ، اما تحقيق آن به وسيلهء مطلب لم است اگر مطلب لم فقط در جست‌وجوى تصديق باشد ، بر مطلب لمى كه در جست‌وجوى علت است تقدم دارد . و اگر مطلب لمى كه در جست‌وجوى تصديق است معلوم باشد ، ديگر از آن جست‌وجو نمىشود و سؤال بعدى كه در جست‌وجوى علت است باقى مىماند . مثل اين‌كه بگوييم چرا مغناطيس آهن را جذب مىكند . هرگاه حد اوسط ، علت باشد ، ممكن است اين‌دو مطلب لمّى ، يكى شوند .\r\nبايد دانست كه مطلب لم به هردو مطلب هل ، متصل است ، زيرا چه لم طالب علت تصديق مجرد باشد و چه طالب علت تصديق و علت وجود با همديگر باشد ، در هردو حال يا در جست‌وجوى علت وجود يا عدم موضوعى است يا طالب علت وجود يا عدم چيزى براى موضوع است و اين هردو ، مطلب هل است .\r\nبهتر است قياسى كه با آن هل بسيط را بيان مىكنند قياس استثنايى متصل بوده و علت ، در جزئى باشد كه مستثنى قرار دارد ، مانند : اگر موجودى هست واجب الوجودى هست .\r\nاما قياسى كه با آن هل بسيط را بيان كنند مىتواند قياس حملى بوده و علت به عنوان حد اوسط باشد ، مانند : عالم ممكن است و ممكن محتاج به موجدى است .\r\nمطلب ما برحسب ذات تابع هردو مطلب هل است . اما تابع مطلب هل بسيط به همان صورت است كه گفته شد . و در دو موضع تابع هل مركب است : نخست در جايى كه حد اكبر طلب شود و دوم در جايى كه حد اوسط را جست‌وجو كنيم . توضيح اين‌كه طلب حد اكبر به اين‌گونه است كه هرگاه براى موضوعى كه از نظر مطلب ما و هل معلوم باشد بخواهيم عرضى ذاتى را اثبات كرده يا نفى كنيم حد اكبر را مىطلبيم و حتما وجود آن عرض در مقايسه با آن موضوع از باب هل مركب بوده و در مقايسه با خود از باب هل\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nبسيط است . زيرا هر عرض ذاتى كه در موضوع خود موجود باشد ، در نفس الامر موجود بوده و هرچه كه در موضوع خود موجود نباشد در نفس الامر ممتنع الوجود است . بنابراين از راه اثبات هليت بسيط اعراض ذاتى مىتوان هليت مركب آن اعراض را براى موضوعات اثبات نمود . چنان‌كه در آغاز كتاب اقليدس وجود مثلث متساوى الاضلاع فى نفسه از راه وجود اين حكم براى مثلثى كه بر نصف قطر مشترك ميان دو دايرهء متقاطع است ، اثبات مىشود .\r\nبنابراين همان‌گونه كه عرض ذاتى به وسيلهء هل بسيط طلب مىشود ، مطلب ما تابع آن خواهد بود ، زيرا چنان‌كه گفته شد موضع طلب اين‌جاست . اگرچه گاه ممكن است آن‌چه در مطلب « ما » ى شارحه گفته مىشود در مقايسه با اين موضع كافى باشد و تكرار معنى بدين جهت باشد كه به وسيلهء هل مركب مورد طلب قرار گرفته است . و مطلب ما كه در حقيقت در جست‌وجوى حد اكبر است تابع هل مركب خواهد بود .\r\nو اما در موضع دوم بدين‌گونه است كه به وسيلهء « ما » از علت هل مركب ، بالفعل يا بالقوه ، سؤال مىشود . مثلا در موردى كه از علت بالفعل سؤال شود ، مىگويند : علت انخساف قمر چيست ؟ و در موردى كه از علت بالقوه سؤال شود ، مىگويند : آيا قمر منخسف است ؟ و در پاسخ گفته مىشود : بله . آن‌گاه حد اوسطى كه علت اين حكم بوده و در ضمن جواب ، به صورت بالقوه وجود دارد از مطلب لم مورد سؤال قرار مىگيرد . در حقيقت ، لم همان است كه : حد اوسط چيست ، يا علت آن چيست . بنابراين چون « ما » در اين موضع در جست‌وجوى حد اوسط هل مركب است تابع آن بوده و به اين وسيله مطلب لم به مطلب ما بازمىگردد .\r\nچنان‌كه بعد از اين معلوم خواهد شد ، به خاطر اشتراك ما و لم در بعضى مواضع ، ميان اجزاى حد حقيقى و برهان مشاركت خواهد بود .\r\nبا اين بحث معلوم شد كه همهء مطالب به صورت بالقوه در دو مطلب ما و هل - كه يكى طالب حد حقيقى و ديگرى طالب برهان است - مندرج‌اند . از آن‌جا كه مطلب هل بر « ما » ى ذاتى متقدم است ، بنابراين بايد مباحث برهان را بر مباحث حد حقيقى مقدم نمود .\r\nاز آن‌جا كه تحقيق هريك از دو مطلب هل و ما ، بالقوه متعلق به معرفت علت است\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n- كه لم بالفعل طالب آن است - در هريك از مباحث برهان و حد نيازمند آگاهى از علل هستيم ، ازاين‌رو در اين موضع به صورت مصادره احوال علل را مطرح مىنماييم .\r\n\r\nفصل چهارم : اصناف علل و مباحث مربوط به آن\r\nدر اين‌جا ، علت و سبب دو اسم مترادف‌اند كه بر يك معنى دلالت مىكنند . در علوم ديگر مقرر است كه چهار قسم علت وجود دارد : ما منه يا علت فاعلى ، ما له يا علت غايى ، ما فيه يا علت مادى و آن‌چه كه به جاى ماده باشد - مانند موضوع - ما به يا علت صورى .\r\nاحوال اين علت‌ها برحسب دورى و نزديكى از معلول ، بالذات يا بالعرض بودن علت ، بالفعل يا بالقوه بودن ، عام يا خاص يا مساوى بودن آن ، جزئى يا كلى بودن و بالأخره بسيط يا مركب بودن ، مختلف مىشود . ما اختلاف‌هايى كه در اين اصناف وجود دارد همراه با ذكر مثال‌هايى در جدول « 43 » قرار داديم تا به آسانى در نظر بماند . « 1 »\r\nبعد از معرفت اين اصول ، چند بحث ديگر پيرامون احوال علل - كه در اين علم برهان مفيد است - مطرح مىشود :\r\n1 - بعضى از اين علت‌ها ، علل وجودند و آن‌ها عبارت‌اند از فاعل و غايت . و بعضى علت ماهيت‌اند و آن‌ها ماده و صورت‌اند كه اجزاى معلول هستند . موضوع از علل وجود است ، اما قابل است نه فاعل .\r\n2 - ممكن است برخى از اين علت‌ها ، صناعى باشند ، مانند علل تخت كه عبارت‌اند از : نجّار ، چوب ، صورت تختى ، نشستن بر آن . ممكن است طبيعى باشند ، مانند طبيعت كه علت فاعلى حركت و سكون در اجسام طبيعى بوده ، يا ماده و صورت طبيعى و حصول در مكان طبيعى كه غايت حركت اجسام طبيعى است . همچنين ممكن است نفسانى باشند ، مانند نفوس و اجرام نباتى و حيوانى و فلكى و صورت‌ها و غايت‌هاى افعال آن‌ها . و ممكن است هيچ‌كدام از اين‌ها نبوده و از امورى باشند كه از ماده ، جدا هستند و آن‌ها امور ابداعى ناميده مىشوند : امور ابداعى بر دو گونه‌اند : امور ابداعى\r\n\r\n\r\n","description":"","footnote":"\r\n( 1 ) - ر . ك : جدول شماره 43 ، ص 713 .\r\n","page_name":" 389 ","page_number":389},
  {"content":"\r\n\r\nبالذات مانند مفارقات كه مبادى اولى وجودند ، و امور ابداعى به حد مانند مقادير و اعداد .\r\n3 - بعضى از اين علل ، علت وجود بعضى ديگر بوده - مانند فاعل كه علت وجود صورت است - و برخى علت عليت بعضى ديگرند - مانند غايت كه علت فاعل شدن فاعل است .\r\n4 - غايت از نظر ماهيت ، علت بوده و از نظر وجود معلول است . پس از نظر ماهيت تقدم داشته و از نظر وجود متأخر است . اما فاعل هم به ماهيت و هم به وجود ، علت بوده و متقدم بر معلول است .\r\n5 - ممكن است بعضى از اين علل با بعضى ديگر به نوع متفق باشند ، مانند محرك و متحرك در صورتى كه هردو جسم باشند . و نيز مانند آتش كه مقتضى تبديل بعضى از اجسام به آتش است . در اين صورت فاعل و صورت و غايت به نوع با همديگر متحدند .\r\nو ممكن است اين علل با همديگر مختلف باشند .\r\n6 - بعضى از فاعل‌ها ، فاعل تام‌اند ، يعنى تمام جهات مؤثريت در آن‌ها هست و در فاعليت به چيزى خارج از ذات خود محتاج نيستند مانند آن‌چه كه آلاء ( نعمت‌هاى ) طبيعت است و نيز مانند بعضى از علل طبيعى . در اين صورت ، اگر فعل مادى باشد فقط موقوف بر استعداد ماده است و وقتى ماده مستعد شد آن فعل حاصل مىشود ، مانند افاضهء صور بر ماده . و اگر فعل مادى نباشد ، هميشه موجود است ، مانند نفس ماده كه از امور ابداعى است .\r\nاما بعضى فاعل‌ها ، فاعل تام نيستند ، مانند : الف - فاعلان صناعى كه تا قدرت ، آلت ، اراده و شرايط ديگر حاصل نشود نمىتوانند فاعل باشند . ب - فاعلان طبيعى ، كه تا شرايط ديگر حاصل نشود باز فاعل نيستند ، مانند طبيعت كه در صورتى مىتواند جسم طبيعى بر استقامت را به خروج از مكان طبيعى حركت دهد كه موانع از ميان رفته و شرايط ديگر نيز موجود باشد ، و نيز مانند افيون كه در صورتى مىتواند تأثير خود را اظهار كند كه از حرارت غريزى متأثر شود . ج - فاعلان نفسانى .\r\nبنابراين در امثال اين فاعل‌ها ، فعل از فاعل تأخر داشته و صرف وجود استعداد ماده در فعل كافى نيست . و فعل ، بعد از حصول شرايط ، به واسطهء حركتى از فاعل صادر\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nمىشود و آن حركت در زمانى خواهد بود . بنابراين فعل در زمان حاصل مىگردد و وجود غايت در وقتى است كه آن حركت به آخر زمان خود برسد .\r\nاما هر فعلى كه از فاعل تامّ بالفعل صادر شود بدون توسط حركت خواهد بود ، زيرا در آن چيزى بالقوه نيست كه به تدريج حاصل شود . بنابراين غايت در فعل فاعل تام ، به اين‌گونه كه در فعل فاعل غيرتام است ، نيست و چه‌بسا در خود صورت باشد .\r\n7 - هرگاه علتى بالفعل علت باشد ، معلول هم بالفعل حاصل خواهد بود . اما هرگاه علتى بالقوه علت باشد ، لازم نيست كه معلول بالقوه باشد ، زيرا بالقوه بودن يا ممكن بودن معلول ، از علت نيست بلكه از ذات خود معلول است ، بر خلاف وجود معلول كه از علت فاعلى و غايى است .\r\n8 - وجود غايت و صورت مستلزم وجود فعل است ، زيرا وجود صورت به ذات خود متقدم بود . و از نظر زمان مقارن وجود فعل است ، و وجود غايت به ذات متأخر است . در بعضى امور طبيعى كه فاعل تام باشد وجود ماده نيز مستلزم وجود فعل خواهد بود ، مانند مادهء انگشت ششم .\r\n9 - وجود معلول مستلزم وجود همهء علل غير از علت غايى است ، زيرا علت غايى از معلول تأخر دارد . مانند وجود جامهء خواب كه مستلزم وجود خوابيدن بر آن نيست ، يا وجود دندان كه مستلزم وجود جويدن نيست .\r\n10 - علت تام علتى است كه از وجود آن ، بالذات وجود معلول لازم مىآيد . اين علت ، قريب ، بالذات و بالفعل بوده و خاص معلول از آن جهت كه علت اوست مىباشد .\r\nاما ديگر علت‌ها ناقص بوده و در حقيقت علت نيستند بلكه جزء علت‌اند .\r\nكلمهء « بالذات » را از اين جهت به عنوان قيد ذكر كرديم كه گاه وجود بعضى علل مستلزم وجود معلول است - مانند صورت يا غايت به تنهايى - اما اين لزوم بالذات نيست بلكه بالعرض بوده و به سبب استلزام حصول علل ديگر است .\r\n11 - هرگاه به وسيلهء « لم » از علت سؤال شود ، بايد علّت تام در پاسخ ذكر شود ، زيرا اگر علّت ناقص ذكر شود ، سؤال همچنان باقى است و تا زمانى كه شرطى يا جزئى از علت باقى باشد ، مىتوان سؤال را ادامه داد ، اما هرگاه علت تام در پاسخ ذكر شود ، سؤال از علت بىجا خواهد بود .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n12 - هر چيزى كه علت تام معلولى باشد ، علت تام احوالى كه براى آن معلول واجب است ، نيز هست . اما احوالى كه براى آن معلول ممكن است - و نه واجب - نيازمند علتى ديگر است ، مثلا علت وجود جسم ، علت حصول آن است اما لا بعينه ، ولى حصول جسم در مكانى معين نيازمند به علت ديگرى غير از علت وجود جسم است .\r\n13 - علم تام به علت تام مقتضى علم به معلول بر وجهى تام است ، زيرا معلول اثر علت است و لازم وجوبى آن مىباشد . علم تام به چيزى مشتمل بر علم به آثار آن چيز است و به آن‌چه براى آن واجب الحصول است . بنابراين اگر علم به علت حاصل باشد اما معلول معلوم نباشد ، يا از جهت نقصان علم است و يا از جهت نقصان علت در عليت .\r\nهر علتى كه علم به آن مقتضى علم به معلول باشد ، « بيّن و واضح » ناميده مىشود .\r\nعلت غيرتام نيز هرگاه مستلزم معلول باشد بيّن است . بنابراين هر علتى كه تام باشد بين است اما هرچه كه بيّن باشد تام نيست .\r\n14 - علم تام به معلول ، مقتضى علم تام به علل ماهيت معلول - كه اجزاى آن است - بوده و مقتضى علم به علل وجود معلول - اما علم ناقص - است ، زيرا علّت وجود ماهيتى دارد و عليت آن حالى است كه عارض آن ماهيت است و ارتباط و تعلق معلول به او از جهت آن حال است نه از جهت مجرد ماهيت آن . اما آن‌كه آن علت چيست ، علم ديگرى خواهد بود مگر آن‌كه مساوات آن‌ها معلوم باشد و در فرض مساوات هم علم به مساوات غير از علم به معلوم - به تنهايى - است و اين علم مسبوق به علم به علت است . خلاصه ، علم به معلول مقتضى علم به وجود علت تام بوده اما مقتضى علم به ماهيت علت تام نيست .\r\n15 - علم به يك معلول مقتضى علم به معلول ديگر به واسطهء علت است ، اما اين علم ، از آن‌جا كه علم از معلول به علت است ، علم تام نخواهد بود .\r\n16 - ميان اجزاى خارجى ماهيت - يعنى ماده و صورت - و آن‌چه كه به منزلهء اجزاى عقلى ماهيت‌اند - يعنى جنس و فصل - تفاوت است . زيرا ماده و صورت به هيچ نحوى بر همديگر حمل نمىشوند ، نه به حمل مواطات نه به مركب از ماده و صورت و مركب هم بر آنان حمل نمىشود . اما جنس و فصل به هر سه وجه فوق بر همديگر حمل مىشوند .\r\nچنان‌كه بعد از اين خواهيم گفت ، جنس و فصل در حقيقت اجزاى وجود نوع نيستند\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nبلكه اجزاى حد در قول‌اند .\r\nممكن است چيزى به يك اعتبار ماده بوده و به اعتبارى ديگر جنس باشد ، مانند جسم براى حيوان در مقابل ، « حساس » به اعتبارى صورت است و به اعتبارى ديگر ، فصل . توضيح آن‌كه : جسم به اين اعتبار كه فقط جوهرى داراى ابعاد است - و چيز ديگرى نيست ، زيرا اگر چيزى غير از اين معنى با اين معنى مقارن شود ، خارج از آن بوده و بر آن اضافه مىشود - ماده است . حساس نيز به همين اعتبار صورت است . اما اگر اين اعتبار را لحاظ نكنيم بلكه اين‌گونه اعتبار كنيم كه چيزهاى ديگرى را كه متمم وجود جنس و محصّل آن هستند با آن مقارن كنيم - مانند حساس ، ناطق و . . . - در اين صورت حمل جوهرى كه داراى ابعاد است بر مجموع آن امور صادق است . و نيز اگر هيچ امرى با آن مقارن نباشد و وجود آن جوهر بدون تحصل و به‌گونه‌اى مبهم باقى بماند و باز هم حمل جوهر داراى ابعاد ، صادق باشد ، در اين‌جا « جنس » است و به همين اعتبار اخير فصل نيز اين‌گونه است . بر اين اساس هم مىتوانيم جسم را حساس بگوييم و هم حساس را جسم ، و هم به مركب از اين‌دو جسم يا حساس گفته و هم هردو را مركبى از جسم و حساس بدانيم .\r\nاما اگر مثلا ، جسم را به اعتبار تقارن امرى كه وجود آن است بگيريم و اين در آغاز هيچ‌گونه تحصلى نداشته و به اين اعتبار تحصّل پيدا كرده جسم همراه با آن متمم ، نوع خواهد بود .\r\nپس جسم به اعتبار عدم مقارنت با امرى ديگر ، مادّه است ، به اعتبار مقارن شدن با امرى ديگر ، نوع ، و بدون اعتبار تقارن يا عدم تقارن ، جنس است . آگاهى از اين اعتبارات از مهمّات است .\r\nحال جنس و فصل در باب عليت ، مخالف حال ماده و صورت است . زيرا ماده و صورت علل مركب‌اند . اما چنان‌كه بعد از اين خواهيم گفت ، جنس و فصل اگرچه به حسب طبيعت بر نوع تقدم دارند ولى از آن‌جا كه بر نوع حمل مىشوند ، معلول نوع خواهند بود . زيرا اگر جنس و فصل داراى وجود مستقلى بوده و نوع را افاده مىكردند ديگر نمىتوانستيم آن‌ها را بر نوع حمل كنيم زيرا هيچ موجود محصّلى بر موجودى ديگر به صورت حمل هو هو حمل نمىشود . وجود نوع مقتضى وجود امرى در عقل\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nاست كه اجمالا محتمل است آن امر يا غير آن باشد . و مقتضى وجود امرى كه فصل دهنده و محصّل آن امر باشد نيز در عقل است ، زيرا تا انسان موجود نباشد ، نه آن حيوانى است كه انسان است و نه ناطق خواهد بود . و نيز تا حيوانيت انسان را تعقل نكنيم نمىتوانيم حمل جسم و حمل حساس را - كه جنس و فصل حيوان‌اند - بر انسان تعقل كنيم . از آن‌جا كه جسم و حساس كه بر حيوان حمل مىشوند ، با حيوانيت آن مباينتى ندارند ، بنابراين حيوان سبب حمل و جسم و حساس بر انسان است . و اگرچه به اعتبارى ديگر جسم و حساس - كه به منزلهء ماده و صورت‌اند - سبب وجود حيوان‌اند . ولى جسم و حساس در هردو به صورت مشترك به كار مىرود .\r\nاز اين‌جا معلوم مىشود كه عام علت حمل اعم بر اخص است ، يعنى ملحق شدن امرى كه از جنس عام‌تر است ، بر نوع ، به واسطهء جنس است . نيز ، هرچه لاحق يك امر عام و يك امر خاص باشد ، نخست به آن امر عام لاحق شده و سپس به توسط آن عام ، لاحق خاص مىگردد . زيرا اگر لحوق آن امر به خاص ، به خاطر ويژگى خاص بود ، نمىتوانست به ساير جزئيات عام لاحق گردد و بنابراين لاحق عام نبود . مثلا تندرستى و مرض كه لاحق حيوان و انسان‌اند ، به سبب حيوانيت لاحق انسان هستند و گرنه لاحق ساير حيوانات غيرانسان مانند اسب و گاو و . . . نبودند .\r\nاز اين بحث معلوم شد كه : بسيط به اعتبار خارج غير از بسيط به اعتبار عقل است .\r\nبسيط به اعتبار خارج امرى است كه داراى ماده و صورت نيست ، اما بسيط به اعتبار عقل امرى است كه داراى جنس و فصل نيست . بسيط عقلى خاص‌تر از بسيط خارجى است ، زيرا هرچه به اعتبار عقل ، بسيط باشد - مانند وجود و جوهر - در خارج نيز بسيط است .\r\nاما ممكن است امرى در خارج بسيط باشد - مانند عقل و نفس و ماده و صورت ، بلكه مانند لون ( رنگ ) ، سياهى - ولى در عقل بسيط نباشد . اما مركّب بر خلاف اين است .\r\n\r\nفصل پنجم : برهان ، اقسام برهان ، نسبت حدود آن با يكديگر ، راه اقامهء برهان بر هر مطلوبى كه داراى سببى باشد\r\nبرهان ، قياسى است كه از مقدمات يقينى تأليف مىشود تا نتيجه‌اى كه از آن مقدمات لازم مىآيد ، بالذات يقينى باشد . زيرا هرگاه مقدمات يك تأليف يقينى باشد و آن تأليف\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nهم به صورت يقينى تأليف شود ، لازم آن مقدمات و تأليف يقينى ، بالذات يقينى خواهد بود .\r\nچنان‌كه در مباحث گذشته گفته‌ايم مقصود از « يقينى » اعتقادى است كه جازم بوده و مطابق با واقع باشد . اعتقاد جازم مركب از دو تصديق است : تصديقى به حكم قضيه و تصديقى به امتناع نقيض تصديق اول . تصديق اول حكم به ثبوت يا انتفاء محمولى براى موضوعى است و اين حكم برحسب جهات مختلف ممكن است : ضرورى ، غيرضرورى ، دائم يا غيردائم باشد . و تصديق دوم كه در واقع در آن حكم مىشود كه تصديق اول بر آن وجهى كه هست ، ضرورى الثبوت مىباشد ، ممكن است ضرورى باشد - يعنى بديهى باشد كه اين حكم اين‌گونه است - و ممكن است ضرورى نباشد .\r\nاگر تصديق دوم ضرورى باشد ، تصديق اوّل حتما مطابق وجود خواهد بود و آن تصديق به اين اعتبار يقينى است . اما اگر تصديق دوم ضرورى نباشد ، اگرچه تصديق اول مقارن حكم به امتناع نقيض‌اش باشد و اين تصديق هم جازم باشد ، اما يقينى نخواهد بود . زيرا اين مقارنت در نفس الامر واجب نيست .\r\nپس بنابراين يقين تصديقى - ضرورى يا غيرضرورى - است كه با تصديق ديگرى مقارن شده و اين تصديق ديگر بر اين اساس است كه تصديق اول بر آن وجهى كه هست ضرورى است . و اين مقارنت نيز بايد ضرورى باشد .\r\nهرچه ضرورى باشد دائمى هم خواهد بود . ازاين‌رو تصديق دوم در آن‌چه يقينى است دائمى هم هست . اما تصديق اول كه مىتواند هم دائم و هم غيردائم باشد دوگونه است : الف - متعلق به وقتى معين است ، مانند اين حكم كه امروز خورشيد منكسف است . زيرا اين حكم در غير اين وقت يعنى امروز صادق نيست . اين تصديق يقين موقت و متغير ناميده مىشود . ب - متعلق به وقتى معين نيست ، مانند اين حكم كه خورشيد در بعضى اوقات معين ، منكسف خواهد بود . زيرا اين حكم همواره صادق است . اين‌گونه از تصديقات يقين مطلق دائم ناميده مىشود .\r\nاطلاق اسم يقين بر اين قسم داراى اولويت است . وقتى مىگوييم هميشه مقدمات و نتايج قياس‌هاى برهانى يقينى است ، به همين معنى مورد نظر است .\r\nاكنون پس از تقديم بحث فوق بايد بگوييم :\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nهر حكمى كه در قضيه‌اى وجود دارد يا داراى سببى است و يا بدون سبب است .\r\nسبب ، يا نفس اجزاى قضيه است و يا امرى خارج از آن . در هردو فرض يا سببيت سبب از نظر عقل واضح است و يا نه .\r\nاگر حكم در قضيه داراى سبب باشد ، با توجه به وجود سبب ، وجود حكم واجب است ، اما با توجه به عدم سبب ، عدم حكم واجب نيست بلكه ممكن است . ازاين‌رو هر حكمى كه داراى سببى باشد صرف دانستن حكم ، بدون آگاهى از سبب حكم ، يقينى نخواهد بود ، زيرا مقتضى وجوب حكم با آن مقارن نشده است ، و بنابراين اين آگاهى ممكن الزوال است .\r\nاگر حكم داراى سبب بوده و آن سبب يقينى است و عبارت از نفس اجزاى قضيه است ، يعنى موضوع لذاته مقتضى ثبوت محمول يا نفى آن از خود ( موضوع ) است و اين سببيت از نظر عقلى واضح و ضرورى نيز باشد ، اين قضيه اوّلى بود و نيازى به اثبات از راه قياس ديگر ندارد .\r\nو اما اگر حكم داراى سبب باشد ، يا سبب نفس اجزاى قضيه بوده ولى واضح نيست و يا امرى خارج از ذات اجزاى قضيه باشد ، بايد آن را به قياسى برهانى اثبات نمود . و در اين قياس ، حد اوسط يا سبب حكم است هم در خارج و هم در عقل و يا فقط در عقل سبب حكم است . از اين بيان معلوم شد كه حد اوسط در قياس برهانى همواره سبب وجود حكم در عقل است و به تعبير ديگر علت تصديق حكم است .\r\nاكنون بايد گفت : حد اوسطى كه سبب وجود حكم در عقل است يا در خارج هم سبب وجود آن است - يعنى هم علت تصديق به ثبوت اكبر براى اصغر يا انتفاى آن از اين در عقل است و هم علت ثبوت اكبر براى اصغر يا انتفاى آن در نفس الامر است - و يا اين‌گونه نيست . اگر هم در عقل و هم در خارج حد اوسط سبب باشد ، آن برهان ، برهان لم ناميده مىشود . زيرا به هردو وجه لميّت را افاده مىكند . و اگر حد اوسط علت حكم در خارج نباشد ، « 1 » آن برهان ، برهان انّ ناميده مىشود ، زيرا فقط مفيد ثبوت و انيّت حكم است .\r\n\r\n\r\n","description":"","footnote":"\r\n( 1 ) - يعنى حد وسط سبب وجود حكم بود در عقل و بس .\r\n","page_name":" 396 ","page_number":396},
  {"content":"\r\n\r\nدر برهان انّى ، ممكن است حد اوسط علىرغم اين‌كه در ذهن علت ثبوت حكم است در خارج معلول حكم باشد و ممكن است چنين نباشد . قسم اول از برهان إنّ را دليل نامند . اما قسم دوم نام خاصى ندارد .\r\nمثال برهان لم در موجبه : اين محموم ( كسى كه تب دارد ) را مواد متوجه قسمت‌هاى بالايى بدن است ، پس در معرض سرسام قرار دارد . مثال برهان لم در سالبه : اين حيوان در خلقت عادم الريه ( بدون ريه ) است پس متنفس نيست .\r\nاما برهان انّ كه دليل ناميده مىشود در اوسط و اكبر ، عكس مثال فوق است . و مثال موجبه براى قسم دوم از برهان انّ : ادرار اين محموم ( تب‌دار ) به رنگ سفيد كدر و غليظ ( خاثر ) است پس به بيمارى سرسام مبتلاست . و در سالبه : اين حيوان آتش است ، پس آتش به آن رسيده است . زيرا حركت آتش معلول خود آتش بوده و علت رسيدن آتش به چوب نيز هست . مثال ديگر : جسم مؤلّف است ، پس داراى مؤلّف است . زيرا وجود مؤلّف و بوجود آورندهء تركيب در وهلهء نخست لازمهء وجود امر مركب و مؤلّف است كه معنايى اعم است و به واسطهء اين معناى اعم عارض جسم شده كه يك مركب خاص است .\r\nمثال فرض دوم : مجموع زواياى مثلث ، مساوى دو قائمه است ، پس مساوى نصف زواياى مربع است . در اين مثال اوسط كه معلول اصغر است ، علت حصول اكبر براى اصغر است . مثال ديگر : انسان حيوان است ، پس جسم است ، يا پس حساس است . در اين مثال ، چنان‌كه گفتيم اوسط معلول اصغر است در وجود و علت وجود اكبر براى اصغر است .\r\nمثال فرض سوم : اين حيوان كلاغ است پس سياه است . در اين مثال اوسط معلول هيچ‌كدام از اصغر و اكبر نيست اما علت سياه بودن كلاغ است .\r\nاز نظر عقلى اوسط نبايد با وجود اكبر براى اصغر متكافى باشد ، مانند آن‌كه هردو متضايف باشند و نيز نبايد اوسط از وجود اكبر براى اصغر متأخر باشد بدين‌صورت كه حصول اكبر براى اصغر معلوم شده و به توسط آن اوسط معلوم شود .\r\nمثال اول : اين شخص پدر زيد است پس زيد پسر اوست . در اين مثال از آن‌جا كه اين دو معنى هردو باهم در ذهن حاضر مىشوند ، نمىتوانند مقتضى حصول يكديگر\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nباشند ، و نتيجه در وضوح مانند صغرى بوده و بنابراين از اين‌گونه حدود متضايف قياسى به دست نمىآيد ، چه رسد به اين‌كه برهانى حاصل شود .\r\nمثال دوم : اين عدد فرد نيست پس زوج است . در اين مثال ، حكم به اين‌كه اين عدد فرد نيست اگر از غيرعلت استفاده شود ، يقينى نخواهد بود . و اگر از علت استفاده شود و علت آن اين باشد كه حدّ فرد در عدد مذكور وجود ندارد و يا اولين حد زوج موجود نيست ، اين نبود و فقدان صورت نمىبندد و بنابراين شناخت حد اوسط ، متأخر از نتيجه خواهد بود .\r\nاگر اوسط معلول حصول اكبر براى اصغر در خارج باشد - نه اين‌كه معلول اكبر به تنهايى يا معلول اصغر به تنهايى باشد - به عكس آن‌چه در برهان لمّى گفته شد ، و نيز علت تصديق باشد ، اين برهان ، برهان دليل است كه از اقسام برهان انّى است . مثال : تب اين شخص غب است پس خلط صفراوى خارج عروق وى متعفن است . در اين موضع معلول بايد مساوى علت بوده و اين مساوات ميان علت و معلول نيز معلوم باشد تا از وجود آن وجود علتش - يعنى حكم مذكور - معلوم شود . در اين‌كه چگونه علم به معلول مقتضى علم به علت است قبلا سخن گفته شد . بنابراين دليل در بيش‌تر احوال نشان‌گر علمى ناقص و جزئى است . و در بيش‌تر موارد در جزئيات واقع شده و اگر در كليات واقع شود ، يقين تام مطلقى را افاده نمىكند . مثلا اگر گفته شود : انسان ضحاك است پس ناطق است . اين قياس مفيد يقينى نيست ، زيرا اگر خندان بودن انسان به واسطهء عقل معلوم شود بايد اول ناطق بودن انسان - كه علت خندان بودن وى است - معلوم باشد و بنابراين خندان بودن انسان به توسط ناطق بودنش معلوم شده است . و اگر خندان بودن انسان به وسيلهء حس يا تجربه معلوم شده باشد ، چنان‌كه بعد از اين خواهيم گفت ، اين امر باعث يقين كلى مطلق نخواهد بود . همچنين در حال عدم ضحك ، اين حكم صحيح نيست .\r\nاثبات حكم به قياس خلف ، از باب برهان انّ است . زيرا در قياس خلف صدق نتيجه را از راه كذب نقيض نتيجه - كه مستلزم محال است - بيان مىكنند . و اين عمل امرى خارجى بوده و فقط مقتضى تصديق است . مگر در خلف‌هايى كه به رد با مستقيم ، برهان لمى مىشود و ازاين‌رو آن قياس خلف در قوت برهان لمى خواهد بود .\r\nقياس مقسم - كه استقراء آن تام باشد - و در ابتدا حكم موضوع را براى جزئيات\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nاثبات مىكنند نيز از اين باب است .\r\nاكنون به آغاز بحث بازمىگرديم . گفتيم كه هر حكمى كه داراى سبب است در صورتى كه آن سبب ، نفس اجزاى قضيه باشد و واضح باشد آن حكم اولى ( بديهى ) بوده و از اثبات آن به وسيلهء قياس مستغنى هستيم . و اگر واضح نباشد ، مىتوان با اوسطى كه مقتضى تصديق تنها باشد آن را واضح نمود و از تأليف حد اوسط با دو حد ديگر ، يقينى تام حاصل مىشود ، زيرا لميّت آن به هردو وجه معلوم خواهد بود . برهانى كه در اين صورت مفيد يقين باشد برهان انّى است .\r\nو اما اگر سبب ، امرى خارج از اجزاى قضيه باشد ، يا واضح است و يا نه . اگر واضح باشد ، برهانى كه از وضع سبب در اوسط حاصل مىشود ، برهان لمّى است . اما اگر واضح نباشد با قرار دادن سبب در اوسط ، سؤال از لم همچنان باقى است و در پاسخ حتما بايد امورى كه متمم سببيت آن سبب است ذكر شود . زيرا عدم وضوح سبب يا به خاطر آن است كه سبب اول بعيد است و يا ناقص يعنى به‌گونه‌اى جزء سبب است كه مستلزم مسبب نيست . در صورتى كه اگر سبب قريب و تام باشد ، واضح خواهد بود ، گرچه ممكن است سبب واضح باشد اما قريب يا تام نباشد .\r\nهرگاه سبب واضح شود ، برهان تمام بوده و به صورت لمّى خواهد بود . اگر سبب بعيد يا سبب ناقص ، واضح باشد برهان را از لميّت خارج نمىكند . اما اگر سبب واضح نباشد ، حتى اگر به عنوان حد اوسط قرار گرفته و نوعى قياس باشد در برهان لم قرار نخواهد گرفت . مثال : اين موجود ناطق است پس انسان است . توضيح اين‌كه ناطق ، علت انسان بودن اين موجود است ، اما به شرطى كه اين موجود حيوان باشد ، زيرا اگر ناطق از امور مفارقات باشد مقتضى انسانيت اين موجود نخواهد بود ، در آينده اين مطلب را توضيح خواهيم داد . بنابراين فقدان شرط ، مقتضى نقصان علت و عدم وضوح آن خواهد بود و به همين جهت اين قياس ، قياس برهانى نخواهد بود .\r\nدر برهان لم ، سبب بايد علاوه بر وضوح ، كامل نيز باشد يعنى همواره اين سبب مستلزم وجود دائمى مسبب باشد تا اين‌كه حكم - كه معلول آن است - يقينى دائم باشد .\r\nزيرا اگر علت حكم فقط ويژهء زمانى مشخص باشد ، يقين به آن حكم نيز فقط براى آن زمان خواهد بود ، چنان‌كه در مثال كسوف گفته شد .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nبا توجه به آن‌چه پيش‌تر گفتيم كه هر حكمى كه داراى علتى است ، بدون وضع علت ، بيان آن حكم يقينى نخواهد بود ، بر اين اساس ، هر حكمى كه به برهان لمى بتوانيم بيان كنيم ، در صورتى كه به برهان انّى بيان شود يقينى نيست . مثلا از بياض و خثورت ( غليظ شدن ) بول در هنگام تب معلوم نمىشود كه مريض در معرض سرسام است تا زمانى كه علت اين‌دو معلول و كيفيت تعلق هريك به ديگرى معلوم نگردد . گرد بودن ( استدارهء ) زمين نيز در علم هيأت از راه برهان انى اثبات مىشود ، در حالى كه در علم طبيعى از راه برهان لمّى اين مطلب اثبات مىشود . اما آن‌چه در علم هيأت اثبات مىشود فقط اين نكته است كه زمين در وقت احساس به احوال آن مستدير است ، اما اين‌كه آيا هميشه هم مستدير است يا نه ، با اين برهان انّى معلوم نمىشود . و بنابرين برهان انى در اين‌جا مفيد حكم يقينى دائمى نيست . اما در علم هيأت معلوم مىشود كه طبيعت زمين به خاطر بساطت مقتضى استداره بودن آن است . و اين حكم يقينى دائمى است و تا اين طبيعت در زمين باقى است اين حكم برقرار است .\r\nبه اين بيان معلوم مىشود كه برهان‌هاى علم هيأت بدون برهان‌هاى طبيعى نمىتواند يقين‌آور باشد ، زيرا فقط مفيد انيّت است نه مفيد لميّت . همچنين معلوم شد كه اطلاق اسم برهان بر لمّى و انّى به تشكيك است . و به اين سبب برهان مطلق ، برهان لمّى است .\r\nدر فصل آينده - ان شاء الله تعالى - در مورد كيفيت وقوع اسباب در حد وسط ، برهان‌ها به تفصيل بحث و تحقيق مىشود .\r\n\r\nفصل ششم : كيفيت وقوع اصناف علل در حد اوسط برهان‌ها\r\nعلتى كه در حد اوسط قرار مىگيرد بايد در سببيت خود براى معلولش كامل باشد ، يعنى وجود علت مستلزم وجود معلول بوده تا مقتضى ثبوت نتيجه باشد . همچنين بايد عليت آن علت يا به خود و يا چنان‌كه گفته شد به وسيلهء آن‌چه كه متمم عليّت اوست واضح باشد تا در ذهن هم مستلزم معلول باشد .\r\nاگر علتى كه در حد وسط قرار مىگيرد اين‌گونه باشد كافى بوده و بالقوه شامل علل ديگر نيز هست . زيرا فاعل بدون قابل ، فاعل تام نيست . و قابل بدون فاعل ، قابل بالفعل نخواهد بود . اگر فعل داراى غايتى نباشد ، فاعليت فاعل صورت نمىبندد و حصول\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nغايت نشان‌گر اين است كه ديگر علل وجود دارند . بنابراين هريك از علل بالفعل قائم مقام علل ديگرند .\r\nاز اين‌جا معلوم مىشود كه هرگاه برهانى بر يك مطلوب اقامه شود و حد اوسط به عنوان علت باشد ، اين برهان شامل همه علل است . اما برحسب ظاهر ممكن است به اختلاف علل ، برهان‌هاى زيادى اقامه شود . اكنون به بيان مثال براى هريك از علل مىپردازيم :\r\nمثال وقوع علت فاعلى در حد اوسط : بيان خسوف به توسط زمين . مثال وقوع علت صورى : بيان مساوات دو مثلث كه در هردو ، دو ضلع و زاويهء متخلل ميان هردو متساوى بوده و هريك با نظير خود تطبيق دارد . مثال وقوع علت مادى : بيان وجود انگشت زائد به وجود مادهء مستعدى كه صورت انگشتى را قبول مىكند . مثال وقوع علت موضوعى بيان ضرورت مرگ به سبب امتناع دوام اعتدال قسرى در اركان ، كه موضوع حيات و مرگ‌اند .\r\nمثال وقوع علت غايى بيان رياضت سبك بعد از تناول شام به استقرار آن در معده تا اين‌كه آمادهء هضم شدن در وقت خواب باشد .\r\nممكن است يك مسئله به هر چهار علت بيان شود . مثلا ضرورت مرگ از نظر علت فاعلى اين است كه حرارت غريزى و غريب براى رطوبت غريزى منتفى است . و از نظر علت مادى اين است كه هر چيزى كه كون بر آن عارض مىشود ، به نحوى وجود فساد بر آن عارض خواهد شد . و اين به آن اعتبار است كه حيات ، صورتى كمالى است . اما اگر حيات را عرضى بدانيم بايد آن را چنان‌كه گفتيم به علت موضوعى بيان نمود . همچنين از نظر علت صورى ، ضرورت مرگ اين است كه بايد افعال قواى جسمانى تناهى يابند . و از نظر علت غايى ، اين‌كه كمالاتى كه براى نوع ممكن الحصول است با تعاقب اشخاص نوع حاصل خواهد شد ، يا اين‌كه ، به نظر با شخص ، نفس ناطقه از شائبه‌هاى ماده تجريد مطلق خواهد شد .\r\nبعد خواهيم گفت كه اختلاف علوم با همديگر برحسب اختلاف موضوعات است .\r\nگاه ممكن است بعضى از علل از موضوع يك علم خارج بوده و در موضوع علم ديگرى قرار گيرد ، ازاين‌رو برحسب آن علل ، برهان را بايد در علم ديگرى اقامه نمود .\r\nمواد و صور نمىتوانند از موضوع علم خارج باشند ، اما فاعل و غايت ممكن است از\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nموضوع يك علم بيرون باشند . مانند فاعل اول ، در طبيعتات ، كه بالذات از علم طبيعى خارج است ، و غايت آن نيز به وجهى به حد خارج است و به وجهى به ذات . در همين طبيعتات ممكن است علل چهارگانهء بعضى از جزئيات از ذاتيات موضوع علم بوده و بنابراين داخل در علم باشد ، مانند انسان كه فاعل قريب و ظاهر آن : يك انسان يا نطفه يا قوت و صورت است . و ماده : اخلاط با اركان ، و صورت : نفسى كه كمال جسم طبيعى است ، و غايت : وجود كامل‌ترين مركب از اجرام كائن فاسد به‌گونه‌اى كه اتحاد بدن و نفس رسيده و از شأن آن نفس اين است كه ابدا باقى بوده و نيل به سعادت اخروى پيدا مىكند . تمامى اين اعراض موضوع علم طبيعى است .\r\nدر طبيعتات غايتى كه برحسب فاعلى باشد كه مربوط به علم طبيعى است ، چنين غايتى به نهايت حركت اتصال دارد ، مانند وجود پهنا در دندان‌ها ، و اما غايتى كه متأخر باشد ( مانند جويدن ) چنين غايتى مربوط به فاعلى است كه در علمى بالاتر از علم طبيعى قرار دارد . زيرا غايت اول برحسب طبيعت با قوهء مصوره بوده ولى غايت دوم برحسب مفارقات است كه مصوّر كمالات كائنات هستند . اگر فاعل و غايت و صورت از يك نوع باشند ، مىتوانند از قبيل صنف اول باشند .\r\nاگر در علمى ، حد اوسط از علت صورى تأليف شود ( مانند هندسيات ) نمىتوانيم برهان آن را از علم ديگرى قرار دهيم زيرا در آن علم ، صورى كه در معرض بحث‌اند . از ماده انتزاع مىشوند و از آن‌جا كه ماده در بحث مدخليتى ندارد ، حركت و قوت هم كه از توابع ماده‌اند مدخليتى نخواهند داشت . از اين‌رو ، غايات ، خود صور بوده و علت فاعلى هم در صور داخل است ، مانند خطوط سه‌گانه كه هم فاعل مثلث‌اند و هم در صورت مثلث داخل‌اند .\r\nاگر علل ، مختلف نباشند ، برهان‌ها نيز مختلف نبوده و بنابراين نمىتوان از مسائل علم ديگرى بر آن مسئله ، برهان اقامه كرد .\r\nدر امور طبيعى ، گاه ميان بعضى از علل و معاليل دور پيش مىآيد . براى نمونه : علت تبخير ، ترى زمين از باران است ، و تبخير علت حدوث ابر است ، ابر نيز علت ترى زمين از باران خواهد بود . برهانى كه از امثال اين علل باشد دورى است ، مثلا مىگويند : زمين از باران تر است ، هرگاه زمين از باران تر باشد از باران تر مىشود . مىبينيم كه در اين\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nكبرى ، سؤال از مطلب لم باقى است . جواب اين است كه : زيرا حرارت آفتاب آب را تبخير مىكند . بار ديگر به وسيلهء لم سؤال مىشود : چرا هرگاه آفتاب آب را تبخير كند زمين از باران تر مىشود ؟ در پاسخ مىگويند : زيرا وقتى آن بخارها به هم مىپيوندند ، ابر تشكيل مىشود . باز سؤال مىشود : چرا هرگاه بخار تبديل به ابر شود ، زمين از باران تر مىشود ؟ مىگويند : زيرا هرگاه ابر سرد ، متكاثف شود باران مىآيد و زمين تر مىشود .\r\nمىبينيم تر شدن از باران از آن‌رو كه نوع است و به نحو دائر است ، چرا كه علت و معلول يكى هستند ، اما به اعتبار شخص ، علت غير از معلول است و دور نيست . ولى بايد توجه داشت كه برهان بر محور نوع نيست بلكه برتر شدن معينى از يك نوع است .\r\nاگر ترتيب مذكور ، منعكس شود ، همين واسطه‌ها در برهان دليل قرار گرفته و دليل دورى نيز خواهد شد .\r\nاگر در يك مسئله ، علت و معلول متساوى باشند ، با منعكس كردن كبرى ، مىتوانيم هريك از برهان لم و ان را به يكديگر تبديل كنيم . و هرچند هردو باهم دورى باشند ، اما چنان‌كه در قياس دور گفته‌ايم به خاطر اختلاف اعتبار هريك با ديگرى ، دور نخواهد بود . در اين فرض آن برهانى كه در معرفت تقدم دارد ، ترجيح خواهد داشت . مثلا اگر كسوف در ابتدا به احساس معلوم مىشود ، به برهان انّى توسط زمين را معلوم مىكنند .\r\nاما اگر در ابتدا توسط زمين به حساب معلوم مىشود ، كسوف را به برهان لمّى اثبات مىكنند .\r\nاگر معلولى ، داراى علت‌هاى گوناگونى باشد ( مانند تب كه به علل مختلفى نظير عفونت خلط ، تشبث حرارت به عضو و التهاب روح ، اتفاق مىافتد ) در صورتى كه يكى از اين علل در حد اوسط برهان قرار مىگيرند ، معلول حاصل خواهد شد و لا محالة آن علت به نسبت با آن معلول خاص‌تر است . از اين‌جا معلوم مىشود علتى كه در اوسط قرار مىگيرد مىتواند مساوى معلول بوده يا خاص‌تر باشد ، اما چنان‌كه بعد از اين خواهيم گفت حد نمىتواند خاص‌تر باشد .\r\nعلت بالقوه مانند فاعل و مادهء غيرتام و بالفعل در برهان قرار نمىگيرد ، زيرا مقتضى وجود معلول نيستند ، بلكه از وجود معلول مىتوان به آن علت‌ها پىبرد . بنابراين ممكن است معلول‌هاى اين‌گونه علل در « دليل » به عنوان حد اوسط قرار گيرند .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nاگر معلول‌ها ، شخصى و موقت به وقتى ، مانند گذشته يا آينده ، باشند ، عللى كه در حد اوسط قرار مىگيرند نيز بايد مقيد به همان زمان باشند تا مقتضى همان حكم شوند .\r\nدر علوم ، از علل اتفاقى نمىتوان بهره‌اى برد ، زيرا آن علل به‌ندرت وجود مىيابند .\r\nعلل اتفاقى مانند آن‌كه زيد به دنبال طلبكار خود برود و ناگهان گنجى بيابد ، رفتن زيد علت فاعلى و يافتن گنج علت غايى است ، اما اين علل اتفاقى هستند و از قبيل اسباب عرضىاند .\r\nمسائل مختلف هرگاه در علت اشتراك داشته باشند ، يك مسئله خواهند بود . مانند بيان انجذاب پوست در جمجمه ، احتباس آب در سراقه ملآن ، اندفاع آن در ابنوب‌ها ، كه علت نوعى همهء اين مسائل يك چيز يعنى ضرورت عدم خلأ است .\r\nهمچنين ممكن است علت برحسب جنس يكى باشد ، مانند صدا و قوس قزح كه علت هردو انعكاس محسوس است ، اما در يكى سمعى است و در ديگرى بصرى .\r\nاگر در مسائل مختلف يك علت ميان همه مشترك باشد ولى برحسب دورى و نزديكى مختلف شود ، آن مسائل با همديگر متحد نخواهند بود ، مانند وجود ريه كه علت وجود تنفس و نيز علت صوت است ، اما ريه به توسط وجود تنفس علت صوت است .\r\nاگر جنس علت حمل امورى كه عام‌تر يا مساوى خود هستند ، بر نوع باشد - مانند حيوان كه علت حمل جسم و حساس بر انسان است - در اين صورت ، حد اوسط علت فاعلى نتيجه خواهد بود ، اگرچه علت غايى اكبر باشد ، زيرا نوع از كمالات جنس است .\r\nآن‌چه بعضى از منطقيان گفته‌اند كه علت موضوعى است ، خطاست . زيرا موضوع در اين‌جا به آن معنى كه در علل به كار مىرود ، نيست و منشأ اين سهو ، اشتراك لفظ است .\r\n\r\nفصل هفتم : مطلوب‌هايى كه داراى سببى نيستند ، استقرا و تجربه ، ذكر مبادى برهان\r\nهر حكمى كه داراى سببى نباشد ، نمىتواند يقينى به شمار آيد ، زيرا هرگاه موضوع قضيه مقتضى وجوب حكم نباشد و حد اوسطى كه براى افادهء حكم ، در قياس وضع مىشود غيرسبب باشد ، حتما حكم با توجه به غيرسبب ، ممكن خواهد بود ، نه واجب ،\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nو ازاين‌رو آن حكم يقينى نيست .\r\nهمان‌گونه كه قياس در اين موضع مفيد يقين نخواهد بود ، استقرا نيز يقين‌آور نيست .\r\nزيرا در استقرا ، جزئيات موضوع ، كه در دلالت مساوى موضوع هستند ، حد اوسط قرار مىگيرند . ثبوت حكم در آن جزئيات يا بدون سبب است ، يا با سبب . اگر بدون سبب باشد يا ثبوت حكم ، بيّن است و يا نه .\r\nدر صورتى كه بدون سبب بوده و ثبوت حكم نيز بيّن باشد - كه در اكثر موارد استعمال استقرا اين‌گونه است - آن حكم در هريك از جزئيات يا به حس معلوم مىشود يا به عقل . اگر به حس معلوم شود آن حكم يقينى دائم نخواهد بود ، زيرا فقط در زمان احساس ، حكم حس وجود داشته و در غيرزمان احساس ، زوال آن حكم ممتنع نيست .\r\nو اگر به عقل معلوم شود ، يا محمول ، ذاتى هريك از جزئيات موضوع بوده و يا عرضى آن‌هاست ، اگر ذاتى باشد لازمهء آن اين است كه ذاتى موضوع نيز باشد ، زيرا حكم بر همهء جزئيات كلى ، حكم بر طبيعت كلى است . مگر اين‌كه موضوع مساوى آن جزئيات نبوده و عام‌تر از آن‌ها باشد ، مانند حيوان كه موضوع است و ناطق كه ذاتى زيد و عمرو است ، اما اگر حيوان محمول باشد ، ناطق ، عرضى آن خواهد بود . ولى عموم موضوع قادح صحت استقراست . و اگر موضوع مساوى همان جزئيات باشد - كه شرط استقرا نيز همين است - هر حكمى كه بر همهء جزئيات شده باشد ، حكم بر طبيعت موضوع است . پس ذاتى همهء جزئيات اگر خود آن طبيعت نباشد ذاتى آن طبيعت خواهد بود . ولى در اين موضع صحيح نيست كه محمول ، ذاتى موضوع باشد ، زيرا در اين فرض تصور موضوع مشتمل بر تصور محمول بوده و بنابراين حكم نمىتواند مطلوب باشد زيرا در نهايت وضوح است .\r\nاما اگر محمول عرضى مجموع جزئيات باشد ، آن محمول در مرحلهء نخست بر نوع جزئيات يا چيزى كه مقوم نوع است عارض مىشود ( مانند خنده و حركت ارادى كه بر اشخاص انسان عارض مىشود ) و گرنه عارض همهء جزئيات نخواهد بود . و بنابراين معروض اول ، سبب عروض محمول براى جزئيات است ، در حالى كه ما فرض كرده‌ايم كه سببى براى حكم وجود ندارد و اين خلف است .\r\nو اگر ثبوت حكم در هريك از جزئيات بدون سبب بوده و بيّن نيز نباشد ، سخنى كه\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nدر مورد ثبوت هريك از جزئيات گفته مىشود ، همان سخنى است كه در ثبوتش براى موضوع گفته شد . بيان اين صورت نيز به قياس يقينى ( برهان ) نخواهد بود و اگر بخواهيم به استقراى ديگرى آن را ثابت كنيم به تسلسل مىانجامد .\r\nاگر ثبوت حكم در هريك از جزئيات داراى سبب باشد ، آن سبب در آغاز مقتضى ثبوت حكم در موضوع است كه اعم از جزئيات است ، آن‌گاه به واسطهء موضوع در جزئيات موضوع كه از خود آن خاص‌ترند حكم ثابت مىشود . بنابراين حكم در موضوع بدون توسط جزئيات ثابت بوده و اين خلف است .\r\nاگر گفته شود : بنابراين ، تجربه نيز مفيد حكم يقينى نخواهد بود ، زيرا حكم به اين‌كه سقمونيا مسهل صفر است ، به واسطهء احساسى ثابت شده ، آن‌هم احساسى كه به يك بار اين فعل كرده است . و اين هم استقرايى است در حالى كه شما مجربات را از مبادى برهان شمرديد . همچنين اگر فرض كنيم در وقتى از اوقات هيچ انسانى جز زنگى ( سياه‌پوست ) موجود نيست ، تجربه چنان اقتضا مىكند كه انسان سياه باشد ، در حالى كه اين حكم باطل است .\r\nدر پاسخ بايد گفت : ميان استقرا و تجربه تفاوت وجود دارد . توضيح آن‌كه تجربه بر برهانى لمى مشتمل است كه مخفى است ، در حالى كه استقرا مشتمل بر برهان نيست .\r\nآن برهان لمى كه در تجربه پوشيده است ( در مثال فوق ) اين است كه تكرار احساس به تأثير سقمونيا مقتضى علم به اين نكته است كه صدور اين فعل از آن ، اتفاقى نيست - زيرا اگر اتفاقى باشد ، نه دائم خواهد بود و نه اكثرى - بلكه اين صدور داراى سببى است . آن گاه مىبينيم كه سبب نبايد جسميت سقمونيا باشد زيرا اگر جسميت سبب بود ، بايد همهء اجسام داراى همين سبب باشند ، بنابراين مصدر آن تأثير ، امرى است كه فقط در سقمونيا وجود دارد . و علم به وجود سبب از آن جهت كه آن سبب ، سبب مسبّب معينى است اگرچه ماهيت آن سبب معلوم نيست در استلزام علم به وجود آن مسبب كافى است .\r\nپس با توجه به اين وجه اين حكم كه سقمونيا مسهل صفر است ، حكمى كلى و ضرورى بوده كه از علم به سببى كه مقتضى حكم است استفاده مىشود و چنين حكمى يقينى دائمى است . در حالى كه در استقرا اين‌گونه نيست . و از آن‌جا كه همهء مجربات ، اجمالا مشتمل بر وجود سببى بوده و در اين نكته و عدم علم به ماهيت سبب به تفصيل\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nاشتراك دارند ، مجربات را از جملهء مبادى قياسات شمرده‌اند ( مجربات قضايايى هستند كه در ثبوت آن ، نياز به اقامهء برهان جديدى نيست ) اگرچه در حقيقت مجربات از مبادى نيستند .\r\nبايد دانست كه در مجربات ، تمام شرايط تجربه و قرائنى كه در وقت تجربه به صورت مستمر يافت مىشود ، حتما بايد معتبر باشد ، زيرا هر حكم كلى كه در صورت مقيد بودن به آن اعتبارات و قرائن صادق است ، ممكن است در صورت عدم آن قيود كاذب باشد .\r\nمثلا ، در مورد سقمونيا ، اگر حكم به مكان ، زمان و يا بدن‌هاى مخصوصى اختصاص داشته باشد ، آن حكم مقيد به همان قيود خواهد بود ، زيرا ممكن است در غير آن مكان‌ها و زمان‌ها و بدن‌ها صحيح نباشد .\r\nچنان‌كه در مبحث مغالطات خواهيم گفت ، بايد از اخذ ما بالعرض به جاى ما بالذات دورى جست تا در غلط نيفتيم .\r\nدر بعضى از مجربات ديده مىشود كه فرق ميان اعتبارات واجب و غيرواجب گذاشتن متعذّر است . ازاين‌رو آن حكم در معرض تخطئه بوده و يقينى نيست .\r\nبا اين بيان معلوم شد كه در آن وقتى كه فرضا غير از انسان سياه‌پوست هيچ انسانى وجود ندارد ، اگر حكم كنيم هر انسانى كه در كشورهاى افريقايى وجود دارد سياه است ، آن حكم يقينى است . بنابراين اگرچه حكم مجربات ، كلى است اما كلى مقيد به شروط و اعتبارات است نه كلى مطلق .\r\nحس نيز چنان‌كه گفته شد ، يقين دائم را افاده نمىكند ، زيرا در غيروقت احساس ، حكم وجوبى ندارد ، مگر آن‌كه همان‌گونه كه در مجربات گفته شد مقارن سببى باشد .\r\nمانند حكم به سياهى كلاغ ، زيرا اين حكم ، مقارن اين حكم است كه كلاغ مزاجى دارد كه مقتضى سياهى ظاهر جسم اوست ، و گرنه اين حكم ، دائمى نخواهد بود . پس حكم محسوسات ، همان حكم مجربات است .\r\nاز اين بحث معلوم شد كه حس به تنهايى مقتضى رايى كلّى نيست . و تجربه اگرچه مقتضى رايى كلّى است و آن كلّى مطلق نخواهد بود . استقرا فقط مقتضى ظن غالب است . متواترات به حكم به احساس غيرباز مىگردد ، بنابراين حكم آن ، حكم محسوسات است .\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nاما استقرا و تجربه‌اى كه مقتضى به دست آوردن رايى كلى و مطلق است ، در مبادى فطرت در وقت اكتساب معقولات اولى از قبيل معدّات نفس در قبول آن راى است ( مانند شهادات در متواترات ) نه از قبيل طريق اكتساب معقولات نظرى از راه استلزام . بنابراين منطقى از آن نفعى نخواهد برد .\r\nهمچنين معلوم شد كه بيش‌ترين اعتماد در مبادى برهان‌ها بر اولياتى است كه مفيد رأى كلى يقينى مطلق باشد .\r\n\r\nفصل هشتم : كيفيت انتفاع به حس در اكتساب علوم\r\nدر مباحث گذشته گفتيم كه حس به تنهايى مفيد رايى كلّى نيست ، اما از اين نكته نبايد غافل شد كه كليد ابواب علوم كلى و جزئى ، حس است . زيرا نفس انسانى از ابتداى فطرت تا زمانى كه تمام معقولات اولى و مكتسب را دريافت مىكند ، مبادى تصورات و تصديقات را توسط حواس مىتواند دريابد . ازاين‌رو ارسطو ، معلّم اوّل ، گفته است :\r\nمن فقد حسا فقد علما .\r\nتوضيح اين‌كه هرگاه نفس توسط يكى از حواس ظاهر ، محسوسى را ادراك كند ، صورتى مساوى آن محسوس در خيالش مرتسم گرديده ، بعد از پنهان شدن و غيبت آن محسوس ، هروقت كه نفس اراده كند كه آن محسوس را ادراك نمايد ، مىتواند آن صورت را دوباره در باطن خود ادراك كند . آن صورت مساوى صورت اوّل بوده ، همهء عوارض و لواحق كمّى و كيفى و وضعى و اينى و . . . صورت اوّل را داراست به جز آن‌كه ادراك محسوس اول نيازمند ماده‌اى است كه با آن عوارض است ولى در ادراك اين صورت نيازى به حضور ماده نيست . پس از اين مرحله ، نفس توسط فكر و نيروى تمييز در آن صورت ، تصرف كرده ، از ماهيت آن صورت ، عوارض و لواحق غريب را جدا مىنمايد و از اشراق نورى كه از مبادى وى ، برحسب استعدادش بر او مىتابد ، يك امر مجرد را اكتساب مىكند تا آن‌كه آن ماهيت را - كه مجمع اعراض غريب و آمادهء قبول اضداد و مقابلات است - به تنهايى ادراك كند . آن طبيعت ، آن محسوسى است كه ما بدان كلى طبيعى گفته‌ايم .\r\nاز آن‌جا كه آن امر ، طبيعت است ، بنابراين نه واحد است نه كثير ، نه كلى است ، نه\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nجزئى ، نه موجود ، نه غيرموجود ، بلكه فقط همان طبيعت است و بس و نسبت‌اش با همهء اشخاص ، يكسان است . به‌گونه‌اى كه اگر همان نوع ، جزئيات بسيارى را پىدرپى احساس كند ، تأثير جديدى در نفس پديد نمىآيد ، بلكه از تمامى آن‌ها فقط يك صورت عقلى كه از حس استفاده شده پديد مىآيد . در نشان دادن آن تصور عقلى ، هيچ حد و رسمى و هيچ تعريف و بيان عقلى ، جايگزين حس نمىشود .\r\nبنابراين هرگاه نفس به اين‌گونه كه گفتيم تصورات بسيارى را به دست آورد ، آن‌ها را به قوت تأييدى كه از مبادى خود مىيابد تركيب نموده و اين تركيبات به گونهء تقييدى خبرى است و از آن‌ها تصورات و تصديقات مكتسب پديد مىآيد .\r\nهر ادراكى ، زمينه را براى ادراكى ديگر در نفس فراهم كرده و به منزلهء معدّ ادراكى ديگر است . ازاين‌رو ادراك دوم براى نفس ، آسان‌تر از ادراك نخست است .\r\nاگر نفس انسانى ، كمالى در تجريد پيدا كند مىتواند آمادهء تعقل و ادراك ذواتى شود كه حواس به آن‌ها راهى ندارند و بدين‌سان تمامى موجودات را نفس تعقل مىكند . زيرا همهء موجودات يا محسوس هستند ، يا معقول . محسوسات با تصرفى كه نفس مىكند بايد معقول شوند تا بتوان آن‌ها را ادراك نمود . اما معقولات نيازمند تصرف نفس نيستند بلكه لذاته معقول‌اند و با حصول استعداد و آمادگى نفس ، به دست مىآيند .\r\nاين ، راه رسيدن نفس از ادراك جزئيات حسى ، به دريافت تصورات عقلى است .\r\nبديهى است كه نبودن يك حس ، مقتضى نبودن و فقدان بعضى از معارف خواهد شد .\r\nو اما كمك حس براى ادراك تصديقات ، به چند وجه مىتواند باشد :\r\n1 - هرگاه تصورات عقلى در نفس حاصل شود ، نفس تعلقاتى را كه ميان ماهيات آن تصورات وجود دارد ادراك مىكند . اين تعلقات و روابط عبارت‌اند از اين‌كه يك ماهيت مشتمل بر ماهيت ديگر يا مستلزم ماهيت ديگر يا عارض بر ماهيت ديگر و يا مقابل ماهيت ديگر هست يا نيست .\r\nادراك برخى از اين روابط ، به مجرد اشراق نور مبادى بر نفس حاصل مىشود ، و آن‌ها عبارت‌اند از : اوليات . زيرا حصول اوليات فقط متوقف بر حصول تصور حدود است .\r\nبهرى نيز علاوه‌بر اين ، نيازمند معاونت نيروى فكر در طلب حد وسطهايى است كه علت برقرارى نسبت‌ها ميان آن ماهيات هستند ، و آن‌ها عبارت‌اند از مكتسبات . نيروى\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nحس در اين باب بالعرض كمك خواهد نمود .\r\n2 - هرگاه نفس حكمى در جزئيات محسوسات ، به صورت مستمر و مداوم ادراك كند ، همان‌گونه كه در استقرا از جزئيات به كلى پىمىبريم ، در اين موارد نيز نفس از آن جزئيات بر يك حكم كلى اوّلى ( بديهى ) آگاه مىشود . اما تفاوت اين ادراك با استقرا در اين است كه در استقرا ظنى است ، اما در اين‌جا يقينى بوده و هيچ‌گونه اشتباه و ترديدى در آن راه ندارد . و استقرا در اين موضع مفيد حكم نيست بلكه بر اثر استقرا صرفا تذكر و تنبهى كه معدّ و زمينه‌ساز براى نفس است ، حاصل مىشود ، و نفس بعد از حصول حكم ، ديگر جزئيات را ملاحظه نمىكند ، در حالى كه در استقرا ، همواره جزئيات موردنظرند .\r\nبيش‌تر مقدمات هيأت و علم طبيعى مانند آن‌كه : ستاره داراى طلوع و غروب است ، حركت ثوابت حافظ وضعى است ، آتش خفيف و زمين ثقيل است و . . . - از اين قبيل است . حتى حكم به اين‌كه كل بزرگ‌تر از جزء است ، در مبادى فطرت‌هاى كودكان به همين نحو به دست مىآيد ، منتهى كودكان وقتى به كمال عقلانى مىرسند استقراء گذشته را فراموش كرده و مىپندارند كه هميشه در عقل‌هاى آن‌ها ، اين تصديق وجود داشته است .\r\nازاين‌رو كسانى را كه در فطرت ناقص مىباشند ، و حتى بعضى از عاقلان اهل نظر را براى تصديق اوليات به اين‌گونه از استقرا توجه و تنبيه مىدهند . مثلا قابليت تجزيهء هر جسمى را مىتوان با اين مثال نشان داد كه هرگاه دو جسم از دو سو به شىء سومى متصل باشند به نحوى كه آن شىء سوم مانع ارتباط آن‌دو با يكديگر باشد پس حكم به تجزيهء آن شىء سوم ضرورى است زيرا شىء سوم از هر طرف به يكى از دو شىء مربوط بوده پس تجزيه‌پذير است .\r\n3 - در برخى موارد از راه تجربه ، به يك حكم يقينى دست مىيابيم و همان‌گونه كه گفتيم اين امر مركب از استقرا و قياس است .\r\n4 - حس ، نشان‌گر يك قياس جزئى باشد . بدين‌گونه كه حكمى كلى بر يك جنس معلوم باشد و بعد از احساس بعضى از جزئيات آن جنس ، به تصور يك نوع از انواعى كه در تحت آن جنس است دست يابيم و به وسيلهء قياس ، از حكم جنس به حكم نوع برسيم . بدين‌گونه حس مىتواند ما را در دست‌يابى به يك تصديق كمك كند . و اين قسم\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nدر حقيقت به قسم نخست برمىگردد .\r\nمىدانيم راه اكتساب تصديقات ، يا قياس است و يا استقراء حقيقى . و مقدمات نخستين قياس با كمك استقرا حاصل مىشود . و استقرا نيز بر حس تكيه دارد . بنابراين معلوم مىشود كه هيچ علمى بدون كمك حواس به دست نمىآيد .\r\nبا اين توضيحات ، سخن ارسطو كه گفته بود من فقد حسا فقد فقد علما معلوم و واضح مىشود . اما بايد توجه داشت كه در تصور معقولات ، حس فقط معين و كمك‌كننده است - و نه بيش‌تر . چراكه حاكم بالذات در همهء مواضع عقل است . ازاين‌رو چنان‌كه گفتيم حس به تنهايى هيچ راى كلى را افاده نمىكند و فقط در وقت احساس يك حكم جزئى و خاص وجود دارد . اما همان‌گونه كه تكرار احساس به وسيلهء حواس ظاهر ، در باطن صورتى جزئى را حفظ خواهد نمود ، تكرار جزئيات در حس صورتى كلى در عقل را در پى خواهد داشت .\r\nاكنون به مباحث برهان مىپردازيم :\r\n\r\nفصل نهم : شرايط مقدمات برهان\r\nمقدمات برهان داراى چند شرط هستند :\r\n1 - اين مقدمات بايد يقينى الصدق باشند تا بالطبع منتج نتيجه‌اى باشند كه يقينا صادق است . قيد بالطبع از آن‌روست كه تنها بالوضع صادق بودن ( مانند قياس ) براى برهان كافى نيست ، زيرا در ساير صناعت‌ها - مانند جدل و . . . گاه ممكن است نتيجهء صادق از مقدمات غيرصادق به دست آيد ، در حالى كه در برهان اين‌گونه نيست ، بنابراين از آن‌جا كه آن مقدمات بالطبع و بالذات يقينى الصدق نيستند ، برهان نخواهند بود .\r\n2 - اين مقدمات بايد بالطبع مقدم بر نتايج باشند ، زيرا اين مقدمات ، علل نتايج هستند .\r\n3 - اين مقدمات از نظر عقل بايد در زمان نيز مقدم بر نتايج باشند تا رسيدن به نتيجه از آن مقدمات ، صحيح باشد .\r\n4 - اين مقدمات در نظر عقل بايد اعرف باشند . يعنى از نتايج واضح‌تر و يقينىتر باشند تا اين‌كه مقتضى وضوح و يقينى بودن نتايج باشند . اين سخن به معنى اين نيست\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nكه در يقينى بودن نتايج ، قصورى هست بلكه به اين معنى است كه حكم يقينى در درجهء نخست براى مقدمات بوده و به توسط مقدمات ، نتايج نيز يقينى باشند .\r\n5 - اين مقدمات بايد از نظر علمى كه نتايج از آن علم بوده يا علمى كه مشارك آن علم باشد ، با نتايج مناسبت داشته باشند ، زيرا علت با معلول تناسب دارد ، و معنى مناسب اين است كه محمولات براى موضوعات ذاتى باشند .\r\n6 - برهان‌هاى اوليه‌اى كه مقدمات هر برهان متوقف بر آن‌ها هستند ، بايد از خود مقدمات برهان اقدم و اعرف باشند . و همين‌طور براهين اين برهان‌ها نسبت به آن‌ها ، تا بالأخره برسد به برهان‌هايى كه بديهى و بيّن بنفسه باشند و نسبت به تمام برهان‌هاى بعدى اقدم و اعرف باشند .\r\nبايد دانست كه « قديم‌تر بودن » داراى دو اصطلاح است : اقدم برحسب نفس الامر ، اقدم نسبت به ما . اقدم در نفس الامر ، بالطبع است . همچنين اقدم نسبت به ما نيز دوگونه است : اقدم برحسب عقل ما ، اقدم برحسب حس ما .\r\nاعرف بودن نيز همين‌گونه است يعنى اعرف برحسب طبع با اعرف برحسب عقل و ادراك تفاوت دارد .\r\nتوضيح اين‌كه اقدم بالطبع ، آن است كه رفعش مستلزم رفع غير بوده اما رفع غير مستلزم رفع آن نخواهد بود . اعرف بالطبع آن است كه آن‌چه مقتضى وجود و بقاى طبايع موجودات عالم - بر نظام و ترتيبى كه هست - مىباشد ، بالذات قصد تحصيل و ايجاد آن را كرده باشند ، نه آن‌چه كه بالعرض در راه ايجاد غير قرار مىگيرد . اما اقدم و اعرف نسبت به ما آن است كه در ادراك عقلى يا حسى ، بالذات بر امور ديگر سبقت مىگيرد .\r\nاكنون اگر انواع و اجناس را اعتبار كرده و در نظر بگيريم ، مىبينيم كه اجناس به حسب طبع اقدم‌اند - زيرا رفع اجناس مقتضى رفع انواع است - اما انواع بالطبع اعرف هستند ، زيرا اگر ايجاد اجناس بالذات مقصود طبيعت بود ، اجناس بدون انواع مىتوانستند وجود داشته و نيز فقط يك نوع وجود مىداشت .\r\nولى نسبت به ما ، اجناس هم اقدم‌اند و هم اعرف . زيرا در آغاز و بدايت عقول ، نخست امر اعم تمثل پيدا كرده و سپس به تدريج امور خاص يكى پس از ديگرى با\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nاستكمال عقول و تأمل بيش‌تر درك مىشوند و در نهايت نوع آخر درك مىشود .\r\nاما اگر انواع و اشخاص را با كليّات معقول و جزئيات محسوس اعتبار كنيم ، انواع بر حسب طبايع كلى هم اقدام بوده و هم اعرف اقدم‌اند . از اين جهت اعرف‌اند كه مقصود از وجود اشخاص ، استيفاى انواع است . و به حسب طبايع جزئى انواع اقدم بوده و اشخاص اعرف‌اند . ولى نسبت به ما برحسب حس ، اشخاص اقدم و اعرف بوده و برحسب عقل انواع اقدم و اعرف مىباشند ، اگرچه نه عقل مدرك اشخاص است و نه حس مدرك انواع ، زيرا اگر نخست اشخاص را احساس نكنيم انواع و ساير كليات را نمىتوانيم تعقل كنيم . و اگر انواع را تعقل كنيم بدون واسطه شدن احساس مىتوانيم همهء اشخاص را تعقل نماييم .\r\nاگر بسائط و مركبات را اعتبار كنيم ، بسائط بالطبع اقدم و مركبات بالطبع اعرف‌اند . از نظر عقل هرگاه نخست بر بسائط اطلاع يابيم ، بسائط اقدم و اعرف مىباشند و در اين فرض ، از راه تركيب بسائط ، به مركبات مىرسيم ، مانند سركه و انگبين براى رسيدن به سكنگبين . اما گاه ممكن است مركبات اقدم و اعرف باشند و اين در صورتى است كه از راه تحليل به عكس به بسائط دست يابيم مانند جسم نسبت به ماده و صورت .\r\nدر باب علل و معاليل ، علل برحسب طبع مطلقا اقدم‌اند . فاعل و غايت نيز علاوه بر اقدم بودن ، اعرف مىباشند ، زيرا در وجود تقدم دارند ، اما ماده و صورت بر خلاف آن بوده و مانند آن‌چه در بسائط و مركبات گفتيم مىباشند .\r\nاما از نظر عقل ، حال علل و معاليل مانند حال بسائط و مركبات است .\r\nاكنون پس از تقرير اين مقدمات بايد گفت :\r\nسلوك و پيمودن راه ( رسيدن به مجهولات ) از اجناس به انواع ، از بسائط به مركبات و از علل به معلولات در صورتى سلوكى برهانى است كه بسائط و علل نزد ما اقدم و اعرف باشند .\r\nدر سلوك از اجناس به انواع و نيز از بسائط به مركبات ، از اقدم و اعرف به طبع و عقل و از اعرف نسبت به ما به اعرف بالطبع سلوك نموده در سلوك از علل به معلولات ، اگر علل صورى يا مادى باشند ، نيز چنين است و اگر علل فاعلى و غايى باشند ، از اقدم و اعرف به طبع و عقل به غيراقدم و اعرف به طبع و عقل سلوك مىنماييم .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nاما اگر از مركبات به بسائط و نيز از اشخاص به انواع سلوك كنيم ، اين سلوك اگرچه استدلالى استقرايى است اما برهانى نخواهد بود .\r\nرعايت اين شروط ، در همهء مقدمات برهانى واجب است . باقى شرايط مقدمات برهان اين است كه محمول براى موضوع ذاتى و اولى بلكه كلى و ضرورى باشد . بايد توجه داشت كه معنى هريك از اين اصطلاحات : ذاتى ، اولى ، كلى ، ضرورى ، غير از معنايى است كه تاكنون براى اين‌ها گفته شده است . ذاتيت محمول وجه مناسبت مذكور بوده و در همهء مقدمات رعايت آن واجب است . ولى بقيهء شرايط در موردى است كه مطلب كلى و ضرورى باشد . در مورد هريك از اين اصطلاحات به تفصيل در فصول آينده بحث خواهيم كرد .\r\n\r\nفصل دهم : ذاتى باب برهان\r\nبراى برقرارى تناسب ميان مقدمات و نتايج برهان ، بايد محمولات مقدمات براى موضوعات خود ، ذاتى بوده و غريب نباشند . زيرا غريب نمىتواند علّت حكم باشد .\r\nبايد توجه داشت كه « ذاتى » در اصطلاح باب برهان ، عام‌تر از « ذاتى » در اصطلاح باب ايساغوجى است . زيرا مقصود از ذاتى باب ايساغوجى اجزاى حد كه مقوّم محدود مىباشند ، يعنى جنس و فصل و جنس و فصل هريك از جنس و فصل است . در حالى كه در باب برهان ، علاوه‌بر اين ، به اعراض ذاتى نيز « ذاتى » گفته مىشود . مقصود از اعراض ذاتى ، محمولاتى است كه عارض بر موضوع و لاحق به موضوع مىشوند اما اين لحوق برحسب ذات موضوع است ، نه برحسب امرى كه اعم يا اخص از آن است ، مانند حركت ارادى براى حيوان . و امثال اين محمولات ، ممكن است داراى مقابل نباشند - مانند تساوى مجموع زواياى مثلث با دو قائمه ، و قبول تجزيهء نامتناهى براى مقدار ، و ممكن است داراى مقابل نباشند ، مانند زوجيت و فرديت نسبت به عدد ، استقامت و انحنا نسبت به خط ، و ممكن است ميان دو مقابل چيزى واسطه شود ، مانند زيادى ، نقصان و مساوت نسبت به عدد ، و نقصان و مساوى و زيادى نسبت به كمّ . اگرچه در حقيقت اين سه‌گانگى و تثليث از تقابل خاسته و به تقابل برمىگردد .\r\nممكن است اعراض ذاتى ، لازم ذات موضوع باشند - مانند عروض بالقوهء خنده براى\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nانسان - و ممكن است اين‌گونه نباشند مانند عروض بالفعل خنده براى انسان .\r\nبه‌طور كلى اعراض ذاتى يك چيز ، لواحقى هستند كه به نحو اطلاق يا بر وجه تقابل ، به حسب جوهر و طبيعت يك ذاتى عارض آن ذات بوده و وجود آن اعراض در غير آن ذات محال باشد . و چنان‌كه پس از اين ، معلوم خواهد شد ، تا ذكر موضوع را در حد ايراد نكنند ، حد هيچ‌كدام را نمىتوان گفت . مثلا ، ما نمىتوانيم ماهيت استقامت را بيان كنيم تا زمانى كه خط را - كه معروض استقامت بوده و استقامت عارض بر آن است - با استقامت ذكر نكنيم .\r\nبنابراين اگر بخواهيم اين‌دو اصطلاحى را كه براى ذاتى وجود دارد ، در يك رسم جمع كنيم ، بايد بگوييم : ذاتى موضوع امورى است كه يا حد موضوع شامل آن بوده و يا حد آن شامل موضوع باشد .\r\nاز آن‌جا كه هر علمى داراى موضوعى است كه از احوال آن موضوع در آن علم بحث مىشود - مانند عدد كه موضوع علم حساب است - و علوم نيز برحسب جدايى و تباين موضوعات از همديگر متمايز و جدا مىشوند - و از اين مورد بعد از اين ياد خواهيم نمود - بر اين اساس ، ذاتى به اساس اصطلاح دوم از آن‌چه گفتيم باز هم عام‌تر خواهد بود . زيرا اعراض ذاتى موضوع هر علمى ، همان‌گونه كه بر آن موضوع ، حمل مىشوند ، بر انواعى هم كه در تحت آن موضوع قرار دارند نيز حمل مىشوند . و ديگر در اين فرض حد عرض ذاتى مخصوص خود موضع قضيه نخواهد بود بلكه شامل جنس آن نيز مىشود . مثلا اگر تساوى زواياى دو قائمه را بر مثلث متساوى الساقين حمل كنيم ، حد اين محمول فقط مخصوص مثلث متساوى الساقين نيست ، بلكه شامل جنس آن - يعنى مثلث - نيز مىگردد .\r\nهمچنين ، بعضى از اعراض بر بعضى ديگر حمل شده و نيز بر انواعى كه در تحت بعضى از آن‌ها وجود دارد نيز حمل مىشوند . و در اين فرض ، حد عرض ذاتى فقط شامل موضوع نبوده بلكه شامل معروض موضوع يا معروض جنس موضوع هم خواهد بود . مثلا موضوع علم در علم حساب ، عدد است ، زوج و فرد عرض ذاتى آن موضوع بوده و ناقص و زايد و تام و . . . نيز چنين است . و در اين علم گاه گفته مىشود : عدد زوج است ، و گاه گفته مىشود : هشت - كه نوعى از عدد است - زوج است . گاه مىگويند : فرد\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nناقص است و گاه مىگويند : زوج الزوج ناقص است . در صورت اوّل عرض ذاتى بر معروضش حمل شده ، در صورت دوم عرض ذاتى بر نوعى از انواع معروضش حمل شده ، در صورت سوم عرض ذاتى بر عرض ذاتى ديگر معروضش حمل شده و بالأخره در صورت چهارم عرض ذاتى بر نوعى از انواعى كه در تحت يك عرض ديگر معروض اوست ، حمل شده است . و در هر چهار صورت ، محمولات مشتمل بر عدد است اما عدد فقط در قضيهء اول به عنوان موضوع قضيه است . و در قضيهء دوم جنس موضوع ، و در قضيهء سوم معروض موضوع و در قضيهء چهارم معروض جنس آن است . و تمامى اين محمولات را در علم برهان براى اين موضوعات ، ذاتى به شمار مىآورند .\r\nو اگرچه فقط محمول اول ، در حقيقت عرض ذاتى است ، زيرا ساير محمولات به توسط موضوع او لاحق شده‌اند - و به سبب امرى اعم هستند - ولى وقتى همهء اين‌ها ذاتى قلمداد شوند ، آن محمول اول - كه در حقيقت عرض ذاتى است - همراه با قيد « اولى » ذكر مىشود . و در فصل آينده پيرامون معنى اوّلى سخن خواهيم گفت .\r\nپس ذاتى ، به اين اعتبار ، يا محمولى است كه در حد موضوع قرار مىگيرد ، يا موضوع با جنس خود ، يا معروض موضوع و يا معروض جنس موضوع در حد آن محمول قرار مىگيرد . و از آن‌جا كه همهء اين‌ها مقوّم موضوع‌اند مىتوان گفت كه موضوع يا يكى از مقدمات موضوع ، در حد آن قرار گرفته است ، البته همهء آن‌ها به يك معنى مقوم نيستند .\r\nاما بايد معلوم باشد كه اين حكم به صورت مطلق نيست . مثلا در صورتى كه جنس موضوع قضيه در حد محمول قرار گرفته باشد و آن جنس خارج از موضوع علم باشد - مانند كمّ كه عام‌تر از عدد بوده و از موضوع علم حساب خارج است - هرگاه عرض ذاتى آن ( كمّ ) را بر عدد حمل كنند ، محمولى است كه جنس موضوع در حد آن قرار گرفته است ولى باوجود اين ، آن را اعتبار نمىكنند ، و امثال اين محمولات را بشمار نمىآورند ، زيرا لحوق اين عرض به اين موضوع ، در اين علم نفعى نخواهد داشت ، مگر وقتى كه آن محمول را به موضوع صناعت تخصيص دهيم ، يعنى لحوق آن محمول را مخصوص نوعى از انواع موضوع - كه موضوع صناعت است - اختصاص دهيم . مثلا مناسبت و مساوات از اعراض ذاتى كم است . آن‌گاه اگر اين اعراض ذاتى را در علم حساب بر عدد حمل كنيم ، به همان معنى از آن فايده‌اى به دست نمىآيد ، مگر آن‌كه بگوييم مقصود از\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nمساوات ، مساوات عددى است ، و تخصيص آن در لفظ به اين‌گونه است : اين عدد مساوى آن عدد است ، نه اين‌كه بگوييم اين عدد مساوى است ( يعنى به‌طور مطلق ذكر كنيم ) يا بگوييم مساوى آن مقدار است . و در اين صورت به اين اعتبار ، محمول ذاتى موضوع خواهد بود . در مورد مناسبت نيز همين‌گونه است چه مناسبت عددى باشد يا مناسبت‌هاى ديگر .\r\nاكنون در پايان اين بحث ، اگر بخواهيم اين نكتهء دقيق را در رسم « ذاتى » اعتبار كنيم مىگوييم : ذاتى محمولى است كه يا در حد موضوع قرار گيرد و يا موضوع ، يا مقومات موضوع - كه از علم مفروض هستند - در حد آن قرار گيرند . يا مىگوييم : ذاتى آن محمولى است كه يا در حد موضوع قرار مىگيرد و يا موضوع علم در حد آن قرار مىگيرد .\r\nبا توجه به اين اصل ، معلوم مىشود كه ذاتى مىتواند عام‌تر از موضوع باشد - مانند زوج نسبت به هشت - يا خاص‌تر از آن - مانند زوج نسبت به عدد - يا مساوى آن باشد - مانند ضاحك نسبت به انسان . و نيز مىتواند از يك جهت عام‌تر بوده و از جهت ديگر خاص‌تر باشد - مانند اول نسبت به زوج .\r\nهمچنين ممكن است يك عرض هم ذاتى جنس بوده و هم ذاتى نوع - مانند هشت براى عدد و زوج . برعكس آن نيز ممكن است - مانند زوج و زوج‌الزوج براى عدد - همچنين نوع مىتواند ذاتى نوع بوده و جنس ذاتى جنس باشد - مانند زوج نسبت به عدد و منقسم كه جنس آن است نسبت به كمّ . و همهء اجناس و انواع را - از نوع اخير تا جنس عالى - مىتوانند ذاتى باشند - مانند ضاحك براى انسان ، موجود نه در موضوع ( لا فى الموضوع ) براى جوهر . و همچنين امور عامه‌اى كه غير از اجناس هستند داراى ذاتى خواهند بود ، مانند كثرت و وحدت براى وجود . اما در برخى از اين صورت‌ها ذاتى اولى يا ذاتى مقوم ، نمىتواند واقع شود .\r\nبايد توجه داشت كه ذاتى موضوع مطلق ، با ذاتى موضوع مقارن با اعتبار يا وصفى خاص ، تفاوت دارد مثلا وجود قطب و محور براى كره ، به نحو اطلاق ، ذاتى نيست بلكه به اعتبار حركت آن ذاتى است . و تحقيق اين معنى در موضوعات علوم از مهمات است .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\n\r\nفصل يازدهم : اولى برحسب اين موضع\r\nهر امرى كه لاحق چيزى شده و به توسط آن چيز ، به چيزى ديگر لاحق شود ، لحوق آن امر براى امر واسطه ، اولى است ، زيرا بالذات متقدم است . در مباحث گذشته گفته‌ايم كه هر امرى كه بر يك عام و يك خاص حمل شود ، اول محمول بر عام بوده و به توسط عام ، بر خاص حمل مىشود . بنابراين در اين موضع ( باب برهان ) هر محمولى كه بر عام‌تر از موضوعى ، حمل نشود ، آن حمل را اولى مىنامند ، اگرچه در حقيقت حمل اولى خاص‌تر از اين است .\r\nاكنون پس از بيان مقدمهء فوق مىگوييم :\r\nمحمول اولى يا مقوّم است يا نه ، مقوّم ممكن است عام باشد مانند جنس نسبت به نوع - و ممكن است مساوى باشد - مانند فصل و حد نسبت به نوع - اما نمىتواند خاص باشد .\r\nمحمول اولى غيرمقوم نيز ممكن است عام باشد مانند تساوى دو زاويهء داخل از يك جهت با دو قائمه نسبت به : 1 - وقوع خطى بر دو خط كه مقتضى تساوى متبادلان است .\r\n2 - وقوع خطى بر دو خط كه مقتضى تساوى زاويهء داخل و خارج است . زيرا گرچه شكل مورد نظر در اصل يكى بيش نيست ، اما به اعتبار داخلى يا خارجى بودن زوايا دو چيز است . و ممكن است آن محمول غيرمقوم ، مساوى باشد - مانند ضاحك نسبت به ناطق .\r\nچنان‌كه ممكن است خاص‌تر هم باشد - مانند زوج نسبت به عدد . در فرض اخير كه محمول اخص باشد ، ممكن است مقوّم انواع باشد - مانند فصولى كه مقسّم جنس هستند - و ممكن است كه مقوم انواع نباشند - مانند عرضيات غيرمنوّع .\r\nهريك از اين‌ها ، ممكن است اقسام را بر وجه تقابل استيفا كرده ، مانند : اتصال و انفصال - از فصول - نسبت به كم و حركت و سكون - از غيرفصول - نسبت به جسم و يا استيفا نكنند ، مانند : ناطق و صهال - از فصول - و طاير ( پرنده ) ، ماشى ( راه‌رونده ) ، سابح ( شناكننده ) - از غيرفصول - نسبت به حيوان .\r\nهمچنين ممكن است انقلاب اقسام صحيح بوده مانند حركت و سكون براى جسم - يا اين‌گونه نباشد بلكه لازم معروض خود باشد - مانند نر و ماده نسبت به حيوان . زيرا ممكن است جسم متحرك ساكن شود ، اما حيوان نر هيچ‌گاه ماده نمىشود .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nهمچنين ممكن است محمول لاحق نفس موضوع شود مانند نر و ماده براى حيوان - يا لاحق نوعى از انواع آن باشد - مانند زوج و فرد براى عدد . توضيح آن‌كه حيوان مىتواند نر بوده يا نر نباشد ، زيرا فصول مقسم كه محصّل نوع هستند مانع آن قسمت نيستند ، اما در مورد عدد اين‌گونه نيست ، زيرا وقتى عدد به وسيلهء فصولش تحصيل مىشود ، در صورتى كه مستلزم زوجيت باشد ، محال است فرد شود ، و بالعكس نيز همين‌گونه است . به بيانى ديگر ذكورت و انوثت ( نرى و مادگى ) برحسب ماده كه مناسب جنس است لاحق مىشوند ، اما زوجيت و فرديت لاحق برحسب صورت‌اند كه مناسب فصل است . و مىدانيم كه آن‌چه محصّل وجود است ، صورت است نه ماده .\r\nدر اين موضع ، ممكن است ميان فصول و اعراض اشتباه شود ، اما در جايى كه انقلاب اقسام صحيح باشد اشتباهى رخ نمىدهد .\r\nتوضيح اين نكته كه مثال اين اعراض ، فصول نيستند بدين قرار است كه تصور حيوان بدون تصور نرى و مادگى صحيح است ، و نيز ذكورت و انوثت به حال آلات تناسلى بازمىگردد و تناسل بعد از حيات صورت نمىبندد ، و حيات متقوم به فصلى است ، پس تا متنوع به نوعى نشود ، محصل نمىشود و تا محصل نشود تناسل آن صورت نمىبندد همچنين تا عدد - كه موضوع انقسام و عدم انقسام است - محصّل نباشد ، عروض اين‌دو عارض كه مقتضى زوجيت و فرديت است صورت نمىبندد .\r\nدر حقيقت آن‌چه لاحق انواع باشد ، لحوق آن براى نفس موضوع اولى نخواهد بود ، اما برحسب اصطلاحى كه در آغاز فصل گفتيم آن را اولى به شمار مىآورند .\r\nميان قضيهء اولى و قضيه‌اى كه حمل آن حمل اولى است و قضيه‌اى كه برهان آن اولى است تفاوت وجود دارد . توضيح اين‌كه ، قضيهء اولى قضيه‌اى است كه ميان محمول و موضوع ، اوسطى نبوده و قضيه بنفس خود بيّن باشد - همان‌گونه كه در مبادى برهان گفته شد . اما قضيه‌اى كه حمل آن اولى است ، قضيه‌اى است كه - چنان‌كه در آغاز اين فصل گفتيم - محمول آن قضيه بر عام‌تر از موضوع حمل نشود ، اما ممكن است ميان هردو ، واسطه‌هاى زيادى وجود داشته باشد ولى اوسط حتما مساوى اصغر خواهد بود و ممكن است علاوه بر اصغر ، مساوى اكبر نيز باشد ، و آن در فرضى است كه اعراض مساوى باشند ، مانند حال زواياى مثلث نسبت به مثلث . و بالأخره ، قضيه‌اى كه برهانش اولى\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nاست ، قضيه‌اى است كه اولا و بالذات برهان بر آن باشد ، مانند برهانى كه براى بيان حال زواياى مثلث به كار مىرود ، نسبت به مطلق مثلث . زيرا همان برهان براى انواع مثلث - كه جزئيات اصغرند - ثانى و بالعرض است .\r\nبرهان حقيقى نسبت به هر مطلوبى ، آن است كه اول باشد ، در اين صورت هرگاه اوسط عام‌تر از اصغر باشد برهان ، اولى بوده نتيجه غيراولى است ، زيرا حمل اكبر بر اصغر - در اين فرض - اولى نخواهد بود . اما اگر اوسط مساوى اصغر باشد ، هم برهان و هم نتيجه اولى خواهد بود .\r\n\r\nفصل دوازدهم : كلى به حسب باب برهان\r\nدر مبحث بارى ارميناس گفتيم كه قضيهء كلى ، قضيه‌اى است كه محمول آن شامل تك‌تك اشخاص موضوع باشد . در آن مبحث ميان مقول بر كل و كلّى فرقى نگذاشتيم .\r\nاما در اين‌جا مىگوييم براى اين‌كه حكمى كلّى باشد دو شرط ديگر را نيز بايد اعتبار نمود :\r\nنخست آن‌كه : محمول در همهء زمان‌هايى كه موضوع وجود دارد ، وجود داشته باشد .\r\nاين شرط به اضافهء شرط گذشته ، مفهوم مقول على الكل را مىسازند ولى مفهوم كلى هنوز نيازمند شرط ديگرى است .\r\nو دوم آن‌كه : اولى باشد .\r\nبنابراين كلّى در صورتى تحقق پيدا خواهد نمود كه اين سه شرط جمع شوند : يعنى محمول قضيه بر تك‌تك اشخاص موضوع ، در همه زمان‌ها به صورت حمل اولى ، حمل شود . پيرامون شرط نخست ، در همان مباحث سخن رفت .\r\nاما علت اعتبار شرط دوم از اين جهت است كه از آن‌جا كه در اين موضع ، مطلوب يقينى دائم است ، مقدمات رسيدن به مطلوب نيز بايد دائمى باشد . و همان‌گونه كه دوام حكم در صورتى كه يك شخص داراى آن حكم نباشد ، از عموم خود نقض مىشود ، در صورتى كه يك شخص در يك زمان هم آن حكم را نداشته باشد باز نيز منتقض خواهد شد و به‌طور مطلق ، مقول بر كل نخواهد بود .\r\nبايد توجه داشت كه اين سخن با سخنى كه در گذشته پيرامون اطلاق خاص دائم\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nوصفى گفتيم تناقضى ندارد . زيرا اطلاق آن‌جا به اعتبار ذات بوده اما دوام به اعتبار وصف است . ولى در اين‌جا چنان‌كه بعدا خواهيم گفت دوام متعلق به وصف است ، بنابراين با اطلاقى كه برحسب وصف باشد تناقض خواهد داشت .\r\nو اما اعتبار شرط سوم از اين جهت است كه هر حكمى كه اولى نباشد بر عام‌تر از موضوع صادق است و موضوع به تنهايى جزئى خواهد شد .\r\nمعلم اول گفته است : در بسيارى از موارد ما در امرى حكمى كلى اولى مىنماييم در حالى كه ديگران مىپندارند كه آن حكم جزئى است و در مواردى زياد ، به صورت جزئى در مورد امرى حكمى مىكنيم و ديگران گمان مىكنند كه آن كلى است . مثلا در صورت اوّل مىگوييم : خورشيد در فلك خود اين‌گونه حركت مىكند و ماه آن‌گونه . زمين در ميان اجرام است . و علىرغم آن‌كه گمان مىشود اين احكام جزئى است ، اين‌ها در حقيقت احكام كلّى اولى است . زيرا چنان‌كه قبلا گفته‌ايم كلى مفرد طبيعتى مفرد است كه در وجود يا مقارن كثرت يا امكان كثرت و يا امتناع كثرت باشد . و اين سه اعتبار گوناگون غير از نفس تصور اوست . زيرا تصور كلى تنها از اين جهت است كه مانع شركت نباشد بلكه قابل شركت و عدم شركت باشد . و بنابراين موضوع قضيهء كلى ، امرى است كه ميان اين سه امر - كه معروض معنى سور هستند - مشترك است . بنابراين حكمى كه بر خورشيد مىكنيم ، به اين اعتبار بر طبيعت خورشيد است - تا اين‌كه مقول باشد - نه بر اين خورشيد محسوس ، و بر اين اساس ، كلّى اولى است . اما اگر حكمى بر اين خورشيد كنيم ، آن حكم نه كلى است ، نه اولى و نه مقول . ولى اين‌كه در خارج خورشيد يك فرد بيش‌تر نيست ، مانع از حكم بر طبيعت خورشيد نخواهد بود ، اگرچه باعث اين گمان مىشود كه اين حكم جزئى است .\r\nو اما صورت دوم بر دوگونه است : نخست آن‌كه بر ظاهر در دو چيز مخالف صورت اوّل مىنمايد . يكى آن‌كه گمان مىشود كه حكم در صورت نخست مقول بر كل نيست ، و در اين صورت مقول بر كل است . و دوم آن‌كه مىپندارند كه در صورت اوّل ، حكم اولى نيست و در اين صورت اوّلى است . و در حقيقت هم مخالف صورت اوّل باشد ، اما هر دو حكم در هردو صورت برعكس است . مثال : مىگوييم هرگاه يك خط بر دو خط قرار بگيرد چنان‌كه دو زاويهء داخله در يك جهت دو قائمه باشند آن‌دو خط متوازى\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nخواهند بود . زيرا اين حكم بر تمام اشخاص در تمام زمان‌ها جريان دارد ، پس مقول على الكل بوده و اولى مىنمايد . در حالى كه اين‌گونه نيست . زيرا اگر دو زاويهء داخل ، دو قائمه نباشند ، بلكه مساوى دو قائمه نيز باشند باز هم متوازى است . بنابراين حكم فوق در صورتى اولى است كه اين‌گونه بگوييم : هرگاه يك خط بر دو خط قرار بگيرد ، چنان‌چه دو زاويهء داخله در يك جهت دو قائمه يا مساوى دو قائمه باشند ، آن‌دو خط متوازى خواهند بود . ازاين‌رو حكم نخست ، نه اولى بوده و نه بر تك‌تك اشخاص موضوع جارى است و بنابراين نه مقول على الكل است و نه اولى .\r\nگونهء دوم از صورت دوم آن‌كه موضوع داراى چند نوع باشد و حكم بر هر نوعى جزئى باشد ، اما از روى ضرورت يا غلط ، حكم عامى را بر يك‌يك انواع جارى كنيم و گمان شود اين حكم كلى است . توضيح اين‌كه وجوه ضرورت چنين كارى عبارت‌اند از :\r\nالف - آن كلى ، اسمى كه مطابق همهء انواع است ، نداشته باشد و فقط با ايراد اسامى انواع مىتوانيم آن را بيان كنيم .\r\nب - هريك از انواع موضوع صناعتى برهانى باشد ، امّا كلى اين‌گونه نباشد ، ازاين‌رو حكم بر كلى خارج از آن صناعت‌ها بوده و صناعتى نباشد كه بتوان آن حكم را در آن داخل نمود .\r\nج - اقامهء برهان بر كلى دشوار بوده اما بر انواع آن آسان باشد .\r\nد - تصور كلّى دور از تخيّل بوده ، اما تصور يك‌يك انواع نزديك باشد و ويژگى آن علم آن باشد كه به وسيلهء قوهء خيال ، به كمك عقل شناخته شود .\r\nمثلا در هندسه مىگوييم مقادير متناسب بعد از ابدال متناسب خواهند بود . در اعداد نيز چنين مىگوييم . هريك از اين‌دو حكم جزئى است ، زيرا اين حكم از لواحق كمّ مطلق است كه جنس حساب و هندسه است . اكنون اگر از اين امر غفلت شود ، مىپندارند كه در هريك از اين‌ها كلى است . اين مثال براى هر چهار وجه ضرورت ، مثال خوبى است . زيرا اين جنس در لغت داراى اسمى نيست كه به نحو مطابقى بر آن دلالت كند . از موضوع هر دو صناعت نيز خارج است و از سوى ديگر موضوع صناعت جداگانه‌اى هم نيست . در هندسه ، اين برهان به اضعاف آسان بوده اما در حساب به اجزا آسان است . و بيان و ايراد برهان به‌گونه‌اى كه شامل هردو باشد نيز دشوار است و از سوى ديگر تصور هريك از\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nاين انواع به كمك قوهء خيال آسان بوده اما تصور كلى - كه خيال را در آن راهى نيست - دشوار است .\r\nحكم مقدار و انواع آن ، يعنى خط ، سطح ، جسم و زمان ، در سختى و آسانى تخيّل نيز همين‌گونه است .\r\nو اما وجه غلط چنان است كه حكمى كه در كلى بايد طلب شود ، به غلط در تك‌تك انواع مطالبه شود ، ازاين‌رو هرگاه آن حكم در هريك از انواع يافت شود ، تصوّر مىشود كه كلى است . مثلا كسى به جست‌وجوى حكم زواياى مثلث باشد ، اما مطلق مثلث را طلب نكرده و فقط مثلث متساوى الساقين را در نظر بگيرد . و وقتى حكم مثلث را در مثلث متساوى الساقين يافت ، از اين نكته كه تساوى دو ساق در اين حكم مدخليتى نداشته و وقوع آن در اين بالعرض است غافل شود . يا آن‌كه اگر مثلث ديگرى بيايد ، استقراى تام ننموده و اقسام آن را استيفا نكند . و مىدانيم كه استقراى ناقص مفيد علم نيست . آن‌گاه گمان مىكند حكمى كه در آن انواع يافته كلى است .\r\nراه اجتناب از اين غلط آن است كه حكم را در معنى مشترك امتحان نموده و آن‌گاه با هريك از لاحق‌هاى خاص نيز آزمايش كنند تا معلوم شود كه آيا لواحق در ثبوت حكم مدخليتى دارند يا نه . اگر مدخليتى نداشتند ، معلوم مىشود ، حكم كلى است و در صورت مدخليت ، آن حكم مقيد به آن لاحق خاص خواهد بود .\r\nبايد توجه داشت كه اختلاف اين‌دو وجه ( ضرورت و غلط ) در مورد صورت دوم ، فقط به اعتبار است و گرنه حكم هردو در معنى يكى است .\r\n\r\nفصل سيزدهم : ضرورى در باب برهان\r\nهرگاه مقدمات برهان براى رسيدن به علم يقينى بوده و دائمى و تغييرناپذير باشد ، بايد ضرورى باشد ، زيرا حال نتيجه معلول حال مقدمات است . ازاين‌رو اگر مقدمات ممكن باشد ، شايد نتيجه متغير شود .\r\nبر اين اساس ، اگر مقدمات ضرورى در همهء اوقات باشد ، نتيجه يقينى دائمى خواهد بود . و اگر مقدمات ضرورى باشد اما نه در همهء اوقات ، بلكه در وقتى خاص ، نتيجه نيز بر حسب آن وقت يقينى است . و در صورتى كه مقدمات غيرضرورى باشد ، نتيجه‌اى\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nغير ضرورى حاصل مىشود .\r\nدر اين‌جا اگر كسى اشكال كند كه در باب قياس ، از صغراى غيرضرورى با كبراى ضرورى ، نتيجه ضرورى حاصل مىشود ، پس چرا مقدمات برهان هيچ‌يك نبايد غير ضرورى باشد ؟\r\nدر پاسخ بايد گفت : آن انتاج ، اگر يقينى باشد ، بالقوه برهانى مشتمل بر دو مقدمهء ضرورى است . مثلا در اين صورت كه بگوييم انسان ماشى ( راه‌رونده ) است به اطلاق غير ضرورى ، ماشى حيوان است بالضرورة ، در اين مثال اگر علم ما به كبرى به سبب علم به علت نباشد يقينى نخواهد بود . اما اگر به سبب علم به علت باشد ، يعنى بدانيم كه صدور راه رفتن و مشى از حيوان به مقتضاى طبيعتى است كه مقارن آن است ، بنابراين خواهيم دانست كه هر چيزى كه راه رفتن از شؤون آن است ، حيوان است . آن‌گاه صغرى اين‌گونه مىشود : يك شأن از شؤون انسان ، راه رفتن است . و اين صغرى در اين موضع ضرورى است . و حد اوسط براى طرفين ذاتى است - اگرچه در يكى به معناى ديگر است - بنابراين قياس فوق برهانى خواهد بود .\r\nاما اگر صغرى وجودى محض باشد ، اگرچه - همان‌گونه كه در قياس گفته‌ايم - نتيجه ضرورى است ولى اين برحسب صورت قياس است ، اما برحسب ماده ، نتيجه نمىتواند يقينى باشد . زيرا اگر مشى و راه رفتن ، علت حيوانيت انسان باشد ، لازمهء اين سخن آن است كه انسان در حالى كه راه نمىرود حيوان نباشد ، زيرا هرگاه علت مرتفع شود ، معلول نيز از ميان مىرود .\r\nدر باب قياس ، تمام توجه به صورت است ، و نه ماده ، ولى در اين‌جا هم بايد به ماده توجه نمود و هم به صورت . بنابراين مقدمات و نتايج بايد به‌گونه‌اى باشند كه طبع در نفس الامر آن‌ها اقتضا كند تا مطابق وجود باشند ، در حالى كه انتاج ضرورى از مقدمات غير ضرورى ، به مقتضاى طبع نيست ، چنان‌كه انتاج صادق از مقدمات كاذب به مقتضاى طبع نخواهد بود ، اگرچه اين مقدمات به اعتبار صورت قياس ، مستلزم نتيجه‌اى باشد .\r\nتوضيح آن‌كه ما بايد ميان دو مطلب ، فرق بگذاريم ، يكى آن‌كه مقدمات به ضرورت منتج حكمى باشد كه آن حكم به اتفاق ضرورى است . و ديگر آن‌كه مقدمات به ضرورت منتج ضرورى بودن حكمى ضرورى باشد . مطلب اول اگرچه علمى است اما\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nبرهانى نيست ، در حالى كه مطلب دوم ، برهانى است .\r\nاكنون بعد از بيان نكات فوق بايد بگوييم ، ضرورى در اصطلاح باب برهان ، عام‌تر از ضرورى مطلق در اصطلاح علم قياس است . زيرا ضرورى مطلق در باب قياس ، فقط بر حسب ذات است ، اما در اين‌جا برحسب ذات و وصف بوده و شامل ذاتى و وصفى مىشود . و علت اين امر آن است كه در باب برهان ، مقصود از ضرورى ، محمولى است كه برحسب جوهر اجزاى قضيه ، ضرورى باشد ، نه برحسب امرى خارجى كه مفيد يقين نيست . و ضرورى به حسب جوهر موضوع ، ذاتيات مذكور باشد ، تا چنان‌چه در حدّ موضوع قرار داشته باشد ، از آن جهت كه مقوم ذات موضوع است ، ضرورى آن هستند . و چنان‌چه موضوع در حدّ آن‌ها قرار داشته باشد ، از آن جهت كه موضوع لازمهء ذات آن‌هاست ضرورى به اطلاق يا به نحو تقابل هستند .\r\nبنابراين در باب برهان ، محمولات ضرورى عبارت‌اند از جنس و فصل كه اجزاى حدّ موضوع هستند و نيز اعراض ذاتى غيرمفارق به نحوى كه گفته شد . و اكثر اين محمولات براى موضوع به‌گونه‌اى هستند كه با زوال و از بين رفتن وصف ، متغير مىشوند ، زيرا هر نوعى كه نوعيت آن زايل شده و از بين برود ، به ناچار فصل ، حد و عرض‌هايى را كه تابع نوعيت آن هستند نمىتوان بر آن حمل نمود . اما جنس و اعراضى كه تابع جنس هستند ممكن است زايل شده و ممكن است باقى بمانند . مثلا هرگاه سفيدى تبديل به غيرسفيد شود ، در صورتى كه شفاف شود ، جنس آن - يعنى رنگ داشتن - نيز زايل مىشود ، اما اگر تبديل به سياه شود ، فصل آن - يعنى تفريق بصر و غير آن - زايل شده اما جنس و توابع آن باقى مىمانند .\r\nبنابراين حكم دائم به دوام وصف موضوع ، هم شامل ضرورى ذاتى شده و هم شامل چنين ذاتيات عرضى كه گفته شد ، و ضرورى مطلق در باب برهان ، مشتمل بر اين‌دو است .\r\nاما در مقدمات برهان ، شرط ضرورت را ذكر نمىكنند ، بلكه آن را مطلق گذاشته و مقصودشان همين ضرورى است . از اين بيان ، معلوم شد ، هر قضيه‌اى كه ضرورت آن ، بر حسب جوهر و طبيعت اجزا نباشد ، نمىتواند يقين‌آور باشد مانند مقبولات و مشهورات ، كه در آينده حال هركدام معلوم خواهد شد . ان شاء الله تعالى .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n\r\nفصل چهاردهم : كيفيت وقوع مقدمات غيركلى و ضرورى در علوم\r\nآن‌چه گفته شد ، حال مقدمات برهانى بود . غير از دو شرط ، اين شرايط در مورد تمامى مقدمات عموميت دارد . و آن‌دو شرط عبارت‌اند از : 1 - كليت ، 2 - ضرورت . توضيح آن‌كه شرط كليت ويژهء مطالب كلى است . زيرا انتاج مطالب كلى فقط از مقدمات كلى امكان‌پذير است . اما در مورد مطالب جزئى ، همان‌گونه كه قبلا گفته شد ، ممكن است يك مقدمه جزئى بوده و مقدمهء ديگر به هرحال كلّى باشد .\r\nو اما شرط ضرورت ، فقط ويژهء مطالب ضرورى است . زيرا فقط از مقدمات ضرورى مىتوان به نتيجه‌اى رسيد كه بالذات ضرورى باشد .\r\nبنابراين ، اگر مطلوب ما غيرضرورى باشد ، از دو حال خارج نيست ، يا ضرورى وقتى است و يا نه . اگر ضرورى وقتى باشد ، يا يك مقدمه ضرورى وقتى است و يا هردو مقدمه اين‌گونه است . و اگر ضرورى نباشد ، ممكن خواهد بود . هر امرى كه ممكن است ، يا در وجودش نظر مىكنيم و يا در امكانش .\r\nاگر در امكان نظر كنيم ، و امكان ، نفس محمول باشد ، يعنى بخواهيم براى موضوعى ، امكان را اثبات كنيم ، جهت قضيه ضرورى خواهد بود ، زيرا امكان براى ممكنات ضرورى است . و اگر جهت قضيه امكان باشد ، بنابراين حتما يكى يا هردو مقدمه ممكن هستند .\r\nو اما اگر در وجود ممكن نظر كنيم ، مطلوب ما از سه حال خارج نيست ، يا اكثرى الوجود است ، يا اقلى الوجود يا متساوى الوجود و العدم . مثال براى اكثرى الوجود :\r\nوجود پنج انگشت براى اشخاص نوع انسانى . مثال اقلى الوجود : وجود انگشت ششم براى يك دست انسان . و مثال متساوى الوجود و العدم : زاييدن بچهء مذكر براى حيوانات .\r\nهمواره اقلى الوجود ، اكثرى العدم است . ازاين‌رو قسم اول و سوم ، در اكثرى ايجابى و سلبى داخل‌اند . و به اين اعتبار ، هر ممكنى يا اكثرى است يا متساوى ، در متساوى الوجود و العدم ، وجود و عدم نمىتوانند مطلوب يقينى باشند ، زيرا اين فرض ، مشكوك محض بوده و يقين هيچ‌گاه نمىتواند به مشكوك تعلق يابد . و اگر طبيعت تساوى مطلوب باشد ، حال آن همان حالى است كه در مورد ممكن گفته شد .\r\nاما اگر مطلوب برهانى ما وجود اكثرى باشد ، بايد حتما يكى يا هردو مقدمه نيز\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nاكثرى باشد . مانند اين مثال : مواد متحلل در مردان غليظ مىشود ، و اين مواد پوست گردن و چانهء آن‌ها را كثيف ( پر ) مىكند و چون چنين باشد در آن‌وقت ريش مردان درخواهد آمد . وقتى دقت مىكنيم مىبينيم كه هردو مقدمه ، اكثرى هستند .\r\nممكن است يكى از مقدمات ، ضرورى باشد ، زيرا از آن‌جا كه نتيجه هميشه تابع اخس مقدمات است ، اگر يك مقدمه هم ممكن باشد ، در ممكن بودن نتيجه كافى است .\r\nتمامى اين مقدمات بايد ذاتى باشند ، اما از ذاتيات غيرلازم .\r\nاكثريات ، داراى مراتب بسيارى هستند ، كه اين مراتب ميان دو حد دوام و تساوى ، بر حسب كثرت يا قلت وجود ممكن هستند .\r\nمبادى اكثريات و ساير ممكنات ، از مجربات‌اند . برخى از محسوسات و بيش‌تر مطالب در فروع علم طبيعيات - مانند حوادث كون و فساد ، احوال معادن و نباتات و حيوان - و ديگر علومى كه تحت اين علم هستند مانند طب و فراست و . . . ، از اين قبيل‌اند .\r\nو اطمينان يا عدم اطمينان در آن مبادى ، به كثرت يا قلّت وجود بازمىگردد .\r\n\r\nفصل پانزدهم : موضوعات ، مبادى و مسائل علوم برهانى و آن‌چه در آغاز بعضى از علوم ذكر مىشود\r\nدر هر علمى سه امر وجود دارد : موضوع ، مبادى ، مسائل .\r\nموضوع علم آن چيزى است كه علم ، در اعراض ذاتى آن بحث كند .\r\nمبادى علم ، قضايايى است كه برهان‌هاى آن علم از آن قضايا تأليف مىشود ، اما در آن علم بر آن قضايا برهان اقامه نمىشود و اين عدم اقامهء برهان ، يا از جهت وضوح و آشكارايى آن‌هاست و يا از اين جهت است كه آن قضايا از مسائل علم ديگرى هستند كه بلندپايه‌تر يا فروتر از اين علم است .\r\nمسائل علم ، قضايايى است كه در آن علم بر آن‌ها اقامهء برهان مىشود و به تعبير ديگر ، علم مشتمل بر آن برهان‌هاست .\r\nبه بيان ديگر مىتوانيم بگوييم : موضوع ، ما عليه البرهان يا ما فيه البرهان است ، مبادى ما منه البرهان و مسائل ما له البرهان مىباشد .\r\nموضوع علم ، ممكن است يك چيز يا چيزهاى بسيارى باشد . در صورتى كه يك چيز\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nموضوع علم باشد ، يا ذات آن‌چيز به‌طور مطلق موضوع علم است و يا برحسب عارض .\r\nاگر برحسب عارض باشد آن عارض يا ذاتى است يا غريب . موضوع ذاتى ، مانند عدد براى حساب . موضوعى كه عارض ذاتى باشد ، مانند : جسم از آن جهت كه متغير است ، براى علم طبيعى . و موضوعى كه عارض غريب باشد ، مانند : علمى كه موضوع آن « كرهء متحرك » است .\r\nاما اگر موضوع علم ، امور زيادى باشد ، تا ميان آن امور ، نوعى از مناسبت كه منجر به نوعى از اتحاد است ، نباشد همهء آن‌ها نمىتوانند موضوع يك علم باشند . مناسبت‌ها مىتوانند به اين‌گونه‌ها باشند :\r\n1 - اشتراك در معنى ذاتى ، مثلا اگر خط ، سطح و جسم را موضوع علم هندسه قرار دهيم ، هر سه داراى يك جنس مشترك هستند و آن « مقدار ذو وضع » است .\r\n2 - اشتراك در معنى عرضى ، مانند « نقطه » كه در يك معنى عرضى يعنى « اتصال » با اين سه ( خط و سطح و جسم ) مناسبت دارد ( البته اگر بخواهيم نقطه را از مسائل علم هندسه محسوب كنيم ) .\r\n3 - مناسبت در مبدأ ، مانند موضوعات علم كلام كه به يك مبدأ منسوب‌اند .\r\n4 - مناسبت در غايت ، مانند اركان ، امزجه ، اخلاط و اعضا ، از نظر كسى كه همهء اين‌ها را موضوع علم طب مىداند . زيرا هدف از معرفت همهء اين‌ها حصول صحت و سلامتى است .\r\nمبادى علوم از جمله مقدمات برهانى است . اما هر مقدمه‌اى نمىتواند مبدأ باشد ، بلكه مبدأ برهان مقدمه‌اى است كه داراى حد اوسط نباشد ، يعنى مبدأ برهان ، به وسيلهء حد اوسطى كه در هردو حد اصغر و اكبر وجود دارد ، بيان نشود . و اين مبدأ يا به اعتبار علم - به صورت مطلق - بوده و يا به اعتبار علمى خاص است .\r\nمبدأ علم منطق ، به صورت مطلق ، حد وسط ندارد ، يعنى بدون احتياج به برهانى ، خود به خود بيّن است . زيرا اگر هر مقدمه‌اى نيازمند اقامهء برهان باشد ، دور يا تسلسل پيش خواهد آمد ، بدين‌خاطر كه هريك از آن‌ها بايد قبل از ديگرى بيّن باشند . و با وجود اين ، هر حدى بايد بدون وسط ، حد مجاور خود را اثبات نمايد .\r\nمبدأ علم خاص نيز داراى وسط نيست ، اما ممكن است در آن علم خاص و يا علمى\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nديگر ، حد اوسط آن وجود داشته باشد . و سبب آن ، اين باشد كه حد اوسط به علمى ديگر تعلق داشته و اگر بخواهند آن را در اين علم بيان كنند ، باعث تداخل علوم شده و همهء علم‌ها يكى مىشود و بنابراين هركسى كه بخواهد از يك علم آگاه شود بايد همهء علوم را بشناسد .\r\nو همچنان‌كه نمىتوان در علم خاص اثبات مبدأ نمود ، اگر كسى صاحب آن علم باشد ، نمىتواند با كسى كه آن مبدأ را انكار نموده يا بناى آن علم را بر آن مبدأ نمىگذارد ، نزاع كند .\r\nبه اعتبارى ديگر ، مبادى يا عام‌اند و يا خاص . مبادى عام شامل همهء علوم يا چند علم مىشود . مثال مبدأ عامى كه شامل همهء علوم مىشود : يك چيز يا ثابت است يا منتفى . و مثال مبدأ عامى كه شامل چند علم مىگردد : چيزهايى كه مساوى يك چيز باشند ، متساوى خواهند بود . و اين مبدأ فقط در همهء علوم رياضى به كار مىرود ، و نه در غير آن‌ها . و مثال مبدئى كه خاص يك علم است : جسم از ماده و صورت تأليف مىشود ، كه اين مبدأ خاص علم طبيعى است .\r\nمبدأ خاص يا شامل جميع اجزاى علم شده و يا فقط ويژهء بعضى از آن‌هاست .\r\nموضوع در مبدأ خاص ، يا همان موضوع علم بوده يا جزئى از آن ، يا نوعى از انواعى كه تحت آن قرار دارد و يا عرضى از اعراض ذاتى آن خواهد بود . همچنين محمول مبدأ يا مخصوص موضوع است يا نه . اگر مخصوص موضوع باشد ، مقتضى آن است كه آن مقدمه فقط در آن علم باشد . و در صورت دوم مقتضى آن است كه استعمال آن قضيه در آن علم مقتضى تخصيص آن مقدمه باشد ، چنان‌كه در مثال عدد و مساوات گفته شد .\r\nاستعمال مبادى عام در علوم ، يا بالفعل است يا بالقوه . استعمال مبادى عام به صورت بالقوه ، مانند سلب و ايجاب در همهء علوم است . و به خاطر وضوح و آشكارا بودن ، معمولا آن را تصريح نمىكنند . مگر آن‌كه شخصى معاند ، يكى از واضحات را انكار كند ، كه در اين‌جا از آن مبادى استفاده مىشود ، بدين‌گونه كه مىگويند : فلان حكم يا ثابت است يا نه ، و نيز اگر فلان نباشد ، لا فلان خواهد بود . اما مىگويند : زيرا كه يك چيز نمىتواند هم ثابت بوده و هم منتفى باشد . بنابراين فايدهء اين مبادى بالقوه ، تأكيد مقدمات و تكميل قياس‌هاست و آن‌ها را مقدمه‌اى جداگانه محسوب نمىكنند .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nو اما مبادى عامى كه بالفعل استعمال مىشود ، يا آن مبادى ، خاص آن علم است يا براى هردو جزء است . مثلا اگر مقدمهء عامى را كه قبلا گفتيم ، به هندسه اختصاص دهيم ، مىگوييم : مقدار يا مشارك است يا مباين ، زيرا شىء را به مقدار ، تخصيص داده‌ايم . و ثبوت و نفى را در مورد مشاركت و مباينت به كار مىبرند ، و يا فقط در مورد موضوع استعمال مىكنند ، مانند آن‌كه چيزهاى مساوى را با اعداد ، مساوى كنند . در مورد محمول آن قبلا توضيح داديم .\r\nبرخى از اين مبادى عام كه بالفعل استعمال مىشود ، در آغاز علوم ذكر مىشود - مانند هندسيات - و برخى نيز در اثناى مسائل مطرح مىگردد - مانند طبيعتات .\r\nگروهى از منطقيات ، حدودى را كه در آغاز علوم مطرح مىشود ، از جملهء مبادى شمرده‌اند ، در حالى كه در حقيقت اين حدود از مبادى نيستند ، زيرا مبادى ، مقدمات‌اند اما اين‌ها ( حدود ) از مفردات محسوب مىشوند .\r\nبه‌طور كلى آن‌چه در آغاز علوم مطرح مىشود ، سه صنف است :\r\n1 - صنف اول عبارت است از آن‌چه كه مطلب « هل » بوده و تنها با « هليت » وضع مىشود . اين صنف مبادى علم بوده و « مقدمات موضوعه » ناميده مىشود . اين مقدمات از دو حال بيرون نيستند : يا به نفس خود بيّن‌اند ، و يا نه . اگر به نفس خود بيّن باشند ، از اوليات ، مجربات و امثال آن خواهند بود . مبادى علم مطلق از اين صنف است . اما اگر به نفس خود بيّن نباشند يا بدين‌گونه است كه متعلم در آغاز تعليم به آسانى آن‌ها را مىپذيرد - خواه اعتقادش ظنى باشد يا تقليدى - و يا اين‌گونه نيست . صورت نخست را اصول موضوعه مىنامند ، و صورت دوم مصادرات خواهد بود . در مصادرات ، نفس متعلم يا داراى اعتقادى مقابل آن اعتقاد است - خواه به تقابل عدم يا ضد و در هردو حال اعتقادى به دو طرف نقيض نخواهد داشت - و يا به نقيض آن معتقد است . مثال اصل موضوع در هندسه : خط مستقيم متناهى را مىتوان به صورت مستقيم ترسيم نمود . مثال مصادره : هر مقدار متناهى قابل تجزيهء نامتناهى است .\r\nبعضى از منطقيان ، ميان اصل موضوع و مصادره فرقى قائل نشده و برخى ديگر به اعتبار ديگرى فرق گذاشته‌اند ، اما فايده زيادى در تحقيق اين مسئله ، وجود ندارد .\r\nممكن است مقدمه‌اى نسبت به يك شخص از اصول موضوعه و نسبت به شخص\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nديگر از مصادرات باشد و اين به خاطر همان اعتبارى است كه گفتيم . همچنين ممكن است قضيه‌اى از اصول متعارفه از نظر برخى از مردم جزء مصادرات باشد . و علت اين امر يكى از اين چهار چيز است :\r\nالف - در اصل فطرت آن افراد قصورى وجود داشته يا بعد از فطرت به سبب آفت و مرضى ، قصورى پيش آمده باشد .\r\nب - تدليسى صورت گرفته و فطرت آن افراد قضايايى مقبول يا مغالطى را كه - بالفعل و يا بالقوه - متناقض مقتضاى آن قضيه است پذيرفته است .\r\nج - اشتباهى لفظى صورت گرفته و باعث توقف در حكم شده و با رفع آن اشتباه ، آن‌ها نيز مانند بقيه حكم خواهند نمود .\r\nد - معنى به خاطر تجردش از عوارض حسى و خيالى ، پيچيده و غامض شده و آن افراد نمىتوانند به راحتى آن را درك كنند .\r\nدر بعضى از اين مواضع ، استقراء جزئيات مىتواند باعث تنبيه و تذكر شود ، زيرا استقرا در اين جهت نافع‌تر از قياس است .\r\n2 - صنف دوم از اصنافى كه در آغاز علم ذكر مىشود امورى است كه به ماهيت تنها وضع مىشود - مانند اعراض ذاتى موضوع . زيرا تحقيق پيرامون هليت آن امور ، جزئى از علم است . وقتى هليت به مائيت اضافه شود ، آن‌چه كه شارح اسم است همان حد حقيقى خواهد بود ، مانند آن‌چه در مثال مثلث گفته شد .\r\n3 - صنف سوم امورى است كه هم به هليت و هم به ماهيت وضع مىشود و آن عبارت از موضوع علم يا آن‌چه داخل در علم است - مانند وحدت در علم اعداد - مىباشد . زيرا تا موضوع حقيقتا تصور نشود - يعنى ماهيت و مائيت باهم مطرح نشوند - نمىتوان از آن بحث كرد .\r\nاين سه صنف ، « اوضاع » ناميده مىشوند . صنف اول از قبيل مؤلفات بوده و هدف از آن افادهء تصديقات است . اما صنف دوم و سوم از قبيل مفردات بوده و به آن « حدود » مىگويند و هدف از آن‌ها افادهء تصورات است ، گرچه در عبارت ، شبيه تصديقات هستند . مثلا گفته مىشود : نقطه چيزى است كه داراى جزء نباشد . مقصود از اين عبارت حمل اين معنى ( داراى جزء نبودن ) بر نقطه نيست ، بلكه مراد تفسير لفظ نقطه يا حد آن\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nاست . ازاين‌رو نبايد در اين‌دو ، نزاعى صورت گيرد . ممكن است در برخى از علوم به بعضى از اين اوضاع احتياجى نباشد - مانند حساب كه فقط به حدود و اوليات نيازمند است - و ممكن است به همهء اين‌ها نياز باشد - مانند هندسه و طبيعتات - گرچه عادت دانشمندان تمييز در يكى از اين‌ها و خلط در ديگرى است .\r\nمسائل علوم يا حملى است يا شرطى . مسائل شرطى نيز در صورت انحلال و تجزيه ، به مسائل حملى تبديل مىشوند . در مسائل حملى ، موضوع قضيه يا همان موضوع علم است يا داخل در آن بوده و يا از آن خارج است . اگر داخل باشد يا جزء موضوع علم است يا نوعى از انواع آن . و اگر خارج باشد يا عرض ذاتى موضوع يا نوعى از موضوع بوده يا عرض ذاتى عرضى ديگر يا نوعى از عرضى ديگر است . براى همهء اين موارد از علم طبيعى مثال مىزنيم :\r\nمثال نخست : جسم متغير در زمان واقع است .\r\nمثال دوم : جسم قابل تجزيهء نامتناهى است .\r\nمثال سوم : آتش ، خفيف بالطبع است .\r\nمثال چهارم : حركت قابل تجزيهء نامتناهى است .\r\nمثال پنجم : نور آفتاب ، گرم‌كننده است .\r\nمثال ششم : زمان ، مركب از آنات ( لحظات ) نيست . زيرا زمان ، عرض عرض جسم است .\r\nمثال هفتم : بطوء ( كندى ) به وسيلهء تخلل سكنات نيست . زيرا بطوء ، عرض بعضى از انواع حركت است .\r\nو اما محمول مسئله ، يا محمول موضوع است به صورت انّى ، يا به صورت لمّى و يا به هردو وجه . اگر فقط به صورت انّى محمول موضوع باشد ، محمول نمىتواند ذاتى مقوم موضوع در آن مسئله باشد . زيرا هرگاه تصور موضوع ، محصل باشد مشتمل بر تصور آن محمول است ، بنابراين محمول نخواهد بود . و اگرچه بعضى از آن را مىتوان به وسيلهء حد اوسط ، در هيأتى قياسى بيان نمود ، اما اين‌گونه نيست كه هرچه كه بيان آن به وسيلهء هيأتى قياسى ممكن باشد ، بيانش نيز مطلوب باشد . زيرا اوليات را در صورتى كه به عنوان\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nحدود يا رسوم موضوعات حد اوسط قرار دهند ، نيز به هيأت قياسى مىتوان بيان نمود .\r\nو اما اين‌كه در بعضى مسائل مىگويند : اين محمول ، حد يا جنس اين موضوع است يا نه ، از اين قبيل نيست . زيرا شناخت و معرفت محمول از آن جهت كه طبيعتى خاص است ، يك امر بوده و از آن‌رو كه ذاتى براى غيرى است ، امرى ديگر است ، بنابراين مىشود كه يكى از آن‌دو محمول بوده و ديگرى مطلوب باشد . و اين در صورتى است كه موضوع به صورت محصّل شناخته نشود .\r\nهمچنين ، گاه موضوع را فقط به عوارض مىشناسند و ذاتياتش را اثبات مىكنند ، مانند اين‌كه گفته مىشود نفس جوهر است . زيرا در اين موضع ، نفس از آن جهت كه كمال جسمى با مبدأ فعلى است شناخته شده و مىخواهند كه ماهيتش را بشناسند . و مانند اين مثال ، مثال ذيل است : صورت جوهر است . زيرا صورت در مبدأ فقط به اسم شناخته مىشود .\r\nنيز ، ممكن است در مواردى با كسى كه نقص فطرت دارد ، بايد ذاتيات را بر سبيل تنبيه و تذكر بيان نمود مانند آن‌كه اوليات را بيان كنيم .\r\nاما اگر محمول براى موضوعى به صورت انّى ، معلوم بوده و به صورت لمّى مطلوب باشد ، مىتواند از قبيل ذاتيات باشد . مثلا مىگويند : مميزى انسان از جهت ناطقى اوست ، يا حساس بودن انسان از جهت حيوان بودن اوست . اما اين‌گونه ، كم واقع مىشود .\r\nاكنون پس از بيان قاعدهء فوق بايد گفت :\r\nاگر موضوع مسئله ، همان موضوع علم يا داخل در آن بوده ، و محمول مسئله به انيّت مطلوب باشد ، محمول حتما از اعراض ذاتى يا مقومات موضوع است . و اگر موضوع مسئله خارج از موضوع علم باشد محمول ممكن است از امورى باشد كه داخل در موضوع است - يعنى جنس يا نوع يا فصل موضوع است - و ممكن است خارج از موضوع باشد ، البته به شرط آن‌كه از مقومات موضوع نبوده بلكه از اعراض ديگر باشد .\r\nاعراض ذاتى جنس موضوع علم مىتوانند محمول همهء موضوعات داخل و خارج از علم باشند .\r\nمقدمات برهانى نيز همين حكم را دارند . زيرا هر امرى كه نتواند محمول مطلوب\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nقرار گيرد ، نمىتواند محمول مقدمه‌اى از مقدمات برهانى باشد ، مگر آن‌كه از مقومات ذاتى باشند ، چه در اين فرض مىشود گفت كه يك محمول در يك مقدمه ، محمول باشد ، اگرچه نتواند در مطلوب محمول باشد . ازاين‌رو هرگاه اوسط مقوم اصغر بوده و اكبر عرض ذاتى اوسط باشد به آن « مأخذ اول از مأخذ برهان » مىگويند ، و هرگاه اوسط عارض اصغر بوده و اكبر عارض يا مقوم اوسط باشد ، آن را « مأخذ دوم » مىنامند ، و مدار برهان‌ها بر اين‌دو مأخذ است .\r\nبايد دانست مسائل علم‌هايى كه مبنى بر مبادى غيربيّن باشند ، در حقيقت بر صورت قياس‌هاى شرطى اقترانى هستند ، اگرچه به ظاهر ممكن است به صورت قياس‌هاى حملى باشند . و در آن قياس‌هاى شرطى مقدم مشتمل بر وضع مبادى بوده و تالى آن قياس‌ها دقيقا همان مسائل‌اند ، يعنى اگر مبادى حق باشند ، مسائل لازم آن‌ها خواهند بود . ازاين‌رو نتايج اين‌گونه علم‌ها ، به صورت يقين مشروط به وضع مبادى است .\r\nعلومى كه مشتمل بر مبادى باشند ، نتايج آن‌ها به قوت قياسى استثنايى ، به صورت نتيجهء يقينى مطلق در خواهد آمد و تمام قياس‌هاى استثنايى اين‌گونه‌اند .\r\nعلمى كه متمّم همهء علم‌ها به صورت مطلق است - يعنى مبادى همهء علوم در آن علم روشن مىشود - مقتضى اطلاق همهء يقين‌هايى است كه در علوم اكتساب مىشود .\r\nبنابراين هيچ علمى بدون آن علم تمام نمىشود .\r\nاكنون كه موضوع ، مسائل ، مبادى هر علمى و نيز احكام هريك از اين‌ها معلوم شد ، بايد بگوييم :\r\nموضوع علم منطق كه مباحثى جزئى است ، به اعتبار اين‌كه مقتضى وقوف بر كيفيت اكتساب علوم است ، از معقولات ثانيه است . در اين‌جا بايد توضيحى كوتاه در مورد معقولات بيان كنيم . معقولات به دو دسته تقسيم مىشوند : معقولات اولى و معقولات ثانوى . معقولات اولى ، صورى عقلى هستند كه از اعيان موجودات استفاده مىشوند - مانند : جوهر ، عرض ، واحد ، كثير و . . . اما معقولات ثانوى صورى عقلى بوده كه از معقولات اولى استفاده مىشوند - مانند : كلى ، جزئى ، ذاتى ، عرضى و . . .\r\nنظر و دقت در معقولات ثانيه ، فقط به اعتبارى كه گفتيم از علم منطق خواهد بود . و از آن‌جا كه موضوع منطق ، معقولات ثانيه است ، به آن ، علم به علم مىگويند . مبادى بين\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nعلم منطق مانند آن است كه حكم بر چيزى شامل حكم بر جزئيات آن چيز نيز هست . و آن‌چه به صورت ايجاب بر آن چيز حكم شود ، غير از حكم به سلب نسبت به همان چيز است . و مبادى غيربين از قبيل مصادرات است - مانند حكم به وجوب مقارنت ميان علت و معلول در وجود ، و حكم به تقدم ذاتى علت بر معلول .\r\nمباحث معقولات عاليه از جهت آن‌كه متعلق به معقولات اولى است ، از مباحث علم منطق به شمار نمىآيد ، اما از آن‌جا كه براى اكتساب حد و قياس ، اين مباحث مفيد است ، شبيه مصادرات خواهد بود . مسائل علم منطق نيز ظاهر است . در اين علم منطق ، اوضاع و مبادى ، با مسائل مختلط است .\r\nهرچند شيوه و عادت منطقيان اين‌گونه است كه اين معانى را در آغاز علم منطق بيان مىكنند اما از آن‌جا كه معنى موضوع و مبادى و مسئلهء علم در اين باب معلوم مىشود ، بهتر آن ديديم كه آن‌ها را اين‌جا مطرح كنيم .\r\n\r\nفصل شانزدهم : اختلاف و اشتراك علوم\r\nسبب اختلاف علوم با همديگر ، يا اختلاف موضوعات آن‌هاست و يا اختلاف اعتبارات يك موضوع . علوم مختلفى كه موضوعاتشان با همديگر متباين است ، يا از جميع جهات با همديگر تباين دارند و يا فقط از برخى جهات متباين بوده و از بعضى جهات مشترك‌اند . اگر تباين موضوعات از همهء جهات باشد يا در تحت يك جنس قرار مىگيرند و يا نه . مثال صورتى كه تحت يك جنس باشند : مقدار و عدد است كه موضوع هندسه و حساب بوده و هردو در تحت « كم » قرار دارند . و مثال صورتى كه علوم مختلف تحت يك جنس قرار ندارند : عدد و بدن انسان كه موضوع حساب و طب‌اند .\r\nو اما اگر تباين ميان موضوعات فقط از بعضى جهات باشد ، يا يكى داخل در ديگرى است و يا نه . در صورتى كه يكى در ديگرى داخل نباشد حتما هريك از علوم با علمى ديگر در يك جزء اشتراك داشته و در جزئى ديگر مباين خواهد بود ، مانند طب و اخلاق كه هردو در بحث پيرامون قواى نفسانى اشتراك دارند ، اما نظر طبيب از اين جهت است كه قواى نفسانى ، مبادى افعال طبيعى و حيوانى هستند و نظر صاحب اخلاق از اين جهت است كه آن قوا ، مبادى افعال نطقى هستند ، اما باقى اجزاى موضوع هردو علم با\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nيكديگر تباين دارد .\r\nو اما اگر دو علم بدين‌گونه باشند كه يكى از آن‌ها در تحت علم ديگر قرار داشته باشد ، يا آن علم عام ، جنس علم خاص است و يا نه . در صورت نخست يا علم خاص را همراه با عارضى در نظر مىگيرند و يا نه . مثال براى فرض دوم كه همراه با عارض در نظر بگيرند ، مانند : مقادير و مجسمات يا مانند مجسمات و مخروطات كه موضوعات اين علوم بوده و علم خاص جزئى از علم عام بوده و داخل در آن است .\r\nاگر علم خاص را همراه با عارضى در نظر بگيرند ، يا آن عارض ذاتى است و يا غريب . مثال براى صورت نخست كه مقارن عارض ذاتى است : جسم طبيعى و بدن انسان با اعتبار صحت و مرض كه موضوع علم طبيعى و طب‌اند و نظر دانشمند طبيعى در موضوع طب ، نظرى مطلق بوده ، اما نظر طبيب مقيد به اعتبار صحت و مرض است و به خاطر آن‌كه اين قيد با علم خاص مقرون شده ، علم خاص جزئى از علم عام نيست ، بلكه در تحت آن علم بوده و مرتبه‌اى پايين‌تر از آن است .\r\nو اگر آن عارض غريب باشد ، هيأتى را براى موضوع افاده مىنمايد يا نه ، صورت اوّل مانند مجسمات و اگر متحركه كه موضوع اين‌دو علم هستند و صورت دوم مانند : جسم طبيعى و چشم حيوان به اعتبار اتصال مخروط نور با خطوط تعليمى در آن سطح ، كه موضوعات علوم طبيعى و مناظر هستند و اين‌دو علم يعنى اگر متحركه و مناظر در تحت علم هندسه‌اند ، گرچه موضوع يكى از آن‌ها نوع موضوع طبيعى بوده و موضوع ديگر نوع موضوع هندسه است . و سبب آن اين است كه اعراض ذاتى هريك برحسب مقارن شدن عارض - كه مطالب باشند - در آن علم ، اعراض ذاتى انواع مقدار است .\r\nو اما اگر علم عام جنس خاص نباشد يا معروض خاص بوده و يا عارض آن است . اگر معروض خاص باشد يا آن علم خاص مقارن عارضى ديگر است يا نه . مثال صورت نخست كه علم عام معروض خاص بوده و علم خاص مقارن عارضى ديگر است : جسم طبيعى و اصوات به اعتبار مقارنت مناسبات عددى كه عارض غريب آن است و اين هر دو ، موضوع علم طبيعى و موسيقىاند . البته علم خاص را در تحت علم رياضى به شمار مىآورند و اين به سبب اعراض ذاتىاى است كه در مسائل مطلوب است .\r\nو مثال علمى خاص كه مقارن عارضى نباشد ، مانند : جسم طبيعى و اصوات مطلق . در\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nاين صورت ، خاص جزء عام است زيرا موضوع خاص از ذاتيات عام است .\r\nو مثال علم عامى كه عارض علم خاص بوده و عام‌تر از خاص است : وجود و جسم طبيعى كه موضوع فلسفهء اولى و علم طبيعى بوده و در اين فرض علم خاص جزء علم عام نبوده اما در تحت عام است .\r\nاگر در فرض فوق ، هيچ‌كدام از دو علم عام‌تر نباشند به منزلهء دو موضوع متباين‌اند ، مانند : جسم طبيعى و تعليمى كه موضوع علم طبيعى و مجسمات بوده و يكى عارض ديگرى است .\r\nآن‌چه تاكنون گفته شد در مورد اختلاف موضوعات ميان علوم بود . و امّا اگر موضوع هردو علم يك چيز بوده و به اختلاف اعتبارات ، مختلف شوند ، يا يك موضوع مطلق بوده و موضوع ديگر مقارن اعتبارى خاص است و يا هردو داراى اعتبارى هستند كه با ديگرى اختلاف دارد . فرض اول مانند علم اكر ، و اكر متحركه و يكى از اين‌دو جهت مسائل در تحت علم ديگر است . و فرض دوم مانند اجرام عالم كه هم موضوع علم طبيعيات ( بحث آسمان و عالم ) است و هم موضوع هيأت از علم رياضى است ، در علم طبيعيات به اعتبار قوى و انفعال ، و در علم رياضى به اعتبار مقادير و اشكال .\r\nاز اين مباحث معلوم شد كه سبب آن‌كه علمى جزء علم ديگر قرار مىگيرد اين است كه موضوع آن علم نوع يا عرض ذاتى علم ديگر است . و سبب تباين علمى با علم ديگر كه در موضوع با همديگر اشتراك دارند اين است كه مقارنات هريك با ديگرى مختلف است .\r\nهمچنين معلوم شد كه به دو سبب ، علمى در تحت علم ديگر قرار مىگيرد : يكى خصوص و عموم موضوع و ديگرى اعتبار مسائل . و در صورتى كه اين‌دو سبب اجتماع كنند ، به اعتبار مسائل حكم مىشوند .\r\nحكم اجزاى علوم در اين ابواب ، همان حكم علوم است . ممكن است جزئى از يك علم به سبب عارضى كه مقارن موضوع آن علم شده ، داخل در علم ديگرى گردد ، مانند باب هاله و قوس قزح از علم طبيعيات كه در تحت علم مناظر است . همچنين ممكن است چنين حالتى براى يك مسئله از مسائل علم پيش آيد ، مثلا در علم طب مىگويند جراحت مستدير به سختى بهبود مىيابد ، زيرا اين مسئله به سبب تقارن با بحث استداره\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nبه علم هندسه تعلق دارد . و بيان آن به همين سبب مركب از هردو علم است . بدين‌گونه كه مىگويند : اندمال و بهبود به وسيلهء حركت گوشت روينده از وسط به طرف است و حركت مستدير به جهت تشابه جهات و رويش گوشت به صورت متساوى از همهء جوانب مقاومت اجزا با يكديگر ، دشوارتر است ، اما در جايى كه زاويه باشد به خاطر تعيين جهت حركت و موضع روييدن ، آسان‌تر است ، اكنون اگر بخواهيم آن را به زبان علم هندسه بيان كنيم مىگوييم : علت دشوارى اين است كه دايره وسيع‌ترين اشكال است .\r\nفلسفهء اولى بلندمرتبه‌ترين علوم است ، زيرا موضوع آن از همهء علوم ديگر عام‌تر است . و از آن‌جا كه موضوع هيچ علمى ، نوع يا عرض ذاتى موضوع فلسفهء اولى نيست بنابراين هيچ علمى جزء آن نيست . و از آن‌جا كه مبادى بعضى از علوم ، مسائل بعضى ديگر از علوم بوده و دور و تسلسل محال است ، بنابراين همهء علوم به اين علم منتهى مىگردند . ازاين‌رو كه موضوع علم فلسفه شامل موضوعات علوم ديگر است ، بنابراين نظر فيلسوف عام‌تر از نظر ارباب ساير علوم است . و گرچه جدلى ( اصحاب جدل ) و سوفسطايى به وجهى در تمام علوم نظر مىكنند ، اما نظر فيلسوف فقط در عوارض ذاتى موجود مطلق است كه شامل موضوعات همهء علوم است و فيلسوف در موضوعات تك تك علوم ، نظر نمىكند ، اما آن‌ها ( جدلى و سوفسطايى ) در موضوعات تك‌تك علوم نظر مىكنند اگرچه ذاتى را اعتبار نكنند . بنابراين موضوع نظر فيلسوف عام‌تر بوده و موضوع نظر آن‌ها خاص‌تر است . عام بودن نظر فيلسوف به پيروى از عام بودن موضوع فلسفه است و اما موضوعات جدلى و سوفسطايى خاص بوده و نظرشان عام است .\r\nتفاوت ديگرى كه ديده مىشود اين است كه مبادى فلسفهء اولى از يقينيات بوده ، و غايت فلسفه رسيدن به حق است ، بر خلاف آن دو صناعت : جدل و سفسطه .\r\nعلوم با همديگر در چند امر ممكن است اشتراك داشته باشند : اشتراك در موضوعات ، مبادى تنها ، مسائل تنها ، مبادى و مسائل با همديگر ، اشتراك در برهان .\r\nپيرامون اشتراك موضوعات علوم سخن گفتيم و معلوم شد كه اين اشتراك بر چهارگونه است :\r\nالف - موضوع يك علم نوعى از موضوع علم ديگر باشد ، مانند هندسه و مجسمات ، يا موضوع علمى ذاتى موضوع علم ديگر باشد مانند علم طبيعى و كون و فساد .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nب - موضوع يك علم مطلق بوده و موضوع علم ديگر مقيّد باشد ، مانند اكر و اكر متحركه .\r\nج - موضوع هردو علم در يك جزء مشترك باشند ، مانند طب و اخلاق .\r\nد - هردو علم داراى يك موضوع بوده ، اما به دو اعتبار استعمال شوند ، مانند آسمان ، عالم و هيأت .\r\nدر مورد اشتراك عمومى علوم در مبادى ، قبلا سخن گفتيم . و اما اشتراك غير عام مبادى ، يا به صورت تساوى است ، يا نخست يك مبدأ براى يك علم بوده و براى علم ديگر ، بعد از آن علم ، مبدأ مىشود . اشتراك مبادى غيرعام كه به صورت تساوى باشد در ميان علومى است كه رتبتا متساوى بوده و در موضوع يا جنس موضوع اشتراك داشته باشند مانند علم هندسه و اعداد كه در مبدأ مشترك‌اند . و اما اشتراك به صورت غير مساوى ( فرض دوم ) در ميان علومى است كه يكى عالى بوده و ديگرى پايين‌تر از آن باشد تا آنكه مبدأ در مرحلهء نخست براى علم عالى بوده و بعد از آن مبدأ علم سافل باشد ، مانند هندسه و مناظر ، يا حساب و موسيقى .\r\nو اما شركت در مسائل بعد از شركت در موضوع امكان‌پذير خواهد بود ، و به سبب اختلاف اعتبار حد اوسط ، مختلف مىشوند . و گرنه علاوه بر مسئله ، برهان نيز يكى خواهد بود . مانند كرويت زمين كه از مسائل علم هيأت و علم طبيعى بوده ولى برهان آن مختلف است .\r\nارسطو گفته است ، ممكن است مطلوبى كه در علمى بيان مىشود داراى حد وسطى باشد كه آن حد وسط در علمى بلندمرتبه‌تر از اين علم است . بنابراين برهانى كه بر آن مطلوب از علم عالى بشود آن برهان لمّى خواهد بود ولى اگر از علم پايين‌تر برهان اقامه شود ، آن برهان انّى است . زيرا اگر اوسط از علم سافل باشد يا از معلولات است يا از علل ناقص و يا از معلولى است كه از نظر علت مساوى معلول ديگر است ، مانند امارات و . . . اما اگر اوسط از علم عالى باشد از علل تام خواهد بود . مثلا در علم طبيعى از دقت و نظر در حال حركت دائم كه علت وجود زمان است وجود مبدئى را كه مفارق طبيعيات است اثبات مىكنند و اين برهان انّى است . اما در علم الهى وجود همان مبدأ اثبات مىشود ، ولى از اين راه كه مبدأ اول نمىتواند بدون وجود واسطه مبدأ قريب به طبيعيات\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nباشد و اين برهان در اين علم برهان لمّى است . مثال ديگرى كه مىتوان بر اين مطلب گفت اين است كه در علوم جزئى آن‌چه كه به علامات و امارات شناخته مىشود به برهان انى است و همان امور در علم كلى به علل شناخته شده و برهان آن لمّى خواهد بود - مانند مسائل علم فراست نسبت به علم طبيعى . و نيز مانند آن‌چه اصحاب علوم علمى به وسيلهء قياس‌هاى جزئى به دست آورده و اكتساب مىكنند ، نسبت به تعليلاتى كه اصحاب نظريات همان علوم به وسيلهء اصول و قواعد يقينى به دست مىآورند . آن‌چه تاكنون گفته شد در مورد شركت علوم در مسائل بود . و اما اشتراك در مسائل و مبادى علوم با همديگر به اين‌گونه است كه قضيه‌اى مبدأ علمى بوده و مسئلهء علمى ديگر باشد . و آن دو علم يا از نظر مرتبه عالى و سافل بودن مختلف‌اند يا نه . اگر مختلف باشند ، يا آن‌چه مبدأ علم سافل است مسئلهء علم عالى است و يا برعكس است . اگر مبدأ علم سافل مسئلهء علم عالى باشد ، اين وضع طبيعى بوده و آن مبدأ ، مبدأ حقيقى است مانند وجود ماده و صورت كه مبدأ طبيعيات بوده و مسأله‌اى از فلسفهء اولى است . اما اگر برعكس ، مبدأ علم عالى مسئلهء علم سافل باشد ، آن مبدأ حقيقى نيست ، بلكه نسبت به ما ، مبدأ محسوب مىشود ، مانند نفى جزء لا يتجزّى كه مبدأ اثبات مادّه در فلسفهء اولى است و مسأله‌اى از مسائل علم طبيعى است .\r\nاگر ميان آن‌دو علم اختلاف رتبه نباشد ، حتما يا در موضوع و يا در جنس موضوع ميان آن‌دو اشتراكى هست ، مانند مسائل علم حساب كه مبادى جزئى از هندسه - كه مشتمل بر بيان مشاركت و مباينت مقادير است - مىباشند ، گرچه مبدأ بودن اين مسائل به جهت ضرورت بيان است ، نه اين‌كه در نفس الامر مبدأ باشند .\r\nابو البركات گفته است ، ممكن است يك قضيه در يك علم هم از مبادى بوده و هم از مسائل ، البته به شرطى كه يا در يك مرتبه نباشند و يا دور نباشند . مثلا الف مبدأ ب و ب مبدأ ج در يك مرتبه باشند و در مرتبهء ديگر د مبدأ ه و ه مبدأ الف باشد .\r\nدر نقد اين سخن بايد گفت : اگر مقصود از مبدأ ، مبدأ علم است ، اين سخن مردود است . زيرا سبب آن‌كه مبدأ شده فقط بىترتيبى وضع است و گرنه الف مطلقا از مسائل است . و حق در مقام آن است كه يك قضيه نمىتواند هم از مبادى و هم از مسائل يك علم باشد ، اما اين امر در دو علم - همان‌گونه كه گفتيم - امكان‌پذير است ، مثلا وجود ماده\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nاز مبادى طبيعى است و نفى جزء كه از مسائل است مبدأ آن بوده اما از علمى ديگر است . اما اگر مقصود ابو البركات از « مبدأ » ، مبدأ مسئلهء ديگر است ، يعنى بعضى از مسائل به عنوان مبادى مسائل ديگر باشند ، اين سخن حق است ، اما مراد وى در اين موضع مبدأ علم است ، نه مبدأ مسئله . و اگر مسأله‌اى مبدأ مسئلهء ديگر باشد ، نيازى به اختلاف رتبه نيست ، زيرا ب كه واسطهء ميان الف و ج است همين حكم را دارد .\r\nو اما اشتراك دو علم در برهان به اين‌گونه است كه مسأله‌اى را در علمى به وسيلهء حد اوسطى از علمى ديگر بيان كنيم . و به اين صورت حدود قياس شايستگى آن را دارند كه در هردو علم واقع شوند ، مانند آن‌كه مسائل علم مناظر - كه اعراض ذاتى مخروط نور است - به وسيلهء حد وسطهايى از علم هندسه بيان شود ، اما اگر مخروط را مطلق در نظر بگيريم همان حد وسطها و اعراض مسأله‌اى از مسائل علم هندسه است . بنابراين در اصل ، برهان از علم هندسه بوده و به نوعى تخصيص به علم مناظر منتقل مىشود و اين علم « نقل برهان » ناميده مىشود .\r\nدو علمى كه در برهان اشتراك دارند بدين‌گونه‌اند كه يكى عالى و ديگرى در مرتبهء پايين‌تر است - چراكه اگر دو علم نسبت به هم در يك مرتبه بوده يا در موضوع و يا در اعتبار مختلف باشند ، مأخذ برهان هردو نمىتواند يك امر باشد .\r\nبعضى از منطقيان مسأله‌اى را كه از علمى نقل شده و مبدأ علم ديگرى قرار گرفته ، « نقل برهانى » ناميده‌اند ، اما آن‌چه قبلا گفته شد بدين اسم ، سزاوارتر است .\r\nبايد دانست كه براهين علم مناظر و موسيقى در حقيقت از هندسه و حساب‌اند ، اما از آن‌جا كه هريك از صورى كه به مثابهء فروع بوده ، در صناعت حدود خود در قوهء نظاير زيادى بوده كه بيرون از شمارش‌اند و اخراج تمامى آن‌ها از اصول صناعت ، بالفعل در توان بشر نيست و اگر فقط بعضى از آن‌ها را كه در وقتى ديگر يا علمى ديگر به كار مىآيد اخراج كنند ، آن علم نامتناسب مىشود ، ازاين‌رو در آن علم به آن‌ها توجهى نمىشود و هرگاه در علم پايين‌تر به آن‌ها نيازى شد ، در آن‌جا بيان مىكنند ، بدين‌گونه كه موضوع آن صناعت را بر وجهى خاص مطرح مىكنند . و سبب ضرورت نقل برهانى در اين موضع در حقيقت همين است .\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n\r\nفصل هفدهم : محمولات غير مناسب در مقدمات و نتايج برهان قرار نمىگيرند\r\nچنان‌كه گفته شد ، هر محمولى كه ذاتى موضوع ، برحسب خود موضوع يا جنس قريب آن ، نباشد ، مناسب آن موضوع نيست . بنابراين يا برحسب جنس بعيد ذاتى موضوع است يا نه . اگر برحسب جنس بعيد ذاتى موضوع باشد وجود آن محمول براى آن موضوع در علمى كه خاص آن موضوع است ، نمىتواند مطلوب باشد . ولى ممكن است در علمى بلندتر كه موضوع آن ، جنس بعيد باشد ، مطلوب قرار گيرد ، مثلا اين حكم بدن انسان ملون است يا شفاف نمىتواند مطلوب علم طب باشد ولى در علم طبيعى مىتواند مطلوب قرار گيرد . ولى اين محمول در علم طبيعى غيرذاتى و نامناسب نيست . ازاين‌رو محمولات عرضى كه عام‌تر از موضوعات باشند ، حتى اگر لازم هم باشند ، مطلقا نمىتوانند در هيچ صناعتى مطلوب باشند ، چنان‌كه حد وسط براى هيچ مطلوبى نيز نمىتوانند باشند ، زيرا نمىتوانند حكمى را براى موضوعى - از اين جهت كه موضوع است - اقتضا كنند ، بلكه اگر مقتضى حكمى باشد ، به خاطر امرى اعم از موضوع بوده و عارض آن امر عام نبوده ، بلكه ذاتى است . مثلا سياه بودن كلاغ - به خاطر كلاغ بودن - نمىتواند قبض بصر ( تنگ شدن مردمك چشم ) را اثبات كند ، زيرا انسان سياه ، قير و . . .\r\nغير از كلاغ بوده و در اين حكم با كلاغ برابرند ، بنابراين ، اين حكم به وسيلهء چيزهايى - كه يكى از آن‌ها كلاغ است - اثبات مىشود . و آن حكم براى آن امور ذاتى اولى بوده و براى كلاغ ثانيا و بالعرض است . بنابراين اگر كسى قياسى از اين حدود تركيب كند ، آن قياس اگرچه صادق است ولى برهانى نيست .\r\nبا اين بيان معلوم شد كه محمولاتى كه براى موضوعات عرضى عام باشند ، در علوم برهانى نمىتوانند حد اكبر و يا حد اوسط باشند .\r\nآن‌چه تاكنون گفته شد در مورد محمولاتى بود كه برحسب جنس بعيد ذاتى بود . و اما اگر محمولى نه برحسب جنس قريب و نه برحسب جنس بعيد ذاتى موضوع نباشد ، غريب مطلق خواهد بود مانند حسن و قبح نسبت به خط ، زوجيت و فرديت نسبت به پدرى - و بديهى است كه اين‌گونه امور اصلا نمىتوانند محمول باشند - چه رسد به آن‌كه بحث كنيم كه يا برهانى هستند يا نه .\r\nارسطاطاليس مىگويد : قياسى كه ابروسن براى اثبات تربيع دايره ايراد نموده ، قياس\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nبرهانى نيست ، زيرا اگرچه مقدمات قياس صادق و بيّن است ولى مناسب علم هندسه نيست . اين قياس به قرار زير است : بر هر دايره مىتوان بىنهايت شكل كثير الاضلاع محيط بر دايره فرض نمود ، كه در ميان اين أشكال هريك از ديگرى بزرگ‌تر است .\r\nهمچنين مىتوان بىنهايت كثير الاضلاع در داخل اين دايره فرض نمود كه هريك از ديگرى كوچك‌تر است . پس در نتيجه خود دايره مساوى كثير الاضلاعى خواهد بود كه بزرگ‌تر از كثير الاضلاع‌هاى نامتناهى داخلى و كوچك‌تر از كثير الاضلاع‌هاى بىشمار خارجى است . و محيط هر كثير الاضلاعى مىتواند مساوى محيط مربعى باشد - چنان‌كه در هندسه معلوم است . پس محيط دايره مىتواند محيط چنين مربعى باشد .\r\nارسطو مىگويد : دليل برهانى نبودن قياس فوق اين است كه اين سخن مختص به علم هندسه نيست ، بلكه در آن مفاهيمى مختلف الاجناس به كار رفته است .\r\nبعضى از شارحان سخن ارسطو گفته‌اند : وجه سستى قياس فوق اين‌كه اعتبار آن منوط به اعتبار اين مقدمه است : چيزهايى كه بزرگ‌تر از چيزهاى معلوم باشد ( مانند كثير الاضلاع‌هاى داخلى ) و كوچك‌تر از چيزهاى معلوم ديگر ( مانند كثير الاضلاع‌هاى خارجى ) اين چيزها مساوى يكديگرند ، مانند محيط دايره و محيط كثير الاضلاع‌هاى بين‌بين . و چون موضوع اين مقدمه كه « چيزها » مىباشد ، مختص به علم هندسه نيست ، پس اين برهان ، يك برهان هندسى تمام نيست .\r\nخواجه ابو على سينا گفته است : وجه مذكور در سخن شارحان كلام ارسطو ، علت سستى قياس نيست . زيرا مىتوان با تغيير لفظ « چيزها » به « أشكال خاص » ، إشكال مقدمه را مرتفع نمود ، در حالى كه سستى قياس همچنان باقى است . جهت ضعف قياس آن است كه كثير الاضلاع‌هاى نامتناهى مترتب بر يكديگر ، كه در مقدمهء قياس ذكر شده است ، جز به صورت بالقوه وجود ندارند و همچنين كثير الاضلاع نهايى كه بين اين‌دو حد از كثير الاضلاع‌هاى داخلى و خارجى قرار داشته باشند ، جز يك فرض بالقوّه چيزى نيست . و قوه و فعل از اعراض ذاتى « وجود » اند و از طريق تخصيص وجود جز در علومى كه مرتبط با حركت و تغيّراند واقع نمىگردد . اما در علوم رياضى كه مجرد از ماده هستند - مانند هندسه - نمىتوان آن‌ها را به كار برد ، مگر به صورت عارض غريب . و امورى كه در اين علم قرار دارند ، به شرط وجودند . و از آن‌جا كه كثير الاضلاع مطلوب ما ، مورد اشارهء\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nبالفعل نيست ، بلكه بالقوه موجود است ، بنابراين قياس مذكور برهانى هندسى نبوده ، جدلى يا منطقى است . اين سخن شيخ الرئيس بود .\r\nآشكارتر از اين سخن آن‌كه ، چيزى كه از اين قياس به دست مىآيد آن است كه سطحى داريم كه بزرگ‌تر از كثير الاضلاع‌هاى داخلى و كوچك‌تر از كثير الاضلاع‌هاى خارجى است و اين مقدار خود از ابتدا معلوم است ، زيرا دايره خود داراى همين صفت است . و اما سخن در اين است كه آيا سطح مزبور بالفعل داراى اضلاع است يا نه ؟ و از قياس فوق چنين امرى به دست نمىآيد ، در حالى كه مطلوب در اصل چيزى بيش از اين نبوده صرف امكان وجود چنين سطحى كافى نيست ، زيرا همان‌گونه كه شيخ فرموده امكان وجود اشكال از « مطالب » هندسه نيست . ازاين‌رو قياس مذكور مفيد مطلوب هندسى ما نبوده است . بنابراين نقطهء ضعف قياس همين است ، نه وقوع امور بالقوه در مقدمات . زيرا در علم هندسه امور بالقوهء بسيارى به كار مىروند ، البته به شرط اين‌كه هرچه از اين امور بالقوه وجودش فرض مىشود ، حكم‌اش حكم موجود فرضى ديگر باشد ، مانند فرض امور نامتناهى در تعريف به رسم « تناسب » ، و نيز فرض نقطهء نامتناهى در يافتن مركز دايره ، بلكه خط نامتناهى در بيان موازات و . . . در اين‌جا بحث برهان به پايان رسيد .\r\n\r\nفصل هجدهم : نسبت علم و ظن با يكديگر و چند تعريف رسمى ديگر\r\nمعمولا مباحث برهانى را به بيان نسبت علم و ظن با همديگر ختم مىكنند . ازاين‌رو مىگوييم :\r\nعلم و ظن با همديگر - به وجهى - متقابل‌اند و اختلاف اين‌دو به وثاقت و اضطراب است ، و هردو در تحت رأى داخل‌اند . بنابراين رأى يا علم است و يا ظن . مقصود از علم در اين موضع ، فقط علم تصديقى است ، زيرا علم تصورى با ظن تناسبى ندارد .\r\nعلم يقينى اعتقاد به حكم ضرورى يا غير ضرورى است يا اعتقاد به اين‌كه آن حكم بالضرورة چنان است و اين علم زوال‌ناپذير است . هرچه علم نيست ، ظن است و از اين‌رو ظن نيز داراى اقسامى است :\r\n1 - وجود اعتقاد اول - با اعتقاد دوم ، تا اين‌كه جازم بوده ، يا بدون اعتقاد دوم تا اين‌كه\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nجازم نباشد . ولى اين‌دو اعتقاد ممكن الزوال باشند ، زيرا آن حكم را از راه علت نمىدانند .\r\n2 - وجود اعتقادى ضد اعتقاد اول - خواه با اعتقاد به آن‌كه آن حكم به ضرورت چنان است تا آن‌كه آن اعتقاد جازم باشد يا بدون اعتقاد تا جازم نباشد .\r\n3 - وجود اعتقاد اول يا ضدش يا اعتقاد آن‌كه ممكن است متقابل آن حكم حق باشد .\r\nاين هر سه در اين نكته مشترك‌اند كه زوال آن اعتقاد به امكان قريب يا بعيد ، ممكن است و به اين سبب همگى از قبيل ظن هستند . اما صورت اوّل ظنى صادق بوده ، صورت دوم ظنى همراه با جهل مركب و صورت سوم ظنى است همراه با جهل بسيط .\r\nهمان‌گونه كه علم اكتسابى ممكن است از سببى كه مقتضى وقوع علم است ، حاصل شود و ممكن است از غير سبب ، آن علم به دست آيد ، ظن نيز اين‌گونه است .\r\nعلم و ظن به يك امر براى يك نفر در يك زمان ، قابل اجتماع نيستند ، زيرا زوال‌ناپذيرى و زوال‌پذيرى در يك موضوع اجتماع نمىكنند .\r\nهمچنين دو ظن مختلف نيز قابل اجتماع نيستند ، زيرا هر طرفى كه داراى رجحان باشد ، ظن به همان طرف حاصل است و طرف ديگر مظنون نيست . و اگر هردو طرف متساوى باشند حكم مشكوك است نه مظنون .\r\nدر پايان اين بحث ، رسم چند امر مطرح مىشود ، اگرچه موضع اين رسم‌ها ، علوم ديگرى مانند علم طبيعى و علم اخلاق است . اين امور عبارت‌اند از :\r\nذهن : نيروى استعدادى براى نفس در اكتساب حدود و رأىهاست .\r\nفهم : شايستگى اين قوت و نيرو براى تحصيل تصورى كه نفس در طلب آن تصور منبعث و برانگيخته مىشود .\r\nحدس : قدرت و توانايى اين نيرو و قوه براى به دست آوردن حد اوسط در هر مطلوب ، به ذات خود .\r\nذكا : شايستگى اين نيرو براى آن‌كه اين حدس در زمانى كوتاه به دست آيد .\r\nفكر : حركت ذهن به احضار مبادى و از آن‌جا به مطالب ، به‌گونه‌اى با استقامت .\r\nصناعت : ملكه‌اى نفسانى كه با حصول آن ملكه افعال اراديى كه مقصود باشد بدون هيچ درنگ و تأملى برحسب آن ملكه از شخص صادر شود .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nحكمت : به فعليت درآمدن هر كمالى علمى يا عملى كه در نفس انسان به صورت بالقوه وجود دارد . اما در علم به اين‌گونه كه تصور نفس از موجودات يا تصديق آن به احكام ، همان‌گونه باشد كه هست ، يعنى تصورى تام و تصديقى يقينى . و اما در عمل بدين‌گونه كه خلق عدالت - كه مشتمل بر تهذيب قواى نطقى ، غضبى و شهوى است - براى نفس حاصل شده باشد .\r\nو ممكن است استكمال نفس به وسيلهء احاطهء آن به معقولات نظرى و عملى - بدون اعتبار خلق - حكمت ناميده شود .\r\nدر اين‌جا بحث پيرامون كيفيت اكتساب تصديقات يقينى به برهان را خاتمه داده و در مباحث بعدى پيرامون كيفيت اكتساب تصورات تام به وسيلهء حد سخن خواهيم گفت .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n\r\nفن دوم كيفيت اكتساب تصورات تام به حد\r\nمشتمل بر دوازده فصل :\r\nفصل اوّل : بيان امكان اكتساب تصورات\r\nفصل دوم : تصورات مكتسب و غير مكتسب و اشاره‌اى به اصناف تعريف‌ها\r\nفصل سوم : آغاز سخن در حد و بيان مناسبت و مباينت برهان و حد\r\nفصل چهارم : حد را نمىتوان به تنهايى از برهان ، قسمت ، استقرا اكتساب نمود\r\nفصل پنجم : راه اكتساب حد ، تركيب است\r\nفصل ششم : وجه انتفاع به تحليل و قسمت در به دست آوردن حدود و غيره\r\nفصل هفتم : بيان حال فصول\r\nفصل هشتم : كيفيت وقوع علل در حد\r\nفصل نهم : مشاركت برهان و حد\r\nفصل دهم : كيفيت وقوع اعراض ذاتى در تعريفات\r\nفصل يازدهم : تمامى سخن در حد ، بيان احوال حدود ، نسبت حدود با محدودات\r\nفصل دوازدهم : در اشخاص جزئى نه برهان مىتوان گفت و نه حد\r\n\r\nفصل اوّل : بيان امكان اكتساب تصورات\r\nگروهى گفته‌اند : ما هيچ‌گاه نمىتوانيم تصورات را به وسيلهء حدود و آن‌چه جارى مجراى آن‌هاست ، اكتساب نماييم . زيرا اگر مطلوب در ذهن حاصل باشد ، نيازى به اكتساب ندارد و اگر در ذهن حاصل نباشد نمىتوان آن را اكتساب كرد ، زيرا آن‌چه تصور\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nنمىشود نمىتواند مطلوب باشد و اگر هم متصور شود ما نمىدانيم كه آيا مطلوب همان است يا چيزى غير از آن . و اين بر خلاف تصديق است كه تصورات اجزاى آن معلوم بوده و فقط مطلوب ما حكم به نفى يا اثبات چيزى است .\r\nبايد بگوييم كه سبب اين غلط ، بىتوجهى و غفلت از آگاهى به چگونگى حصول تصورات است . آگاهى از امور ، امرى نيست كه ناگهان و يكباره حاصل شود ، بلكه داراى مراتبى در قوت و ضعف ، وضوخ و خفا ، خصوص و عموم ، و بالأخره كمال و نقصان است ، و اين آگاهى به تدريج حاصل شده و به حد كمال مىرسد .\r\nتوضيح اين‌كه معرفت به يك امر گوناگون است : معرفت چيزى به ذاتش ، معرفت همان چيز به ذاتياتش معرفتى به عرضيات همان ، معرفتى به اشتباه و نظايرش . و اين معرفت‌ها يكى از ديگرى تمام‌تر بوده و ميان دو حد قرار دارد : حدى در نقصان كه جهل محض بوده ، و حدى در كمال كه احاطهء تام باشد - و اين بسان مراتب نور در ظهور و خفاست . اگر بخواهيم از محسوسات براى سخن فوق ، مثالى بياوريم ، مىگوييم : كسى شخصى را از دور مىبيند و مىداند كه جسمى كثيف ( در مقابل جسم لطيف ) است ، اما نمىداند آيا اين جسم كثيف سنگ است يا درخت يا جانور ، پس از آن اگر ببيند آن شخص حركت مىكند درمىيابد كه حيوان است و اين معرفت محصل‌تر و خاص‌تر و كامل‌تر شده بدون آن‌كه در آن شخص ، تفاوتى پديد آمده باشد . همچنين اين آگاهى افزايش مىيابد در صورتى كه آن كس دريابد كه اين شخص اسب يا انسان است و سپس دريابد كه از كدام صنف بوده ، و بالأخره بفهمد كه كدام شخص است . و اين معرفت كه در ذهن آن كس تحصيل و تكميل شده و استكمال آن به خاطر آگاهى بر همهء مخصصات بوده ، مقتضى آن نيست كه آن شخص در زمانى داراى وجودى عام بوده و به تدريج خاص شده و نيز مقتضى آن نيست كه آن كس در بعضى از احوال ، خطاى در انديشه داشته و معرفتش با وجود خارجى مطابقت نداشته و سپس مطابقت يافته است .\r\nمثال ديگر : كسى آتش را نشناسد ، نخست دودش را احساس كند و آتش را به عنوان مصدر دود بداند ، سپس نورش را احساس كرده و بداند كه مصدر دود نورانى است ، آن‌گاه حرارتش را احساس كرده و بداند كه مصدر آن دود گرم‌كننده نيز هست ، و بالأخره جرم آتش را مشاهده كند ، در اين مراحل معرفتش رو به كمال بوده تا آن‌كه به معرفت\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nحقيقى مىرسد .\r\nاكنون كه حال معارف اين‌گونه است ، بنابراين ممكن است چيزى به شناختى عام شناخته شده ، اما از جهت خصوص و كمال ، ناقص و مجهول باشد . و همان چيز مطلوب باشد از آن جهت كه به ذات يك چيز تعلق گرفته تا وجه مجهول آن نيز شناخته شود . و بعد از وجدان و دريافت آن خواهيم دانست كه مطلوب همان چيز بوده كه به وجهى شناخته شده بود . و بر اين قاعده هيچ‌گونه نقصى وارد نبوده و شك ما زايل مىشود .\r\n\r\nفصل دوم : تصورات مكتسب و غير مكتسب و اشاره‌اى به اصناف تعريف‌ها\r\nمعانىاى كه در عقول و اذهان متصور مىشوند يا خود به خود بيّن بوده و بىنياز از اكتساب هستند و يا نه . قسم اول نيز سه صنف است : يا معقول محض بوده - مانند وجود ، وجوب ، امكان ، امتناع - و يا محسوس به حواس ظاهرى بوده - مانند حرارت ، برودت ، سياهى ، سفيدى ، نور ، ظلمت - يا به وسيلهء حواس باطنى و نفس ادراك مىشوند - مانند شادى ، غم ، ترس ، سيرى ، گرسنگى .\r\nفرق ميان معقول محض و دو صنف ديگر اين است كه در معقول محض ، صورت‌هاى كلى را مىجوييم كه حواس نقشى در ادراك جزئيات آن صورت‌هاى كلى ندارند . و اگرچه آن جزئيات مقارن محسوسات باشند ، ولى از شأن عقل اين است كه به نيروى تمييز ، آن‌ها به تنهايى و مجرد از محسوسات ملاحظه كند و به تجريد از محسوسات كلى شود . اما مقصود از محسوس و مدرك صورت‌هايى كلى است كه عقل از جزئيات انتزاع كرده و جزئيات مدرك حواس ظاهر يا باطن هستند و هرچند اين تصورات در مبادى فطرت به نوعى اكتساب شبيه به استقرا صورت مىبندند ، اما عقل بعد از آن‌كه اين صور حاصل شد ، توجهى به چگونگى اكتساب آن‌ها نمىكند . و ازاين‌رو آن‌ها بيّن و اولى التصورند .\r\nهمان‌گونه كه در تصديقات گفته شد ، مبادى تصورات مكتسب از همين تصورات بيّن و غير مكتسب است . ولى اين‌گونه نيست كه هر تصور بيّن و غير مكتسبى مبدأ تصورى اكتسابى باشد .\r\nتوصل و رسيدن به تصورات اكتسابى از تصورات بين ، به طريق انتقال بوده و اين\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nانتقال به يكى از صورت‌هاى زير امكان‌پذير است :\r\nالف - از محمولات ذاتى مقوم - كه در ذهن براى ماهيات موضوعات به منزلهء علل هستند - به موضوعات منتقل مىشويم .\r\nب - از محمولات عرضى ذاتى - كه به مثابهء معلولات ذهنى هستند - يا محمولات عرضى غير ذاتى به معروضات مىرسيم .\r\nج - از علل ذاتى در خارج به معلولات منتقل مىشويم .\r\nد - از معلولات به علل ذاتى برسيم . ( عكس صورت فوق )\r\nه - از يك شبيه به شبيه ديگر منتقل مىشويم .\r\nو - از يك مقابل به مقابل ديگر مىرسيم .\r\nبعضى از اين انتقالات ، صورتى حقيقى و تام را افاده مىكند و آن عبارت است از انتقال از ذاتيات مقوم به موضوعات و نيز انتقال از علل ذاتى به معلولات . اما بقيهء انتقالات برحسب مراتب نشانگر تصورى ناقص بوده كه شبيه تصورى تام بوده و يا غير شبيه است . از همه بهتر ، انتقال از اعراض ذاتى به معروضات يا از معلولات به علل بوده و ناقص‌ترين آن‌ها انتقال از شبيه به شبيه و مقابل به مقابل است كه تعريفات مثالى هستند .\r\nذاتيات مقوم و علل ذاتى كه مقتضى افادهء تصور حقيقى هستند اجزاى حدود خواهند بود . اما معلولات و عوارض كه مقتضى افادهء تصورى غير حقيقىاند ، اجزاى رسوم هستند .\r\nوقتى نظاير اجزاى امثله و مبادى ايراد مىشوند ، در هرحال بايد از مطالبى باشند كه نزد عقل شناخته شده‌تر هستند . اكنون اگر بالطبع نيز اقدم باشند ، بر وضع طبيعى معرفتى حقيقى را افاده نموده و به منزلهء برهان لمّى در تصديقات هستند . و اگر بالطبع اقدم نباشند ، مفيد معرفتى ناقص بوده و به مثابهء برهان انّىاند . انتقال از معلولات به علل به مثابهء دليل است .\r\nخلاصهء مطلب ، اگر امرى نزد عقل ما بيّن باشد نيازى به حد و يا رسم نخواهد داشت .\r\nاما اگر امرى بيّن نباشد يا مركب و معلول بوده و مقومات و علل آن امر بيّن‌اند كه در اين فرض مىتوانيم آن را به وسيلهء حدود ، اكتسابى تام بنماييم - و يا آن امر بسيط يا غير معلول\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nبوده ولى معلولات ، اعراض ذاتى و غيرذاتى ، خواص و لوازمش بيّن باشند - كه در اين صورت مىتوانيم آن را به وسيلهء رسوم ، اكتساب كنيم ، اما اين اكتساب ناقص‌تر از اكتساب قسم اول است . اما اگر آن امر غيربيّن ، شبيه يا ضدى داشته باشد ، ممكن است به وسيلهء مثالى بر آن بتوان واقف شد ، اما اين وقوف بعيد است .\r\nو اگر امرى خودبه‌خود بيّن نبوده و نيز مقومات ، علل ، معلولات ، عوارض و نظايرش نيز بيّن نباشند ، هيچ راهى براى معرفت و شناخت آن وجود ندارد .\r\nهريك از علل و معلولاتى كه در حدود ذكر مىشوند بايد ذاتى بوده و مساوى باشند .\r\nمعلولات مساوى ذاتى مانند اعراض ذاتى و خواصى هستند كه به مثابهء اعراض ذاتىاند .\r\nعلل متقدم بر مطلوب بوده و معلولات متأخر از آن‌اند . علل اتفاقى و اعراض غريب نقشى در حدود و يا رسوم ندارند .\r\nاكنون بعد از تقرير اين معانى به اصل مطلب بازمىگرديم :\r\nتعريفات يا به امورى است كه بر معرف تقدم دارند - كه عبارتند از علل و مقومات - يا به چيزهايى است كه متأخر از معرف هستند - يعنى خواص و عوارض - و يا تعريف مركب از هردو صنف بوده و يا بالأخره تعريف خارج از هردو صنف است .\r\nاگر تعريف به مقومات و علل باشد ، يا مجموع علل و مقومات در تعريف ذكر مىشوند كه اين تعريف به حد تام است . و يا بعضى از آن‌ها ياد مىشوند و اين تعريف به حد ناقص است . حد تام مشتمل بر اجناس و فصل خواهد بود ، اما در حد ناقص حتما بايد فصلى از فصول ذكر شود و گرنه نشان‌گر تميّز ماهيت نخواهد بود در حالى كه كم‌ترين خاصيت و فايدهء تعريف كردن ، افادهء تميّز است . حد تام هميشه يك امر بيش‌تر نيست ، اما حد ناقص مىتواند بسيار باشد . هرچه ذاتياتى كه در حد ناقص ذكر مىشوند بيش‌تر باشند به حد تام نزديك‌تر است . هنگام ذكر ذاتيات بايد بدين ترتيب عمل نمود كه از اعمّ شروع كرده و به اخص خاتمه داد . زيرا اولا اعمّ ، شناخته‌شده‌تر و اعرف است و ثانيا اخص به دلالت التزامى مستلزم اعم است ، بنابراين اگر اخص قبل از اعم ذكر شود شبه تكرار خواهد بود ، زيرا اعم يك بار بالقوه در اخص ذكر شده و بار ديگر بالفعل گفته شده است . اما وقتى اعم مقدم شده و با ذكر اخص بعد از اعم آن اعم مقيد به اخص شود ، اين نارسايىها كه اشاره كرديم وجود نخواهد داشت .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nتعريف به خواص و اعراض ، رسم مفرد است . رسم بايد نشانگر تميز باشد و گرنه رسم نخواهد بود . تميز يك ماهيت از ماهيات ديگر ، يا به وسيلهء ذكر خواص است - مانند تعريف انسان به ضاحك منتصب القامه ( خندان راست‌قامت ) - و يا به وسيلهء اعراض عامى كه بيش از يكى بوده و مجموعا مساوى معروض باشند - مانند تعريف خفاش به مرغ زاينده . تعريف به خواص بهتر از تعريف به عوارض است . زيرا تعريف به خواص تميّز بالذات را افاده مىكند . هرگاه در تعريف ، اعراض و خواص اجتماع كنند بايد امورى را كه اعم است مقدم داشت . بهترين تعريفات رسمى ، تعريف به اعراض ذاتى حقيقى است ، زيرا اعراض ذاتى بالقوه مشتمل بر معروضات‌اند .\r\nو اما تعريف مشتمل بر ذاتيات و عرضيات ، رسم مركب است . بهترين رسم مركب آن است كه ذاتى ، جنسى باشد تا آن‌كه نخست ماهيت به وجهى از وجوه وضع شود ، آن‌گاه آن جنس با تقييد به اوصاف ديگر ، مقيد گردد . هرچه جنسى كه ذكر مىشود ، قريب‌تر باشد ، تعريف بهتر خواهد بود . بايد عام را بر خاص و ذاتى را بر عرضى مقدّم نمود . و اگر عرضى عام بوده و ذاتى خاص باشد به همان سببى كه گفته شد بايد عرضى را مقدم داشت .\r\nاز ميان رسوم ، هر رسمى كه مفيد تمييز كلّى باشد ، رسم تام بوده و بقيه ، رسوم ناقص خواهند بود . بعضى از منطقيان رسم مركب را « تام » ناميده و رسم مفرد را « ناقص » گفته‌اند .\r\nو اما تعريف به غيرذاتيات و عرضيات ، تعريف به اشباه و نظاير است . اين‌گونه تعاريف ، در قوهء تعريف به عرضيات‌اند ، زيرا وجه مشابهت امرى عارضى براى شبيه است . آوردن نظاير ، در برخى موارد براى بيان تماثل بوده و گاه براى بيان تقابل است .\r\nزيرا همان‌گونه كه ذهن از شبيهى به شبيه ديگر منتقل شده ، از مقابلى به مقابل ديگر نيز منتقل مىشود . بهترين مثال‌ها ، مثالى است كه مشتمل بر وجه مشابهت و وجه مخالفت مثال و ممثول باشد . مانند آن‌كه بگوييم : ارادهء نفوس فلكى مانند ارادهء نفوس حيوانى است از جهت آگاهى هردو به فعل خود و ايثار آن ، ولى با همديگر از اين جهت اختلاف دارند كه افعال فلكى همواره بر يك نهج و روش هستند ، مانند افعال طبيعى . اين بيان مشتمل بر دو مثال بوده و هريك متضمن وجه مشابهت و وجه مخالفت است .\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nتعريف كليات به جزئيات ، مثلا مىگوييم : جنس مانند حيوان ، نوع مانند انسان ، شخص مانند زيد ، مثلث ، مانند اين مثلث .\r\nتعريف معقولات به محسوسات ، مانند تعريف يقين به نور و تعريف حيرت به ظلمت . عقول ناقص با اين مثال‌ها بيش‌تر مأنوس بوده و ازاين‌رو در گفت‌وگوهايى كه با متعلمان يا عوام مىشود ، بيش‌تر ، از اين مثال‌ها استفاده مىشود .\r\nبه‌طور كلى مقصود بالذات در اين مقدمات برهانى حد تام بوده و ساير تعريفات مقصود بالعرض‌اند و با ساير صناعت‌ها مانند جدل و خطابه و . . . مناسبت بيش‌ترى دارند . زيرا فايدهء اصلى از تعريف و تحديد ، كسب و تحصيل صورتى عقلى است كه مطابق با محدود ( شيئى تعريف شده ) باشد ، و چنان‌كه اهل ظاهر گمان مىكنند ، فقط تمييز ماهيت از ساير ماهيات ، هدف اصلى نيست . زيرا وقتى تصور حقيقى حاصل شود ، به تبع آن تمييز نيز حاصل مىشود . اما اگر فقط تمييز حاصل شود ، ما بىنياز از تصور حقيقى نخواهيم بود . علاوه‌بر اين ، تمييز تام نيازمند آن است كه متميز و متميز عنه قبلا حاصل شده باشند ، و هرچه غير از آن ماهيت ، قبلا تصور شده باشد ، در حالى كه حصول امر اول دور بوده و حصول امر دوم محال است .\r\nممكن است امرى برحسب بعضى از عوارض بيّن بوده و برحسب ذات يا بعضى ديگر از عوارض غيربيّن باشد . مثلا نفس از آن جهت كه موجب بوده و در بدن تصرف مىكند بيّن است ، اما از آن جهت كه ماهيتش معلوم نيست و اين‌كه آيا جوهر است يا عرض ، غيربيّن است . ازاين‌رو به اعتبار اول نيازمند حد نبوده و به اعتبار دوم محتاج به حد است .\r\nهر امرى كه مطلقا بيّن بوده - چه برحسب عقل يا حس - اشتغال به تعريف آن بىفايده است زيرا هيچ تعريف و بيانى نمىتواند آن‌گونه كه عقل يا حس آن را مىشناسد ، بشناساند - چه رسد به اين‌كه بيش از مقدار عقل يا حس بخواهد آن را معلوم كند .\r\nبايد دانست هيچ تعريف حدى ، رسمى و مثالى نمىتواند با يك لفظ مفرد باشد ، زيرا انتقال از يك معنى مفرد به معنى ديگر به خاطر لزوم يا وجهى ديگر ، صناعى نيست .\r\nمقصود از تعريفات در اين موضوع ( كتاب برهان ) تعريفاتى است كه تصرفات اختيارى در\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nآن‌ها مدخليت داشته باشد و آن در اصناف تعريفات از راه تأليف ميان معانى - يعنى اجزاى قول - قول مىباشد .\r\n\r\nفصل سوم : آغاز سخن در حد و بيان مناسبت و مباينت برهان و حد\r\nگروهى مىگويند : حد قولى است كه آن‌چه را اسم بالذات و به صورت اجمالى برحسب وضع واضعان و فهم مستمعان بر آن دلالت مىكند ، به تفصيل همان معانى را برساند . و فرق ميان حد و اسم اين است كه دلالت اسم بر معنى ، اجمالى است و دلالت حد بر معنى ، تفصيلى . براساس اين سخن حد تام مشتمل بر مجموع ذاتيات نيست ، چنان‌كه حد ناقص نيز مشتمل بر بعضى از آن‌ها نبوده و نيز رسم هم مشتمل بر عرضيات نخواهد بود . زيرا ذاتى و عرضى نسبت به معانى عقلى سنجيده مىشوند ، نه الفاظ مسموع . و از آن‌جا كه حكما اين معانى را « حد » اعتبار كرده‌اند ، بنابراين وجود خارجى محدودات را در حد حقيقى لحاظ نموده‌اند . بنابراين اين سخن كه : همهء حدود تفصيل آن‌چه اسم بر آن‌ها اجمالا دلالت مىكند ، هستند ، سخنى ناتمام است . علاوه بر اين اگر هرچه اسم بر آن دلالت مىكند ، حد باشد ، بايد هر قول مؤلف و بلكه هر قصيده و كتابى كه داراى اسمى باشد ، مسماى آن اسم ، حد آن باشد ! و معلوم است كه حكما اين نكته را به اين منوال در حد اعتبار نكرده‌اند . بنابراين مفهوم « حد » در اصطلاح اهل علم به وجهى ، عام‌تر از تفسير فوق بوده و به وجهى ، خاص‌تر از آن است .\r\nتحقيق مطلب اين است كه حد داراى اصطلاح است : حدّ برحسب اسم : كه شامل موجود و غيرموجود است ، زيرا هر اسمى كه كسى براى معنايى معقول يا غيرمعقول اطلاق مىكند براساس نظر واضع داراى تفسيرى است و در صورتى كه شنونده همان معنى را بفهمد در فهم خود خطا نرفته و گرنه به خطا رفته است . در اين مطلب نزاعى نيست مگر در يك صورت و آن اين‌كه ممكن است ميان آن‌چه كه اسم ، بالذات يا بالعرض بر آن دلالت مىكند اشتباه شود كه در اين فرض ، نزاع معنوى نبوده بلكه لغوى است . و نهايت امر اين است كه براى اثبات صحت گفتار به يك نقل ( گفتار ) تمسك شده و يا از گفتار طائفه و گروهى ، استشهادى مىآورند . باوجود اين هركس مىتواند بگويد من از اين لفظ اين معنى را اراده مىكنم و كسى نمىتواند وى را منع نمايد و بايد با او\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nبراساس همان معنايى كه او از آن لفظ اراده كرده سخن گفت . مطلب « ما » ى شارح اسم براى بيان اين حد است . بر اين اساس خوب است در آغاز گفت‌وگوها ، الفاظ مبهم و مورد نزاع ، تفسير شود تا گوينده و شنونده در معناى مورد نظر اتفاق داشته باشند .\r\nاصطلاح ديگر حد ، براساس ذات محدود است . و براساس اين اصطلاح حد ، فقط مخصوص محدودى است كه داراى ذات و ماهيتى موجود باشد . و از آن‌جا كه ماهيات موجودات مختلف‌اند ، بعضى بديهى التصور بوده و برخى ديگر ، اين‌گونه نيستند . قسم دوم كه غير بديهى التصورند ، داراى اصناف مختلفى هستند برخى بالقوه واضح بوده و بعضى پنهان و خفى هستند ، بعضى از آن‌ها حقيقتشان متصور بوده اما بعضى ديگر بر حسب علل و اسباب تصور شده ، بعضى ديگر برحسب معلولات و آثار و بالأخره بعضى برحسب عوارض و لواحق ديگر متصورند . براساس اين اختلافات حدى كه بر ماهيت دلالت مىكند نيز مختلف خواهد بود : بعضى تام و برخى ناقص‌اند ، بعضى به امور ذاتى دلالت كرده و برخى هم به امور خارجى دلالت مىكنند . بايد اين امور را شناخت و از تنگى آن‌ها خلاصى يافت تا بتوان به حد حقيقى تام - كه قولى است دالّ بر ماهيت محدود و تصور آن حد مقتضى حصول صورتى عقلى مطابق با موجود خارجى است - دست يافت . مراتب ساير حدود نيز برحسب دورى و نزديكى به حد تام ، پس از معلوم شدن آن معلوم خواهد شد .\r\nدر مورد اين حد ، نزاع امكان‌پذير است ، زيرا مىتوان گفت كه اين « حد » با « محدود » مطابقت دارد يا ندارد . بنابراين هر چيزى كه برحسب ذات ، به اعتبارى « حد » باشد ، در صورتى كه آن ذات داراى اسمى مطابق آن باشد ، برحسب اسم نيز « حد » خواهد بود . اما اين حكم منعكس نمىشود .\r\nگرچه - همان‌گونه كه در آينده خواهيم گفت - خود حد را نمىتوان با برهان اكتساب نمود ، اما برهان با حد برحسب ذات ، داراى مناسبتى بوده و ذكر برهان در حد داراى منفعتى است ، وجه مناسبت برهان با حد اين است كه برهان همان‌گونه كه وجود حكمى را براى موضوعى ثابت مىكند ، خود وجود موضوع را نيز اثبات مىنمايد . و تا زمانى كه وجود موضوع معلوم نباشد ، حد - برحسب ذات - براى آن ( موضوع ) نيز قابل تعقل نيست . وجود موضوع به وسيلهء حد معلوم نمىشود - زيرا حد مشتمل بر ذاتيات بوده در\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nحالى كه وجود براى بيش‌تر اعيان موجودات ، ذاتى نيست - چنان‌كه وجود موضوع به رسم نيز معلوم نمىشود - زيرا رسم مشتمل بر عرضيات بيّن است ، نه عرضياتى كه ثبوت آن‌ها براى موضوع نيازمند بيان و اثبات است . و از آن‌جا كه اثبات عرضيات غيربيّن فقط از طريق برهان امكان‌پذير است ، بنابراين اثبات وجود براى موضوعى كه وجودش بيّن نيست به وسيلهء برهان امكان‌پذير خواهد بود .\r\nو در اين موضوع اگر حدّ برحسب اسم مطابق با مسمّى بوده و اوصاف ذاتى و علل ماهيت آن را بيان كرده باشد ، به كمك برهانى كه لميّت مطلق را مطرح مىكند ، تبديل به حد حقيقى مىشود . مانند مثالى كه در مورد مثلث متساوى الاضلاع گفتيم . زيرا حد مثلث در قول نخست ، مشتمل بر ذكر اضلاع سه‌گانه بوده كه آن‌ها علت ذاتى مثلث‌اند و پس از بيان وجود مثلث ، همان قول تبديل به حد حقيقى مثلث مىشود . بنابراين برهان به وجهى مىتواند نشانگر حد حقيقى باشد .\r\nعلت آن‌كه مطلب هل بسيط ميان مطلب ماى شارح اسم و مطلب ماى حقيقى قرار مىگيرد نيز همين است . در موضوع‌هايى كه برهان بر مطلب هل مركب بوده و عرض ذاتىاى را براى موضوع اثبات كند ، در صورتى كه حد اوسط هم علت وجود اكبر بوده به گونه‌اى كه علتى ذاتى و مساوى باشد و هم علت وجود اكبر براى اصغر باشد و يا وجودش مطلقا باشد ، در اين فرض‌ها ، حد اوسط به اعتبار آن‌كه علت وجود اكبر براى اصغر است ، مفيد برهان خواهد بود ، و به اعتبار آن‌كه تصور حد اوسط علت حصول تصور اكبر است ، حد يا جزء حد خواهد بود . و همچنان كه لميّت را افاده مىكند ، مفيد انيّت نيز هست . بنابراين برهان مقتضى توجه به حد بوده و اجزاى برهان و حد در اين موضع مشترك خواهند بود . و چنان‌كه گفته‌ايم ، به اين سبب مطلب ما و لم به يكديگر متعلق خواهند بود . مناسبت برهان و حد به همين صورت است . و فايدهء برهان در اكتساب حد در اين موضع معلوم مىشود .\r\nبايد توجه داشت كه اين مشاركت حد و برهان عام نيست . ولى برخى از منطقيان گمان كرده‌اند كه هر حدى مشارك برهانى بوده و هر برهانى مناسب حدى است و اين‌گونه حكم كرده‌اند كه هر حد اوسطى در برهان ، به عنوان حد براى محدودى قرار مىگيرد .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nاما اين سخن در همه‌جا صحيح نيست . زيرا چنان‌كه گفته‌ايم واجب نيست كه هميشه حد اوسط ذاتى مقوم باشد . علاوه‌بر اين در صورتى كه اوسط علت وجود اكبر براى اصغر بوده ، اما اصلا علت وجود اكبر نباشد - مانند حيوان كه علت وجود جسم براى انسان بوده ولى علت وجود جسم فى نفسه نيست و يا اگر هم علت وجود اكبر باشد ، علتى مساوى اكبر نبوده بلكه خاص‌تر از آن باشد و يا اصلا علت نباشد - مانند برهان انّ - در تمامى اين صورت‌ها اوسط نمىتواند به عنوان حد باشد . از طرف ديگر واجب نيست كه هر چيزى كه محدود به حدى باشد ، حد اوسط برهانى باشد . زيرا در حقيقت ، حد بر محدود حمل نمىشود ، بلكه حد عين محدود است . و اگر در لفظ هم حد را بر محدود حمل كنند ، آن حمل همواره كلى ، ايجابى و مساوى خواهد بود . در حالى كه ضرورتى ندارد كه مقدمات برهان ، هميشه اين‌گونه باشد ، زيرا در برهان‌هاى سلبى و جزئى ، محمولاتى كه مساوى موضوع نيستند ، بسيارند . همچنين اجزاى حد ، ذاتيات مقوم هستند ، اما در اكثر موارد ، اجزاى برهان اعراض ذاتىاند . نكتهء ديگر آن‌كه : اوليات نيازى به برهان ندارند ، اما ممكن است اجزاى آن‌ها نيازمند حد باشند . و ممكن است ماهياتى كه وجودشان ظاهر است - مانند وحدت كه مبدأ موضوع علم حساب است - نيازمند حد بوده اما محتاج به برهان نباشند .\r\nبنابراين با توجه به اين وجوه و امثال آن‌ها ، معلوم مىشود كه در بيش‌تر مواضع ، حد و برهان با همديگر تباين داشته و فقط در بعضى موارد مشترك‌اند . در مورد كيفيت مشاركت حد و برهان بعد از اين سخن خواهيم گفت . ان شاء الله تعالى .\r\n\r\nفصل چهارم : حد را نمىتوان به تنهايى از برهان ، قسمت و استقرا اكتساب نمود\r\nاز آن‌جا كه هريك از برهان ، قسمت و استقرا به نوعى در اكتساب حد كمك مىنمايند - و بعد از اين پيرامون آن توضيح خواهيم داد - برخى گمان كرده‌اند كه هريك از اين‌ها ، به تنهايى مىتوانند حد را اكتساب كنند ، اما اين گمان باطل است ، زيرا : اگر بخواهيم حد را به وسيلهء برهان اكتساب كنيم ، فقط از طريق قياس شكل اوّلى است كه نتيجه‌اش موجبهء كلى باشد . در آن قياس اصغر كه « محدود » بوده و اكبر كه « حد » است بايد متساوى بوده و هركدام به ديگرى منعكس شوند . بر اين اساس ، اوسط نيز بايد مساوى اصغر و اكبر\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nباشد . و هر محمولى كه مساوى موضوع باشد يكى از اين چهار خواهد بود : فصل ، خاصه ، رسم ، حد . ارسطو تمام اين‌ها را در اين‌جا « خواص » ناميده است .\r\nاكنون بايد گفت : اوسط نمىتواند به عنوان فصل ، رسم ، يا خاصهء اصغر باشد زيرا حمل اكبر بر اوسط از دو وجه خارج نيست : يا اوسط به اعتبار آن‌كه اوسط است ، اكبر بر آن ( اوسط ) حمل مىشود و يا به اين اعتبار كه هرچه موصوف به اوسط است ، اكبر بر آن حمل مىگردد . اما به اعتبار اول ، كاذب خواهد بود ، زيرا فصل به اعتبار آن‌كه فصل است نمىتواند حد باشد ، خاصه و رسم نيز چنين‌اند . و اما به اعتبار دوم ، يا مقصود از آن‌چه به اوسط موصوف است ، طبيعت محدود را مىخواهيم يا تك‌تك اشخاص را . اگر طبيعت را بخواهيم ، نيازى به واسطه شدن حد اوسط نداريم و حد معلوم است ، و اگر اشخاص را بخواهيم ، كاذب است زيرا حد طبيعت نوعى ، حد تك‌تك اشخاص نيست ، اگرچه همهء اشخاص در « محدود » داخل‌اند . و خلاصه آن‌كه يا كبرى كاذب بوده و يا مفيد حد براى اصغر نيست .\r\nو اما اگر اوسط ، « حد » باشد ، حتما حد ديگرى نيز هست . و اين‌دو حد هردو نمىتوانند تام باشند ، بنابراين يكى ناقص خواهد بود . و اوسط نمىتواند همان حد تام باشد ، چراكه در اين صورت نيازى به وضع كبرى نخواهيم داشت . و اگر اوسط حد ناقص ، و اكبر حد تام باشد ، اوسط جزء اكبر بوده و اكتساب حد به وسيلهء اكبر همان است كه به تفصيل گفتيم . و اگر اكبر حد ناقص ديگرى باشد كه خارج از اوسط است ، همان است كه به خاصه گفتيم .\r\nهمچنين حمل اكبر بر اوسط يا به خاطر آن است كه حد اوست و اوسط نيز نسبت به اصغر چنين است ، و بنابراين اكبر ، حدّ حد خواهد بود ، و يا اين حمل به صورت حمل مطلق است .\r\nاگر بر وجه اول باشد ، اثبات اوسط براى اصغر ، اثبات حد براى محدود بوده اما بدون برهان ، يا آن‌كه اثبات حد براى محدود توسط حد ديگر بوده و يا به تسلسل مىانجامد و لازم آن اين است كه ميان هر حد و محدودى حدود نامتناهى باشند . و باوجود اين ، مفهوم كبرى آن است كه هرچه اوسط حد آن است ، اكبر هم حد آن باشد ، و اين مصادرهء به مطلوب است ، زيرا مطلوب همين‌قدر بيش نيست كه موضوع مشتمل بر آن است .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nو اما اگر بر وجه دوم باشد ، يعنى حمل اكبر بر اوسط به صورت حمل مطلق باشد ، با واسطه شدن اوسط بر اصغر ، لازم نمىآيد كه اكبر حد اصغر باشد ، زيرا بسيارى از محمولات ذاتى حد نيستند . و اگر از راه ديگرى اثبات كنند كه آن نتيجه حد بوده است ، برهان اول اين حد بودن را افاده نكرده است .\r\nبعضى گفته‌اند : با قياس استثنايى مىتوان حد را اكتساب نمود ، مانند آن‌كه مىگويند :\r\nهرگاه محدود ضد فلان چيز باشد ، ضد حد آن‌چيز ، حد اين محدود خواهد بود .\r\nاما اين سخن نيز باطل است ، زيرا سخن در حد ضد اول ، همان سخن در حد ضد دوم بوده و دور مفيد نيست و هيچ‌كدام از ديگرى واضح‌تر نيست ، علاوه‌بر اين هرچه كه داراى ضد نباشد بايد داراى حد هم نباشد .\r\nبنابراين ، از تمام سخنان فوق معلوم شد كه اكتساب حد به وسيلهء برهان و قياس معقول نيست .\r\nهمان‌گونه كه در باب قياس گفته شد ، قسمت مفيد قياس نيست و در اين‌جا اضافه مىكنيم كه قسمت به تنهايى براى اكتساب حد ، مفيد نخواهد بود .\r\nكسانى كه گمان كرده‌اند به وسيلهء قسمت مىتوان به حد دست يافت اين‌گونه مثال زده‌اند : انسان يا حيوان است يا نه و اگر حيوان است يا ناطق است يا نه و چون هم حيوان است و هم ناطق ، پس حد انسان ، حيوان ناطق است .\r\nاما در اين بيان خلل‌هاى زيادى است :\r\nالف - تعيين حيوان در قسمت اول و ناطق در قسمت دوم ، ادعايى بدون بيان و برهان است . و از استثناى نقيض قسم ديگر نمىتوان بر آن برهان اقامه نمود ، زيرا نقيض قسم باقى يا خفىتر از عين قسم معين بوده و يا مساوى آن است .\r\nو اگر گفته شود كه به بيان نيازى نيست ، بايد گفت پس قسمت نيز بيهوده و حشو است .\r\nب - در بسيارى از موارد ، اوصافى را به صورت متفرق و پراكنده مىتوانيم بر موصوفى حمل كنيم و اين حمل صحيح است اما همان اوصاف را به صورت مجتمع نمىتوانيم حمل نماييم - مانند حمل شاعر و نيك بر زيد . اكنون بايد پرسيد اگر همهء اوصاف حاصل باشد چگونه از قسمت مىتوان پى برد كه حمل اوصاف بر محدود و\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nموصوف به صورت اجتماع صحيح است يا نه ؟\r\nج - همچنين در موارد بسيارى ديده مىشود كه جمع اوصاف با صحت ، نمىتواند اتحادى را كه محصل ماهيت موصوف باشد ، نشان دهد - مانند سياه و گرم - و تا اين‌گونه نباشد حد نخواهد بود .\r\nد - ممكن است قسمت به ذاتيات نباشد و مثلا حيوان را به ماشى ( رونده ) و غيرماشى تقسيم كرده باشند ، و در اين صورت غيرذاتيات را در حد آورده‌اند .\r\nه - همچنين ممكن است قسمت ، اولى نباشد - مانند آن‌كه جسم را به ناطق و غيرناطق تقسيم كنند - و بر اين اساس ، بعضى از ذاتيات ساقط خواهند شد .\r\nو - امكان دارد كه جمع اوصاف به ترتيبى كه در حد ، بايد باشد ، اتفاق نيفتد و اين سوءترتيب باعث اخلال حدّ شود .\r\nز - اگر همهء اوصاف اجتماع كنند ، چگونه مىتوان پىبرد كه آن اوصاف حد است . اگر گفته شود : زيرا مجموع آن اوصاف قولى است دالّ بر ماهيّت . در اين صورت حدود صغرى عين نتيجه يا مشتمل بر نتيجه خواهد بود .\r\nاستقرا نيز نمىتواند حد را اكتساب كند ، زيرا استقراى حقيقى در مورد اشخاص محسوس بوده و چنان‌كه گفته شد اشخاص محسوس داراى حد نيستند . همچنين اگر در استقرا حدى معلوم شود ، از دو حال بيرون نيست . يا آن حد ، نخست ، حد يك‌يك جزئيات بوده و بعد از آن ، آن را به حد نوعى منتقل مىكنند - مانند حكمى كه به وسيلهء استقرا معلوم مىشود - و يا آن حد ، نخست ، حد نوع است . اما صورت اوّل ، نمىتواند باشد ، زيرا حدود جزئيات بايد مختلف باشند و اختلاف به ذاتيات نمىتواند باشد و اگر اختلاف به ذاتيات باشد آن‌چه در مرحلهء بعد به عنوان حد نوع قلمداد مىشود ، بيش از يك حد خواهد بود . همچنين صورت دوم هم نمىتواند باشد . زيرا حد نوع ، در مرحلهء اول براى نوع بوده و سپس بالعرض شامل جزئيات مىگردد . و محال است كه هنوز نوع و حد نوع شناخته نشده باشد ، اما جزئيات آن شناخته شده باشد .\r\nدر اين‌جا سخن در مورد عدم كارآيى هريك از برهان ، قسمت و استقرا ، در اكتساب حد به پايان مىرسد و در مورد اين‌كه چگونه به وسيلهء هريك از اين‌ها مىتوان در اكتساب حد ، فايده و نفع برد بعد از اين سخن خواهيم گفت . ان شاء الله تعالى .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n\r\nفصل پنجم : راه اكتساب حد تركيب است\r\nهرگاه معلوم باشد كه محدود در تحت كدام‌يك از اجناس عاليه قرار دارد و نيز محمولات ذاتى مقوم آن‌كه در تحت آن جنس قرار دارند ، چيست ، تمامى آن محمولات را جمع مىكنيم - خواه آن محمولات عام‌تر از محدود بوده و خواه مساوى با آن باشند و نيز خواه اولى بوده يا غير اولى باشند . آگاهى از محمولات ذاتى ، محال نيست ، زيرا تصور ذاتيات ، بالقوه در تصور ماهيت مندرج است .\r\nآن‌گاه بررسى مىكنيم تا ببينيم اگر بعضى از آن محمولات در ضمن بعضى ديگر قرار مىگيرند ، تكرارىها را حذف كنيم . و اگر مجموع ذاتيات اعم بتوانند در تحت اسمى مشخص قرار گيرند ، آن اسم را به جاى آن ذاتيات مىنهيم و آن ، جنس قريب شىء محدود خواهد بود . اما اگر نتوانيم تمام ذاتيات اعم را در تحت اسمى بنهيم ، و فقط بعضى از آن‌ها را بتوانيم قرار دهيم ، آن اسم را به جاى آن ذاتيات قرار داده و اين جنس عالى خواهد بود .\r\nهمچنين اگر به جاى ذاتيات مساوى اسم مشخصى بگذاريم ، آن اسم به عنوان فصل خواهد بود . اما اگر اسم مشخصى وجود نداشته باشد و آن‌ها در معنى مختلف باشند و هريك براى نشان دادن تحقق و تحصّل يك نوع كافى باشند ، تمام آن‌ها را قرار داده و هريك ، فصل خواهند بود .\r\nاكنون حدى كه حاصل شده ، حتما با محدود مساوى خواهد بود و اين تساوى در دو جنبه است : هم در معنى - كه نشانگر تصور كمال ماهيت محدود است - و هم در انعكاس - كه مفيد تميز ذاتى است - و اين حدّ تام خواهد بود .\r\nمثلا مىخواهيم حد انسان را معلوم كنيم . مىبينيم انسان در تحت مقولهء جوهر است .\r\nو اوصاف ذاتى آن عبارت‌اند از : قابل ابعاد سه‌گانه ، داراى نفس غاذيه و ناميه و مولده ، حساس ، متحرك به اراده ، مدرك مميز و ناطق . اكنون مىبينيم كه مدرك در ضمن حساس وجود دارد ، و نيز مميز در ضمن ناطق است . بنابراين مدرك و مميّز را حذف مىكنيم .\r\nبه جاى اوصاف عام مىتوانيم اسم « حيوان » را بگذاريم . سپس حيوان جنس خواهد بود و ناطق ، فصل و مجموع اين‌دو حد است .\r\nو اگر بخواهيم حد جنس محدود را معلوم كنيم ، از ميان آن اوصاف ، اوصاف اولى را\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nحذف مىكنيم ، زيرا اوصاف اولى خاص فصل محدود بوده و عام جنس اوست و فصل در حد جنس نمىتواند داخل باشد و جنس نيز نمىتواند حد خود باشد ، بنابراين هيچ‌كدام شايستگى وقوع در حد جنس را ندارند . آن‌گاه اوصاف عام غير اول را كه در جواب ماهو قرار مىگيرند ، مجموعا در نظر مىگيريم و آن اوصاف عبارت‌اند از : جوهر ، داراى ابعاد ، داراى نفس ، متحرك و حساس . به جاى جوهر داراى ابعاد ، « جسم » را قرار مىدهيم . و از آن‌جا كه به جاى جسم داراى نفس ، اسم مشخصى وجود ندارد ، مىدانيم ماهيتى كه از تأليف اين مجموعه تشكيل شده جنس حيوان است اگرچه داراى اسم مشخصى نيست . همچنين گرچه به جاى متحرك و حساس اسم محصلى وجود ندارد اما از آن‌جا كه مىدانيم هريك از اين دو ، مفيد نوع حيوان هستند ، خواهيم دانست كه هريك فصل‌اند . بنابراين در حد تام هردو را ذكر مىكنيم نه فقط يكى را - گرچه اگر منظور از بيان حد ، فقط تميّز باشد ، يكى از اين‌دو كافى است .\r\nبايد توجه داشت كه ترتيب اوصاف ذاتى حفظ شود ، يعنى همان‌گونه كه گفته شد ، اعم را بر اخص مقدم كنيم . در فصولى كه از نظر مرتبه مساوى هستند ، ترتيب ذكر فصول به اين‌گونه است كه هر فصلى كه مناسب فاعل و ماده است ، مقدم بر فصلى كه مناسب صورت و غايت است ذكر مىشود . غايت را متأخرتر از همهء فصول ذكر مىكنند تا ترتيب طبيعى محفوظ بماند . اما اگر فصول به اين اعتبار نباشند هيچ‌كدام براى تقدم اولويت ندارند ، مانند حساس و متحرك بالاراده .\r\nبايد دانست كه اجزاى حدود و رسوم با همديگر ارتباط دارند تا از مجموع آن‌ها يك چيز - يعنى حد يا رسم - حاصل شود . و اين ارتباط در حدى كه شارح اسم است به صورت ربط تقييدى در لفظ است - اما در حدى كه دلالت بر ماهيت مىكند به صورت حصول اتحادى است كه منجر به تصور ماهيتى در عقل شده و آن ماهيت با ذاتى كه در خارج با عقل موجود است مطابقت دارد .\r\n\r\nفصل ششم : وجه انتفاع به تحليل و قسمت در به دست آوردن حدود و غيره\r\nهمچنان كه در اغلب قياس‌ها ، نخست مطلوب را وضع مىكنيم و آن‌گاه در پى مقدماتى كه منتج مطلوب است ، مىرويم ، در حدود نيز ، نخست « محدود » را وضع نموده ، آن‌گاه\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nاز راه تحليل و قسمت و امثال آن‌ها ، ذاتيات آن را طلب مىكنيم تا از تركيب آن‌ها ، حد را به دست آوريم .\r\nكيفيت به دست آوردن محمولات ذاتى از راه تحليل ، اين‌گونه است كه در ماهيت محدود تأمل مىكنيم تا ببينيم كه در تحت كدام‌يك از اجناس عالى قرار دارد و ساير انواعى كه با آن ماهيت در تحت آن جنس قرار دارند كدام‌اند . سپس بايد دقت كنيم كه مشاركت و مباينت ذاتى ميان آن انواع به خاطر كدام صفت است تا آن‌كه ذاتيات مشترك و خاص هريك را به دست آوريم . در اين زمينه ، استقرا مىتواند بسيار كمك كند . مثلا ، مىخواهيم ذاتيات خط را به دست آوريم ، مىبينيم خط تحت مقولهء كمّ است و از نوع كم متصل است . نيز مىبينيم كه خط مستقيم ، خط مستدير ، خط منحنى ، خط محدب ، همگى در معنى خط با همديگر اشتراك دارند . آن‌گاه در معانى ذاتى هريك تأمل كرده و درمىيابيم كه خط مستقيم ، طولى است بدون عرض كه نقطه‌هايى را در مقابل يكديگر بر آن فرض مىكنند . خط مستدير طولى است بىعرض كه مىتوان نقطه‌اى را فرض نمود كه تمام خطوطى كه از آن نقطه به آن بكشند مساوى باشد . خط محدّب ، طولى است بىعرض بر آن ، يك نقطه موضع اتصال دو خط مستقيم است به صورت غيرمستقيم . خط منحنى طولى است بدون عرض كه از محيط قطعى زايد يا ناقص يا متكافى است . اكنون اگر اين خصوصيات را كنار بگذاريم ، حد خط اين خواهد بود : طول بىعرض . « طول » متضمن معنى كمّ متصل است و اين معانى مجموعا نشانگر ذاتيات خط مىباشند . آن‌چه در حد خط ( طول بىعرض ) حذف شده ، نشانگر ذاتيات هريك از انواع خطوط است .\r\nاگر بعد از حذف خصوصيات ، هيچ معنى مشتركى باقى نماند ، معلوم مىشود كه آن‌چه به اشتراك بر آن معانى مقول بوده ، براساس اشتراك لفظى بوده است . مثلا « تشابه » بر اشكال و الوان مقول مىباشد . اما تشابه اشكال ، به معنى تناسب اضلاع و تساوى زوايا بوده ، و تشابه الوان ( رنگ‌ها ) به معنى آن است كه حاسه ، به هريك از رنگ‌ها مانند ديگرى منفعل و متأثر مىشود . و از آن‌جا كه هريك از اين‌دو معنى ويژهء يكى از دو موضوع فوق است ، معلوم مىشود كه وقوع لفظ « تشابه » بر اين‌دو ، به صورت اشتراك لفظى است .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nبراى به‌دست آوردن مشتركات ذاتى اگر از طرف اخص شروع كنيم به احتياط نزديك‌تر است تا آن‌كه از طرف اعم آغاز نماييم . زيرا اگر مثلا ، در تشابه بنگريم و ببينيم كه عارض دو نوع ، از جنس كيف است ، ممكن است گمان كنيم كه تشابه ، عرض ذاتى جنس كيف است و بر اين اساس بپنداريم كه اشتراك انواع در آن ، اشتراك معنوى است .\r\nدر حالى كه اين گمان ، خطاست .\r\nبراى به دست آوردن كليات از جزئيات در مبدأ فطرت نيز به همين منوال بايد عمل نمود . و اگر صناعت ، سازگار با طبيعت باشد به اتفاق نزديك‌تر است .\r\nو اما قسمت ، دوگونه است : قسمت كلّى به جزئيات و قسمت كلّ به اجزا .\r\nقسمت كلى به جزئيات يا به فصول ذاتى است و يا نه . در صورت اوّل نيز يا به فصول اولى است يا به غير اولى . قسمت به فصول اولى ، قسمت جنس به انواع قريب است - مانند قسمت حيوان به انسان و اسب . و قسمت به فصول غير اولى ، قسمت جنس به انواع بعيد مىباشد - مانند قسمت جسم به انسان و اسب .\r\nو اما قسمت كلى به جزئيات به غيرفصول ذاتى از سه حال بيرون نيست : قسمت معروض به عوارض ، قسمت عوارض به معروض ، قسمت عوارض به عوارض . قسمت معروض به عوارض نيز داراى دو صورت است : عوارض صنفى ، عوارض شخصى .\r\nقسمت معروض به عوارض صنفى يا قسمت جنس به اصناف نوع مىباشد - مانند قسمت حيوان به عرب و عجم - يا قسمت نوع به اصناف آن - مانند قسمت حيوان به نر و ماده و قسمت انسان به عرب و عجم . و قسمت معروض به عوارض شخصى يا قسمت جنس به اشخاص بوده - مانند قسمت حيوان به زيد و عمرو - و يا قسمت نوع به اشخاص است - مانند قسمت انسان به زيد و عمرو .\r\nقسمت عوارض به معروضات ، يا عبارت است از قسمت صنف به معروضات جنسى - مانند قسمت كائن و فاسد به معدن و نبات و حيوان - و يا عبارت است از قسمت صنف به معروضات نوعى - مانند قسمت پرنده به عقاب و كلاغ - و يا به معروضات شخصى - مانند قسمت عربى به زيد و عمر .\r\nقسمت عوارض به عوارض ، عبارت است از قسمت اصناف به اصناف - مانند قسمت مرغ‌ها به مرغانى كه گوشت مىخورند و مرغانى كه دانه مىچينند و مرغانى كه گياه\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nمىخورند .\r\nدر اين موضع ، جز از قسمت به فصول ذاتى اولى ، نمىتوان بهره‌اى برد . و ما در فصل آينده پيرامون حال اين فصول سخن خواهيم گفت .\r\nوقتى ما ذاتى اعم را در نظر گرفته و آن را به فصول ذاتى اولى تقسيم كنيم ، اين تقسيم تا رسيدن به نوع سافل ادامه مىيابد و در آن‌جا ديگر اختلاف فقط در اشخاص بوده و بدين‌گونه ترتيب طولى همهء فصول معلوم مىشود . و اگر در اين ميان فصلى غير اولى قرار گيرد حتما طفره مىافتد . مثلا اگر كسى جسم داراى نفس را به ناطق و صهال تقسيم كند ، فصل حيوان را ذكر نكرده است . يا اگر حيوان را تقسيم كند به متصل الجناح و منفصل الجناح ، پرنده را اعتبار ننموده . بنابراين بايد اول جسم ذو نفس را به حساس و غيرحساس تقسيم نموده ، آن‌گاه تقسيم اولى را بنماييم . چنان‌كه در مورد دوم بايد حيوان را به پرنده و غيرپرنده تقسيم كنيم و سپس آن را به متصل الجناح و منفصل الجناح قسمت نماييم .\r\nبعد از اين مرحله بايد در هر مرتبه ، نگاه كنيم و اگر چند فصل را كه در يك رتبهء متساوى قرار گرفته و امكان تقسيم به اعتبارات مختلف دارند ، تقسيم كنيم مثلا جسم ذو نفس را به اعتبارى به حساس و غيرحساس تقسيم كرده ، و به اعتبارى ديگر به متحرك و غيرمتحرك قسمت كنيم . اكنون اگر چنين تقسيماتى را بر فصولى كه در عرض هم قرار گرفته‌اند اعتبار كنيم ، تمام ذاتيات را در نظر گرفته‌ايم .\r\nقسمت سه امر را افاده مىكند :\r\nالف - ترتيب طولى فصول ذاتى مختلف به عموم و خصوص ، مانند : قابل ابعاد ، ذو نفس ، حساس ، متحرك ، ناطق .\r\nب - حدّ هر جنسى كه در اين ترتيب قرار مىگيرد . توضيح آن‌كه از تركيب هر فصلى با جنس عالى بعد از فصل ديگرى ، جنس ديگرى حاصل مىشود .\r\nج - احاطه و آگاهى به همهء ذاتيات در طول و عرض تا آن‌كه تركيب حد ممكن باشد .\r\nدر اين‌جا به يك نكته بايد توجه داشت و آن اين‌كه نبايد گمان كرد كه قسمت كلى به جزئيات ، بعد از معرفت فصول نامتناهى كه مقتضى معرفت انواع نامتناهى است ، ممكن خواهد بود ، و چون معرفت نامتناهى محال است ، قسمت كلى به جزئيات نيز محال\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nخواهد بود . دليل اين گمان نادرست اين است كه : همين‌كه ما مثلا حيوان را به ناطق و غيرناطق تقسيم كنيم كافى است و اگر آن‌چه تحديد شده ( يعنى محدود ) در طرف ناطق باشد ، ديگر نيازى به معرفت تفصيلى غيرناطق نداريم - اگرچه غير ناطق شامل فصول محصل غيرناطق باشد . و اما اگر محدود ، در طرف غيرناطق باشد دوباره بايد آن را قسمت نمود - مثلا تقسيم به صهال و غيرصهال . اگر محدود در طرف صهال باشد باز نيازى به آگاهى تفصيلى از غيرصهال نداريم و اگر در طرف غيرصهال بود دوباره بايد آن را تقسيم كنيم تا بالأخره به مطلوب برسيم . و اما اگر ذاتيات مقوم بيّن باشند ، چنان‌كه گفتيم ، مطلوب به آسانى معلوم شده و در هر حال نيازى به معرفت نامتناهى نداريم .\r\nو اما قسمت كل به اجزا نيز به دو صورت است : قسمت كل به اجزاى متشابه ( مانند قسمت خط به دو قسم ) و قسمت كل به اجزاى مختلف و اين نيز داراى دو صنف است :\r\nاجزاى تأليفى ( مانند قسمت حيوان به اعضا ) و اجزاى تركيبى ( مانند قسمت اعضا به اخلاط ) .\r\nدر اين موضع ، قسمت كل به اجزاى تأليفى و تركيبى نيز مفيد است و در مورد محدودى است كه داراى كمّ باشد مانند قسمت حيوان به تشريح اعضاى آلى و قسمت اعضاى آلى به اعضاى بسيط ، و قسمت اعضاى بسيط به اخلاط و قسمت اخلاط به اركان . زيرا همان‌گونه كه از قسمت كلى به جزئيات معلوم مىشود كه حيوان در تحت جسم داراى نفس است ، از قسمت كل به اجزا نيز معلوم مىشود كه مركب از جسم رطب ( تر ) و جسم يابس ( خشك ) است .\r\nهرگاه اجزا و انواع زياد شوند از مقارنات و مباينات اجزا ، احكامى كلى معلوم مىشود : مانند اين‌كه : حيوان بدون گوش تخم مىگذارد و حيوان با گوش بچه مىزايد .\r\nعلاوه‌بر اين لميّت وجود بعضى نيز معلوم مىشود ، مثلا وقتى مىبينيم بعضى از حيوانات داراى شكنبه بوده و برخى نه ، بعضى داراى شاخ بوده و برخى نه ، بعضى در فك بالايى دندان داشته و برخى نه ، بعضى داراى دو پا بوده و برخى اين‌گونه نيستند ، به تجربه درمىيابيم كه حيواناتى كه داراى شكنبه بوده ، حيواناتى كه داراى شاخ هستند و حيوانات فاقد دندان در وجود متساوى بوده و حيواناتى كه دو پا دارند عام‌تر از آن‌هايند .\r\nو از اين ، درمىيابيم كه دو پا داشتن علت آن اوصاف نيست . آن‌گاه به كمك قواعد علم\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nطبيعى درمىيابيم كه وجود شاخ علت فقدان دندان است زيرا مادهء مخصوص ايجاد دندان صرف ايجاد شاخ گرديده است . و عدم دندان علت احتياج به شكنبه است تا كمبودى كه به سبب جويده نشدن غذا حاصل مىشود از طريق وجود شكنبه جبران شود .\r\nهمچنين از تقسيم نباتات به اجزا و در نظر گرفتن احوال هريك ، معلوم مىشود كه وجود عرض برگ و انتشار آن در درختان ( مانند انگور و انجير ) متساوى است و درمىيابيم كه رطوبتى كه علت تماسك اجزا بوده به خاطر وجود عرض برگ در معرض تلاشى قرار گرفته و بر اين‌اساس ، عرض ، سبب انتشار است . امثال اين علل در برهان‌ها و حدود قرار مىگيرند و از آن‌ها مىتوان بهره برد .\r\nبايد در مشخص كردن آن‌كه ملزوم هر لازمى بالذات چيست ، احتياط كافى به عمل آورد تا به جاى ملزوم ، امرى را كه عام‌تر يا خاص‌تر است قرار ندهيم كه در اين صورت اخذ ما بالعرض به جاى ما بالذات پيش آمده و حكم ، منتقض مىگردد .\r\nبايد دانست كه بسيارى از مسائل علم نباتات ، معادن و حيوان از قسمت كل به اجزا استفاده شده و حدود بسيارى از چيزها با آگاهى از اين تقسيم معلوم مىشود . همچنين لازم به يادآورى است كه فايدهء قسمت كلى به جزئيات ، بيش‌تر در باب حدود بوده ، اما فايدهء قسمت كل به اجزا بيش‌تر در باب براهين و قياس‌هاست .\r\n\r\nفصل هفتم : بيان حال فصول\r\nدر به دست آوردن حدود ، بعد از معرفت اجناس عالى ، هيچ بحثى مهم‌تر از مشخص كردن حال فصول نيست . زيرا اجناس و انواع متوسط و سافل ، و بلكه حدود حقيقى ، همگى از تركيب جنس عالى با فصل حاصل مىشوند .\r\nبراى فصول ، اوصاف و شرايط بسيارى گفته شده ، اما بيش‌تر آن‌ها ميان فصول و بعضى از خواص و اعراض ذاتى مشترك است . از ميان تمامى آن‌ها ، يك شرط ، مقوم فصل بوده و با رعايت آن شرط ، فصل تحقق مىيابد . و يك شرط نيز ، مقتضى كمال فصل بوده و رعايت آن شرط براى فصل قريب است . و گرچه ساير شرايط ، از لوازم فصل‌اند .\r\nاما اگر اين‌دو شرط مراعات شوند ، از همهء آن‌ها بىنياز خواهيم شد . و اگر همهء آن‌ها\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nمراعات شوند و اين‌دو شرط رعايت نگردند ، فصل تحقق نخواهد يافت .\r\nشرط اول از دو شرط فوق آن است كه فصل ، محصّل وجود جنس ( به صورت تنويع ) باشد . زيرا جنس داراى وجودى عقلى و مبهم بوده كه احتمال دارد انواع مختلفى داشته باشد ، و در خارج نيز بدون وجود لاحقى ، نمىتواند موجود و محصّل باشد و هرگاه آن لاحق به جنس اضافه شود ، مجموع آن‌دو ، نوعى محصّل مىگردند ، بنابراين آن لاحق باعث تحصيل و تنويع جنس مىشود و فصل عبارت است از همان لاحق . فقط بايد توجه داشت كه در اين معنى فصول بعيد و قريب با همديگر اشتراك دارند .\r\nاما شرط دوم كه باعث امتياز و جدا شدن فصل قريب از ساير فصول مىشود اين است كه لحوق فصل براى جنس بايد اولى باشد . و مقصود از اولى اين است كه اين لحوق به سبب امرى غير از ذات جنس نباشد . زيرا لواحق ديگرى كه عام‌تر از جنس هستند يا به سبب جنس حقيقى يا مادهء آن يا عرضى از اعراض آن ، بدان لاحق مىشوند . و لواحقى كه مساوى جنس هستند به سبب فصل جنس ، يا مادهء آن يا عرضى از اعراض آن لاحق مىشوند ، و تمامى اين‌ها ، لاحق انواع و اشخاصى كه در تحت جنس هستند خواهند بود .\r\nو بنابراين نمىتوانند جنس را تنويع و تقسيم كنند . و آن‌چه كه خاص‌تر از جنس بوده اما براى جنس اولى نباشد ، يا فصل بعيد بوده و يا لاحق فصل قريب يا بعيد است .\r\nاما فصل قريب با قيد اولى ، از تمام اين‌ها جدا مىشود . فصل قريب مىتواند از اعراض ذاتى غيرمساوى جنس و بلكه از اعراض ذاتى خاصى كه به صورت تقابل براى جنس وجود دارد ( مانند اتصال و انفصال براى كم ) يا به غير صورت تقابل ( مانند ناطق و صهال براى حيوان ) باشد . همچنين فصل قريب مىتواند جنس را به انواع و اعراض ذاتى اولى غيرمساوى كه مقتضى تقسيم باشند ، تقسيم كند .\r\nاگر شرط اولى نباشد ، فصل نخواهد بود - مانند ذكورت و انوثت براى ماده از ميان متقابلات ، و پرنده و شناكننده و رونده از ميان غيرمتقابلات براى حيوان .\r\nاكنون بعد از بيان دو شرط فوق ، بايد بگوييم ساير اوصاف و شرايطى كه براى فصل ذكر شده ، يا به اين‌دو برمىگردد و يا از قبيل اوصاف مشترك ميان فصل و غيرفصل است . بعضى از اين اوصاف عبارت‌اند از :\r\nالف - فصل مقسّم جنس است . كه در اين مورد توضيح داده شد .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nب - طبيعت فصل خارج از طبيعت جنس و همهء عوارض جنس است .\r\nج - فصل علت وجود حصهء جنس بوده ، بدون آن‌كه دورى پديد آيد . صورت نيز با ماده همين حكم را دارد . اگر اين وصف را به قيدى ، متقيّد كنند به شرط اول بازمىگردد .\r\nد - لاحق شدن فصل به جنس به سبب امرى عام‌تر يا خاص‌تر نيست . اعراض ذاتى نيز چنين‌اند .\r\nباوجود اين ، فصل نبايد به سبب امرى مساوى جنس به آن لاحق شود . اين معنى نيز هنگام تحقيق به شرط دوم بازمىگردد .\r\nه - قسمت لازم فصل است ، يعنى نمىتوان اقسام را منقلب نمود . زيرا مثلا قسمت جسم به حركت و سكون ، قسمت اولى است ، اما متحرك مىتواند ساكن شده و ساكن نيز متحرك شود ، ذكورت و انوثت نيز چنين‌اند اما اين‌ها فصل نيستند .\r\nو - هرگاه فصل به جنسى لاحق شود ، مانع آن مىشود كه جنس به نوعى ديگر تبديل شود ، زيرا ذكورت و انوثت با آن‌كه لازم هستند ، اما مانع آن نيستند كه حيوان انسان يا اسب باشد . بعضى از عرضيات نيز چنين‌اند مثلا زوجيت يا لزوم قسمت ، مانع تنوع عدد به سه و پنج است .\r\nز - فصل قابل شدت و ضعف نيست . اين حكم مطلقا صحيح نيست . زيرا هر نوعى كه قابل شدت و ضعف باشد ، فصلش نيز همين‌گونه خواهد بود ، مگر آن‌كه قيد شود كه در تنويع قابل نباشد . كه در اين صورت همهء علل ، همين حكم را خواهند داشت .\r\nح - فصل ، امرى عدمى نيست . اين سخن موضوع بحث است . زيرا ممكن است جنسى وجود داشته باشد كه محتمل دو امر متقابل بوده و يكى از آن‌ها وجودى و ديگرى عدمى باشد و به هريك از اين‌دو ، نوعى حاصل شود - مانند كمّ ، كه به وجود و عدم حدّ مشترك ، دو نوع مىشود ، و نيز امتداد طولى كه محتمل مقارنت و عدم مقارنت عرض است و با قيد عدم مقارنت نوع خط مىشود .\r\nاما بايد توجه داشت كه اين عدم‌ها ، عدم مطلق نيستند ، بلكه عدمى مقابل وجودى - مانند عدم ملكه - هستند ، زيرا اگر عدم مطلق باشند ، بايد يك جنس ، به عينه طبيعت يك نوع باشد . بنابراين وقتى گفته مىشود فصل نبايد امر سلبى باشد ، مقصود عدم مطلق است ، اما امر عدمى به معنى آن‌كه وجود فصلى امر عدمى باشد ، امكان‌پذير است . اگر\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nاين شرط صحيح باشد ، بايد گفت همهء ذاتيات همين حكم را دارند .\r\nط - فصل بايد مقول در جواب از سؤال اىّ شىء هو باشد . اين شرط را بايد مقيد به سؤال از ذاتى نمود ، زيرا خاصه نيز چنين است . همچنين ممكن است آن‌چه در پاسخ از سؤال فوق مىآيد ، متضمن اشاره‌اى حسى يا اسمى علمى باشد و آن در صورتى است كه « اىّ » به امورى مورد اشاره اضافه شود ، مانند : ايّهم زيد ( زيد كدام‌يك از آن‌هاست ) .\r\nاما اگر « اىّ » به امرى كلى اضافه شود - مانند « اىّ شىء زيد » - پاسخ فقط بايد به صورت كلّىاى باشد كه باعث تمييز و جدايى زيد از غير اوست . و در همهء مواضع « اى » در جست‌وجوى تميّز است و تميّز تابع وجود و تحصيل ذات مىباشد . بنابراين ، اين شرط نيز به شرط اول بازمىگردد .\r\nى - در يك مرتبه ، دو فصل نبايد وجود داشته باشد . زيرا اگر با يك فصل ، نوع پديد مىآيد ، فصل دوم ، زايد خواهد بود . و اگر با يكى ، نوع پديد نمىآيد ، آن فصل نخواهد بود . اين حكم برحسب تحقيق ، حكمى صحيح است و ساير علل و اعراض ذاتى حقيقى نيز همين حكم را خواهند داشت ، اما با وجود اين - چنان‌كه بعد از اين خواهيم گفت - بايد بدانيم كه فصول گوناگون ممكن است از علل گوناگون پديد آيند . و هرچند علت تام فقط يك امر بوده و شامل همهء علل مىشود ، اما در اين موضع هريك را فصلى جداگانه مىنامند ، زيرا در عقل باعث تحصيل خواهد شد .\r\nهمچنين ممكن است به علت عدم وجود اسما يا كمى آگاهى از حقايق فصول ، به جاى ذكر فصل ، لازم اخص آن را ذكر كنند . يا ممكن است چيزى را كه در غايت بساطت نيست ، بلكه لازم متساوى در مرتبه است ، به عنوان فصل شمرده شود - مانند حساس و حركت ارادى براى حيوان . كه هريك از احساس و متحرك به اراده را به اعتبارى فصل مىشمرند .\r\nاما بر منطقى واجب نيست كه بيان كند اين‌دو برحسب ذات يكى هستند يا دوتا ، بلكه او بايد تمام آن‌ها را اعتبار كند . همچنين بر او واجب نيست كه بگويد كدام عرض ذاتى فقط برحسب ذات است و كدام برحسب اعتبارى ديگر يا كدام‌يك مساوى نوع است .\r\nدر اين‌جا نيز بحثى وجود دارد و آن اين‌كه هرگاه طبيعت فصل را به تنهايى در نظر\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nبگيريم ( نه از آن جهت كه فصل باعث تخصيص جنس مىشود ) به اعتبارى ديگر فصل از نوع عام‌تر است . مثلا ناطق به صورت مطلق مىتواند شامل نفوس و عقول فلكى نيز بشود ، اما اگر آن را مقيّد كنند فقط شامل انسان است . بنابراين فقط ناطقى كه فصل حيوان است مساوى نوع است ، نه ناطق به صورت مطلق . حصهء جنس نيز چنين است . مثال ديگر : انقسام به دو متساوى عام‌تر از زوج است ، اما هرگاه مقيد به عدد شود ، فصل زوج يا ماهيت زوجيت است .\r\nاگر اين شرط ، صحيح باشد ، بعضى از خواص نيز همين حكم را دارد .\r\nاين‌ها ، بعضى از اوصاف فصول بود كه منطقيان ذكر نموده‌اند . در مواضع جدلى ، حال هريك و باقى احوال فصول معلوم مىشود .\r\nدر پايان اين فصل ، يك بحث مهم از مباحث فصول را مطرح مىنماييم سؤالى به اين گونه مطرح مىشود :\r\nآيا فصول از محمولات اعم بوده يا داخل در محمولات اعم است ، اگر از محمولات اعم باشد ، اجناس عالى خواهند بود . و اگر داخل در محمولات اعم باشد ، بنابراين جدايى و تخصيص فصل از جنس مطلق ، به وسيلهء فصل ديگرى بوده و اين سخن مستلزم تسلسل است .\r\nحل اين اشكال بدين قرار است كه اگر فصول از محمولات اعم باشند ، لازم نيست كه اجناس عاليه باشند زيرا اعراض ذاتى اجناس عاليه ، همه از محمولات اعم هستند ، امور عام ( مانند وجوب ، وجود ، وحدت ) نيز از محمولات عام‌اند . علاوه‌بر اين اگرچه جنس عالى خود فصل نيست ، مبدأ فصل جنسى ديگر مىتواند باشد .\r\nو اگر فصل داخل در اجناس عالى باشد ، لازم نيست كه امتياز آن به فصلى ديگر باشد .\r\nتوضيح آن‌كه امتياز به فصل ، خاص نوع است زيرا نوع با فصل ، از جنس متمايز مىشود .\r\nاما نوع به وسيلهء جنس ، از فصل جدا شده ، و امتياز جنس از فصل ، به ذات است . امتياز عوارض از معروضات نيز اين‌گونه است . بنابراين هرچه كه به صورت نوع در جنس داخل نباشد ، براى امتياز و جدايى نيازمند فصل نيست .\r\nگرچه مبادى فصول - مانند نطق و حس - ممكن است از انواع اجناس عاليه باشند - البته به شرطى كه در تحت آن جنسى باشند كه مقسم آن مىشوند - اما هرگاه آن‌ها ،\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nفصل شوند - مانند ناطق و حساس ، در تحت جنسى كه مقسم آن فصل مىشوند داخل خواهند بود ، و اين بدان وجه نيست كه نوعى از آن جنس باشند ، بلكه بر اين وجه كه جنس بر آن‌ها حمل مىشود ، همان‌گونه كه معروض بر عرض ذاتى حمل مىشود ، نه آن‌گونه كه جنس بر نوع حمل مىگردد .\r\nازاين‌رو مىگويند فصول جوهر ، جوهر بوده و فصول كيف ، كيف هستند . يعنى لازم است كه جوهر يا كيف باشند .\r\nگرچه اين مباحث متعلق به علمى ديگر است ، اما از آن‌جا كه در اين موضع مفيد بود ، ايراد شد .\r\n\r\nفصل هشتم : كيفيت وقوع علل در حدّ\r\nهر محدودى كه ماهيت و جوهرش علل ذاتى مساوى بين داشته باشد ، حد آن بايد شامل آن علل باشد ، تا صورتى كه در عقل از آن محدود توسط حد پديد مىآيد ، مطابق با خارج باشد . و اگر علت ناقص ذكر شود ( مثل علت بعيد يا جزء علت ) حد نمىتواند صورتى را كه بايد افاده كند ، در عقل ترسيم نمايد . ازاين‌رو حد تامى كه از علل تأليف مىشود همواره يك حد بيش‌تر نخواهد بود .\r\nعلتى كه در حد واقع مىشود ، در موضع ذكر فصل است ، زيرا علّت ، محصّل و محقّق وجود معلول مىباشد و ماهيتى كه تصور مىشود ، به وسيلهء فصل ، تخصيص و تحصيل مىيابد . بنابراين بايد معلول ، در اصل ، داراى وجودى مبهم و منتشر باشد ، تا بتواند محصّل شده و تأثير علت ، خاص آن معلول باشد .\r\nآن‌چه كه بر وجود مبهم و منتشر دلالت مىكند ، جنس است . پس بايد در حد ، نخست جنس را قرار داده ، سپس به وسيلهء علتى كه باعث تحصيل و تخصيص مىشود و در موضع فصل قرار مىگيرد آن را مخصص و محصل گردانيم .\r\nعلت ، خود فصل نيست . زيرا فصل بر نوع حمل مىشود ، در حالى كه علت بر معلول حمل نمىشود . بنابراين ، علت ، مبدأ فصل است . مثلا هيچ‌گاه نمىگويند : تب غب عفونت صفراست ، بلكه مىگويند : از عفونت صفراست . نيز گفته نمىشود : رعد انطفاء آتش است ، بلكه از انطفاء آن است .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nعلت صورى هرگاه با ماده باشد ، مىتواند به عنوان محمول قرار گيرد اما به تنهايى نمىتواند محمول باشد ( مانند ناطق و نطق ) .\r\nعلتى كه در حد واقع مىشود به خاطر وجوب تساوى حد و محدود در معنى ، بايد مساوى معلول باشد .\r\nهريك از علل به تنهايى مىتوانند در حد واقع شوند . مثال علت فاعلى : غب تبى است كه از عفونت صفراى خارج رگ‌ها پديد مىآيد . مثال علت مادى : وتر عضوى است كه از رباط و عصب تأليف مىشود . مثال علت صورى : قائمه ، زاويه‌اى است كه از قيام خطى بر خط ديگر پديد آمده ، مساوى زاويهء جانب ديگر است . مثال علت غايى :\r\nانگشترى ، حلقه‌اى است كه در انگشت مىكنند . مثال براى هر چهار علت باهم : شمشير آلتى است صناعى ، آهنين ، دراز و پهن با كناره‌هاى تيز كه با آن در جنگ ، اعضاى دشمن را مىبرند . توضيح اين مثال : آلت جنس است ، صناعى فصلى است از علت فاعلى و آهنين ، فصلى از علت مادى ، و دراز و پهن و تيز فصلى از علت صورى و بقيهء عبارت از علت غايى است .\r\nدر هر چيزى كه فقط تصور ماهيتش اعتبار مىشود و تصور وجود آن لحاظ نمىگردد .\r\nكافى است كه علل ماهيتش ذكر شود . و علت قطع نظر و عدم لحاظ وجود يا اين است كه وجودش ظاهر است و يا آن‌كه حد هنوز برحسب اسم است .\r\nاما اگر ملاحظهء وجود ماهيتى مىشود ، بايد علل وجود را - در صورتى كه ذاتى و مساوى باشند - نيز در فصل ذكر نمود .\r\nممكن است تصور ماهيتى برحسب جوهر ذاتش نبوده بلكه برحسب عرضى از اعراض آن باشد ، و حد آن ماهيت برحسب آن عرض خواهد بود . مثلا با ملاحظهء فاعل ، حرارت را در سوخته ، اعتبار مىكنند زيرا بدون ذكر حرارت نمىتوان حد سوختن را بيان نمود . يا به نظر با غايت ، پوشيدن را در حد جامه اعتبار مىكنند .\r\nاز آن‌جا كه در امور طبيعى ، مواد با صور ملائم بوده و وجود صور بدون وجود مواد ممتنع است ، بنابراين ، علل مادى به ضرورت در حد واقع مىشوند . اما در امور هندسى و عددى از آن‌جا كه صور از مواد انتزاع شده‌اند ، مواد در حد واقع نمىشوند .\r\nبا توجه و تذكر احوال علل ، ساير اعتبارات آسان بوده و همين مقدار در اين‌جا كافى\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nاست .\r\n\r\nفصل نهم : مشاركت برهان و حدّ\r\nبرهانى كه در اجزاى حد مشاركت دارد ، مانند اين مثال است : ماه جرمى است كه نورش از خورشيد است ، و از شأن ماه اين است كه زمين ميان ماه و خورشيد قرار مىگيرد . و هرچه چنين باشد هنگام واسطه شدن چيزى ، نورش از ميان مىرود . بنابراين ماه جرمى است كه نورش از بين مىرود . و از بين رفتن نور ماه خسوف است . بنابراين ماه جرمى است كه منخسف مىشود .\r\nاين مثال دو برهان بوده كه اثبات خسوف قمر به اين‌دو كامل مىشود . زيرا اگر فقط يكى از آن‌دو ذكر شود ( مثلا گفته شود ماه جرمى است كه زمين ميان آن و خورشيد قرار مىگيرد و ازاين‌رو ماه منخسف است ، يا فقط بگوييم ماه جرمى است كه نورش از بين مىرود و ازاين‌رو منخسف مىشود ) برهان ناقص خواهد بود و هنوز جاى سؤال از لم باقى است . بنابراين برهان تام ، همان برهانى است كه مشتمل بر دو قياس فوق بوده و دو حد اوسط - يعنى واسطه شدن زمين و از ميان رفتن نور - داشته باشد . حد اوسط اول علت حد اوسط دوم است . و دوم ، از آن جهت كه به وسيلهء اول تعليل شده ، حقيقت خسوف است . و هرگاه حدّ خسوف ذكر شود ، اين‌دو حد اوسط ، اجزاى حد خسوف‌اند .\r\nاما هنگامى كه در حد ذكر مىشوند ، عكس اين ترتيب را خواهند داشت ، زيرا حد خسوف چنين است : خسوف عبارت است از ، انمحاء ( از بين رفتن ) نور ماه به خاطر واسطه شدن زمين ميان آن و خورشيد است . و اين حد تام بوده كه مشتمل بر سه چيز است :\r\n1 - واسطه شدن زمين ، كه علت بوده و مبدأ برهان ناميده مىشود .\r\n2 - انمحاء نور ، كه معلول بوده و كمال برهان ناميده شده .\r\n3 - خسوف ، كه محدود بوده و ماهيتش مجموع دو امر فوق است .\r\nهريك از اين سه ، در عموم و خصوص مساوى بوده و بر يكديگر منعكس مىشوند ، چراكه اگر اين‌گونه نباشند ، شايستهء وقوع در حد نخواهند بود . اگر در حد خسوف يكى از دو امر اول ذكر شود ( مانند : خسوف انمحاء نور ماه است ، يا خسوف آن است كه زمين\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nميان ماه و خورشيد واسطه شود ) اين حد ، از جهت مساوات ، نشانگر تميّز مىباشد اما حد تام ( كه نشانگر كمال تصور ماهيّت باشد ) نيست ، بلكه حدى ناقص است كه از برهانى ناقص استفاده مىشود .\r\nبنابراين در اين موضع حد ناقص ، دو نوع است حدى كه از مبدأ برهان و نيز حدى كه از كمال برهان گرفته مىشود .\r\nمثال ديگر : ابر ، جرمى رطب ( تر ) است كه آتشى در آن منطفى مىشود ، هر رطبى كه آتشى در آن منطفى شود ، آوازى در آن پديد مىآيد ، هر آوازى كه در ابر پديد آيد رعد است . اين برهان تامى است بر وجود رعد در ابر حد تام رعد اين است كه رعد آوازى است در ابر پديد مىآيد ، به سبب انطفاء آتشى در آن ( حد ناقص رعد ) از مبدأ برهان ، اين است انطفاء آتش در ابر . و حد ناقص آن از كمال برهان به اين قرار است : رعد آوازى است كه در ابر پديد مىآيد . برهان‌هاى ناقص نيز مانند گذشته است .\r\nدر اين مثال‌ها ، جنس هميشه مقارن نتيجهء برهان است - مانند انمحاء نور ، و آواز ، كه جنس خسوف و رعد است .\r\nمثال ديگر : فلان كس آرزوى انتقام دارد ، هركس كه آرزوى انتقام دارد ، خون دلش مىجوشد و چون اين‌گونه باشد او داراى غضب است . اين برهان تام است . حد تام غضب عبارت است از : جوشيدن خون دل از روى انتقام . حدود ناقص و برهان‌هاى ناقص آن نيز بر منوال گذشته است .\r\nاز بيانات فوق معلوم شد كه ترتيب اجزا در حد و برهان برعكس يكديگر است . اما بايد توجه داشت كه در اكثر برهان‌ها ، علل ذاتى ذكر نشده ، بلكه اعراض و لواحق ذكر مىشوند . مثلا مىگويند : ماه ، جرمى است كه در بعضى از استقبالات براى اشخاص از آن سايه‌اى پديد نمىآيد در اين مثال ، نمىتوان خسوف را از اجزاى حد به دست آورد ، بلكه اگر ممكن باشد ، رسمى مناسب آن برهان به دست خواهد آمد .\r\nاين بود كيفيت مشاركت حد و برهان . و ناگفته نماند كه اين مشاركت فقط مخصوص مواردى است كه در گذشته از آن‌ها ياد كرديم .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\n\r\nفصل دهم : كيفيت وقوع اعراض ذاتى در تعريفات\r\nتعريف به اعراض ذاتى و خواص اولى به سه‌گونه ، امكان‌پذير است :\r\nالف - عرض ذاتى معروف‌تر از معروض باشد ، و از تصور عرض به تصور معروض ، دست يابند . مثلا از ضحك به آن‌چه ضحك از آن صادر شود ، برسند . اين تعريف به شرط تأليف ، رسمى خواهد بود .\r\nب - ماهيت معروض ، در لغت ، داراى اسم خاصى نبوده و به صورت مطابقه نتوان از آن تعبير نمود ، و بدين خاطر از عرضى كه عروضش براى آن ماهيت ، معلوم است ، به آن مىرسند تا تنبيه حاصل شود . در اين موضع عدول از معروض به عارض ، از روى ضرورت است . ممكن است عرض در معرفت ، تابع معروض باشد . و اين از قبيل تعريفات لفظى است ، مثلا در كمّيات براى جنس خط ، سطح و جسم ، از « ذو وضع » استفاده مىكنند .\r\nج - حقيقت و ذات معروض ، چيزى باشد كه صدور آن عرض از آن معروض از شأن آن بوده و وجود آن عرض برايش بيّن باشد . و از سوى ديگر آن معروض جز اين ، حقيقت و ذات متصورى نداشته باشد . مثلا مىگويند : جاذبه قوه‌اى است كه جذب غذا از شأن آن است . در اين موضع ، عرض ، نشانگر تعريف حدى خواهد بود . البته بعد از معرفت وجود . زيرا اين تعريف بر حقيقت متصور از آن جهت كه متصور است ، دلالت مىنمايد .\r\nاگر از يك ذاتى ، اعراض گوناگونى صادر شود ، از تمامى آن‌ها ، فقط يكى مىتواند اول و بالذات باشد . زيرا از يك ذات مفرد ، بيش از يك معلول صادر نمىشود و بقيهء اعراض به توسط آن عرض اولىاند و به سبب اعتباراتى ديگر خواهند بود .\r\nاكنون ، اگر آن عرض بيّن باشد ، فقط بايد معروض را به آن تعريف نمود مانند نفس انسانى كه اعراضى نظير تميّز ، خنده ، خجلت ، حيا و . . . از آن صادر مىشود ، اما از اين ميان فقط تميّز اول و بالذات بوده و باقى عوارض ، از آن قوهء مميز برحسب اعتبارات مختلف صادر مىشود . بنابراين تعريف نفس انسانى فقط به وسيلهء تميز ( كه نطق عبارت از آن است ) بايد باشد .\r\nاما اگر عرض‌هاى بيّن بيش از يكى باشند ، و اوليت يكى از آن‌ها بيّن نباشد ، تعريف به يكى از آن‌ها داراى اولويت نخواهد بود . و هركدام كه به اعتبارى ايراد شوند ، دال بر\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nمعروض خواهند بود ( مانند حساس و متحرك به اراده نسبت به نفس حيوانى ) .\r\nاگر محدود ، مركب باشد ، اعراض ذاتى در موضع فصل ، در تعريف قرار مىگيرند مانند ناطق و حساس در تعريف انسان و حيوان . نطق و حس كه صرفا عرض هستند نمىتوانند خود فصل باشند بلكه دالّ بر فصل خواهند بود .\r\nدر تعريفات بسائط ذهنى ( مانند اجناس عاليه ) در موضع فصول قرار نمىگيرند ، زيرا اجناس عالى نمىتوانند داراى فصول مقوم باشند ، بلكه به صورت تعريف لفظى يا تعريف رسمى براى ذات معروض خواهند بود .\r\n\r\nفصل يازدهم : تمامى سخن در حدّ ، بيان احوال حدود ، نسبت حدّ و با محدودات\r\nمعانىاى كه تصور مىشوند يا بسيط بوده و يا مركّب‌اند . و هريك از اين‌دو يا ذهنى هستند و يا خارجى . بسيط ذهنى ، مانند اجناس عاليه و محمولات عامهء على الاطلاق كه داراى جنس و فصل نيستند . بسيط خارجى ، مانند عقل و نفس بلكه مانند سياهى و سفيدى . مركب ذهنى مانند هرچه كه از ماهيات نوعى بوده و داراى جنس و فصل باشد .\r\nامّا مركب خارجى سه صنف است :\r\nالف - صنفى كه هيچ جزئى از اجزاى آن به تنهايى قوامى ندارد و قوام اجزا به يكديگر است ، مانند : ماده و صورت در جسم .\r\nب - صنفى كه هر جزئى به تنهايى قوام داشته باشد ، مانند سركه و انگبين در سكنگبين .\r\nج - صنفى كه يك جزء به تنهايى قوام داشته اما قوام ساير اجزا به آن جزء باشد ، مانند سياهى و جسم در ( جسم ) سياه .\r\nهمان‌گونه كه قبلا گفته شد ، بسيط ذهنى داراى حد نيست . اما بسيط خارجى داراى حد است . و گرچه حد مشتمل بر جنس و فصل است ، اما مقتضى تركيب آن نخواهد بود .\r\nزيرا جنس فصل اگرچه در قول ، اجزاى حد هستند اما در نفس الامر اجزا محدود نيستند .\r\nزيرا به صورت حمل مواطات بر محدود حمل مىشوند ، و اين در حالى است كه جزء را نمىتوان بر كل حمل نمود .\r\nصورت بسيط ، همان ماهيت آن است زيرا در آن تركيبى وجود ندارد . اما صورت\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nمركب خارجى غير از ماهيت است . زيرا صورت جزئى از مركب بوده و آن جزء ، حالّ در صنف اول است با هيأت مقارنت اجزا با يكديگر - كه مقتضى اتحاد و تركب در دو صنف ديگر است و ماهيت مركب ، مجموع آن اجزا و آن هيأت بر وجه تركّبى است كه آن ماهيت به آن هيأت دارد .\r\nاكنون بعد از تقرير اين اصل ، مىگوييم حد مركب ، بالقوه يا بالفعل مشتمل بر حدود اجزا است . بالقوه مانند حد جسم كه مشتمل بر حد ماده و صورت است . و بالفعل ، مانند حد اسود كه مشتمل بر حد سواد ( سياهى ) و جسم است ، يا حد سكنگبين كه مشتمل بر حد سركه و انگبين است .\r\nحدود يا مساوى محدود بوده ، يا كم‌تر از آن و يا بيش‌تر از آن‌اند . حد مساوى محدود ، براى ذاتى است كه بسيط و قائم به خود باشد . حد مشتمل بر نقصان مانند حدود ناقصى است كه مشتمل بر بعضى از ذاتيات نباشد . و حدود مشتمل بر زيادى ، حدود بسايطى هستند كه قائم به غير باشند مانند اعراض ذاتى ، زيرا تصور عرض بدون تصور معروض محال است و به اين سبب بيان ماهيت عرض نيازمند ذكر معروض است ، مانند زوجيت كه عبارت است از انقسام به دو متساوى در عدد . بنابراين بايد « عدد » را در اين حد ذكر نمود در حالى كه عدد غير از ذات زوجيت - كه محدود است - مىباشد . در امورى كه از قبيل اضافه هستند بايد زيادى ديگرى نيز ذكر شود و آن ذكر ذاتى است كه مضاف در قياس با آن معقول است . مثلا مىگويند : ابوّت ( پدرى ) حال حيوانى است كه از نطفهء او شخصى ديگر از اين نوع پديد مىآيد به اعتبار آن‌كه چنين است . بنابراين ذكر حيوان اول ( كه پدر است ) و حيوان دوم ( كه فرزند مىباشد ) زايد بر ماهيت اضافه بوده ، اما از آن‌جا كه بايد تنبيه و تذكر داد كه وجود اضافه همين معنى است ، محدود در حد تكرار مىشود .\r\nو قيد « به اعتبار آن‌كه چنين است » براى اين است كه اگر حذف شود ، اضافهء حقيقى نخواهد بود و اين قيد تكرار معنى ابوت است . و از آن‌جا كه مضاف در حد مضاف واقع مىشود ، برخى گمان كرده‌اند كه مىتوان آن‌ها را به يكديگر تعريف نمود .\r\nدر حدى كه مركب از عارض و معروض باشد ، نيز معروض مكرّر مىشود . مثلا در حدّ عدد زوج بايد گفت : عدد زوج از آحادى تأليف مىشود كه منقسم به دو عدد متساوى مىشوند . مىبينيم كه « عدد » دو بار مكرر شده : يك بار در آن‌جا كه مىگوييم\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nعدد زوج از آحاد تأليف مىشود - كه حد آن است - و يك بار هم در حد عارض آن .\r\nهر محدودى كه از مقولهء كم يا داراى كمّ باشد ، و بعد از تحصيل نوعيت ، برحسب ماده ، انقسامى عارض آن شود و بخواهيم حدّ جزء آن را ( از آن جهت كه جزء آن است ) بيان كنيم ، به ضرورت و از جهت اضافه ، كل در حد جزء قرار مىگيرد ، بر خلاف مركبات ، زيرا در آن‌جا جزء در حد كل مىافتد . مثلا « انسان » در حدّ انگشت ، دايره در حدّ قطعه ، و قائمه در حد حاده قرار مىگيرد . در اين‌دو مثال اخير ، سطح ، مادهء عقلى است . فرق اين دو مثال با مثال اول در اين است كه انگشت جزء بالفعل انسان بوده ، اما قطعه و حاده جزء بالفعل دايره و قائمه نيستند . همچنين تا دايره بالفعل موجود نباشد ، قطعه وجود نخواهد داشت - اگرچه بعد از حصول قطعهء دايره ، دايره نباشد . اما براى موجود بودن حاده ، واجب نيست كه قائمه حتما بالفعل موجود باشد ، ولى تعقل حاده بدون تعقل قائمه ، صورت نمىگيرد . توضيح اين‌كه معنى حدّت اين است كه خطى مايل به خطى باشد كه متصل به اوست . تصور ميل بعد از تصور قيام خط بر خط بدون ميل است ، بنابراين تصور قيام به مماثلت و مساوات بوده و تصور ميل به خروج از آن . و اگر در تعريف زاويهء حاده بگويند : حاده زاويهء كوچك‌تر از دو زاويهء حادث مختلف است ، كوچك‌تر و بزرگ‌تر نيز بعد از تصور مماثلت و مساوات ، تصور خواهند شد . زيرا بزرگ‌تر بيش‌تر از مساوى بوده و كوچك‌تر كم‌تر از آن .\r\nاكنون بعد از بيان اين فرق بايد بگوييم : اين اجزا ذاتى مقوّم كل نيستند . زيرا طبيعت نوعيت كل است . بنابراين در حدّ كل قرار نمىگيرند ، زيرا انسان از آن جهت كه انسان است ، انگشت جزء آن نخواهد بود . و در تصور انسان نيازى به تصور انگشت نمىافتد مگر آن‌كه مقصود انسان كامل الاجزاء باشد . و اگر اين انسان كامل الاجزاء مراد باشد ، از آن‌جا كه كمال را اعتبار كرده‌اند ، انگشت جزء ذاتى آن خواهد بود . زيرا در تصور انسان به اعتبار كمال شخص ، بايد تمام اجزاى شخص تصور شود . اما اين انسان با آن انسانى كه فقط ماهيت نوع آن را اعتبار كرده‌اند ، تفاوت دارد . ولى در حد انگشت بايد انسان را به آن معنى ذكر نمود ، زيرا انگشت ، جزء جسم انسان است اما نه به سبب مادهء تنها بلكه به سبب لاحق شدن انسانيت براى آن ماده . ساير صورت‌ها ، نيز بر همين قياس است .\r\nدر فصل‌هاى گذشته گفتيم چند قسم حدّ وجود دارد : حدّ برحسب اسم ، حدّ بر\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nحسب ذات تام ، حد ناقص ، حد مشاك برهان تام ، حد ناقص از مبدأ برهان ، حد ناقص از كمال برهان ، حدّ مساوى محدود ، حدّ كم‌تر از محدود ، حدّ بيش‌تر از محدود .\r\nاما تمامى اين‌ها ، در معنى « حد » با همديگر متساوى نيستند ، بلكه بعضى از آن‌ها نسبت به بعضى ديگر در داشتن معنى حد اولويت دارند . بنابراين لفظ « حد » بر اين معانى به تشكيك است . در حقيقت حد آن است كه از نظر معنى مساوى محدود باشد .\r\nخواجه ابو على سينا ، معتقد است كه تجديد اعيان موجودات بسيار دشوار است و در اين مسأله مبالغهء عظيمى كرده است ، وى مىگويد ، ايراد جنس قريب و فصل ذاتى مقوم اولى ، بدون آن‌كه فصلى مقسم جنس يا مقوم نوع در طول و يا عرض اهمال كرده يا عرضى را به جاى فصلى ذكر كنند ، در نهايت دشوارى است .\r\nبعضى از اهل صناعت ، اين سخن بو على را رد كرده و از اين طرف در سهولت تحديد مبالغه كرده و مىگويد : حد برحسب اسم بوده و اسم برحسب وضع واضع و فهم مستمع و شنونده است .\r\nاما حق آن است كه اگر مقصود از حد ، حد حقيقى تام باشد ( كه بالذات و در نفس الامر مطابق محدود بوده و هيچ زيادى و نقصانى در آن نباشد ) حق با ابو على سيناست . اما اگر مقصود ، تعريف برحسب تصور متصور باشد ، مسأله همان‌گونه است كه اين معترض مىگويد ، زيرا وقتى چيزى تصور شود ، معلوم مىشود كه كدام معنى بالذات در آن داخل بوده و كدام معنى خارج از آن است .\r\nو به همين علّت است كه يك چيز برحسب اعتبارات مختلف ، داراى حدود مختلف خواهد بود . مثلا صورت ، طبيعت قوت - در علم طبيعى - برحسب ذات ، يك چيز بوده اما آن حدود ، حدود مفهوم‌هاى مختلف بوده كه از آن اعتبارات لازم مىآيد .\r\nدر اين‌جا مباحث حد به پايان مىرسد . البته از مباحث علم جدل ، اطلاعات ديگرى در مورد احوال حدود و رسوم ناقص و غيرناقص حاصل شده و فسادى كه در هريك قرار مىگيرد معلوم مىشود .\r\nاين مقاله را با بحث پيرامون كيفيت برهان و حد در قضاياى شخصى ، خاتمه مىدهيم .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\n\r\nفصل دوازدهم : در اشخاص جزئى ، نه برهان مىتوان گفت و نه حد\r\nهر حكمى كه بر اشخاص كائن فاسد شود ، برهانى نخواهد بود . زيرا وجود چنين اشخاصى فقط به حس معلوم مىشود ، در حالى كه حكمى كه بالذات به مقتضاى عقل باشد ، فقط بر موضوعات كلى است . و هيچ كلى مقتضى آن نيست كه شخص معينى در آن داخل باشد . بنابراين اگر شخص معينى اين اقتضا را داشته باشد كه در آن كلى داخل باشد ، اين دخول در كلى براى آن كلى امرى عرضى بوده كه در وقت تكوّن و به وجود آمدن شخص پديد مىآيد و در وقت فساد آن از بين مىرود . و در اين صورت ، جز در وقتى كه وجود آن احساس مىشود ، محمول را نمىتوان بر شخصى معين حمل نمود ، اگرچه آن محمول ، ذاتى مقوم باشد . مثلا وقتى مىتوان حكم نمود زيد انسان است ، كه وجود او احساس شود و در غير اين صورت اين حكم صادق نيست ، و بعد از غيبت از حس ، اگر زيد منعدم شود ، زيد معدوم ، ديگر انسان نيست .\r\nهمچنين اثبات امورى كه از شأن آن‌ها اين است كه احساس شوند ، فقط به وسيلهء حس ممكن است . اما لواحق معقولى كه به توسط آن‌ها مىتوان محسوس را اثبات نمود ، به نوعى قياس مىتوان آن را ثابت كرد . مثلا جسمى به توسط حيوانى براى زيد اثبات شود . اما اثبات آن براى زيد ، اولى نيست ، زيرا اول براى انسان بوده و بعد از آن‌كه شامل انسان شد ، شامل زيد در وقت احساس به وجودش نيز مىشود . بنابراين ، آن قياس‌ها نسبت به اشخاص مفيد حكمى ثابت و اولى نيست و برهانى نخواهد بود . اكنون اگر كسى با توجه به تفاوت ميان حال اين قياس و ساير قياس‌هاى برهانى ، آن را نيز برهانى بنامد ، اشكالى ندارد ، ولى بايد دانست كه وقوع برهان بر اين قياس‌ها در همه‌جا به يك معنى نيست .\r\nو اما برهان‌هايى كه بر قضاياى وقتى ( مانند كسوف ) اقامه مىشود ، مفيد حكم يقينى دائم بر طبيعت كلى ( مانند آفتاب ) است ، و اين‌گونه نيست كه فقط متعلق به وقتى باشد .\r\nولى اگر برهان بر يك كسوف معين اقامه شود ، همانند قضاياى شخصى خواهد بود كه قبل از اين اشاره شد . همچنان‌كه بر اين قضاياى شخصى ، نمىتوان برهان اقامه نمود ، اين شخصيات نه داراى حد بوده و نه رسم دارند . زيرا حد به وسيلهء ذاتيات بيان مىشود ، در حالى كه امتياز و جدايى اين شخص از ساير اشخاص نوعش به ذاتيات\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nنيست . بنابراين خصوصيت اين شخص به وسيلهء ذاتياتش معلوم نمىشود . و از آن‌جا كه رسم به وسيلهء عرضيات بوده و عرضيات كلى هستند ، بنابراين نمىتوان براى قضاياى شخصى ، رسم نيز بيان نمود .\r\nاز تركيب كليات ، جزئى معين حاصل نمىشود ، بلكه مجموع نيز كلّى است . افادهء تعيين فقط به وسيلهء اشاره معقول است و اشاره بر تعلق به مكانى خاص و زمانى خاص و ماده‌اى خاص دلالت مىكند . و اشاره متعلق به احساس است و آن‌چه جارى مجراى احساس است .\r\nهمچنين اجزاى حد و برهان در بعضى از مواضع مشترك بوده و هرگاه بر شخصى نتوان برهان گفت ، آن شخص داراى حد نيز نيست . و از آن‌جا كه حمل ذاتيات بر شخص به صورت دائمى نيست ، بنابراين حدّ براى شخص نيز دائمى نخواهد بود . در حالى كه حد ، به صورت دائمى بر ماهيت دلالت مىكند . بنابراين اگر براى شخصيات و غيرشخصيات حد يا اسم ماهيت را بگويند ، از باب اشتراك لفظى خواهد بود .\r\nازاين‌رو معلوم مىشود كه شخصيات ، به صورت بالعرض داخل در برهان و حد بوده و فقط متعلق به وقتى خاص‌اند ، نه همهء اوقات . و بالله التوفيق .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n\r\nمقالهء ششم جدل ( طوبيقا )\r\nاين مقاله مشتمل بر سه فن است :\r\n1 - مقدمات 2 - مواضع 3 - وصايا\r\n\r\n","description":"","footnote":"","page_name":" 483 ","page_number":483},
  {"content":"\r\n . \r\n","description":"","footnote":"","page_name":" 484 ","page_number":484},
  {"content":"\r\n\r\n\r\nفن اوّل مقدمات\r\nفصل اوّل : ماهيت و منفعت جدل و احوال سائل ( سؤال‌كننده ) و مجيب ( جواب‌دهنده ) فصل دوم : مواضع جدلى و كيفيت انشعاب مقدمات از آن\r\nفصل سوم : اجزاى قياس‌ها و مطالب جدلى و اصناف مواضع\r\nفصل چهارم : مبادى ، مسائل ، مقدمات ، مطالب و قياس جدلى\r\nفصل پنجم : ادوات جدل كه تمرين آن‌ها مفيد ملكهء جدلى بوده و اشاره‌اى به ساير منافع آن .\r\n\r\nفصل اوّل : ماهيت و منفعت جدل و احوال سائل و مجيب\r\nجدل صناعتى علمى است كه با وجود آن ، مىتوان از مقدمات مسلّم و مورد پذيرش ، بر هر مطلوبى كه بخواهيم حجت اقامه نموده و نيز مىتوان از وضعى كه اتفاق مىافتد به‌گونه‌اى كه تناقضى پيش نيايد محافظت نمود . به عبارت ديگر ، جدل ، صناعتى است كه آگاهى از آن ، مقتضى اقتدار و توانايى بر ايراد حجت‌هايى است كه از مسلّمات تأليف شده يا ردّ آن‌ها در صورت اراده و خواست و نيز دورى از لزوم تناقض در محافظت وضع .\r\nصناعت ملكه‌اى نفسانى است كه اگر آن ملكه در شخصى باشد مىتواند به سادگى موضوعات را استعمال نموده و قادر به تحصيل غرض ، از روى بصيرت و به قدر امكان است .\r\nبراساس رسم فوق ، برهان ، جدل و باقى اصناف مذكور و بلكه ساير علوم ، آداب و\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nحرفه‌ها ، همگى صناعت هستند . بايد توجه داشت كه بعضى از مردم ممكن است برحسب فطرت ، آمادگى و استعداد صناعتى را داشته ، يا به خاطر آن‌كه مدتى با صناعتى مشغول بوده و با آن مزاولت داشته‌اند ، داراى تجارب شخصى از آن صناعت باشند . اما چنين اشخاصى را نمىتوان صاحب صناعت ناميد . صاحب صناعت كسى است كه داراى قانون‌هايى بوده و رعايت اين قوانين او را به غرض از آن صناعت برساند . مثلا طبيب ، فقط به خاطر زيركى فطرى و تجربيات تنها طبيب نخواهد بود . بلكه بايد از قوانين بهداشت و درمان آگاه باشد . همچنين اگر كسى به نيروى ذكاوت و يا كثرت تمرين ، در اين فن شروع كند ، جدلى نخواهد بود . بلكه بايد از قوانين اختصاصى اين صناعت آگاه باشد .\r\nهمچنين بايد توجه داشت كه هر صناعتى نمىتواند بيان‌كنندهء كمال نهايى در آن غرض باشد . مثلا ، نه طب مىتواند همهء امراض را بيان كند و نه فن كشتىگيرى مىتواند همهء كشتىگيران را به زمين افكند ، بنابراين صناعت‌ها ( برحسب زيادى و نقصان مواد در دورى از انفعال يا كمك در آن و نزديكى و دورى امكان وجود غرض ) در رسانيدن به اغراض متفاوت‌اند . پس اگر به خاطر قصورى در اسباب فوق ، كمبود و فواتى در غرض مشاهده شود ، اين فوات به خود صناعت ضربه و خللى وارد نمىكند ، بلكه صناعت به قدر امكان مىتواند شخص را به مطلوب برساند .\r\nبا توجه به مقدمهء فوق ، معلوم مىشود كه ناتوانى جدل‌كننده ( مجادل ) از به دست آوردن بعضى از مطالب كه حصول آن متعذر است ، خللى در صناعت جدل وارد نمىسازد ، بلكه اين عجز و ناتوانى مانند عجز ساير اصحاب صناعت‌هايى است كه نمىتوانند به غرضى كه صناعتى متكفل آن نيست برسند .\r\n« جدلى » به دو نفر اطلاق مىشود :\r\n1 - كسى كه از وضعى محافظت مىكند . مقصود از « وضع » در اين موضع ، رأيى است كه يا بدان اعتقاد داشته يا ملتزم به آن شده‌اند ( مانند مذاهب و ملل مختلف كه اهل اديان بدان‌ها التزام دارند ) .\r\n2 - كسى كه مىخواهد به وسيلهء مقدماتى كه حافظ وضع آن‌ها را مسلم مىدارد و بر او حجت است ، وضع را نقص كند .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nبه فرد اول ، « مجيب » و به دوم « سائل » گفته مىشود . در عرف بعضى از متأخران ، فرد نخست « ممهّد » و دوم « معترض » ناميده شده‌اند .\r\nمجيب براى تثبيت و تقرير وضع خود ، بر مشهورات مطلق يا مشهورات محدود برحسب تسليم اهل وضع ، اعتقاد نموده و سائل اعتماد و تكيه‌اش بر امورى است كه مجيب آن‌ها را مسلّم مىپندارد .\r\nازاين‌رو ، موادى كه در جدل به كار مىروند ، عبارت‌اند از : مسلّمات مطلق ، مسلمات محدود يا مسلمات برحسب شخص و صورت حجت‌هايى كه اقامه مىشود ، تنها قياس نيست ، بلكه علاوه بر قياس ، شبه قياس مانند استقرا و غيره نيز هست . و به‌طور كلى آن‌چه در باب جدل استفاده مىشود عام‌تر از چيزى است كه در باب برهان استعمال مىگردد .\r\nبنابراين قياس در اين صناعت و صناعت‌هاى ديگرى كه از اين پس ذكر خواهيم كرد ، عبارت است از قولى مؤلف كه وضع آن مستلزم قولى ديگر باشد خواه در نفس الامر يا برحسب تصور قياس‌كننده ( يعنى خواه در نفس الامر مستلزم باشد يا گمان كنند كه مستلزم است ) .\r\nواضع آن قول‌ها نيز يا حق - تبارك و تعالى - بوده و آن مواد قياس هم برهانى است ، يا غيرحق مانند جمهور يا قوم يا شخص خاصى است . و اين غيرحق به وجهى ممكن است شامل صورت نخست نيز بشود . زيرا آن‌چه غير حق وضع مىكند ممكن است فى نفسه استحقاق آن را داشته باشد كه آن را نيز حق وضع كند و ممكن است اين‌گونه نباشد . از اين‌رو هريك از صور و مواد در صناعت جدل عام‌تر از آن‌چه در برهان است مىباشد .\r\nمقدمات هر قياسى يك طرف از دو طرف نقيض است . اما فرق برهان با جدل اين است كه در برهان آن يك طرف بعينه معلوم است و در جدل لا بعينه . زيرا نظر جدلى الزام طرف مقابل است نه تعيين مطلوب ، چنان‌كه نظر طبيب حصول سلامتى براى مريض است نه گرم كردن يا سرد كردن مزاج ( تبريد يا تسخين مزاج ) . ازاين‌رو جدلى ممكن است از دو طرف نقيض برحسب دو غرض مختلف استفاده كند . چنان‌كه طبيب نيز برحسب دو مرض مختلف ممكن است دو داورى متضاد را تجويز نمايد .\r\nو از آن‌جا كه هرچه يقينى نباشد يا ظنى بوده و يا آميختهء به ظن است ، و ظن ، علم\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nنيست بلكه جهل است ، بنابراين ظنى مطلق مشتمل بر جهل متضاعف بوده و مانند جهل مركب است . و آن‌چه آميختهء به ظنى باشد مقارن جهلى است ، اما آن جهل مقتضى فساد اعتقادى است كه مقارن آن است ، زيرا هرچه كه بر آن وجهى كه بايد بدانيم ، ندانيم علم نخواهد بود ، اگرچه در حقيقت نيز همان‌گونه باشد كه ما دانسته‌ايم . ازاين‌رو به استعمال امثال اين آميختهء به ظن براى استفادهء مطلوب براى نفس خود نبايد اعتماد كرد و بنابراين بالذات مفيد نيست . ولى ممكن است براى غيرمفيد باشد .\r\nپس جدل ، بالذات براى خود شخص نفعى ندارد ، بلكه منفعت آن برحسب شركت فرد در اجتماع است و از اين جهت ، مرتبهء جدل متأخر از برهان است .\r\nوجه منفعت جدل اين است كه زندگى نوع انسان ، بدون همكارى و مشاركت ممتنع است . و حسن مشاركت مبنى بر اين است كه جمهور و مردم به دو چيز التزام داشته باشند .\r\n1 - آن‌چه بايد بدان اقرار كنند ، مانند : اعتراف به وجود خالق ، صحت نبوت و اثبات معاد .\r\n2 - آن‌چه بايد بدان عمل كنند ، مانند : عبادات و معاملات .\r\nبر اين اساس ، هرچيزى كه بتواند به آسانى اين اعتقاد را در مردم پديد آورد ، برحسب شركت نافع بوده و هرچه مقتضى ابطال آن باشد ، مضرّ است . و از آن‌جا كه برهان مبنى بر معقولات صرف بوده ، نسبت به عقول همهء انسان‌ها نمىتواند به آسانى مفيد باشد ، زيرا بعضى از انسان‌ها مستعد قبول آن نبوده و برخى نيز به دشوارى و روزگار دراز استعداد فهم برهان را خواهند داشت . اما جدل ، از آن‌رو كه مبنى بر پايه‌هايى است كه برحسب آراى مردم محمود و مقبول است ، مىتواند اين اعتقادات را افاده كند .\r\nبنابراين جدل ، در امورى كه شركت انسان‌ها ايجاب مىكند ، بالذات نافع بوده و مىتواند در دو هدف به كار گرفته شود :\r\n1 - تقرير و تأكيد اعتقادى كه براى مردم نافع باشد .\r\n2 - نقض و از بين بردن اعتقادات مضرّ و غيرنافع .\r\nهدف اول متعلق به مجيب بوده و هدف دوم مربوط به سائل است . اين‌ها منافع بالذات جدل بود و اما منافع بالعرض اين صناعت چندگونه است :\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nالف - صاحب اين صناعت مىتواند در اكتساب مقدمات تمرين نموده و در هر بابى مقدماتى را كه از نظر كميّت ، زياد و از نظر كيفيت پسنديده هستند ، ايراد نمايد و به راحتى خواهد توانست بر هر مطلب علمى و غيرعلمى ، اقامه حجت كند .\r\nب - به كمك اين صناعت ، مىتوان از مقدماتى كه هردو طرف نقيض در آن‌ها منتج است ، تحصيل حق نموده و طرف ديگر را باطل نمود همچنين مىتوان با تفحص و جست‌وجو در خواص و اعراض ، به فصول مختلف دست يافت .\r\nج - از آن‌جا كه آگاهى از امور مقابل و مشارك يك امر ، باعث ازدياد بصيرت و آگاهى در امور مىشود و مقتضى تميّز خواهد بود ، بنابراين دقت و نظر در مواد و صور جدلى ، در باب برهان نيز نافع بوده و با نظر در مقدمات اعم مىتوان برهانى و غيربرهانى را از هم تميز داد .\r\nد - از آن‌جا كه متعلم و دانشجو نمىتواند در علمى كه براى تعليم آن آغاز نموده ، مصادرات را تحقيق كند ( و در هر علمى مصادراتى وجود دارد كه بايد در علوم ديگر آن‌ها را اثبات نمود ) و ممكن است جهل او به آن امور باعث تنفر وى شده و او از آن علم محروم شود ، مىتوان به وسيلهء مقدمات جدلى ، آن وحشت و تنفر را از بين برد زيرا مقدمات جدلى مفيد تصديق هستند ، و بنابراين طالب علم در تحصيل آن تلاش مىكند و به مرحله‌اى مىرسد كه در مورد مصادرات هم تحقيق و پژوهش نمايد .\r\nه - جدل براى كسى كه طالب غلبه بر طرف مقابل خود است نيز نافع است .\r\nاز آن‌جا كه هدف از جدل ، الزام غير ، حتما مشتمل بر نزاع است . در اغلب احوال ، در جدل نياز به نوعى عناد و حيله وجود دارد به ويژه در موردى كه رأى نافع ، به صورت مطلق حق نباشد و نياز به ايراد مشهوراتى كه منتج آن رأى بوده و دفع مشهورات و صادقاتى كه منتج مقابل آن رأى است وجود خواهد داشت . همچنين در موردى كه رأى نافع حق بوده اما به سبب آن‌كه ادراك جمهور از فهم آن به وسيلهء برهان عاجز است ، بايد براى يارى نمودن آن رأى ، حيله و فريبى به كار برد . و به گونه‌اى از لجاج نياز خواهد بود .\r\nلفظ « جدل » از نظر لغت ، مبنى بر نزاعى قولى است مشتمل بر تسلطى كه قوت سخن ، مقتضى الزام است ، و همراه استعمال آن ، قوت و حيله‌اى كه مقدار كمى از عدل صرف و انصاف مطلق خارج است ، به كار مىرود و اين رسم را بر اين صناعت قرار\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nدادند .\r\nاين لفظ از الفاظ ديگرى كه در گفت‌وگوهاى علمى به منظور ضديت يا اشتراك به كار مىروند براى اين صناعت مناسب‌تر است . زيرا مثلا لفظ محاوره براى دو نفرى است كه هردو از همديگر استفاده كرده و از انضمام آن‌چه مقتضى حدس هردو است علمى به دست مىآيد ، و هريك به اعتبارى معلم و به اعتبار ديگر متعلم‌اند . لفظ مناظره ، براى دو صاحب رأيى است كه با همديگر تقابل داشته و هريك در صدد اثبات رأى خود است . به شرط آن‌كه هردو بعد از آشكار شدن حق ، با آن مساعدت و همراهى كنند . و اين‌دو معنى - محاوره و مناظره - متعلق به علم مطلق است . و مباحثه آن است كه از راه تعاون از هر راهى در صدد كشف نكتهء غامض و پيچيده‌اى باشند . و اما معانده و امتحان و مغالطه ، از مواد مغالطى است ، با اين تفاوت كه هدف معاند ، اظهار نقصان مخاطب و تفخيم خود بوده ، غرض امتحان‌كننده ، آن است كه توان امتحان‌شونده براى استعمال حجت را دريابد ، و غرض مغالط اين‌كه امر را بر طرف مقابل خود اشتباه و تلبيس نموده و به فيلسوف و مجادل تشبّه كند . ساير الفاظى كه مناسب اين معانى بوده ، همين حكم را دارد ، اما هيچ‌كدام مناسب اين صناعت نيست .\r\nچنان‌كه قبلا گفتيم ، نظر جدلى اختصاص به موضوع علم خاصى ندارد ، بلكه او مىتواند در هر علمى نظر كند . بنابراين موضوع ناظر اين صناعت ، محدود نيست . مبادى صناعت ناظر جدل نيز بالذات محدود نيست ، زيرا جدلى مىتواند كه مبادى يا غيرمبادى هر صناعتى را به شرط آن‌كه مشهور باشند ، در آن صناعت به كار برد ، خواه آن مسأله در نفس الامر برهانى بوده ( مانند : خورشيد بزرگ‌تر از زمين است ) يا آن‌كه مبرهن نباشد ( مانند : ستارهء مشترى سعد است ) . اما مبادى جدل ، بالعرض محدود است ، زيرا - چنان‌كه گفتيم - فقط از ذايعات و مسلمات تشكيل مىشود . توضيح آن‌كه ، مجيب ( حافظ وضع ) مىتواند از مشهوراتى كه جمهور يا قومى كه ملتزم به آن وضع بوده و آن را محمود يا مسلم مىدانند ، بر تقرير و تأكيد وضع ، حجت اقامه كند و بنابراين آن مبادى از ذايعات خواهد بود ، بايد دانست كه ضرورتى ندارد هركس كه مجيب است ، در ابتداى جدل او براى اثبات وضع ، حجت اقامه كند ، بلكه اگر به وسيلهء منع مقاومات سائلى ، وضعى را دفع كند نيز « مجيب » خواهد بود . سائل نيز مقدماتى تأليف مىكند كه مجيب به آن‌ها\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nملتزم مىشود و اين تأليف مقدمات به‌گونه‌اى است كه منتج نقيض وضع مجيب باشد بنابراين مقدمات سائل نيز از مسلّمات مجيب است . و مقاومت او ( سائل ) به جهت وجود فعلى بوده و مقاومت مجيب به جهت عدم انفعالى است .\r\nضرورى است كه بدانيم ، مباحث جدلى بايد به‌گونه‌اى باشد كه سريعا به مقصود رسيده يا به فهم جمهور مردم نزديك باشد . زيرا آن‌چه بعد از وضع مقدمات فراوان و حد اوسطهاى گوناگون به مطلوب رسيده و به تدريج و ترتيب بيش‌ترى احتياج باشد ، به تعليم نزديك‌تر است تا جدل .\r\nشيوهء قدما اين‌گونه بوده كه سائل تك‌تك مقدمات را از مجيب سؤال مىكرده و مثلا مىپرسيده كه آيا فلان و فلان اين‌گونه است يا اين‌گونه نيست كه اگر فلان ، آن‌گونه باشد پس نتيجه چنين است ؟ در پاسخ به اين سؤال‌ها ، مجيب هرچه را كه با وضعش موافقت داشت پاسخ مىداد و تسليم مىكرد و اين پرسش و پاسخ‌ها تا جايى كه سائل مىخواست ادامه مىيافت . آن‌گاه سائل سعى مىنمود كه از مقدماتى كه مجيب آن‌ها را مسلم دانسته ، تأليفى كند كه نقيض وضع مجيب باشد . سپس مجيب - اگر مىتوانست - تلاش مىكرد كه از آن تناقض‌گويى تفصى و دورى نموده و مقاومت سائل را دفع كند .\r\nاما شيوهء متأخران به‌گونه‌اى ديگر است و آن اين‌كه سائل در مسألهء مورد نزاع فقط از رأى يا مذهب مجيب سؤال نموده و بعد از استكشاف مذهب ، از مقدماتى كه مىخواهد ، قياسى تأليف مىكند تا نقيض آن مذهب را انتاج كند . مجيب هنگامى كه آن مقدمات را شنيد ، ممكن است در ابتدا آن‌ها را مسلّم دانسته و وقتى احساس نقض آن‌ها را مىكند ، سعى مىنمايد كه آن‌ها را منع نموده يا مغالطه و لجاج ورزد .\r\nبراساس اين شيوه ، سائل ديگر سائل نخواهد بود . زيرا در صناعت جدل ، سؤال از مذهب مدخليتى ندارد . بلكه مانند اين است كه براى كسانى كه مىخواهند مسابقهء تيراندازى دهند ، هدفى قرار داده شود . همچنين ، مقدمه‌اى كه سائل بدون سؤال از مجيب ، ايراد مىكند ، نمىتواند به عنوان حجتى بر مجيب باشد ، بنابراين مقدمات سائل نيز نخواهد بود .\r\nدر اين فرض ، اگر مقدمات از مشهورات مطلق باشند ، باز هم ممكن است مجيب در آن‌ها نزاع كند ، زيرا متقابلات نيز مىتوانند از مشهورات باشند . بنابراين سعى و تلاش\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nسائل ، باطل است .\r\nپس شيوهء متقدمان به سياق طبيعى نزديك‌تر است . همچنين روش ايشان مقتضى مهارت در اين صناعت است ، زيرا سائل بايد بداند كه از چه ، سؤال كند تا از تأليف آن‌ها نقض صورت ببندد . و چه بايد كند كه مجيب بر موضع نقض واقف نشود . همچنين مجيب بايد بداند به چه مقدماتى تسليم شود تا نقضى متوجه او نگردد . و اين‌همه ، بعد از وقوف تفصيلى بر تك‌تك مقدمات و آگاهى از چگونگى تلفيق آن‌ها بر وجه نافع يا مضرّ خواهد بود . اما شيوهء متأخران بر خلاف آن است كه سائل ، سائل باشد ، زيرا سائل - در اين روش - فقط مسأله‌اى را كه مقرر كرده مىداند و بس . و اگر مقدمات را از آن‌گونه ترتيبى كه او مىداند ، برهم زنند ، ممكن است مشوّش شود ، همچنين - در اين شيوه - مجيب نيز نمىداند كه سخنش به چيزى منجر شده و تا بالفعل موضع نقض را احساس نكند ، از آن آگاه نخواهد شد .\r\n\r\nفصل دوم : مواضع جدلى و كيفيت انشعاب مقدمات از آن\r\n« موضع » حكمى منفرد است كه مىتوان احكام بسيارى را از آن منشعب نمود . و هريك از آن احكام ، به منزلهء جزئى در تحت آن هستند و شايستگى آن را دارند كه به اعتبار شهرت ، مقدمهء قياسى جدلى باشند . براى مثال ، اين حكم كه مىگوييم : « اگر يكى از دو ضد براى موضوعى موجود باشد ، ضد ديگر براى ضد آن موضوع موجود خواهد بود » ، يك « موضع » است . و اين حكم كه : « اگر احسان به دوستان پسنديده است ، پس اسائهء به دشمنان پسنديده است » يك جزئى در تحت آن حكم بوده ، از او منشعب شده و مشهور است . پس مىتواند به عنوان مقدمه در يك قياس جدلى به كار رود .\r\nاگر خود موضع ، مشهور باشد ، مىتواند به اعتبارى موضع بوده و به اعتبار ديگر مقدمهء قياس جدلى شود . اما اگر مشهور نباشد ، نمىتواند مقدمه قرار گيرد . و اكثر مواضع به دو سبب اين‌گونه‌اند : نخست آن‌كه آن‌چه در تصور ، عام‌تر باشد ، از ظواهر عقول دور تر بوده و شهرتش كم‌تر است . و ديگر آن‌كه عام بيش از خاص در معرض نقض قرار دارد . زيرا نقض خاص مقتضى نقض عام است ، اما اين حكم منعكس نمىشود ، بلكه براى بعضى از عام‌ها نقض‌هايى هست كه براى خاص آن نقض‌ها وجود ندارد . ازاين‌رو\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nآگاهى از كذب عام آسان‌تر است . مثلا وقتى در موضعى كه قبلا ذكر كرديم جزئيات ضد را تصور كنيم و جسم را براى سياه موجود بيابيم ، و ضد سياهى براى ضد جسم موجود نباشد ، بلكه براى خود جسم موجود باشد ، بر كذب آن موضع عام به آسانى واقف مىشويم . اما اگر در امثال آن‌چه از اين موضع منشعب مىشود نظر كرده و برحسب جزئيات مقتضى پيدا نكنيم و نيز حكم مشهورى در مقابل اين حكم نيابيم ، ممكن است آن را مسلّم داشته و به امورى خارج از آن التفات نيابيم .\r\nو اگر مثلا ، كسى آن را نقض نموده بدين صورت كه در حكم عام نقض كند ، در جواب گفته مىشود كه اين حكم اختصاص به اين صورت دارد ، زيرا ثبوت حكمى در خاص ملازم با ثبوت همان حكم در عام نيست . مثلا از اين‌كه تعاقب و پىدرپى آمدن زوجيت و فرديت بر يك موضوع ممتنع است ، نمىتوان نتيجه گرفت كه پس تعاقب همهء اضداد بر يك موضوع ممتنع است .\r\nفايدهء « موضع » اين است كه صاحب صناعت داراى اصولى آماده و محفوظ خواهد بود كه برحسب حاجت مىتواند مقدماتى را از آن اصول استخراج نمايد . و تا آن اصول را در معرض رد و نقض نياورده باشد به آن‌ها تصريح نمىكند .\r\nعلت نام‌گذارى آن به « موضع » اين است . كه موضع انتفاع يا اعتبار يا حفظ است .\r\nچنان‌كه گفته مىشود : موضع نظر و بحث ، موضع أمن و خوف .\r\nمعلم اول كتابى را كه مشتمل بر فن جدل است كتاب « مواضع » ناميده كه ترجمهء معنى لفظ طوبيقاست . زيرا اكثر مباحث آن كتاب مشتمل بر ذكر مواضع بوده و باقى كتاب كه پيش از ذكر مواضع يا بعد از آن است ، براى بيان چگونگى استنباط يا استعمال مواضع است .\r\nسبب آن‌كه در جدل به موضع نياز داريم اما در برهان احتياجى به آن نداريم اين است كه از آن‌جا كه اسباب شهرت قضايا - مانند امور خارجى - نامحدود است بايد تفصيلا ايراد شود ، اما در برهان چون اسباب صدق محدود است ، و اجزاى قضايا نيز متضمن آن‌هاست ، نيازى به ايراد تفصيلى نيست .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\n\r\nفصل سوم : اجزاى قياس‌ها و مطالب جدلى و اصناف مواضع\r\nهر قضيه‌اى كه سائل در حال سؤال ، عين آن قضيه يا مقابلش را با حرف استفهام ايراد كند ، به اين اعتبار « مسألهء جدلى » ناميده مىشود . آن‌گاه اگر مجيب همان را بپذيرد ، در صورتى كه جزء قياس قرار گيرد به اين اعتبار ، « مقدمهء جدلى » است . نتيجهء قياس - كه در علوم برهانى « مطلوب » ناميده مىشود - در جدل « وضع » ناميده شده است . و معنى وضع تقريبا همان معنى دعوى است كه آن را اثبات يا ابطال مىكنند . و نيز ممكن است به هر دعوى كه اثباتش به وسيله‌اى غير از برهان و جدل باشد ، بلكه فقط دعوى صرف و برحسب قول ، به تنهايى ، باشد ، وضع ناميده شود . مانند آن‌كه كسى بگويد : همهء موجودات يكى است ، يا بگويد : ميان اهل عالم در آرا هيچ‌گونه تناقضى نيست ، يا آن‌كه بگويد : حركت وجود ندارد . اما در كتاب جدل وقتى كلمهء وضع به كار مىرود ، همان معنى نخست مراد است نه اين معنى دوم .\r\nبنابراين بناى قياس جدلى بر مسأله است . جزء قياس ، مقدمه بوده و نتيجهء آن ، وضع است . موضوع هرسه مىتواند يك امر بوده و به اعتبار مختلف شود . و اما محمول مقدمات يا مساوى موضوع است در انعكاس يا نه . اگر مساوى باشد ، « خاصه » ناميده مىشود و اگر مساوى نباشد يا آن محمول در جواب ماهو قرار مىگيرد يا نه ، اگر قرار گيرد « جنس » و اگر قرار نگيرد « عرض » است . پس براساس اين تقسيم محمولات سه قسم‌اند : خاصه ، جنس ، عرض .\r\nمحمولى كه مساوى موضوع باشد يا بر ماهيت دلالت مىكند يا نه ، اگر دلالت كند يا حدّ است و يا رسم . و حمل اسم لفظى بوده و ساقط است .\r\nو اما اگر محمول مساوى موضوع ، دلالت بر ماهيت نكند يا مفرد است يا مؤلف .\r\nمفرد خاصهء مفرد بوده و مؤلف خاصهء مؤلف است . و به اين اعتبار كه موجب معرفت ماهيت است رسم ناميده مىشود .\r\nدر فن جدل ، فرق گذاشتن ميان افراد و تأليف در محمولات ، مقتضى فايده‌اى نبوده و هردو خاصه ناميده مىشوند . بر اين‌اساس اين معنى خاصه از آن‌چه قبلا گفته شد خاص‌تر است . پس به‌طور كلى محمولاتى كه مساوى موضوع‌اند يا حد بوده و يا خاصه‌اند و به اين اعتبار محمولات چهار قسم‌اند : حد ، خاصه ، جنس ، عرض .\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nجنس به اين اعتبار شامل هريك از جنس و فصل و اجزاى آن‌هاست . زيرا همگى در جواب از سؤال ماهو قرار مىگيرند . عرض نيز شامل عرضيات عام و عرضياتى كه خاص‌تر از موضوع‌اند مىباشد ، زيرا همهء اين‌ها غيرمساوى موضوع بوده در جواب ماهو قرار نمىگيرند .\r\nنوع نمىتواند محمول شود زيرا اگر بخواهد محمول شود يا بايد بر شخصى محمول شود يا بر صنفى . از آن‌جا كه مباحث جدل كلّى است ، پس اعتبار شخص در آن ساقط است . و نيز حمل نوع بر صنف به مثابهء حمل لوازم است ، زيرا نوع صنف نيست . اما نوع مىتواند موضوع قضيه واقع شود .\r\nاكنون بعد از اين تقرير بايد گفت :\r\n« حد » قولى است كه بر ماهيت دلالت نموده يا قولى است دالّ بر آن‌چه محدود با آن چيز ، آن‌چيز است . اين ، حد حدّ است . و اما رسم آن : حد قولى است كه قائم مقام اسم در دلالت بر ذات است . « جنس » عبارت است از كلى مقول بر امور مختلف الحقيقه‌اى كه در جواب ماهو واقع مىشود . اين رسم ، شامل جنس ، جنس جنس و فصل جنس مىشود . توضيح اين‌كه از آن جهت شامل فصل است كه فصل از حيث ذات خود بالقوه بر امور مختلف مىتواند واقع شود ، اگرچه از آن جهت كه مقيّد به جنس است ، بالفعل نمىتواند بر امور مختلف واقع گردد . و اما خاصه بر وجه اعم عبارت است از محمول منعكس ، و بر وجه اخص محمول منعكس با اين قيد كه بر ماهيت دلالت نكند . و اما عرض عبارت است از محمول غيرمساوى و غيرواقع در جواب ماهو .\r\nبه وجهى ديگر ، محمول مىتواند طبيعت موضوع بوده و مىتواند اين‌گونه نباشد يعنى عروض محمول بر موضوع فقط به سبب طبيعت ، به تنهايى ، نباشد . و تمام مطالب براى اثبات يا ابطال يكى از محمولات خواهد بود .\r\nبعد از تقديم اين بحث بايد گفت : اهل ظاهر از منطق گفته‌اند : براى اثبات عرض ، همين‌كه وجود آن براى محمول اثبات شود ، كافى است . اما براى اثبات خاصه و جنس شرط ديگرى نيز وجود دارد و آن اين‌كه در مورد خاصه ، مساوات در انعكاس وجود داشته و جنس ، واقع در جواب ماهو باشد . در حد بايد هرسهء اين شروط به اضافهء شرط چهارمى برقرار باشد و آن اين‌كه حد قائم مقام اسم در دلالت بر ذات باشد .\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nاما برحسب تحقيق ، در اثبات عرض دو شرط سلبى ديگر وجود دارد : نخست آن‌كه مساوى نبوده و ديگر آن‌كه در جواب ماهو قرار نگيرد . و در اثبات خاصه بايد دقت نمود كه در جواب ماهو واقع نشود ، و در جنس بايد اثبات نمود كه عموميت دارد ، تا جنس باشد يا مساوات دارد ، تا فصل باشد . و چنان‌كه گفته‌ايم در حد ، جنس ، و فصل برحسب حقيقت نيازى به اثبات وجود نيست ، اما شرط ديگرى بايد در حد اضافه نمود و آن اين كه مساوى معنى باشد . و ليكن از آن‌جا كه برحسب شهرت ، ميان حدود ، اجزاى حقيقى و غيرحقيقى فرقى اعتبار نشده است ، به اثبات وجود احتياج است .\r\nپس برحسب تحقيق ، حد ، چهار شرط و هريك از جنس ، خاصه و عرض سه شرط دارند ، اما از نظر ظاهريان خاصه و جنس دو شرط و عرض يك شرط دارد .\r\nهر چيزى كه شرايطش بيش‌تر باشد ، اثباتش دشوارتر بوده و ابطالش آسان‌تر است ، زيرا در اثبات ، بايد همهء شروط را اثبات نمود ، اما در ابطال فقط ابطال يك شرط كافى است . و هرچه شرايطش كم‌تر باشد اثباتش آسان‌تر و ابطالش مشكل‌تر است .\r\nاز آن‌جا كه برحسب هريك از اين محمولات ، مواضعى وجود دارد ، بنابراين مواضعى براى اثبات مطلق و ابطال مطلق بوده كه در همهء محمولات نافع است ، و مواضعى براى هريك از اين محمولات - به تنهايى - است كه بعضى از آن‌ها در حد نافع است .\r\nاشتراك در اعراض مىتواند بر وجه اشدّ و اضعف باشد و اين بر خلاف حد ، جنس و خاصه است ، زيرا شدت و ضعف از امور اضافى بوده و نسبت به غير است و هرچه نسبت به غير باشد عارض آن است . در جدل بيش‌تر مطالب مبتنى بر اولى و غيراولى است . بر اين اساس مواضعى جهت اثبات شدت و ضعف وجود دارد كه آن را مواضع اولى و آثر مىنامند و متعلق به اعراض است .\r\nهمچنين به خاطر نظر در بحث ديگرى به نام « هو هو » ( اين همانى ) لازم است مواضعى براى اثبات هو هويت وجود داشته باشد . هو هويت ميان دو چيزى است كه به امرى ميان آن‌دو مشاركت بوده و به امرى ديگر مغايرت باشد . مشاركت يا برحسب جنس است ( مانند مشاركت انسان و اسب ) و يا برحسب نوع ( مانند زيد و عمرو ) يا برحسب شخص ، و آن در موردى است كه از نظر عدد يكى بوده ، اگرچه امرى كلى\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nباشد . مشاركت به ذات و حد خواهد بود . اما مغايرت يا برحسب دو اسم است ( مانند انسان و بشر ) يا برحسب دو خاصه ( مانند انسان و ضاحك كه هردو خاصهء يكديگرند ) يا برحسب آن‌كه يكى داراى عرض بوده و ديگرى مجرد از آن عرض است ( مانند اين انسان و آن كاتب ) يا برحسب دو عرض ( مانند اين كاتب و اين بنّا ) در صورتىكه هردو ، يك نفر باشد .\r\nاز ميان تمامى موارد فوق آن‌چه سزاوارتر از همه به اسم « هو هو » است قسمى است كه از نظر عدد ، يكى بوده و مغايرت فقط برحسب اسم باشد ، بعد از اين ، آن‌چه كه برحسب خاصه بوده و بعد از اين نيز آن‌چه برحسب عرض است .\r\nاز اين بحث معلوم شد كه مواضع هشت صنف بوده كه در شش باب ايراد مىشوند :\r\nالف - اثبات و ابطال ؛\r\nب - عرض اين‌دو صنف در يك باب ايراد مىشوند ؛\r\nج - اولى و آثر ؛\r\nد - جنس ؛\r\nه - فصل اين‌دو صنف ( جنس و فصل ) نيز در يك باب ايراد مىگردند ؛\r\nو - حد ؛\r\nز - خاصه ؛\r\nح - هوهو ؛\r\nاعتبار اين محمولات ، در برهان ، واجب است زيرا آن‌چه كه مطلوب برهان است ، تحقيق است . اما در جدل به جهت طلب مواضع ، نيازمند آن‌ها هستيم . و بعد از آگاهى از موضع ، مىتوان به اثبات يا ابطال آن جزئى كه مطلوب جدلى هست اقدام نمود و پس از اين مرحله ، ديگر نيازى به اعتبار اين‌كه محمول از كدام صنف است در جدل نيست .\r\n\r\nفصل چهارم : مبادى ، مسائل ، مقدمات ، مطالب و قياس جدلى\r\nچنان‌كه گفته شد ، مبادى اولى در جدل ، مشهورات است . اگر حق غيرمشهورى در جدل ، به كار رود ، مغالطه خواهد بود . زيرا جدلى هيچ‌گاه ادعا نمىكند كه آن‌چه مىگويد در نفس الامر حق است ، بلكه مىگويد : ظاهر است كه اين حكم اين‌گونه بوده و همگان بدان\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nاعتراف مىكنند . يا آن‌كه : اين حكم را همه قبول دارند و . . . اگرچه حقيقت حق ، امرى ذاتى است ، اما شهرت مشهور ، امرى عرضى است . و اين شهرت ، برحسب مناسبت مادهء مشهور با اذهان مردم است كه هرگاه به آسانى آن را ادراك نموده و با آن الفت گيرند ، آن را قبول نموده و پسنديده و محمود مىشمرند . و وقتى اين معنى عام باشد ، قضيه ، ذايع و شايع و مشهور مىشود . اسبابى كه مقتضى شهرت‌آرا و مناسبت مادهء مشهور با اذهان مردم است ، بسيار است و در بيش‌تر احوال ، مردم از آن‌ها غافل بوده و به اين اعتبار مشهورات را در شمار مبادى غيراكتسابى مىدانند ، زيرا اگر حكمى با ملاحظهء سببش باشد ، مكتسب خواهد بود .\r\nبعضى از اسباب مناسبت عبارت‌اند از :\r\nالف - يكى از اين اسباب اين است كه اجزاى قضيهء مشهور به آسانى تصور شده و اين امر مقتضى آن است كه به آسانى نيز از سوى نفس ، مورد پذيرش و انجذاب واقع شوند .\r\nزيرا اگر امرى به سختى تصور شود ، سختى تصور مقتضى سختى تصديق به آن امر خواهد بود و همين ، مانع از شهرت مىشود . ازاين‌رو اگر حكمى كه مشهور است ، به عبارتى پيچيده و مشكل بيان شود به‌گونه‌اى كه طبع از آن تنفر داشته باشد ، ديگر مشهور نمىشود . همچنين كلياتى كه عقل مجرد بدون معاونت و كمك خيال آن‌ها را ادراك مىكند ، از جزئياتى كه با كمك خيال و حس درك مىشوند ، دور تر از شهرت‌اند ، زيرا در آن كليات ، ذهن نمىتواند امثال آن‌ها را استحضار كند .\r\nو نيز بدين سبب است كه كسانىكه به قول آن‌ها اطمينان وجود دارد ، كسانىكه محبوبند ، كسانىكه بزرگ شمرده مىشوند ، كسانىكه بيانى واضح و نيكو دارند ، كسانى كه سخن‌شان به گوش جان مستمع و با رضايت وى ادا مىشود ، به خاطر موقعيت خوبى كه دارند ، سخنان‌شان در معرض تسليم و قبول است . و سخنان آن‌ها ، از مقابلات آن سخنان آسان‌تر پذيرفته مىشود . اما اگر همين افراد نامبرده ، موقعيت خود را از دست دهند ، ممكن است ديگر سخنان‌شان اين‌گونه مورد قبول واقع نشود .\r\nب - يكى ديگر از اسباب مناسبت اين است كه قضيه برحسب ظاهر مشتمل بر صدق باشد ، زيرا اگر جمهور مردم به آسانى بر كذب قضيه‌اى آگاه شوند ، اين امر مقتضى نفرت است ، بنابراين كذب قضيهء مشهور بايد مخفى باشد تا به شهرتش لطمه‌اى وارد نيايد .\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nج - همچنين اشتمال قضيه بر مصلحتى عام و امثال آن مىتواند آن را مورد اجماع ملل قرار داده و به مثابهء شرايع عام غيرمكتوب باشد .\r\nد - وجود الفت ميان طبع و قضيه برحسب ترتيب ، تأديب و عادت نيز يكى از اين اسباب است . اين صنف ممكن است مختلف باشد .\r\nه - يكى ديگر از اسباب ، اين است كه خلقى از اخلاق مقتضى آن قضيه باشد ، مانند غيرت و حميت نسبت به حس محافظت از حرم ، حياء نسبت به زشتى كشف عورت .\r\nرقّت و رحمت نسبت به زشتى آزار حيوان بدون فايده .\r\nو - مشاكلت و شباهت حق به ظاهر قضيه ، اگرچه در حقيقت و به وجهى پنهان ، مخالف باشد . شهرت به سبب اسم مشترك از اين قبيل است . همچنين مىتوان امرى را در صورت مقيّد بودن به شرطى كه حق بوده اما بدون آن قيد از مشهورات باشد ، از اين قبيل دانست .\r\nز - استقراى جزئيات ، عوام معمولا اگر بر مسأله‌اى يك مثال يا بيش از آن يافته و بر نقصى ظاهر واقف نشوند ، به آسانى تسليم آن مىشوند .\r\nاز آن‌جا كه اسباب شهرت مختلف‌اند ، ازاين‌رو خود شهرت نيز از نظر كميت و كيفيت مختلف خواهد بود . اعتبار اول مقتضى آن است كه شهرت به سه قسم تقسيم شود : مشهور حقيقى ، مشهور ظاهر ، شبيه به مشهور .\r\nمشهور حقيقى ، قضيه‌اى است كه برحسب تعقب رأى بوده و در همهء احوال مشهور باشد . چنين قضيه‌اى ممكن است شهرتش پوشيده بوده و با ذكر مثالى كه مطابق باشد ، واضح شود .\r\nمشهور ظاهر ، قضيه‌اى است كه در نظر اول مشهور بنمايد ، اما با دقت و تعقب معلوم شود كه مشهور نيست .\r\nشبيه به مشهور ، قضيه‌اى است كه به سبب عرضى غيرلازم ، مشهور بنمايد ، اما با زوال عرض مشهور نباشد . و بنابراين شهرت آن موقت و برحسب حالى خاص خواهد بود ، اما در غير آن وقت و حال ديگر مشهور نيست .\r\nمشهور ظاهر را مىتوان در خطابيات استعمال نمود . اما شبيه به مشهور چنان‌كه بعد از اين خواهيم گفت در قياس‌هاى مشاغبى استعمال مىشود . اما هيچ‌كدام را نمىتوان در\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nجدل استعمال نمود .\r\nو اما اعتبار دوم مقتضى آن است كه مشهور تقسيم شود به : مشهور عام ، اكثرى ، خاص .\r\nمشهور عام مانند : دروغ قبيح است ، عدل واجب است . مشهور اكثرى ، مانند : خداى تبارك و تعالى يكى است . اما مشهور خاص مختلف است . مثلا نزد خواص اين حكم مشهور است كه : ايثار جميل بهتر از ايثار لذيذ است . و نزد عوام عكس اين حكم مشهور است . حكم مشهور خاص نزد اهل يك صناعت ، مانند : اجماع نزد فقها . حكم مشهور خاص نزد اتباع و پيروان يك دانشمند ، مانند : اطلاق طبيعت پنجم بر فلك ، نزد اصحاب معلم اوّل .\r\nمشهورات از مباديى است كه مىتواند ميان سائل و مجيب مشترك باشد . اما مسلمات مىتواند فقط به عنوان مبدأ خاص سائل باشد .\r\nسؤال جدلى نبايد از مشهور مطلق يا محدود در جدل و يا اهل صناعتى كه آن قضيه در نظر ايشان مشهور است باشد . زيرا اگر سائل ، از مشهور مطلق سؤال كند ، آن را در معرض اشتباه و تنازع قرار داده و مجيب بر مخالفت با آن دلير مىشود . ازاين‌رو سؤال سائل بايد به صورت تمهيد قاعده‌ها باشد .\r\nهمچنين سؤال سائل نبايد از ماهيت و لميت اشياء باشد . زيرا اين عمل ، تعلم است نه جدل . بلكه بايد سؤال از ماهيت به گونهء تفسيرخواهى از لفظ ( استفسار ) بوده يا اين‌گونه باشد كه : مثلا ، آيا مىگويى انسان همان حيوان ناطق است يا نه ؟ تا بر آن‌چه اعتراف كند ، نقضى وارد شود . همچنين ممكن است اين‌گونه سؤال شود كه : اگر حد انسان حيوان ناطق نيست ، پس چيست . در اين موضع اگر مصطلح چنان باشد كه جوابى به حد بگويد ، مجيب نبايد حدّى بگويد . و اگر ضرورتى ندارد كه حد بگويد ، بايد بگويد : بر من واجب نيست كه حد آن را به تو بگويم .\r\nو امّا سؤال از لميت ، يا بايد اين‌گونه باشد كه : اگر سؤال از علت حكم است بدين صورت باشد : چرا آن‌چه را كه گفتى ، گفتى ؟ ( لم قلت ما قلت ) ، و اگر سؤال از علت خارجى باشد مىتوان همين‌گونه كه گفته شد سؤال نمود و نيز مىتوان پرسيد : آيا تو مىگويى علت اين امر فلان و فلان است يا نه ؟ ( اهل تقول ان علته كذا و كذا ام لا ؟ )\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nاما در ماهيت مقدمات جدلى مىتوان از اين موارد استفاده كرد : مشهورات مطلق ، مشهورات محدود ، قضايايى كه به وسيلهء قرائن مشهور مىشوند ، آن‌چه به وسيلهء مشهورات اثبات شده باشد ، مقابل مشهور يعنى شنيع .\r\nدر مباحث گذشته پيرامون مشهور مطلق و محدود بحث كرديم و اكنون به بقيهء موارد مىپردازيم . مشهور به قرينه مقدماتى هستند كه خودبه‌خود مشهور و محدود نبوده ، اما به سبب اتصال به مشهورى مطلق يا محدود از جهت مشابهت يا تقابل مشهور شوند . و اين اتصال سبب انتقال ذهن از تصور شهرت اول به شهرت دوم است ، گرچه اين انتقال در نفس الامر وجود نداشته باشد ، بنابراين شهرت دوم منوط به شهرت اول است ، مانند اين قضيه : اگر علم به اضداد يكى است پس حس به اضداد نيز يكى است ، زيرا حس مناسب علم است . همچنين اگر احسان به دوستان نيكوست ، پس اسائهء به دشمنان هم نيكو است .\r\nآن‌چه به وسيلهء مشهورات اثبات مىشود ، به اين‌گونه است كه در قياسى مطلوب بوده و در قياسى ديگر مقدمه باشد . مقابل مشهور هم در قياس‌هاى خلفى قرار مىگيرد .\r\nنتيجهء قياس جدلى شايسته نيست كه مشهور حقيقى باشد . زيرا مشهور حقيقى قابل انكار نبوده و نيازى به اثبات ندارد و امثال اين امور نمىتوانند مطلوب باشند مگر براى كسى كه مشاغب بوده - چنان‌كه اوليات را نبايد مطلوب قرار داد مگر با كسى كه مغالط است - يا آن مشهور در نزد او شناخته شده نيست و بايد به چيزى كه شناخته شده است او را به آن مشهور ناشناخته تنبه داد .\r\nبراى كسى كه منكر مشهورات است ، فايده‌اى ندارد كه حجت اقامه شود ، بلكه يا بايد چنين كسى را عقوبت داد . ( مانند كسى كه منكر حسن عبادت خدا يا قبح عقوق پدر و مادر باشد ) و يا بايد از سر تقصيرش گذشت و بر او رحمت آورد ( مانند كسى كه منكر اين باشد كه سلامتى و صحت پسنديده است ) و يا بايد او را به باد مسخره و استهزا گرفت ( مانند كسى كه بگويد خورشيد هر روز يك شخص است . ) و يا بالأخره بايد او را وادار به تكلف و احساس نمود - مانند كسى كه منكر روشنى آفتاب يا گرمى آتش باشد .\r\nاما مشهوراتى كه اختلافى هستند مىتوانند مطلوب باشند و نسبت به طرف متنازع مورد اثبات قرار گيرند ، مانند مشهورى كه ميان خواص و عوام مورد تنازع باشد . يا\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nمشهورى كه ميان يكى از اين‌ها - مثلا عوام يا خواص - مورد اختلاف باشد .\r\nساير مطالب جدلى يا احكامى هستند كه جمهور مردم در آن‌ها رأيى ندارند مانند اين كه اشكال منطقى چهار شكل است يا احكامى هستند كه علما در آن رأيى ندارند مانند اين‌كه ستارگان زوج است يا فرد . يا احكامى هستند كه به سبب تساوى دلايل طرفين يا بىدليلى طرفين همچنان مورد اختلاف‌اند .\r\nبه‌طور كلى مطلوب جدلى ممكن است مشارك برهان بوده و ممكن است مباين با آن باشد . مشاركت در صورتى است كه آن مطلوب را بتوان هم با مبادى برهان و هم با مبادى جدل اثبات نمود مانند حدوث عالم . و مباينت در صورتى است كه يا مطلوب فقط به وسيلهء برهان اثبات شود ( مانند : اثبات حال زواياى قائمه ، كه در اين مطلوب جدل نقشى ندارد ) و يا مطلوب فقط به وسيلهء جدل اثبات شود ( مانند : اثبات سعد و نحس بودن ستارگان ، كه برهان در اين‌جا هيچ مدخليتى ندارد ) .\r\nتمام مقدمات و مسائل جدل در سه صنف قرار دارد :\r\nالف - منطقيات : و آن عبارت است از آرايى كه در آراى نظرى يا عملى ديگر نافع باشد ، مانند : حدود اضداد در يكديگر داخل‌اند يا نه .\r\nب - خلقيات : و آن ، آرايى است كه متعلق به افعال ما باشد ، خواه اين تعلق اولى نباشد ( مانند لذت پسنديده هست يا نه ) يا تعلقى غيراولى باشد ( مانند تبديل اخلاق ممكن است يا نه ، عدالت قابل شدت و ضعف است يا نه ؟ )\r\nج - طبيعيات : و آن آرايى است كه متعلق به اعيان موجودات بوده و متعلق به افعال ما نباشد مانند : آيا عالم قديم است يا محدث ، آيا نفس باقى است يا نه . هرچند اين صنف در خلقيات هم نافع است ، اما در آن‌جا ثانيا و بالعرض است .\r\n\r\nفصل پنجم : ادوات جدل كه تمرين آن‌ها مفيد ملكهء جدلى بوده ، و اشاره‌اى به ساير منافع آن\r\nاكنون كه از بيان حال اجزاى بسيطه و مركب قياس‌هاى جدلى فارغ شديم ، بايد بگوييم :\r\nصورت حجت جدلى يا قياس است يا استقرا . اگرچه قياس به عقل نزديك‌تر بوده و التزام بدان كامل‌تر است ، اما استقراى به حس نزديك‌تر بوده و براى اقناع طرف مقابل ،\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nمفيدتر است و از آن‌جا كه استقرا مشتمل بر مثال‌هاى گوناگون است در نزد جمهور بيش‌تر از قياس پذيرفته مىشود . فايدهء قياس و استقرا ، با آگاهى از مواضع ( كه بحث از مواد است ) كامل مىشود . اما استنباط و استعمال مواضع با وجود ملكهء جدلى صورت مىگيرد . ملكهء جدلى از راه تحصيل امورى كه ادوات جدل ناميده مىشوند ، حاصل مىگردد . اين ادات عبارت‌اند از :\r\nادات اول استحضار اصناف مشهورات از مواد منطقى ، خلقى و طبيعى است . و آن عبارت است از : مشهورات مطلق ، مشهوراتى كه با ذكر مثال واضح مىشوند و مشهوراتى كه در ميان مردم واضح و آشكار نيستند ، اما وقتى حدود آن را در ذهن تصور كنند مقبول و محمود باشند ( مانند اكثر مواضعى كه در اين صناعت ايراد مىشود ) مشهورات محدودى كه نزد اهل يك صناعت شهرت داشته ، آراى بزرگان اهل صناعت‌ها ( مانند :\r\nبقراط در طب ، فيثاغورس در موسيقى ) مشهوراتى كه به وسيلهء قرائن شهرت دارند و به سبب تشابه يا تقابل با مشهور ديگرى كسب شهرت نموده‌اند ، مشهوراتى كه متقابل بوده و هر طرفى به اعتبارى و نزد قومى شهرت دارد ، مثلا برحسب گفتار : مرگ با نامى نيك بهتر از زندگى با بدنامى است ، درويشى با عدالت بهتر از توانگرى با ستم است . اما برحسب اعتقاد و طبع برخى از مردم ، ممكن است طرف مقابل ، بهتر باشد . همچنين برحسب شريعت ، آن‌چه مشهور است اين‌كه عدالت بهتر است ، اما برحسب بعضى از طبايع آن‌چه مشهور است اين‌كه منفعت بهتر است ، اگرچه همراه با ستم باشد . نيز ، از نظر شرايع غيرمكتوب اين قضيه مشهور است كه : كسى كه زنى شايسته دارد ، نشايد كه زنى ديگر بگيرد كه مقتضى وحشت آن زن شايسته باشد ، ولى در شريعتى خاص ، عكس اين قضيه مشهور است . نزد خواص اين قضيه مشهور است كه سعادت عبارت است از اكتساب علم و عدالت ، اما نزد عوام سعادت عبارت است از ملك و رسيدن به مقاصد دنيوى . نزد بعضى از خواص علم بهتر از عبادت بوده و نزد بعضى ديگر برعكس است .\r\nنزد بعضى از عوام جمع كردن مال بهتر از انفاق بوده و نزد برخى ديگر عكس آن بهتر است ، زيرا از هردو طرف اين قضايا مىتوان در وقتى بهره برد .\r\nهمچنين جدلى بايد از اضداد مشهورات كه مناقض حكم مشهورات هستند آگاه باشد و هرچند آن اضداد در نهايت شفاعت باشند ، اما مىتوان آن‌ها را در خلف\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nاستعمال نمود و از راه انتقال از ضد به ضد از آن‌ها به مشهورات مطلق رسيد .\r\nبعد از آن‌كه جدلى از اين اصناف آگاه شد . بايد به جهت ضبط و حفظ ، نظاير را در حكمى كلى و جامع ، گرد آورده و بر تفصيل آن احكام جزئى ، جهت به كار بردن در مقدمات ، آگاه باشد ، زيرا نكتهء اول راه استنباط مواضع بوده و نكتهء دوم راه استعمال آن در صناعت است .\r\nادات دوم عبارت است از قدرت مجادل بر تفصيل و فرق گذاشتن ميان اسم مشترك ، متشابه و مشكك ، تا آن‌كه در آن‌ها بر صرف دعوى قناعت نكند ، بلكه وجه اشتراك يا تشكيك را بيان نمايد . مثلا اگر گفته شود اسم « خير » به صورت اشتراك لفظى بر صحت و مصح دلالت مىكند ، بيان كند كه در صحت از جهت آن‌كه دلالت بر كيفيت خير مىكند و در مصح از اين جهت كه بر فاعل خير دلالت مىنمايد .\r\nگرچه بعضى از قوانين معرفت اشتراك لفظى و عدم آن را در ابتداى كتاب به خاطر انس مبتدى ذكر نموديم ، اما در اين‌جا برحسب مرتبهء ناظر بايد بگوييم :\r\nقوانين مذكور يا مربوط به حد و ماهيت مدلولات لفظ بوده و يا به عوارض و لواحقش بازمىگردد . در قسم اول بدين‌گونه كه : در حدود و ماهيت امورى كه يك لفظ بر آن‌ها اطلاق مىشود بايد تأمل نمود . آن‌گاه بايد ديد آيا ميان آن معانى كه مدلول يك لفظ هستند ، اشتراكى وجود دارد يا نه . اگر اشتراكى وجود دارد يا مشترك ذاتى است و يا عرضى . اگر ذاتى يا عرضى بوده و اختلافى به شدت و ضعف ميان آن‌ها مشاهده نمىشود ، آن لفظ متواطى بوده و اگر به شدت و ضعف اختلاف دارند ، آن لفظ مشكك خواهد بود . و اگر ميان آن معانى هيچ‌گونه اشتراكى وجود ندارد ، آن لفظ مشترك ( لفظى ) است .\r\nنكته‌اى كه نبايد از آن غفلت ورزيد اين است كه در اين تأمل بايد بر حقايق معانى تكيه نمود نه بر الفاظى كه در تعريف ذكر مىشوند زيرا چه‌بسا الفاظ حدود نيز مشترك باشند و به ازاى الفاظ ، محدودات وجود داشته باشد . مثلا « صحى » اسم مشترك است و بر آن‌چه سبب اعتدال بدن است دلالت مىكند . و آن نيز مشترك است ، زيرا بر سبب اعتدال و علامت اعتدال به يك معنى واقع نمىشود .\r\nاكنون بعد از تقرير اين معنى ، بايد گفت : يكى از دلايل اشتراك لفظى اين است كه آن\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nمعانى به اجناس مختلف برسند ، خواه آن‌دو جنس هردو جنس عالى باشند ( مانند :\r\nجسم طبيعى و جسم تعليمى كه بر هردو اطلاق « جسم » شده و در تحت دو جنس عالى قرار دارند ) و خواه آن‌دو جنس متوسط غيرمترتب باشند ( مانند : آلت قپان و خر كه بر هر دو اطلاق « حمار » مىشود و يكى در تحت جماد بوده و ديگرى در تحت حيوان است ، اما اگر اجناس مترتب باشند - مانند جسم و حيوان ) دليل بر اشتراك لفظى نخواهند بود .\r\nدلايل ديگرى كه مىتوانند ما را به اشتراك لفظى راهنمايى كنند عبارت‌اند از :\r\nاختلاف مدلول به خصوص و عموم ( مانند موصوف به امكان خاص و عام كه بر هردو « ممكن » اطلاق مىشود اختلاف مدلول به قبول شدت و ضعف و عدم قبول آن‌ها - مانند شعاع و حق تبارك و تعالى كه بر هردو لفظ « نور » اطلاق مىگردد . اختلاف به فصول مختلفى كه براى مدلول‌ها مىباشد - مانند : تفريق بصر ، خمسى و سدسى كه فصل لون هستند ، اما يكى فصل لون مبصر بوده و ديگر فصل لون مسموع ( كه جنسى از الحان است ) مىباشد . اختلاف از اين جهت كه مدلول ، فصل اجناس مختلف باشد - مانند : حادّ كه فصل صوت و نيز آلتى صناعى است . آن‌چه تاكنون گفته شد پيرامون قسم اول بود .\r\nو اما راه شناخت قسم دوم - كه به عوارض و لواحق مدلولات لفظ بازمىگردد - به اين‌گونه است كه آن امور را با امور خارجى اعتبار نموده و مناسبت ميان آن‌ها را مىسنجيم ، يا مختلف‌اند و يا متفق و برحسب اين‌دو ، به اشتراك لفظى يا عدم آن ، حكم مىكنيم . از جمله اختلافاتى كه مىتوان اعتبار نمود : اختلاف لغات ، اختلاف قرائن ، اختلاف اضافات و اختلاف اضداد است . همچنين در اضداد مىتوان اين نكته را اعتبار نمود كه برخى از امور فقط ضد يكى از دو امر بوده و برخى ضد هردواند ولى به آسانى مىتوان ميان هردو ضد فرق قائل شد . يا اگر اين‌گونه نيست كه بتوان به آسانى اختلاف گذاشت ، يكى به تنهايى داراى متوسط ميان خود و ضدش مىباشد . يا اين‌كه هردو داراى متوسط بوده ولى به آسانى مختلف مىشوند . يا آن‌كه در يكى از دو امر ، چيزى متوسط بوده ولى در امر ديگر چيزهاى زيادى متوسطاند - به‌گونه‌اى كه در آغاز كتاب بعضى از آن‌ها را ذكر نموديم .\r\nدر مقابلات به سلب و ايجاب و عدم و ملكه نيز چنين است ، چنان‌كه اگر اين عبارت :\r\nبينا نيست يا كور است ، به اشتراك بر دو معنى اطلاق شود ، طرف ايجاب و ملكه نيز\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nمشترك است . متقابلاتى كه در اجناس و موضوعات مختلف قرار مىگيرند نيز همين حكم را دارند .\r\nاز ديگر اختلافاتى كه مىتوانيم براى شناخت مشترك اعتبار كنيم ، اختلاف افعال و آثارى است كه از هريك صادر مىشود ، مانند « صافى » در آواز و لون كه برحسب اعتبار ضد و متوسط مختلف نيستند ، اما تأثير يكى در گوش ( سمع ) بوده و تأثير ديگرى در چشم است . و نيز اختلاف مقايسه ، مانند تيزى نسبت به شمشير ، آواز ، طعم كه هريك قابل شدت و ضعف است . اما تيزى شمشير در مقايسه با شمشير ديگر قابل مقايسه است نه اين‌كه تيزى شمشير با تيزى آواز يا طعم قابل قياس باشد . همچنين مىتوان اشتقاق‌ها و تصاريف لفظ را نيز اعتبار نموده و از اين راه به اشتراك لفظى پى برد . زيرا اسمى كه بر امورى به صورت مشترك وضع مىشود مقتضى آن است كه اسامى مشتقات آن‌ها نيز مشترك باشند ، مانند لون و متلون كه هريك برحسب سمع و بصرند . و به‌طور كلّى جدلى بايد اين قوانين و امثال آن‌ها را در نظر بگيرد و اين ملكه در او مستقر باشد .\r\nآن‌چه تاكنون گفته شد پيرامون اسم مشترك بود . و اما تشكيك يك لفظ براى امور متباين به حد و ماهيت است . اما فقط برحسب اشتراك لفظى صرف نيست ، بلكه برحسب اشتراك معنوى است . و با اين قيد ، لفظ مشكك از لفظ مشترك جدا مىشود .\r\nهمچنين لفظ مشكك نسبت به بعضى از افراد ، اولى و اول بوده و نسبت به بعضى ديگر غيراولى و اول . و با اين قيد لفظ مشكك از متواطى جدا مىشود . مثلا « زواياى مثلث » هم شامل مثلث شده و هم شامل متساوى الاضلاع خواهد بود ، اما شمول آن براى مثلث ، بالذات بوده و براى متساوى الاضلاع بالعرض است . زيرا اين حكم براى متساوى الاضلاع خواهد بود ، اما شمول آن براى مثلث بودن آن است و اگر شكلى ديگر متساوى الاضلاع باشد اين حكم شامل آن نخواهد بود .\r\nدر تعريف مشكك قيد كرديم كه براى « امور متباين به حد و ماهيت » باشد . و اين قيد از آن‌روست كه برخى از الفاظ شامل امور مختلفى مىشوند كه اختلاف آن‌ها به عموم و خصوص است ( مانند مثلث مطلق و مثلث متساوى الاضلاع ) و اگرچه لفظ عام براى اولى بوده و لفظ خاص براى دومى است ولى از قبيل مشكك نخواهد بود ، زيرا اختلاف آن‌ها\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nذهنى است . و در وجود خارجى مثلث يا به شكل متساوى الاضلاع بوده و يا به نوعى ديگر كه در ماهيت مخالف آن است . اما « وجود » شامل وجود جوهر و وجود عرض مىشود و اين‌دو ماهيت متباين‌اند ، ولى وجود براى جوهر ، اول بوده و براى عرض ثانى است ، و كلمهء وجود به تشكيك ميان اين‌دو است ، زيرا قيدى كه گفتيم در اين‌جا وجود دارد .\r\nهمچنين لفظ مشكك لفظى را كه منسوب به غايت بوده اما چيزهايى كه به غايتى مختلف النسبه منسوب هستند شامل مىشود . مثلا لفظ « صحى » شامل امور معيّنى مىگردد كه معانى آن امور به غايات مختلفى نسبت داده مىشود و آن معانى با همديگر اختلاف دارند . و مانند « علم به متقابلات » كه نسبت اين علم به اصناف متقابلات مختلف مىشود . و مانند لفظ « علم » كه شامل علمى كه منسوب به مبدأ و علمى كه منسوب به غايت است مىگردد . و مانند لفظ « مشتهى » براى امرى كه نسبت به مبدأ بوده ( مانند مداوات ) و بر امرى كه نسبت به غايت است ( مانند صحت ) يا اطلاق اين لفظ بر امرى كه بالذات است ( مانند شيرينى ) و بر امرى كه بالعرض است مانند خمر كه به خاطر مسكر بودن مشتهى است . تمام اين موارد از باب تشكيك است . اكثر موارد اين صنف در امور مضاف و منسوب مىباشد مانند علم كه به چيزى اضافه مىشود ، يا شهوت ( اشتها ) كه نسبت به چيزى است ، يا تملك كه نسبت به ملكى خواهد بود .\r\nادات سوم ، عبارت است از قدرت بر تميّز ميان امورى كه شبيه به فصول و امورى كه شبيه به غيرفصول‌اند . اين ملكه از راه جست‌وجوى تفاوت ميان امورى كه ميان امورى كه با همديگر شباهت زيادى دارند حاصل مىشود . مخصوصا بايد در اعتبار اختلاف احكام يك امر دقت نمود ، زيرا برخى از امور - مانند وحدت - به اعتبارات مختلف ، احكام مختلفى دارند . همچنين اين ملكه را بايد از راه جست‌وجوى مباينت ميان امورى كه داراى اجناس متشابه هستند به دست آورد ، مانند فرق ميان احكام حس و احكام علم .\r\nادات چهارم ، قدرت بيان تشابه مختلفات به ذاتيات و غيرذاتيات است و اين ادات برعكس ادات گذشته است . اين ملكه از راه جست‌وجوى وجه تشابه امورى كه بسيار از همديگر دور هستند و به دست آوردن وجه اشتراك آن امور حاصل مىشود ، اگرچه آن معنى مشترك سلبى باشد ، مثلا جوهر و كم هردو در اين جهت شريك‌اند كه داراى ضد\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nنيستند . ممكن است وجه تشابه ، نسبتى عارضى باشد . در اين صورت حدود نسبت يا متصل بوده و يا منفصل‌اند . حدود متصل اين‌گونه‌اند كه يك امر در هردو طرف منسوب يا منسوب اليه بوده يا در يك طرف منسوب و در طرف ديگر منسوب اليه باشد ، مثلا مىگويند : نسبت ممكن به وجود همان نسبت ممكن به عدم است . نسبت ديدن به نفس ، همان نسبت شنيدن به آن است . نسبت نقطه با خط همان نسبت خط با سطح است . اما حدود منفصل مانند اين قضيه : نسبت حس با محسوس همان نسبت علم با معلوم است .\r\nدر اين باب ، طلب امورى كه وجه مشابهت در چيزهاى مختلف متجانس بوده و آن چيزها در جنسيت اشتراك دارند ، نافع است .\r\nمنفعت ادات اول در استنباط و استعمال مواضع ظاهر است . اما منفعت ادات دوم اين است كه با آگاهى از آن مىتوان از مغالطات و مشاغبات دورى جسته و در مواقع ضرورى در برخورد با معاندان از آن‌ها استفاده كرد . و اين فايده چنان‌كه بعدا خواهيم گفت فايدهء كمى نيست .\r\nاگر اين‌دو ادات ، ملكه شوند ، بسيارى از منازعات ناوارد و لجاج‌هاى بىفايده از ميان خواهد رفت . مثلا متكلمان سنى و عدلى در اثبات و نفى رؤيت خداوند و قدم و حدوث كلام الله با همديگر اختلاف دارند ، و در حقيقت وضع هردو متقابل نيست ، زيرا مقصود يكى از رؤيت ، ادراك بصرى است ( مانند آن‌چه در آينه ديده مىشود ) و اين‌گونه رؤيت را نفى مىكند ، اما طرف مقابل كه اثبات رؤيت مىكند ، مقصود معينى را اراده كرده كه نمىتواند بيان كند . همچنين در نزاع پيرامون كلام خداوند ، مقصود يكى كلام مسموع ( كه از تأليف حروف است ) مىباشد و او آن را حادث مىخواند و طرف ديگر مقصودش معنى ديگرى است كه از بيانش عاجز بوده و آن كلام را قديم مىداند . پس اسم « كلام » و « رؤيت » بر هردو مشترك است . ازاين‌رو اگر طرفين به جاى منازعه ، به تحقيق عدم تقابل ميان هردو مطلوب ( برحسب ادات اول ) يا بيان اشتراك ( برحسب ادات دوم ) بپردازند ، نزاع خاتمه مىيابد .\r\nاما منفعت در ادات ديگر در تحصيل حدود و رسوم ( كه اوصاف مشترك و مميّز هستند ) خواهد بود . علاوه‌بر اين از ديگر منافع اين‌دو آن‌كه از طلب ما به الامتياز مىتوان تخصيص خاص به حكمى كه عام در آن مدخليتى دارد ، رسيد . چنان‌كه به طلب\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nما به الاشتراك و الحاق بعضى از قضايا به بعضى ديگر در شهرت يا در حكمى ديگر به مناسبت بعد از تعليل حكم مىتوان به امر مشترك ( مانند تمثيل ) دست يافت .\r\nدر اين مقام ، جدلى بايد از طرف مقابل خود مطالبهء فرق كند تا آن‌كه اگر عاجز شود ، حكمش را مسلّم بدارد . اين مقابله ، در جدل ، عدل است . اگرچه ( برحسب تحقيق ) عجز از ايراد فرق و يا حتى عدم فرق ، مقتضى الحاق چيزى به شبيه آن نيست .\r\nدر اين‌جا بحث پيرامون ادوات جدل به پايان مىرسد و منفعت كلى آن در تمرين و ارتياض به اين ادوات حصول ملكه جدلى است زيرا جدلى بدون حصول ملكه نمىتواند از جدل نفعى ببرد .\r\n\r\n","description":"","footnote":"","page_name":" 509 ","page_number":509},
  {"content":"\r\n . \r\n","description":"","footnote":"","page_name":" 510 ","page_number":510},
  {"content":"\r\n\r\n\r\nفن دوم مواضع\r\nفصل اوّل : مواضع اثبات و ابطال\r\nفصل دوم : مواضع اولى و آثر\r\nفصل سوم : مواضع جنس\r\nفصل چهارم : مواضع خاصه\r\nفصل پنجم : مواضع حدّ\r\nفصل ششم : مواضع هو هو\r\n\r\nفصل اوّل : مواضع اثبات و ابطال\r\nشيوهء منطقيان بر اين است كه بحث مواضع را از بحث پيرامون مواضع اثبات و ابطال آغاز مىكنند ، زيرا نفع اين بحث عام بوده و در همهء مواضع مفيد است . اثبات و ابطال اعراض نيز داخل همين بحث است .\r\nابطال عرض جز به عدم وجود در كل نخواهد بود ، زيرا عدم وجود در بعض مقتضى ابطال عرض نيست . در حد و خاصه بايد وجود در كل موضوع بوده و عدم وجود در كل لا موضوع ( عدم موضوع ) باشد .\r\nاثبات مساوات ( اگرچه دشوار باشد ) ابطال عرض خواهد بود . اثبات و ابطال يا از جوهر وضع است يا خارج از آن نفع بهرى از مواضع خارج ، خاص بوده و نفع برخى نيز عام و مشترك است . مشهورترين مواضع اثبات و ابطال ، بيست موضع‌اند كه اكنون به بحث پيرامون آن‌ها مىپردازيم :\r\n\r\n","description":"","footnote":"","page_name":" 511 ","page_number":511},
  {"content":"\r\n\r\n1 - حد موضوع و محمول را به دست آورده و هريك را به اجزاى ذهنى - يعنى جنس و فصل - و اجزاى وجودى - يعنى ماده و صورت - تحليل مىكنيم و اين تحليل را در مورد اجزا نيز آن‌قدر ادامه مىدهيم تا به بسائط برسيم . آن‌گاه اگر محمول يا حد آن يا جزئى مساوى آن ، بر موضوع يا حد آن يا جزئى مساوى آن حمل شود ، اثبات كلى فايده مىدهد . و اگر اين‌گونه نباشد ، اثبات جزئى خواهد كرد . اگر ميان كلى و جزئى يا ميان دو جزء منافات باشد ، ميان موضوع و محمول منافات وجود دارد .\r\nمثلا مىخواهيم ببينيم كه آيا فاضل حسود است يا نه ؟ حد فاضل اين است كه : افعال ، انفعالات ، تلذد و تأذى فاضل بر وجه محمود و پسنديده يا بر سيرهء عدالت است . حد حسود نيز اين است كه : هرگاه از حال اخيار باخبر شود ، ناراحت و متأذى مىگردد . و اين تأذى نه پسنديده است و نه بر سيرهء عدالت . پس معلوم مىشود كه فاضل نمىتواند حسود باشد .\r\nاين اعتبار ، هم در ابطال و هم در علوم برهانى نافع است .\r\nبه‌طور كلى ، تذكر و يادآورى چگونگى اكتساب مقدمات در اين موضع مفيد است ، اما بايد حدود و رسوم حقيقى و مشهور را اعتبار نمود و ممكن است آن‌چه در مشهور حد باشد ، در حقيقت رسم بوده يا بالعكس . چنان‌كه ممكن است حدى برحسب حقيقت ، فاسد ( نادرست ) بوده اما برحسب شهرت صحيح باشد يا برعكس . اين موضع برحسب جوهر وضع است .\r\n2 - موضوع را تقسيم مىكنيم به انواع ، اصنافى كه در تحت هريك از انواع قرار دارند و اين تقسيم را تا رسيدن به اشخاصى ادامه مىدهيم . آن‌گاه محمول را در يك‌يك آن‌ها جست‌وجو كرده و به تدريج از بالا به پايين مىآييم . اگر محمول در همه يا در اكثر اقسام موضوع موجود بود ، حكم به اثبات كلّى مىكنيم . و اگر در همه يا اكثر اقسام مفقود بود ، حكم به سلب كلّى مىنماييم . در باب جدل ، به شرط عدم تناقض ، اكثرى به جاى كلّى به كار مىرود .\r\nاكنون اگر خصم نمىتواند مطلب را نقض كند بايد تسليم شود و گرنه در معرض استهزا قرار خواهد گرفت . و اين موضع طلب حكم به وسيلهء استقرا بوده و در اثبات و ابطال نافع مىباشد . اگر اجزا ، محصور باشند ، اثبات و ابطال علمى است و گرنه صرفا\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nمشهور خواهد بود .\r\n3 - عوارض محمول ، عارض موضوع بوده و عوارض موضوع ، عارض محمول‌اند . و يكى از موضوعات ( محمول ) كه مشخص و معين نيست كه از انواع موضوع است ، بر موضوع به صورت كلى يا جزئى حمل مىگردد . و اين در حقيقت سه موضع است .\r\nمثال موضع اول : حس ما تميّز است و هر تميزى ممكن است صواب بوده و ممكن است خطا باشد ( و البته اين بر وجه لزوم نيست ، بلكه ممكن است تميزى يك بار خطا كرده و بار ديگر به صواب دست يابد ) . پس حس ممكن است به صواب رسيده و ممكن است خطاكار باشد . اگر عروض عارض براى محمول ، كلى باشد ، اين حكم علمى بوده و اگر اكثرى باشد ، حكم جدلى خواهد بود . در اثبات ، نفع در اين موضع عام نيست ، زيرا امرى كه عارض عام است واجب نيست كه عارض هر خاصى هم باشد . اما در ابطال نفع آن عام است .\r\nمثال موضع دوم : چون علمى شريف ( مانند توحيد ) و علمى خسيس ( پست ) ( مانند سحر ) هست ، پس حالى شريف و حالى خسيس وجود دارد . اين موضع علمى است .\r\nزيرا عارض خاص عارض عام است . اما در اثبات كلى ، نافع نيست ، چراكه عارض همهء عام نيست . و در ابطال نيز نافع نيست ، زيرا هرگاه حكمى براى خاص نباشد ، لازم نيست كه براى عام هم نباشد .\r\nمثال موضع سوم : انسانى كه عالم است ، حتما يا طبيب است يا فقيه و يا نوعى ديگر از انواع علم را دارد . اين موضع ، علمى بوده و در اثبات به وجود نوعى معين نافع است ، چنان‌كه در ابطال به عدم وجود همه نيز نافع است . منفعت اين موضع ، نزديك به منفعت موضوع تقسيم كلى به جزئيات است .\r\n4 - بايد مطابقت ميان اسما و معانى را اعتبار نمود تا اگر اسمى نسبت به معنى مقصود ، مقتضى زيادت ، نقصان ، لاحق شدن شرط يا اعتبار وضعى باشد و آن تفاوت مقتضى تفاوتى در مطلوب باشد ، از اطلاق اسم بر آن معنى ، منع شود . چنان‌كه كسى به جاى شجاع ، كلمهء قوىدل يا پيروزبخت يا بلندهمت را به كار برد ، در حالى كه در اثبات فضيلت ميان لفظ شجاع و اين الفاظ تفاوت وجود دارد . اين موضع براى استكشاف مطلوب و دورى از اشتباه مفيد است . همچنين مىتوان تغيير معانى را به سبب اسمايى\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nكه مىپنداريم مترادف‌اند در حالى كه اين‌گونه نيستند از اين قبيل به شمار آوريم .\r\n5 - اگر لفظى را به جهت معنايى اختراع نموده و بر امرى كه مىپندارند داخل در آن معنى است ، آن لفظ را اطلاق كنند ، طرف مقابل ( يعنى منازع ) مىتواند آن را منع نموده و بگويد در استعمال الفاظ ، بايد از جمهور متابعت نمود . اما در ادخال جزئيات در كليات ، متابعت از جمهور واجب نيست بلكه بايد از حق متابعت نمود . مثلا اگر عوام آن‌چه را كه مفيد صحت است ، « مصح » مىنامند ، از ايشان متابعت مىكنيم ، اما اگر لفظ « مصح » را بر تناول مسهل در امراض حاده پيش از نضج اطلاق كنند ، از آن منع كرده و مىگوييم : ادخال اين معنى ، در « مفيد صحت » ربطى به وضع و قرارداد مردم ندارد .\r\nاين موضع در اثبات و ابطال ، نافع بوده و جدلى است . زيرا برهانى خود را در تنگى الفاظ قرار نمىدهد و اعتمادش بر معانى الفاظ است .\r\n6 - اگر اثبات حكم عام در چند چيز ، مطلوب باشد ، ولى فقط يكى از آن‌ها را بتوان بيان نمود ، و اسمى به صورت اشتراك يا تشكيك بر آن چيزها واقع شود و برحسب شهرت آن اسم را متواطى محسوب كنند ، برحسب جدل ، با همان بيان مىتوان همهء آن معانى را اثبات نمود . اما اين در حقيقت مغالطه بوده و اگر منازع جدلى بر اشتراك واقف شود يا حكم را نقض نموده يا آن را منع مىكند ، مگر در صورتى كه آن را مسلّم بدارد و بپذيرد كه حكم آن چيزها همان حكم يكى از آن جمله است . و اما در ابطال ، اگر حكم به صورت عام باشد ، بيان مخالفت يكى از آن‌همه كافى است .\r\nاين موضع ، در حقيقت حيله‌اى براى اثبات حكم در امرى است كه راهى بر اثباتش نيست . زيرا اين‌كه حكم مطلوب با چيزهايى ديگر در تحت يك اسم مشترك قرار گيرند ، در حقيقت نه سود دارد و نه زيان ، مگر آن‌كه به جهت اظهار قدرت بگويد : اين حكم نه فقط بر مطلوب ، حق است ، بلكه علاوه‌بر اين بر هرچه با مطلوب ، در تحت اسم قرار دارد نيز حق مىباشد .\r\nبايد دانست كه استعمال اسم مشترك به جاى متواطى اگر به‌گونه‌اى باشد كه منازع از آن آگاه شود ، استهزا و تمسخر را به همراه خواهد داشت .\r\n7 - بايد ديد ملزومات و لوازم مطلوب چيست . زيرا اثبات ملزوم ، مفيد اثبات بوده و نفى لازم مفيد ابطال است . اين موضع ، علمى است .\r\n\r\n","description":"","footnote":"","page_name":" 514 ","page_number":514},
  {"content":"\r\n\r\n8 - از آن‌جا كه متقابلين ممتنع هستند ، اگر مقابل محمول ، براى موضوع ، موجود باشد اين مقتضى ابطال است .\r\n9 - در امورى كه زمانى هستند ، اعتبار اختلاف زمان مىتواند در ابطال ، نافع باشد .\r\nمثلا اگر بگويند : مغتذى نامى است به ذات ( پديده‌اى كه غذا مىخورد بالذات رشد مىكند ) مىگوييم اين حكم به اعتبار زمان وقوف و انحطاط ، باطل است . نيز اگر بگويند :\r\nتذكر همان تعلم است ، مىگوييم اين حكم باطل است ، زيرا تذكر ، تحصيل علم گذشته بوده اما تعلم تحصيل علم در مستقبل است .\r\nبه نظر من اين موضع بر اين وجه ، بهتر است در بحث هوهو ذكر شود .\r\n10 - وجود چيزى براى موضوع غير از احوال وجود ( مانند دوام ، اكثريت ، اقليت ، شامل شدن همهء موضوع يا بعضى از آن ) است ، و از همه عام‌تر است . تسليم و پذيرش هريك از اين احوال مستلزم تسليم وجود است اما از تسليم وجود لازم نمىآيد كه يكى از اين احوال موجود باشد ، چنان‌كه پذيرش بعضى از اين احوال مستلزم تسليم بعضى ديگر نيست . بنابراين بايد توجه داشت كه بعضى از اين احوال به جاى برخى ديگر به كار نروند . و اگر مدعى ، دعوى خود را به اجمال بيان كند ، بايد تفصيل آن را از او مطالبه نمود . اين موضع علمى است و در اثبات و ابطال نافع است .\r\nاز توابع اين موضع آن است كه هر امرى كه به حال يا وقت يا موضعى ، در موضوعى موجود باشد ، مطلقا موجود خواهد بود . و هرچه به حسب عرضى ممكن يا نافع يا جميل باشد ، مطلقا ممكن يا نافع يا جميل خواهد بود .\r\nممكن است كسى به حسب مشهور به اين قضيه‌ها عناد كند كه قتل برادر كافر مطلقا حسن است ، و قتل برادر مطلقا حسن نيست ، كذب در موضوعى جايز است و مطلقا جايز نيست . اين غلط ، به خاطر اشتراك لفظ است زيرا لفظ « مطلقا » بر حسن و جايز هم به اين معنى كه هيچ زيادى نباشد ، قرار مىگيرند ، و هم به اين معنى كه در همهء احوال و با همهء زيادات باشند . و در اين‌جا قضيه‌هاى اول ( در مورد حسن و جايز ) حق بوده و قضيه‌هاى دوم ناقض حكم اول مىباشند . و اين نكته موضعى جداگانه شمرده شده است .\r\nهمچنين هر امرى كه در معنى به اشدّ و اضعف محمول باشد ، مطلقا محمول است ،\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nمثلا اگر خمرى مسكرتر از خمرى ديگر باشد ، خمر مطلقا مسكر خواهد بود . اين موضع علمى است و مىتواند براى اثبات نافع باشد .\r\nدر مشهور به اين‌دو قضيه عناد مىكنند : خمود شهوت پسنديده‌تر از فجور است ، و در حالى كه نمىتوان گفت خمود پسنديده است . در حقيقت هيچ‌كدام از اين‌دو پسنديده نيست تا يكى پسنديده‌تر باشد ، بلكه بايد گفت فجور ناپسنديده‌تر است . اين نيز موضعى جداگانه شمرده شده است .\r\n11 - عروض دو ضد براى موضع به صورت تساوى است ، يعنى اگر يكى از دو ضد طبيعى باشد ، ضد ديگر نيز چنين است و اگر يكى اين‌گونه نباشد ديگرى نيز اين‌گونه نخواهد بود . مثلا اگر بغض عارض قوت غضبى باشد ، حبّ نيز عارض همان قوت است نه اين‌كه عارض قوت شهوى باشد . و اگر جهل عارض قوت شهوى باشد ، علم نيز عارض همان خواهد بود نه عارض قوت نطقى . اين موضع در ابطال نافع است . اما در اثبات در صورتى نافع است كه مطلوب ، امكان عروض باشد ، اما اگر مطلوب ، وجود باشد ، در اثبات نافع نخواهد بود .\r\nبرحسب تحقيق ، موضوع دو ضد يك امر است اما لازم نيست كه هردو ضد عارض و طارى موضوع باشند ، بلكه ممكن است يكى لازم بوده و يا منتقل به عدم باشد . و سبب شهرت حكم مذكور يا استقراست و يا ايهام عكس كه منتقل ضد است ، اگرچه ضد ممكن است كه منتقل نباشد . اين موضع بالقوه ، در مقابل موضعى است كه ضد عارض موضوع ، ضد موضوع است .\r\n12 - هر امرى كه به مقارنت با امرى اقتضاى حالى كند ، يا هر امرى كه زيادى آن مقتضى زيادى حالى باشد آن حالت براى آن امر ثابت خواهد بود . مثال اول : عدالت در مرد مقتضى جمال مرد است ، پس عدالت جميل است . مثال دوم : اگر شجاعت با عدالت مقارن شود ، مقتضى افزايش فضيلت است پس شجاعت نيز فضيلت است .\r\nاين موضع ، مشهور ضعيف است و در خلقيات استعمال مىشود ، براى ابطال نافع نبوده و علمى نيست . زيرا مثلا ، حركت در صورت تقارن با ماده مقتضى حرارت بوده و با ازدياد حركت ، حرارت افزوده مىشود اما حركت حارّ نيست .\r\n13 - هر امرى كه در موضوع ، به صورت اكثرى باشد و در محمول نيز اين‌گونه خواهد\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nبود مثلا مىگوييم : اگر لذت خير است پس هرچه لذتش بيش‌تر باشد خيرش بيش‌تر است . اين موضع ، مشهور است و علمى نيست . زيرا مثلا ، سكنگبين نافع است اما لازم نيست كه هرچه بيش‌تر خورده شود ، نفعش هم بيش‌تر باشد ، مگر آن‌كه مقدم قضيهء شرطى به صورت كلى باشد مانند آن‌كه : هرچه سكنجبين باشد ( چه كم و چه بسيار ) نافع است .\r\nاين موضع در اثبات و ابطال نافع است . سه موضع ديگر ، متصل به اين موضع است .\r\nنخست آن‌كه هرگاه دو محمول باشند و يكى از آن‌دو ، براى موضوع اولى باشد ، از ثبوت محمول غيراولى مىتوان محمول اولى را اثبات نمود و از عدم اولى مىتوان ابطال غيراولى نمود . دوم آن‌كه : دو موضوع باشند و يكى به حمل اولى باشد . و سوم آن‌كه : هر يك از موضوع و محمول ، دو موضوع و محمول بوده و حمل در يكى از آن‌ها اولى باشد .\r\nحال اثبات و ابطال اين مواضع همان‌گونه است كه گفته شد .\r\nتمام اين‌ها ، مشهورند ، زيرا اگر مقصود از « اولى » اقدم به طبع باشد ، اين احكام حق‌اند و گرنه ممكن است باطل باشند . مثلا اگر اولى و غيراولى با همديگر تقابل داشته باشند ، وجود غيراولى منافى وجود اولى خواهد بود چه رسد به اين‌كه بخواهد آن را اثبات كند .\r\nاين چهار موضع ، مواضع اقل و اكثر ناميده مىشوند ، چهار موضع ديگر نيز وجود دارد كه مواضع مساوات ناميده شده‌اند ، به اين‌گونه كه از وجود مساوى در استحقاق ، وجود مساوى ديگر را اثبات نموده و از انتفاء آن نظيرش را ابطال مىكنند .\r\n14 - هر امرى كه كون آن خير باشد ، آن امر خير است و هر امرى كه كون آن شرّ باشد آن امر شر است ولى در فساد بر خلاف اين است يعنى هر امرى كه فسادش خير باشد آن امر شر بوده و هر امرى كه فسادش شر باشد آن امر خير است . اين موضع مشهور است ، و اگر بگويند فاعل خير ، خير است و فاعل شر ، شر است اين قضيه مشهور بسيار ضعيف خواهد بود . و ممكن است از نظر علمى ، كاذب باشد . اين موضع را موضع كون و فساد مىنامند .\r\n15 - موضع ديگر مربوط و منسوب به واحد و كثير بوده و براى ابطال نافع است . مثلا اگر كسى بگويد : علم فهم است . در پاسخ بايد گفت : علم به چيزهاى بسيار مىتواند با هم باشد ، اما فهم نمىتواند اين‌گونه باشد . اين موضع علمى است .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\n16 - حكمى كه براى يك شبيه باشد ، براى ديگرى نيز شبيه خواهد بود . اين موضع را موضع متشابهات مىگويند . اين موضع ، مانند تمثيلات است با اين تفاوت كه در تمثيلات ، وجه مشابهت نيازمند توضيح و بيان است و برحسب اغلب بوده ، اما در اين موضع اين‌گونه نيست . مثال : اگر علم به اضداد يك علم باشد ، ظن به اضداد نيز همين‌گونه است . يا ، اگر ابصار ( عمل ديدن ) به وسيلهء خروج چيزى از چشم است ، سمع ( شنيدن ) نيز به وسيلهء خروج چيزى از گوش است . اين موضع هم در اثبات و هم در ابطال به كار رفته و صرفا مشهور است .\r\n17 - هرگاه متقابلى براى موضوعى در حالى باشد ، متقابل ديگر ، براى مقابل همان موضوع ، در همان حال خواهد بود . و يا اين‌كه ديگر مقابل براى آن موضوع در ضد آن حال است . در اين موضع ، تأليف مىتواند از سه متقابل باشد . مانند : دوستان و دشمنان ، احسان و اسائه ، و سوم هم حال و ضد آن‌كه عبارت است از جميل و قبيح . همواره يا دو طرف دو متقابل ، مقارن يكديگر خواهند بود و يا يك طرف از مقابل سوم مقارن هردو متقارن بوده و به صورت تكرار است . بنابراين از سه متقابل اول ، چهار قضيه تأليف مىشود : 1 - احسان به دوستان ، جميل است . 2 - اسائه ، به دوستان قبيح است . 3 - اسائهء به دشمنان ، جميل است . 4 - احسان به دشمنان قبيح است .\r\nاز اين چهار قضيه ، شش قضيهء شرطى متصل تركيب مىشود ، زيرا مقدم قضيهء اول با تالى هريك از سه باقى تركيب شده ، مقدم دوم با تالى هريك از دو باقى و مقدم سوم با تالى چهارم تركيب مىشود .\r\nچنان‌كه پيش از اين گفته‌ايم ، اين موضع مشهور است و نه علمى . زيرا حركت مىتواند مقارن حارّ طبيعى و بارد طبيعى باشد . و نيز لازم نيست هرگاه نور سفيد باشد ، ظلمت سياه باشد . اين موضع را موضع متقابلات مىنامند .\r\n18 - مواضع ديگر از متقابلات عبارت‌اند از : ايجاب و سلب ، مانند عكس نقيض كه علمى است ، و عكس مستوى كه در بعضى از مواد حق بوده و در بعضى ديگر باطل است . همچنين ممكن است در بعضى مواد مشهور باشد ، ديگر عكس‌ها نيز چنين است .\r\nموضع ديگر ، انتقال از نقيض به نقيض بوده و ظاهر است . بعضى از اضداد ممكن است مشهور و صحيح باشند مانند : شجاعت كه فضيلت بوده و ضد جبن است كه رذيلت\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nاست . يا صحت كه مرغوب است و ضد مرض كه محذور است مىباشد .\r\nبايد اصناف بسيارى از اين جنس و از مواد عكس مستوى منعكس و غيرمنعكس ، برحسب استقرا ، آماده نمود . در بعضى مواد اين حكم حق نخواهد بود ، مثلا اعتدال مزاج و استواى تركيب ، مستلزم صحت بوده و در ضد ، برعكس است يعنى مرض مستلزم ضد هردو است ، در عدم و ملكه گرچه بصر حس بوده و عمى ( كورى ) عدم حس است اين حكم حق است . در تضايف : اگر ذو ثلثة اضعاف كثير الاضعاف است ، ذو ثلثة اجزاء كثير الاجزاء مىباشد . و اگر علم ظن است ، معلوم مظنون است و اگر بصر حس است ، مبصّر محسوس است . در اين باب آن‌چه شرط است اين‌كه اجزاى قضيه موازى بوده و حال تضايف بر طريق تساوى اعتبار شود .\r\n19 - اين موضع ، معروف به موضع نظاير است و آن عبارت است از اشتقاق اسمى برحسب نسبت با چيزى مانند عادل برحسب نسبت قابل با مقبول ، صحى برحسب نسبت غايت با فاعل و حافظ و عفونت برحسب نسبت غايت با مبدأ .\r\n20 - مواضعى كه از تصاريف أخذ شده‌اند ، تصاريفى كه برحسب اشتقاق اسم نبوده و با يادآورى مناسبت و ملايمت ، از آن تعبير مىكنند ، مانند جارى مجراى طبيعت ، مذهب عدالت ، مأخذ حكمت . نسبت هريك با منسوب مانند نسبت هريك از چيزهايى است كه برحسب تصاريف‌اند . گفته شده كه تصاريف ، از نظاير خاص‌تر است .\r\nانتفاع به اين‌دو صنف از دو وجه است :\r\nنخست آن‌كه خاص خلقيات‌اند ، مانند : اگر عدالت پسنديده است ، عادل هم پسنديده است ، اگر جارى مجراى عدالت پسنديده است ، عدالت هم پسنديده است . در اين وجه ، مساوات در ساير محمولات واجب نيست . زيرا موضوع مقدم و تالى از نظر حد و ماهيت با همديگر مختلفند .\r\nو دوم برحسب اعتبار مقابلات ، مثلا مىگوييم : اگر شجاعت حكمت است ، پس شجاع حكيم است ، اگر جارى مجراى شجاعت جارى مجراى حكمت است ، شجاعت حكمت است .\r\nاين موضع ، جدلى صرف بوده و منعكس نمىشود . زيرا صرف تقارن دو وصف در موصوفى ، مستلزم حمل آن‌دو وصف بر همديگر نخواهد بود .\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nمشهورترين مواضع اثبات و ابطال عبارت‌اند از : مواضع متقابلات ، نظاير ، تصاريف ، اكثر و اقل ، و كون و فساد . چنان‌كه بعد از اين معلوم خواهد شد ، اين مواضع كلى بوده و در اكثر مطالب مشترك‌اند .\r\nمواضع اثبات و ابطال مطلق همين‌ها بود كه گفته شد . چنان‌كه گفتيم اين مواضع در اعراض نافع‌اند . از اين مواضع ، سه موضع ، خاص اعراض است :\r\nنخست آن‌كه : اگر محمول ، جنس ، فصل يا خاصه باشد ، عرض نخواهد بود . اين موضع براى ابطال ، علمى است ، اما براى اثبات عرض بايد هر سه ( جنس ، فصل و خاصه ) با همديگر ابطال شوند و يا وجود آن‌ها مورد تسليم و پذيرش طرف مقابل باشد .\r\nدوم آن‌كه : عرض داراى اصلى است كه عارض موضوع بود و به صورت حمل مواطات بر آن حمل نمىشود و عرض از آن مشتق است . اين موضع فقط شايستگى ابطال را دارد ، زيرا فصل و خاصه نيز چنين است .\r\nو سوم آن‌كه : عرض و معروض يكى نيستند . اين موضع نيز براى ابطال نافع است .\r\n\r\nفصل دوم : مواضع اولى و آثر\r\nاصل در اين باب اين است كه يك امر از دو امرى كه به وجهى از وجوه ميان دو اشتراك وجود دارد ، ترجيح يابد . الفاظى كه در اين باب متداول است عبارت است از : آثر ، افضل ، اولى ، اكثر ، ازيد ، اشرف ، اقدم و آن‌چه جارى مجراى اين الفاظ است و همچنين مقابلات اين‌ها . معانى بيش‌تر اين الفاظ ظاهر است . آن‌چه اهميت بيش‌ترى دارد اين است كه الفاظ آثر ، افضل و اولى تفسير شوند زيرا مدار اين مباحث بر اين الفاظاند . ازاين‌رو بايد گفت :\r\nآثر به معنى گزيده‌تر ( يعنى به ايثار اولى ) است . گرچه به ظاهر اين معنى ويژهء خلقيات است ، اما برحسب تحقيق ، نظر در آثر متعلق به نظر در اولى و ازيد است و به همين جهت به غير خلقيات نيز سرايت مىكند . ميان آثر و افضل تفاوت است ، زيرا علم هميشه از لباس افضل است ، اما براى كسى كه برهنه است ، جامه ايثار كردن اولى از ايثار علم است .\r\nافضل داراى چند معنى است :\r\n\r\n","description":"","footnote":"","page_name":" 520 ","page_number":520},
  {"content":"\r\n\r\n1 - هر امرى كه مشارك امر ديگرى باشد و اين مشاركت در خصلتى است كه قابل مساوات و لامساوات است . و آن امر علاوه بر آن‌كه مثل خصلت امر ديگر را دارد ، چيزى زياده داشته باشد ( مانند : توانگرتر ) .\r\n2 - اگر فضيلت قابل شدت و ضعف بوده اما قابل مساوات و لا مساوات نباشد ، آن امر افضل ، داراى شدت بيش‌ترى باشد ( مانند : سخىتر ) .\r\n3 - اگر فضيلت قابل شدت و ضعف نيست يا هردو در آن فضيلت مساوى هستند ، امر افضل آن است كه داراى فضيلت ديگرى باشد كه امر ديگر فاقد آن است ( مانند شجاع عفيف ، و شجاع به تنهايى ) .\r\n4 - دو امرى كه با يكديگر مشاركت ندارند بلكه هركدام داراى فضيلتى بوده ولى فضيلت يكى از آن‌دو ثابت و باقى بوده و در مطلوب بالذات نافع است ، مانند حكمت نسبت به يسار ( گشايش و فراوانى مال ) .\r\n5 - يا آن‌كه فضيلت يكى از آن دو در وجوه و مصلحت ، اعم باشد ( مانند شجاعت نسبت به عفت ) يا بادوام‌تر باشد ( مانند : صيت ( شهرت ) نسبت به يسار . اما اگر فضيلت يكى اكثر باشد و اعتبار ديگرى در ميان نباشد ، افضل نخواهد بود ) مانند شجاعت و عفت نسبت به حكمت .\r\n6 - هر امرى كه در فضيلت ، اولى از ديگرى باشد ، يعنى فضيلت براى او بالذات باشد و براى ديگر بالعرض بوده و از آن امر بالذات استفاده شود .\r\nو اما لفظ اولى اگر به تنهايى استعمال شود ( نه اولى از غير ) مقصود ، ترجيح در وجود است . و به اين اعتبار در همين معنى ششم اطلاق شده و بر معنى ديگرى گفته مىشود .\r\nتوضيح آن‌كه :\r\nاگر حكمى داراى علتى غيرتام باشد ، و تمامى آن علت ( يعنى علت تام ) داراى شرايطى غيرمحصور بوده و بعضى از آن شرايط مخفى باشند ، در اين صورت اگر وجود آن حكم را يك بار با مقارنت عددى بيش‌تر از آن شرايط و يك بار با مقارنت عددى كم‌تر در نظر بگيريم برحسب ظن حصول حكم با مقارنت عدد بيش‌تر متوقع‌تر خواهد بود تا با مقارنت عدد كم‌تر . اما برحسب وجود ، اگر علت تام باشد حصول معلول واجب بوده و اگر علت تام نباشد حصول معلول ممتنع است . ولى از آن‌جا كه آگاهى از حصول\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nيا عدم حصول تمام شرايط نداريم ، نمىتوانيم به وجوب و امتناع حكم كنيم . پس در اين جا طرفى را كه ميل نفس بدان بيش‌تر است اولى مىگويند .\r\nهمچنين ممكن است مقصود از اوليت ، ترجيح در معنى ديگرى باشد كه در ذكر مقارن معنى اول است ، مثلا مىگويند : افادهء نور از آفتاب اولى به چراغ است . چنان‌كه ممكن است اولويت به اعتبار وقوع باشد ، مانند اين‌كه گفته مىشود . اگر قرض گزارده شود اولى است . و معنى اين سخن آن است كه اگر اين طرف واقع شده و اتفاق بيفتد بهتر است . و ممكن است اولويت به اعتبار جميل باشد ، مانند اين قضيه : گزاردن قرض اولى است يعنى جميل‌تر است .\r\nاولويت در همهء مقولات قرار مىگيرد : در جوهر ، مانند : صورت و نوع به جوهريت اولى از ماده و جنس هستند ، و اين اولويت به اعتبار سبقت در وجود است و الا همهء جواهر در جوهريت متساوى هستند . اولويت در كم مانند بزرگ‌تر و بيش‌تر . همچنين اولويت در كيف ، فعل و انفعال كه مقولات قابل شدت و ضعف هستند ظاهر است .\r\nاولويت در أين ، مانند : آتش از هوا بلندتر است . اولويت در متى ، مانند : نوح ( ع ) پيش‌تر از ابراهيم ( ع ) است . اولويت در وضع ، مانند : فلك در اقليم دوم مايل‌تر از فلك در اقليم اول است . اولويت در ملك ، مانند : سپر براى دفع ، بهتر از زره است .\r\nدر اين مباحث گاه ممكن است دو موضوع باشند مانند : شجاعت گزيده‌تر است يا عفت ؟ و گاه ممكن است دو محمول باشد ، مانند : فضيلت نظرىتر است يا عملىتر ؟ و اين معنى به معنى نخست بازمىگردد . همچنين گاه ممكن است دو موضوع و دو محمول باشند ، مانند : شير در سفيدى بيش‌تر از كلاغ در سياهى است . و نيز ممكن است موضوع در هردو يا در يكى ، به صورت دوتايى ( مثنّى ) باشد مثلا : حكمت با شجاعت بهتر از حكمت با عفت است ، كه در اين مثال ، جزئى از موضوع تكرار شده است . و يا اين مثال :\r\nفقر با حكمت بهتر از توانگرى با صحت است ، كه در اين مثال تكرارى وجود ندارد .\r\nهمچنين ممكن است محمول نيز به صورت مثنى باشد ، مانند : حكمت و عدالت در دين و دنيا نافع‌تر از حكمت و شجاعت است .\r\nاكنون پس از تقرير اين معانى به تفصيل مواضع اين باب را مطرح مىكنيم . قبل از بيان اين مواضع بايد گفت به اين مواضع در امورى كه تفاوت ميان آن‌ها پوشيده و پنهان است ،\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nاحتياج و نياز خواهد بود . بنابراين اگر در موضعى تفاوت ظاهر باشد ذكر آن زائد است .\r\nمواضع مشهور اين باب ، بيست و پنج موضع به قرار ذيل است :\r\n1 - هرچه پاينده‌تر و ثابت‌تر باشد ، بهتر است . مقصود از « بهتر » در اين موضع ، « آثر » است . بيان علمى اين موضع مشهور اين است كه چنان‌چه از ميان دو شىء متساوى در نوع ، يكى از ديگرى پاينده‌تر و ثابت‌تر باشد ، همان بهتر خواهد بود . فرق ميان پاينده و ثابت اين است كه دو تساوى در زمان ممكن است يكى در شدت و ضعف متزايد بوده و ديگرى نباشد .\r\n2 - آن‌چه را كه شريعت حق اختيار نموده ، يا آن‌چه را كه فاضلى نيكو اختيار ، انتخاب كند ، و يا آن‌چه را كه اكثريت مردم اختيار كنند ، فاضل‌تر است . اين موضع نيز مشهور است . همچنين اين قضيه نيز مشهور است كه : آن‌چه همهء مردم اختيار كنند فاضل‌تر است . علت مشهور بودن اين موضع اين است كه اگر آن‌چه اختيار مىشود ، خير بالذات باشد ، اين موضع علمى خواهد بود ، اما اگر خير بالذات نباشد ( مانند صحت كه مختار جمهور بوده و از سعادت كه مختار قومى اندك است ) فاضل‌تر نخواهد بود .\r\n3 - آن‌چه در صناعتى اشرف ( مانند حكمت ) اختيار شود ، از مختار صناعت اخس ( مانند موسيقى ) فاضل‌تر است . اين موضع نيز مانند گذشته ، مشهور است .\r\n4 - آن‌چه در تحت فضيلتى ( مانند عدالت ) قرار دارد ، از آن‌چه اين‌گونه نيست ( مانند عادل ) فاضل‌تر است زيرا فضيلت عادل به خاطر وجود فضيلت عدالت است . اين موضع نيز مشهور است ، زيرا اشتراك معنوى نيست .\r\n5 - آن‌چه مطلوب به خود باشد ( مانند صحت ) از آن‌چه مطلوب به سبب غير باشد ( مانند معالجه و رياضت ) فاضل‌تر است . اين موضع ، علمى است . فقط بايد توجه داشت كه گاه ممكن است مفضول ، به اعتبارى ديگر آثر باشد . و اين تقريبا نزديك به اين موضع است كه گفته مىشود : مطلوب بالذات فاضل‌تر از مطلوب بالعرض است ولى بايد دانست كه مطلوب بالعرض در حقيقت مطلوب نيست و اين مانند كسى است كه شيرينى امرى را مىخواهد و آن شيرينى مقارن رنگى زرد است . و ممكن است مطلوب بالعرض ، به سبب كراهت ، ضد مطلوب باشد ، مانند فضيلت دشمن كه ضدش سبب شر است .\r\n6 - آن‌چه سبب خير بالذات است ( مانند : كفايت مال ) از آن‌چه سبب بالعرض است\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n( مانند بخت نيك ) بهتر است و در طرف شر بالعكس است يعنى بىكفايتى بدتر از بخت بد است .\r\n7 - آن‌چه گزيدهء مطلق است ( مانند صحت ) از آن‌چه سبب عذر يا حالى برگزيده مىشود ، يعنى اگر آن عذر و حال نبود آن را نمىخواستند ، بهتر است مانند مرضى كه نفعى را جذب كند ، يا مانند علاج اين موضع مانند آن است كه گفته مىشود : گزيدهء بالذات ( مانند علم ) بهتر از گزيدهء بالعرض ( مانند كتاب ) است .\r\n8 - سبب مطلوب بالذات ( مانند چراغ نسبت به نور ) بهتر است از سبب مطلوب بالعرض ( مانند آينهء روشن كه از راه انعكاس نور مىدهد ) اين موضع علمى است .\r\n9 - آن‌چه براى اشرف است از آن‌چه براى اخس است « بهتر » است . اين موضع در صورتى علمى خواهد بود كه اين‌گونه گفته شود : آن‌چه اشرف به وسيلهء آن شريف است . . . زيرا مثلا ريش مردان بهتر از شجاعت شير نيست . نكتهء ديگر اين‌كه در اين موضع به جاى « آثر » بايد گفت : « برتر » ، زيرا چه‌بسا كه مورد برترى امرى باشد كه اختيار را در آن راهى نيست .\r\n10 - آن‌چه برحسب اقدميت باشد ( صحت كه برحسب مزاج است ) بهتر است از آن‌چه برحسب غير اقدم است . ( مانند جمال كه برحسب تناسب اعضا است . همچنين است آن‌چه كه متعلق به اشرف مىباشد ) مانند صحت نبض نسبت به نيكى وجودت هضم .\r\n11 - آن‌چه به نفس خود غايت مىباشد بهتر است از آن‌چه فاعل غايتى ديگر مىباشد . اين موضع مشهور است ، زيرا مثلا ، صحت نزد جمهور مردم غايت بوده اما فضيلت سبب سعادت است و در حقيقت بهتر از صحت است .\r\nدر اين‌جا بحث ديگرى كه مرتبط با اين بحث مىباشد اين است كه از آن‌جا كه غايت افضل بر غايت غير افضل برترى داشته و اين برترى بيش از فضل غايت غير افضل بر فاعلش است ، بنابراين فاعل غايت افضل از خود غايت غيرافضل ، فاضل‌تر و برتر است .\r\nمثلا از آن‌جا كه فضل و برترى سعادت نسبت به صحت ، بيش از فضل صحت بر مصح است ، بنابراين فضيلت بهتر از صحت است . زيرا نسبت غايت با غايت همان نسبت فاعل با فاعل است . بنابراين فضل فضيلت بر مصح - كه مساوى فضل سعادت بر صحت\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nاست - بيش از فضل صحت بر مصح مىباشد . پس فضيلت ، برتر از صحت است .\r\n12 - آن‌چه به غايت و هدفى زودتر مىرسد بهتر است از آن‌چه به هدفى ديرتر مىرسد . و از اين‌روست كه مردم اسباب نفع معاش دنيوى را بر اسباب نفع معاد ترجيح مىدهند . اين موضع در صورتى علمى خواهد بود كه ميان اين‌دو امر تساوى قائل شويم .\r\n13 - آن‌چه هم به سوى خود و هم به سوى غير مطلوب باشد بهتر است از آن‌چه فقط مطلوب به سوى غير است ( مانند صحت و مال ) .\r\n14 - آن‌چه ملزوم چيزى بيش‌تر باشد بهتر است از آن‌چه اين‌گونه نيست . و اگر دو امر در خيريت متساوى باشند آن‌چه ملزوم شرّ كم‌ترى است بهتر خواهد بود . لوازم يا متقدم بوده ( مانند جهل متعلم ) يا متأخراند مانند علم متعلم . اگر متأخر به عنوان غايت باشد بهتر است .\r\n15 - آن خيرى كه تعدادش بيش‌تر باشد بهتر است از خيرى كه تعدادش كم‌تر مىباشد . اين موضع در صورتى حق است كه اين‌گونه شرط شود كه خير كم‌تر داخل خير بيش‌تر باشد . در مورد متداخل نيز بايد اين امر را اعتبار نمود كه اگر وجود يكى به سوى ديگرى باشد ، مجموع هردو بر وجود بهتر مزيت افزون‌ترى نداشته باشد ( مانند صحت و علاج كه فاضل‌تر از صحت به تنهايى نيست ) .\r\n16 - نزد جمهور ، آن‌چه لذيذتر مىباشد بهتر است . و در ضد ، برعكس است مثلا داروى آسان‌خور بهتر از داروى سخت خور است .\r\n17 - هر امرى كه نه درد و نه لذت داشته باشد بهتر است از امرى كه بدون لذت يا با لذت و درد ( باهم ) باشد . اين موضع نيز مشهور است .\r\n18 - مطلوبى كه در وقت مناسب به دست مىآيد بهتر از مطلوبى است كه در غيروقت مناسب حاصل مىشود ( مانند تعلم در جوانى و حكمت در پيرى ) اگرچه عكس آن غريب‌تر و خوش‌آيندتر است .\r\n19 - آن‌چه در همه يا بيش‌تر اوقات نافع مىباشد بهتر است از آن‌چه در وقتى خاص يا در اوقاتى كم نافع است . اما تحقيق آن است كه ممكن است امرى در يك وقت نافع بوده ولى منفعت آن زيادتر از امرى باشد كه در همهء اوقات نافع است .\r\nموضع ديگرى كه به اين موضع نزديك است اين‌كه : آن‌چه در همهء احوال مطلوب\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nاست ( مانند صحت ) بهتر است از آن‌چه فقط در حالى مطلوب است ، ( مانند خوردن ) .\r\n20 - هر امرى كه با وجودش به امرى ديگرى نياز نباشد بهتر است از امرى كه اين‌گونه نيست ( مانند وجود عدالت و شجاعت در همهء مردم ) .\r\n21 - هرچه كه مردم رغبت بيش‌ترى به حصول آن داشته يا از فسادش بيش‌تر دورى مىكنند ، بهتر است .\r\n22 - هر امرى كه مورد پسند دوستان است بهتر از امرى است كه مورد پسند غيردوستان بوده يا دوستان آن را نمىپسندند .\r\n23 - هر امرى كه در ارتباط با آن فعل ديگرى مورد انكار قرار مىگيرد بهتر از آن فعل است ، مانند تقوى و محبت لذت .\r\n24 - هر امرى كه فعلى خاص خود از آن سر مىزند بهتر از امرى است كه فعلى مربوط به غير از او صادر مىشود مثلا انسان عاقل بهتر از انسان شجاع است ، زيرا عقل خاص انسان بوده اما شجاعت اين‌گونه نيست .\r\n25 - آن‌چه شبيه به بهتر باشد ، بهتر از آن‌چه شبيه به غير بهتر است . اين موضع مشهورى ضعيف است . و مىتوان اين‌گونه آن را مورد عناد و عدم پذيرش قرار داد كه استر باوجود اين‌كه شبيه به خر است بهتر از ميمون است كه شبيه انسان مىباشد . پس بايد اين حكم را اين‌گونه مقيد نمود كه : « در امرى كه شبيه است ، بهتر است » .\r\nبايد دانست كه در بعضى مواضع آثر ، مقتضى گزينش خود همان امر است ، مثلا :\r\nچون انفع پسنديده‌تر است ، نفع پسنديده است . و اگر هردو متساوى باشند و مرجحى مقتضى ترجيح يك طرف باشد ، آن مرجّح هم پسنديده خواهد بود ، مانند : خير به طبع بهتر از خير به غيرطبع است ، پس وجود طبع بهتر از عدم آن خواهد بود .\r\nاگر بخواهيم مىتوانيم در اين مواضع آثر را تبديل به ازيد ( زيادتر ) عام‌تر كنيم . مثلا مىگوييم : آن‌چه به طبع مقتضى حالى است ، بيش‌تر است از آن‌چه به غيرطبع مقتضى حالى است . و سبب عموم اين است كه آثر ، در حال ايثار ، ازيد است و حال مطلق از حال ايثار تنها عام‌تر مىباشد .\r\nاستعمال مواضع مشتركى كه در باب اثبات و ابطال ذكر شده بود ، در اين باب چنان است كه در متقابلات گفته مىشود : هرگاه اين سخن مشهور است كه : « اگر همهء لذت خير\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nاست ، پس همهء اذيت شر است » .\r\nو در باب اكثر و اقل اين‌گونه بايد گفت : اگر علم به خيريت اولى از لذت است و لذتى خير است پس علمى نيز خير است ، و علمى خير نيست پس لذتى خير نخواهد بود . در ساير موارد نيز اين‌گونه بايد قياس نمود .\r\n\r\nفصل سوم : مواضع جنس\r\nعوام اهل اين صناعت آگاهى زيادى از حال جنس ندارند . برخى از كسانى كه مميّز بوده و داراى صفت تميّز هستند ! لوازم غير منعكس را به جاى جنس به كار مىبرند مانند منقسم نسبت به عدد و صحو نسبت به باز ايستادن باران ، خواص هم كه آگاهى بهترى دارند ، شرايط آن را به آن‌گونه كه شايسته و مقتضى تحقيق است ، مراعات نمىكنند و ازاين‌رو جنس و فصل را از همديگر متميز نساخته‌اند .\r\nبعضى از مواضع جنس با مواضع فصل ، مشترك بوده و بعضى نيز ويژهء جنس است .\r\nگرچه جدا كردن اين مواضع شيوهء اهل صناعت نيست ، اما در علوم بسيار نافع و مفيد است . ازاين‌رو ما ، هر قسمى را جداگانه ذكر نموده‌ايم . از آن‌جا كه اكثر اين مواضع علمى است ، هر موضعى كه مشهور بوده و علمى نيست ، فقط به مشهور بودن آن اشاره كرده‌ايم . نخست مواضع مشترك ميان جنس و فصل را برمىشماريم :\r\n1 - آن‌چه به جاى جنس ايراد مىشود ، در صورتى كه بر بعضى انواع يا اشخاص ، مقول نبوده و يا اگر مقول باشد در جواب « ماهو » واقع نشود ، جنس نخواهد بود . در مشهور ، ميان خود جواب ، يا واقع در جواب فرقى گذارده نمىشود .\r\n2 - آن‌چه حد نوع بر آن محمول باشد ، به صورت حملى ذاتى .\r\n3 - آن‌چه نوع بر بيش‌تر از آن واقع شود ، مانند مظنون در صورتى كه به عنوان نوع معلوم شمرده شود .\r\n4 - آن‌چه فقط شامل بعضى از ماهيتى باشد ، مانند ابيض نسبت به بعضى از اشخاص انسان .\r\n5 - آن‌چه فصل آن را به جاى نوع قرار دهند خواه آن امر به مثابهء نوع باشد مانند سياهى در صورتى كه به عنوان جنس « قابض بصر » قرار گيرد ، زيرا نوع نمىتواند عام‌تر از\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nفصل باشد و خواه به مثابهء جنس باشد مانند عدد در صورتى كه جنس « فرد » باشد ، هر چند فرد فصل حقيقى نيست ، اما در مثال نبايد مناقشه نمود .\r\n6 - هر امرى كه به جاى نوع قرار گرفته و نوع هم به جاى آن قرار مىگيرد ، مانند آن‌كه « سوء المزاج » را به عنوان جنس مرض بگذاريم ، يا « اتصال » را جنس « التقاء » و يا « مزاج » را به عنوان جنس « اخلاط » بنهيم .\r\n7 - در صورتى كه جنس و فصل متبادل باشند - مانند اين‌كه گفته شود : « تصديق قوت رأى است » در حالى كه حق اين است كه رأى قوت است .\r\n8 - اگر جنس را به تنهايى جزء فصل يا به عنوان خود فصل بگذارند ، آن‌چه به جاى جنس باشد ، جنس نخواهد بود مانند آن‌كه اخلاط را به عنوان جزء فصل مزاج يا به عنوان فصل آن بگذارند .\r\n9 - هر امرى كه فصل يا خاصهء جنس باشد و بجاى جنس قرار گيرد .\r\n10 - هر امرى كه محمولات نوع آن بر چيزى از آن محمول نباشد ، مانند آن‌كه عدد را جنس نفس قرار دهيم در حالى كه محمولات نفس ( مانند حىّ و حساس و مدرك ) بر هيچ عددى محمول نيستند .\r\n11 - هر امرى كه بر انواع محمول باشد اما اين حمل به صورت حمل تواطى نبود بلكه به اشتراك يا تشابه باشد مانند لفظ « اتفاق » كه هم بر نغمات و هم بر حال دوستان واقع مىشود .\r\n12 - آن‌چه به طريق استعاره يا تشبيه مقول باشد مانند وقوع لفظ دخان بر ابر .\r\n13 - اگر ملكه‌اى را جنس فعل قرار دهند ، يا فعلى را جنس ملكه قرار دهند . مانند آن‌كه گفته شود : حس حركتى جسمانى است ، در حالى كه حس مبدأ فعل بوده و حركت خود فعل است ، و يا آن‌كه قوهء مصابره را جنس ملكه‌اى قرار داده و بگوييم : كظم غيظ در ( فرونشاندن خشم ) جنس حلم ( صبر و بردبارى ) است . يا بگوييم مصابره بر خوف جنس شجاعت است . و يا آن‌كه قوت بر فعلى را جنس فعل بگذاريم ، مانند آن‌كه بگوييم : دزدى عبارت است از قدرت بر انتفاع از ملك غير در حالت پنهان از آن ( غير ) ، در حالى كه قوت ، ناپسند و نه مذموم نيست بلكه اين فعل است كه مذموم است .\r\n14 - لازمى كه به جاى جنس قرار گيرد ، مانند غم نسبت به غيظ ، در حالى كه غم پيش\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nاز غيظ است . و نيز آن‌چه در بعضى احوال زايل مىشود در حالى كه نوع باقى است مانند نامى نسبت به حيوان يا آن‌چه در بعضى احوال ثابت بوده اما نوع باقى نيست مانند ملكهء نفسانى نسبت به تذكر ، زيرا ملكه ثابت بوده اما ذكر و يادآورى متجدد است .\r\n15 - آن‌چه موضوعش غير موضوع نوع است مانند درد نسبت به غيظ ، زيرا درد متعلق به حس بوده و غيظ در قوت غضب است . اين موضع در اثبات نيز نافع است .\r\n16 - آن‌چه بر جزء نوع مقول بوده و يا بر كل نوع مقول باشد اما به سبب جزء مانند محسوس نسبت به انسان كه به سبب ظاهر بدن بر انسان مقول است . و به‌طور كلى هر امرى كه به سبب امرى غيرماهيت نوع بوده و بر نوع مقول باشد .\r\n17 - در صورتى كه منفعل به عنوان جنس انفعال قرار گيرد مانند آن‌كه مىگويند : باد هوايى متحرك است - و نيز در صورتى كه انفعال جنس منفعل قرار گيرد . و از اين قبيل است آن‌چه كه مىگويند : يخ آبى فشرده است و يخ آب نيست بلكه آب بوده است . و گل خاكى است آميخته به آب . در اين مواضع آن‌چه به جاى جنس است مقول بر محدود نيست .\r\n18 - و نيز اگر ماده را به جاى جنس قرار دهند ، مانند : حيوان جسمى است حامل نفس ، يا تخت عبارت است از چوبى چنين . . . - و يا موضوع به جاى آن قرار گيرد مانند :\r\nگرداب آبى مستدير است .\r\n19 - آن‌چه از قبيل قسمت عارض به معروض باشد يعنى به چيزى مختلف باشد كه اقتضاى قسمت ذاتى نكند مانند سفيد كه به گچ و برف مختلف مىشود .\r\n20 - هر امرى كه هيچ نوع از انواع آن مشارك آن موضوع نباشد ، چراكه جنس در قياس با آن ، جنس است مانند حركت كه انواع آن نظير نقلت و استحالت ، مشاركت لذت نيست ، پس جنس لذت نيست . و اين در صورتى است كه انواع محصور باشند . تمام اين موارد در ابطال نافع است .\r\n21 - هيچ‌گاه دو امرى كه متساوى النسبته هستند نمىتوانند جنس باشند - مانند قدرت و اختيار نسبت به دزدى . و نيز نوعى كه نسبت به دو ضد يكسان است نمىتواند جنس باشد مانند نفس با متحرك و ساكن . و آن را تحت اخس قرار مىدهند - مانند متحرك ، زيرا ساكن ثابت‌تر است . اين موضع مشهور است .\r\n\r\n","description":"","footnote":"","page_name":" 529 ","page_number":529},
  {"content":"\r\n\r\n22 - آن‌چه ضدش مقول بر نوع است .\r\n23 - اگر نوع ، اضافه با ماهيت شده باشد جنس نيز بايد اين‌چنين باشد . و نيز اگر جنس مضاف به ماهيت است نوع بايد چنين باشد . اين موضع علمى است . و اگر آن‌چه اضافه شده ، لازم نوع باشد ، لازم جنس نيز خواهد بود . در عناد با اين قضيه گفته مىشود :\r\nعلم مضاف است اما كيفيت مضاف نيست . اما اگر جنس به امرى اضافه شده باشد ، لازم نيست كه نوع هم اضافه شده باشد مانند علم و طب ، كه پيش از اين گفتيم . و اين نيز مشهور است ، زيرا طب برحسب لفظ ، مضاف نيست ، اما برحسب معنى و از آن جهت كه نوع علم مىباشد ، مضاف است .\r\n24 - در تميز ميان جنس و فصل گفته مىشود كه جنس نسبت به ماهيت و ذات اوّل از فصل است ، زيرا جنس بر اصل ذات دلالت مىكند اما فصل بر تكيّف ( چگونگى ) ذات دلالت مىنمايد . و اگر كسى بگويد فصل ، اوّل است ( زيرا تحصيل و تحقق نوع به فصل بوده و فصل شبيه صورت است ) باز هم سخنى مقبول است و فرق از جهتى ديگر است .\r\nاين موضع علمى است .\r\nنزديك به اين موضع ، گفته مىشود كه جنس از فصل به خاطر عموميت ، اقدم در معرفت است و فصل از حصهء نوع اقدم در وجود است زيرا جنبهء عليت دارد .\r\nدر اين باب ، نظر در مواضع عامى مانند اقل و اكثر و متساوى و متقابلات و نظاير و تصاريف و . . . مىتواند در مواضعى مفيد باشد . مثلا اگر نوع قابل شدت و ضعف نباشد ( به خلاف جنس ) مانند عدالت و فضيلت ، آن‌چه جنس فرض شده جنس نخواهد بود .\r\nعكس اين موضع نيز درست است . اين موضع علمى است زيرا قبول شدت و ضعف برحسب ماهيت است . همچنين اگر يكى از دو امر متساوى جنس باشد امر ديگر نيز جنس خواهد بود مانند غم و ظن نسبت به غيظ . و اگر از دو امر متساوى يكى جنس نباشد ديگرى نيز جنس نخواهد بود . اين موضع مشهور است . اگر غيراولى جنس باشد اولى نيز جنس است و اگر اولى جنس نباشد غير اولى نيز جنس نخواهد بود . مثلا براى جنس بودن ضبط نفس ، قوت نسبت به فضيلت اولى است . پس اگر فضيلت جنس باشد قوت نيز جنس است و اگر قوت جنس نباشد فضيلت نيز جنس نخواهد بود . در اشتياق نيز اين‌گونه است مثلا اگر عالم جنس طبيب باشد علم هم جنس طب است و اگر عدالت\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nنوع علم باشد عادل هم نوع عالم است . در كون و فساد ، عبارت « اگر انحلال يافت » ، نوع چيزى است كه « فاسد شد » ، و « انحلال يابد » نوع چيزى كه « فاسد شود » .\r\nاين‌ها مواضع مشترك ميان جنس و فصل بود . در تمام موارد فوق مىتوانيم به جاى « جنس » كلمهء « فصل » را بگذاريم و اين احكام همگى در فصل جريان دارد ولى بايد مثال‌ها را براى فصل ، تغيير داد .\r\nو اما آن‌چه خاص جنس بوده و فصل در آن مشاركت ندارد از اين قرار است :\r\n1 - آن‌چه در جواب « ماهو » قرار گيرد و در همه مشترك است ، لزوما جنس نيست و ممكن است فصل باشد ، زيرا فصل به هردو وجه واقع مىشود .\r\n2 - همچنين آن‌چه با نوع ، در دو مقوله قرار گيرد ، مانند سفيدى و برف .\r\n3 - و آن‌چه در عموم مساوى نوع باشد .\r\n4 - و آن‌چه حد نوع بر آن مقول باشد ، اگرچه ذاتى نباشد ، مانند آن‌كه كسى « موجود » را به عنوان نوعى در تحت جنسى قرار دهد كه لامحالة آن جنس موجود است .\r\n5 - و آن‌چه طبيعت آن به رفع طبيعت نوع ، مرتفع شود .\r\n6 - و آن‌چه ممكن نباشد كه داراى نوعى ديگر باشد .\r\n7 - و آن‌چه جنس عالى در طريق « ماهو » بر آن مقول نباشد ، زيرا اگر به صورت شركت بر آن مقول باشد اثبات وجود آن براى نوع ، در اثبات كافى است ، چراكه محال است عالى مقول باشد اما وسط مقول نباشد . و به‌طور كلى هرگاه دو مقول در طريق ماهو باشند و يكى از آن‌دو اعم باشد ، آن اعم جنس خواهد بود . اين موضع مىتواند براى اثبات به كار رود .\r\n8 - به اعتبار تقابل - اگر نوع داراى ضد بوده اما جنس را ضد نباشد و جنس بر ضد نوع مقول نباشد ، جنس نخواهد بود . اين موضع نيز شايستگى آن را كه در اثبات به كار رود دارد .\r\n9 - اگر جنس داراى ضد باشد اما ضد نوع ، نوعى از آن جنس نباشد ، جنس نخواهد بود . اين موضع مشهور است . زيرا در حقيقت جنس داراى ضد نيست ، و ضد آن در تحت يك جنس است . اما برحسب شهرت مثلا ، فضيلت و رذيلت دو جنس متضادند و عفت و فجور دو نوعى هستند كه تحت هردو قرار دارند .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\n10 - اگر در دو جنس متضاد ، امرى متوسط گردد و در نوع قرار نگيرد ، و يا بالعكس ، هيچ‌كدام جنس نخواهند بود . زيرا آن‌چه ميان دو جنس متوسط مىشود بايد جنس متوسط ميان دو نوع باشد .\r\n11 - اگر يك متوسط وجودى بوده و ديگرى عدمى باشد ، جنس به معنى رفع طرفين نخواهد بود زيرا امر وجودى و عدمى جنس و نوع يكديگر نيستند بلكه عدمى جنس عدمى ( مانند عدم ملكه ) است .\r\n12 - اگر امرى كه ميان دو ضد كه تحت يك جنس هستند واسطه شود و از آن جنس نباشد ، آن معنى جنس نخواهد بود .\r\n13 - اگر جنس داراى ضد باشد ، اما نوع داراى ضد نباشد ، آن‌چه جنس فرض شده ، جنس نخواهد بود . اين حكم نيز مشهور است و اين‌گونه مىتوان آن را مورد عناد قرار داد كه مرض داراى ضد است ، ما بعضى از انواع آن - مانند استدارت معده - داراى ضد نيست .\r\n14 - اگر نوع اخس در تحت جنس اشرف باشد و ضدش در تحت جنس اخس قرار داشته باشد ( مانند برودت و حرارت ، در صورتى كه برودت را كه اخس است در تحت نور كه اشرف است قرار داده و حرارت را در تحت ظلمت قرار دهيم ) هيچ‌كدام جنس نخواهند بود .\r\n15 - اگر يكى از دو امرى كه ضد هستند در تحت جنسى واقع نباشد - مانند شر ، ضد ديگر نيز تحت آن جنس قرار نخواهد داشت . اين موضع نيز مشهور است .\r\n16 - عدم با ملكه در تحت يك جنس نيستند بلكه جنس عدم ( اگر داراى جنس باشد ) عدم جنس ملكه است ، مثلا عدم ابصار در تحت عدم جنس قرار دارد . پس اگر عدم نوع در تحت عدم جنس نباشد ، آن‌چه به عنوان جنس فرض شده ، جنس نخواهد بود . اين موضع نيز مشهور است . و در حقيقت عدم عام در تحت عدم خاص است .\r\n17 - اگر نوع به چيزى اضافه شده باشد كه جنس به آن‌چيز اضافه نشده باشد ، آن جنس مفروض ، جنس نخواهد بود . مثلا ضعف كه به نصف اضافه مىشود اما كثير الاضعاف - كه به مثابهء جنس آن است - به نصف اضافه نشده و بنابراين نمىتواند جنس آن باشد . اين موضع با تقارن به مثال مشهورى ضعيف است . و حق نيست ، زيرا\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nمثلا ، « زايد » كه جنس ضعيف است در اضافهء با ناقص بوده و آن جنس نصف مىباشد .\r\n18 - اگر جنس با حرفى ( به صورت متعدى ) بيايد ، نوع نيز با همان حرف خواهد بود مانند ادراك چيزى و احساس چيزى . اين حكم نيز مشهورى ضعيف است زيرا علم به چيزى است ، ملكه چيزى را ، زايد بر چيزى و ضعف چيزى .\r\nآن‌چه تاكنون گفته شد مواضع خاص جنس بود . و اما بعضى مواضع خاص فصل ، برحسب تحقيق پيش از اين معلوم شده است و چند موضع ديگر در اين‌جا ذكر مىشود تا تمام سخن برحسب صناعت ايراد گردد .\r\n1 - فصل نمىتواند به صورت حمل كلى ، بر جنس ، محمول باشد .\r\n2 - و نيز جنس نمىتواند به صورت حمل ذاتى بر فصل حمل شود .\r\n3 - همچنين نوع نمىتواند به صورت حمل كلى يا حمل ذاتى بر فصل محمول باشد .\r\n4 - و نيز نبايد جنس را به جاى فصل بگيرند زيرا يا بر سبيل تبادل است ( كه قبلا گفته شد ) و يا بر غيرتبادل ، مانند آن‌كه گفته مىشود : عدالت ، مساوات در فضيلت است . و اما آن‌چه گفته شده : فضيلت ملكه‌اى محمود است ، و « محمود » را به عنوان جنس فضيلت گرفته‌اند ، سخنى برحسب مشهور است ، اما برحسب تحقيق هريك از « ملكه » و « محمود » به وجهى عام‌تر از ديگرى است ولى ملكه نسبت به محمود اولى به جنس است ، زيرا « ملكه » در مقولهء كيف داخل است ولى محمود اين‌گونه نبوده و دخولش در مقولات ، عرضى است .\r\n5 - و همچنين نبايد نوع را به جاى فصل بگيرند ، چنان‌كه مىگويند : « تعيير ( سرزنش كردن ) شتمى است همراه با استخفاف ، در حالى كه استخفاف نوعى از شتم است ، زيرا « شتم » قولى است كه بر عيب مخاطب دلالت مىكند . و « استخفاف » قولى است كه بر كمى عظمت و بزرگى مخاطب دلالت دارد . ممكن است فصل جنس فصل نوع نيز باشد مانند ناطق نسبت به حساس .\r\n6 - فصل نمىتواند به عنوان فصل دو جنس متباين در دو مقوله باشد ، زيرا چنان‌كه گفته‌ايم جنس بر فصل مقول است ، يعنى فصل جوهر ، جوهر بوده و فصل مضاف ، مضاف است ، و دو مقوله نمىتوانند بر يك امر مقول باشند .\r\n7 - فصل انفعال و استحاله نمىبايست نوع باشد ، مانند برودت براى آب .\r\n\r\n","description":"","footnote":"","page_name":" 533 ","page_number":533},
  {"content":"\r\n\r\n8 - و نيز نمىشايد فعلى از افعال نوع باشد ، مانند تبريد ( سرد كردن ) براى آب .\r\n9 - و نيز نمىشايد خواص آن باشد ، مانند حال مثلث ، براى مثلث .\r\n10 - و نبايد عوارض آن باشد ، مانند آبى و زمينى براى حيوان . زيرا تمام اين موارد از تقوم نوع است .\r\n11 - هر فصلى بايد تحت جنسى ، داراى قسمى باشد ، خواه آن قسم محصل باشد ، مانند مفرق بصر نسبت به جامع بصر ، يا غير محصل ، مانند غيرناطق نسبت به ناطق . فصل نبايد عدمى باشد ، مگر آن‌كه جنس هم عدمى باشد . در مورد فصل عدمى قبلا سخن گفته‌ايم . و اما جنس عدمى ، از أعلام است ، مانند سكون كه جنسش عدم حركت است . و اين جنس مىتواند مقارن دو فصل باشد : يكى قوت حركت و ديگرى لاقوت آن . نخستين فصل ، سكون بوده و دومين فصل ، ثبات است .\r\n12 - فصل بايد خاص جواب « اىّ » باشد ، گرچه به وجهى مشارك جنس در جواب « ماهو » است و به وجهى ديگر جنس در جواب از « ماهو » اولويت دارد . اين موضوع نيز پيش از اين ذكر شد .\r\nدر اين‌جا بحث پيرامون مواضع اين باب به پايان مىرسد . ناگفته نماند كه در بهرى از اين مواضع ، حدود نيز مشاركت دارند .\r\n\r\nفصل چهارم : مواضع خاصه\r\nچنان‌كه گفته‌ايم ، « خاصه » در باب جدل شامل خواص مفرد ، مركب و رسوم مىشود .\r\nشرايط خاصه دوگونه است : شرطهاى عامى كه براى همهء خاصه‌هاست و شرطى كه فقط مخصوص رسم است و آن را شرط جودت خاصه مىنامند .\r\nشرايط عمومى همهء خاصه‌ها عبارت‌اند از : 1 - خاصه براى موضوع دائمى باشد 2 - خاصه مساوى موضوع در انعكاس باشد . و شرط ويژهء رسم آن است كه رسم معروف‌تر از موضوع باشد تا تعريف موضوع به آن ، ممكن باشد .\r\nبعضى از مواضع اين باب بدين اعتبار مورد بحث قرار گرفته كه آن‌چه به جاى خاصه ايراد كرده‌اند آيا خاصه هست يا نه ؟ و برخى ديگر به اعتبار جودت خاصه بوده ، و بعضى هم برحسب قوانين مشترك است . اين مواضع به قرار ذيل‌اند :\r\n\r\n","description":"","footnote":"","page_name":" 534 ","page_number":534},
  {"content":"\r\n\r\n1 - خاصهء مطلق بايد لاحق نوع بوده و به سوى نوعيت آن باشد ( مانند حال زوايا نسبت به مثلث ) نه آن‌كه به سوى امر ديگرى ( مانند مدّاحى نسبت به انسان ) باشد . اما خاصه‌اى كه مقيد به قيدى است بايد برحسب آن قيد اخذ شود زيرا بدون آن قيد خاصه نخواهد بود ، مثلا اگر خاصه‌اى مقيد به « طبع » باشد ( مانند ذو رجلين نسبت به انسان ) در صورتى كه اين قيد ترك شود به بعضى از افراد نوع منحصر مىشود . همچنين اگر خاصه‌اى مقيد به « اول » باشد ، مانند تلون نسبت به سطح كه با حذف قيد اوليّت ، همين تلون براى جسم نيز موجود خواهد بود و بنابراين ديگر منحصرا خاصهء سطح نيست .\r\nهمچنين « چهار انگشت داشتن » نسبت به انسان ، در صورتى خاصهء انسان خواهد بود كه به اين قيد مقيد شود كه بر سبيل ندرت اتفاق مىافتد .\r\nممكن است خاصه‌اى برحسب صورت باشد - مانند آن‌كه در تعريف آتش گفته شود :\r\nآتش لطيف‌ترين اجسام در قوام اجزا است . چنان‌چه ممكن است خاصه‌اى برحسب ماده باشد - مانند انفصال براى جسم . ممكن است خاصه‌اى برحسب نسبت با كل موضوع باشد ، مانند احساس نسبت به حيوان . چنان‌كه ممكن است برحسب جزئى از موضوع باشد ، مانند فهم براى انسان كه برحسب قوت فكر است . همچنين ممكن است خاصه‌اى برحسب اكتساب باشد ، مانند علم براى انسان ، يا امرى كه عام‌تر از آن است ، مانند احساس نسبت به انسان كه برحسب حيوانيت اوست . و چنين خاصه‌اى در قياس با غيرحيوان ، خاصه است نه در قياس با همهء امور . همچنين ممكن است خاصه‌اى به اعتبار غايت در افراط باشد ، مانند خفيف نسبت به آتش ، زيرا بدون اين اعتبار ، خفيف براى هوا نيز وجود دارد ، پس خفيف ، خاصهء جسم حارّ است نه خاصهء آتش يا هوا .\r\nخاصه‌اى كه مطلقا خاصهء موضوع باشد ، خاصهء موضوع در همهء احوال خواهد بود چه موضوع با اوصاف مختلف مقارن گردد و چه بدون قيد مقارنت باشد ، مثلا « ضاحك » كه خاصهء انسان است ، خاصهء مستحيى ، خجل و كاتب نيز هست . و تقارن اين اوصاف با موضوع ، تأثيرى در ثبوت خاصه ندارد . بنابراين وقوع هريك از اين اوصاف ، در اين موضع ، بالعرض است .\r\nاما خاصه‌اى كه فقط برحسب وصفى ، به عنوان خاصه باشد ، در صورتى كه آن وصف از بين رفته و زايل شود آن خاصه نيز خاصه بودن خود را از دست مىدهد . اين موضع\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nعلمى بوده و در اثبات و ابطال نافع است .\r\n2 - هر امرى كه بر بعضى از موضوع صادق نباشد ، خاصه نخواهد بود ، مانند : علما غلط نمىكنند ، زيرا برخى از علما غلط مىكنند .\r\nهمچنين اگر موضوعى متشابه الاجزاء بوده و آن امر بر اكثر اجزا - و نه همهء آن - واقع شود ، باز هم خاصه نخواهد بود ، مانند شور نسبت به آب دريا ، يا خفيف براى مطلق آتش ، زيرا ممكن است بعضى از آب‌هاى درياها شور نبوده يا بعضى از انواع آتش خفيف نباشند .\r\nو نيز اگر موضوعى متشابه الاجزاء بوده و امرى فقط بر بعضى ( كه تعداد كمى هستند ) واقع شود ، باز هم آن امر خاصه نخواهد بود ، مانند مستنشق نسبت به هوا .\r\n3 - هر امرى كه عام‌تر از موضوع باشد خاصه نخواهد بود .\r\n4 - هر امرى كه دائما براى موضوع موجود نباشد خاصه نخواهد بود مانند كتابت نسبت به انسان . نزديك به اين موضع ، موضعى است كه مىگويند : تعريف به امرى كه خاص زمانى است ، خاصه نيست ، مانند جلوس زيد در قياس با عمروى كه نشسته است ، البته به شرطى كه معرّف را مقيد به زمان و حال نگرفته باشند ، يعنى معرف به صورت مطلق باشد .\r\nهمچنين اگر خاصه‌اى را در مقايسه با احساس به عنوان خاصه اخذ كرده باشند ، از آن‌جا كه احساس ، حتما در زمانى است ، پس دائمى نخواهد بود ، مانند آن‌كه در تعريف آفتاب گفته شود : ستاره‌اى است در نهايت نورانيت كه بالاى زمين است ، زيرا اين حكم در شب صادق نيست .\r\nاما اگر امرى كلى باشد ( حتى در صورتى كه برحسب باشد ) از اين قبيل نخواهد بود .\r\nهمچنين موضوع نبايد قبل يا بعد از خاصه موجود شود ، مانند تنفس نسبت به زيد .\r\n5 - نمىتوان موضوع را به جاى خاصه قرار داد ، مانند آن‌كه انسان را خاصهء ضاحك كنند ، زيرا يك موضوع مىتواند خاصه‌هاى بسيارى داشته باشد و اگر موضوع خاصهء هر يك از آن خاصه‌ها باشد ، خاصهء هيچ‌كدام نخواهد بود .\r\n6 - نمىتوان فصل را به جاى خاصه قرار داد .\r\n7 - خاصه نمىتواند برحسب اسمى ، خاصه بوده اما برحسب مرادف آن اسم ، خاصه\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nنباشد ، مانند آن‌كه « خير » خاصهء « مطلوب » باشد اما خاصهء « مؤثر » نباشد .\r\nاين مواضع ، برحسب خود خاصه بود . و اما مواضعى كه برحسب جودت خاصه است به قرار ذيل است :\r\n8 - خاصه نبايد خفىتر از موضوع باشد . بايد توجه داشت كه خفىتر بودن دو نوع است : نخست آن‌كه تعريف آن جزء به تعريف موضوع امكان‌پذير نباشد ، مانند آن‌كه كسى بگويد خاصهء نفس ، محرك حيوان است ، در حالى كه تعريف حيوان جز به « نفس » ممكن نيست . و ديگر آن‌كه تعريف آن ( خاصه ) متوقف بر معرفت موضوع نباشد ولى خفىتر از موضوع باشد اين‌گونه از خفا نيز خود دوگونه است : يكى آن‌كه برحسب تصور خفىتر از موضوع باشد ، مانند آن‌كه در تعريف آتش بگويند آتش شبيه به نفس است . و ديگر آن‌كه برحسب تصديق خفىتر از موضوع باشد يعنى وجود آن امر براى موضوع ، خفى باشد مانند آن‌كه در تعريف جزء حار گفته شود آن‌چه تعلق نفس اول به آن است .\r\nاين موضع علمى بوده و در ابطال نافع است . و اما در اثبات ، در صورتى نافع است كه اولا خاصه و موضوع مساوى باشند و ثانيا از نظر تصور و تصديق اعرف باشند . بايد دانست اعرف ( شناخته شده‌تر بودن ) دوگونه است : اعرف به ذات خود ( مانند حركت فوق و روشنى براى آتش ) و اعرف به نظر ، و اين نيز دو نوع است : يكى آن‌كه خاصه به ذات خود خفى بوده اما به نظر شناخته شده و علت معرفت موضوع مىشود ، بنابراين نسبت به موضوع اعرف است ، مانند بزرگ‌تر بودن زاويهء خارج مثلث از دو زاويهء داخل متقابل ، يا تساوى زواياى مثلث با دو قائمه . و ديگر آن‌كه خاصه به نظر معروف مىشود و علت معرفت موضوع نيست مانند حال زوايا نسبت به مثلث .\r\nدر خواص مركب ، عنوان « رسم » بر خاصه‌اى اطلاق مىشود كه معرّف موضوع باشد . خواه در معنى [ كه ظاهر است 
  ] و خواه برحسب اسم ، يعنى در صورتى كه اسم ، مفهوم نباشد به وسيلهء خاصه معلوم شود كه بر كدام معنى قرار مىگيرد ، اگرچه معنى معروف‌تر از خاصه باشد ، مانند « حال زوايا » در تعريف معنى اسم « مثلث » در صورتى كه در تعريف ماهيت آن اشتباه پيش آيد .\r\nاما اگر موضوعى هم برحسب معنى و هم برحسب اسم معلوم باشد ، خاصه نقش\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nتعريفى نخواهد داشت بلكه فقط نشان‌گر خاصه خواهد بود .\r\n9 - خاصه نبايد از نظر معرفت مساوى موضوع باشد ، مانند ضد و مضاف در تعريف مقابل هريك از اين‌دو ، اما ملكه و ايجاب از اين قبيل نيستند زيرا ملكه از عدم ملكه و ايجاب از سلب معروف‌تر است . اين موضع علمى است .\r\n10 - بايد موضوعات موضوع به جاى خاصه قرار گيرند ، چنان‌كه در موضع خاصهء حيوان بگويند : آن‌كه نوعش انسان است . اين موضع به قسم اول از اقسام خفى ، بازمىگردد .\r\n11 - خاصه بايد مانند فصل ، مميّز باشد تا مفيد تعريفى باشد كه در اين موضع مطلوب است ، زيرا اگر مميّز نبوده و مشترك باشد ، مشترك نمىتواند معرّف باشد .\r\n12 - خاصه نبايد به اشتراك لفظى دلالت بر وجودش در موضوعى كند ، مانند احساس در خاصهء حيوان ، زيرا اگر مقصود از آن احساس بالفعل باشد ، مساوى حيوان نبوده . اما اگر مراد احساس بالقوه باشد مساوى حيوان است و خاصه خواهد بود ، در حالى كه لفظ « احساس » به صورت مشترك لفظى بر هردو قرار مىگيرد . در جايى كه ضرورت اقتضا مىكند ، حتما بايد مقصود را تعيين نمود .\r\n13 - هنگام تعريف به خاصه ، نبايد در كلام تكرارى وجود داشته باشد ، خواه بالفعل مانند آن‌كه در تعريف آتش بگويند : آتش جسمى است كه لطيف‌ترين اجسام است ، و خواه بالقوه ، مانند آن‌كه در تعريف زمين گفته شود ، زمين جوهرى است كه از ميان اجسام ، خاص به ميل مركز است .\r\nبرحسب شهرت ، هر لفظى كه بدون آن ، مىتوان معنى را ادراك نمود و برحسب عادت ، حذف مىشود ، ايراد آن لفظ پسنديده نيست . اما برحسب تحقيق ، اگر آن معنى ، بالذات ارتباط و تعلقى به آن لفظ دارد ، آن لفظ را بايد ايراد نمود و تكرارش مضرّ نيست .\r\n14 - شايسته نيست كه به جاى يك خاصه ، بيش از يكى قرار دهند ، مانند آن‌كه در تعريف آتش بگويند : آتش لطيف‌ترين و خفيف‌ترين اجسام است . اما برحسب تحقيق ، تعريفات پىدرپى به خواص بسيار ، پسنديده است .\r\n15 - مهم‌ترين شرط در جودت خاصه آن است كه همراه با خاصه ، جنس نيز ذكر شود ، زيرا جنس به وجهى بر ماهيت دلالت مىكند و تميّز آن ماهيت از ساير ماهيات در\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nمرتبهء بعد از تصور و تعقل ما به الامتياز خواهد بود .\r\nدر اين‌جا ذكر مواضع جودت خاصه نيز به پايان مىرسد و اكنون مواضعى را كه برحسب قوانين مشترك است بيان مىكنيم :\r\n16 - ضد خاصه بايد خاصهء ضد موضوع باشد ، مانند افضل و اخس نسبت به عدالت وجود . اين موضع ( چنان‌كه گفته‌ايم ) مشهور صرف است .\r\n17 - خواصى كه از مضافات هستند ، اين‌گونه‌اند كه مثلا : اگر فاضل خاصهء ضعف نيست ، مفضول هم خاصهء نصف نيست .\r\n18 - خواصى كه از قبيل عدم و ملكه هستند اين‌گونه كه مثلا : اگر عدم حس خاصهء كورى نباشد وجودش خاصهء بينايى نيست .\r\n19 - خواصى كه از مناقضات هستند ، مانند : اگر الف خاصهء ب باشد ، لا الف خاصهء لا ب است .\r\nاين سه موضع مىتوانند در ابطال و اثبات مورد استفاده قرار گيرند .\r\n20 - اگر امرى خاصهء موضوعى باشد ، خاصهء نقيض آن موضوع نخواهد بود . اين موضع ظاهر است و فقط براى ابطال به كار مىرود .\r\n21 - خاصهء بر سبيل تعادل اين‌گونه است كه مثلا ، حيوان را به محسوس و معقول تقسيم كنند و نيز به مائت ( ميرا ) و غيرمائت ، و مائت خاصهء محسوس باشد و غيرمائت خاصهء معقول . اين موضع براى اثبات و ابطال شايستگى دارد .\r\n22 - خاصه به اعتبار تصاريف : اگر عدل خاصهء جميل است ، عدالت خاصهء جمال است . اين موضع در اثبات و ابطال مشهور بوده و ظاهرا چنين است . اما به نظر علمى ، ضاحك خاصهء ناطق است ، در حالى كه ضحك خاصهء نطق نيست ، زيرا گرچه در موضوع مقارن آن است ، اما مقول بر آن نيست . اما اگر برعكس ، مصدرى خاصهء مصدرى باشد مشتق از آن مصدر خاصهء مشتق مصدر ديگر خواهد بود .\r\n23 - خاصه به اعتبار نسبت : اگر نسبت مرتاض با خصب بدن ، نسبت طبيب با صحت باشد ، مفيد خصب خاصهء مرتاض خواهد بود و بنابراين صحت خاصهء طبيب است . اين موضع براى اثبات و ابطال مشهور است . اما به نظر علمى ، اگر مساوات ميان خاصه و موضوع معلوم باشد ذكر نسبت ، زايد و حشو است و اگر معلوم نباشد ، با ذكر نسبت\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nمعلوم نشود .\r\n24 - خاصه در كون و فساد : اگر تكوّن امرى خاصهء تكون موضوع و نيز فساد آن امر خاصهء فساد آن موضوع باشد ، در هردو طرف ( كون و فساد ) علمى خواهد بود .\r\n25 - خاصه از اقل و اكثر : اگر آن‌چه تلونش بيش‌تر باشد خاصهء موضوعى باشد كه جسميتش بيش‌تر است ، آن‌چه كم باشد خاصهء كم خواهد بود تا اين‌كه تلون به‌طور مطلق ، خاصهء جسم به صورت مطلق ، باشد . اگر آن‌گونه نباشد ، اين‌گونه نخواهد بود . اين موضع در صورتى علمى خواهد بود كه هم خاصه و هم موضوع قابل شدت و ضعف باشند . اگر اين حكم تبديل به اولى شود علمى نخواهد بود .\r\n26 - خاصه از اكثر و اقل در نسبت : اگر نسبت حس به حيوان از نسبت علم به انسان اولى است و حس خاصهء حيوان نيست ، پس علم خاصهء انسان نيست ، در حالى كه علم خاصه است ، پس حس خاصه است . اين موضع علمى نيست ، زيرا خاصه از خاصه ، اولى نيست .\r\n27 - همچنين : اگر خاصه بودن لون نسبت به سطح اولى از آن است كه لون خاصهء جسم باشد ، و لون خاصهء سطح نيست ، پس خاصهء جسم هم نيست . اين موضع نمىتواند براى اثبات به كار رود ، زيرا يك امر نمىتواند خاصهء دو چيز باشد . اما اگر مقصود از اولى ، اول و بالذات باشد ، اين موضع علمى خواهد بود . بسيارى از خواص ، از اين جنس هستند .\r\n28 - عكس موضع فوق : الف و ب براى د موجودند ، الف اولى به خاصه بودن از ب است ، اما ب خاصه است پس الف هم خاصه است ، يا اما الف خاصه نيست ، پس ب هم خاصه نيست . اين موضع علمى نيست ، زيرا آن‌چه غيراولى است حتما فاقد شرطى است پس خاصه نيست و بنابراين اوليت باقى نمىماند .\r\n29 - اگر خاصه ، متعلق امرى به قوت باشد ، و قوت متعلق به چيزى باشد كه ممكن است منعدم شود و در آن حال ديگر قوت باقى نباشد ، خاصه باطل مىگردد و آن‌چه به فرض خاصه باشد ، خاصه نخواهد بود - مانند مستنشق به قوت كه فرضا خاصهء هواست و متعلق به وجود حيوان است ، پس اگر حيوان منعدم شود هوا داراى اين خاصه نخواهد بود . اين موضع در مشهور ، براى ابطال به كار مىرود . اما به نظر علمى اگر مقصود از آن\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nمواطات ، انفعالى باشد كه براى طبيعت هوا وجود دارد ، خاصه است ، اگرچه حيوانى نباشد .\r\n30 - در صورتى كه موضوع نباشد يا كسى آن را نشناسد شايسته نيست كه خاصه به معنى اشد باشد و در اين فرض آن خاصه ، خاصهء موضوع ديگرى خواهد بود - مثلا اگر در تعريف آتش گفته شود كه آتش الطف اجسام است ، در صورتى كه آتشى نباشد يا كسى به وجود آن آگاهى نداشته باشد ، « الطف » خاصهء هوا مىشود .\r\n\r\nفصل پنجم : مواضع حدّ\r\nدر مقالهء گذشته ، پيرامون كيفيت اكتساب حدود را بيان كرديم . در اين مقاله نيز پيرامون كيفيت حال حدود ، بر وجهى اعم سخن خواهيم گفت تا آن‌كه بتوان بر وجه اخص از آن خلاصه‌اى برداشت نمود .\r\nقبل از شروع در مطلوب ، بايد گفت : نظر در حدود از چند جهت امكان‌پذير است :\r\nالف - آيا اطلاق حد بر محدود صادق است يا نه ؟\r\nب - آيا حد چنان‌كه بايد مشتمل بر جنس هست يا نه ؟\r\nج - آيا حد در انعكاس و معنى مساوى محدود است يا نه ؟\r\nد - آيا تأليف ميان اجزا حد نيك است و يا چيزى زايد مختلط شده و يا نوعى از فسادى كه مقتضى انتقاض حد باشد ، در ميان هست يا نه ؟\r\nاين امور چهار بحث هستند كه هريك بر قبل از خود مترتب است . بحث اول ، با توجه به مباحث باب مواضع اثبات و ابطال معلوم شده است . بحث دوم نيز از مباحث باب مواضع جنس واضع شد . در بحث سوم ، آن‌چه متعلق به مساوات انعكاس است ، نيز از همان باب ، از مواضع فصل و از باب مواضع خاصه معلوم شده است . اما در معنى ، مساوات متعلق به صناعت برهان است . زيرا در اين صناعت ، هر امرى كه مفيد تميّز بوده و منعكس مىشود - اگرچه برحسب امرى خارجى باشد ، حد شمرده مىشود . مانند اعراض ذاتى و خواص .\r\nبنابراين در اين فصل ، فقط پيرامون مبحث چهارم سخن خواهيم گفت . اين مباحث نيز سه نوع مىباشند :\r\n\r\n","description":"","footnote":"","page_name":" 541 ","page_number":541},
  {"content":"\r\n\r\n1 - بحث از حال الفاظ ؛\r\n2 - بحث پيرامون ايراد زوايد و تجاوز از قدر كفايت در حد ؛\r\n3 - بحث پيرامون اغفال واجب يا عدول به ناواجب كه مقتضى ذات و فساد حد است .\r\nاكنون به تفصيل پيرامون هريك از اين مباحث سخن مىگوييم :\r\n\r\nمواضع الفاظ\r\n1 - حد ، نبايد مشتمل بر لفظ مشترك يا لفظ پيچيده‌اى كه بر معنى دلالت نمىكند ، باشد .\r\nمانند آن‌كه بگويند : سكون : با جوهر خود شدن است . زيرا مفهوم نزديك‌تر به اين حد همان مكان طبيعى است كه آن هم حركت است .\r\nممكن است پيچيدگى در حد نباشد ، بلكه در محدود باشد ، بدين‌خاطر كه به صورت اشتراك بر معانى مختلفى واقع مىشود و به همين جهت ، حد به وسيلهء الفاظ مشتركى كه بر آن معانى دلالت مىكند بيان شود ، مثلا نور - كه مشترك ميان معقول و محسوس است - اين‌گونه تعريف شود كه : آن‌چه كاشف مدرك به اتصال باشد . اين حد ، به ظاهر با محدود مطابقت داشته و رواج مىيابد ، اما در حقيقت حد نيست ، زيرا دلالت بر معنى محصّل و شخصى براى محدودى معين نمىكند .\r\nهمچنين ممكن است حدى مشترك نباشد اما شامل معانى محدود باشد . مانند آن‌كه بخواهند براى حيات كه ميان حيوان و نبات مشترك است - حدى بيان كرده و بگويند حيات چيزى است كه داراى قوهء غاذيه باشد . در حالى كه اين معنى نسبت به نبات ، بالذات بوده و نسبت به حيوان به خاطر وجود نفس نباتى است . بنابراين از آن‌جا كه حد فوق شامل هر دو معنى است ، رواج مىيابد ولى در حقيقت اين حد فاسد است .\r\nاشتراكى كه به سبب استعاره باشد ، رواج زيادى مىيابد ، مثلا در تعريف عفت گفته شده كه عفت اشتراكى اتفاقى است . در حالى كه اين حد فاسد است ، زيرا اين معنى لاحق نغمات نيز هست . پس لازمهء آن اين است كه عفت تحت دو جنس متباين يعنى فضيلت و اتفاق باشد .\r\n2 - شايسته نيست كه در حد ، از الفاظ متداول عدول كرده و الفاظ غريب استعمال شود . چنان‌كه مثلا بگويند : رتيلا ( جانورى زهردار است كه به فارسى دلمك ناميده مىشود ) معفنة الملسع است . يا چشم مظلل به ابروست ، يا مغز غاذية العظام است .\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nالفاظ غريب مىتوانند به گونه‌هاى مختلفى باشند : الفاظى كه استعمال آن‌ها اتفاقى است ، الفاظى كه استعاره‌اى مشهور هستند ، الفاظى كه استعاره‌اى غير معهودند ، الفاظى كه از الفاظ وحشى ديگر مشتق شده و غيرمتداول‌اند . ممكن است بعضى از الفاظ چنان دور از معنى مورد نظر بوده يا عام باشند كه امكان دلالت آن الفاظ بر معانى مورد نظر وجود نداشته باشد ، مانند آن‌كه به شريعت ، مقدار يا مكيال گويند .\r\nتمام اصناف فوق ناپسند است . بنابراين الفاظى كه در حدود به كار مىروند بايد الفاظى واضح بوده و بدون زيادى يا نقصانى بر معنى دلالت كرده و شنيدن و استماع آن‌ها مورد قبول شنونده باشد .\r\n\r\nمواضع تجاوز بر قدر كفايت\r\n3 - علت وقوع زيادى در حد ممكن است اين باشد كه امر عامى از لوازم اعم ، مانند موجود ، شىء ، . . . بدون هيچ‌گونه ضرورتى به جاى جنس قرار گيرد زيرا در بعضى مواضع ايراد آن امر عام ضرورى است . يا آن‌كه آن امر عام همراه اجناس عالى ذكر شود ، در حالى كه نيازى به ذكر آن نيست .\r\nهمچنين ممكن است ، علت وقوع زيادى آن باشد كه امرى ذكر شود كه محدود را خاص‌تر كند ، مانند ذكر « سفيد » در حد انسان يا آن‌كه در حد حيوان ، كلماتى نظير ناطق ، صهال و . . . ذكر شود كه هم حد خاص‌تر شده و هم مشتمل بر زوايد است .\r\n4 - نيز ممكن است علت ، آن باشد كه بعضى از اجزا بالفعل يا بالقوه تكرار شوند .\r\nتكرار بالفعل مانند آن‌كه در تعريف حركت مىگويند : حركت انتقال از مكانى به مكانى است ، يا برودت عبارت است از عدم حرارت بالطبع ، زيرا عدم ملكه شامل بالطبع مىشود . و تكرار بالقوه ، مانند : انسان جسمى است ناطق حيوان . ايراد نوع به جاى فصل نيز از اين باب است ، مانند : حيوان جوهرى ناطق انسان است .\r\n5 - و نيز ممكن است علت وقوع زيادى آن باشد كه امرى كه نيازى بدان نيست در حد ذكر شود : مانند آن‌كه در تعريف طبيب گفته شود : طبيب محدث ( ايجادكنندهء ) صحت و مرض است . در حالى كه احداث مرض براى طبيب بالعرض است . پس ذكر آن حشو و زايد است .\r\n\r\n","description":"","footnote":"","page_name":" 543 ","page_number":543},
  {"content":"\r\n\r\n\r\nمواضع باقى مباحث حدّ\r\n6 - اجزاى حد بايد هم در معرفت و هم در طبع ، اقدم باشند ، زيرا اگر در معرفت ، اقدم نباشند ، محدود را تعريف نمىكنند و اگر بالطبع اقدم نباشند ، حد نخواهند بود بلكه رسم يا نوعى از تعريفات ناقص‌اند . همچنين اگر صرف « اعرف » ( شناخته شده‌تر ) بودن كافى باشد ، بايد يك امر در مقايسه با اشخاص يا احوال مختلف ، داراى حدود گوناگونى باشد زيرا عنوان « اعرف » بودن نسبت به هركس و يا هر حالى ، فرق مىكند .\r\nغيراعرف دوگونه است : مساوى در معرفت ، اخفى ( پنهان‌تر ) . مساوى در معرفت ، مانند دو ضد ، دو امر متضايف يا دو امر متساوى الرتبه‌اى كه در تحت يك جنس قرار دارند ، مانند زوج و فرد .\r\nحد اخفى نيز دوگونه است : يا معرفت حد موقوف بر معرفت محدود است ، كه در اين صورت ، تعريف دورى خواهد بود . و يا آن‌كه اين‌گونه نيست . تعريف دورى نيز دو گونه است :\r\nالف - دور صريح به يك مرتبه ، مانند آن‌كه در حد كيفيت بگويند : ما به تقع المشابهة ( آن‌چه مشابهت بدان واقع مىشود ) و در حد مشابهت هم بگويند : اتفاق فى الكيفية . يا آن‌كه در حد خورشيد گفته شود : ستاره‌اى است كه در روز طلوع مىكند ، و در تعريف روز بگويند : روز مدت حركت خورشيد در بالاى زمين است .\r\nب - دور خفى به مراتب بسيار ، مانند آن‌كه در حد اثنين ( دو ) گفته شود : اثنين زوج اول است . و در حد زوج بگويند زوج منقسم به متساويين است . و حد متساويين بدون ذكر دو صورت نمىپذيرد .\r\nبه‌طور كلى در تعريفات دورى يا حد متضمن خود محدود است - چنان‌كه در مثال‌هاى دور صريح گفته شد - و يا متضمن نوعى از انواع محدود است ، چنان‌كه در تعريف زوج گفتيم ، البته اگر چنان‌كه مشهور است زوج جنس اثنين باشد . تعريف ملكه به عدم و تعريف ايجاب به سلب نيز از اين قبيل است ، زيرا اين قبيل تعاريف ، تعريف امر محصل به امر غيرمحصلى است كه وجود و تحصل آن امر غير محصل فقط به وسيلهء آن امر محصل است .\r\nو اما نوع دوم از حد اخفى كه دورى نيست ، همان‌گونه كه در باب خواص گفته شد .\r\n\r\n","description":"","footnote":"","page_name":" 544 ","page_number":544},
  {"content":"\r\n\r\n7 - يكى از وجوه فساد حد اين است كه جنس را در حد ذكر نكرده و به جاى حد ، فصل ايراد شود ، مانند آن‌كه در حد جسم بگويند : داراى سه بعد ( ذو ابعاد ثلثة ) ، و يا بعضى از فصول را ترك كنند ، مانند آن‌كه در حد دبير بگويند : « دبير كسى است كه بتواند خط بنويسد » ، زيرا فصل ديگر دبير آن است كه « بتواند خط را بخواند » و بايد اين فصل نيز ذكر شود . مگر آن‌كه مقصود از ذكر تعريف فقط انعكاس باشد نه هم انعكاس و هم اطراد ، يعنى تمام معنى ، مطلوب نباشد .\r\n8 - بايد آن‌چه مدلول اسم است ، همان مدلول حد باشد ، زيرا حد مىتواند قائم مقام اسم باشد . اختلاف ميان مدلول حد و اسم به يكى از اين گونه‌هاست :\r\nالف - اسم داراى اضافه‌اى باشد كه عارض بر آن است ، اما حد داراى آن اضافه نباشد ، مانند آن‌كه بگويند : عضو ، جسم مركب از اخلاط است .\r\nب - عكس صورت فوق ، مانند آن‌كه بگويند : آتش الطف اجسام است .\r\nج - گرچه در هردو ( اسم و حد ) اضافه‌اى عارض است ولى مضاف اليه در حد ذكر نشود ، مانند آن‌كه گفته شود : اراده شوقى است مجرد از اذى ( اذيت ) ، زيرا اگر شوق هم مضاف است بايد مضاف اليه آن را نيز ذكر نمود تا معنى اضافه تحقق يابد .\r\nد - گرچه مضاف اليه در حد ذكر مىشود ولى امر بالعرض را به جاى امر بالذات قرار دهند ، مانند آن‌كه در تعريف شهوت بگويند : شهوت شوق به لذيذ است ، در حالى كه شوق بالذات متعلق به لذت بوده و بالعرض متعلق به لذيذ است .\r\nه - امرى كه در تعلق به جنس يا فصل ، غيراول است ، به جاى اول ذكر شود . مثلا بگويند : فهم ملكه‌اى استعدادى براى انسان يا براى نفس است . در حالى كه اين ملكه اول براى فكر است و بعد از آن براى نفس و سپس براى انسان .\r\nنزديك به اين معنى ، آن است كه اضافه را به‌گونه‌اى بياورند كه يا محال باشد يا فقط بعضى از مضاف اليه باشد ، مانند : « طب علم به موجودات است » ، زيرا علم به همهء موجودات محال است ، در صورتى ممكن خواهد شد كه فقط بعضى از موجودات مراد باشد و در اين صورت هم ميان طب و هندسه تفاوتى نخواهد بود ! زيرا هندسه هم علم به بعضى از موجودات است .\r\nو نيز مىتوان اين صورت را از اين باب شمرد كه اسم به يك جزء از اجزاى حد ، اول\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nباشد ، مانند آن‌كه بگويند : آتش مجموع لهيب و جمره است ، در حالى كه اسم آتش اول به لهيب گفته مىشود .\r\n9 - اگر محدود ، داراى مقدار و كيفى باشد ، شايسته نيست كه در حد ، مهمل گزارده شده و معين نشود . مثلا بگويند : فاجر كسى است كه آرزوى لذت داشته باشد . معلوم است كه همهء مردم چنين‌اند ، در حالى كه فرق فاجر با ديگران اين است كه اولا آرزوى او از حدى مخصوص تجاوز كرده و ثانيا شرط ديگرى هم دارد . يا آن‌كه بگويند : شب سايهء زمين است ، ولى نگويند كه چرا و چگونه است ، يا آن‌كه گفته شود : ابر از هواى متكاثف ( فشرده ) است ، باد حركت هواست ، زلزله حركت زمين است ، اما بيان نكنند كه چرا ، چگونه ، چه مقدار ؟\r\n10 - اگر محدود در زمانى قرار دارد ، بايد زمان حد و محدود با همديگر اختلاف نداشته باشد ، مانند آن‌كه بگويند : مزاج كيفيتى است كه در حال تفاعل اركان پديد مىآيد . در حالى كه آن كيفيت ، بعد از تفاعل حادث مىشود .\r\n11 - حد نبايد محدود را عام‌تر كند . مانند آن‌كه بگويند : علم هيأت ، علم به اعيان موجودات است .\r\n12 - نبايد موضوع محدود غيرموضوع حد باشد . مانند آن‌كه بگويند : نوم ( خواب ) ضعف حس است . شك تساوى فكرهاست . صحت اعتدال اخلاط است . براساس اين مثال‌ها نائم حس است ، شاك فكر و صحيح ، اخلاط در حالى كه در هر سه مثال نائم ، شاك و صحيح ، انسان است . و آن‌ها اسباب محدودند نه خود آن . و اين نيز از وجود فساد حد است كه سبب محدود به جاى خود محدود قرار گيرد .\r\n13 - اگر محدود امر موجودى است ، نبايد حد ، آن را ناموجود يا ممتنع الوجود كند ، مانند آن‌كه در تعريف سفيدى بگويند لونى است مخالط آتش ، كه اين ناموجود است . يا آن‌كه در تعريف مكان گفته شود : مكان خلائى است كه به جسم پر مىشود و اين ممتنع الوجود است .\r\n14 - اگر امرى كه محدود است مطلوب لذاته مىباشد ، حد نبايد آن را مطلوب لغيره كند . مانند آن‌كه بگويند : « عدالت حافظ سنت‌هاست » ، در حالى كه سنت‌ها به سوى عدالتند نه اين‌كه عدالت به سوى سنت‌ها باشد ! و اگر امرى هم بالذات باشد و هم\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nبالغير - مانند صحت - هردو وجه ( بالذات و بالغير بودن ) بايد در حد مراعات شود .\r\n15 - اگر محدود ، مخصوص يك محل است ، حد نبايد آن را متعلق به محل ديگرى گرداند ، مانند آن‌كه بگويند : ابصار ادراكى و لونى است ، در حالى كه ابصار يك محل دارد ، و ادراك لون دو محل دارند : يكى مدرك و ديگرى مدرك .\r\n16 - امور اضافى متعلق به دو چيز هستند - مثلا علم به وجهى به عالم تعلق داشته و به وجهى ديگر متعلق به معلوم است . و ممكن است يكى از آن‌دو ، حقيقى بوده و ديگرى حقيقى نباشد - مثلا تعلق بصر ، به « مبصر » برحسب هويت بوده و به « مرئى » برحسب لزوم در حصول اثر . بنابراين چون به هردو اعتبار بخواهيم « حد » را بيان كنيم بايد بگوييم : بصر آلتى است كه حيوان به آن رنگ‌ها را ادراك مىكند .\r\nاگر امر محدود از امورى باشد كه اضافه عارض آن مىگردد ، در صورتى كه حد آن امر را فقط برحسب اعتبار ذات بيان كنند ، نبايد آن حد برحسب اضافه باشد ، و اگر فقط برحسب اضافه است نبايد برحسب ذات نباشد . مثال براى صورت نخست : در تعريف كوزه گفته مىشود : كوزه آلتى از سفال يا روى بوده و چنين و چنين است . و تمام اوصافش را بيان مىكنند . و مثال صورت دوم : در تعريف كوزه گفته مىشود : كوزه چيزى است كه از آن آب مىخورند .\r\n17 - هنگام تأليف حد ، نبايد غايت محدود به آن‌چه در طريق غايت قرار مىگيرد تبديل گردد . مثلا مىگويند : نجّارى ملكه‌اى است به سوى تراشيدن تخت . در حالى كه تراشيدن غايت نجّارى نيست بلكه در طريق غايت است ، زيرا غايت ، امرى است كه بعد از تراشيدن حاصل مىشود . در عناد با اين موضع مىتوان گفت : غايت لذت آن است كه التذاد حاصل شود نه آن‌كه منقطع گردد . ولى بايد توجه داشت كه اين معاند ، اول نيست ، زيرا آن‌جا غايت مستقر است و با اتمام حركت ، حاصل مىشود ، اما اين‌جا غايت مقارن حركت بوده و نامستقر است . در فلك نيز چنين است .\r\n18 - بايد در اضداد نظر كرد و ديد آيا حد ضد ، ضد حدّ هست يا نه ؟ به خلاف آن‌چه برحسب تحقيق گفته‌ايم ، در باب جدل ، مىتوان حد يك ضد را از ضد ديگر به دست آورد البته به شرطى كه آن ضد ، مشهورتر از ضد باشد . و اين در حقيقت حدّ لفظى است نه حدّ معنوى . و در ابطال نافع است .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\n19 - اگر محدود ، قابل شدت و ضعف باشد ، بايد حد نيز اين‌گونه بوده و به همان نسبت باشد ، زيرا اگر يكى از اين‌دو در تزايد و ديگرى در تناقص باشد ، حد فاسد خواهد بود ، چنان‌كه در حد عشق گفته شود : عشق شهوت مباشرت است . در حالى كه هرچه عشق افزايش يابد شهوت كم مىشود .\r\nنيز ممكن است كه شدت و ضعف برحسب اجزا ، مختلف شوند ، چنان‌كه در حد آتش بگويند : آتش لطيف‌ترين اجسام است ، در حالى كه اين اسم بر زبانهء آتش اولى از آتش برق يا سم ستوران است ولى اگر برعكس شود لطيف‌تر خواهد بود . و اگر اسم در وقوع بر اجزا متساوى باشد ، حد متساوى نيست .\r\n20 - بايد حدود ، ملكات ، حالات و اصناف ديگر برحسب اشتقاق متناسب باشند .\r\nزيرا اگر مثلا ، در حد « لذيذ » گفته شود لذيذ نافع حسى است ، در حالى كه لذّت نفع حس نباشد ، اين حد خطاست . و به اين اعتبار ، مىتوان از حد لذت ، حد فاعل آن ، و نيز حد موصوف به آن ، و ساير امور متعلق به آن را معلوم كرد .\r\nدر متقابلات ، اين‌گونه است كه اگر جنسى به جنس ديگر اضافه شود ، نوع نيز بايد به نوعى ديگر اضافه گردد . مثلا اگر اعتقاد كلّى برحسب معتقد كلّى باشد ، اعتقادى خاص هم بايد برحسب معتقدى خاص باشد .\r\nدر حد عدم ملكه هم نبايد از قبول ، قابل و زمان غافل بود . مثلا در حدّ « عمى » بايد گفت : عمى عدم بصر است در آن‌چه از شأن آن ابصار بوده و اين ( ابصار ) در وقتى كه ابصار ممكن باشد - به عضوى مخصوص .\r\n21 - امورى كه ماهيت آن‌ها ، از چند امر تأليف شده است ، هنگام ذكر حد آن امور را به صورت عطف ذكر كنند . مانند آن‌كه در حد عدالت بگويند ، عدالت شجاعت و عفت است ، زيرا اين حد مقتضى آن است كه هريك به تنهايى عدالت باشد . و نيز وقتى ضد آن را اعتبار كنند ، ضد عدالت يعنى جور ، عبارت خواهد بود از : ترس و فجور ، پس ترس بدون فجور ، جور است و براساس اين فرض عفت - به تنهايى - عدالت است و عفت با جبن ، جور است ، پس عدالت جور خواهد شد ، و اگر مقصور از عدالت ، هردو امر ( شجاعت و عفت ) باهم باشد باز هم راست نخواهد بود ، زيرا هيأت تركيب اين‌دو را اعتبار نكرده‌اند .\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nتحقيق در اين موضع مقتضى آن است كه تأليف ميان اجزا سه‌گونه خواهد بود :\r\nالف - امرى كه مؤلّف است ، همان اجزا در حالت انضمام با يكديگر باشد ، مانند تأليف اعداد از آحاد .\r\nب - امرى كه تأليف شده علاوه بر اجزا داراى هيأتى زايد بر آن‌ها باشد ، مانند هيأتى كه به سبب وضع اجزا است .\r\nج - مؤلّف به امرى زايد بوده و آن امر غير از اجزا و هيأت است . مانند آن‌چه كه در سكنگبين بعد از تركيب اجزا ( سركه و شكر ) حاصل مىشود و به خاطر آن امر است كه سكنگبين رافع صفراست .\r\nاكنون پس از شناخت اين سه‌گونه تأليف بايد گفت در گونهء اول صرف ايراد اجزا كافى است ، اما در دوگونهء ديگر كافى نيست . در گونهء اول شىء و شىء است ، در گونه دوم شىء با شىء است و در گونهء سوم شىء از شىء است .\r\n22 - همچنان‌كه حد ، كل نفس اجزا نيست ، نفس تركيب نيز نيست . چنان‌كه گفته مىشود : سكنگبين از تركيب سركه و شكر است . در حالى كه تركيب ، امرى است و مركب امر ديگرى . تركيب در حقيقت ، جزئى مانند صورت است . شايسته نيست كه حد كل ، امرى جزئى يا حد جزء باشد .\r\n23 - ممكن است در حد ، جزئى ذكر شود كه نتوانند با همديگر اجتماع كنند . چنان‌كه گفته مىشود : « حسن » لذيذ در سمع و لذيذ در بصر است ، در حالى كه اين‌دو در يك امر به يك اعتبار جمع نمىشوند . ازاين‌رو اين‌دو با همديگر ، يكى حسن و ديگرى غيرحسن است . نيز مىگويند : موجود امرى است كه يا فاعل است و يا منفعل . مثال ديگر آن ، حد به قسمت است ، مانند آن‌كه مىگويند : قضيه آن است كه يا موجبه باشد يا سالبه . بر اين اساس ، « موجبه » نيز كه خود قضيه است بايد يا موجبه باشد يا سالبه . ولى به حسب تحقيق ، امثال اين موارد علامات هستند نه حدود يا رسوم .\r\n24 - در حد مركب ، بايد حد هر بسيطى حاصل باشد ، نه اين‌كه الفاظ تبديل شده باشند ، مانند آن‌كه گفته شود : انسان عالم بشر متحقق است ! يا حد يكى را آورده و حد ديگر ذكر نشده يا لفظش تبديل شده باشد . كم‌ترين تبديل الفاظ ، آن است كه الفاظ حد به الفاظ مترادفى كه شناخته شده‌تر هستند تبديل شوند ولى عكس آن جايز نيست ، چنان‌كه\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nسنگ سفيد ( حجر ابيض ) را به جندل ثلجى تبديل كنند . از اين بدتر آن است معنى نيز دگرگون شده ، مثلا علم نظرى به ظن نظرى تبديل شود . اگر بخواهند يك جزء را به حد آورده و جزء ديگر آن حد مركب صرفا به صورت اسم آورده شود ، اولى آن است كه جزء جنسى به صورت اسم و جزء فصلى به حد آورده شود . زيرا جزء اعم ( جنس ) شناخته شده‌تر بوده و به مثابهء امر مفروغ عنه است ، اما معرفت امرى كه مخصص بوده و لاحق مىشود مشكل‌تر است پس فصل به حد آوردن بهتر خواهد بود . البته اين حكم برحسب اغلب بوده و گاه ممكن است معرفت عام ، در اين صناعت مشكل‌تر باشد .\r\n25 - وقتى بخواهيم حدود بسايط را در حد مركب ايراد كنيم بايد به‌گونه‌اى عمل كنيم كه اگر نصيب هر بسيطى حذف شود ، نصيب بسيطى ديگر مختل نشود . مثلا در حد « انسان عالم » گفته مىشود : حيوان ناطق متصور به حقايق موجودات . اما مختل بدين‌گونه است كه در حد « عدد فرد » بگويند : عددى داراى وسط است . و به سبب مساوات گمان مىشود كه اين حد نيك است ، اما وقتى « عدد » را حذف كنيم مىبينيم نصيب « فرد » ، « داراى وسط » است ، در حالى كه خط و سطح نيز چنين هستند . و همچنين است وقتى در حدّ « خط مستقيم » مىگويند : طول بىعرض داراى دو نهايت كه هر نهايتى وسط و ديگر نهايت را دربر مىگيرد ، اكنون اگر نصيب « خط » را حذف كنيم باقى حد ، نصيب « مستقيم متناهى » است ، نه نصيب مستقيم مطلق كه شامل متناهى و غيرمتناهى مىشود .\r\n26 - شايسته نيست امرى كه محدود به حد بسيط است ، به حد مركب ، محدود شود .\r\nمانند آن‌كه بگويند : خطيب كسى است كه داراى ملكهء اقناع در همهء چيزها باشد ، يا دزد كسى است كه همهء اشياء را در پنهانى ببرد . زيرا اين حدود اگر صحيح باشند حد خطيب ماهر و دزد مسلط هستند .\r\n27 - در محدوداتى كه از دو طرف متضاد تركيب شده‌اند ، هنگام ذكر حد نبايد فقط يك طرف از آن‌دو ذكر شود بلكه بايد به‌گونه‌اى حد ايراد شود كه تركيب مقتضى آن است . مثلا امرى كه مركب از خير و شر است ، نبايد به‌گونه‌اى تحديد شود كه خير مطلق يا شر مطلق باشد بلكه آميزه‌اى از اين‌دو بايد باشد .\r\n28 - هر امرى كه مىتواند دو ضد را در خود جاى دهد و به تعبير ديگر قابل دو ضد باشد ، در هنگام تحديد نبايد فقط يكى از آن‌دو ضد بيان شود . مانند آن‌كه بگوييم : انسان\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nقابل علم است ، در حالى كه انسان همان‌گونه كه قابل علم است قابل جهل نيز هست .\r\n29 - وقتى امرى محدود به اعتبار فصلى از علتى باشد ، شايسته نيست حد آن به اعتبار فصل ديگرى ذكر شود . مثلا مىگويند : دوستدار مال كسى است كه مشتاق مال است از جهت كسب . و اين به اعتبار علت فاعلى است در حالى كه بايد به اعتبار علت غايى باشد .\r\n30 - همچنين اگر يك علت متنوع باشد بايد برحسب مقصود ، حد ذكر شود ، چنان‌كه در مثال فوق اگر بگوييم : محب مال كسى است كه نه مشتاق مال است تا وام‌هاى خود را ادا كند ، اين حد كاذب است بلكه بايد گفت مشتاق مال است تا صاحب ثروت شود .\r\nدر اين‌جا مواضع مخصوص اين باب به پايان مىرسد . بايد دانست هر حدى كه شرايط آن مختلّ بوده و با وجود اختلال ، بر محدود صادق بوده و مفيد تميّز باشد ، رسم خواهد بود . آگاهى از اين مواضع و ديگر مواضعى كه در اين صناعت ذكر شده‌اند ، در تحقيق صناعت برهان بسيار نافع‌اند .\r\n\r\nفصل ششم : مواضع هوهو\r\nدقت و تأمل در مباحث هوهو ، وحدت و مغايرت ، اين شايستگى را دارد كه به نفس خود مقصود باشد زيرا در اين باب نزاع زيادى مىشود و منفعت آن مباحث در « حد » روشن است ، زيرا اسم و حد به هوهو ، يكى هستند بنابراين هرچه در ابطال هوهو نافع باشد ، در ابطال حد نيز نافع خواهد بود . اما در اثبات ، اين‌گونه نيست زيرا لازم نيست هرچه به هوهو با ديگرى يكى باشد ، حتما اسم و حد باشد .\r\n« واحد » به معانى گوناگونى اطلاق مىشود . در اين مواضع ، آن‌چه به عدد منقسم نشود ( اگرچه كلّى باشد ) واحد ناميده مىشود . مثلا مىگويند : آيا عدالت و شجاعت يكى هستند يا نه ؟ و مقصود اين است كه آيا ماهيت اين‌دو يكى است يا آن‌كه حد هريك از اين‌دو مشتمل بر حد ديگرى هست يا نه . در صورتى كه يكى باشد ، هوهو ناميده مىشود .\r\nدر باب هوهو ، از مواضع مشتركى كه قبلا ذكر آن‌ها گذشت مىتوان بهره برد . مثلا از مواضع تصريف مىتوان اين‌گونه گفت : اگر عدالت شجاعت است ، عدل شجاع است . و\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nبه عكس ، اگر عدل شجاعت است عدالت شجاعت است به شرط آن‌كه بالذات باشد ، زيرا اگر فقط برحسب حمل يا صرف تقارن اين‌دو در يك موضوع به صورت بالعرض باشد ، اين حكم لازم نخواهد بود . در نظاير ، مقابلات ، كون و فساد ، اقل و اكثر و مساوات نيز بايد اين‌گونه اعتبار نمود .\r\nدر باب اقل و اكثر ، در صورتى كه هريك از اين‌دو در ترتيبى كه براى امورى به صورت دقيق هستند ، اولى باشد هردو يكى خواهند بود ، مگر آن‌كه ترتيب مختلف بوده و يكى عام و ديگرى خاص باشد . مثلا حيوان ، برترين اصناف كائنات مترتب است كه پيش از آن هستند ، و انسان - كه بعد از حيوان قرار داشته و خاص است - نيز چنين است .\r\nو به خاطر اختلاف ترتيب ، اين‌دو يكى نيستند بلكه يكى عام و ديگرى خاص است .\r\nممكن است كسى در عناد با اين موضع بگويد : احرّ ( داغ‌ترين ) مطلق بلندترين عناصر است و اخفّ مطلق نيز چنين است . موضوع اين‌دو هم يك امر است ولى حقيقت آن‌ها با هم اختلاف دارد .\r\nدر پاسخ بايد گفت مقصود از احرّ و اخف ، موضوع آن‌هاست نه خود حرارت و خفّت ، و موضوع اين‌دو به ذات ، يك امر است .\r\nدر باب هوهو ، بايد ديد وقتى دو امر به هوهو يك چيزند آيا آن‌چه با هريك از آن‌دو به هوهو يكى است با ديگرى هم به هوهو همان است يا نه و اين تأمل بايد تا آن‌جا ادامه يابد كه محمولات ذاتى عالى ، غيرعالى ، لازم ، غير لازم آثار و خواص آيا يكى هستند يا نه و حمل هردو بر ديگرى به مساوات صادق است يا نه . و نيز در حال زيادى امر سومى بر هريك از اين‌دو يا بر هردو - به مجموع - آيا باز هم به هوهو يكى هستند يا نه . در حال نقصان نيز همين تأمل بايد لحاظ شود . در لزوم و رفع بر منوال شرطيات بايد تأمل نمود و ديد كه آيا از هريك از اين‌دو امر همان لازمى كه از امر ديگرى پديد مىآيد وجود دارد يا نه . مثلا اگر هوا و خلأ يكى باشند همان‌گونه كه از رفع هوا وضع خلأ ، لازم مىآيد ، از رفع خلأ ، نيز وضع خلأ بايد لازم آيد در حالى كه چنين نيست ، پس اين‌دو يكى نيستند .\r\nاكثر اين مواضع فقط در ابطال نافع‌اند .\r\nدر اين‌جا بحث پيرامون مواضع جدلى به پايان مىرسد .\r\n\r\n","description":"","footnote":"","page_name":" 552 ","page_number":552},
  {"content":"\r\n\r\n\r\nفن سوم وصايا\r\nمشتمل بر سه فصل :\r\nفصل اوّل : وصاياى سائل\r\nفصل دوم : وصاياى مجيب\r\nفصل سوم : وصاياى مشترك ميان سائل و مجيب\r\n\r\nفصل اوّل : وصاياى سائل\r\nسائل نيازمند سه امر است :\r\nالف - تصور موضعى كه مقدمه را از آن‌جا اخذ مىكند .\r\nب - كيفيت توسل به تسليم مقدمه و ملامت كردن منكر آن . سائل بايد اين‌دو امر را قبلا در نظر گرفته باشد .\r\nج - تصريح مقصد و ما فى الضمير خود به صورت خطاب به ديگرى . ولى تصريح به خود مسأله ( كه به مثابهء وضع هدف است ) چنان‌كه پيش از اين گفته‌ايم ، مدخليتى در جدل ندارد .\r\nفيلسوف در امر نخست با جدلى مشارك است زيرا او هم در برهان خود نيازمند مأخذ است . اما حكم فيلسوف با حكم جدلى اختلاف دارد ، زيرا جدلى مىكوشد نتيجه را از مقدمه دور نموده و لزوم نتيجه را پنهان كند تا بتواند آن را مسلّم بينگاراند ، اما فيلسوف از آن‌جا كه محتاج به تسليم امرى نيست ، تلاش مىكند كه نتيجه را به مقدمه نزديك نموده و لزوم آن را واضح كند .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nهر قضيه‌اى كه جدلى ايراد مىكند يا ضرورى است يا غيرضرورى . قضيهء ضرورى قضيه‌اى است كه بناى حجت جدلى بر آن باشد . اما قضيهء غيرضرورى به خاطر چهار هدف در جدل ذكر مىشود :\r\nالف - استظهار در حجت\r\nب - پنهان نمودن نتيجه\r\nج - تفخيم سخن\r\nد - تكلف ايضاح\r\nاستقرايى كه جدلى به كار مىبرد يا ضرورى بوده و يا صرفا استظهار است . استقراى ضرورى چنان است كه به آن ، خود مطلوب يا يكى از مقدماتش را اثبات نمايد . و استقراى استظهارى آن‌كه ، موضوع مقدمه‌اى كه تسليم آن مورد طلب سائل است ( هر چند مقدمه‌اى محمود بوده و در معرض تسليم باشد ) با ساير جزئيات ، در حكم مشاركت مىدهد تا آن مقدمه بهتر مورد پذيرش قرار گرفته و شهرتش ظاهرتر شود . مثلا اگر سائل بخواهد اين قضيه كه « عدل واجب است » مورد تسليم قرار گيرد ، مىگويد آيا انصاف ، عدل ، متابعت سنت و آن‌چه از اين قبيل از اسباب تمدن است ، واجب نيست ؟\r\nتقسيمى كه جدلى به كار مىبرد در صورتى كه بناى سخن بر آن باشد ، واجب خواهد بود ، اما گاه ممكن است است صرفا اين تقسيم مقتضى زينت كلام باشد ، مانند آن‌كه كسى بخواهد شرف علمى را بيان كند و بگويد : شرف علم يا به شرف موضوع بوده يا به وثاقت و اطمينانى كه از برهان آن حاصل مىشود ، خواهد بود و يا به عام بودن منفعت آن است . و مقصود از اين سه قسم فقط يك امر است و جدلى مىتواند صرفا آن قسم را بيان كند ولى سخن خود را با اين تقسيم آرايش مىدهد .\r\nاكنون پس از بيان اين معنى بايد گفت : مقدمات استقرا و قسمت غيرضرورى از قبيل قسم اول بوده كه به جهت استظهار ايراد شده و در مقصود ، دخلى نداشته و حشو است .\r\nپنهان كردن نتيجه يا به اين‌گونه است كه مقدمات با زوايد آميخته و خلط شوند تا آن‌كه مقدمات نافع به غيرنافع ملتبس و مشتبه گردند و يا اين‌گونه است كه مقدمات به صورتى ذكر مىشوند كه نتوان به آسانى آن‌ها را در خاطر حفظ نمود .\r\nتفخيم سخن نيز يا با بسط كلام و ايراد مثال‌ها و شواهد گوناگون و تبديل عبارات و\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nاظهار فصاحت بوده ، يا با ستايش و تمجيد از گفتار خود و تعجب از پررويى و وقاحت منكر آن كلام ، و يا با دلجويى از مخاطب اعتراف به اين‌كه او فردى منصف است تا بر اثر اين عمل سخن او را بپذيرد ، و يا با نكوهش او بىانصافى در نپذيرفتن گفتار وى است .\r\nهدف تمامى اين امور آن است كه تصديقى كه سائل نيازمند آن است ، از سوى مجيب مورد تسليم و پذيرش باشد . هرچند استعمال اين حيله‌ها به مغالطه ، اولى است ، اما اگر در مجادله ، طرف مقابل نيز دور از انصاف است مىتوان از اين امور استفاده نمود - چنان‌كه در باب اشتراك لفظى گفته شد . و نيز - همان‌گونه كه در صور مقاله گفتيم ، جدلى خالى از شائبهء حيله نيست .\r\nايضاح سخن نيز به وسيلهء تبديل الفاظ ، ذكر مثال‌ها ، ضرب المثل‌ها و اشعار بوده و هدف آن آسان نمودن تصور مطلب است .\r\nدر مورد تسليم مقدمات ، توصيه اين است كه سائل از آغاز تسليم و پذيرش مقدمه‌اى ضرورى را از مجيب طلب نكند ، و نيز وقتى كه تسليم آن را مىخواهد ، به‌طور صريح و آشكار آن را در معرض سؤال قرار ندهد ، بلكه به صورتى عام‌تر يا خاص‌تر تبديل نموده و آن‌گاه اگر عام‌تر است به وسيلهء قياس و اگر خاص‌تر است به وسيلهء استقراى به عين آن يا مساوى آن برسد تا در صورتى كه تمثيل مورد استفادهء آن‌هاست آن را مادهء يك تمثيل قرار دهد . مثلا اگر اين قضيه مطلوب باشد كه علم به متضادات يكى است ، مىتوان اين‌گونه گفت : آيا علم به متقابلات يكى نيست ( كه اين تعميم است ) و يا آيا علم به سرد و گرم و سياه و سفيد يكى نيست ( كه اين‌دو مثال تخصيص است ) يا آيا علم به متضايفان ( مانند پدر و پسر ) يكى نيست ( كه اين تساوى است ) .\r\nهمچنين انتقال از مقدمات ضرورى به نظاير ، تصاريف ، مقابلات ، نيز مفيد در تسليم نتيجه است به شرط آن‌كه از مشهورتر به مشهور منتقل شوند . مثلا كسى كه مىخواهد اثبات كند شخص غضبناك مشتاق انتقام است ، در صورتى كه اين قضيه را به صورت صريح از مجيب سؤال كند ، ممكن است مجيب آن را نپذيرفته و مثلا در مقام منع از آن بگويد : زيد بر برادر خود خشم گرفته اما مشتاق انتقام از او نيست . اما اگر سائل بگويد :\r\nآيا غضب همان شهوت انتقام نيست ؟ مجيب مىپذيرد و تسليم مىشود ، سپس سائل مىگويد : شخص غضبناك شهوت انتقام دارد .\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nهمچنين اگر سائل هنگام استعمال بعضى از اين راه‌ها ، از بعض ديگر كمك بگيرد ، ممكن است نافع باشد .\r\nنكتهء ديگرى كه مىتواند براى سائل نافع باشد اين است كه در تسليم و پذيرش مقدمه از سوى مجيب ، تساهل نموده و چنان با وى ملاطفت كند كه او نداند طرف مطلوب سائل كدام است .\r\nتقدم طرف غيرنافع بر طرف نافع نيز گاه مىتواند براى سائل مفيد باشد ، مثلا اگر مطلوب او اين باشد كه لذت خير است ، مىگويد : آيا اين‌گونه نيست كه لذت خير نيست ؟ و مجيب گمان مىكند كه مطلوب سائل اين طرف است ، مخصوصا اگر اين قضيه دور از شهرت باشد و مجيب گمان كند كه سائل مىخواهد با تسليم غيرمشهور ، نقض وارد كند ، مقابل آن‌را ( كه همان مقدمهء سائل است ) مورد تسليم قرار مىدهد .\r\nگاه نيز براى سائل اين امر نافع است كه سؤال خود را به صورت تشكيك و طلب تحقيق و ابراز ميل به انصاف و ترك لجاجت نموده و اين‌گونه مطرح كند كه ببينيم در نفس الامر ، حق چيست ؟ همچنين اگر در اثناى معارضه با مجيب مثلا بگويد : آن سخنى كه قبلا گفتيم سخنى نيكى نبود و اگر اين سخن را بگويم به انصاف نزديك‌تر است ، اين عمل باعث مىشود كه مجيب بيش‌تر با او همراهى و مساعدت كند .\r\nنيز اين سخن سائل كه « اجماع عقلا بر اين مطلب است . . . » ، يا « عادت بر اين است . . . » ، مجيب را نسبت به انكار خود مردد و دودل مىنمايد .\r\nسائل بايد تلاش كند كه خصم به لجاجت نيفتد و بدين‌خاطر نبايد بر تسليم مجيب حرص و اصرار ورزد بلكه بايد مقدارى تساهل كند . همچنين شيوهء سائل بايد به‌گونه‌اى باشد كه مجيب گمان نكند سائل غير از اين موضع نمىتواند سخن ديگرى بگويد . از اين‌رو سائل مىتواند مقدمه‌اى را كه مىخواهد مجيب تسليم كند ، در وقتى ديگر و در ميان سخنى ديگر در معرض تسليم قرار دهد .\r\nبايد دانست كه طبايع مردم متفاوت است ، بعضى از افراد كه مايل به احتياط باشند ، از آغاز جدل به آسانى مقدمات را تسليم نمىشوند و چه‌بسا نسبت به بعضى از آن‌ها سخت مضايقه كنند . از سوى ديگر ، بعضى از مردم كه به دانش خود مغرور بوده و مايل به تملق هستند ، در تسليم مقدمات مسامحه نموده و به معلومات خود اطمينان كرده و\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nگمان مىكنند كه با تسليم آن مقدمات ، خصم نمىتواند بر آن‌ها غلبه كند ، زيرا خود را نسبت به همهء شبهات و راه‌هاى تخلص از آن‌ها ، آگاه مىدانند .\r\nازاين‌رو بهتر است سائل نسبت به طايفهء اول ( كه مايل به احتياط هستند ) اين‌گونه عمل كند كه تسليم مقدمات را از آغاز جدل مطرح و طلب نكند بلكه در آخر آن را طلب نمايد . ولى نسبت به طايفهء دوم بهتر است از همان آغاز طلب تسليم مقدمات شود ، زيرا آن‌ها در آغاز مسامحه مىكنند اما در آخر جدل كه الزام خود را در مقابل خصم احساس مىكنند از در لجاجت وارد مىشوند .\r\nتوصيه براى اخفا و پنهان نمودن نتيجه اين است كه مقدمات بر شيوهء معمول و طبيعى ذكر نشوند ، بلكه يا از مقدمات دور تر به مقدمات نزديك‌تر و يا بالعكس شروع شود و يا مقدماتى كه نقشى در رسيدن به نتيجه نداشته و زائد و حشوند ذكر شوند ، تا مجيب نتواند به تكرار حد اوسط از هيأت اقتران مقدمات واقف شود . همچنين وقتى مقدمات - يك قياس كه منتج مقدم هستند - ذكر مىشوند ، سائل نبايد نتيجهء آن مقدمات را هم ذكر كند تا آن‌كه مجيب گمان نكند كه نتيجهء مطلوب را پنهان كرده است . و نيز هرگاه نتايج قياس‌هايى متقدم ، بالفعل ذكر شوند ، حد مطلوب آشكار مىشود .\r\nبايد دانست كه استعمال قياس براى خواص و استعمال استقرا براى عوام بهتر است .\r\nدر استقرا اگر معنى متشابه داراى اسمى نباشد ، سخن مشوش و پريشان مىشود . زيرا هم سائل به دشوارى مىتواند به مقدمه‌اى كلى منتقل شود و هم مجيب به سختى مىتواند آن را نقض كند . و ممكن است به همين جهت ، غيرمتشابه داخل در استقرا شده و مقتضى خطاى سائل و غلط مجيب شود . بنابراين در امثال اين مواضع بايد تلاش نمود كه براى آن معنى ، تعريفى رسمى اثبات نموده و براساس آن تعريف ، اسمى براى آن معنى قرار دهند .\r\nشايسته و پسنديده نيست كه كسى استقرا را اين‌گونه نقض كند كه اسم آن مشترك است ( مثلا اين قضيه را كه « حيوان حساس است » نقض كند كه حيوان مرده حساس نيست ) مگر آن‌كه آن اسم در معنى غيرمشترك مشهور باشد ، اگرچه در حقيقت مشترك باشد .\r\nدر بعضى موارد ممكن است مجيب بعد از پذيرش و تسليم مقدمه ، به موردى از آن\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nنقض وارد كند - مثلا وقتى حكم مىكنند كه حيوان فك پايين خود را مىجنباند و از راه استقرا انسان و اسب و گاو اين‌گونه‌اند ، ممكن است مجيب آن حكم را به تمساح نقض كند - در اين صورت سائل بايد بگويد : اين حكم خاص به‌گونه‌اى از حيوان ( مثلا حيوان رونده ) است ، نهايت آن‌كه در آغاز اين قيد را اهمال نموده و اكنون بيان مىكنم .\r\nگرچه برحسب بعضى اصطلاحات ، اين طريق نارواست و ازاين‌رو هنگام ايراد مقدمات كلى بايد قيود آن را ذكر كرد تا از اين آفت در امان ماند .\r\nدر باب جدل ، استعمال قياس مستقيم بهتر از قياس خلف است ، زيرا اگر مجيب در مقام انكار شنيع بودن مقابل آن مطلوب برآيد ، نمىتوان به خلف تمسك نمود .\r\nسؤال‌هاى پىدرپى از سوى سائل و تسليم‌هاى متوالى از سوى مجيب ، بدون آن‌كه به زودى به انتاج مطلوب سائل بينجامد ، قبيح بوده و نشانگر پايين بودن رتبهء اوست و بر اين دلالت مىكند كه او ( سائل ) هنوز نمىداند چه بايد بگويد .\r\nامورى كه اقامهء قياس بر آن‌ها از سوى جدلى دشوار است ، دو صنف‌اند :\r\n1 - مبادى ، زيرا راه اثبات مبادى فقط تصور حدود است و اقامهء قياس نيز از راه تحليل حدود و يا رسوم مىباشد . پذيرش و تسليم حد از طرف مجيب دشوار است ، زيرا قبلا در مورد حال سؤال از حد سخن گفته و دشوارىهايش را برشمرديم . و نيز اثبات حد دشوار بوده و ابطال آن آسان است و اما رسوم ، در مرتبهء متأخر از مبادىاند ، و علاوه بر اين ممكن است رسوم مختلفى براى يك امر وجود داشته باشد و از آن‌جا كه نمىتوان يكى از آن رسوم را بر ديگرى ترجيح داد ، همين امر باعث دشوارى تحليل رسوم و اقامهء قياس مىشود . همچنين ممكن است به سبب اشتراك لفظ ، بيان سائل مشوش شده و نقض شود .\r\n2 - امورى كه از مبادى دورند . دشوارى اقامهء قياس بر اين امور به سه سبب است :\r\nالف - زيادى راه‌هاى پيمودن و سلوك از مبادى به مقاصد .\r\nب - درازى سلوك و خروج از حد مجادله .\r\nج - خلط مسالك به يكديگر كه مقتضى تحير و سردرگمى سالك است .\r\n\r\n","description":"","footnote":"","page_name":" 558 ","page_number":558},
  {"content":"\r\n\r\n\r\nفصل دوم : وصاياى مجيب\r\nتقدم هريك از سائل و مجيب در صناعت جدل ، به دو اعتبار است : فعل و قدرت . تقدم سائل به اعتبار فعل چنان است كه از مقدماتى سؤال كند كه حتما بايد آن‌ها را مسلّم داشت و به‌گونه‌اى كه به مطلوب برسد ، بايد آن‌ها را تأليف كند . و تقدم مجيب به اعتبار فعل چنين است كه در پذيرش و تسليم مشهور و منع قضاياى غيرمشهور ، صرفا به شهرت قضايا نظر داشته و از آن منحرف نشود .\r\nتقدم سائل به اعتبار قدرت چنان است كه با حيله و مكرى كه در سخن خود دارد همان‌گونه كه ديگران مىتوانند از مقدمات مشهور خصم را الزام كنند او مىتواند از مقدمات غيرمشهور اين كار را انجام دهد . و مجيب يا در مقام الزام سائل است و يا در مقام وضع الزام وى . تقدم او در مقام الزام سائل به اعتبار قدرت چنان است كه ناگهان الزامى بر وى متوجه نشود ، بلكه آگاه باشد كه وقتى نسبت به يكى از دو طرف مسأله مورد سؤال قرار مىگيرد ، تسليم و پذيرش يك طرف چه الزامى را متوجه وى خواهد نمود ، و بگويد از آن‌جا كه نپذيرفتن و عناد در محمودات قبيح‌تر از الزام است ، هرچند از تسليم و پذيرش اين قضيهء محمود ، ملزم خواهم شد ، اما الزام در نزد من بهتر از ارتكاب امر شنيع ( نپذيرفتن رأى محمود ) است . ناگفته نماند كه اين امر به سبب ضعف وضع است نه قصور وى . و در مقام دفع الزام ، مجيب بايد به حدى بر دقايق قضايا و ايراد فرق ميان آن‌ها قادر باشد كه با آن‌كه قضيهء مشهور را مطلقا پذيرفته و مسلّم داشته ، اما با ذكر قيود و اعتبارات آن را از شهرت صرف خارج كند تا اين‌كه اگر بخواهد آن را منع كند ، قبيح شمرده نشود و بر اين اساس ، پذيرفتن آن قضيه از سوى وى ، مستلزم نتيجه‌اى كه سائل مىخواهد ، نباشد و بدين‌گونه الزام از وى دفع مىشود .\r\nاين امور در مجادلات انكارى است كه هدف سائل از آن الزام مجيب بوده و نظر مجيب بر عدم الزام است . در محاورات و گفت‌وگوهاى علمى ، كه وجههء نظر ، سود بردن و فايده است شايسته نيست كه در منع قضاياى مشهور ، حيله‌گرى شود بلكه بايد تمام همت ، صرف وضوح و روشن شدن حق و كشف ترجيح يك طرف شده ، و دو طرف با مشاركت همديگر سود برده و در مناظره ، خبره و مرتاض شوند .\r\nبايد دانست كه هرچند نتيجه گرفتن قضيهء غيرمشهور از مشهور ممكن است - مانند\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nانتاج كاذب از قضيه‌هاى صادق ، زيرا مثلا ثنويان تضاد افعال را دليل دوگانگى فاعل مىدانند - اما از سوى ديگر انتاج مشهور از غيرمشهور نيز ممكن است به خلاف صادق و كاذب ، زيرا انتاج صادق از قضاياى كاذب امكان‌پذير نيست . و سبب انتاج مشهور از غيرمشهور اين است كه هر مشهورى حق نيست و نيز هر تأليفى كه در جدل استعمال مىشود منتج بالذات نخواهد بود . و اين حكم برحسب امكان است . اما غالبا چنين است كه از هر صنفى ، مانند همان صنف انتاج مىشود مثلا مشهور از مشهور و شنيع از شنيع منتج مىشود و چنان‌كه گفته‌ايم اين بدان جهت است كه نتايج جدلى نبايد از مبادى بسيار دور باشد و هرگاه مبادى نزديك باشند ، در حال تصور مقدمات ، لزوم آن نتايج از آن مقدمات آشكار شده و بنابراين آثار شهرت و شناعت از مقدمات به نتايج سرايت مىكند . بنابراين هيچ‌گاه لازم محمود ، خالى از پسنديدگى و لازم شنيع بدون زشتى نخواهد بود ، بلكه انتاج مشهور از مشهورات ، شناخته شده‌تر بوده و انتاج شنيع از صنف خود نيز اين‌گونه است .\r\nبه‌ندرت مىتوان مشهوراتى يافت كه به دو طرف نقيض تعلق بگيرند . و در مشهورات مطلق اصلا چنين چيزى يافت نمىشود . بلكه اگر موردى پيدا شود ، در مشهورات محدود بوده كه برحسب رأى قوم يا گروهى يا وقتى ، يك طرف شهرت داشته و برحسب رأى قوم يا گروه يا وقت ديگر طرف ديگر نقيض مشهور باشد ، مثلا نزد گروهى از عوام جمع مال بهتر از انفاق آن است و نزد گروهى ديگر عكس آن ، يا نزد عوام لذت بهتر و نزد خواص اعراض و دورى از آن بهتر است ، يا نزد بعضى از خواص شهادت با نام نيك بهتر از حفظ نفس و وقوع در مهلكه‌ها بوده و نزد بعضى ديگر عكس آن بهتر است و هركدام از اينها برحسب خود مشهورند . ازاين‌رو در اغلب موارد براى كسى كه حافظ وضع مشهور است ، اولى و بهتر آن‌كه غير مشهور را تسليم نشده و امتناع ورزد زيرا نقض وضع او از امثال آن قابل توقع و انتظار است ، اما اگر كسى حافظ وضع شنيع است بهتر است تسليم غيرمشهور شده و از آن امتناع نكند ولى حافظ وضع شنيع نبايد در منع قضاياى مشهور سختى به خرج دهد بلكه بايد تلطف و مهربانى نموده و مثلا بگويد : براى من كه مسلّم نيست خير و شر با همديگر تقابل دارند چگونه مىتوانم بپذيرم كه علم و جهل با همديگر متقابل‌اند . و يا آن‌كه آن را به گردن واضع انداخته و بگويد : واضع اين مذهب\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nامثال اين قضايا را مسلّم نداشته است .\r\nاگر در مجادله ، كسى وضع مجيب را تقويت و نصرت مىكند بايد از مقدماتى سخن گفت كه نزد او مقبول است . و اگر مجيب ، قضيهء مشهورى را پذيرفته و مسلّم مىدارد بايد اعلام كند كه گرچه اين پذيرش به زيان من است اما به خاطر انصاف آن را مىپذيرم !\r\nاما اگر كسى حافظ وضعى است كه نه مشهور است و نه شنيع است ، مىتوان هردو طرف را مسلّم پنداشت ، زيرا از هردو طرف بالأخره بعيد بوده و از حد جدل خارج است .\r\nمجيب مىتواند در تسليم مسائل درنگ نموده و تا معانى آن‌ها را كاملا درنيابد از پذيرش و تسليم آن‌ها خوددارى ورزد و اگر الفاظ مشترك در مسائل وجود دارند بايد معانى آن‌ها را كاملا بفهمد ، زيرا نمىتواند امرى كه معنايش را درنيافته مسلّم فرض كند .\r\nاعتراف به نفهميدن سخنى از سوى مجيب ، عار نيست . اگر مجيب معانى اسم مشتركى كه در سؤال سائل وجود دارد را مىداند مىتواند آن را بيان نموده و آن معنى را كه مسلّم مىدارد ابراز كند و نيز معنايى را كه مىتواند منع كند ، منع نمايد . و نيز مىتواند به سائل بگويد تو معنى را بيان نما تا بر موضع نزاع سخن بگويم . اما اگر حكم بر همهء معانى مشترك صادق است ، ذكر تفصيل بدون وجه خواهد بود .\r\nهمچنين اگر مجيب اجمالا مسأله را مسلم فرض كرده و هنگام انتاج بازگشته و به تفصيل پيرامون معانى مشترك شرح دهد و از آن‌ها دورى جسته و تفصى كند ، امرى ممكن است ولى احتمال آن‌كه سائل آن را حمل بر قصور مرتبهء مجيب يا عدول او از جادهء انصاف قلمداد كند وجود دارد .\r\nدر صورتى كه قياس مطرح شده از سوى سائل مشتمل بر دورى و تفصى از وضع مشهورى باشد ، حتما يك يا هردو مقدمهء آن قياس شنيع خواهد بود . اكنون در صورتى كه يك مقدمه شنيع باشد ، مجيب نبايد بر وضع مشهور اصرار و لجاجت ورزد زيرا در اين فرض متهم به تعسف و تكلف خواهد شد ، بلكه بايد مقدمهء شنيع را منع كند . و در فرض دوم كه هردو شنيع باشند ، بهتر است كبرى را منع كند ، زيرا منع كبرى مقتضى منع قياس و منع نتيجه است اما منع صغرى اين‌گونه نيست . مثلا اگر كسى بگويد زيد نشسته است پس كاتب است ، نمىتوان از منع صغرى ، نتيجه گرفت كه پس زيد كاتب نيست .\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nزيرا ممكن است زيد ايستاده و كاتب باشد . اما از اين‌كه هيچ نشسته‌اى يا بعضى از نشستگان كاتب نيستند لازم مىآيد كه زيد به هيچ‌وجه كاتب نباشد ، نه به اين قياس و نه با اين حد اوسط در قياس ديگر .\r\nهنگامى كه مجيب از امرى ممانعت مىورزد ، اين منع يا برحسب قول و گفتار است و يا برحسب گوينده و قائل . ممانعت برحسب قول دوگونه است : منع دعوى و ايراد نقض بر آن ، منع مقدمات و ايراد موارد نقض آن‌ها بر وجهى كه سائل نتواند به مقصود خود نائل گردد . در امور جزئى ، مجيب مىتواند استقرا را منع نموده و حكم را بپذيرد و اين امر باعث نتيجه‌بخشى به نفع وى است ، اما بهتر آن‌كه با آن استقرا معارضه نموده و يا در مقابل براى نصرت وضع خود ، قياسى تأليف كند ، كه در اين‌باره پس از اين سخن خواهيم گفت .\r\nممانعت برحسب قائل نيز دوگونه است : نوع اول چنان است كه مقدمات سائل به مطلوب مىرسند اما مجيب با الحاق قيودى كه سائل عاجز از آن‌هاست جلوى رسيدن به مطلوب را مىگيرد . در اين حال مجيب مقدمات را مسلّم فرض مىكند اما جلوى انتاج را مىگيرد و به سائل مىگويد اشكال كار تو در سوء تأليف مقدمات است . و نوع دوم اين‌گونه است كه مجيب امورى را كه حشو و زايد هستند ايراد مىكند و با اين روش نتيجه را مىپوشاند . در اين ميان ممكن است مجيب نقش سائل را به عهده گرفته و سائل متحير شود .\r\nاما به‌طور كلى بايد توجه داشت كه اين‌گونه كارها و ساير افعالى كه خارج از صناعت جدل مىباشد امور زشت و پست است .\r\nدرشتى كردن با كسانى كه منكر مشهورات مىشوند برحسب امكان است نه برحسب اختيار . ازاين‌رو چنان‌كه گفته شد بعضى از امورى كه خارج از صناعت جدل‌اند در بعضى مواقع جايز است ، زيرا مغالطه با كسى كه مغالط است ، عدالت خواهد بود ، چنان‌كه سقراط با معاند سفيهى كه حق را نمىپذيرفت از راه اشتراك اسم ( كه نوعى مغالطه است ) درآمده و او را مغلوب نموده بود . در بسيارى از موارد ، اين گروه معاند ممكن است به تسليم بعضى از مقدماتى كه مشتمل بر تناقض گفتار آنان باشد مغلوب شوند ، اگرچه اين تناقض پنهان باشد ، زيرا كسى كه منكر قضاياى مشهور است نمىتواند\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nهمهء مشهورات را انكار كند . پس اين گروه بايد بدانند كه اين گناه ايشان است ، زيرا اولا مرتكب امر شنيع يعنى منع مشهور شده و ثانيا امرى را كه مستلزم الزام ايشان است پذيرفته و مسلّم داشته‌اند .\r\nدر پنج موضع مىتوان برحسب قول ، از قضيه ممانعت نموده و اين‌ها اسباب ردائت و سستى قياس هستند :\r\n1 - مقدمات قياس نه بالفعل و نه بالقوه منتج نباشند . عدم انتاج بالقوه اين است كه حتى با زياد كردن قيد يا نقصان شرط يا لاحق هم مقدمات منتج نباشند اگرچه ممكن است كسى آن‌ها را منتج بپندارد ، مانند قياس مشاغبى .\r\n2 - نتيجه‌اى كه از مقدمات به دست مىآيد غير از مطلوب باشد .\r\n3 - نتيجه مطلوب باشد ، اما مقدمات مناسب نباشند ، مانند آن‌كه كاذب ، يا شنيع بوده و يا حتى صادق بوده اما خفىتر از مطلوب باشند . اين امور را مىتوان از اين باب شمرد :\r\nاستعمال مقدمات كاذب به غير طريق خلف و نه از اين جهت كه مشهورند و نه در آن موضع كه هدف ، نقض وضع صادقى باشد و به خاطر ضرورت بايد استعمال شوند .\r\n4 - مقدمات ، آميخته به زوايدى باشند كه نتيجه يا ملتبس شده و يا نيازمند ذكر قيودى است تا بتواند منتج باشد .\r\n5 - قياس مشتمل بر مصادرهء بر مطلوب يا مقابل مطلوب باشد . اين مصادره دوگونه است : مصادرهء برحسب حقيقت كه قبلا در اين‌باره سخن گفته‌ايم . و مصادره برحسب ظن ، كه اين قسم داراى پنج نوع است :\r\nالف - در قياس اعم را به جاى اخص قرار دهند ، مانند علم به متقابلات به جاى علم به متضادات .\r\nب - در استقرا ، اخص را به جاى اعم قرار دهند .\r\nج - دعوى بر مجموع و همهء موارد باشد ، و بر تك‌تك آن موارد قياس‌هاى مختلفى ذكر كنند .\r\nد - لازم را به جاى ملزوم اخذ كنند .\r\nه - مساوى در عموم را به جاى مساوى ديگر قرار دهند .\r\nمصادره بر مقابل مطلوب نيز شش نوع است :\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nالف - بدل مطلوب را به جاى نقيض آن قرار دهند .\r\nب - بدل مطلوب را به جاى ضد آن بگذارند .\r\nج - مقابل حكمى را كه در كلى ادعا نموده‌اند در جزئى قرار دهند .\r\nد - لازم حكمى كه در مقدمات وضع كرده‌اند ، ضد آن را اخذ نمايند .\r\nه - لازم ضد آن حكم را اخذ كنند .\r\nو - ملزم ضد لازم آن حكم را اخذ كنند ، تا آن‌كه هرگاه از نتيجه شروع كرده و بالا روند ، به اخذ الشىء فى بيان نفسه بينجامد .\r\nعلت فساد در مصادرهء بر مطلوب اين است كه متعلق نتيجه ، خود به عنوان يكى از مقدمات است . مصادرهء بر مقابل مطلوب ، از مقدماتى است كه متناسب نيستند بلكه يكى صادق يا مشهور بوده و ديگرى مقابل آن است . و سبب حال نتايج ، همان حال مقدمات‌اند يعنى اگر مقدمات مشهور يا غيرمشهور باشند نتايج نيز اين‌گونه خواهند بود .\r\nو اگر مقدمات مختلط باشند ، نتيجه برحسب امتزاج آن‌هاست .\r\nدر برخى موارد ممكن است مقدمات غير منتجى كه مشهورند بهتر از مقدمات منتجى كه مشهور نيستند باشد زيرا مقدمات غيرمنتج مشهور با اندك زياديى منتج مىشوند .\r\nاگر هنگام جدل ، قياس فاسد رواج يابد ، دليل كوتاهى مجيب و تصور وى در اين صناعت است .\r\n\r\nفصل سوم : وصاياى مشترك ميان سائل و مجيب\r\nكسى كه مىخواهد صناعت جدل برايش ملكه شود ، بايد بعد از تحصيل ادواتى كه در عكس قياس به ذكر آن‌ها پرداختيم ، به نقيض عادت كند و بكوشد كه از يك قياس ، قياس‌هاى بسيارى را استنباط كند ، تا هرگاه به حيله‌اى عكس قياس بر او پنهان ماند و عكس داراى شهرتى باشد ، بتواند از خود همان قياس ، نقيض آن را استخراج كند .\r\nهمچنين جدلى بايد اين قدرت را داشته باشد كه بتواند بر يك مطلوب ، از ميان مواضعى كه در اين علم ذكر شده ، حجت‌هاى زيادى اقامه كند تا آن‌كه اين ملكه در وى پديد آيد . و نيز بايد بتواند بر مقابل مطلوب ، از مواضع ديگر حجت اقامه كند .\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nعلاوه بر اين ، جدلى بايد بتواند در نقض هر مقدمه‌اى كه از مقدمات تا آن‌جا كه ممكن است مقاومت نموده و در اين راه تلاش نمايد . تا در اثبات اوضاع متقابل مهارت كسب كند . نيز بايد بر وجوه دورى و تحرز از ابطال سخن خود آگاه باشد . و بايد بتواند ميان افضل متقابلين و اخس آن‌ها تميز و جدايى قائل شود تا در وقت حاجت از يكى از آن‌دو استفاده نموده و از ديگرى دورى جويد .\r\nجدلى بايد مسائل مختلف و راه‌هاى نصرت هر وضعى را حفظ كند . علاوه بر اين بايد از حدود اصول و مبادى صناعتى كه در آن بحث مىكند دقيقا و به نيكى آگاه باشد .\r\nزيرا چنان‌كه گفته‌ايم برخى قياس‌ها از آن‌ها منشعب مىشوند . همچنين جدلى بايد قادر باشد كه به طريق قسمت ، تصاريف ، نظاير ، امثال ، تحليل حدود و قياس‌ها ، اقوال بسيار را از يك قول به دست آورد . و اين توانايى را داشته باشد كه براى استقرا قادر به اسناد جزئيات به حكم عام بوده و بتواند قوانين را ضبط كند ، اگرچه ايراد عام دشوارتر باشد .\r\nسائل در هنگام جدل بايد بكوشد حكم مورد نظر خود را تعليم بخشيده و مجيب بايد تلاش كند كه آن را تخصيص دهد ، زيرا به هر مقدار كه حكم مسلّم ، عام‌تر باشد براى سائل بهتر بوده و هرچه خاص‌تر باشد براى مجيب بهتر است . و اين بدان جهت است كه قياس ، فعل سائل بوده و مقاومت فعل مجيب است .\r\nيكى ديگر از افعال مجيب ، معارضه است و اين بدان معنى است كه مجيب قياسى ايراد كند كه جديد بوده و وضع او را كمك كرده و به محاذات قياس سائل باشد و نيز وضع سائل را ابطال كند . استعمال اين قياس هنگامى است كه مجيب عاجز از مقاومت است و دليل ضعف اوست .\r\nدر صورتى كه مجيب نتواند در مقابل قياس سائل مقاومت نموده و با آن معارضه مىكند ، سائل مىتواند به معارضهء او التفات نكند .\r\nكار ديگر مجيب آن است كه مناقضه كند يعنى استقراى مجيب را ابطال كند . و كار ديگر وى تكذيب كبراى قياس سائل است .\r\nقياس و معارضه از كثرت آغاز شده و به وحدت مىانجامد ، اما مناقضه و مقاومت برعكس بوده و وحدت را به كثرت ملحق مىكند ، يعنى جزئيات كلىاى كه مورد نقض قرار گرفته‌اند ، داراى احكام مختلفى خواهند شد . مقاومت مقتضى آن است كه واحد\r\n\r\n","description":"","footnote":"","page_name":" 565 ","page_number":565},
  {"content":"\r\n\r\n( يعنى نتيجه ) منصرف به مقدمات زياد و متكثر شود . همچنين مقاومت باعث مىشود تا مقدمهء فاسد ، به مقدمات صحيح ديگر تبديل شود .\r\nگرچه صناعت جدل ، براى اكتساب قياس‌ها ، مناقضات ، معارضات ، معلومات و آگاهى از صحت و فساد سؤال‌ها ، مفيد است ، اما مجيب نبايد هر وضعى را حفظ نموده و آن را يارى كند و سائل نيز نبايد هر وضعى را نابود كند ، بلكه مجيب بايد وضع مشهور و صادق را يارى نموده و سائل بايد ضد آن را ابطال كند ، اگر در مقابل كسى كه دشمنى ورزيده و انكار مىكند ، مىتوان از راه دشمنى و انكار وارد شد .\r\nاهل جدل بايد از كسانى كه مشهورات را مسلّم نداشته و يا به خاطر غلبه و برترى به مجادله مىپردازند و به دروغ اظهار علم نموده ، دورى جويند تا طبع ايشان به مجاورت اين گروه تباه نشود .\r\nاين بود مهم‌ترين قوانين علم جدل . اگر كسى داراى طبعى نكو باشد در صورتى كه همين مقدار تمرين كند در صناعت جدل كامل مىشود و اگر بليد باشد از ده‌ها برابر اين مباحث سودى نمىبرد .\r\n\r\n","description":"","footnote":"","page_name":" 566 ","page_number":566},
  {"content":"\r\n\r\n\r\nمقالهء هفتم مغالطه ( سوفسطيقا )\r\nمشتمل بر سه فصل :\r\nفصل اوّل : تبكيت مغالطى ، صناعت مغالطه و منفعت آن فصل دوم : حصر اسباب غلط و مغالطه كه در تبكيت وجود دارند فصل سوم : امور خارجى كه اسباب مغالطه بوده و ذكر امورى كه براى سائل و مجيب در اين صناعت مفيد است .\r\n\r\n","description":"","footnote":"","page_name":" 567 ","page_number":567},
  {"content":"\r\n . \r\n","description":"","footnote":"","page_name":" 568 ","page_number":568},
  {"content":"\r\n\r\n\r\nفصل اوّل تبكيت مغالطى ، صناعت مغالطه و منفعت آن\r\nهر قياسى كه نتيجهء آن نقيض وضعى باشد ، به اعتبار صاحب آن وضع ، تبكيت « 1 » ناميده مىشود . اگر مواد آن قياس حق يا مشهور باشد و صورت آن نيز بالذات منتج باشد ، آن تبكيت برهانى يا جدلى است و اگر مواد حق يا مشهور نباشند و يا صورت آن بالذات منتج نباشد ، حتما آن قياس يا شبيه حق و يا شبيه به مشهور است و به‌طور كلى اين در حقيقت قياس نيست بلكه يا به وجه صواب و يا به حكم التباس ، رواج يافته و در معرض تسليم است .\r\nاستعمال شبيه به حق به جاى حق ، تشبه به برهانى بوده و به كار بردن شبيه به مشهور به جاى مشهور تشبه به جدلى است و سبب هردو يا غلط است يا مغالطه . كسى كه متشبه به برهانى باشد ، سوفسطايى ناميده شده و نام صناعت او سفسطه است و كسى كه متشبه به جدلى باشد ، مشاغبى ناميده شده و صناعت او مشاغبت است . و به اين اعتبار كه هردو ، وضع غير را نقض مىكنند مغالط بوده ، اگرچه ممكن است در قياس با خود ، غالط باشند . ازاين‌رو تبكيت آن‌ها ، تبكيت مغالطى ناميده شده است ، در حالى كه در حقيقت اين تبكيت و غلبه نمودن به حجت نيست بلكه تضليل و گمراه نمودن است .\r\nهمچنين ، ممكن است به اعتبار غرض ديگر به جاى تبكيت مغالطى ، امتحانى يا عنادى ناميده شوند ، كه در اين موارد قبلا سخن گفته‌ايم .\r\nاز آن‌جا كه سبب وقوع اين مواد در قياس‌ها ، رواج آن‌ها بر عقول بوده و علت رواج\r\n\r\n\r\n","description":"","footnote":"\r\n( 1 ) - تبكيت به معنى درشتى و سرزنش كردن و غلبه نمودن به حجت است .\r\n","page_name":" 569 ","page_number":569},
  {"content":"\r\n\r\nآن‌ها ، مشابهت است بنابراين علت على الاطلاق غلط اين است كه ذهن به خاطر كمى تمييز و شناسايى ، شبيه را به جاى شبيه قرار داده و حكم خاص يكى بدون آگاهى و شعور به ديگرى منتقل مىشود . چنان‌كه گاه محاسب در عقد حساب ، عددى را به جاى شبيه آن اخذ نموده و بدين‌گونه در حسابش غلطى پديد مىآيد . مثلا ناظر هنگامى اسم مشتركى را كه داراى معانى گوناگون است در ذهن به جاى معنى تمثل مىنمايد و از اين نكته كه اين اسم بر معانى مختلف واقع مىشود غافل است ، لا محالة حكمى كه ويژهء بعضى از معانى است به بعضى ديگر از معانى منتقل نموده و اين خود غلط است . اكنون اگر وى از تميّز و جدايى ميان آن معانى آگاه بوده و بخواهد در ذهن فرد ديگرى كه از اين تميّز معانى آگاه نيست ، همين حال پديد آيد ، اين كار او مغالطه خواهد بود .\r\nآن‌چه باعث مىشود شخصى به مغالطه صرف گرايش پيدا كند ، يعنى مغالطه‌اى كه به منظور امتحان يا غلبه بر معاندانى كه مبطلند ، نيست ، فقط اهداف فاسد است . برخى از اين اهداف عبارت‌اند از : علم‌نمايى ، حكمت‌انگارى ، خود را در زمرهء فضلا داخل نمودن ، برترى جويى بدون سرمايهء علم و حكمت . اما سببى كه بيش‌تر افراد مغالط را بدين عمل برمىانگيزاند اين است كه چون اغلب افراد به دانش خود مغرور بوده ، و از آگاه شدن ديگران بر كمبودهاى خود احتراز مىجويند ، و اين معنى در نهاد اكثر انسان‌ها نهفته و مركوز است ، اگر قبل از آن‌كه عقول خود را تهذيب و تأديب نموده و خود را اهل علم و دانش معرفى كنند ، ديگر نمىتوانند هنگام پرسش عوام از ايشان ، اعتراف به جهل نموده و از اين عمل ننگ دارند ، ازاين‌رو هنگام گفت‌وگو و قيل و قال ، خبط مىكنند تا در نزد عوام شهرت يابند و در مقابله با دانشمندان ناچارند كه به انواع حيله‌ها و مغالطه‌ها متوسّل شوند تا سخن‌شان رونق و رواج يابد ، اينان هنگام برخورد با ظاهربينان ، خود را در لباس علما جلوه مىدهند .\r\nبر اين اساس ، اين‌گونه افراد تلاش مىكنند تا قوانين مغالطه را به خوبى فراگرفته و مىكوشند آن‌ها را در خود ملكه كنند تا آن‌كه بتوانند در هر موضعى كه نياز احساس كنند طرف مقابل را در غلط اندازند . و چنين است كه ايشان صاحب صناعتى مىشوند كه صناعت مغالطه ناميده مىشود .\r\nآگاهى همان قوانين براى حكيم و جدلى نيز سودمند است ، زيرا اين معرفت باعث\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nمىشود كه هم خود در غلط نيفتند و هم مغالطهء ديگرى در ايشان اثر نكند و هم كسانى را كه در آن مواضع ، غلط كرده‌اند ، نجات دهند . و بسان طبيبى كه با شناخت سموم ، هم خود از آن‌ها احتراز نموده ، هم ديگران را از آن‌ها دور مىكند و هم كسانى را كه مسموم مىشوند مداوا مىكند . اين ، فايدهء تعلّم و آموختن اين فن است ، فايدهء ديگرى نيز مىتوان براى آن برشمرد و آن اين‌كه با ابزار مغالطه ، مىتوان مغالطه را شكست داد تا گفته‌اند : الحديد بالحديد يفلح .\r\nاجزاى اين صناعت دو امرند : نخست آن‌چه بالذات مقتضى مغالطه است ، و دوم آن‌چه بالعرض اقتضاى مغالطه مىكند . امر اول همان تبكيت و غلبه نمودن به حجت است و امر دوم ، امورى است كه خارج از آن است .\r\nامور خارج از تبكيت عبارت‌اند از :\r\nالف - به مخاطبى كه امرى را قبول داشته و تسليم نموده و بدان اعتراف ورزيده ، سخنان ناروا گفتن .\r\nب - با زياد كردن امرى كه در گفتار مخاطب نبوده ، سخن مخاطب را به دروغ يا خلاف مشهور ، سوق دادن و يا آن را تأويل كردن .\r\nج - انجام دادن هر امرى كه مخاطب را متحير و بددل مىكند مانند : خجلت دادن ، تحقير كردن او يا سخنش يا استهزا كردن قطع سخن مخاطب ، او را متّهم به سفاهت كردن ، الفاظ غريب و نامستعمل را به كار بردن .\r\nد - كلماتى كه حشو و زايد بوده ، در سخن ايراد كردن ، هذيان گفتن ، تكرار نمودن ، و به‌طور كلى ايراد نمودن هر امرى كه به هدف ارتباط ندارد .\r\nبايد دانست از آن‌جا كه اين صناعت ، شبيه دو صناعت حقيقى يعنى برهان و جدل است ، بنابراين : موضوع مغالطه نيز به ازاى موضوع آن‌دو صناعت مىتواند باشد و چنان‌كه گفته‌ايم نظر مغالط محدود به چيز خاصى نيست . همچنين مبادى مغالطه هم شبيه به مبادى برهان و جدل است ، و نيز مسائل آن در ازاى آن مسائل خواهد بود ، اما آن دو صناعت حقيقى است و اين صناعت ظنى يا تخيلى . زيرا فقط برحسب تخييل يا ظن مشابهت صورت مىپذيرد و از جهت ناتوانى قوت مميّز رونق مىيابد . ازاين‌رو ، در حقيقت مغالطه ، صناعت نيست ، بلكه شبيه به صناعت است .\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nعلت تقدم مغالطه بر خطا به اين است كه مغالطه به كليّات تعلق دارد و خطابه به جزئيات . و اما علت آن‌كه مغالطه ارتباط زيادى با خطابه ندارد ، در مباحث آينده بيان خواهد شد ، ان شاء الله تعالى .\r\nچنان‌كه گفته‌ايم ، مواد اين صناعت مشبهات و وهميات است و همان‌گونه كه بعد از اين خواهيم گفت وهميات را نيز به وجهى مىتوان در شمار مشبهات دانست .\r\nمشبهات در صورتى ممكن است از اوليات باشد كه غيرمشهور بوده يا به مشهور شبيه باشد ، اين‌گونه مشبهات را مشاغب به كار مىبرد . و در صورتى كه از مشهورات باشد غيراولى بوده و شبيه به اولى خواهد بود و سوفسطايى آن را به كار مىبرد و همچنين ممكن است مشبهات ، نه اولى و نه مشهور باشند ولى با برهان و جدل به كار روند - مانند مواد قياس‌هاى امتحانى و يا عنادى - اما به اين اعتبار كه قياس‌كننده خود را به عنوان برهانى و يا جدلى مىنماياند ، آن مواد مغالطى خواهند بود .\r\n\r\nفصل دوم : حصر اسباب غلط و مغالطه كه در تبكيت وجود دارند\r\nتبكيت مغالطى يا از جهت لفظ مقتضى مغالطه است و يا از جهت معنى . در مورد لفظى نيز تبكيت يا به لفظ مفرد بوده و يا به لفظ مركب . در لفظ مفرد هم مغالطه يا به وسيلهء جوهر لفظ و يا به هيأت و حال لفظ مىباشد . هيأت و حال لفظ نيز يا به سبب امورى خارجى است و يا نه . در لفظ مركب ، يا خود تركيب يا توهم وجود تركيب و يا توهم عدم آن مقتضى مغالطه است .\r\nازاين‌رو مغالطه‌هاى لفظى منحصر در شش نوع‌اند : سه نوع در الفاظ مفرد و سه نوع هم در الفاظ مركب .\r\n1 - مغالطه برحسب جوهر لفظ ، نام اين نوع « مغالطهء به اشتراك اسم » است . اين نوع مغالطه شامل گونه‌هاى دلالت اسم بر معانى مختلف است ، اين اصناف عبارت‌اند از :\r\nاتفاق ، اشتراك ، تشابه ، مجاز ، استعاره ، نقل ، تشبيه ، تشكيك و . . . مثال : شر يا واجب است يا نه ، اگر واجب است خير خواهد بود ، زيرا هرچه واجب است خير است ، پس شر نيست . و اگر واجب نيست پس موجود نيست ، زيرا هرچه واجب نباشد نمىتواند موجود شود ، پس شر نيست ، در حالى كه وجود شر ، ظاهر است . علت اين مغالطه ، آن\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nاست كه كلمهء « واجب » بر دو معنى به اشتراك واقع مىشود : 1 - آن‌چه عملش واجب است 2 - آن‌چه وجودش واجب است . مثال ديگر : قائم ( ايستاده ) يا قاعد ( نشسته ) است يا نه ، اگر قائم قاعد باشد يك چيز هم قاعد بوده و هم قائم است . و اگر قائم قاعد نباشد ، بنابر اين قائم نمىتواند قعود كند . مغالطه‌اى كه در اين سخن وجود دارد به سبب وقوع لفظ « قائم » به نحو اشتراك بر دو معنى است : 1 - قائم يعنى كسى كه موصوف به قيام است مطلقا 2 - موصوف به قيام از آن جهت كه قائم است .\r\nبايد دانست كه بيش‌تر مغالطه‌ها از باب مغالطهء لفظى است و كم‌تر مغالطه‌اى به معنى واقع مىشود . و بيش‌تر مغالطه‌هاى لفظى هم از باب مغالطهء به اشتراك اسم است .\r\nافلاطون علىرغم آن‌كه در زمينهء ساير اجزاى منطق مطلبى ننوشته ، دربارهء مغالطه كتابى تأليف نموده و بر آن است كه سبب مغالطه فقط اشتراك لفظ در معانى مختلف است . وى از اعتبار ساير انواع مغالطه غفلت نموده است .\r\n2 - مغالطه برحسب هيأت و حال لفظ در نفس خود . اين نوع « مغالطه به اختلاف شكل لفظ » ناميده مىشود . و آن ، چنان است كه لفظى برحسب اختلاف تصريف‌ها ، يا مذكر و مؤنث بودن ، يا فاعل و مفعول بودن ، مختلف شود و عدم جدايى ميان آن دو باعث شود كه يكى به جاى ديگرى استعمال گردد . مانند لفظ « جرب » كه هم اسم بوده و به معنى « گر » مىباشد و هم صفت بوده و به معنى « گرگين » است . يا لفظ « مختار » كه هم بر فاعل و هم بر مفعول ( يعنى هم بر اختياركننده و هم بر اختيار شونده ) دلالت مىكند . در زبان پارسى لفظ « بازار » اين‌گونه است زيرا با اين هيأت اگر مفرد در نظر گرفته شود به معنى محل خريد و فروش ( سوق ) است و اگر باز + آر باشد امر به بازگرداندن است .\r\n3 - مغالطه برحسب هيأت و حال لفظ اما به سبب امرى خارج از آن . اين مغالطه ، « مغالطهء به اختلاف اعراب و اعجام » ناميده مىشود . اين نوع ، ممكن است در لفظ يا در كتابت و نگارش باشد . در لفظ مانند آن‌چه متعلق به اعراب و بناء است . و در كتابت مانند آن‌چه متعلق به قرار دادن يا قرار ندادن نقطه بوده و بدين‌گونه معنى كلام تغيير مىيابد .\r\nآن‌چه مربوط به لفظ است گاه مغالطهء آن ظاهر بوده - مانند رفع و نصب كه در عبارت « ضرب الرجل الغلام » است و هركدام مقدم يا مؤخر شوند فاعل و مفعول تبديل مىگردند . و گاه تقديرى است و آن در جايى است كه اعراب در نيت باشد مانند\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nضرب الفتى سعدى . در زبان پارسى مىتوان اين‌گونه مثال زد : زيد حاضر است ، اين سخن گاه به معنى اخبار از حضور زيد بوده و گاه پرسش از حضور او مىباشد كه با تصرف و تغييرى كه در صدا و آواز ايجاد مىشود . اين‌دو حالت از همديگر جدا مىشوند .\r\nاين سه نوع مغالطه ، از باب مغالطهء لفظ مفرد بود . و اما مغالطه‌هاى لفظ مركب به قرار ذيل است :\r\n4 - مغالطه برحسب خود تركيب ، اين نوع « مغالطهء ممارات » ناميده مىشود . بدين‌گونه كه الفاظ هيچ‌كدام مشترك نيستند اما خود تركيب آن الفاظ با يكديگر مقتضى اشتراك است ، مثلا مىگويند : هركس در حق زيد چيزى بگويد او چنان است . اين عبارت دو مفهوم مىتواند داشته باشد : نخست آن‌كه گويندهء آن سخن چنان است و دوم آن‌كه زيد چنان است . اشتراك در كلام فوق به خاطر اين است كه ضمير ( او ) مىتواند هم به « كس » رجوع كند و هم به زيد . مثال ديگر : « دانا دبير است » ، اين جمله نيز دو مفهوم دارد :\r\nنخست آن‌كه دانا موضوع بوده و دبير محمول است ، دوم آن‌كه دانا محمول و دبير موضوع است . اين اشتراك به خاطر ابهام تقديم و تأخير مىباشد .\r\n5 - مغالطه برحسب توهم وجود تأليف . اين نوع « مغالطهء به اشتراك قسمت » ناميده مىشود . بدين‌گونه كه سخنى بدون در نظر گرفتن تأليف ، صادق است اما با در نظر گرفتن تأليف كاذب مىباشد . اين نوع ، داراى دو صنف است : نخست آن‌كه تحليل و تأليف فقط در موضوع و دوم آن‌كه در قول باشد . صنف اول بدين‌گونه است كه موضوعى داراى اجزايى بوده و هر جزئى داراى حكمى باشد ، بنابراين اگر حكم‌هايى كه بر اجزا برحسب تحليل صادق است ، بر موضوع برحسب تركيب قرار گيرد ، كاذب خواهد بود . مثال : پنج زوج و فرد است ، و هرچه زوج و فرد باشد ، زوج است - چنان‌كه هرچه زرد و شيرين باشد ، زرد است - پس پنج زوج است . همچنين است اگر به جاى موضوع ، خود اجزا ذكر شوند ، مانند : پنج دو و سه است ، پس دو است .\r\nو اما مغالطهء در قول ، مانند اين جمله : زيد شاعر جيّد ( زيد شاعر خوب است ) در حالى كه حمل هركدام از شاعر و جيّد به تنهايى بر زيد صادق بوده اما حمل اين‌دو به صورت تركيب كاذب باشد ، زيرا مثلا ، زيد شاعر نيكى نيست . در زبان پارسى گفته\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nمىشود مثلا ، اين پدر است و آن زيد است ، و پدر زيد نيست . يا : « انسانى مىرفت با اسبى سخن مىگفت » ، زيرا انسانى مىرفت با اسبى ، صادق است ، سخن مىگفت نيز صادق است ، اما اين‌دو باهم كاذب است . در مباحث گذشته پيرامون تركيب قضاياى شرطى متصلهء صادق از حمليات كاذب ، سخن گفته‌ايم .\r\n6 - مغالطهء برحسب توهم عدم تأليف . اين نوع ، « مغالطه به اشتراك تأليف » ناميده شده است . بدين‌گونه كه سخن با ملاحظهء تأليف صادق است ، اما بدون آن كاذب . مانند :\r\nممكن است گويا خاموش شود و آن‌كه نگويد گويد . در اين مثال ، اين عبارت در صورتى صادق است كه قضيهء دوم عطف بر قضيهء اول شده و حكم به امكان براى قضيهء دوم هم باشد ، اما اگر جملهء دوم ( آن‌كه نگويد گويد ) جمله‌اى جديد و بدون ارتباط با حكم جملهء پيشين در نظر گرفته شود كاذب است . مثال ديگر : خلأ موجود بوده و قابل تقدير است و ابعاد متداخل است . در اين مثال ، اين سخن كه « ابعاد متداخل است » ، اگر با جملهء اول تأليف نشود كاذب است .\r\nدر اين‌جا بحث پيرامون انواع شش‌گانهء مغالطهء لفظى به پايان مىرسد .\r\nمغالطهء معنوى يا به سبب خللى است كه در خود تبكيت وجود دارد و يا به سبب خلل در اجزاى آن . تبكيت قياسى خاص است . خللى كه در خود قياس ديده مىشود يا با ملاحظهء نتيجه است و يا بدون ملاحظهء آن . اگر با ملاحظهء نتيجه باشد يا نتيجه عين مقدمه است يا نه . قرار گرفتن نتيجه به عنوان مقدمه همان مصادره بر مطلوب اول است . و عدم قرار گرفتن نتيجه به عنوان عين مقدم نيز دوگونه است : يا نتيجه از آن قياس مطلوب است يا نه . اگر مطلوب باشد ، خللى نيست و اگر مطلوب نباشد به خاطر قرار گرفتن امرى غيرعلت به جاى علت است .\r\nو اما علت خللى كه در خود قياس ممكن است وجود داشته باشد ، بدون لحاظ نتيجه ، اهمال يكى از شرايط انتاج قياس است كه در علم قياس آن‌ها را بيان كرده‌ايم .\r\nخلل در اجزاى قياس ، همان خلل در قضاياست ، زيرا اجزاى اولى قياس ، قضايا بوده و اجزاى ثانوى در صدق و كذب قياس مدخليتى ندارند . خللى كه در قضيه ممكن است وجود داشته باشد يا برحسب اعتبار خود قضيه است و يا برحسب اعتبار نقيض آن . در فرض اول يا خلل از ناحيهء موضوع بوده ، يا از ناحيهء محمول و يا از ناحيهء تأليف .\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nخلل در موضوع قضيه چنان است كه موضوع ، بيش از يكى باشد و هركدام داراى محمولات مختلفى باشند . و چنين پنداريم كه موضوع يكى است ، و بر اين اساس ميان محمولات مختلفى كه بر آن موضوع لاحق مىگردند اشتباه مىشود .\r\nخلل در محمول قضيه چنين است كه محمول بر موضوع‌هاى مختلفى حمل شود و گمان كنيم كه فقط خاص بعضى از آن موضوع‌هاست و سبب ابهام ، عكس است .\r\nخلل در تأليف ، اهمال و در نظر گرفتن شروطى است كه پيش از اين در باب نقيض گفته‌ايم مانند : اضافه ، شرط ، جزء ، كل و . . . سبب اين خلل آن است كه ميان آن‌چه بالذات متعلق به قضيه است با آن‌چه اين‌گونه نيست اشتباه شود يعنى ما بالعرض به جاى ما بالذات اخذ شود .\r\nو اما خللى كه برحسب اعتبار نقيض قضيه است ، بدين‌گونه است كه غيرنقيض به جاى نقيض ايراد شود و بدين سبب ، مسألهء سائل زياد مىشود ، زيرا وقتى از دو طرف نقيض به اعتبار تعلق يك صدق و يك كذب به آن‌دو سؤال مىشود ، فقط در اين‌جا يك سؤال وجود دارد ، اما وقتى از دو امرى كه غيرمتناقض نيستند سؤال شود ، سؤال زياد مىشود .\r\nپس برحسب اين بيان ، هفت نوع مغالطهء معنوى وجود دارد :\r\n1 - مصادره بر مطلوب اول .\r\n2 - قرار دادن امرى كه علت نيست ، به جاى علت . در مورد اين‌دو مغالطه قبلا سخن گفته‌ايم .\r\n3 - تحريف قياس ، از قياس بودن . اين مغالطه ، سوء تبكيت ناميده مىشود . و بالعرض با آگاهى از شرايط قياس معلوم مىشود .\r\n4 - سوء اعتبار حمل . اين مغالطه به خاطر فرق نگذاشتن ميان محمول مطلق و محمول مشروط ، يا محمول بالذات و محمول بالعرض ، پيش مىآيد ، مانند : « موجود » كه گاه به اطلاق محمول است ، گاه جزء محمول و گاه رابطه است و به اختلاف هريك از موارد ، معانى قضيه‌اى كه اين كلمه در آن واقع شود ، مختلف مىشود و مغالطه امكان‌پذير مىگردد ، مثلا مىگويد : هرچه مظنون نباشد موجود است ، هرچه موجود باشد مظنون است .\r\n\r\n","description":"","footnote":"","page_name":" 576 ","page_number":576},
  {"content":"\r\n\r\n5 - غلط لوازم از جهت ايهام عكس . اين مغالطه به سبب عدم تمايز ميان ملزوم و لازم بوده و بيش‌تر در امور حسى واقع مىشود . مثلا چون هر عسلى زرد و سيّال است ، گمان مىشود هر زردى كه سيّال باشد ، عسل است . و چون باران زمين را تر مىكند ، پنداريم هر ترى كه در زمين ديده مىشود از باران است . اين مغالطه گاه در امور عقلى نيز واقع مىشود ، مثلا از آن‌جا كه هر متكوّنى داراى مبدئى است ، مىپنداريم هرچه مبدئى دارد آن امر متكون است .\r\n6 - اخذ ما بالعرض به جاى ما بالذات ، يا بدين‌گونه كه هنگامى كه عوارض يك موضوع بر يكديگر عارض مىشوند ، چنين گمان مىشود كه بالذات هستند . و يا بدين‌گونه كه عارض موضوع بر خود موضوع عارض شود . مثال اول : از آن‌جا كه انسان سفيد و كاتب است ، مىگويند هر سفيدى كاتب است . مثال ديگر گفته مىشود : آيا مىدانى چه مىخواهم از تو بپرسم ؟ اگر در پاسخ بگوييد : آرى ، مىگويند : از چه ؟ و اگر بگوييد : نه ، مىگويند از زيد خواهيم پرسيد و تو او را مىدانى ! وجه غلط در مثال فوق اين است كه زيد هم معلوم است و هم همان چيزى است كه مورد سؤال است ( مسئول عنه ) . اما از آن جهت كه معلوم است ، مسؤول عنه نيست ، بلكه اين‌دو امر در مورد زيد ، بالعرض با همديگر تقارن نموده‌اند . مثال دوم : تخلخل ( فاصله افتادن ميان مولكول‌ها ) جسم به خاطر حرارت است ، پس تخلخل عارض حرارت بوده و حرارت عارض جسم مىباشد ، اكنون اگر تخلخل را به عنوان عارض جسميت اخذ كنند ، از اين باب خواهد بود . مثال ديگر : زيد غير عمرو است ، عمرو انسان است ، پس زيد غيرانسان است ! مغالطهء اين مثال در اين جهت است كه مغايرت ميان زيد با شخصيت عمرو - كه عارض طبيعت انسان است - بالذات بوده ، اما مغايرت با معروض آن بالعرض است . و جواب از اين مغالطه آن است كه زيد ، غيرانسان معيّن است .\r\n7 - چند مسأله را در يك مسأله جمع نمودن . مانند : زيد شاعر است يا كاتب و زيد و عمرو انسان هستند يا نه ؟ در صورتى كه جواب از اين سؤال بيش از يك پاسخ باشد ، مقتضى سردرگمى و تحير پاسخ‌دهنده است . همچنين ممكن است سؤالى از نظر لفظى فقط يك سؤال باشد اما جواب . آن مقتضى بيش از يك پاسخ باشد . مثال : آيا خاموش سخن مىگويد يا نه ؟ در پاسخ به اين سؤال بايد ديد آيا مقصود خاموش مطلق است يا\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nخاموش به اعتبار آن‌كه خاموش است . مثال ديگر : آيا آن‌چه زيد مىآموزد مىداند يا نمىداند ؟\r\nبحث اسباب مغالطات لفظى و معنوى در اين‌جا به پايان مىرسد و خلاصه آن‌كه سيزده نوع مغالطه وجود دارد .\r\nبايد دانست كه سبب كلى در همهء مغالطه‌ها ، اهمال يك شرط از شروطى كه در باب‌هاى قياس ، برهان و جدل ذكر شده ، مىباشد . زيرا هرگاه حدود قياس از همديگر متمايز بوده ، اوسط در هردو مقدمه مشترك باشد ، و اشتراك در حد ديگر در مقدمات و نتيجه حقيقى بوده ، و مقدمات از همديگر منفصل باشند ، و هريك در حقيقت يك حصه و صورت منتج داشته و نتيجه مغاير با مقدمات باشد و نيز مقدمات صادق ، مناسب و اعرف يا مشهور و اعرف باشند ، انتاج واجب خواهد بود . و استثنا نمودن نقيض تالى مقتضى استثناى نقيض مقدم است . بنابراين اگر نتيجه كاذب باشد ، يكى از اين شروط مفقود است .\r\nاز آن‌جا كه قياس امرى است كه نتيجه‌بخش است ، بنابراين هر امرى كه برحسب مغالطه ايراد شود ، در حقيقت قياس نبوده بلكه شبيه قياس خواهد بود . و اطلاق اسم قياس بر مغالطه ، مانند اطلاق اسم حيوان بر مصور است . توضيح اين‌كه مثلا ، لفظ مشترك مقتضى تغاير حدود قياس و نتيجه بوده تا قياس بدون اوسط بوده و يا نسبت به آن نتيجه ، قياس نباشد . يا آن‌چه بالعرض است مقتضى آن است كه دو امر با همديگر تقارن كنند . اما اين تقارن جزئى و اتفاقى بوده و خاص موضوع معينى است ، در حالى كه اگر آن را به جاى ما بالذات اخذ كنند ، حكم به تقارن كلى ضرورى كرده‌اند ، پس مقدمات غيركلى و ضرورى را به جاى مقدمات كلى و ضرورى گرفته‌اند ، بنابراين قياس ، قياس نخواهد بود . خللى كه به خاطر ايهام عكس است نيز از جهتى شبيه به خلل ما بالعرض است ، زيرا اخذ ما بالعرض به جاى ما بالذات مقتضى آن است كه امور متغاير را به طريق هوهو اخذ كنند ، و در ايهام عكس امورى كه به عموم و خصوص با همديگر اختلاف دارند ، به نحو تساوى اخذ مىشوند ، پس موضوعات ما بالعرض عام‌ترند و از اين جهت ، ايهام عكس ، نوعى از انواع ما بالعرض بوده ، اگرچه به اعتبار ، مختلف خواهند بود .\r\nهمچنين اگر مقدمات بسيار ، در يك مقدمه ذكر شوند ، اين امر مقتضى اختلاف مواضع\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nصدق و كذب بوده و اجزاى قياس مختلف مىشوند و به همين جهت مقدمات ، زياد شده و صورت قياسى از بين مىرود . در ساير مغالطه‌ها نيز همين اصل كلى وجود دارد .\r\nپس به‌طور اجمال ، بازگشت تمام مغالطه‌ها به يك اصل يعنى اختلال قياس است . و به نحو تفصيل بازگشت هر مغالطه‌اى به عدم وجود شرطى از شرايط معتبر در قياس است .\r\nدر حقيقت سبب كلّى در اختلال قياس در تمامى مغالطات يك چيز است و آن عدم تمييز و جدايى ميان يك امر با شبيه آن است . و اين عدم تمييز يا به استقراست و يا به عدم فرق ميان غير و هوهو ، يا ميان نقيض و شبه نقيض . زيرا در اشتراك الفاظ مفرد و مركب ، سبب اصلى مغالطه عدم فرق ميان غير و هوهو ، ظاهر است . در اشتراك تأليف و قسمت نيز ميان حكم تفصيل و حكم مجموع ، فرق گذاشته نشده و اين نيز به عدم فرق ميان غير و هوهو بازمىگردد . و از آن‌جا كه ميان الفاظ بيش‌تر از معانى مشابهت وجود دارد و نيز در اكثر احوال به وسيلهء تخيل الفاظ ، تفكر صورت مىبندد ، ازاين‌رو مغالطه بيش‌تر در الفاظ بوده و به عدم فرق مذكور بازمىگردد .\r\nدر مغالطه‌هاى معنوى نيز بدين‌گونه است . توضيح اين‌كه اخذ ما بالعرض به جاى مابالذات ، به سبب عدم فرق ميان هوهو و غير است . در تحريف قياس نيز عدم فرق ميان شرط اطلاق و شرط تقييد ، به عدم فرق ميان هوهو و غير برمىگردد . در مصادره ، ميان مقدم و لازم مقدم فرق گذاشته نشده ، و در توابع حمل نيز ميان محمول و شبيه به محمول در قرار دادن امر غير علت به جاى علت ميان مشاركت حقيقى مقدمات و نتيجه با مشاركت برحسب ظن و گمان فرق اعتبار نگرديده . و در ايهام عكس ميان لازم و ملزوم .\r\nتمامى اين موارد به عدم فرق ميان هوهو و غير بازمىگردد . در اخذ مسائل به جاى يك مسأله ميان نقيض و شبه نقيض تميز نشده است . اختلال شرايط برهان ، مانند مناسبت و ضرورت مقدمات در وضع ما ليس بعلة علة قرار دارد . و شرايط جدل مانند شهرت حقيقى يا محدود برحسب ظاهر نيز چنين است .\r\nپس در همهء مواضع سبب اصلى همان عدم تميز بوده و اين به جهت مشابهت چيزى به شبيه آن است . ازاين‌رو مبادى مغالطه ، « مشبهات » ناميده مىشوند . و اين يا برحسب مشابهت اوليات بوده و يا برحسب مشهورات . احكام كلى كه با وجود قيودى پنهان صادق بوده و بدون آن قيود كاذب مىباشند و ذهن وجود و عدم آن قيود را احساس\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nنمىكند ، به جهت مشابهت ، داخل در مشبهات‌اند . وهميات نيز كه از مبادى مغالطه هستند به خاطر عدم فرق ميان حكم عقل و حكم وهم ، داخل در مشبهات بوده و از اين‌رو مقتضى غلط خواهند بود . صور قياس‌هاى مغالطى كه شبيه به قياس‌هاى حقيقىاند و به سبب فقدان شروطى كه در قياس بايد باشند ، قياس نيستند ، قياسات مشبه ناميده مىشوند .\r\n\r\nفصل سوم : ذكر امور خارجى كه اسباب مغالطه است و براى سائل و مجيب در اين صناعت مفيد\r\nاكنون كه از بيان اجزاى ذاتى صناعت مغالطه فارغ شديم ، پيرامون اجزاى عرضى آن سخن مىگوييم و آن‌ها همان اجزائى هستند كه قبلا يادآور شديم .\r\nاكنون به توضيح آن امور مىپردازيم :\r\nالف - تشنيع سائل . اين امر به دواعى مختلفى صورت مىپذيرد ، بعضى از آن دواعى عبارت‌اند از :\r\n1 - مجيب عاجز از دفع تبكيت سائل است .\r\n2 - جواب مجيب محصّلى ندارد و اين عدم تحصيل يا به خاطر نقصان جواب بوده و يا بدين جهت است كه در حقيقت جواب او ، جواب نيست و يا ازاين‌رو كه جوابش پيچيده و مشتبه است .\r\n3 - ايراد حشو و تكرار كلام .\r\n4 - ارتكاب كذب و خلاف مشهور .\r\nممكن است سائل قبل از شروع به تبكيت ، مشغول تشنيع يا سوق سخن به كذب يا شنيع گردد ، بدين‌گونه كه سائل از دو طرف نقيض سؤال مىكند ، اگر مجيب آن طرفى كه در نظر سائل است مسلّم دارد ، سائل تبكيت را از آن‌جا آغاز مىكند و اگر طرف ديگر را مسلّم دارد و آن طرف به نوعى از انواع شبيه خلاف مشهور يا شبيه كاذب باشد ، سائل فرصت تشنيع مىيابد ، و اگر شبيه خلاف مشهور يا كاذب نباشد ، سائل آن را با اضافه نمودن لاحق يا قيدى تحريف مىكند تا در تبكيت نافع بوده و شنيع گردد و آن‌گاه به تشنيع مىپردازد و چنان وانمود مىكند كه مجيب ، آن را اين‌گونه مسلّم داشته است . و اين\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nيكى از آن امور چهارگانه - يعنى موضع سوق سخن به كاذب و شنيع است .\r\nيكى ديگر از اسباب عجز مجيب از دفع تبكيت ، آن است كه تبكيت به‌گونه‌اى ايراد شود كه ايهام انتاج دو طرف نقيض را داشته باشد و سائل يا سخن خود را به صورت موجز و سريع بيان مىكند كه مجيب فرصت دقت و تأمل نيابد و يا آن‌قدر سخن خود را طولانى مىكند كه موضع آن فراموش گردد . و يا ترتيب قياس را تغيير مىدهد تا نتيجه از ياد برود .\r\nب - اسباب عدم تحصيل جواب بدين‌قرارند :\r\n1 - سؤال سائل از غير دو طرف نقيض است و در اين سؤال بعضى از اقسام حذف مىشوند ، مانند : آيا اطاعت پدران در همه‌چيز واجب است يا در هيچ‌چيز واجب نيست ؟ و اين‌گونه سؤال ، مقتضى غفلت از قسم سوم يعنى در بعضى از امور واجب و در بعضى ديگر غيرواجب است .\r\n2 - جمع كردن سؤال‌هاى بسيار در يك مسأله .\r\nتشنيع به تكرار دوگونه است : در قضيه و در حد . تشنيع به تكرار در قضيه مانند آن‌كه سائل مىگويد : آيا انسان ، انسان است يا غيرانسان ؟ اگر مجيب بگويد انسان ، انسان است ، سائل تشنيع نموده و مىگويد اين تكرار است . و اگر بگويد انسان غيرانسان است ، سائل مىگويد : اين تناقض است . اين تكرار در كلام مجيب به خاطر سؤال سائل است .\r\nبنابراين اگر اين تكرار قبيح باشد ، آن سؤال قبيح‌تر است .\r\nدر حد ، گاه ممكن است تشنيع به حق نبوده و گاه ممكن است به حق باشد . اگر تكرار در حد از روى ضرورت باشد ( كه قبلا موارد آن را گفته‌ايم ) تشنيع به جهت تكرار ، ناحق است . و تشنيع به حق ، مانند آن‌كه مجيب بگويد : شهوت شوق به لذيذ است . آن‌گاه سائل مىگويد : شوق به « لذيذ » تفسير مىشود ، پس حاصل حد اين است كه شهوتى لذتى است كه لذيذ است ، و اين باطل است . زيرا شهوت به امر نافع ، امر زيبا ، غلبهء آن و غير آن نيز هست اگرچه به وجهى غيرلذيذ باشد .\r\nتشنيع به ارتكاب كذب يا ارتكاب غيرمشهور چنان است كه سؤال سائل به‌گونه‌اى است كه يا مشترك بوده و يا ايهام دارد ، بدين جهت مجيب ناگهان و از روى غفلت پاسخى داده و سائل آن پاسخ را بر وجه كاذب حمل نموده و مشغول تشنيع مجيب\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nمىشود . گونهء ديگر آن اين است كه سائل از مشهورات متقابل سؤال مىكند مثلا سائل مىپرسد : آيا اطاعت انبيا اولى است يا اطاعت پدران ؟ اگر مجيب در پاسخ بگويد اطاعت انبيا ، سائل مىگويد پس عاق شدن امرى رواست و اگر مجيب بگويد : اطاعت پدران .\r\nسائل مىگويد : پس مخالفت شريعت جايز است ! يا آن‌كه سائل مىپرسد : عدل بهتر است يا صلح ؟ اگر مجيب بگويد : عدل ، سائل اين‌گونه تشنيع مىزند كه اين مخالف شهرت است . و اگر بگويد : صلح ، سائل مىگويد : اين سخن مخالف عقل و شرع مىباشد !\r\nتا اين‌جا ، كيفيت استعمال دو قسم از اقسام چهارگانهء امور خارجى مغالطه بيان شد .\r\nو اما قسم سوم بدين‌گونه است كه سائل امورى را انجام مىدهد كه مقتضى انفعال مجيب است ، مانند آن‌كه با وقاحت و بىشرمى مجيب را به خشم مىآورد و مثلا ، مىگويد : تو سخن نيك نمىگويى ، تو نادانسته سخن مىگويى و . . . اين اقدامات مقتضى انفعال نفس مجيب گرديده و مانع از تفكّر او مىشود .\r\nو اما قسم چهارم يعنى ايراد تكرار و هذيان در سخن سائل ، ظاهر و واضح است . زيرا مثال تكرار قبلا گفته شد و مثال هذيان اين‌گونه است كه سائل سخنانى نامناسب را در الفاظى مغلق و پيچيده ايراد مىكند و در پايان كلامى به منزلهء نتيجه ذكر مىنمايد تا مجيب گمان كند كه آن سخن برهان بوده و آن كلام نتيجهء آن برهان است .\r\nآن‌چه تاكنون بيان شد حال امور چهارگانهء مذكور بود . و اما امورى كه براى سائل و مجيب نافع است :\r\nسائل مشاغب بايد به خوبى از مشهورات متقابل آگاهى داشته باشد و همچنين بايد به احكام شنيعى كه در هر وضعى وجود دارد واقف باشد ( خواه آن امور را مسلّم داشته و خواه بر سبيل لزوم از آن‌چه مسلم داشته است ) تا بتواند به آن‌ها تشنيع بزند ، زيرا هيچ مذهب و گفتارى از امثال اين امور خالى نيست . نيز سائل بايد اسماء مشترك را بداند قادر به استعمال استدراجات باشد - كه در مقالهء خطابه پيرامون آن سخن خواهيم گفت .\r\nسائل هنگامى كه مىخواهد استقرا كند بايد به‌گونه‌اى جزئيات را فراهم نمايد كه مسلّم بوده و خصم نتواند در آن نزاع كند . آن‌گاه آن جزئيات را يك‌به‌يك برشمرد تا از خصم اعتراف بگيرد .\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nهمچنين سائل بايد حجت خود را به اختصار و ايجاز بيان كرده و سريعا خصم را ملزم كند تا او نتواند به خلل آن واقف شود و مهلت تفكر نيابد . و نيز بايد حجتى در ضمن حجت ديگر بياورد تا مجيب سرگردان و متحير شود و اگر يكى را بتواند دفع كند در دام ديگرى گرفتار شود و تا مجيب ، تبكيت سائل را دفع كند او به تبكيت ديگرى منتقل شود . قبل از آن‌كه مجيب ، تبكيت او را دفع كند ، او سخن مجيب را قطع كرده و نگذارد كه او به ايراد تبكيت پرداخته و سائل را در معرض سؤال قرار دهد ، زيرا اگر مجيب ، سؤال كند ، ترتيب مغالطه ساقط مىشود و ممكن است سائل از پاسخ گفتن عاجز شود .\r\nمجيب نيز بايد به خوبى بر معانى اسماء مشترك واقف بوده و بتواند ميان هر امرى با شبيه آن فرق بگذارد و اين بايد در وى ملكه شود ، زيرا وجود قدرت اما با تأنّى ، امرى است و با تعجيل امرى ديگر . و در برخى اوقات ، هنگام محاوره ، صرف وجود قدرت با تأنى مفيد نيست و بايد تعجيل كرد .\r\nاسم مشترك همچنان‌كه مىتواند براى مغالطه مفيد باشد ، گاه ممكن است و بال وى گردد ، زيرا وقتى او نتيجهء تبكيت خود را ايراد مىكند ، مجيب مىتواند بگويد من به وضع خود اين معنى را اراده نكردم ، بلكه فلان معنى در نظرم بود و تو آن را نفهميدى .\r\nمجيب نبايد به صورت قاطع ، تسليم سؤال سائل شود ، بلكه بايد مجال شك و ترديد را در كلام وى بازگذاشته و مثلا ، بگويد : چنين مىدانم يا چنين مىپندارم ، اين كار باعث مىشود كه زمام بحث به كلى از اختيار مجيب خارج نشود .\r\nاگر سائل به صورت جمعى سؤال خود را مطرح مىكند ، مجيب نبايد اصلا به آن‌ها جواب دهد ، بلكه بايد از سائل بخواهد تا آن سؤال‌ها را جداگانه و به صورت تفصيلى مطرح كند .\r\nمجيب نبايد هيچ سخن مبهم و مجملى از سائل را بپذيرد ، تا آن‌كه سائل سخن خود را معين نموده و به خوبى تقسيم كند . اگر دو طرف متقابل ، هردو ، مشهورند ، مجيب نبايد مطلقا آن‌دو را مسلّم بدارد بلكه بايد با الحاق قيود و شروطى آن‌ها را مقيد كند تا از تناقض خالى شود .\r\nمجيب بايد بداند بعضى از سخنانى كه برحسب طبيعت و نيّت مشهورند ، در بسيارى از موارد نمىتوان آن‌ها را ظاهر نمود ، اما سخنانى كه برحسب قول ، جميل و سنت ،\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nمشهورند ، ظاهرترند ، بنابراين مجيب نبايد طرف اول را مسلّم بدارد ، زيرا اين امر مجال تشنيع سائل را بيش‌تر مىكند .\r\nهمچنين مجيب بايد هريك از اجزاى قياس ( يعنى حدود و مقدمات ) را از همديگر تفكيك كرده و با يكديگر و نيز با نتيجه بسنجد . و آن‌ها را برحسب شرايطى كه در تأليف قياس ذكر شده‌اند مقايسه كند تا اگر غلطى وجود داشته باشد ، از آن آگاه شود .\r\nدر اين‌جا سخن ما پيرامون فن مغالطه به پايان مىرسد . اكثر اين مباحث از آن‌چه پيش از اين گفته‌ايم ، معلوم مىشود . كسانى كه داراى طبع سليم هستند نيازى به تعليم مواضع غلط ندارند ، زيرا اذهان آن‌ها به آسانى بر آن واقف مىشود . و الله اعلم .\r\n\r\n","description":"","footnote":"","page_name":" 584 ","page_number":584},
  {"content":"\r\n\r\n\r\nمقالهء هشتم خطابه ( ريطوريقا )\r\nمشتمل بر سه فن :\r\n1 - قواعد 2 - انواع 3 - توابع\r\n\r\n","description":"","footnote":"","page_name":" 585 ","page_number":585},
  {"content":"\r\n . \r\n","description":"","footnote":"","page_name":" 586 ","page_number":586},
  {"content":"\r\n\r\n\r\nفن اوّل اصول و قواعد خطابه\r\nفصل اوّل : ماهيت و منفعت خطابه و نسبت آن با صناعت جدل و ديگر صناعات\r\nفصل دوم : اجزاى خطابه\r\nفصل سوم : قياس‌هاى خطابى حال مواد و صور آن\r\nفصل چهارم : اصناف مخاطبات برحسب اغراض مختلف و روش استعمال هريك از آن‌ها\r\n\r\nفصل اوّل : ماهيت و منفعت خطابه و نسبت آن با صناعت جدل و ديگر صناعات\r\nخطابه صناعتى علمى است كه با وجود آن مىتوان جمهور مردم را به قدر امكان در امورى كه بايد تصديق كنند اقناع نمود . همچنين گفته شده : خطابه قوت بر تكلف اقناع ممكن در هريك از امور مفرد است . مقصود از قوه ، ملكه‌اى نفسانى است كه يا از راه تعلّم قوانين به دست آمده و يا با تجربه‌اى كه از طريق كثرت مزاولت تحصيل مىگردد ، حاصل شود . و در اين‌جا هردو باهم ، مراد است . اين قوت ، از قدرتى كه برحسب فطرت در همهء افراد وجود دارد ، خاص‌تر است . به تعبير ديگر همه‌كس مىتواند سخن بگويد ، اما همه خطيب نيستند . تكلف داراى معنى است : نخست ، انجام دادن كارى كه از روى ايثار صورت نمىگيرد ، بلكه به اراده‌اى كه مقارن كراهت است صورت مىپذيرد . و دوم ، انجام دادن كار به بليغ‌ترين قصد اتمام آن . در اين‌جا مقصود ، معنى دوم است . و اقناع ممكن فعلى است كه فرد متكلف انجام مىدهد . و قيد « ممكن » براى اين جهت است كه اقناع هر تصديقى يا در هر شخصى ممكن نيست ، چنان‌كه در جدل گفته شد و\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nبراى آن مثال طبيب و مداوا را بيان كرديم و مقصود از هريك از امور مفرد يعنى هر جزئى اتفاق مىافتد يا هر مقوله‌اى كه موضوعى از موضوعات تحت آن مقوله است ، زيرا موضوع خطابه نيز مانند موضوع جدل نامحدود است ، در حالى كه صناعات ديگر اين‌گونه نيستند ، مثلا در طب پيرامون هريك از امور مفردى كه خاص موضوع آن علم است ، بحث مىشود . بنابراين در تعريف فوق ، « قوت » جنس صناعات خمس و غير آن‌ها بوده و « تكلف اقناع ممكن » در موضع فصل خطابه است .\r\nبايد دانست از ميان صناعات پنج‌گانه ، در جهت افادهء تصديق اقناعى ، هيچ‌يك نمىتواند به جاى خطابه بايستد ، زيرا چنان‌كه گفته‌ايم ، عقل جمهور مردم نمىتواند قياس‌هاى برهانى را ادراك كند . بلكه از ادراك قياس‌هاى جدلى نيز عقل مردم قاصر است ، زيرا قياس‌هاى جدلى نيز مانند قياس‌هاى برهانى متعلق به كليات هستند ازاين‌رو اگر عوام ، تقريرى جدلى در اثبات يا ابطال وضعى بشنوند ، گمان مىكنند كه آن‌چه مقتضى الزام بالذات است ، برترى و فصل قوهء تقريركننده بوده و خود سخن فقط بالعرض در الزام دخالت دارد . و ممكن است بگويند اگر منازع هم همان توان يا بيش‌تر از آن توان را داشت ، آن سخن را دفع مىنمود . و علت اين گمان عوام ، اين است كه نمىتوانند خود سخن را ادراك كنند ، تا چه رسد به اين‌كه برترى و قوت وضع سخن را بفهمند ! بنابراين نظر عوام ، فقط بر غلبهء در هنگام گفت‌وگو است ، زيرا فقط همان را مىتوانند احساس كنند .\r\nو از آن‌جا كه جدل و برهان ، نمىتواند مفيد چنين امرى باشد ، و مغالطه ، بالذات نفعى ندارد ، بنابراين صناعتى كه مىتواند در اذهان مردم را اقناع كند فقط خطابه است .\r\nبقاى نوع انسان به وسيلهء مشاركت مردم در امور اجتماعى است و اين مشاركت مبنى بر همجوارى و گفت‌وگو است . و اين‌ها نيازمند احكام علمى و عملى هستند كه مشتمل بر مصالح بوده و ضديت با آن‌ها موجب تشتت و پراكندگى است . اين احكام متعلق به عقايد الهىاند و تثبيت و تقرير آن عقايد علمى و احكام عملى در نفوس مردم عوام نمىتواند از راه برهان يا جدل حاصل شود ، ازاين‌رو خطابه متكفل اين امر بوده و بنابراين احتياج نوع انسانى در بقاى خود به اين صناعت ، ضرورى است .\r\nجدل و خطابه با همديگر مشاركت و مشاكلتى دارند . مشاركت اين‌دو در دو امر\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nاست : موضوع و غايت ، توضيح آن‌كه موضوع هردو نامحدود است . در مورد موضوع جدل پيش از اين سخن گفته‌ايم . و اما نامحدود بودن موضوع صناعت خطابه ، هم از اين جهت است كه عوام قدرت فرق نهادن ميان موضوعات را ندارند ، و هم ازاين‌رو كه در الهيات ، طبيعيات ، خلقيات ، سياسات ، اقناع به وسيلهء خطابه ، نافع بوده و احتياج به خطابه وجود دارد ، پس خطابه به موضوعات اين علوم تعلق دارد . ولى جدل با خطابه يك تفاوت دارد و آن اين‌كه جدلى به نحو كلى در اين موضوعات بحث مىكند ، اما اكثر مباحث خطابه جزئى بوده گرچه ممكن است در بعضى صور ، مباحث كلى هم در خطابه مطرح شود . از آن‌جا كه موضوع اين‌دو عام هستند ، با هريك از علوم برهانى ، مناسبت و مشاكلت دارند .\r\nو اما مشاركت در غايت ميان جدل و خطابه ، از آن‌روست كه غايت هردو صناعت ، غلبه و پيروزى است توضيح آن‌كه ، غايت جدل ، غلبه بر خصم به وسيلهء الزام كردن اوست . و غايت در خطابه ، غلبه بر مستمع به وسيلهء منفعل نمودن او است . يعنى هدف از خطابه اين است كه مخاطب سخن خطيب را پذيرفته و آن را تصديق كند ، و يا هيأت و حالت تصديق‌كنندگان در وى پديد آيد .\r\nازاين‌رو صناعت خطابه در اقناع ، خاص‌تر از جدل است ، زيرا چنان‌كه گفته‌ايم ، جدل در درجهء اول به منظور الزام طرف مقابل به‌گونهء دفع يا غلبهء بر اوست و بدين سبب جدل ، مبنى بر مسلمات و متسلمات از اصناف متقابل است ، اما خطابه ، در درجهء اول به منظور تصديق به كار مىرود . و اگر در جدل ، تصديقى هم وجود داشته باشد به خاطر موادى است كه مقتضى تصديق‌اند مانند مواد برهانى كه صادق بوده و يا مواد خطابى كه اقناعى هستند . و اين‌گونه تصديقات جدلى براى كسانى است كه نه از خواص بوده و نه از عوام‌اند ، بلكه متوسط ميان آن‌دو گروه‌اند يعنى خواص عوام و عوام خاص .\r\nگرچه معلم ، هنگام تعليم متعلم براى تقرير و تثبيت مصادرات ، از جدل استفاده مىكند ، اما اين استفاده براى تصديق‌آور بودن گفتار او نيست ، بلكه از اين جهت است كه نفس متعلم تسكين يابد ، و به تعبير ديگر اين استفاده از جدل به منزلهء نوعى از الزام بوده كه خصم را از نزاع ، بازمىدارد .\r\nاز آن‌جا كه برهان بالذات براى خواص مقتضى تصديق بوده و خطابه براى عوام\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nبالذات چنين است ، و از طرفى افادهء منفعت موافق ، مقدم بر دفع مضرت منازع است ، از اين‌رو خطابه بر جدل مقدم است . و نص قرآن كريم نيز همين را مىگويد :  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ .  « 1 »\r\nآن‌چه تاكنون گفته شد در زمينهء مشاركت ميان جدل و خطابه بود . و اما مشاكلت اين دو از آن‌روست كه مبادى هردو ، مشهورات‌اند ، گرچه در يكى برحسب حقيقت و در ديگرى برحسب ظاهر . همچنين در متقابلات خطابه مقتضى اقناع است ، چنان‌كه جدل مقتضى الزام مىباشد . بايد توجه داشت كه اقناع در متقابلات نمىتواند در يك وقت و نسبت به هردو طرف متقابل باهم صورت پذيرد ، زيرا استعمال دو حكم متضاد در يك قضيه ، نفعى دربر نخواهد داشت ، پس منظور از اين‌كه خطابه و جدل مقتضى اقناع در متقابلات‌اند ، اين است كه تعلق به دو طرف متقابل مخصوص به اين‌دو صناعت است .\r\nبراى روشن‌تر شدن اين‌كه خطابه مىتواند به دو طرف متقابل تعلق گيرد ، مىگوييم :\r\nحكم خطابه در اين زمينه مانند حكم اعضاى انسان است كه در امكان لذت و درد آوردن اشتراك دارند ، و يا مانند حكم قواى انسانى در تعلق به خير و شر هستند . يعنى همچنان كه فضيلت اعضا و قواى انسانى در تعلق به طرف الذاذ و خير است ، فضيلت صاحب صناعت خطابه نيز در توجه به طرف افضل است و استعمال طرف اخس به گونه‌اى كه خارج از حد فضيلت نباشد ، مانند استعمال زشتى و ستم با دشمن ، به خاطر انتقام گرفتن ، به‌گونه‌اى كه نيكو و عدل باشد ، خواهد بود .\r\nهمچنين وجه ديگر مشاكلت ميان جدل و خطابه اين است كه همان‌گونه كه تعقلات عقل نظرى يعنى اصول عقايد صحيح و تصحيح آن از راه اشتراك در گفت‌وگو صورت نمىپذيرد در نفوس انسان‌هاى متوسط نمىتواند از طريق برهان حاصل شود ، بلكه از طريق جدل به دست خواهد آمد ، تعقلات عقل عملى كه اصول اعمال فاضله‌اند و آن‌ها نيز به محاوره تعلق و ارتباط ندارند ، مىتواند در نفوس انسان‌هاى ناقص از راه خطابه حاصل شود . ازاين‌رو اين‌دو صناعت ، به وجهى نايب برهان‌اند .\r\nبايد دانست كه همچنان‌كه قياسى كه در جدل به كار مىرود ، گاه قياس جدلى حقيقى\r\n\r\n\r\n","description":"","footnote":"\r\n( 1 ) - نحل / 125 .\r\n","page_name":" 590 ","page_number":590},
  {"content":"\r\n\r\nو گاه قياسى شبيه به حقيقى است ( كه مشاغب آن را به كار مىبندد ) در خطابه نيز قياس ، گاه قياسى اقناعى است كه مواد آن مشهورات ظاهرى و مظنونات حقيقى بوده و گاه قياسى شبيه به اقناعى است كه به سبب مشاركت در اسم يا به يكى از وجوهى كه در مغالطه گفته شد ، شبيه به مظنونات حقيقى است . قسم اول برحسب ظن بالذات مقتضى انتاج است اما قسم دوم به سبب مشابهت فوق الذكر مقتضى انتاج مىباشد . ولى از آن‌جا كه هدف اين صناعت آن است كه از هر راهى كه شد ظنى محمود حاصل شود ( نه آن‌كه حتما يقين يا آن‌چه به منزلهء يقين است به دست آيد ) بنابراين هردو قسم در صناعت خطابه داخل است ، در حالى كه در برهان و جدل اين‌گونه نيست . زيرا در آن صناعات ، قسمى كه حقيقى بوده ، خود صناعت و قسم غيرحقيقى ضد صناعت است . و تغاير ميان صناعت و ضد آن صناعت‌ها فقط نسبت به تباين اغراض نيست ، زيرا همچنان‌كه قصد تلبيس در آن‌دو صناعت ناپسند است ، در اين صناعت نيز مذموم است . چيزى كه هست اين‌كه از آن‌جا كه استعمال آن مواد در خطابه ، براى انتفاع غيرممكن است ( در حالى كه در آن‌دو صناعت اين گونه نيست ) به جز موارد اندكى كه بعد از اين خواهيم گفت ، مغالطه را در باب خطابه به صورت جداگانه اعتبار نكرده‌اند .\r\nاين صناعت ميان عموم مردم متداول است . زيرا اكثر گفت‌وگوها و مكاتبات مشتمل بر بيان مدح ، ذم ، شكر و شكايت و مشاوره ، به صورتى صناعى است . و گرچه بهرى از مردم نسبت به بيان صنفى قادرتر بوده و اقناعى كه در اين باب صورت مىدهند مفيدتر است ولى فقط كسى مىتواند به قوانين كلّى مجرد از مواد ، دست يابد كه صاحب اين علم باشد . و گروه اول مىتواند به هدف خود برسد ، اما از لميّت آن‌چه استعمال كرده و مىتواند نافع باشد ، آگاه نيست . آگاهى از قوانين كلى نيز بدون داشتن ملكه نفعى دربر نخواهد داشت .\r\nبنابراين كسى كه هم آگاهى از قوانين داشته و هم ملكهء خطابه در او وجود داشته باشد ، خطيبى فاضل بوده و صناعت او صناعتى تام خواهد بود .\r\n\r\nفصل دوم : اجزاى خطابه\r\nخطابه مشتمل بر دو امر است : عمود ، اعوان .\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nعمود قولى است كه برحسب ظن ، بالذات منتج مطلوب است . و اعوان ، اقوال و احوالى است كه خارج از عمود است .\r\nاز آن‌جا كه هدف اين صناعت ، صرفا اقناع بوده ، و نه تحقيق مطلق يا الزام صرف ، بنابراين هر امرى كه اقناع‌آور باشد خواه امرى خارجى يا داخلى ، در اين صناعت معتبر است . و اقناع فقط به ذكر قياس نيست ، بلكه گاه از شهادت يك انسان صادق و يا از يك اماره نيز حاصل مىشود .\r\nبه‌طور كلى امورى كه مقتضى اقناع‌اند بر دو دسته‌اند : امورى كه مقتضى خود اقناع بوده ، و امورى كه مقتضى استعداد اقناع‌اند . توضيح آن‌كه :\r\nمقتضى نفس اقناع مىتواند يكى از اين‌دو امر باشد . عمود ، شهادت شاهد . شهادت نيز بر دو نوع است : شهادت قول ، شهادت حال . شهادت قول نيز داراى اصنافى است :\r\nالف - شهادت كسى كه مقتداست ، مانند پيامبر ، امام ، حكيم يا شاعرى كه به قول او استناد مىشود .\r\nب - قول گواهانى كه مدعى را تصديق مىكنند .\r\nج - قول حاكم يا حاضرانى كه مورد قبول بوده و قول آن‌ها مفيد اقناع است .\r\nشهادت حال نيز داراى دو صنف است :\r\nالف - شهادت حالى كه عقل آن را ادراك مىكند ، مانند فضيلت گوينده ، يا شهرت وى به صدق و اعتماد و جدا كردن حق از باطل .\r\nب - شهادت حالى كه به حس ادراك مىشود و اين نيز يا برحسب قولى مانند تحدى ، سوگند و عهد بوده و يا برحسب امرى ديگر است . توضيح اين مطلب بدين قرار است :\r\nتحدى بدين صورت است كه پيامبر از كسانى است كه منكر رسالت وى هستند ، مىخواهد تا با او به معارضه برخيزند و همان‌گونه كه او معجزه‌اى مىآورد ، آن‌ها نيز معجزه‌اى ارائه كنند و بنابراين اگر آن‌ها نتوانند چنين كنند بايد آن پيامبر را تصديق نمايند .\r\nيا آن‌كه مثلا : طبيعى به كسى كه با او منازعه مىكند مىگويد : يا تو اين مرض را مداوا كن و يا اگر من مداوا كردم به فضل و برترى من اقرار نما .\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nسوگند معروف است و نيازى به توضيح ندارد .\r\nعهد ، قراردادى است كه دو نفر ميان خود منعقد نموده و نبايد از آن عدول و تجاوز كنند .\r\nآن‌چه گفته شد شهادت حالى برحسب قول بود . و اما شهادت حالى برحسب امرى ديگر ، اماراتى هستند كه وجود دارند مانند هيأت شخص مسرور براى مبشّر بودن و هيأت شخص ترسان براى منذر بودن . و اين نيز دو نوع است :\r\nالف - آن‌چه تابع انفعالات نفسانى است ، كه قبلا توضيح داده‌ايم .\r\nب - آن‌چه از خارج عارض مىشود ، مانند تصورى كه شنونده و مخاطب از گويندهء خبر ثواب و عقاب دارد .\r\nو اما آن‌چه مقتضى استعداد و آمادگى اقناع است ، مربوط به كسى است كه مىخواهيم او را قانع كنيم . و آن‌كس يا مخاطب است ، يا حاكم و يا شنوندگان . و يا برحسب گوينده است ، يا برحسب گفتار و يا برحسب شنونده .\r\nمورد اول چنان است كه گوينده در معرض قابل قبول بودن گفتارش قرار گيرد .\r\nچنان‌كه براى او فضيلتى اثبات كنند و يا او داراى هيأتى در اقوال و افعال باشد كه قبل از خطابه مردم متوجه او مىشوند . مثلا گوينده صالحى فروتن يا صادقى نيكوادا باشد .\r\nبسيارى از واعظان قبل از وعظ و به محض آن‌كه مردم آن‌ها را مىبينند ، مورد توجه قرار گرفته و مردم را متأثر مىكنند و يا حتى پيش از گفتار خود ، مردم را به رقت آورده و مىگريانند .\r\nمورد دوم چنان است كه گوينده سخن خود را برحسب مقتضاى حال ، با بلند كردن صدا ، آهسته نمودن آن ، تيز كردن و . . . در معرض قبول قرار مىدهد .\r\nمورد سوم بدين‌گونه است كه گوينده ، با دلجويى و مهربانى كردن ، مستمع را در معرض قبول گفتار خود قرار مىدهد و اين نيز يا به ايجاد انفعالى در شنونده است - مانند آن‌كه در وقتى مناسب رقت ، رحمت يا قساوت را در او احداث كند - و يا به ايهام خلقى مانند سخاوت و شجاعت است .\r\nبعضى از انفعالات و اخلاق مقتضى تسريع در تصديق بوده و برخى ديگر به ضد ، اين‌گونه‌اند . مثلا كسى كه از وخامت عاقبت ترسان است بيش‌تر انذار و بيم را تصديق\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nمىكند و كسى كه از عناد مىترسد ، زودتر به هيأت تصديق‌كنندگان درمىآيد .\r\nمحبت و مدح ، مقتضى تصديق محبوب و مدح‌شونده است ، در حالى كه غضب و قساوت ، مقتضى امتناع از تصديق و تقرير فضيلت است . اگر حاكمى انصاف داشته باشد ميل به تصديق گفتار او زيادتر است ، اما اگر او بر خصم خود غضب گيرد ، ميل به تكذيب گفتارش بيش‌تر خواهد بود .\r\nاز اين بيانات معلوم گرديد امورى كه خارج از عمود هستند ، يعنى اعوان ، دو صنف هستند : نخست آن‌چه مقتضى خود تصديق بوده ، مانند شهادت ، و تقرير كسانى كه شهادت‌شان اقناع‌آور است ، و آن شهود ، پاكان و از كياءاند ، و معجز حجت بوده و به طريق نصرت است . و دوم آن‌چه مقتضى استعداد تصديق است مانند احداث و ايجاد انفعالات نفسانى و ايهام اخلاق ، كه اين امور استدراجات ناميده مىشوند و به طريق حيله‌اند .\r\nپس اجزاى صناعت خطابه ، سه امر است : عمود ، نصرت ، حيله . كسى كه فقط داراى ملكهء عمود باشد ، عالم فصيح شمرده مىشود و كسى كه داراى دو ملكهء ديگر باشد عاقل زيرك خواهد بود .\r\nاز اين بحث معلوم شد كه موضوع خطابه با موضوع اخلاق اشتراك دارد . زيرا آگاهى از اخلاق و انفعالات نفسانى در اين صناعت ضرورى است . اما چنان‌كه خواهيم گفت ، اين‌دو در تصرف موضوع با همديگر مشاركت ندارند . و نيز مطلوب در اخلاق ، اعتقاد جازم بوده در حالى كه در اين‌جا فقط اقناع كافى است .\r\nتصديقاتى كه از طرق فوق حاصل مىشوند دو صنف‌اند : تصديقات صناعى و تصديقات غيرصناعى . تصديقات صناعى ، امورى هستند كه مىتوان به واسطهء صناعت خطابه آن‌ها را اكتساب نمود . اين امور عبارت‌اند از :\r\nالف - تثبيت ، كه معنى آن را بيان خواهيم كرد\r\nب - سمت و هيأت سخنران\r\nج - استدراج شنونده به اقوال خلقى و انفعالى\r\nو تصديقات غيرصناعى ، امورى هستند كه صناعت خطابه در آن‌ها - تأثيرى ندارد ، بلكه به وضع يا شرع حاصل مىشوند ، مانند امورى كه متعلق به قول شارع يا گواه ، است .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\n\r\nفصل سوم : قياس‌هاى خطابى و حال مواد و صور آن\r\nهمان‌گونه كه در جدل به قياس و استقرا تكيه مىشود ، در خطابه نيز به قياس و تمثيل تمسك مىگردد . و اين‌دو باهم « تثبيت » ناميده مىشوند . مقصود از تثبيت ، قولى است كه بتوان با آن برحسب ظن امرى را كه مطلوب است ، مورد تصديق ديگران نمود . اگر تثبيت ، قياس باشد ، « ضمير » يا « تفكير » ناميده مىشود . قياس بدين اعتبار ضمير ناميده مىشود كه كبراى قياس ساقط مىشود . و بدين اعتبار تفكير گفته مىشود كه قياس مشتمل بر حد اوسطى است كه فكر مقتضى آن است . و اگر تثبيت ، تمثيل باشد ، « اعتبار » ناميده مىشود . هر اعتبارى كه به وسيلهء آن مقصود به زودى حاصل گردد ، « برهان » ناميده مىشود .\r\nهريك از قياس و تمثيل ، يا اصلى بوده و يا برحسب ظن ، اصلى هستند . آن‌چه بر حسب ظن باشد يا قياسى يا غيرمنتج بوده و يا تمثيلى است كه جامع در آن ذكر نشده ، ولى برحسب ظن آن را منتج و مشتمل بر جامع مىشمارند .\r\nدر نزد عوام ، تمثيل مؤثرتر از قياس است . زيرا قياس نيازمند بيان لميّت مقدمات بوده و به همين سبب علمى مىنمايد ، اما تمثيل بىنياز از آن است .\r\nاگر در ساير صناعت‌ها ، كبراى قياس حذف شود ، به خاطر ايجاز است ، اما در خطابه ، حذف كبرى يا به جهت مخفى نمودن عدم صدق كلى بوده ( كه قبلا گفتيم ) و يا بدين‌جهت است كه كلام ، منطقى نباشد ، و شنونده گمان نكند كه به قوت علمى الزام ، مطلب را تصديق مىكند . حذف كبرى ، بيش‌تر در موارد مشورتى استعمال مىشود . و اگر هم كبرى حذف نشود ، به‌گونه‌اى مهمل ذكر مىشود تا از كذب كليت كبرى آگاه نشوند ، و البته اين به صورت نادر است . در اغلب موارد ، ذكر كبرى در خطابه ، مقتضى شك است .\r\nهمچنين در بسيارى از موارد زياد كردن شرح كلام مقتضى آن است كه شنونده ، به سخنران تهمت زده و خود اين امر موجب زياد شدن شك است . طولانى كردن كلام از سوى خطيب مقتضى وحشت نمودن و اندوهگين شدن نفس شنونده است . بنابراين قياس خطابى بايد كوتاه و موجز بوده و سريعا به مطلوب برسد .\r\nدر بعضى مواضع ، ممكن است خطيب از استقرا هم استفاده كند ولى بايد جزئياتى را كه در استقراى خود ذكر مىكند به‌گونه‌اى جلوه دهد كه عين كلّى باشد .\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nتمثيلى كه خطيب به كار مىبرد بايد به‌گونه‌اى باشد كه حكم در كلّى ، مقرر و ثابت بوده و جزئى به عنوان مثال آن باشد . در بعضى مواضع يا برحسب بعضى اصطلاحات ممكن است ، تمثيل داراى اعتبار نباشد ، مثلا فقهاى شيعه در دلايل فقهى براى تمثيل اعتبارى قائل نيستند .\r\n« وضع » عبارت از هر مقدمه‌اى است كه بالفعل يا بالقوه شأنيت جزء تثبيت واقع شدن را داشته باشد . قوانينى كه از مقدمات استخراج كرده و به تدريج از نتيجه‌اى به نتيجهء ديگر منتقل مىشوند ، و اين انتقال تا رسيدن به مطلوب ادامه دارد ، « انواع » ناميده مىشوند . مثلا نقل حكمى از ضد به ضد ديگر ، نوع است ، و از آن‌جا مقدماتى استخراج كرده و به اين مطلوب مىرسند كه - فرضا - اگر زيد دشمن است ، مستحق اسائه و سوء ادب مخاطب است . و اگر عمرو درست است ، مستحق احسان مخاطب مىباشد .\r\nموادى كه در تثبيتات به كار مىروند عبارت‌اند از : محمودات ، مقبولات و مظنونات .\r\nمحمودات دو صنف هستند : عام و خاص . محمودات عام يا حقيقى بوده و يا غيرحقيقى . محمودات حقيقى همان محموداتى هستند كه در جدل از آن‌ها نام برديم . اما محمودات غيرحقيقى ، امورى هستند كه براى مشاوره يا دلگرمى بيان شده و محمود مىنمايند و آن يا برحسب رأى جمهور مردم بوده و يا برحسب رأى قومى غيرمحمود است ، اما اين قضايا مفيد اقناع‌اند و علت اين امر آن است كه به يكى از اسباب ، مشابه محمود حقيقى هستند برخى از اين اسباب عبارت‌اند از : اشتراك در اسم ، يا اهمال قيدى پنهان و يا وجهى ديگر از وجوه مشابهت . اما به‌طور كلى ، قضاياى غيرمحموده ، مشتمل بر مغالطه‌اى پنهان بوده و با تأمل و دقت مىتوان خلل موجود در آن را يافت . بنابراين در حقيقت ، اين‌گونه قضايا مشهور نيستند و حكمى كه در آغاز امر به پسنديده بودن آن قضيه مىشود ، حكمى حتمى و واجب بوده بلكه به منظور فريب نفس است . در حالى كه محمودات حقيقى اين‌گونه نيستند و در پسنديده بودن آن‌ها اشتباهى وجود ندارد ، گرچه ممكن است در صدق آن محمود حقيقى ، اشتباهى باشد .\r\nنسبت محمودات حقيقى با محمود ظاهرى ، مانند نسبت اوليات با محمود حقيقى است . برحسب اغلب موارد ، محمودات حقيقى نيز به حكم ظاهر محمود هستند ، اما اين‌گونه نيست كه برحسب اغلب محمودات ظاهرى هم محمود حقيقى باشند . بنابراين\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nمحموداتى كه در خطابه استعمال مىشود ، اعم از محموداتى است كه در صناعت جدل به كار مىروند ، همانگونه كه مواد جدل عام‌تر از مواد برهان است .\r\nآن‌چه تاكنون گفته شد پيرامون محمودات عام بود . و اما محمودات خاص چنان است كه قضايايى برحسب يك يا چند شخص محمود بوده ، اما برحسب قومى ديگر نامحمود باشند . استعمال اين‌گونه محمودات براى افرادى كه آن را مىپذيرند ، پسنديده و براى غير آن‌ها ناپسند است .\r\nدر مورد مقبولات ، قبلا سخن گفته‌ايم ، و به اعتبارى مىتوان آن را از قبيل محمودات خاص يا محدود دانست .\r\nو اما مظنونات مطلق كه مشتمل بر ترجيح طرفى بوده و محمود بودن آن طرف لحاظ و اعتبار نشده نيز در خطابه به كار مىرود . اين مظنونات نيز به وجهى داخل در محمودات خاص‌اند ، زيرا كسى كه ذهنش به يك طرف مايل بوده و نسبت به آن امر مظنون است ، آن امر برايش محمود است . اكنون اگر امرى كه مورد ظن وى است و به آن ميل دارد طرف اكثرى باشد ، آن مظنون مطلق است . و اگر متساوى الطرفين است ، ترجيح يك طرف بر طرف ديگر نيازمند سببى بوده و آن سبب ، يا قيد يا قرينه‌اى است كه در قضيه وجود دارد ، و بنابراين قضيه ، مظنون مقيد به آن قيد و قرينه خواهد بود . مثال : زيد از درون حصار قلعه با دشمن آشكارا سخن مىگويد ، پس خائن است . حكم به خيانت زيد در اين قضيه به ملاحظهء سخن گفتن او با دشمن است . اكنون اگر گفته شود : زيد از درون حصار قلعه با دشمن آشكارا سخن مىگويد پس خائن نيست . حكم به عدم خيانت به اعتبار آشكارا سخن گفتن او است . چنين موادى كاملا مضبوط نيست .\r\nبنابراين عمدهء موادى كه در اين صناعت به كار مىرود محمودات ظاهرى عام برحسب جمهور يا برحسب قومى محمود است . و به‌طور كلى هر امرى كه اقناعى باشد در اين صناعت به كار مىرود . زيرا قياس‌هايى كه در خطابه براى اقناع به كار مىرود هم ماده و هم صورت‌شان اقناعى است .\r\nدر خطابه از امورى ضرورى جز به‌ندرت ، بحث نمىشود ، مثلا بحث از مسأله‌اى الهى يا طبيعى ممكن است براى عوام مدخليتى در تصديق مطلوب نداشته باشد . و اگر بخواهند چنين مطلبى را در خطابه مورد تحقيق قرار دهند ، به اين صناعت ظلم شده\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nاست زيرا چيزى كه از شأن آن نيست ، از آن طلب كرده‌اند .\r\nاما مقدمات اضطرارى ، مثلا ، اين‌گونه استعمال مىشوند : حب شهوات و فضيلت عفت نمىتوانند در زيد جمع شوند ، يا : عمرو چون منكر رستاخيز و ثواب است ، امور الهى را رعايت و مراقبت نمىكند .\r\nدر خطابه مىتوان از اشكال سه‌گانهء قياس استفاده كرد ، البته به شرطى كه اقناعى باشند . ممكن است مثلا ، از دو موجبه ، بتوان در شكل دوم امرى را انتاج نمود . هر امرى كه در حقيقت منتج نباشد ، اما برحسب ظن منتج باشد ، « رواسيم » ناميده مىشود .\r\nاين‌گونه امور را برحسب مادهء ضرورى ، ممكن اكثرى و متساوى استعمال مىكنند ، البته به شرطى كه جزئى عارض آن باشد .\r\nمثال براى ضمير از صادقات مطلق از شكل اوّل : زيد دانشمند زكى النفس است ، پس در آخرت سعيد است . مثال دليل صادق از شكل اوّل : فلان زن زاييده است ، پس بكر نيست . زيرا ولادت دليل عدم به كارت بوده و خاص‌تر است . مثال دليل اكثرى : زيد رنج خود را از مردم پنهان مىكند ، پس محبوب است . اين‌گونه ، دليل اول و اشبه ناميده مىشود . مثال دليل متساوى : زيد نسبت به عمرو سعايت مىكند زيرا با امير به‌طور سرّى و محرمانه سخن مىگويد .\r\nاگر قياس به نحو قياس علامت باشد - يعنى ملزم محمول نتيجه لازم موضوع نبوده ، يا لازم موضوع ملزوم محمول نباشد ، بلكه يك امر لازم هردو يا ملزوم هردو باشد به يكى از دو شكل ديگر دوم و سوم واقع شده و حكم يا اكثرى بوده و يا متساوى است . مثال از شكل دوم : شكم فلان زن بزرگ است ، پس حامله است . مثال از شكل سوم : فقيه عفيف است ، زيرا زيد كه فقيه است عفيف است . قياس علامت در امورى متساوى ، علامت دو طرف نقيض است ، اما استعمال آن در هريك از دو طرف به سبب قرينه‌اى است كه با يك طرف همراه است - همان‌گونه كه در مثال مظنون مقيد گفتيم .\r\nدلايل و علامات ، ممكن است علل حكم يا معلول آن باشند و نيز ممكن است مضاف بوده يا هردو معلول يك علت باشند .\r\nبعضى از منطقيان ضمير را به دو دسته تقسيم مىكنند : ضميرى كه از محمود است ، و ضميرى كه از دليل است . همچنين دليل را به علامات و مشابهات تقسيم مىكنند .\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nرأى محمود به قضيه‌اى كلى گفته مىشود كه در مشورت‌ها نافع باشد . اگر رأى محمود در تفكير باشد نتيجهء آن رأى ديگرى است ولى رأى دوم به تنهايى قانع‌كننده نيست ، زيرا رأى اكتسابى است . بر اين اساس ، سه‌گونه رأى وجود دارد : رأى ظاهرى كه نزد جمهور مردم مورد قبول است ، رأى ظاهرى كه نزد مخاطب يا قوى خاص مقبول است ، و اين‌دو نيازى به توضيح ندارند ، و بالأخره رأى مكتسب كه با بيان و توضيح ظاهر مىشود . اگر رأيى به تنهايى شنيع بنمايد ، بهتر است همراه با بيان باشند ، مثلا اگر كسى بگويد : افرادى مثل من نبايد در جست‌وجوى فضل باشند ، اين سخن بدين وجه ، شنيع است ، اما اگر بگويد : افرادى مانند من اگر بخواهند در معرض حسد انسان‌هاى حسود قرار نگيرند ، نبايد در پى اكتساب فضل باشند ، اين سخن ديگر شنيع نخواهد بود . ممكن است بيانى كه در امثال اين موضع به كار مىرود مقتضى تخييل باشد ولى اگر مخيلاتى به كار مىرود قانع‌كننده نباشد ، ذكر آن‌ها خروج از صناعت خطابه است .\r\nرأى ، كلى است ، اما يا بدون سور كليت و به صورت مهمل ذكر شده و يا بر وجه اكثر ذكر مىشود ، مانند آن‌كه گفته مىشود : در بسيارى از موارد چنين است ، يا در بيش‌تر موارد اين‌گونه است .\r\nبهترين رأىها ، رأيى است كه داراى سه شرط باشد : مشهور بوده ، همراه با مثالى باشد و بالأخره مقتضى انفعال نفس شنونده باشد ، تا آن‌كه براى وى لذيذ بوده و به منزلهء گمشده‌اى باشد كه پيدا شود . و يا يادآور امرى باشد كه از آن لذت و سرور حاصل مىشود . اگر رأى مشتمل بر امرى خلقى باشد به مثابهء سنتى است ، مانند آن‌كه بگويند :\r\nدانش‌آموز متواضع ، به‌زودى علوم را در خود جمع مىكند و به سان زمين نشيبى است كه آب‌ها در آن مجتمع مىشوند .\r\nبه‌طور كلّى مقدمات خطايى نبايد واضح مطلق باشد ( مانند آن‌كه آفتاب روشن است ) . زيرا نيازى به ذكر اين‌گونه امثال نيست . همچنين آن مقدمات نبايد نيازمند بيان زيادى باشد زيرا به عمليات مشتبه گرديده در حالى كه عوام نمىتوانند از محاورات علمى سودى برند و علما در ميان عوام مانند افراد غريب هستند . ازاين‌رو مردم عوام از كسانى كه در سطح علمى پايين‌تر از علما هستند بيش‌تر سود مىبرند ، زيرا آن افراد سخنى مىگويند كه به فهم عوام نزديك‌تر است . بنابراين مقدمات خطابى بايد چنان\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nباشند كه هنگامى كه شنوندگان آن‌ها را مىشنوند ، ظنى از آن مقدمات در ذهن‌شان ايجاد شود . مانند آن‌كه خطيب بگويد : قناعت امرى نيك است ، طمع امرى بد است ، خوشا به حال كسى كه سرمايهء بدون بدل خود - يعنى عمر - را در طلب متاعى بذل مىكند كه از دستبرد دزدان در امان است ، و با انفاق ، آن متاع كم نمىشود ، يعنى علم .\r\nبايد دانست هر تثبيتى كه مقتضى اثبات حكمى باشد ، به منزلهء قياس مستقيم بوده و هرچه مشتمل بر توبيخى باشد ، به مثابهء قياس خلف است . در برخى مواضع ، توبيخ نافع‌تر است ، زيرا مقتضى توهم طرفين است و هرچه توبيخ دردناك‌تر باشد ، اثر بيش‌ترى دارد .\r\n\r\nفصل چهارم : اصناف مخاطبات برحسب اغراض مختلف و روش استعمال هريك از آن‌ها\r\nدر اغلب موارد ، اغراض خطيب ، آن است كه فضيلت يا نفع يا رذيلت و يا ضرر امرى را اثبات كند . و به‌طور كلى هدف صاحب اين صناعت اثبات هر امرى است كه در مشاركت نوع انسان‌ها به وجهى از وجوه سودمند يا مضر است . و اين امور يا متعلق به چيزى هستند كه وجود ندارد و يا در ارتباط با امرى حاصل هستند . آن‌چه وجود ندارد يا چيزى است كه در آينده حاصل خواهد شد و يا در گذشته حاصل بوده است . پس اين امور بر سه قسم‌اند :\r\nالف - آن‌چه در آينده حاصل خواهد شد . بىگمان چنين امرى بايد از امورى باشد كه اراده و اختيار در تحصيل آن امر يا تحصيل منافع و مضار آن دخالت داشته باشد تا بحث از آن مفيد و سودمند بوده و برحسب اين صناعت مطلوب باشد ، زيرا بحث از وجود يا عدم امور برحسب طبيعت آن‌ها ، مناسب فن خطابه نيست . بر اين اساس هدف خطيب آن است كه از دو طرف فعل يا ترك ، طرف سودمند را تعيين كند ، و آن تعيين يا اذن بوده و يا منع است . اين قسم مشاورات ناميده مىشود .\r\nب - آن‌چه در گذشته حاصل بوده ، و آن نيز يا سودمند بوده و يا مضر . اگر امرى نافع بوده و وصول نفع آن را اثبات كنند ، نزاع مخاطب در آن بىثمر است ، زيرا اين تقرير و اثبات به نحو اعتراف است . اين امر شكر ناميده مىشود . و اگر امرى مضر بوده ، مخاطب\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nمىتواند در آن نزاع كند . بنابراين كسى كه وصول ضرر را اثبات مىكند يا شاكى است و يا نايب وى . اين تقرير شكايت است . و كسى كه آن را دفع مىكند يا معتذر است و يا نايب وى و دفع شكايت ، عذر است . اين قسم مشاجرات و خصاميات ناميده مىشود .\r\nج - آن‌چه در حال حاضر حاصل يا در حكم است و اثبات فضيلت و نفع آن را تقرير كرده يا ضد آن‌دو تقرير مىشود . حالت اول مدح ، حالت دوم ذم ، و اين قسم منافرات ناميده مىشود .\r\nبر اين اساس مفاوضات و گفت‌وگوهاى خطابى از سه حال بيرون نيست : مشاورات ، مشاجرات ، منافرات .\r\nشنوندگان سخن خطيب نيز سه گروه‌اند :\r\nالف - مخاطبى كه خطاب متوجه اوست ، و ممكن است دشمن باشد .\r\nب - حاكمى كه به قول يكى از دو متخاصم اقناع شده و حكم مىكند .\r\nج - حاضرانى كه صرفا نظاره‌گر بوده و جز اظهارنظر پيرامون قوت يا ضعف طرفين كارى ندارند .\r\nدر امور مشاوره ، يا حاكم در برابر جمهور بوده و يا نايب او . اما در مشاجرات و منافرات ، كسى سخن مىگويد كه از دو سو مورد اطمينان باشد . در همهء اصناف خطابه‌ها ، حضور حاكم و حاضران ضرورى نيست بلكه آن‌چه خطابه بدون آن تحقق نمىيابد ، سه امر است : گوينده ، گفتار ، مخاطب .\r\nقول و گفتار يا همان غرض بوده و يا در راه غرض قرار مىگيرد . در خطابه‌هاى مشاوره‌اى ، غرض طلب اقناع در نفع چيزى يا عدم نفع آن است . و در خطابه‌هاى منافرى ، طلب اقناع در ستايش امرى تفضيلى يا ضد آن است . در مشاجرات ، غرض ، شكايت از ظلمى يا عذر به نفى ظلمى است .\r\nو اما آن‌چه در طريق غرض قرار مىگيرد بدين‌گونه است كه در آغاز مثلا ، مدحى نموده و پس از آن به مشاوره مىپردازند . اين امر تصدير ناميده مىشود . در عرف شاعران ، آن‌چه در ابتداى غزل قرار مىگيرد تشبيب ناميده مىشود .\r\nهمهء مشورت‌ها مربوط به نفع مطلق نيست ، بلكه آن‌چه ادعاى نفع آن مىشود و نيز هر امر جميلى كه در حال ضارّ باشد نيز از اين قبيل است . و مدح نيز ممكن است براى\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nضار باشد - مانند برترى دادن مرگ بر حيات - امّا به وجهى ديگر ، توقع نفع آن وجود داشته باشد .\r\nممكن است خطيب در امور جزئى ، بيش از اثبات وجود يا عدم امرى در گذشته ، حال يا آينده به چيز ديگرى محتاج نباشد .\r\nدر خطابه نبايد بيان شود كه چه امرى عدل نافع يا فاضل يا ضد آن است . زيرا اگر حكم در مشاورات بر وجهى كلّى مبيّن و معلوم باشد ( خواه در شريعتى عام ، مانند وجوب شكر منعم و احسان به والدين ، و خواه در شريعتى خاص ، مانند احكام نكاح يا طلاق ، يا در شريعتى اخص مانند عهود ) حتما اشاره به تعيين فعل يا ترك با اشاره به حسن و يا قبح همراه و مقارن خواهد بود . و در مشاجرات نيز از آن‌جا كه احكام كلى يعنى كدام فعل ، عدل بوده و كدام فعل ستم و جور است ، مفروغ عنه است ، صرف اثبات وجود فعل كافى است . و همچنين اگر حكم از فروع آن شرايع بوده و خطبا و ائمه آن را تفريع نموده باشند ( مانند تفريعات فقهى ) و يا در آن باب حكمى نبوده و بر حاكم تفويض شده باشد ( مانند تعيين ارش بعضى از جراحت‌ها ) زيرا طرفين نزاع در اين مواضع نمىتوانند تنازع كنند . گرچه در قديم برخى از احكام وجود داشته كه طرفين نزاع مىپذيرفتند هركدام ديگرى را قانع نمود . حاكم به قول او حكم كند ، اما در اين روزگار اين امر متداول نيست .\r\nدر امثال اين كلياتى كه ذكر كرديم ، حيله‌هاى استدراجى سودى ندارد ، زيرا كليات امورى خالى از تشاجر بوده و شارع و ائمه فارغ از آن‌اند . همچنين عقل هركسى صلاحيت تصرف در مصالح عموم را ندارد ، بلكه تصرف كلى ويژهء انسانى كبير است كه رأيش براى صلاح عالم است و او شارع الهى است كه وجودش حتمى خواهد بود و در مرحلهء بعد كسانى كه به روش شارع آگاه بوده و از آن تجاوز نمىكنند ( اگرچه رأى ايشان قاصرتر رأى شارع باشد ) . استعمال آن احكام كلى در امور جزئى بر عهدهء حاكمان است زيرا ايشان متولى فصل خصومات‌اند . نه حاكم اجازهء تصرف در قوانين را دارد ، و نه روزگار به او در اين امر وفا مىكند ، زيرا در جدا نمودن و فصل خصومت‌ها ، چندان تأخير ممكن نيست كه حاكم بتواند قوانين جديد وضع كند . از سوى ديگر واضع قوانين نيز نمىتواند جزئيات نامتناهى به نحو مفصل بيان كند .\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nبه‌طور كلى در اين صورت كه حكمى كلى را نسبت به شخصى جزئى پياده مىكنند ، به سه امر نياز است :\r\nالف - وجود يا عدم جزئى ، اثبات وجود و كون بر خطيب بوده و حيله‌هاى استدراجى در آن نافع است .\r\nب - قانون كلى ، وضع قانون به عهدهء شارع و اصحاب اوست .\r\nج - دخول آن جزئى در تحت آن قانون كلى ، اين امر به عهدهء حاكم است . ممكن است حاكم در تطبيق آن كلى بر مورد جزئى نيازمند كمك مفسر باشد . مفسر بيان‌كنندهء حكم كلى در صورتى جزئى ( اما به‌گونه‌اى كلّى ) و بدون در نظر گرفتن زمان يا شخصى معين است . بيان مفسر ، فتوى ناميده مىشود . حاكم احكام مفسر را در اشخاص جزئى و زمان‌هاى معيّن امضا مىكند .\r\nحيله‌هاى استدراجى در آن‌چه متعلق به واضع ، حاكم و مفسر است ، نفعى ندارد ، مگر در آن‌چه گفته شد . در اين حكومات ، ميل حاكم سريعا ظاهر مىشود ، زيرا امكان انحراف از قراردادهاى كلّى وجود ندارد . اما در حكومت‌هايى كه حاكم مجال تصرف دارد ، ميل وى به سرعت معلوم نمىشود . در امورى غير از امور مربوط به فصل خصومات كه نفع و ضرر آن به‌گونه‌اى ديگر است ( مانند مصالح زندگى و معاش ) اگر نفع و خير ظاهر باشد ، مردم يا خواص از آن آگاه مىشوند و در آن نيازى به بيان وجود ندارد ، اما اگر نفع و خير پنهان بوده يا چگونگى رسيدن به نفع و ضرر مخفى باشد خطيب بايد آن را بيان كند ، و با اقناع حاكم از سوى خطيب ، حاكم حكم مىكند . اگر ضرر و نفع مربوط به امور آخرتى باشد حكم آن متعلق به حاكم است و خطيب صرفا وجود آن ضرر يا نفع را اثبات مىكند . مثلا خطيب مىگويد : فلان فعل بر اين وجه واقع است ، يا اين‌گونه است . و حاكم مىگويد : فلان عمل جايز بوده يا مجاز نيست ، يا فلان فعل بايد انجام شود يا نبايد انجام گيرد ، يعنى به آخرت نافع است يا نه .\r\nو اما در منافرات ، اگر حكم كلى به مدح و ذم در شريعتى عام يا خاص معلوم باشد ( مانند آن‌كه عدالت فضيلت است ، يا روزه فضيلت است ) اين امور نيز نيازى به اثبات ندارند و صرفا بايد بود و نبود جزئى را اثبات نمود . اما اگر آن امور پنهان باشند ، خطيب بايد وجه حمد يا ذم را نيز اثبات كند .\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nبا اين بيان معلوم شد كه سود حيله‌هاى استدراجى در منافرات و مشاجرات بيش‌تر است . و سمت خطيب در اين ابواب سودمند مىباشد . اما اين حيله‌ها در اقناع امورى كه متعلق به آينده هستند ، سودى دربر ندارد . زيرا اين‌كه خطيبى صالح بوده و سمتى داشته باشد ، دليل صحت رأى او نيست ، بلكه رأى متعلق به علم است . بنابراين خطيب مشاورى ، بايد به فضل ، كياست و صواب بودن رأى مشهور باشد ، حاكم نيز بايد چنين باشد ، و بلكه مرتبهء حاكم در امور فوق بايد عالىتر از مرتبهء خطيب باشد .\r\nاما كسى كه حاكم در مشاجرات است ، نيازى به برترى در رأى ندارد ، زيرا احكام مربوط به منازعات از سوى واضع قانون ، مشخص شده است .\r\nاز اين مباحث معلوم مىشود كه خطيب علاوه بر آگاهى از اصناف محمودات حقيقى و ظاهرى ، بايد داراى مواضع و انواعى براى اثبات امكان و عدم امكان ، وجود و عدم ، متوقع بودن يا نبودن و تعظيم و تصغير امور باشد .\r\nبايد دانست گرچه در همهء ابواب مىتوان از برهان ، دليل ، ضرب المثل ، استشهاد به احوال گذشتگان سود برد ، اما انتفاع از اين امور در باب مشاورات سودآورتر است ، زيرا وجود مطلوب در حيّز امكان است . ولى در منافرات و مشاجرات اين‌گونه نيست . زيرا در منافرات ، فضايل و اضداد آن ، و در مشاجرات ، ستم و آن‌چه جارى مجراى آن است از آن‌جا كه بالفعل حاصل هستند ، نيازى به استدلال به مثال وجود ندارد . و اگر نيازى به بيان باشد ، قياس ضمير سودمندتر خواهد بود .\r\nمثال‌هايى كه ايراد مىشوند ، سه‌گونه‌اند :\r\nالف - حالى موجود و مشهور بوده و غرض از استشهاد به آن نقل حكم به مطلوب است .\r\nب - حالى غيرموجود بوده كه بر وجهى ممكن فرض مىشود تا حكمى را كه در آن مثال واضح است ، به مطلوب نقل كنند .\r\nج - حالى ممتنع كه هدف از ايراد آن نوعى از محاكات بوده كه مىتواند بر تصديق به مطلوب ، معين باشد .\r\nمثلا براى اشاره به اين‌كه انسان نبايد به متهم اعتماد كند : از صنف نخست ، اين‌گونه مثال مىزنند : زبا در عرب بر قصير اعتماد كرد و آن‌چه بايد ببيند ديد . و از صنف دوم :\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nزيرا اگر كسى در جنگ ، كسى را كه امين دشمن اوست ، طلبيده و در امور جنگى با او مشورت كند و آن‌گاه برطبق صوابديد او رفتار كند ، با آن‌كه مىداند كه آن فرد امين دشمن اوست و پيروزى او را در مشورت مطرح نموده ، چنين كسى از كسى كه بر متهم اعتماد مىكند بهتر است . و از صنف سوم : زيرا بوم‌ها بر زاغ اعتماد كردند و آن‌چه بايد ببينند ديدند ، كه در كتاب كليله و دمنه آمده است .\r\nاكثر حكاياتى كه از زبان حيوانات غيرناطق گفته مىشود مفيد همين امر است . بايد دانست گرچه تمسك به مثال به طبايع مردم عوام نزديك‌تر است ، اما وقت به كار بردن آن ، بعد از ناتوانى از تفكر يا عجز از تحصيل منفعت آن است زيرا تفكر در قانع كردن ، كامل‌تر از مثال است .\r\nايراد مثال همراه با قياس ضمير بهتر است . و آن بر دو وجه است : بر وجه منفعت ، بر وجه ضرورت . وجه اول چنان است كه براى توضيح دادن خود ضمير ، مثالى در كلام ذكر شود . اما وجه دوم بدين‌گونه است كه براى تصحيح كبرى مثالى ذكر مىشود . براى دست يافتن به هدف ، در گونهء دوم ، بايد مثال مقدم بر دعوى باشد ، زيرا مثال ، مستمع را آماده و مايل به تصديق سخن گوينده مىكند و چون در هنگام شنيدن دعوى ، نفسش آمادهء قبول باشد ، زودتر تصديق مىكند . اما اگر دعوى مقدم بر مثال باشد ، از شنيدن دعوى ، انكارى عارض طبع شنونده مىشود ( چنان‌كه از تصريح به كبرى نيز چنين انكارى عارض مىگردد ) و ممكن است ديگر نتوان آن انكار را با ذكر مثال ، زايل نمود .\r\nاما اگر قياس ضمير در برقرار كردن اقناع كافى باشد ، تقديم يا تأخير مثال يكسان است .\r\nبايد دانست كه استعمال رأى و به كار بردن ضرب المثل‌ها ، شايستهء مقام هركسى نيست . بلكه اين امر بايد به پيران يا مردمى كه تجربهء فراوان در زندگى دارند ، واگذار شود تا برحسب مناسبت حال مؤثر باشد . زيرا اگر جوانان و يا مردم ناآزموده ، تواريخ و امثالى ذكر كنند ، علاوه‌بر اين‌كه از ايشان ، چنين امورى زشت است ، كسى هم آن را نمىپذيرد !\r\nسودمندترين امر در صناعت خطابه ، آگاهى از مناسبت امور است و اين‌كه در هر موقعيتى و در هر موضعى و مناسب طبع هركسى چه سخنى بايد گفت .\r\nبايد دانست كه سخن گفتن ، در امور مشاوره ، سخت‌تر از سخن گفتن در امور مشاجره است ، زيرا در آن‌جا بايد در مورد امورى معدوم سخن گفت و در اين‌جا\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nپيرامون امور موجود . تمسك به شرع ، در مشاجرات ، بسيار سودمند است .\r\nمشاوره و منافره بسيار به همديگر نزديك‌اند زيرا اگر گفته شود : زيد چنين كرد پس فاضل است ، اين سخن مدح است ، و اگر بگويند : چنين كن تا فاضل شوى ، اين سخن مشورت خواهد بود . در مدح ، فضايلى كه مربوط به بخت و طالع بوده ( مانند فضايل موروثى و اتفاقى ) از باب تأكيد ذكر مىشوند و گرنه مدح در حقيقت با ذكر اوصاف و افعال ارادى است . و اگر بخواهند ، امثال آن فضايل ، در مشورت به كار رود ، بايد بگويند :\r\nمثلا ، فلان كس را بايد مدح نمود كه به وسيلهء بخت فضيلت يافته و نه به وسيلهء كسب .\r\n\r\n","description":"","footnote":"","page_name":" 606 ","page_number":606},
  {"content":"\r\n\r\n\r\nفن دوم اعداد انواع\r\nمشتمل بر هشت فصل :\r\nفصل اوّل : شمار امور قابل مشورت\r\nفصل دوم : اشدّ و اضعف\r\nفصل سوم : اعداد انواع متعلق به منافرات\r\nفصل چهارم : اعداد انواع متعلق به مشاجرات\r\nفصل پنجم : اعداد انواع نافع در تصديقات غيرصناعى\r\nفصل ششم : انفعالات و اخلاق نفسانى كه در استدراجات نافع بوده و اعداد انواع برحسب آن\r\nفصل هفتم : اختلاف اصناف\r\nفصل هشتم : انواع مشترك ، و ختم سخن در انواع\r\n\r\nفصل اوّل : شمار امور قابل مشورت\r\nمشورت گفتارى است كه باعث حركتى ارادى مىشود و هدف از آن اكتساب امرى خير يا اجتناب از امرى شرّ است . بر اين اساس ، براى آگاهى از انواع مشورت‌ها ، نياز به آگاهى از امور خير يا شرى كه ممكن است در طرق اكتساب يا اجتناب ارادى قرار گيرند ، وجود داشته و معرفت اين امور حتمى است . اما خيرات يا شرورى كه وجودشان ضرورى بوده و امورى كه بالطبع واقع مىشوند ( گرچه اين امور ضرورى نبوده ، بلكه ممكن باشند ) مربوط به اين باب نيستند ، زيرا اراده در وجود آن‌ها نقشى ندارد ، مگر\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nآن‌كه با اراده متعرض آن شوند ، مانند استفاده و انتفاع كسى كه تب دارد ، از باد شمال ، يا انتفاع شخص رنجور و بيمار از مداوا .\r\nانواعى كه ويژهء مشوريات بوده و برحسب ظن و اقناع‌اند ( نه برحسب تحقيق ) دو گونه‌اند :\r\n1 - آن‌چه متعلق به امور بزرگ است .\r\n2 - آن‌چه متعلق به امور جزئى است .\r\nمشورياتى كه متعلق به امور بزرگ‌اند عبارت‌اند از :\r\nالف - آن‌چه متعلق به امور اقتصادى نظير مال ، دخل و خرج است . خطيبى كه مورد مشورت در اين باب قرار مىگيرد بايد بر كيفيت و كميت دخل و خرج آگاه بوده تا بتواند اندازهء لازم را حفظ كند و امورى را كه در مدنيت نفعى ندارند ، نفى نموده ، و اسراف‌كنندگان را از اين عمل برحذر دارد . چنين خطيبى بايد بر گونه‌هاى مختلف استفاده و انتفاع از آبادانى و زراعت و تجارت و شكوفايى و ركود اقتصادى و شيوه‌هاى مصرف اموال به نحو ضرورى يا غيرضرورى ، آگاهى داشته باشد .\r\nب - مشورت در امور جنگ و صلح . خطيب مشاور در اين امور بزرگ بايد بر علت وقوع جنگ واقف باشد تا ببيند آيا كدام‌يك از اين امور اولويت دارد : پذيرش خطر جنگ ؟ فرونشاندن خشم ؟ آيا غير از جنگ راه ديگرى براى حل بحران وجود دارد يا نه ؟\r\nبعد از آگاهى از علت باعث بر جنگ بايد در اين امور آگاهى داشته باشد : ميزان تعداد نيروهاى طرفين درگير ، ميزان توانايى نيروها در جنگ ، كيفيت ثبات و مقاومت و عزم آن‌ها . نيز آگاهى از هر امرى كه توقع كمكى از آن رفته يا ممكن است و بال و ضررى داشته باشد براى خطيب مشاور در اين امور ضرورى است . علاوه‌بر اين ، چنين خطيبى بايد از اصناف مسائل مربوط به آماده‌سازى لشكر ، اصناف حيله‌هاى جنگى ، و دفع آن‌ها ، و نيز عواقب پسنديده يا ناپسند هر فعلى و تجربه‌هاى گذشتگان و اهل روزگار خود ، آگاه باشد .\r\nج - مشورت در امور مربوط به محافظت شهر و كشور . خطيبى كه در اين امور مورد مشورت قرار مىگيرد بايد از موقعيت شهرهاى مستقر در مناطق بيابانى ، كوهستانى ، مناطق نزديك به درياها و رودها ، يا دور از آن‌ها ، مناطق سردسير و گرمسير ، آگاه بوده و\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nچگونگى محافظت از هريك از اين شهرها را بداند . همچنين خطيب بايد بر اوضاع شهر خود ، مواضع مقابله با دشمن ، در بندها ، مواضع خلل‌پذير و خلل‌ناپذير شهر ، اصناف حيله‌ها و دفع هريك از آن‌ها ، موقعيت گروه‌هاى مردمى ، چگونگى اصلاح آن‌ها ، حال ذخيره‌هاى ضرورى و غيرضرورى و چگونگى ترتيب هريك و بالأخره كيفيت كمك گرفتن از هريك از اصناف مردم ، آگاه باشد .\r\nد - مشورت در امور مربوط به شرايع و سنت‌ها . اين امور بر دو نوع هستند : كليات و جزئيات . كليات در شرايع عام غيرمكتوب ( غيرآسمانى ) امورى است كه انديشمندان ، حكما و عقلا آن را مىپذيرند . شرايع عام مكتوب ، امورى است كه كتب انبيا ( ع ) آن‌ها را بيان نموده‌اند . امور فرعى اين‌ها ، امورى هستند كه مجتهدان فقيه آن‌ها را از حالت قوت به فعليت درآورده‌اند .\r\nو اما امور جزئى ، عبارت از محافظت سنت‌ها و دولت‌هاست .\r\nاين باب ( امور شرايع و سنن ) مهم‌ترين ابواب خطابه است و كسى كه در اين امور مورد مشورت قرار مىگيرد بايد ماهرترين و عالم‌ترين خطبا باشد . چنين فردى بايد از اين امور آگاه باشد : حال اشتراكات مفرد و تركيباتى كه از آن مفردات حاصل مىشود و هر عادت و اخلاقى كه به مقتضاى هر اشتراكى است ، اسباب انعقاد و انفساخ اشتراكات .\r\nزيرا آن‌چه مقتضى اشتراك است ، موجب اتحاد غرض جامعه شده و آن‌چه مقتضى افتراق است اين است كه اضداد آن‌ها از خارج - برحسب ضديت با غرض - يا از داخل - به سبب افراط يا تفريط مديران - صادر شده و مقتضى از بين رفتن ارادهء ديگران است .\r\nسياست‌هايى كه اشتراكات را در جامعه نگه مىدارد چهار صنف‌اند و با انشعاب ، شش صنف مىشوند :\r\nالف - سياست وجدانى ، اين سياست ، سياستى است كه صاحب آن راضى به شركت غير در آن نيست . اين سياست داراى دو شعبه است :\r\n1 - سياست تغلبى كه هدف سياستمدار از آن غلبه بوده و براى رسيدن به اين هدف ، مردم را در بندگى و خدمت خود نگاه مىدارد .\r\n2 - سياست كرامت ، در اين سياست نظر مدير بر كرامت متبوع - در جاه ، صيت و مدح - بوده و مردم برحسب استعداد خود در اين سياست شركت مىكنند .\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nب - سياست قلت ، هدف از اين سياست ، به دست آوردن اموال است ، اگر رؤسا در كفايت متساوى باشند ، تزاحم آن‌ها در اجزاى اين سياست ، مضر نيست .\r\nج - سياست اجتماعى ، هدف از اين سياست ، آزادى و حريت بوده و به همين جهت ، سياست احرار نيز ناميده مىشود ، در اين سياست ، مردم در حقوق و بهره‌هاى اجتماعى و تعويض حاكمى كه برايشان گمارده مىشود ، با يكديگر برابرند .\r\nد - سياست اخيار ، هدف از اين سياست ، به دست آوردن سعادت‌هاى دنيوى و اخروى است . در اين سياست ، يك نفر كه از حيث كمالات ، طبعا برترين فرد قوم بوده ، رئيس است ، و اگر افراد فاضل زياد باشند ، همهء آن‌ها به مثابهء يك نفس خواهند بود . در تحت رياست آن فرد ، برحسب اصناف صناعت‌هاى گوناگون ، رؤساى جزئى ديگرى كه هريك پايين‌تر از ديگرى است قرار دارند . در چنين اجتماعى مخالفت و نزاع صورت نمىگيرد .\r\nبرخى ، دو سياست ديگر را اعتبار نموده‌اند :\r\nه - سياست ضرورت ، كه عامل پيدايى اجتماع امرى ضرورى مانند رفع نيازهاى اوليهء زندگى است .\r\nو - سياست لذت .\r\nاز تركيب سياست تغلب و سياست كرامت سياست وجدانى حاصل مىشود و از تركيب سياست تغلب ( غلبه نمودن ) و سياست قلّت ، سياست خسّت ( پستى ) پديد مىآيد . سياست كرامت ، غالبا به آسانى به سياست تغلبى تبديل‌پذير است . در سياست اجتماعى نيز ممكن است از فرط مسامحهء مديران ، تغلب حادث شود .\r\nسياست پسنديده سياستى است كه بر حفظ ارزش‌ها و سنن اجتماعى تأكيد نموده و در مقابل روش سياسى ناپسند اقتضاى سست كردن بنيادها و قواعد پسنديدهء اجتماعى را دارد .\r\nبه‌طور كلّى در هر بابى ، برحسب اخلاق ، عادات و اغراض ، امورى لازم است كه مشير حتما بايد از آن‌ها آگاه باشد تا قدرت حفظ مصلحت هريك را داشته باشد .\r\nنافع‌ترين امر در اين باب ، آگاهى از تجارب گذشتگان و روش سياستمداران است .\r\nآن‌چه تاكنون گفته شد متعلق به مشاوره در امور بزرگ بود . و اما مشاوره در امور\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nجزئى ، در شمار نمىآيند . اما تمامى آن‌ها در يك امر شريك‌اند و آن اين‌كه در آن مشاوره‌هاى جزئى ، صلاح يك حال مورد مشورت است . بنابراين مشير بايد معنى صلاح حال ، انواع و اجزاى آن را بداند تا بتواند در هر بابى ، موضعى آماده داشته باشد .\r\nمقصود از صلاح حال اين است كه فضايل نفسانى و جسمانى ، استجماع كنند . و برحسب آن ، افعالى صادر شود كه محبت ميان دل‌ها ، حرمت ، نعمت و خوش‌عيشى وجود داشته و پايدار باشد . بعضى از اين معانى ، نفسانى ، برخى ، جسمانى ، و بعضى هم خارج از هردو است .\r\nاجزاى صلاح حال عبارت‌اند از : فضيلت نفس ، فضيلت جسم ، پاكى اصل و تبار و خانواده ، نباهت ( نام‌آور شدن ) كرامت ، يسار و وفور قوم و بخت نيك . زيرا نزد جمهور مردم ، سعيد مطلق كسى است كه در هنگام حيات داراى اين امور بوده و بعد از وفات نامى نيك و ثوابى اخروى برايش باقى بماند .\r\nدر زمينهء اجزاى فضايل نفسانى ، پس از اين سخن خواهيم گفت . و اما اجزاى فضايل جسمانى ، سلامتى و نيروى كامل و اعتدال در نيت و جمال است . پاكى اصل و تبار و خانواده در اين است كه گذشتگان و اسلاف شخصى به خاطر داشتن اين فضايل ، مورد غبطهء ديگران بوده و نيز همسران و اولاد او همچنين باشند .\r\nآن‌چه در مورد فضايل زنان معتبر است عبارت است از : عقل ، حيا ، جمال ، عفت ، شوهردوستى و نشاط در عمل ، بعضى نيز زينت را هم اعتبار كرده‌اند .\r\nاجزاى نباهت عبارت‌اند از : شهرت ، اصالت رأى و زيبايى فعل . و اجزاى كرامت عبارت‌اند از : صدرنشينى در مجالس ، مشهور به خير بودن و داراى شهرتى همگانى بودن ، و نيز آن‌كه مردم او را دوست داشته ، براى او دعا كرده ، در انجام خواهش‌هاى او همكارى نموده ، به او نزديكى جسته و از خشمش برحذر باشند . كريم كسى است كه داراى خصلت‌هاى نيك و خير زيادى باشد .\r\nاجزاى يسار ، داشتن اموال گوناگون و نفيس ، و حفظ و دوام آن‌ها و نيز رشد و نمو آن‌ها است . و اجزاى وفور قوم عبارت است از : كثرت عشيره ، دوستان ، خدمتكاران ، بندگان و شايسته بودن اين گروه‌ها .\r\nحصول لذت ، در شمار خيرات گفته شده ، گرچه براساس بعضى از وجوه منافى\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nفضيلت است . خيراتى كه متعلق به بخت نيك است امورى بود كه وقوع آن نادر است ، مانند عمر دراز ، يافتن گنج ، و چيزهايى كه مورد حسادت ديگران قرار مىگيرد .\r\nاجزاى صلاح حال ، همين‌ها بود كه برشمرديم . اما اكثر اين امور برحسب نظر عوام خير است . براى راه‌هاى اكتساب امور ارادى ، برشمردن انواع هريك ، ضرورى است . و بعد از آن بايد به شمارش انواع راه‌هاى اكتساب امور نافع رو آورد .\r\nفرق ميان خير و نافع اين است كه خير مطلوب لذاته بوده ، اما نافع مطلوب لغيره است . براى امر نافع مىتوان به رياضت نسبت به صحت ، مثال زد . بعضى از امور نافع مشترك ، فاعل خير بوده مانند مصحّ بالذات ، چون غذا ، يا بالعرض چون دوا و بعضى ملزوم خير هستند خواه ملزوم مقارن مانند حسن سيرت كه ملزوم استحقاق مدح بوده ، و خواه ملزوم لاحق مانند تعلم نسبت به علم و بعضى اسباب ممكن هستند مانند ذكاوت و حفظ در تعلم و يادگيرى .\r\nممكن است امرى به اعتبارى خير و به اعتبارى ديگر نافع باشد مانند صحت ، احسان ، مكافات ، هدايت و نصيحت . همچنين ممكن است براى تحقق خير و نافع شرطى وجود داشته باشد كه بدون آن شرط ، آن امر خير و نافع نباشد . مثلا هر احسانى كه كم‌تر از عمل باشد ، ممكن است تقصير و كوتاهى شمرده شود و نيز احسانى كه مساوى عمل باشد ، همين‌گونه است ، بنابراين احسان در خيرات بايد بيش‌تر از مقدار عمل بوده و در شرور بايد كم‌تر از آن باشد . در مورد اسائه به دشمنان نيز همين‌گونه است ، يعنى اگر در ابتدا و بيش از ضرورت اسائه شود ، حمل بر قصد شده و اگر به قدر ضرورت باشد ، عدل خواهد بود . بسيارى از احسان‌ها قابل مكافات نيستند ، مثلا افعال و گفتارهايى كه مقتضى لذتى هستند ، مانند محاكات و فكاهات و احسان‌هاى قولى كه در محاوره‌ها گفته مىشوند .\r\nرعايت نكردن و اهمال شروط و قيود ، از اسباب غلط است ، مثلا شجاعت به نفس خود ، خير است ، اما شجاعت در حفظ حريم نافع است ، و شجاعت به‌گونه‌اى كه فردى خويشتن را در معرض هلاكت و قتل قرار دهد ، مضر است . پس اگر گفته شود شجاعت مطلقا سودمند يا مضر است ، مغالطه است . توابع خيرات و امور نافع نيز ممكن است خير و نافع بوده و ممكن است ضد آن‌ها باشند ، ازاين‌رو آگاهى از اين امور كه آيا تابع\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nاين امر خير ، خير يا شر است سودمند و مفيد است .\r\nدر اين‌جا سخن پيرامون خيرات و نوافع ( كه در اين باب و ابواب ديگر مىتوان از آن بهره برد ) پايان مىيابد . و برحسب آن مىتوان در اشدّ و اضعف سخن گفت و انواع آن را اعداد نمود .\r\n\r\nفصل دوم : اشدّ و اضعف\r\nبهترين خيرها ، آن است كه عمومىتر و بادوام‌تر باشد . و امرى كه جهات نفع در آن اكثر باشد ، نسبت به امرى كه مطلوب بالذات باشد اولويت دارد . امرى كه به وجوه گوناگون خير باشد ، از امور زيادى كه خيرات تمامى آن‌ها كم‌تر از آن امر باشد ، بهتر است ، امرى كه نفعش عظيم‌تر است بهتر خواهد بود ، مثلا حكمت كه نفعش شناخت و معرفت بارى تعالى است ، از عبادت كه منفعتش استحقاق ثواب است ، بهتر است . همچنين خيرى كه در پى خيرى ديگر باشد بهتر از آن است ( مانند پادشاهى كه بهتر از حرمت است ) .\r\nسبب خير فاضل‌تر بهتر از خير مفضول است ، مثلا كفايت كه سبب يسار است بهتر از جمال مىباشد . خير مستقر و پايدار ( مانند صحت ) بهتر از خير ناپايدار ( مانند لذت ) است . خيرى كه ما را از خير ديگرى بىنياز كند از آن خير بهتر است ( مثلا يسار كه ما را از تجارت بىنياز مىكند بهتر از تجارت است ) .\r\nخيرى كه مبدأش شريف‌تر و فاضل‌تر باشد بهتر است ، مانند نيكى و جودت رأى نسبت به شجاعت . غايت فعل بهتر ، بهتر مىباشد ، مانند ديدن نسبت به شمّ . امرى كه عزيز الوجود است بهتر است ، مانند زر . اما امرى كه نفعش به وجهى عام‌تر است از آن امر عزيز الوجود بهتر مىباشد ، مانند آهن .\r\nهر امرى كه فقدانش مضرتر است ، وجودش نافع‌تر خواهد بود . هر امرى كه راست‌تر و اصدق باشد بهتر است ، مانند هندسه نسبت به اخلاق . اما ممكن است امرى كه نافع‌تر است از امرى كه اصدق است بهتر باشد ، مانند طب نسبت به جرّ اثقال . علمى كه اطمينان‌آورتر و اوثق است بهتر است ، مانند علم توحيد . علم به امر بهتر نيز بهتر است .\r\nمحبت به بهتر هم بهتر است . هر امرى كه شهرتش بهتر باشد بهتر است ، مانند عفت نسبت به لذت . امرى كه لذيذتر باشد بهتر است . امرى كه زيباتر باشد بهتر است .\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nآن‌چه افاضل ، ملوك و اهل رأى اختيار مىكنند ، بهتر است . هر امرى كه براى فردى محتاج ، مورد نياز باشد و برايش حاصل شود ، بهتر است ، مانند مال براى فرد پير و رنجور .\r\nاز ميان تصاريف و گردانيده‌ها ، شجاع از عفيف بهتر است ، زيرا شجاعت بهتر از عفت است . صدور امرى از مصدرى كه دشوارتر بوده و كم‌صدورتر است ، بهتر مىباشد ، زيرا غرابت و كم بودن ، مقتضى تعظيم و بزرگى است ، چه در جانب خير ( مانند نيك‌رأيى از زنان ) و چه در جانب شر ( مانند زنا از پيران ) .\r\n\r\nفصل سوم : اعداد انواع متعلق به منافرات\r\nامر زيبا و جميل ، امرى است كه به خاطر خيريتش - و نه به سبب امرى ديگر - مختار ، محمود و لذيذ باشد . فضيلت نوعى از جميل است . و آن ملكه‌اى است كه به آسانى مقتضى تحصيل خير باشد .\r\nانواع فضيلت عبارت‌اند از :\r\n1 - حكمت ، و آن عبارت است از تهذيب قوهء نطقى و به فعليت درآوردن و تحصيل آن‌چه از نظريات و مبادى عمليات در آن ، به صورت بالقوه است .\r\n2 - عدالت ، و آن ملكه شدن اعمال خير بعد از تهذيب قوهء نطقى است . عدالت ، برّ نيز ناميده مىشود . گفته شده عدالت امرى است كه مقتضى قسمت برحسب استحقاق است .\r\n3 - شجاعت ، و آن تهذيب قوهء غضبى است . و گفته شده ، شجاعت يعنى آن‌چه مقتضى ثبات ديگر افعالى است كه در جهاد و مقاومت در مقابل دشمنان ، نافع است .\r\n4 - عفت ، و آن تهذيب قوهء شهوى است . گفته‌اند عفت يعنى آن‌چه مقتضى استعمال شهوت‌هاى بدنى به‌قدر رخصت شرع يا كم‌تر از آن ، مىباشد .\r\nبرحسب نظر حكمى ، انواع قريب فضيلت فقط همين چهار نوع هستند . اما برحسب ظاهر ، انواع ديگرى نيز شمرده شده و اين تدفيق ، رعايت نشده است . آن انواع به اين قرارند :\r\n5 - سخاوت ، و آن مقتضى فعل جميل از راه بذل مال است .\r\n\r\n","description":"","footnote":"","page_name":" 614 ","page_number":614},
  {"content":"\r\n\r\n6 - مروت ، و آن مقتضى نبالت ( تيزى خاطر ، آگاه گرديدن ) ، از راه گشادگى در طعام ، اظهار تواضع و تازه‌رويى است .\r\n7 - بزرگ همتى ، و آن مقتضى قصد افعال بزرگ در باب به دست آوردن ستايش ديگران است .\r\n8 - حلم ، و آن تحمل نمودن امور است ، اما به‌گونه‌اى كه عرض در خطر نيفتاده و مصون باشد .\r\n9 - اصالت رأى ، و آن مقتضى اصابهء رأى در مشاورات است .\r\nامثال اين امور ، به عنوان انواع قريب فضيلت شمرده شده‌اند ، گرچه در حقيقت اين انواع ، داخل در انواع چهارگانهء نخست‌اند . از اين بيان ، اضداد اين انواع نيز شناخته شدند . ساير فضايل نيز يا در تحت اين انواع قرار داشته و يا اسباب و علامات اين فضايل‌اند . مثال آن‌چه در تحت نوعى از اين انواع است : ايثار ، كه در تحت سخاوت است . و مثال سبب : حيا كه سبب عفت است . و مثال علامت : صبر نمودن كسى كه امين است ، بر عذاب مطالبهء امانت ، كه اين امر ( يعنى صبر نمودن ) علامت عدالت است .\r\nاز جمله امورى كه مستدعى مدح است ، يكى مخالفت با هواهاى نفسانى است ، زيرا پيروى كردن از هواهاى نفسانى ، با اصناف فضايل منافات دارد . و ديگر ، شرف سلف است . اما مدحى كه به سبب امرى اكتسابى باشد ، بهتر از مدح به سبب امر موروثى يا امر متعلق به بخت است . ازاين‌رو كسى كه بلندهمت است ، از اين‌كه كسى او را به اين اسباب موروثى و يا بختى بستايد ، إبا دارد . از امور ديگرى كه مدح قلمداد مىشوند مىتوان اين امور را برشمرد : تلاش در راه كسب فضيلت ، اصلاح حال غير ، انتقام از دشمن ، كبر نفس ، كم‌آزارى ، افعالى كه موجب شهرت مىشوند ، ترك احتياط زياد در امور جزئى و ضعيف ، كه نشان دليرى است ، و اگر مطلوب ، جزم باشد ، ممكن است ضد اين امر ، مدح به شمار آيد .\r\nاگر كسى در حال ضرورت ناچار از مدح اهل رذيلت باشد ، مىتواند مدح آن‌ها را به‌گونه‌اى بگويد كه مشاركت فضيلت باشد ، مثلا كسى را كه مكار و حيله‌گر است ، به صفت كياست در مشاوره ، مدح كند ، نيز فاسق را به لطف در معاشرت ، ابله را به قلّت مبالات در امور دنيوى ، متهور و بىباك را به اقدام در مواضع خطر ، تبذيركننده را به بذل\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nمال ، مدح كند .\r\nاكنون كه مقتضيات مدح ، معلوم شد ، بايد گفت مقتضيات ذم ، ضد آن‌هاست . منفعت معرفت فضايل در صناعت خطابه ، از دو جهت است : يكى در منافرات و يكى در باب اوصافى كه مقتضى تصديق گوينده است .\r\n\r\nفصل چهارم : اعداد انواع متعلق به مشاجرات\r\nبحث خود را از شكايات آغاز مىكنيم . شكايت همواره از جور و ستم است . و جور عبارت است از وارد نمودن ضررى بر ديگرى به گونه‌اى كه از اجازهء شارع تجاوز شده باشد و به طريق قصد و اراده باشد . و آن يا به صورت مخالفت با قوانين الهى و شرايع مكتوب بوده و يا به صورت مخالفت با قوانين عرفى يعنى شرايع غيرمكتوب است . و نيز ضرر وارد نمودن يا به ملك كسى است ، يا به كرامت و يا به سلامت كسى . همچنين يا اضرار بر شخص بوده - مانند غارت نمودن مال - و يا اضرار بر جماعت است - مانند فرار از جنگ .\r\nاسبابى كه موجب ضررند ، مطلقا همان اسباب افعال هستند . و آن‌ها عبارت‌اند از هفت امر . توضيح آن‌كه فعلى كه سبب ضرر است يا بدون اراده بوده و يا به اراده است .\r\nدر صورت نخست يا اتفاقى است و يا اضطرارى . و آن نيز يا طبيعى است و يا جبرى و قسرى . و در صورت دوم كه به اراده باشد نيز يا بر سبيل عادت بوده ، يا برحسب شهوت ، يا برحسب غضب و يا براساس فكر ، است . اكنون براى همهء اين موارد مثال مىزنيم :\r\n1 - اتفاقى ، مانند آن‌كه تيرى به طرف صيدى پرتاب شود ، اما به كسى اصابت نمايد .\r\n2 - طبيعى ، مانند آن‌كه بارى برحسب معمول بر چارپايى قرار دهند ، اما او زير آن بار بميرد .\r\n3 - قسرى ، مانند آن‌كه كسى چاقويى در دست كسى قرار دهد و دستش را بگيرد تا آن چاقو را بر ديگرى بزند .\r\n4 - عادى ، مانند خيانت كسى كه دزدى عادت اوست ، در امرى كه بدان رغبت ندارد .\r\n5 و 6 - شهوى و غضبى معروف است و نيازى به ذكر مثال ندارد .\r\n\r\n","description":"","footnote":"","page_name":" 616 ","page_number":616},
  {"content":"\r\n\r\n7 - فكرى ، مانند قصدى كه به صورت مكر و حيله باشد .\r\nاز ميان اين هفت صورت ، آن‌چه برحسب اراده باشد ، تحت عنوان جور قرار مىگيرد . و آن نيز دو گونه است : يكى آن‌كه تابع انفعالى باشد ، مانند هيجان شهوتى يا غضبى ، و ديگر آن‌كه تابع فكر و انديشه باشد . در همهء اين احوال اراده و قصد به انجام اضرار وجود دارد . اما ستم‌كار و فاعل جور ، به اعتبار دوم ، « شرير » ناميده مىشود . آگاهى از اين امور براى خطيب سودمند است .\r\nاما آن‌چه كه ديده مىشود بعضى جور را برحسب سن و صناعات تقسيم مىكنند ، تقسيم ذاتى نيست . مثلا مىگويند : جوان قصد جرم و خون‌ريزى دارد ، و پير قصد مال و توانگر قصد لذت و . . . زيرا جوان به خاطر جوانى قصد جرم و خون‌ريزى ندارد بلكه به خاطر غلبهء شهوت و غضب دست به انجام آن امور مىزند و نيز هر صنفى به سبب امرى كه عارض مىشود داراى خلقى مناسب آن صنف است . اما چنان‌كه گفته‌اند ، اين تقسيمات در باب استدراجات نافع است .\r\nبه‌طور كلى هدف تمام كسانى كه دست به ستم مىزنند اين است كه نفعى يا لذتى به دست آورند گرچه برحسب احوال ، اين امور مختلف خواهد بود . مثلا شخص حيله‌گر بيش‌تر در پى نفع است و فاجر بيش‌تر در طلب لذت . در مباحث گذشته پيرامون « نافع » سخن گفته و آن را شرح داديم . اما اكنون به شرح لذّت مىپردازيم :\r\nلذت را چنين تعريف كرده‌اند كه : لذت حركت نفس است بر سبيل توجه به هيأتى خاص به سبب اثرى كه از حس ظاهر يا باطن ، ناگهان به آن برسد ، از حصول امرى كه به نسبت با آن حس طبيعى است . آن محرك ، لذيذ بوده و ضدش دردناك و مولم است . و تحريك نفس يا به طبيعت است يا برحسب عادت . بنابراين امور طبيعى ، عادى و خلقى ، لذيذ هستند . مثلا آسايش ، كسالت و خواب ( كه امورى طبيعى هستند ) لذيذ بوده و جديت و مداومت كه غيرطبيعىاند ، مولم‌اند .\r\nهر لذتى كه برحسب انديشه و فكر باشد ، لذت نطقى يا عقلى ناميده مىشود و خلاف آن يعنى هر لذتى كه برحسب آن نباشد ، لذت طبيعى است . شنيدن و ديدن ، ممكن است به خاطر رسيدن به خير ، فضيلت و صورت فعلى زيبا ، سبب لذتى عقلى شوند . تخيل ، در ايجاد لذت ، تابع حس است . و ايجاد لذت يا از راه يادآورى گذشته\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nاست و يا از راه اميد . پس حس به وسيلهء امرى كه در حال حاضر است و يا از راه تذكر و يادآورى گذشته و يا به صورت انتظار امرى كه منتظر است ، ايجاد لذت مىكند .\r\nبعضى از لذت‌ها ، برحسب قوهء شهوىاند ، مانند مباشرت و گفت‌وگوهاى خنده‌آور ، و بعضى برحسب قوهء غضبى ، مانند غلبه و صيد . لذت شطرنج ، نرد و گوى زدن نيز از همين قبيل است . ممكن است براى بعضى از انسان‌ها غلبهء به عدل و واجب لذيذ بوده و براى بعضى ديگر غلبهء از راه ستم و حيله‌گرى لذيذ باشد .\r\nلذت كرامت هم از همين قوه است اما به مشاركت قوهء نطقى و آن بر دو صنف است :\r\nالف - لذت حاصل از كرامت نسبت به خويشان ، دوستان ، نزديكان ، دانشمندان ، و عموم مردم .\r\nب - لذت حاصل از كرامت انسان نسبت به كسانى كه نفس انسانى به آن‌ها عشق مىورزد ، و نيز لذت حاصل از كرامت ديگران نسبت به اين افراد . چنان‌كه گفتيم ، بعضى از لذت‌ها هم برحسب قوهء خيال‌اند . برخى ديگر نيز برحسب قوهء وهم هستند ، مانند نجات از ترس .\r\nفعل جميل ، مانند سخا ، و انفعال جميل ، مانند تحمل ، برحسب قوهء نطقى ، لذيذ است . حيله‌هاى لطيف مانند نيكى ترتيب سخنرانى ، محاكات صور زيبا و زشت ، از جهت توهم قدرت بر آن ، و تجديد احوال ، از جهت آگاهى بر امر غريب و كم - تكرار - به خاطر سهولت ادراك - نيز لذيذاند . ادراك امورى كه با ما الفت داشته و به آن‌ها عادت كرده‌ايم هم لذيذ است . همه اصناف لذت‌ها مىتوانند غايت جور و ستم واقع شوند .\r\nجور ، داراى اسباب ديگرى نيز هست كه مقتضى تسهيل و آسانى انجام آن است . اين اسباب بر سه قسم‌اند :\r\n1 - امورى كه مربوط به ستم‌كار است . مانند آن‌كه شخص ستم‌كار مىداند به خاطر بلندى مرتبه‌اش ، در صورت ستم مورد مؤاخذه قرار نخواهد گرفت . يا آن‌كه به خاطر كثرت ياوران ، مطالبهء او ممكن نيست . يا آن‌كه ستم‌كار به ستم خود افتخار كند ، يا با خود بگويد غرامت ستم را مىپردازم ، يا آن‌كه شخص ستم‌كار به خاطر آن‌كه عقوبت‌ها و مجازات‌هاى زيادى را تاكنون تحمل كرده ، آن عقوبت‌ها برايش امرى عادى است ، و از اين‌رو كسى كه بيش‌تر با جنگ سروكار داشته باشد ، شجاع‌تر است . يا آن‌كه جائر به\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nسودهاى زودگذر مغرور شده و از مجازات‌هاى ديرپا و اخروى غافل باشد ، اما گروهى ضررهاى زودگذر را بر منافع پايدار ترجيح مىدهند يا ستم‌كار براى ستم خود عذرى تراشيده باشد ، مانند آن‌كه بگويد از روى سهو ، يا اجبار يا اتفاق مرتكب جور شدم .\r\nهمچنين ممكن است جائر ، توانايى دفع سخن كسى را كه به او ظلم نموده يا توانايى از بين بردن حاكمان را داشته و يا اطمينان دارد كه حاكم به او ميل داشته و جانب او را در محاكمه خواهد گرفت و يا به دليل آن‌كه او شخصى با ورع و تقوى بوده و يا ضعيف الحال و يا بىنياز است ، كسى گمان نبرد كه او شخصى ستم‌كار است .\r\n2 - امورى كه مربوط به مظلوم و ستم‌كش است . اين امور عبارت‌اند از :\r\nالف - به خاطر ضعف او يا به سببى ديگر يا نداشتن ياور ، حشمت و جاه او از بين مىرود .\r\nب - از ستم ، ضررى به او وارد نمىشود .\r\nج - آن‌چه مطلوب ستم‌كار است ، نزد اين فرد ستم‌كش ، بيش از ستم اوست .\r\nد - به سبب دوستى يا خويشاوندى ، مسامحه به خرج مىدهد .\r\nه - يا به آسانى عذر او را قبول مىكند .\r\nو - شخص ستم‌كش از اشخاصى است كه حاضر به تظلم و دادخواهى نيست و اين يا به خاطر بزرگى همت اوست و يا به خاطر شرم و يا به جهت ترس از رسوايى است .\r\nز - ممكن است عادت او ، دعوى باطل و لجاجت بوده تا به اين سبب سخنش را بشنوند .\r\nح - علت عدم مراجعهء او به حاكم براى رفع ستم ممكن است اين باشد كه در موارد مشابه قبلى كسى از احكام به داد او نرسيده است . و يا حاكم و مردم كينهء او را به دل دارند و يا او قصد كرده كه ستم ديگرى در مقابل ستم ستم‌كار مرتكب شود مانند كشتن دزد . و يا آن‌كه در معرض ستم ديگرى است ، مانند بردن مال كسى كه در معرض تاراج و مصادره است .\r\nط - ممكن است علت تجاوز و ظلم به چنين فردى ، لذت باشد ، مانند ستم بر غريبان و غافلان كه زود آه و ناله سر مىدهند . كودكانى كه ديوانه‌اى را مورد ستم قرار مىدهند و مىرنجانند ، از همين‌روست ظلم بر كسى كه داراى حلم و صبر فراوان بوده ، و به جهت\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nتعجب از حلم او انجام مىشود ، نيز از همين قبيل است .\r\nى - ممكن است به سبب خوش آمدن جمهور ، جورى انجام شود ، مانند آن‌چه با بدكاران مىشود .\r\nكسانى كه خوش‌باور هستند ، به خاطر كمى احتياط همواره در معرض ستم قرار دارند .\r\n3 - امورى كه به ستم مربوط است مانند :\r\nالف - ستمى كه مىتوان آن را پنهان داشت ، مانند آن‌كه در غوغا و ازدحام بوده ، يا كسى حضور ندارد تا آن را مشاهده كند ، يا\r\nب - ستمى كه غرامت آن از غنيمتش كم‌تر است .\r\nج - ستمى كه غنيمتش به زودى به دست آمده اما غرامتش اخروى است .\r\nد - ستمى كه به جهت كوچكىاش ، از سوء عاقبت در امان است .\r\nه - ستم در موضعى كه حاكمى نيست .\r\nو - ستمى كه مىتوان آن را به شوخى منتسب نمود .\r\nز - ستمى كه از راه فريفتن اوهام ديگران باشد ، مثلا چنان آشكارا انجام شود كه مردم بگويند اين امر ستم نيست ، زيرا اگر ستم بود ، آشكارا انجام نمىشد .\r\nبايد توجه داشت ، كه هيچ‌گاه نمىتوان از ستم نادر و كم ، خود را نگاه داشت ، مانند ستمى كه از دوستان واقع مىشود .\r\nآن‌چه تاكنون گفته شد مربوط به شكايات بود . و امّا اكنون پيرامون اعتذار و استغفار سخن مىگوييم :\r\nتظلم ، يعنى ظلامه و داد خود را از حاكم خواستن . و ظلامه ، حال مظلوم است . در مقابل تظلم از ظالم ، تنصل قرار دارد و آن عبارت است از دفع سخن متظلم . تنصل يا به انكار است و يا به اقرار .\r\nالف - انكار : در تنصل انكارى يا اصل وجود ظلم مورد انكار قرار مىگيرد و يا كيفيت آن به‌گونه‌اى كه ظلم باشد ، انكار مىشود . زيرا گونه‌هاى مختلف شرور ، صرفا به‌گونه‌اى خاص ، شر بوده و گرنه به نفس خود ، شر نيستند .\r\nتحديد وجوه يا براساس شريعت غيرمكتوب ( قوانين عرفى ) بوده و يا براساس\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nشريعت مكتوب است . مثلا اگر دزدى ، اندك باشد ، در شريعت غيرمكتوب ، مؤاخذهء زيادى به خاطر آن صورت نمىگيرد ، اما در شريعت مكتوب دست دزد را قطع مىكنند .\r\nهمچنين در شريعت غيرمكتوب كسى به خاطر جنايت كسى ديگر مؤاخذه نمىشود ، اما در شريعت مكتوب عاقله ( خويشاوندان پدرى ) بايد ديهء قتل خطايى را بپردازند .\r\nممكن است ميان احكام شرايع مكتوب و غيرمكتوب ، تخالف به نحو عموم و خصوص باشد . مثلا در شريعت غيرمكتوب هر نكاحى جايز است ، اما در شريعت مكتوب احكام مفصّلى براى آن است : با چه كسى نكاح مىتوان نمود ؟ چه نكاحى جايز است ؟ و با چه كسى نبايد نكاح نمود ؟ و چه نكاحى جايز نيست ؟ برعكس ، در شريعت مكتوب ، حلم امرى پسنديده است ، اما در شريعت غيرمكتوب ، فقط در بعضى مواضع ، حلم حسن خواهد بود ، اما در بعضى مواضع قبيح است و گفته شده : بعضى از حلم ، از عجز است .\r\nب - اقرار : اعتذارى كه همراه با اقرار مطلق باشد ، استغفار و طلب آمرزش است .\r\nاستغفار عبارت است از التماس و خواهش حلم و بردبارى و تفضل . التماس حلم ، خواهش مجرم براى اسقاط عقوبت است . و التماس تفضل ، خواهش مجرم براى بخشش اموالى است كه او غارت نموده و برده است . راه التماس اين است كه مجرم دعوت به عفو كند و بگويد ، گرچه ، آن‌چه در ظاهر شرع ذكر شده عدل بوده و به منظور سياست است ، اما عفو و كرم اولى است ، و نيت را بايد در نظر گرفت نه عمل را و اكثر را نه نادر را .\r\nبايد التماس عفو ، به ذكر و بيان كلمات زيبا باشد ، نه آن‌كه به ذكر قبيح باشد . و اين‌كه مكافات بدى ، به نيكى بهتر است ، و نبايد از فعل بد پيروى كرد . همچنين بايد حقوق گذشته را يادآور نموده و وعده داد كه در آينده افعال جميلى از مجرم سر خواهد زد .\r\nبه‌طور كلّى مجرم بايد فعل خود را كوچك بشمرد ، و اين بر خلاف شاكى است كه بايد در بزرگ نمودن جنايت مجرم مبالغه ورزد .\r\nآن‌چه مقتضى بزرگ يا كوچك نمودن امر است ، ممكن است زيادى ضرر يا كمى آن بوده ، زيرا ستمى كه بر تمامى مردم وارد شود ، عظيم‌تر از ستم بر يك شخص است ، يا قتل عظيم‌تر از غارت است ، و نيز تجاوز و تعرض به حرمت عظيم‌تر از تعرض به مال\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nاست . و ممكن است كيفيت آن امر باشد ، زيرا امرى كه با استحقاق باشد ، عظيم‌تر از امرى است كه بدون آن است . و ممكن است مقتضى بزرگى يا كوچكى برحسب نسبت شرارت باشد ، زيرا ستم بر نيكوكار عظيم‌تر از ستم بر بدكار است . و نيز ممكن است بر حسب پستى فعل ، بزرگى يا كوچكى فعل فرق كند ، مثلا دزدى از مسجد و نبش قبر ، گرچه ضرر زيادى ندارد ، اما باوجود اين ، به سبب پستى اين افعال ، عظيم شمرده مىشوند .\r\nبراى تأديب جنايتى كه به شخصى وارد شده باشد ، فقط از مجازات و عقوبت استفاده مىشود . اما تأديب جنايتى كه به مردم واقع شده باشد ، هم عقوبت و هم فضيحت و رسوايى خواهد بود . حكمى كه براساس شريعت خاص باشد ، فقط حكم است ، اما حكمى كه براساس شريعت عام باشد ، آميختهء به سياست‌هاى ملكى است .\r\n\r\nفصل پنجم : اعداد انواع نافع در تصديقات غيرصناعى\r\nاسباب تصديق‌هاى غيرصناعى كه در مشاجرات نافع هستند بدين‌قرارند : سنن ، شهود ، عهود ، سوگندها ، تعذيبات .\r\nخطيب وقتى مىخواهد سنن عرفى و غيرمكتوب را نصرت دهد مىگويد : اين سنت ، به اتفاق عقلاست ، يا همهء امت‌ها بر آن تطابق دارند ، يا اين سنن مصالحى دربر دارد و مخالفت با آن مقتضى رسوايى و فضيحت است . و وقتى بخواهد سنن مكتوب را نصرت دهد مىگويد : اطاعت خداوند و متابعت صاحب شريعت در آن است . و يا وعد و وعيد مىدهد و اين‌كه خداى تعالى مصلحت بندگان را بهتر از ايشان مىداند ، و يا مىگويد مخالفت با آن سنن ، ترس از بىدينى را به دنبال دارد . و اما اگر خطيب بخواهد طرف ديگر سنت غيرمكتوب را نصرت دهد مىگويد : عقل به مصالح هدايت مىكند ، و اگر تغيير در سنت‌ها روا نبود ، به عنوان سنن مكتوب مىبود . يا آن‌كه ، حكم كلى به دقايق و قيود ، مختلف مىشود . و اگر بخواهد طرف ديگر سنت مكتوب را نصرت دهد ، مىگويد : اين مطلب نسخ شده ، يا تأويل دارد ، يا سخن انبياء بر عقول عوام مقدم است ، و يا آن‌كه تكليف ظاهر براى جمهور بوده ، اما خواص حكم ديگرى دارند و از اسرار ، تأويل معلوم مىشود .\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nو اما اگر خطيب بخواهد از شهود استفاده كند ، يا آن شهود از قدما بوده و يا از معاصرين‌اند . اگر از قدما باشند مىگويد : قدما از نظر علم ، معرفت ، پيشى در خيرات بر ديگران افضل هستند . و اگر بخواهد آن را رد كند مىگويد : هر روزگارى حكمى دارد و هر متأخرى آن‌چه را كه قدما مىدانند ، مىداند و علاوه بر آن چيزهايى را مىداند كه قدما نمىدانستند ، و اين متأخرين هستند كه غفلت‌ها و خلل‌هاى متقدمان را اصلاح مىكنند . و اگر شهود از معاصرين باشد ، نصرت آن به اين است كه خطيب آن‌ها را تزكيه نموده و بگويد صادق‌اند ، و اما اگر بخواهد آن شهود را نقض كند ، مىگويد اين شهود چرب‌زبان‌اند ، يا عداوت دارند ، يا در خيانت شريك‌اند . امارات نيز از قبيل شهود هستند .\r\nاگر خطيب بخواهد ، عهود را نصرت كند مىگويد : بزرگى نفس و وفا ايجاب مىكند كه به عهد عمل شود ، عهد شريعتى خاص است و التزام به آن مانند التزام به شريعت مكتوب است . و اگر بخواهد عهود را نقض كند يا اين نقض از راه تأويل لفظى است ، و يا مىگويد هرچه كه مكتوب نباشد ، بدعت و خروج از دين است ، و يا مىگويد حاكم مىتواند برحسب مصالح ، احكام ، را تغيير دهد .\r\nاگر خطيب بخواهد سوگند را نصرت كند ، مانند عهد ، نصرت كرده و يا مىگويد ذكر خداى تعالى عظيم است و سوء عاقبت نقض سوگند را يادآور مىشود . و اگر بخواهد آن را نقض كند يا آن را تأويل نموده و مىگويد لغو است و يا مىگويد پرداخت كفاره از اهمال مصلحت ، اولى است .\r\nسوگند بسيار ياد كردن باعث مىشود كه از اعتبار كلام سوگند خورنده نزد مردم كاسته شود . صاحبان مروت ، يا به خاطر بزرگداشت سوگند و يا به خاطر بزرگى نفس خود ، سوگند ياد نمىكنند . اما گاه ممكن است ، همان افراد ، براى دفع سوءظن به سوگند متوسل شوند .\r\nدرخواست سوگند به يكى از اين علل است : تهور و بىباكى ، اطمينان به صدق گوينده ، اطمينان بر ترس دشمن ، به جهت تشفى . و امتناع از سوگند مقتضى تصديق ادعاى خصم است .\r\nو اما اگر خطيب بخواهد گفتار كسى را كه به وسيلهء عذاب از او تصديق مىخواهند ،\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nنصرت دهد مىگويد : چنين كسى در چنين حالى دروغ نمىگويد . و اگر بخواهد آن را نقض كند مىگويد : كسى كه در حال غرق شدن است به هر كارى دست مىزند . در همهء اين مواضع ، ذكر ضرب المثل‌ها ، مىتواند نافع باشد .\r\n\r\nفصل ششم : انفعالات و اخلاق نفسانى كه در استدراجات نافع بوده و اعداد انواع برحسب آن\r\nاز آن‌جا كه خطابه‌هايى كه در منازعه‌ها انجام مىشود ، بدون وجود حاكم و شنوندگان ، تمام نخواهد شد ، و از طرف ديگر ، حال حاكمان و شنوندگان از نظر كياست ، حدس و متانت رأى مختلف است ، بنابراين آگاهى از انفعالات نفسانى ، مانند غضب ، رحمت ، صداقت ، عداوت و . . . و اخلاق هر صنفى از اصناف ، در اين‌گونه خطابه‌ها ، در نهايت سود و منفعت است ، چه در اعداد انواع و چه در استدراج شنوندگان . ازاين‌رو اگر مدعى در سخن خود به نرمى يا به درشتى سخن بگويد ، اين امر مقتضى نرمى و يا درشتى سخن حاكم در خطاب به اوست .\r\nحاكم بايد تمامى سخن را بشنود ، و در حجت و استدلال آن‌ها تأمل و درنگ كند ، و تا سخن به انجام نرسيده و ايرادهاى آن ذكر نشده ، و جواب طرف مقابل پايان نيافته ، حكم به اقناع خود نكند ، تا آن‌كه از راه صواب منحرف نشود .\r\nدر اين‌جا ، بحث خود را از بيان انفعالات و عوارض ، آغاز مىكنيم و اخلاقى هم كه مقتضى انفعال است ، در اثناى انفعالات ذكر خواهيم كرد ، زيرا در اين‌جا نيازى به فرق نهادن ميان آن‌ها نيست :\r\n1 - غضب ، و آن دردى نفسانى و روحى است علت حدوث غضب شوق به فرودآوردن مجازات و عقوبت است بر كسى كه معتقد عيب يا كوچك شمردن غاضب است . امورى كه مقتضى زياد شدن غضب‌اند عبارت‌اند از : لذت توهم غلبه و پيروزى ، و ديگر اصرار و پررويى كسى كه مورد غضب قرار گرفته است .\r\nغضب فقط بر اشخاص جزئى و معين مىتواند باشد . اما بغض اين‌گونه نيست ، زيرا بغض مىتواند بر نوع يا صنف باشد ، مانند بغض بر دزدان .\r\nاستحقار و كوچك شمردن ، ظهور اثرى است كه مقتضى عدم عنايت به كسى ، يا عدم\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nاميد به خير و ترس از شرّ آن كس است . استحقار بر سه قسم است :\r\nالف - استهانت ( خوار شمردن ) ، و آن عبارت است از ابراز دلايل دنائت و پستى آن‌كس است . آن‌چه مانع اين تصور است ، كمى مبالات است . و اين استهانت يا به خود فرد بوده و يا به آن‌چه برايش خوش‌آيند يا ناخوش‌آيند است . خشمى كه پدر بر فرزند يا زن بر شوهر مىگيرد ، به اين سبب است . كسانى كه در حال كرامات نسبت به بعضى ، كم‌تر توجه مىكنند نيز به سبب استهانت اين امر را انجام مىدهند . استهانت از سوى بزرگان ، موجب غضب نيست ، بلكه ممكن است يا حمل بر تأديب شود ، و يا آن‌كه در صورتى كه كسى تخيّل بزرگى خود كند ، اين تخيل ، با قرار گرفتن در معرض عتاب آن بزرگان مانع از غضب مىشود . در شوخى و بازى نيز استهانت موجب غضب نبوده ، بلكه به خاطر ادراك لذت است ، مگر آن‌كه شخصى كه مورد اهانت قرار گرفته ، تصور كند كه به او نيرنگ زده‌اند و يا مورد تمسخر قرار گرفته است .\r\nب - تعنّت ( بر كسى آزار رساندن ) ، و آن عبارت است از تعرض كسى به منع از هرچه مىخواهد بكند . و اين امر ، به خاطر لذت بردن از منع ديگرى ، و حيرت او انجام مىشود .\r\nو اين نيز به خاطر عدم مبالات است .\r\nج - شتم ( دشنام ) و آن عبارت است از به زبان آوردن آن‌چه مقتضى عيب است . سبب دشنام دادن اين است كه دشنام‌دهنده نخست خيال مىكند كه خودش از آن عيب مبرّاست و سپس توهم مىكند كه بر كسى كه دشنام داده غلبه نموده و از اين توهم لذت مىبرد . جوانان و ثروتمندان به جهت عجب و غرورى كه دارند و نيز به علت عدم تفكر در زشتى آن ، بيش‌تر به دشنام دادن اقدام مىكنند .\r\nطنز و تمسخر ، مركب از تعنت با استهانت يا شتم است . اين عمل از سوى كسى كه به فضيلت همراه با حشمت يا قوت خود مغرور و معجب است ، كم‌تر سر مىزند ، اما چنين كسى زود در خشم مىشود . و همچنين كسى كه انتظار خير از كسى دارد ، اما به جاى خير ، شرّى از او ببيند ، يا كسى كه مشغول به امر مهمّى است ، و يا مبتلا به دردهاى جسمانى يا روحى است ، و يا كسى كه غمگين بوده و از رسيدن به اغراض خود محروم است ، نيز زود در خشم مىشود .\r\nاسباب غضب عبارت‌اند از : قطع احسانى كه معمولا انجام مىشده است ، جزاى\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nاحسان را ندادن ، ( كه اين هردو ، كارى زشت و خسيس مىباشند ) و نيز در مقابل احسان كردن ، كفران نمودن يا اسائه كردن ، همكارى نكردن دوستان در يارى خير و شر .\r\nو اما اسبابى كه سبب سستى غضب مىشوند ، عبارت‌اند از : عدم تصور قصد استهانت و حمل نمودن آن بر سهو يا اشتباه ، اعتراف ، استغفار ، خشوع ، تذلل ، خاموشى ، خجلت ، خوش‌برخوردىاى كه مقتضى انبساط خاطر شخص غضبناك است ، هيبت داشتن كسى كه مورد غضب قرار گرفته و حياى غاضب از او ، شهرت او به نيكى و كم‌آزارى ، كوچكى و حقارت او ، توبيخ ديگرى بر او ، آميخته شدن فعلى كه موجب غضب است با فعلى كه جميل بوده يا امرى كه معروف است ، انتقام و خونخواهى ، پيروز شدن يا نزول بلا بر فردى كه مورد غضب قرار گرفته ، گذشت روزگار دراز ، شخصى كه مورد غضب قرار گرفته همان عملى را كه با شخص غضب‌كننده كرده با خود يا با دوستان خود انجام دهد ، عذابى كه براى غاضب پيش آمده و غضب در كنار آن عذاب به فراموشى سپرده مىشود .\r\nبايد دانست كه خوف و غضب با همديگر جمع نمىشوند .\r\n2 - صداقت : يكى از حالات انسان ، ديگران را براى آنان خواستن ( و نه براى خود خواستن ) است ، و اين حال صداقت نام دارد . اگر اين حال ، ملكه شود ، سبب احسان به ديگران در امور ممكن است .\r\nدوست ، كسى است كه در پنهان و آشكار ، با دوست خود شريك بوده ، در غم و شادىاش ، غمناك و شادمان باشد . در حالى كه دشمن اين‌گونه نيست . احسان مقتضى صداقت از دو جانب است .\r\nكسى كه منعم باشد ، مورد توجه و دوستى ديگران قرار مىگيرد ، به ويژه اگر انعام او متوالى و پىدرپى بوده و بدون منت ، و با طيب نفس و بدون توقع جزا باشد . همچنين كسى كه مردم از او توقع انعام دارند ، دوست دارند . علاوه‌بر اين افراد ديگرى نيز مورد دوستى قرار مىگيرند : دوست دوست ، دشمن دشمن ، بخشنده‌اى كه چيزى از كسى قبول نمىكند ( مانند سخاوتمندان ) ، كسانى كه مطلقا چيزى از كسى نمىپذيرند ( مانند ابرار ) كسانى كه بدون مئونهء زياد زندگى مىكنند ، كسى كه سليم النفس است ، اصحاب فضايل ، بزرگ‌همتان عظيم القدر ، ظريفان و شوخ‌طبعان ، صالحان ، كمك‌كنندگان ،\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nمصلحانى كه خلل‌ها را اصلاح مىكنند ، كسانى كه توبيخ و سرزنش نمىكنند ، زيرا ملامت حتى از مشفق نيز مقتضى عداوت است ، ستايش‌كنندگان ، كسانى كه از روى اعتدال تملق مىكنند ، كسانى كه متحمل و بردبارند ، كسانى كه خوش‌خو هستند ، كسانى كه زبان‌درازى نمىكنند ، افرادى كه انتظار شرّ از آن‌ها نمىرود و شرّى نمىكنند ، كسانى كه اهل و داد و نيكى هستند ، كسانى كه مىخواهند با آن‌ها انس و دوستى برقرار كنند ، و بالأخره كسانى كه رازدارند .\r\nاسباب دوستى و صداقت عبارت است از : طول صحبت و همنشينى ، انس به ملاقات ، وصلت از راه خويشاوندى ، يا از راه هديه دادن و خير رساندن . از اين بيانات مىتوان حال عداوت و دشمنى را هم معلوم كرد .\r\n3 - خوف : اندوه و حيرت نفس به خاطر تخيل ضررى است كه آن ضرر مقتضى افساد ، از بين رفتن حال يا ايلام دردمندىاى است كه به زودى در آينده خواهد رسيد .\r\nقيد « افساد » و « ايلام » بدين جهت در اين تعريف ذكر مىشوند كه كسالت و كاهلى ضرر بوده ، اما ترس از آن وجود ندارد . همچنين قيد « به زودى » براى اين است كه مرگ تا نزديك نشود كسى از آن نمىترسد . و موقعى انسان از آن مىترسد كه نزديكى و قرب خود را به آن احساس كند .\r\nاسباب خوف ، اعتبار و تأمل در اين امور است : مشاهدهء رسيدن ضرر به غير ، تجربه ، احساس ، آگاهى دادن ديگران از ضرر و حدس ضرر . انسان از اين افراد خوف خواهد داشت : كسى كه نمىتواند با او مقابله كند - به ويژه اگر چنين كسى ظالم باشد - كسانى كه سخن نرم و خوش در آن‌ها مؤثر نيست و آنان كه رفتارى غيرقابل پيش‌بينى دارند ، كسى كه قادر بر منازعه در امور اشتراك‌ناپذير است ، دشمن ، كسانى مانند مكاران و حيله‌گران ، سعايت‌كنندگان ، تيزهوشان و افراد مرموزى كه ديگران بر مقاصد آن‌ها آگاهى نمىيابند .\r\n( اصولا حمايت از مظلوم در موقعى است كه شخص مظلوم قادر به دفاع از خود و نجات از آن وضعيت نباشد ) . كسانى كه نمىترسند و به نيرو ، مال يا يارى ديگران مغرورند ، كسانى كه از حمايت ديگران برخوردارند ، و افرادى كه به ديگران خدمت مىكنند و به‌طور خلاصه كليهء كسانى كه به واسطهء حمايت ديگران داراى امنيت هستند .\r\n4 - شجاعت ، اين صفت ، ملكه‌اى است كه صاحب خود را بر آن مىدارد كه در\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nسختىها و مكاره ، اطمينان به خلاصى و نجات داشته ، آمادهء برخورد با شدائد است .\r\nشجاعت مبنى بر دو امر است : حسن ظن ، تمكن از دفع . دواعى شجاعت عبارت‌اند از :\r\nزيادى ياوران ، كثرت قوت و توان ، ظالم نبودن ، بزرگ‌نفس بودن ، تجربه ، اطمينان به عاقبت نيك داشتن ، امن از شرور ، عجب و غرور به بزرگى .\r\nآن‌چه دلاور و شجاع بدان دلير است ، عبارت است از : امرى كه تلف نمىشود ، امرى كه داراى تلافى است ، امرى كه حقير و كوچك است ، چيزى كه قدرش ناشناخته است ، امرى كه دلاور توقع انتظار بزرگ‌تر از آن را در عوض آن دارد ، چيزى كه هنوز تجربه نشده ، يا تجربه شده و هنوز تلف نشده است . ممكن است همين معنى سبب ترس نيز باشد .\r\n5 - خجلت و حيا : و آن عبارت است از ترس حيرتى براى نفس به خاطر عروض امرى كه مقتضى مذمت است . در مقابل خجلت ، وقاحت و پررويى است . كسى كه داراى صفت وقاحت باشد ، با از دست دادن حمد يا به دست آوردن مذمت ، نگران نمىشود .\r\nفاضحات يعنى امورى كه زشت‌اند عبارت‌اند از : فرار از جنگ ، انجام دادن امور پست خيانت ، آميزش با مردمى كه متهم به انجام امور ناروا هستند ، حرص بر امور جزئى ، تنگدستى و خست براى كسى كه ثروتمند است ، به دروغ تملق و چاپلوسى كردن ، هنر ديگرى را بر خود بستن ، به خاطر ضرر اندك جزع و فزع نمودن ، تملق در حد افراط .\r\nامورى كه از موجبات خزى ( رسوايى و خوارى ) اند ، عبارت‌اند از : رضايت كسى به اين‌كه مورد استهزا قرار بگيرد ، انجام دادن امور پست و ذكر و گفت‌وگو پيرامون آن‌ها ، تحمل شر به خاطر حرص ، حيا و شرم از كسى كه گمان مىرود با حيا كردن در مقابل او خيرى از او عايد حياكننده مىشود و اين شخص يا كسى است كه مورد اعتقاد حياكننده است يا حياكننده به او محتاج است و يا اين‌كه او از ستايش‌گران وى بوده و يا هم‌رتبه و همسنگ اوست ، و اگر حياكننده خود صاحب رأى نيز باشد خذلان و خوارى به مراتب بيش‌تر بوده و فضاحت آن آشكارتر است .\r\nتأثير رسوايى و خوارى قياس با خويشان ، اقران ، هم‌صحبتان ، دشمنان ، عيب‌جويان ، مسخره‌كنندگان آشنايان قديم و يا در مورد كسانى كه نسبت به او حسن ظن داشته‌اند ، باشد ، بيش‌تر خواهد بود . و اما اگر در قياس با دوستان و كسانى كه نسبت به آن‌ها مبالاتى\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nوجود ندارد ، و اطفال و بيگانگان باشد ، تأثيرش كم‌تر است .\r\n6 - شكر نعمت و كفران آن : نعمت امرى سودمند بوده كه اگر شخصى به انسان آن را عطا كند ، رهين منتش بوده مطيع و شاكر خواهد شد . و آن يا به خدمت است يا به صنعت . اگر نعمت در وقت حاجت به انسان برسد ، سبب زيادى منت خواهد شد ، و همچنين اگر از سوى كسى باشد كه در انعام ، تك و منفرد است . چنان‌كه نعمتى كه از سوى منعم اول يا از كسى كه انعامش بسيار است ، يا كسى كه توقع پاداش ندارد ، يا انعام را پنهانى مىدهد ، و منت نمىگذارد ، سبب زيادى منت است .\r\nاسباب از بين رفتن نعمت عبارت‌اند از : نظر منعم بر عوض يا غرضى باشد ، نعمت از مقدار واجب كم‌تر باشد نعمت در امرى باشد كه بدان احتياجى نيست ، نعمت بر سبيل اتفاق يا ضرورت يا غلط باشد ، همراه با مشاركت پستان و يا دشمنان باشد ، نعمت همراه با امرى باشد كه آن را نقض مىكند ، مانند منت نهادن يا استهزا .\r\n7 - شفقت و اهتمام به غير : و آن دردى نفسانى است كه سبب آن رسيدن يا خوف رسيدن ضررى غيرمنتظره بر غير بوده و آن ( غير ) مستوجب دريافت چنين ضررى نيست . براى مرده ، اهتمامى وجود ندارد ، زيرا مرگ امرى غيرمتوقع نيست . اهتمام ، بيش‌تر در مورد دوستان ، خويشان ، آشنايان ، حريفان ، همسران ، اهل كمال در صناعات ، مظلومان ، عاجزان و كسانى كه در معرض رسيدن آفتى باشند ، و يا كسانى كه بدون انجام خيانتى ضررى ببينند مىباشد . اهتمام به فرزندان ممكن است به درجه‌اى از افراط برسد كه ديگر به آن اهتمام گفته نشود ، بلكه مانند اهتمام به اعضاى خود باشد . مىگويند بعضى از عقلا ، در مصيبت فرزند خود اظهار جزع ننمود ، اما وقتى به دوستش زيانى رسيد جزع كرد .\r\nامورى كه سبب كمى اهتمام هستند عبارت‌اند از : كثرت يا قلت تجربه ، غرور به اقبال و ترقى مرتبه از آن‌كه كسى را به حساب آورد ، حسن ظن ، شجاعت ، غضب ، قساوت ، استهزا ، مشاغل بزرگ داشتن ، اندوه زياد .\r\nبعضى از اين عوارض ، همچنان‌كه مقتضى عدم شفقت است ، مقتضى آن است كه بر صاحب آن نيز كسى شفقت نبرد .\r\nبراى افراد فرومايه ، پست ، و ذليل ، كسى اهتمام بسيارى به خرج نمىدهد . امورى كه\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nاهل اهتمام از آن مىترسند ، عبارت‌اند از : اسباب هلاك ، عذاب ، دردها ، امراض ، فقر ، بىهنرى ، بدبختى و بىكسى .\r\n8 - حسد : حسد ضد اهتمام بوده و آن دردى نفسانى است كه به سبب رسيدن چيزى براى كسى كه مستحق آن بوده ، پديد مىآيد . حسد از تركيب الم و لذت ، خير و شر ، استحقاق و عدم آن و بالأخره از امور متقابل پديد مىآيد . بعضى از اين امور از باب فضيلت بوده ( مانند شادمانى از رسيدن خير به كسى كه مستحق آن است و غمناكى از رسيدن شر به كسى كه مستحق آن نيست ) و بعضى از باب رذيلت مىباشد ، مانند حسد كه حزن و اندوه به خاطر رسيدن خير به كسى كه استحقاق آن را دارد ، مىباشد . اندوه از رسيدن خير به كسى كه استحقاق آن را ندارد ، حسد نيست بلكه غيظ و نقمت است . اگر اندوه ، به سبب رسيدن خير به مستحق آن نباشد ، بلكه به خاطر حرمان خود از آن خير باشد ، حسد نيست بلكه غبطه است . و همچنين است ، اندوهى كه به سبب پيروزى دشمن در مقاصد خود بوده و مقتضى زيادى نيروى اوست . شادمانى اهل شر به شر نيز از باب حسد نيست .\r\nكسى كه حسادت مىورزد به همهء امور حسد دارد ، حتى حسن ، جمال و بخت نيك .\r\nاو از فضايل و خيرات بالطبع مانند جمال ناراحت مىشود اما از آن‌چه موروثى است يا به بخت است ، متألم نمىشود .\r\nدر حسد ، شرط است كه نوعى مشاكلت ميان شخص حسدكننده و حسدشونده وجود داشته باشد و اين‌كه ، رسيدن آن خير براى شخص حسود ، ممكن باشد . كسانىكه اهل كرامت ، تجمل و زينت‌اند بيش‌تر مورد حسد قرار مىگيرند . و كسانى كه در گذشته ، يا دور هستند و يا كسانى كه در مراتب بالا يا مراتب پايين قرار دارند ، مورد حسادت قرار نمىگيرند .\r\n9 - غيرت : اين صفت نزديك به حسد مىباشد . و آن عبارت است از اندوهى كه از فوات و از بين رفتن خيرى و رسيدن آن خير به ديگرى حادث مىشود . غيرت براى كسانى است كه آن خير براى گذشتگان‌شان وجود داشته و اكنون غير آن‌ها ، داراى آن خير هستند . در مال ، جمال ، شجاعت ، رياست ، احسان و كسب ، بيش‌تر حسد وجود دارد ، و در خيرات بالطبع - مانند صحت و تندرستى - كم‌تر ديده مىشود .\r\n\r\n","description":"","footnote":"","page_name":" 630 ","page_number":630},
  {"content":"\r\n\r\n\r\nفصل هفتم : اختلاف اصناف\r\nاختلافى كه در اصناف گوناگون مردم ديده مىشود برحسب اين امور است : برحسب سن ، يا آن‌چه متعلق به اتفاق است - مانند توانگرى و نسب ، و بخت و دليرى - يا برحسب اختلاف اغراض و همت‌ها - مانند پادشاهى ، زهد ، و صناعت‌ها - يا برحسب اختلاف بلاد - مانند عربى ، عجمى ، تركى ، هندى ، رومى ، يا برحسب اختلاف حال نفوس در بزرگى كوچكى است . اكنون به توضيح اين اختلافات مىپردازيم :\r\nالف - اختلاف برحسب سن : جوانان بيش‌تر شهوت جنسى و پوشيدن لباس‌هاى مختلف دارند ، داراى طبعى منقلب بوده ، زود خشمگين شده ، خشم‌شان سخت بوده ، زودرنج و خوش‌خو هستند ، كرامت و پيروز شدن را دوست دارند ، ظلم و ستم را كم‌تر تحمل مىكنند ، شجاعت آميخته اراده بر طبع ايشان چيره مىشود ، زود گول مىخورند ، به سبب كمى تجربه و حسن ظن سخن هركسى را مىپذيرند ، آرزوهاى متنوع و بزرگ دارند ، خجولند ، بزرگ‌همت‌اند ، خود را در امور داراى كياست مىدانند ، اگر خطايى كنند زود شكسته مىشوند ، سيرهء ايشان لذت‌طلبى است و آن‌چه در اين باب نافع است .\r\nبه سبب دوستى ، مصاحبت و معاشرت و آميزش با نزديكان و اقربا را دوست دارند در كارها به جانب افراط و غلو ميل دارند . به خاطر شدت غضب و كمى ترس ، آشكارا ستم مىكنند ، از سرعت تصديق غير ، رحيم هستند ، با حيله‌گران و مكاران دشمن‌اند . شوخى ، افسانه‌ها و خنده را دوست دارند .\r\nدر برخى از اين اخلاق ، شجاعان نيز مانند جوانان هستند . اين اخلاق عبارت‌اند از :\r\nحسن ظن ، زودخشمى ، كمى ترس و جزع .\r\nاين‌ها ، اخلاق كسانى است كه سن‌شان كم‌تر از سى سال است . و البته غالبا چنين است . اما پيران در اين امور ضد جوانان‌اند . يعنى : بدخو هستند ، نسبت به خوردنىها حريص‌اند . به خاطر سرعت انفعال سريعا خشمگين مىشوند ، اما خشم‌شان ضعيف است ، سودجو هستند ، گول نمىخورند ، به خاطر كثرت تجربه در هيچ كارى صددرصد و جزمى حكم نمىكنند . توجهى به حمد يا ذم ديگران ندارند ، بدگمان‌اند و از عواقب امور ترسان . در دوستى و دشمنى افراط و غلو نمىكنند بلكه دوست دشمن شكل و دشمن دوست شكل‌اند . داراى همتى كوتاه بوده و اغلب نااميدند . فقط همّ و غم‌ّشان\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nكسب معاش است ، جوانمردى و كرامت ندارند ، بلكه طبع‌شان بخيل است ، بددل ، حريص بر مال‌اند ، رأىشان به واقع اصابت مىكند . به عدل مايل‌اند ، اما نه به خاطر فضيلت ، بلكه به خاطر كوچكى نفس و بىشرمى و بىحيايى ، عفيف شكلند و چنان مىنمايند كه اهل صلاح‌اند ولى اين به خاطر عدم ميل به لذت است . به خاطر نااميدى ، طالب فضيلت نيستند ، طبعا ظالم بوده ، اما از روى مكر و خدعه ظلم مىكنند . دلى رحيم دارند ولى نه به خاطر آن‌كه گفتار كسى را كه شكايت مىكند مىپذيرند ، بلكه به خاطر ضعف نفس و بزرگ شمردن شر چنين‌اند . صابرند و مايل به جديت .\r\nدر بعضى از اين اخلاق ، بددلان نيز مانند پيران هستند . آن‌چه گفته شد اخلاق كسانى است كه سن‌شان بيش از پنجاه سال است . و اما كسانى كه ميان پيرى و جوانى هستند داراى اخلاقى ميان اين‌دو اخلاق‌اند ، يعنى مثلا ، ميان بىباكى و ترس ، تصديق و تكذيب و . . . هستند . بنابراين اخلاق آن‌ها بايد چنان باشد كه داراى شجاعتى باشند كه خالى از تهور و خوف باشد ، بدون فريب خوردن ديگران را تصديق كنند ، شوخىشان آميخته با جد باشد ، عفت‌شان نه از سر عجز و ناتوانى باشد . ايثار جميل كنند نه ايثار لذت و نفع و در ساير موارد بر اين قياس است .\r\nب - اخلاق اصحاب امور اتفاقى : كسانى كه خانواده‌دار هستند ، كرامت و مدح را دوست دارند ، گذشتگان را بيش از معاصران تعظيم مىكنند ، با جرأت و متكبرند ، تا زمانى كه اثر كرم پدران‌شان با ايشان باشد مايل به كرم و مروت هستند ، و اگر ثروت پدران از بين رود ، بىهنر ، بىكفايت ، ذليل ، و خسيس الطبع مىشوند .\r\nثروتمندان دوست دارند بر ديگران چيره شده و آن‌ها را خوار كنند ، مغرور و زبان‌دراز ، چاپلوس و مدح‌دوست هستند ، همه‌چيز را از آن خود مىدانند ، گمان مىكنند همه‌كس بر ايشان حسد مىبرند . در كوتاهى فكر شبيه زنان‌اند ، و در توان و پشت‌گرمى در بعضى اخلاق متشبه به جوانان‌اند - مخصوصا در آشكار ظلم كردن . اگر توانايى ايشان ، باعث حرص و ازدياد اموال‌شان شود ، پستى و خساست‌شان زياد مىشود ، و اگر توانايى ايشان را به طرف محبت بكشاند ، بزرگ‌رأى و متواضع مىشوند . ظلم كوچك نمىكنند ، و اگر ظلم كنند به امرى بزرگ و چيزى خطير ظلم مىكنند . كسانى كه از قديم داراى ثروت بوده نبيل و كسانى كه تازه به ثروت رسيده‌اند خسيس‌اند و اين به خاطر\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nكوچكى نفس آن‌ها و بىهمتى در اخلاق ايشان است .\r\nكسانى كه داراى بختى نيك بوده و از مراتب پايين به مراتب بالا و بزرگ رسيده‌اند ، تنعم و استفاده از لذت‌ها را دوست مىدارند ، توجهى به اسباب بسيار و كرامات ندارند در اكثر احوال خدادوست ، متوكل و داراى حسن ظن‌اند .\r\nكسانى كه موسوم به دليرى و جلادت هستند ، قوىدل بوده ، آرزوهاى بسيار داشته و مغرورند . امور بزرگ را كوچك مىشمرند ، مىتوانند درد و رنج را تحمل كنند و توجهى به شهوات و لذت‌ها ندارند .\r\nج - اخلاق صاحبان اغراض و همت‌ها :\r\n1 - پادشاهان ، مغرور و متكبر و مدح‌دوست‌اند . در كارها راضى به مشاركت نشده و تفردطلب‌اند ، مستبد هستند ، منت كسى را نمىكشند ، در دوستى ثابت نيستند ، حقوق را فراموش مىكنند .\r\n2 - حافظان سنن ، راست‌گفتار و درست‌رأى هستند ، امانت و وفا و صدق قول را دوست دارند ، منكر لذت‌ها و شهوت‌ها بوده و از سستى و ترس پرهيز مىكنند . در دوستى و دشمنى مبالغه نمىورزند . و در مكافات خير و شر به همه هدفى مىرسند .\r\n3 - زاهدان ، زيبايى و مدح را دوست دارند ، در وقايع دل‌شكسته نمىشوند ، توجهى به امور دنيوى ندارند ، اهل معاشرت و آميزش با مردم نيستند ، از ستم پرهيز مىكنند .\r\n4 - اهل حرفه‌ها داراى طبعى ضعيف هستند ، كم‌آزارند ، از مكافات فروگذار نمىكنند ، نفع خود را ايثار مىنمايند ، در دوستى و دشمنى مبالغه نمىكنند .\r\nد - اخلاق مردم بلاد گوناگون :\r\n1 - عرب سخاوتمند است و شجاع ، فصيح است و باغيرت ، سخت حمايت مىكند ، داراى طبعى خشن است ، بىباك و متهور است .\r\n2 - عجم ، زيرك و نيكورأى و نيكوتدبير است ، نازك‌طبع است و زود ملامت ، اهل آميزش بوده و بردبار است .\r\n3 - ترك ، شجاع و سخت‌دل و بىوفا و نامهربان و بىباك و ستم‌كار است .\r\n4 - هندى ، حساس و زيرك و خسيس‌طبع است ، دروغ‌گو و مكار و اهل كينه است .\r\n5 - رومى ، زيرك و نيكوطبع و چرب‌دست است ، وفادار و امين و زودرنج و\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nسريع الانفعال است .\r\nه - احوال نفوس : بزرگ‌منش مانند شجاع است و ضدش مانند بددل . ساير اصناف نيز بر اين قياس است .\r\nدر اين‌جا سخن پيرامون اخلاق به پايان مىرسد . بايد دانست كه اخلاق و سياسات و فضايل ، بالعرض در اين صناعت ذكر مىشوند و ذكر آن‌ها به جهت آن است كه در امور مفاوضات ، از احكامى عارض و لاحق هريك مىشود ، بهره گيرند . و اما بحث از اعراض ذاتى اين امور - اخلاق - متعلق به حكمت عملى است ، زيرا اين معانى ، موضوعات بعضى از مباحث آن‌اند . آن‌چه بعضى گمان كرده‌اند كه خطابه مركب از جدل و اخلاق است ، ظنى دور از صواب است .\r\n\r\nفصل هشتم : انواع مشترك و ختم سخن در انواع\r\nگرچه نوعى كه متعلق به ممكن و غيرممكن ، متوقع و غيرمتوقع ، كائن و غيركائن ، تعظيم و تحقير امور است ، عام بوده و در همهء اصناف خطابه مفيد هستند ، اما ممكن و غيرممكن بيش‌تر متعلق به مشاورات ، كائن و غيركائن به مشاجرات و تعظيم تحقير بيش‌تر متعلق به منافرات است .\r\nالف - انواع ممكن و غيرممكن : نقيض ممكن و شبيه و جارى مجراى آن و مضاف به ممكن ، ممكن خواهد بود . اگر اصعب و سخت‌تر ممكن باشد ، اسهل و آسان‌تر هم ممكن است . و اين در تحت مضاف قرار دارد . هر امرى كه وجودش بر حالى ممكن باشد ، پس وجودش ممكن است - مثلا اگر بناء نيك ممكن باشد ، پس بناء ممكن است .\r\nهر امرى كه ابتداى وجودش ممكن باشد ، انتهاى وجودش نيز ممكن است ، عكس اين حكم نيز صحيح است . چون متأخر به طبع ممكن باشد ( مانند مرد ) متقدم به طبع نيز ممكن است ( مانند كودك ) . عكس اين حكم نيز صحيح است . هر امرى كه به طبع اشتياق بدان وجود دارد ، ممكن است ، زيرا محال مشتاق اليه است . اگر هريك از اجزا ممكن باشد ، كل ممكن است ، و برعكس . اگر طبيعت نوع ممكن باشد طبيعت جنس نيز ممكن است . آن‌چه علمى - مانند طب - يا صناعتى - مانند كشاورزى - مقتضى آن باشد ، ممكن است . هر امرى كه منوط به تدبير ما است ، ممكن است . هر امرى كه به معونهء افاضل و\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nاصدقاء تعلق دارد ، مانند آن‌چه منسوب به مال و جاه ايشان است و مىتوانند بدان بخل نورزند ، ممكن است . هرچه براى دنى ممكن است ، براى شريف نيز امكان‌پذير است .\r\nهر امرى كه براى جاهل و بىكار امكان‌پذير است ، براى عالم و صانع هم ممكن است .\r\nانواع غيرممكن ، در مقابل اين انواع ممكن قرار دارند .\r\nب - انواع كائن و غيركائن : اگر كم استعدادتر موجود است ، بااستعدادتر نيز موجود است . اگر تابع ( مانند فراموشى ) كائن است ، متبوع ( مانند علم ) نيز موجود است . اگر اسباب فعل موجود باشند ، فعل نيز موجود است ، مثلا ، اگر قدرت و اراده كائن باشد يعنى با قدرت شهوت يا غضب يا شوق منضم شود ، فعل نيز كائن است ، به ويژه كه مانعى نباشد . اگر مقتضى وجود ، كائن باشد ، مقتضى كائن است . اگر مقدمات چيزى كائن باشد ، مانند برق در ابر ، آن‌چيز ، مانند رعد ، كائن است . اگر قصد فعلى را داشته باشند و در طبع قابل ، درنگ و تأنى نباشد ، آن فعل كائن است . اگر آمادگى و استعداد دوم وجود داشته باشد ، استعداد اول كائن است ( مثلا اگر استعداد مقابله حاصل باشد ، استيحاش كائن است ) .\r\nانواع غيركائن را نيز بر همين اساس بايد قياس نمود . بعضى از اين انواع ضرورى بوده و بعضى براساس اكثريت است .\r\nج - انواع متوقع و غيرمتوقع : اين انواع برحسب حصول استعداد و عدم حصول آن است .\r\nد - انواع متعلق به تعظيم و تحقير : در زمينهء اين انواع ، آن‌چه در بحث پيرامون مشوريات گفته شد كافى است . اگر هريك از اين انواع ، به امور جزئى اختصاص يابد ، انواع بسيارى از آن‌ها پديد مىآيد .\r\nچند نوع مشترك ديگر : نوعى است كه حكمى از ضدى را به ضد ديگر منتقل كنند ، و ممكن است اين امر مقبول نباشد ، زيرا ضرورى نباشد . نوعى ديگر عبارت است از نظاير ، اشباه و مضاف‌ها . مثلا مىگويند : اگر فلان فعل حسن است ، انفعالش نيز حسن است . در اين انواع ، بايد شرايط به صورت تعادل و استقامت محفوظ باشد نوعى ديگر ، اقل و اكثر است . و نوعى ديگر جزئى بوده و به مخاطب گفته مىشود : اگر تو فاضلى ، فلان فضيلت را بكن . اگر قادرى ، فلان كار را انجام بده . و در اين سخن ايهام تحدّى وجود\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nدارد . نوع ديگر : مىگويند زيد بد است زيرا فلان كار را نكرد و در اين سخن ايهام برائت ساخت خود است ، يعنى زيد از فعلى كه مخاطب او را بر آن شكر خواهد گفت ، خالى است . تجنّى بدون جنايت نيز از همين باب شمرده شده است .\r\nنوعى ديگر : اگر فلان كار حكم پادشاه است ، پس پادشاهى هست . اگر فلان كس تا شجاعت نكند فضيلت نمىيابد ، پس شجاعت فضيلت خواهد بود . در مثال اول از اين‌دو مثال حكمى از حدى اخراج شده و در مثال دوم حكمى در حدى داخل شده است .\r\nنوعى ديگر : اگر زيد شجاع است ، در كجا كارى انجام داد و چه كسى را كشت ؟ اين نوع ، استقرا بوده و نتيجهء آن سلب حكم است .\r\nنوعى ديگر براساس لوازم حكم ، مثلا مىگويند : فاضل مباش تا مورد حسد قرار نگيرى ، يا فاضل باش تا مورد كرامت باشى . نوعى ديگر براساس تضاد ، و اين در صورتى است كه دو طرف ضد ، به عنوان وسط در يك حكم باشند ، مثلا مىگويند : براى انسان خاموشى بهتر از سخن گفتن است ، زيرا اگر راست بگويد مورد دشمنى مردم قرار خواهد گرفت و اگر دروغ بگويد خدا او را دشمن مىدارد . و باز مىگويند : براى انسان سخن گفتن بهتر است ، زيرا اگر راست بگويد خدا او را دوست خواهد داشت و اگر دروغ بگويد مردم او را دوست دارند .\r\nنوعى ديگر از انواع مشترك ، منسوب به وضع مقابلى در ازاى مقابلى ديگر است .\r\nبدين‌گونه كه مثلا مىگويند : اگر درازها احمق‌اند ، پس كوتاه‌ها زير كند . آن‌چه بر سبيل الزام گفته مىشود نيز از همين قبيل است ، مانند آن‌كه به منكر علم گفته مىشود : آيا مىخواهى عالم باشى ؟ اگر بگويد : آرى ، پس به وجود علمى اعتراف كردى و اگر بگويد :\r\nنه ، مىگويند پس سخنى علمى افاده كردى و اين اعتراف به وجود علمى است .\r\nنوعى ديگر اين است كه در ظاهر ، استدلالى مورد قبول مىگويند ، اما در باطن ، مراد گوينده آن نيست . مثلا براى دفع مذمت حب لذت ، مىگويند : از آن‌رو لذت را دوست داريم كه فايدهء آن تقويت طبيعت انشراح صدر و جلاى ذهن است ، آيا نمىبينيد ماليخولياييان به سبب بسط روح ، از مباشرت نفع مىبرند و متصوفه به سبب غرضى حقيقى از مشاهدهء روى نيكو لذت مىبرند ؟ !\r\nنوعى ديگر : اگر امرى سبب ضدى باشد ، ضد آن امر سبب ضد ديگر است ، اما اگر\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nچيزى سبب دو ضد باشد تخصيص ضد ديگر به يكى از آن‌رو شايسته نيست .\r\nنوعى ديگر كه به الفاظ تعلق دارد . مثلا مىگويند : فاحشه مانند اسمش است ( يعنى زشت است ) . شريعت موسى همچون موسى است ( يعنى تيز و ستيزنده است ) . شريعت محمد صلى الله عليه و آله و سلّم نيز همچون محمد است ( ستوده است ) .\r\nبه‌طور كلى انواع بسيارى در هر نوعى از انواع مخاطبه مىتواند قرار گيرد . و اگر كسى به همين مقدار كه گفته شد آگاهى داشته باشد ، مىتواند بدون هيچ‌گونه مشكلى انواع متداول ديگر را بداند . بنابراين اختصار و خلاصه‌گويى بهتر است .\r\nبايد دانست اگر مغالطات مقبول باشند ، برحسب ظن در اين صناعت واقع مىشوند اما مغالطه نيستند ، بلكه به آن‌ها « اضمار محرف » مىگويند . مثلا اضمار محرف از باب اشتراك اسم چنين است : در مدح سگ مىگويند : آيا نمىبينى كه كلب بر آسمان روشن‌ترين ستاره است . از باب تركيب و تفصيل مىگويند : فلان‌كس خوب هجا را مىشناسد پس مىتواند نامه بخواند . اخذ ما بالعرض به جاى ما بالذات ، مانند : هميشه انسان بايد براى پشت‌گرمى چند درهم با خود داشته باشد ، زيرا يزدگرد را بدين خاطر كشتند كه دو درهم نداشت ! اضمار محرف از باب لواحق ، مانند : فلان كس به خود زينتى دارد ، پس قصد فجور دارد . اخذ ماليس بعلة به جاى علت ، مانند : قدم فلان كس مبارك است ، زيرا هنوز نرسيده ، فلان كار برآمد . در ضد ، نيز چنين است .\r\nدر برخى موارد مصادرهء به مطلوب صرفا به خاطر تكرار ، قانع‌كننده است ، مثلا مىگويند : چرا گفتى زيد خيانت كرد ؟ در پاسخ مىگويند : زيرا كه خيانت كرد !\r\nدر مورد ساير مغالطه‌ها نيز چنين است . سخن در صناعت خطابه ، در صورتى مغالطه‌اى خواهد بود كه نه مقبول بوده و نه در موضعى كه بايد اقناع نمود ، ظن‌آور باشد .\r\nچنان‌كه كسى بگويد : بايد مست را در حال مستى تأديب نمود ، زيرا اگر در حال هشيارى تأديب كنند ، او خيانت نكرده و مستحق تأديب نيست . امثال اين مثال ، از آن‌جا كه ظن‌آور نيستند ، خارج از صناعت خطابه خواهند بود . و از آن‌جا كه اين‌گونه سخنان كم‌تر واقع مىشوند ، صناعت خاصى براى آن‌ها ، قرار نداده‌اند .\r\nدر اين‌جا سخن پيرامون انواع به پايان مىرسد . بايد دانست هرچه انواع جزئىتر باشند ، مفيدترند ، زيرا اخذ مواضع از آن انواع آسان‌تر خواهد بود . و مقدمات نيز هرچه\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nخاص‌تر باشند ، به جزئى نافع‌ترند . مثلا اگر در مدح زيد گفته شود ، زيد فاضل است ، از آن‌جا كه اين مدح ، مخصوص زيد نيست - چراكه مثلا عمرو نيز داراى همين فضيلت است - اين سخن مبالغه‌آميز نخواهد بود . اما اگر بگويند : زيد داراى فلان فضيلت است كه مقتضى آن است كه فلان فعل را انجام دهد - به‌گونه‌اى كه آن فضيلت اختصاص به زيد پيدا كند - مبالغه حاصل خواهد شد . ازاين‌رو ، هنگام مدح گفته مىشود : فلانى ، در فلان كار يگانهء روزگار است و اعجوبهء ايام ، او اول كسى است كه اين سنت را نهاد ، او واضع شريعتى در اين فضيلت است . و هدف از اين سخنان تخصيص و امتياز به فضيلت است .\r\nدر اين‌جا سخن پيرامون انواع خطابى تمام مىشود .\r\n\r\n","description":"","footnote":"","page_name":" 638 ","page_number":638},
  {"content":"\r\n\r\n\r\nفن سوم توابع و آن‌چه بدان مىماند\r\nمشتمل بر چهار فصل :\r\nفصل اوّل : حال الفاظ\r\nفصل دوم : نظم و ترتيب گفتارهاى خطابى\r\nفصل سوم : اخذ به وجوه و تقرير انواع آن\r\nفصل چهارم : منازعات و مقاومات خطابى و آن‌چه متعلق به آن است\r\n\r\nفصل اوّل : حال الفاظ\r\nبه امورى كه توابع خطابه‌اند ، تحسينات و تزيينات مىگويند . اين امور بر سه صنف‌اند :\r\nالف - آن‌چه متعلق به لفظ است .\r\nب - آن‌چه متعلق به ترتيب است .\r\nج - آن‌چه كه « الاخذ بالوجوه » يا « نفاق » ناميده شده ، به معنى رواجى است كه در مورد متاع و كالا گفته مىشود . و آن نيز بر دو قسم است : يا متعلق به هيأت لفظ بوده و يا متعلق به هيأت گوينده است و از امور خارجى است .\r\nاكنون سخن خود را از آن‌چه متعلق به لفظ است آغاز مىكنيم :\r\nلفظ نه بايد ركيك بوده و نه در نهايت متانت باشد ، بلكه بايد معتدل بوده تا نيكو باشد . بايد دانست ميان نيكويى و متانت لفظ تفاوت وجود دارد ، چنان‌كه ميان حس و قوت در خلقت ، فرق است . گرچه متانت لفظ پسنديده است ، اما اگر از حد معمول خارج\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nشده و به افراط برسد ، خارج از محاورات عاميانه بوده و مردم نمىتوانند از آن سودى ببرند . مراد از اعتدال اين است كه سخن از درجهء ركاكتى كه در سخن عوام است بالاتر باشد . و از سوى ديگر چنان با تكلف و تصنع نباشد كه از محاورات خواص شمرده شود .\r\nچنان الفاظى « مستولى » ناميده مىشوند .\r\nسخن بايد فصيح باشد ، يعنى بر تمام معنى ( بدون كم يا كاست ) دلالت كند . بايد كلام از حشو و زوايد لفظى خالى باشد . همچنين لفظ بايد صحيح باشد ، يعنى مبالغه‌هايى كه نشان‌گر كذبى آشكار هستند ، در سخن نباشند . لحن و غلط در لفظ نبايد باشد ، زيرا لحن سخن را ركيك مىنمايد . بايد كلماتى را كه مانند رباط و طناب سخنى را به سخنى ديگر متصل نموده و يا كلماتى كه ميان سخنى با سخنى ديگر فاصله ايجاد مىكند ، به جاى خود رعايت نمود . و نيز بايد كلام از امور حشو و زايدى كه رشتهء كلام و نظام سخن را گسسته مىكند ، خالى باشد . همچنين بايد شرايط تقديم و تأخير برحسب اقتضاى هر لغتى رعايت شود .\r\nسخن‌ور بايد از ايراد سخنى در ضمن سخن ديگر ، پيش از اتمام سخن اول ، دورى جويد ، زيرا اين امر مقتضى اغلاق و پيچيدگى مىشود . همچنين بايد از ابهام ، مغالطه و احتمال ضدين احتراز كند . زيرا اين سخنان اگر به قصد زينت باشد ، كار كاهنان شعر است و اگر به قصد صدق باشد ، كار كاهنان و منجمان بوده كه همواره بر آن‌اند سخن‌شان بدون محمل باقى نماند ، تا اگر يك طرف كاذب بود ، طرف ديگر صادق باشد و بگويند مراد ما همان طرف صادق است .\r\nخطيب بايد ميان ايجاز و تطويل كلام ، حد اعتدال را نگه دارد ، تا سخنش متناسب باشد . زيرا ايجاز ، مخلّ به معنى بوده و طولانى شدن كلام نيز شنونده را ملول مىسازد .\r\nاگر شنونده از درك بالايى برخوردار است ، بايد بيش‌تر جانب ايجاز را رعايت كرد . اما اگر غرض تأكيد يا تخويف است بايد به طرف تطويل ميل نمود . در همهء مواضع بايد از تكرار بدون فايده اجتناب نمود . و همچنين بايد از الفاظ مترادفى كه ذكر آن‌ها صرفا تكرار يك معنى است احتراز نمود . نيز ضرورى است كه الفاظ مشكل ، غريب ، منفرد از تركيبات و اشتقاق‌هاى غريب و نامتداول و نيز الفاظ با رد در سخن استعمال نشود . و اين بر چهار صنف است :\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nالف - لفظ غريب و مشتمل بر حروفى كه به دشوارى بتوان آن را تلفظ نمود ، خواه از آن لغت بوده و خواه از لغتى ديگر باشد ، مانند لفظ عنفقيق براى داهيه و سختى زمانه .\r\nب - لفظ غيرغريب اما طولانى ، در صورتى كه به جاى آن بتوان الفاظ بهترى استعمال نمود ، مانند لفظ مشعشعه به جاى خمر ، توضيح اين‌كه خمر و راح و ديگر نام‌ها متداول‌اند ، اما هيچ‌كدام به اين درازى نيستند .\r\nج - لفظ مركب از اعراض بعيد كه به جاى اسم به كار رود - مانند بسيار چشم ، به جاى آسمان ، سياه سر به جاى انسان . بدترين اين الفاظ ، لفظ مركبى است كه بر معنى دلالت نكند .\r\nد - لفظ مشتمل بر افراط در تحقير يا استهزا ، مانند آن‌كه كسى به مخاطب خود بگويد : غليمك !\r\nبه‌طور كلى در همهء مواضع بايد از مبالغه‌هاى مفرط پرهيز نمود . چنان‌كه از به كار بردن الفاظ زشت و هذيانى نيز بايد احتراز كرد . و اگر در موضعى ضرورت استعمال اين الفاظ وجود داشته باشد ، بايد استعاره‌اى لطيف به كار برد . چنان‌كه از عمل آميزش جنسى ، به مباشرت بايد تعبير نمود . كاربرد اشاره به جاى عبارت در سخنرانى پسنديده نيست .\r\nاگر سخنران بخواهد ، از قبايح افعال ، تعبير كند ، بايد به جاى آن ، ضد آن را سلب كند .\r\nمثلا اگر مىخواهد بگويد فلان كس خيانت كرد ، بايد بگويد : دست كشيده نداشت . يا اگر مىخواهد بگويد : زنا كرد ، بگويد : طريق عفت را نپيمود .\r\nزينت سخن به تغيير لفظ است و آن عبارت است از استعاره و تشبيه . استعاره چنين است كه از معنى به مثل آن - مانند آن‌كه به دل ، پادشاه گفته شود ، يا به ضد ، مانند آن‌كه به سياه ، كافور گفته شود ، عدول مىكنند ، و يا آن‌كه به جاى اسم ، مناسب آن ذكر شود ، مانند آن‌كه به ستارهء شعرى ، نباح آسمان گويند ، يا سنبله را خرمن آسمان خوانند . و تشبيه چنان است كه مثلا به دلير ، شير يا همتاى شير بگويند .\r\nيكى از استعارات لفظى اين است كه به جاى حيوان ، غيرحيوان ، را ذكر كنند ، مانند آن‌كه به غضب ، لجوج گفته شود و به غم ، بد غريم !\r\nاستعاره‌اى كه به نحو عدول باشد يا از لفظى گرفته شده كه در معنى شريك است ، كه\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nاين‌گونه استعاره را ياد كرديم ، و يا از مشارك در قوت فعلى اخذ شده - مثلا به جاى توبيخ ، كلمهء طعن به استعاره گفته مىشود . و يا از مشارك در قوهء انفعالى گرفته شده ، مانند نرم بجاى خمير . و يا از مشارك در كيفيت محسوس اخذ شده ، مانند شفق به جاى خون .\r\nاستعاره ، در حسن و قبح ، و رونق و عدم رونق ، داراى مراتبى است . مثلا اگر به جاى سرخ ، در عبارت ، گلگون گفته شود بهتر از اين است كه قرمز به كار رود . زيرا لفظ گلگون مقتضى تخيل لطافت گل است . اما قرمزى مقتضى تخيل قذارت و كثافت كرمى است كه نام آن قرمز است . همچنين اگر به قاطر ، بچه اسب بگويند بهتر از آن‌كه بچه خر بگويند .\r\nهمان‌گونه كه پيران داراى زينتى خاص هستند ، كودكان نيز داراى زينتى خاص‌اند و به كار بردن زينت هر صنفى به جاى صنف ديگر ناپسند است . و هر صنفى از اصناف سخن داراى استعاره‌اى خاص است . و استعمال هريك به جاى ديگرى شايسته نيست .\r\nمثلا اگر مىخواهند از اين‌كه فلان كس دزدى كرد ، استعاره‌اى بياورند ، بايد ديد سخن در چه موضعى است ، موضع تساهل يا تفخيم . اگر موضع تساهل است بايد گفت : پوشيده برگرفت ، و اگر بخواهند در موضع تفخيم سخن بگويند ، بايد بگويند : غارت مطلق كرد .\r\nساير موارد نيز بر همين قياس است .\r\nاگر چيزى ، داراى اسمى نباشد و بخواهند از آن به استعاره تعبير كنند ، بايد از شبيه‌ترين چيز به آن ، استعاره بگيرند . و آن لفظ نبايد شبيه مستعار باشد ، زيرا مستعار از مستعار قبيح است . مانند آن‌كه از فرزند به چشم استعاره كرده و از چشم به نرگس ، اما اطلاق نرگس به فرزند قبيح است .\r\nدر استعاره ، بايد از الفاظ متعارف استفاده نمود ، زيرا استعارهء غيرمتعارف نيز مانند لفظ غريب و غيرمتعارف خوش‌آيند نيست . مثلا اگر به فرزند ، جگرگوشه بگويند ، متعارف است ، اما اگر به جاى جگر ، عضو ديگرى ذكر شود كه متعارف نباشد ، ناخوش‌آيند خواهد بود .\r\nاستعاره و تغييرات ديگر در لفظ ، هرچند مقتضى طراوت و زينت سخن است ، اما بالأخره خالى از غرابت و تعجب نيست . و ايراد آن‌ها در سخن مانند حضور غريبان در مجلس است . زيرا هرچند حضور آن‌ها فايده دربر دارد ، اما بالأخره انقباضى در نفس\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nپديد خواهد آمد . بنابراين بايد به ميزان اعتدال در كلام ، از آن‌ها استفاده نمود . و اين ، مانند نمك و چاشنى طعام است . اما كثرت اين امور ، در شعر ، سزاوارتر است . زيرا شعر مبنى بر تكلّف است . ولى اگر خطيب بخواهد بناى خطابهء خود را بر تخيلاتى كه از الفاظ استفاده مىشود ، بنهد ، اين عمل غش و خيانت خواهد بود ، اگرچه آن خطابه به اعتبار صنايع لفظى لطيف و غريب باشد . بدين سبب ، استعمال زياد صنايع لفظى در صناعت شعر ، اولى است . و ازاين‌رو صنفى از آن ذوب الشعرا گفته مىشود . علاوه‌بر اين ، استعمال امثال اين صنايع ، در محاورات ، خروج از عادت است . و اهل تميز ، خروج از عادت در لغت درى و غير آن را زشت مىدانند . پس به‌طور كلى ، سخنى كه از روى خطابه براى عوام بيان مىشود ، نبايد تكلف داشته باشد .\r\nيكى از زينت‌هاى سخن كه در بعضى از خطابه‌ها به كار مىرود ، « وزن » است . وزن خطابى ، وزن حقيقى كه در اشعار وجود دارد ، نيست ، بلكه معادله‌اى ميان الفاظ است .\r\nوزن خطابى داراى پنج مرتبه است :\r\nالف - مصراع‌ها ، در كوتاهى و بلندى يكسان باشند ، اگرچه عدد الفاظ و حروف متساوى نباشد ، مانند اين عبارت : بذل جهد در نيل عزّ و شرف جاودانى اولى ، و ايثار حمد به اقتناء علوم حقيقى بهتر .\r\nب - عدد الفاظ مفرد نيز متساوى باشد ، مانند : قناعت گنجى باقى است و عزلت يارى مساعد .\r\nج - الفاظ علاوه بر تساوى ، متشابه بوده و حروف هم متعادل باشند ، مانند : عقل موهبتى شگرف است و علم فضيلتى بزرگ .\r\nد - مقاطع ممدود و مقصور نيز متعادل باشند ، مانند : طلب سعادت فاضل‌ترين افكار است و كسب فضيلت نافع‌ترين اعمال .\r\nه - پايانه‌هاى سخن نيز متشابه باشند ، مانند آن‌چه در سجع‌ها قرار مىگيرد ، مثال :\r\nعلم را مرتبتى است عظيم و حلم را منزلتى است جسيم .\r\nبهترين اوزان ، چنان است كه مصراع‌ها ، دوبه‌دو متعلق به يكديگر باشند ، مانند :\r\nبپرهيز از آن‌چه مبادرت كنند به انكارش ، و اگرچه قادر باشى بر اعتذارش ، كه نه هركه منكرى ديد عذر آن توانست شنيد .\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nرعايت وصل و فصل در جاى خود در سخن ، مقتضى شبه وزن است . و هر زبانى و لغتى ، در اين امور حكمى خاص خود دارد . تقسيمات نيز مقتضى وزن است ، مانند : اما فلان چنين كرد و فلان چنان . متقابلات نيز اين‌گونه‌اند ، مانند آن‌كه بگويند : لازم نيست چنان‌كه خواص بر جدّ اقبال مىنمايند ، خواص از هزل ( شوخى ) اعراض كنند .\r\nدر صورتى كه بعضى از اركان به واسطهء بعضى ديگر ظهور مىيابند ، متقابلات داراى رونق زيادى خواهند بود . در تشبيهات نيز رعايت تقابل پسنديده است ، چنان‌كه اگر مريخ را زخم زن مىخوانند ، زهره را نيز در ازاى آن بايد زخمه زن گفت .\r\nبايد دانست تسجيع ، وزن ، تقابل و . . . مقتضى سهولت و آسانى حفظ است . اما بايد حد اعتدال را در همهء ابواب نگاه داشت . زيرا طول مصرع‌ها ، ملال‌آور بوده و كوتاهى بيش از حد آن‌ها مقتضى استحقار و خوارى است .\r\nبعضى از لغات در استعمال بعضى از زينت‌ها ، بيش از لغات ديگر مدخليت دارند ، چنان‌كه زبان تازى در امثال اين صناعات لفظى اين‌گونه است .\r\nدر همهء مواضع ، بايد مطبوع را بر مصنوع مقدم داشت . همچنين بايد دانست كه خطابهء مكتوب ( نگارشى ) با خطابهء گفتارى به يك منوال نيستند ، زيرا در خطابهء گفتارى فرصت انديشيدن نيست ، اما در مكتوب ، هست . همچنين خطابهء مكتوب در معرض جاودانگى است ، چنان‌كه احتمال از ميان رفتن آن نيز وجود دارد . اما خطابهء ملفوظ كه به زودى از خاطره‌ها محو مىشود ، چنين نيست .\r\nنيز بايد دانست ، خطابه‌اى كه در رسائل و نامه‌هاى نويسندگان است ، به‌گونه و روشى خاص بوده و خطابه‌اى كه سجلّات حكام است داراى روش ديگرى است . مثلا در رسائل ، بيش‌تر نظر بر تكلف است ، اما در سجلات ، بيش‌تر نظر بر توضيح و تصحيح سخن است .\r\nخطابه‌هاى گفتارى نيز مختلف‌اند ، يعنى آن‌چه در محافل عام القا مىشود ، به‌گونه‌اى بوده و آن‌چه در مجالس خاص است ، به‌گونه‌اى ديگر . مثلا در محافل عام ، اخذ به وجوه نافع‌تر بوده و در محافل خاص ، خلاصه نمودن سخن و بىتكلف سخن گفتن بهتر است .\r\nاز اين‌رو ، هر خطيبى كه يكى از اين انواع برايش ملكه شده باشد ، غالبا نمىتواند نوع ديگر را ادا كند .\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nاگر طبعى مستقيم و ذوقى با سلامت باشد ، با توجه به آن‌چه گفته شد ، خواهد دانست كه در هر بابى چه سخنى مقتضى زينت و طراوت است و چه سخنى ضد آن مىباشد . بنابراين همين مقدار در اين باب كافى است .\r\n\r\nفصل دوم : نظم و ترتيب گفتارهاى خطابى\r\nهر سخنى كه براى ايضاح مطلوب ، بيان مىشود ، داراى دو جزء است : دعوى ، حجت .\r\nچنان‌كه گفته‌ايم ، تقديم دعوى بر حجت يا تأخير آن ، برحسب مصلحت ، مختلف است .\r\nاكثر گفتارهاى خطابى داراى : صدر ، اقتصاص ( قصه‌گويى ) و خاتمه است . صدر به مثابهء ، رسم و نشانى از غرض خطابه است ، چنان‌كه خطاط در آغاز خطاطى ، به وسيلهء نقطه‌اى نشانى مىكند ، يا نقاش با نى ، رنگى مىزند ، يا مؤذن گلوى خود را صاف مىكند و يا مغنّى ترنّمى مىنمايد . پس ، صدر سخن بايد تعريضى به مقصود و تلويح و اشاره‌اى به باقى اجزا داشته باشد . مثلا فتح‌نامه‌ها به اين عبارت مصدّر است : الحمد لله معزّ اوليائه و قاهر اعدائه . يا اگر كسى را بخواهند مدح كنند ، در صدر آن مدح بايد تعظيم فضلا و اكرام علما كرده باشند . چنان‌كه تصدير شكايت نيز - مثلا - به اين سخنان است :\r\nدشمن دانا به از نادان دوست . به‌طور كلى اگر صدر كلام مشتمل بر امثال ، احاديث و ابيات باشد ، پسنديده خواهد بود .\r\nبايد توجه داشت ، سخنانى كه به فال نيك گرفته نمىشوند ، يا سخنان قبيح و مكروه ، در تصدير ، نبايد ذكر شوند . بلكه بايد ابتداى سخن ، به كلامى خوش و فال نيكو و ذكر عاقبت خير باشد . زيرا اگر اولين تأثيرى كه كلام در نفس مىگذارد مقتضى نفرت باشد ، ممكن است آن نفرت تا آخر سخن ، مانع تصديق گردد و در نتيجه ، اقناعى پديد نيايد .\r\nدر مشاورات بيش‌تر تصدير به كار مىرود ، زيرا تصدير مقتضى عظمت مطلوب است و بنابراين به امور بزرگ اولويت دارد ، و چنان‌كه گفته‌ايم ، امور عظام هم خاص مشاورات است .\r\nطولانى نمودن تصدير ، در نامه‌هاى خطابى بدون اشكال است ، اما در سخنان ملفوظ و گفتارى ، بهتر است مقاصد بيش‌تر در الفاظ و عبارات كوتاه‌تر و قابل فهم‌تر ذكر شوند .\r\nزيرا طولانى شدن تصدير يا نشانگر ترس گوينده و يا دليل بدى گفتار است ، مگر آن‌كه\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nگوينده بخواهد مذمت كارى را بيان كند . در برخى از تصديرها ديده مىشود كه فضيلت خود و زشتى دشمن خود را بيان مىكنند ، اما اين كم است .\r\nدر پاسخ اعتذارى به شكايت ، نبايد تصدير نمود ، زيرا شنوندگان منتظر جواب بوده و اگر گوينده به جاى جواب ، به چيز ديگرى خود را مشغول كند ، اين كار وى ، حمل بر تعلل و سهل‌انگارى مىشود . بنابراين در اين‌گونه خطابه‌ها ، بايد سخن را به جواب و خلاصهء دفع شكايت ، آغاز نمود و بعد از آن به بيان آن و ايراد استدراجات مشغول شد .\r\nدر منافرات ، تصدير پسنديده است . و براى كسى كه منكر مدحى است و يا هجوكننده است ، گوينده بايد در آغاز آن عمل قبيح وى را بزرگ جلوه داده و سپس به مطلوب بپردازد .\r\nو اما اقتصاص ، عبارت است از رسم و نشان تصديق . يعنى بايد بيان نمود كه ماجرا چه بوده است . اقتصاص در مشاجرات و منافرات ذكر مىشود . زيرا قصه يا مشتمل بر امرى است كه در گذشته واقع گرديده و برآن‌اند كه آن را به عدل يا جور نسبت دهند ، و يا مشتمل بر امرى در زمان حاضر بوده و مىخواهند آن را نيكو يا زشت بدانند . اما در مشاوره كه مىخواهند مصلحتى را در آينده نشان دهند ، اقتصاصى نخواهد بود .\r\nكسى كه نادم و معتذر است ، بايد از راه لطف و آميخته با مسائل اخلاقى ، اقتصاص بگويد ، و پس از آن ، بايد به بيان مطلب بپردازد تا اقناع كه تصديق احكام است پديد آيد .\r\nو اما خاتمهء سخن عبارت است از آن‌كه گوينده كلام خود را جمع كرده ، مطالب را هنگام به پايان رسانيدن سخن ، يكباره بيان كند . مثلا اگر خطيب در مقام مشورت است ، خاتمهء سخنش چنين خواهد بود : آن‌چه من مصلحت دانستم ، گفتم و اكنون رأى ، رأى شماست .\r\nايراد تصدير و خاتمه براى مستمعان گفتار خطيب بوده و در نوشتار نيز براى زينت است ، اما با خصم ، فقط بايد سخنى گفت كه امر مورد نزاع را تصديق كند ، و غير آن مفيد نخواهد بود .\r\n\r\nفصل سوم : اخذ به وجوه و تقرير انواع آن\r\nدر آغاز اين فن گفتيم ، امور خارجى كه از باب اخذ به وجوه هستند ، دو نوع‌اند و اكنون به\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nتوضيح آن‌ها مىپردازيم :\r\nالف - آن‌چه متعلق به هيأت لفظ است . و آن عبارت است از گرانى ، سبكى ، بلندى ، پستى ، تيزى و نرمى آواز كه مقتضى انفعالات است ، زيرا مثلا ، براى بيان خشم آوازى خاص بوده و براى بيان خوف نيز آوازى خاص است . همچنين هرحالى مقتضى كاربرد نوعى از هيأت لفظ است . مثلا بلندى و گرانى سخن مقتضى فخامت آن بوده و پستى و تيزى مقتضى ضعف آن است .\r\nفايدهء استعمال هيأت لفظ دو امر است :\r\n1 - شنوندگان مىتوانند متكلم را در حالىكه او مىخواهد - قوت يا ضعف و . . . - تصور كنند .\r\n2 - انفعالى كه متكلم مىخواهد در مستمع پديد آيد ، حادث مىشود ، مانند غضب ، حلم ، قساوت ، رقت و . . .\r\nيكى ديگر از امورى كه متعلق به نغمه و آواز سخن است ، مدهايى است كه در اثناى لفظ براى نشان دادن خبرى يا استفهامى بودن كلام به كار مىرود ، يا آن‌كه سخن‌ور سخن خود را قطع مىكند ، يا اندكى درنگ مىنمايد تا شنونده سخن او را درك نمايد . گاه نيز اين هيأت‌ها ، نشان‌گر حيرت يا خشم گوينده يا تهديد مخاطب و تضرع به او است . و گاه نيز براى موازنه و معادله ميان مصرع‌ها و قراين ، چنين هيأت‌هايى به كار مىرود تا نشان‌گر اين باشد ، كه اين سخن شرط بوده ، اين سخن چرا با اين موضوع يا با آن محمول است . و هدف تمام اين‌ها ، تثبيت و تقرير مقصود در نفس مستمع بر وجهى كه مطلوب است ، مىباشد . و اين امور به مثابهء حيله‌هاى سخن است . ازاين‌رو در علوم ، به امثال اين امور ، التفات و توجهى نمىشود ، بلكه اگر استاد ، هنگام تدريس ، سخن خود را بخواهد زينت دهد ، اين عمل ، باعث آن مىشود كه متعلم از درك و لحاظ معانى موردنظر بازماند .\r\nاما در صناعت‌هاى جزئى ، كاربرد اين امور فوايد بسيارى دارد . زيرا زيبايى و زشتى يا وقار و تعجيلى كه سخن‌ور در لفظ خود به كار برد ، بر معنى سرايت مىكند و در خاطر شنونده نيز معانى با همان هيأت‌ها همراه خواهد بود .\r\nب - امورى كه متعلق به هيأت گوينده بوده تا سخنش با آن هيأت مقبول باشد . بعضى\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nاز اين امور را در گذشته ياد كرده‌ايم . اكنون در اين‌جا مىگوييم ، اين امور بر چند وجه است بعضى از آن‌ها قولى بوده ، و برخى فعلى هستند :\r\n1 - قولى ، مانند آن‌كه متكلم مدح خود نموده و نقصان خصم خود يا نقصان ضد سخن خود را اظهار كند ، يا آن‌كه امورى را بيان كند كه مقتضى تصور خير به او است ، و اين‌كه او داراى منزلتى ثابت است . همچنين مدح شنوندگان و ثناى بر ايشان و بر حاكم ، داعى تصديق را در آن‌ها ايجاد خواهد نمود .\r\nاستدراج به امورى كه مبنى بر هيأتى در متكلم بوده يا مقتضى خلقى و انفعالى باشد ، همچنان است كه پيش از اين اشاره كرديم .\r\n2 - فعلى ، مانند رعايت شرايط زىّ ، هيأت ، منظر ، اشاره و افعالى كه مؤكد سخن او باشد . در اين امور ، استدراج بدين‌گونه است كه گاه تقريب و بسط مىكنند ، گاه تبعيد و قبض ، گاه استيناس و گاه استيحاش . عوام مردم و احمقان از استدراج بيش‌تر اطاعت خواهند نمود تا از خود سخن . ازاين‌رو ، گاه زاهدنمايى از نظر ايشان مقبول است ، گرچه قول و اعتقاد آن زاهدنما ، ناپسند باشد .\r\nمعلّم اول ، ازاين‌رو اين معانى را به عنوان اجزاى خطابه ، نهاده است كه با امثال اين افعال بيش‌تر مىتوان قلوب را جلب نمود .\r\nخطيب در موضعى كه مىخواهد ، انفعالى در نفس شنونده احداث كند ، نبايد ضميرى ايراد كند ، زيرا نفس شنونده ، به خاطر تفكر در آن ضمير ، ديگر نمىتواند منفعل شود . ازاين‌رو در چنين موضعى ، خطيب بايد فقط لفظى را كه مقتضى انفعال است به كار برد . مثلا اگر خطيب در موضع اسخاط است ، فقط الفاظى را كه مهيج غيرت و حميت است بايد به كار ببرد . و اگر در موضع تظلم است ، آن‌چه مقتضى رقت و شفقت است ، و اگر در موضع مغالطه مىباشد آن‌چه مقتضى خجلت است استعمال كند .\r\nتخيلاتى كه به وسيلهء شعر ايجاد مىشود ، در استدراج نافع خواهد بود . ازاين‌رو شعر مىتواند به عنوان معين خطابه براى ايقاع اقناع باشد . اولين چيزى كه در نفوس مستقر مىشود ، اقوال شعرى است و بعد از آن خطابه قرار دارد و پس ساير صناعت‌ها به اين سبب امثال اين تصرف‌ها در مرحلهء اول براى شاعر مىباشد و خطيب اين امور را از او فرامىگيرد .\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nبايد دانست اخذ به وجوه به وسيلهء حيله‌هاى طبيعى مناسب‌تر از حيله‌هاى لفظى است . و حيله‌هاى لفظى و غيره براى خطابه‌هاى صناعى مناسب‌تر است . در مكتوبات نمىتوان از صنف اول فايده‌اى برد . پس اقناع يا ترك اخذ به وجوه به فضل قوت بوده و يا به لطف حيله بايد آن را استعمال نمود .\r\nمجيب بايد اخذ به وجوه را نكوهش كرده و آن را يادآورى كند و مثلا ، بگويد : اين حيله است ، يا اين گريه نيست ، بلكه گريه‌نمايى طرارانه است .\r\n\r\nفصل چهارم : منازعات و مقاومات خطابى و آن‌چه متعلق به آن است\r\nمنازعه بيش از آن‌كه به صناعت خطابه تعلق داشته باشد ، خاص جدل خواهد بود . زيرا خطيب در اكثر احوال براى اقناع جمهور مردم سخن مىگويد ، در حالى كه مجادل ، با خصم ، حرف مىزند . بنابراين مجادل به منزلهء مبارزى است كه مشغول نبرد با خصم خود بوده ، اما خطيب به مثابهء كسى است كه به تنهايى در ميدانى جولان مىدهد . و گروهى نيز افعال و احوال او را مشاهده مىكنند .\r\nمنازعه بيش‌تر در مشاجرات بوده و در آن ، شاكى مىخواهد ستمى را اثبات كند . و از سوى ديگر معتذر آن را انكار مىكند . و چنان‌كه گفته‌ايم ، انكار معتذر مىتواند به چند وجه باشد ، يعنى اصلا ستم را انكار نموده و يا بعضى از آن را منكر مىشود و مىگويد :\r\nاين‌همه نبود ، بلكه چنين و چنين بود . و يا مىگويد آن عمل مطلقا ضرر نبوده ، بلكه بر وجه ديگرى بوده و يا مىگويد : ضرر ، كم‌تر از آن است كه شاكى مىگويد ، و يا اعلام مىكند كه اين عمل ضرر بوده ، اما ضرر زشت نبوده ، بلكه يا واجب و يا نيكو بوده و يا اظهار مىكند كه قبح آن ضرر ضعيف يا كم بوده ، يا مىگويد از روى خطا اين ضرر انجام شده است . همچنين ممكن است بگويد : اين شاكى ، بسيار شكايت مىكند ، و در فلان وقت شكايتى نمود كه باطل بود و يا : اگر من كار بدى كردم ، در مقابل چندين كار نيك هم كرده‌ام . يا : اگر من فعل بدى انجام دادم ، شكايت تو نيز بد بود و از اعتدال ، خارج شدى .\r\nممكن است ، كسى كه در مقام اعتذار است ، اين‌گونه عذر بياورد : من از اين شاكى كه بر قول خود اصرار ورزيده و عذرم را نمىپذيرد شكايت مىكنم . اگر خلق نمىشنوند خدا مىشنود ، چرا من بايد به پاسخ‌گويى به چنين كسى مشغول شوم .\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nاگر معتذر ، در ابتدا تسليم شده و سپس انكار كند ، اين عمل مقتضى آن است كه راه‌هاى اقامهء حجت بر وى تنگ شود . مانند آن‌كه بگويد : اين عمل را انجام دادم اما ضررى وارد نكردم و اگر بگويد اين عمل را كردم و ضرر هم زدم ، باز هم راه را بر خود ضيق‌تر كرده است . اما اگر به‌طور كلى منكر شود ، انكار وى راه اقامهء حجت بر شاكى را تنگ خواهد نمود .\r\nگفته‌اند : عذر آوردن ، فاضل‌تر از شكايت است . زيرا شكايت‌كننده بر آن است كه مذمت كرده و ستمى را اثبات كند . اما معتذر خواهان فضيلت بوده و عدل را اثبات مىكند . ازاين‌رو معتذر دعوت به خير نموده و چنان وانمود مىكند كه غير از خير چيزى نمىخواهد . بر خلاف شاكى كه به نابود كردن و آزار دعوت مىكند . آن‌چه تاكنون گفته شد در مورد مشاجره بود .\r\nو اما مشاوره : اگر در مقام مشورت ، نزاعى درگيرد ، منازع مىگويد : اين امرى كه مشير مىگويد واقع نيست و اگر هم واقع باشد ، نافع نيست و اگر هم نافع باشد ، عدل نيست و اگر هم عدل باشد نيازى به آن نيست و اگر هم نيازى به آن باشد ، غير از آن است كه مشير مىگويد .\r\nمنازع بايد در آغاز سخن خصم خود را نقض كرده و آن‌گاه نقيض آن سخن را اثبات كند . زيرا وقتى مشير ، مشهورات ديگر را ابطال كند ، شنوندگان بر شنيدن مشاورهء وى حريص خواهند شد .\r\nبايد دانست كه سه امر ، سبب كذب مشير خواهد بود : جهل ، شرارت طبع ، عدم تأمل در حال مستشير . و سه امر سبب تمايل به تصديق كسى از سوى مردم است : عقل آن كس ، فضيلت او ، دوست داشتن او توسط مردم .\r\nچنان‌كه گفته‌ايم ، ابطال يا از راه معارضه است و يا از طريق مناقضه . در مورد معارضه پيش از اين سخن گفتيم . و اما مناقضه ، ايراد مقاومت است و آن ضد نفع است - كه در جدل پيرامون آن توضيح داده‌ايم . و آن مقاومت از چند راه است : توجه به قول مدعى ، توجه به مقدمات قول او ، توجه به گوينده ، تضييع زمان ، تشويش فعل او .\r\nآن‌چه متوجه قول يا مقدمات قول است ، يا مقتضى نقض خود آن قضيه بوده و يا مقتضى نقض آن‌چه قائم مقام قضيه است مىباشد ، مانند كلى عام‌تر يا جزئى خاص‌تر ، يا\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nشبهى كه بتوان حكم را از آن به قضيه منتقل نمود ، و يا آن حكم را براى ضد قضيه اثبات مىكند تا به حكم تضاد ، حكم قضيه را رفع كنند .\r\nهمچنين ممكن است ، مقاومت ، متوجه « نسبت » قضيه باشد ، مثلا مدعى گفته باشد اين حكم موافق سنت نيست ، و مناقض بگويد : هست ، زيرا فلان پيغمبر يا فقيه در فلان صورت ، اين‌گونه حكم نمود .\r\nاگر حجتى كه ذكر مىشود ، قياس ضميرى باشد كه بر رأيى محمود ، مبتنى است ، مىتوان آن را اين‌گونه نقض نمود كه مقدمهء آن قياس ، دائم الصدق نيست . و اين ، از راه ايراد جزئى مناقض با آن مقدمه است .\r\nدر روالم ( افسانه‌ها ) مىتوان از راه عدم انتاج شكل ، آن را نقض نمود . مثال‌ها را مىتوان با مثال‌هايى ديگر مورد نقض قرار داد ، چنان‌كه مىتوان با بيان اين‌كه همواره حكم اين مثال عام نيست ، آن را نقض نمود . و اگر گمان مىكنند كه حكم آن مثال عام است ، بايد آن را بيان كنند و بگويند كه وجه حكم ، امرى غير از مشابهت مظنون است .\r\nنمىتوان با فكر ، با خصم مقاومت كرد . زيرا ابطال سخن او ، سخن مقاومت‌كننده را اثبات نمىكند .\r\nمقاوتى كه متوجه گوينده است به يكى از اين‌دو طريق است :\r\nالف - اثبات مذمت گوينده به امرى فعلى ، مانند آن‌كه : او از روى بصيرت سخن نمىگويد .\r\nب - اثبات مذمت قائل ، به امرى خلقى ، مانند : او در كوى مىرود و سخن مىگويد ( كنايه از اين‌كه عجله دارد و در كارها تأنى نمىكند ) .\r\nاشتغال به شوخى و هزل نيز ، نوعى از مقاومت به وسيلهء امور خارجى است و آن بر عدم مبالات به خصم دلالت مىكند . اما بايد توجه داشت كه با هر صنفى به گونه‌اى بايد هزل نمود . اهل تمييز و خواص ، از روش تعريض و كنايه استفاده مىكنند ، اما عوام ، باكى از تصريح ندارند .\r\nدر خطابه ، مانند نزاع ، سؤال به‌ندرت واقع مىشود . اما ممكن است سودمند باشد .\r\nبدين‌گونه كه سائل اطمينان دارد ، كسى كه با او نزاع مىكند ، در پاسخ ، همان جوابى را خواهد داد كه مطلوب اوست ، يا آن‌كه اگر منازع بخواهد طرف ديگر را جواب بدهد ، آن\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nطرف زشت و شنيع بوده و مجال تشنيع خواهد بود .\r\nممكن است ، سؤال براى اثبات بلاهت و نادانى مجيب باشد ، يا براى آن باشد كه او جوابى متناقض بگويد و با آن جواب ، شكسته شود . و يا اگر مجيب ، فردى ماهر باشد ، سائل به‌گونه‌اى سؤال مىكند كه پاسخ طولانى بوده و عوام سخنش را مشوش دانسته و او را متحير شمرند . زيرا براى عوام بايد جوابى مختصر و قاطع داد . اگر مجيب در موضعى نتواند جواب گويد ، در معرض سوءظن عوام قرار خواهد گرفت .\r\n\r\n","description":"","footnote":"","page_name":" 652 ","page_number":652},
  {"content":"\r\n\r\n\r\nمقالهء نهم شعر ( بوطيقا )\r\nمشتمل بر سه فصل :\r\nفصل اوّل : اشاره‌اى به ماهيت و منفعت شعر و آن‌چه متعلق به آن است\r\nفصل دوم : تحقيق پيرامون تخييل و محاكات و بيان وجوه استعمال آن\r\nفصل سوم : احوال الفاظ و اشاره‌اى اجمالى به صنايع شعرى\r\n\r\n","description":"","footnote":"","page_name":" 653 ","page_number":653},
  {"content":"\r\n . \r\n","description":"","footnote":"","page_name":" 654 ","page_number":654},
  {"content":"\r\n\r\n\r\nفصل اوّل اشاره‌اى به ماهيت و منفعت شعر و آن‌چه متعلق به آن است\r\nصناعت شعرى ، ملكه‌اى است كه با حصول آن ، انسان مىتواند تخيلاتى را كه مبادى انفعالاتى مخصوص هستند ، واقع كند . در عرف قدما ، اطلاق اسم شعر بر معنى ديگرى بوده و در عرف متأخران شعر معنى ديگرى دارد . اما محققان متأخر براى شعر حدى ذكر كرده‌اند كه بر وجه اتمّ ، جامع هردو معنى است . و آن حد اين است : شعر كلامى تخيلى بوده كه از اقوال داراى وزن متساوى و قافيه ، تأليف مىشود .\r\n« كلام موزون » داراى دو معنى بوده و اين لفظ به نحو اشتراك بر آن‌دو معنى قرار مىگيرد :\r\nالف - حقيقى : و آن قولى است كه حروف ملفوظ آن برحسب حركات و سكنات عددى ايقاعى باشد .\r\nب - مجازى : و آن هيأتى براى سخن است كه از جهت تساوى اقوال است و برحسب ظاهر شبيه به وزن است . چنان‌كه در خسروانىهاى قديم اين‌گونه بوده است . وزن خطابه ، قريب به همين معنى است .\r\nمقصود امروزيان از وزن فقط معنى اول بوده ولى قدما هردو معنى را وزن مىدانسته‌اند .\r\nمعنى « تساوى » كه در تعريف شعر گفته شد ، اين است كه اركان قول كه عروضيان به آن افاعيل مىگويند ، در همهء اقوال ، متشابه بوده ، از نظر تعداد هم مساوى باشند . زيرا اگر متشابه نباشند ، بحر آن مختلف شده ، اگر مساوى نباشند ، ضرب آن مختلف مىشود ، مثلا مثمن با مسدس در يك شعر جمع مىشوند .\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nمعنى كلام مقفى ( داراى قافيه ) اين است كه پايانه‌هاى اقوال بر وجهى كه مصطلح است ، متشابه باشند . در قديم ، براى شعر ، داشتن قافيه را شرط نمىدانسته‌اند اين شرط ، خاص عرب بوده و ديگر امت‌ها از ايشان گرفته‌اند .\r\nنظر در قافيه ، متعلق به علم قوافى است و آن علمى است در تحت علم لغت . نظر در وزن حقيقى ، برحسب ماهيت متعلق به علم موسيقى بوده ، و برحسب اصطلاح و تجربه متعلق به علم عروض است . اما نظر منطقى فقط متوجه به تخييل است . و وزن از آن جهت كه مقتضى تخييل است ، مورد بحث منطقى قرار مىگيرد .\r\nبنابراين شعر در عرف منطقى ، كلام مخيّل است ، و در عرف متأخران كلام موزون داراى قافيه . زيرا برحسب اين عرف ، هر سخنى كه داراى وزن و قافيه‌اى باشد شعر است ، خواه برهانى بوده ، خواه خطابى ، چه صادق و چه كاذب ، و حتى چه همه توحيد خالص يا هذيانات محض باشد . اما اگر سخنى خالى از وزن و قافيه باشد ( حتى اگر كلامى تخيلى باشد ) از نظر متأخران شعر ناميده نمىشود . ولى قدما گفته‌اند شعر كلام مخيّل است ، گرچه ايشان موزون حقيقى را براى شعر اعتبار نكرده‌اند . بعضى از اشعار يونانيان نيز چنين بوده است . در ساير لغات قديم ، مانند عبرى ، سريانى ، فارسى هم وزن حقيقى را اعتبار نكرده‌اند .\r\nاعتبار وزن حقيقى ، نيز مانند قافيه ، در آغاز توسط عرب بوده و ساير امت‌ها از ايشان تبعيت كرده‌اند ، گرچه بعضى - مانند پارسيان - بر آن‌ها افزوده‌اند .\r\nبه‌طور كلى ، رسوم و عادات ، نقش بزرگى در شعر دارند . ازاين‌رو مىبينيم ، امرى در روزگارى يا نزد قومى ، مقبول بوده و نزد قومى ديگر يا در روزگارى ديگر مردود و منسوخ است . اما اصل تخييل كه مورد نظر منطقى است ، هميشه معتبر است ، گرچه روش‌هاى استعمال آن دگرگون مىشود . و اين صناعت ، بالذات ، از آن بحث نموده و بالعرض از ساير احوال شعر ، بحث خواهد نمود . بنابراين مادهء شعر ، سخن بوده و صورت آن از نظر متأخران وزن و قافيه بوده و از نظر منطقيان تخييل است .\r\nاكنون بعد از تقرير اين معانى ، بايد گفت :\r\nكلام مخيّل ، كلامى است كه بدون اراده و انديشه مقتضى انفعالى ( به بسط يا به قبض يا غير آن ) در نفس باشد ، خواه آن كلام مقتضى تصديقى باشد يا نه ، زيرا اقتضاى تصديق\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nغير از اقتضاى تخييل است . ممكن است سخنى بر وجهى فقط مقتضى تصديق بوده و بر وجهى ديگر فقط مقتضى تخييل باشد .\r\nنفوس اكثر مردم ، بيش از آن‌كه مطيع تصديق باشند ، مطيع تخييل‌اند . بسيارى از انسان‌ها ، اگر سخنى بشنوند كه فقط مقتضى تصديق باشد ، از آن متنفر مىشوند و اين بدان سبب است كه تعجب نفس از محاكات بيش‌تر از صدق است زيرا محاكات لذيذ است . و اما صدق ، در صورتى كه مشهور باشد ، از نظر ظهور مانند امرى مكرر و منسوخ است و اگر مشهور نباشد در وقتى كه التذاذى طلب مىشود ، به آن كلام صدق غيرمشهور توجهى نمىشود .\r\nممكن است كلام صادق غيرلذيذ ، به تحريفى ، مقتضى تخييل لذيذ شود . و نيز ممكن است نفس آن‌چنان به تخييل توجه كند كه از تصديق بازبماند .\r\nگرچه تصديق مانند تخييل ، انفعالى نفسانى است ، اما انفعال تصديقى به خاطر قبول قول ( برحسب اعتبار مطابقت آن با خارج ) است ، اما انفعال تخييلى به خاطر التذاذ و تعجب نفس بوده و امر ديگرى غير از آن ملاحظه نمىشود . بنابراين انفعال تصديقى برحسب حال مقول عليه بوده و انفعال تخيلى برحسب حال قول .\r\nاكنون بايد بگوييم : چهار امر ، مقتضى تخيل در قول‌اند :\r\nالف - عدد زمان‌هاى قول بر وجهى ايقاعى يا نزديك به آن ، و آن وزن است ؛\r\nب - آن‌چه از قول ، شنيده مىشود ، يعنى الفاظ ؛\r\nج - آن‌چه از قول فهميده مىشود ، يعنى معانى ؛\r\nد - امورى كه متعلق به لفظ و معنى با همديگر است .\r\nآن‌چه از قول ، شنيده شده و مسموع است ، يا به خاطر جوهر لفظ مقتضى تخييل بوده و يا به هيأتى كه در اخذ به وجوه گفته شد . آن‌چه به جوهر لفظ مقتضى تخييل است يا به وسيلهء فصاحت لفظ بوده و يا برحسب حيله‌اى مقتضى تخييل است .\r\nهمچنين آن‌چه از قول فهميده مىشود - يعنى معانى - يا برحسب غرابت معنى مقتضى تخييل بوده و يا برحسب حيله‌اى اين‌گونه است . امورى كه متعلق به هردو - لفظ و معنى - باهم است نيز چنين است .\r\nحيله‌هاى صناعى كه متعلق به لفظ يا معنى يا هردو است ، « صنعت » ناميده مىشود .\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nآگاهى از اين صنايع از نظر متأخران ، علمى غير از علوم شعر است .\r\nمثال لفظ مخيل برحسب فصاحت و متانت :\r\n چو فردا برآيد بلند آفتاب * من و گرز و ميدان و افراسياب \r\nمثال معنى مخيل برحسب غرابت :\r\n نگر چه شوم جهانى است اين‌كه جفت‌جفت * خوشى نيابد تا پاره‌اى ز جان نبرند \r\nدر مباحث بعدى از صنعت‌هاى شعرى ، ياد خواهيم كرد .\r\nبايد دانست تخيل‌هايى كه براساس الفاظ بسيط و معانى مفرد باشد ، صناعى نيست .\r\nو آن‌چه كه مقتضاى تركيبات مىباشد ، دو صنف است :\r\n1 - تخيلى كه از تركيب اول پديد آمده ، كه انواع اقوال مفرد ، مشتمل بر آن است .\r\n2 - تخيلى كه از تركيب اقوال حادث مىشود .\r\nصنف اول ، تخيل تامى را افاده نمىكند ، زيرا اقوال مفرد به مثابهء مواضع و انواع و مقدمات كلى در صناعات مذكور است و به تنهايى ، و بدون تقارن با قولى ديگر ، نمىتواند متعلق به مطالب جزئى شود . اما صنف دوم ، در هر موضعى كه بخواهند ، و به هرگونه كه اراده كنند ، مقتضى تخيل بوده . اين صنف ، قياس‌هاى شعرى ناميده شده و بيش‌تر تعلقش - مانند خطابه - به امور جزئى است . فايدهء اين قياس‌ها حدوث انفعالاتى نفسانى - مانند بسط ، قبض ، تعجب ، حيرت ، خجلت ، سستى ، نشاط و . . . كه تابع تخيلات هستند ، مىباشد تا برحسب آن انفعالات ، نفس به تعظيم يا كوچكى ، سختى يا راحتى امور حكم كند .\r\nقياس‌هاى شعرى ، در اهداف اجتماعى ، مانند مشاورات ، مشاجرات و منافرات ، سودمند بوده و نفس انسانى را بر كسب فضايل و منع از رذايل و ساير حركات نفسانى ، تحريك مىنمايد . گرچه در اين منافع ، خطابه شزيك شعر است ، اما نفع خطابه ، به تصديق بوده و سود شعر به تخييل است . و در برخى از نفوس ، تخييل مؤثرتر از تصديق است .\r\nمنفعتى كه ويژهء شعر بوده و هيچ‌يك از ديگر صناعت‌ها ، اين منفعت را ندارند ، التذاذ و تعجب نفس است . بسيارى از اشعار متأخران ، تنها متوجه اين هدف است . اما اشعار\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nمتقدمان بيش‌تر متوجه اهداف و اغراض اجتماعى است .\r\nاگر بخواهيم ، غرض را در حد شعر اعتبار كنيم ، بايد بگوييم : شعر ، كلامى است كه از اقوال تخييلى تأليف شده و انفعالى مطلوب برحسب غرضى از اغراض مدنى يا غير آن ، تابع آن تخييل است .\r\nاز آن‌جا كه تصديقات مظنون يا مشهور بوده و يا قريب به شهرت هستند ، مىتوان آن‌ها را برشمرد ، و حصر انواع آن‌ها ، ناممكن نيست . ولى ، از آن‌جا كه تخيلات ، غيرمشهور بوده ، قابل حصر نيستند ، زيرا هر امرى كه غريب‌تر ، بديع‌تر و لذيذتر باشد ، خيال‌انگيزتر است . و انفعال نفس از آن‌چه ناگهان بدان برسد ، بيش از آن‌چه به تدريج باشد يا انتظار رسيدنش وجود داشته باشد ، خواهد بود . ازاين‌رو ، فكاهيات و نوادر ، اولين بارى كه شنيده مىشوند ، لذيذتر بوده و ممكن است با تكرار آن ، مقتضى تنفر در نفس پديد آيد . بنابراين نمىتوان انواع آن مخيلات را در اين صناعت برشمرد .\r\nبايد دانست كه تخييل ، وزن و قافيه ، از نظر خوبى و بدى داراى مراتب بسيارى است ، زيرا ممكن است تخييلى بيش از اندازه ، مقتضى انبساط بوده ، يا بيش از اندازه مقتضى انقباض باشد . در ساير انفعالات نفسانى نيز چنين است . و از سوى ديگر ممكن است تخيلى داراى تأثير زيادى نباشد . به خاطر همين قدرت‌نمايى بعضى از شعراى قديمى در تصرف نفوس عوام ، عده‌اى شعرا را به انبيا شبيه مىدانسته‌اند . در اين روزگار نيز در بعضى منافع ، اشعار نيك از خطبه‌ها مؤثرتر است .\r\nهمچنين بعضى از اوزان چنان در كمال تناسب هستند كه ايقاعات آن‌ها حيوانات را به حركت و اهتزاز مىآورد . و از طرف ديگر بعضى از اوزان دور از تناسب بوده ، چنان‌كه انتظام آن را حتى بعضى از انسان‌ها احساس نمىكنند .\r\nدر قافيه‌ها نيز چنين است ، برخى از قافيه‌ها مشتمل بر صنعتى لطيف - مانند لزوم ما لا يلزم بوده و بعضى ديگر داراى خللى مانند ايطاء ، اقوا ، سناد و . . . بوده ، كه در علم قوافى اين عيوب ذكر شده‌اند .\r\nيونانيان از شعر در اغراض محدودى استفاده نموده و هريك از آن اغراض نيز داراى وزنى مناسب و خاص بوده است . مثلا نوعى از اشعار آن‌ها مشتمل بر ذكر نيكى و نيكان و تخلص به مدح يكى از آن طايفه بوده و آن را طراغوديا مىگفته‌اند . و آن بهترين انواع\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nبوده و وزنى در نهايت لذت داشته است . نوعى ديگر مشتمل بر ذكر شرور و رذايل و هجو افراد بوده است . نوعى ديگر از اشعار مشتمل بر ذكر امور جنگى ، جدال ، تهييج ، غضب ، و ناآرامى بوده است . همچنين نوعى مقتضى طرب و فرح ، و نوعى مشتمل بر سياسات و نواميس و اخبار پادشاهان و نيز انواعى ديگر داشته‌اند كه هر نوعى داراى اجزايى خاص و مرتب بوده كه به مقصود مىرسانده است . و چون اوزان و تخيلات مناسب با هر نوعى را مقارن آن استعمال مىكرده‌اند ، اشعارشان تأثير بيش‌ترى داشته است . از آن‌جا كه در اين روزگار آن سياق مهجور است ، از شرح آن انواع ، فايدهء زيادى عايد نخواهد شد .\r\n\r\nفصل دوم : تحقيق پيرامون تخييل و محاكات و بيان وجوه استعمال آن\r\nمحاكات عبارت است از ايراد مثل چيزى ، به شرط آن‌كه ميان آن‌دو هو هويت نباشد ، مانند حيوان نسبت به مصور طبيعى . و خيال در حقيقت محاكات نفس از اعيان محسوسات است ، ولى اين محاكات طبيعى است .\r\nاسباب محاكات به قرار ذيل است :\r\n1 - طبع ، چنان‌كه بعضى از حيوانات ( مانند طوطى ) آوازى را محاكات مىكنند ، يا شمايل و شكلى را محاكات مىنمايند ( مانند بوزينه و ميمون ) .\r\n2 - عادت ، چنان‌كه بعضى از مردم با دم خود ، قادر بر محاكات امور موجود هستند .\r\n3 - صناعت ، مانند تصوير ، شعر و . . .\r\nتعليم و آموزش نيز نوعى از محاكات است ، زيرا تصوير امر موجودى در نفس مىباشد . و تعلم نيز چنين است .\r\nاز آن‌جا كه محاكات ، توهم اقتدار بر ايجاد امرى بوده ، و نيز تخييل امرى غريب است ، لذيذ مىباشد . و به همين سبب محاكات صور زشت و مورد كراهت نيز لذيذ است . محاكات مىتواند به قول باشد و هم به فعل .\r\nشعر به وسيلهء سه امر محاكات مىكند :\r\nالف - به لحن و نغمه ، زيرا هر نغمه‌اى محاكات حالى است ، مثلا نغمهء درشت محاكات غضب بوده و نغمهء حزين محاكات غم مىنمايد . اين صنف ، خاص شعرى\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nاست كه به لحنى مناسب بيان شود و از قبيل عرضيات است . از همين قبيل مىتوان اين امور را برشمرد : دلالت بر غضب ، حلم ، تحقيق ، شك ، رقّت سخن ، جدّنمايى ، شوخىنمايى ، اظهار يكى و اخفاى ديگرى بر سبيل اخذ به وجوه - كه قبلا از آن نام برديم .\r\nب - به وزن ، زيرا هر وزنى نيز محاكاتى از حالى است و ازاين‌رو مقتضى انفعال در نفوس است . زيرا بعضى از اوزان ، موجب طپش ، و برخى موجب وقار است . و خود حروف كلام در شعر ، محاكات از ايقاع آن احوال مىنمايد .\r\nج - به خود كلام مخيّل ، زيرا تخييل محاكات است .\r\nشعر نه فقط محاكات امر موجود مىنمايد ، بلكه گاه امرى غيرموجود را نيز محاكات مىكند ، مانند هيأت استعداد حالى كه انتظار و توقع آن مىرود ، يا هيأت اثرى باقى از حالى كه گذشته است ، و اين مانند تصويرگرى است كه صور را بر هيأت كسى كه آمادهء ايجاد فعلى بوده يا از ايجاد آن فارغ شده و در او اثرى از آن به جا مانده ، تصوير مىكند .\r\nاين سه امر مىتوانند با همديگر يا جداجدا باشند . مثلا محاكات به لحن ، به تنهايى ، در اصوات تأليفى و به وزن ، به تنهايى ، در ايقاعات كه به دست زدن يا رقص ايجاد مىكنند و به سخن ، به تنهايى ، در نثرهاى تخييلى بدون نغمه . و محاكات به لحن و وزن در نى ، به لحن و كلام در نثرى كه همراه با نغمه باشد ، و به وزن و كلام در شعرى كه بدون نغمه ادا شود . محاكات به لحن و وزن و كلام در شعر مقرون به نغمه . علت اين‌كه رقص ، با لحنى ، نيكوتر و آسان‌تر است . اين است كه محاكات لحنى نفس را آماده‌تر مىكند .\r\nغرض از محاكات ، مطابقت بر يكى از اين سه امر است : مطابقت مجرد از تحسين ، مطابقت همراه با تحسين ، مطابقه همراه تقبيح . مطابقت بدون تحسين ، مانند محاكات نقاش از صورتى محسوس . مطابقت همراه با تحسين ، مانند محاكات نقاش از صورت فرشته . و مطابقت همراه با تقبيح ، مانند محاكات نقاش از صورت ديو .\r\nممكن است كسى غيرحيوان را در صورت حيوانى محاكات كرده يا بر محاكات غرايب قادر باشد . چنان‌كه پيروان مانى ، صورت رحمت و غضب را بر نيكوترين و زشت‌ترين صورت نقش مىكنند . شاعران ، امثال اين امور را بسيار انجام مىدهند ، مثلا شعراى قديم خير را به مثابهء مردى نهاده و حكايت‌هايى از آن مىنمودند و همچنين شر\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nرا .\r\nمحاكات شعرى به وسيلهء تحسين و تقبيح مانند مدح يا هجو در شعر لذيذتر است .\r\nكسانى كه داراى نفس نيكى هستند بيش‌تر به محاكات تحسينى مايل بوده و نفوس شرير به محاكات تقبيحى بيش‌تر علاقه دارند . از ميان شاعران يونانى اوميروس ، خير و فضيلت را محاكات مىنمود و در اين امر بر شعراى آن زمان تقدم داشت .\r\nشحنه‌اى كه استهزا مىكند ، سه امر محاكات مىنمايد : يكى محاكات زشتى كسى كه او را استهزا و ريشخند كند . دوم ، محاكات ايذاء و آزار آن‌كس از طريق اصرار او به كم‌مبالاتى . و سوم محاكات بىغمى . اما شحنه‌اى كه غضبناك باشد اذيت ، غم و ترس افراد مورد غضب را محاكات مىنمايد .\r\nاگر كسى در شكل بعضى از حيوانات ، و به ويژه انسان‌ها ، تأمل كند ، مىتواند دريابد كه آن شمايل چه حالى را محاكات و بازگو مىكند ( رنگ رخساره خبر مىدهد از حال درون ) .\r\nعلت وجود شعر دو امر است : نخست آن‌كه لذت محاكات را دريابند و دوم اين‌كه در جوهر نفس شعف به تأليف متفق ، نهاده شده است . و سپس با تهذيب اين صناعت ، آن را از پايين‌ترين مرتبه به بالاترين مرتبهء حسن و نظام كه ديگر مرتبه‌اى بالاتر از آن نيست مىرسانند .\r\nاز جملهء محاكات لفظى مىتوان از تشبيه و استعاره نام برد . اين‌دو هم مىتوانند در الفاظ بسيط بوده باشند - مانند آن‌كه از روى زيبا به ماه تعبير مىشود و هم در مركبات هستند ، مثل تعبير از هلال و زهره به كمال سيمين و بندقهء زرين نيز تشبيه و استعاره هم در ذوات است - مانند تشبيه پستان به انار و تشبيه رو به گل - و هم در صفات - مانند اين‌كه از سستى چشم در حال ناز ، به مستى و خواب تعبير مىكنند . همچنين ديده مىشود كه از صفات به ذوات تعبير مىكنند ، مانند تعبير از منت ، به طوق گردن ، و از بيان به شمشير تيز . ممكن است تشبيه يا استعاره‌اى مشهور باشد ، مانند تعبير از چشم به نرگس و از قد به سرو سهى . و ممكن است مشهور نباشد مانند :\r\n بنات النعش گرد قطب گردان * چو اندر دست مرد چپ فلاخن \r\nممكن است شبيه به جاى اصل اقامه شود . و گاه ممكن است اظهار مغايرت و اثبات\r\n\r\n","description":"","footnote":"","page_name":" 662 ","page_number":662},
  {"content":"\r\n\r\nمشابهت شود .\r\nاستعاره نيز ممكن است از ممكنات باشد - مانند آن‌كه از بوى خوش به بوى مشك تعبير كنند - و ممكن است از محالات باشد - مانند زبان حال و چشم دل . آن‌چه مشتمل بر عدول از ممكنات به محالات باشد خرافات ناميده مىشود ولى همان ممكن است ، كلام را نمكين‌تر كند ، ازاين‌رو گفته‌اند : احسن الشعرا كذبه ( زيباترين شعر دروغ‌ترين آن است ) .\r\nبه‌طور كلى محاكات شعرى يا به طريق استدلال است و يا به طريق اشتمال . استدلال بدين‌گونه است كه از حال يك شبيه ، بر حال شبيه ديگر دليل مىسازند . و اشتمال چنان است كه چيزى مىگويند ، اما مقصود چيز ديگرى است مثلا شوخى مىكنند اما مقصودشان جدّ است . و خرافات بر هردو وجه ممكن است .\r\nاستدلالات صناعى عبارت‌اند از :\r\nالف - محاكات به امورى كه ذكر آن‌ها گذشت .\r\nب - استدلال سادهء بدون خرافات ، مانند آن‌چه در خطابه گفته مىشود .\r\nج - تذكير و يادآورى ، چنان‌كه زمين را ببينند و از دوست ياد كنند .\r\nد - استدلالاتى كه به سبب مشابهت است . مثلا شراب را ببينند و از آب ياد كنند .\r\nه - تعبير از چيزى ، به امرى كه محال يا كاذب است . مثلا وقتى بخواهند در نيكويى صنعت كسى مبالغه كنند ، بگويند كارى كه او انجام داد ، در حد قدرت بشر نبود .\r\nغلط شاعر ، سوءمحاكات است ، مانند غلط نقاش كه براى اسب پنجه و براى شير سم نقش كند ! و نقد شعر ، علمى جداگانه است . سوءمحاكات داراى چهار سبب است :\r\nالف - تقصير در محاكات ، چنان‌كه در وصف تير گفته‌اند : « دونده چو آهو پرنده چو مرغ » .\r\nب - تحريف ، چنان‌كه گفته‌اند : « زبانش در بيان همچون يمانى » . و مقصود از يمانى ، شمشير است .\r\nج - كذب ممكن ، مانند : « از لاله رنگ و بوى به شوخى ربوده‌اى » ، زيرا نسبت بوى خوش به لاله دروغ و كذب است .\r\nد - كذب محال ، مانند : « هلال‌وار رخ روشنش خسوف گرفت » ، زيرا خسوف هلال\r\n\r\n","description":"","footnote":"","page_name":" 663 ","page_number":663},
  {"content":"\r\n\r\nمحال است .\r\nممكن است محاكات ناطق به غيرناطق ، به تبكيت شاعر بينجامد ، زيرا مقتضى كمى تصرف است ، اما عكس آن اين‌گونه نيست .\r\nبايد دانست كه مهم‌ترين امر در شعر ، اعتبار انواع اخذ به وجوه و نفاق بوده و منفعت بسيارى در تخييل دارد . اين انواع ، اولا و بالذات متعلق به شعر بوده و بعد از آن مربوط به خطابه خواهد بود . از آن‌جا كه در اين زمينه ، در مقالهء خطابه سخن گفتيم ، تكرار آن وجهى نخواهد داشت .\r\n\r\nفصل سوم : احوال الفاظ و اشاره‌اى اجمالى به صنايع شعرى\r\nچنان‌كه قبلا گفته‌ايم ، اجزاى لفظ عبارت‌اند از حروف . حروف يا صامت بوده و يا مصوّت . حروف صامت بر دو دسته‌اند : حروف مهجور ، مانند تا و طا كه مدّ آن ممكن نيست ، و حروف مهموس ، مانند سين و شين ، كه مدّ آن ممكن است . و حروف مصوّت نيز يا محدود است - كه عبارت است از حروف مد ( و يا مقصور ) كه حركات مىباشند .\r\nمركب اول از حروف مقاطع ممدود و مقصور بوده و مركب دوم الفاظند . بعضى مقاطع با حروف بىتركيب به مثابهء الفاظ هستند ، و آن اغلب از قبيل ادوات مىباشند ، مانند بعضى از حروف واصله كه در ابتداى كلمات قرار مىگيرند ( مانند همزهء وصل و استفهام ) يا در حشو كلمات قرار مىگيرند ( مانند واو عطف ) و يا در آخر آن هستند ( مانند تنوين ) .\r\nبعضى از حروفى كه براى فاصله به كار مىروند ( مانند يا در زبان پارسى و واو در تازى ) نيز چنين‌اند .\r\nو از الفاظ و آن‌چه به مثابهء الفاظ است مانند خبر و استخبار ، امر و نهى ، ندا و قسم و دعا ، تمنى و ترجى و . . . مركب مىشود ، كه اهل علم لغات آن را بيان مىكنند .\r\nشاعر مىتواند الفاظ را بر وجوه مختلف استعمال كند . بعضى از اصناف الفاظى كه استعمال مىشوند عبارتند از : مستولى ، لغت ، زينت ، نقل ، موضوع ، منفصل ، متغيّر و معنى .\r\nدر مورد مستولى ، در بحث خطابه توضيح داده‌ايم . لغت به الفاظى گفته مىشود كه متعلق به قومى خاص بوده و مشهور مطلق نباشد - مانند معربات در تازى ، و لغات قبايل .\r\n\r\n","description":"","footnote":"","page_name":" 664 ","page_number":664},
  {"content":"\r\n\r\nزينت به الفاظى مىگويند كه تنها از تركيب حروف ، بر معنى دلالت نكند ، بلكه به مقارنهء هيأتى يا مدّى دلالت كند - مانند آن‌چه در خبر و استفهام در زبان پارسى گفته‌ايم . نقل ، الفاظى است كه بعد از وضع ، بر چيز ديگرى اطلاق شود - مانند لفظ جنس بر نوع يا برعكس ، يا لفظ شبيه بر شبيه ، مثلا پيرى را شبانگاه عمر يا پاييز عمر مىخوانند .\r\nموضوع ، الفاظى است كه شاعر ، خود وضع مىكند و قبل از او كسى آن لفظ را استعمال نكرده است ، ممكن است اهل علوم نيز به آن الفاظ احتياج داشته باشند . ايشان از مناسب‌ترين چيزى به مسمى ، اسمى موضوع اختراع مىكنند و آن برحسب نسبتى حقيقى است . اما شاعران فقط نسبتى خيالى را لحاظ مىكنند . منفصل ، الفاظى است كه از اصل خود تحريف شده ، چنان‌كه چيزى از كلمهء اصلى حذف شده باشد - مانند مرخمات در زبان تازى - يا اين تحريف به مد قصرى يا قصر مدى يا قلبى باشد . اين تصرفات ممكن است توسط لغوى انجام شود ، و ممكن است توسط شاعر باشد . از اين‌رو گفته شده يجوز للشاعر ما لا يجوز لغيره ( امورى براى شاعر جايز است كه براى هيچ‌كس ديگرى جايز نيست ! ) به لفظ منفصل ، مختلط نيز مىگويند . بعضى گفته‌اند لفظ منفصل لفظى است كه به خاطر طولانى بودن يا تنافر حروف ، تلفظ آن دشوار باشد . اما صواب ، همان وجه اول است . در مورد تنعير نيز در مقالهء خطابه توضيح داديم .\r\nاز ميان اين‌همه ، استعمال مستولى حقيقى بوده و استعمال بقيه ، جهت غرابت ، تعجب ، تخييل بوده ، يا از روى ضرورت و يا به جهت رمز و تحيّر شنونده است .\r\nحيله‌هايى كه براى تخييل به كار مىرود يا متعلق به مفردات بوده ، يا مربوط به مركبات است . در زمينهء حيله‌هايى كه متعلق به مفردات بوده ، پيش از اين سخن گفته‌ايم .\r\nو اما آن‌چه متعلق به مركبات است ، مربوط به نسبت اجزاى قول با يكديگر است . آن يا به مشاكلت بوده يا به مخالفت . و هريك يا تام بوده و يا ناقص . و يا فقط مربوط به لفظ است يا معنى . آن‌چه فقط مربوط به لفظ است يا برحسب حروف و حركات ( يعنى اجزاى الفاظ كه به تنهايى دلالت نمىكنند ) بوده ، يا برحسب حروف و حركاتى است كه به تنهايى دلالت مىكنند ، و يا برحسب الفاظ بسيط بوده يا برحسب الفاظ مركب است . و آن‌چه مربوط به معنى است يا برحسب بسائط بوده يا برحسب مؤلفات .\r\nمثال مشاكلت تام در اجزاى لفظ غيردالّى كه حروف باشد ، تشابه اواخر الفاظ كه در\r\n\r\n","description":"","footnote":"","page_name":" 665 ","page_number":665},
  {"content":"\r\n\r\nسجع و قافيه قرار مىگيرند . و اگر اين مشاكلت در همهء اجزا باشد ، اصناف مقلوبات خواهند بود . مثال مشاكلت تام در اجزاى لفظ غيردالّى كه حركات باشد ، تشابه كلمات بوده كه به آن ترصيع مىگويند : مانند :\r\n منبع مجد و آفتاب شرف * معدن فضل و آسمان كرم \r\nاگر اين مشاكلت تام هم در حروف و هم در كلمات باشد ، اين ترصيع تام خواهد بود ، مانند :\r\n اى منور به تو نجوم جمال * وى مقرّر به تو رسوم كمال \r\nمثال مشاكلت تام در ادوات ، تكرار حرف ندا در اول دو مصرع بالاست ، و تكرار « ب » در لفظ « به تو » .\r\nمشاكلت تامى كه در اجزاى لفظ - يعنى حروف و حركات - است ، به اعتبارى ديگر مشاكلت ناقص در الفاظ است .\r\nمثال مشاكلت تام در بسايط الفاظ ، تكرار رديف يا حاجب در اواخر ابيات است ، كه در ميان شاعران پارسىگوى متداول است . و يا تكرار كلمه‌اى در همهء ابيات يا همهء مصراع‌ها - برحسب التزام شاعر - يا اشتراك اول همهء ابيات در يك كلمه كه به آن « مجنح » مىگويند . و يا اشتراك اول و آخر هر بيت در يك كلمه كه به آن « رد العجز على الصدر » مىگويند و بعضى به آن بيت دايره گفته‌اند .\r\nاگر مشاكلت لفظ با مخالفت معنى باشد ، به آن « تجنيس تام » مىگويند - مانند عين و عين به دو معنى . و اگر مشاكلت لفظ برحسب كتابت باشد آن را « تصحيف » مىنامند .\r\nمثال مشاكلت تام در الفاظ مركب ، نوعى از قلب است بدين‌گونه كه مىگويند : اين سخن فرض عين است و عين فرض . يا چنان‌كه مىگويند :\r\n سفرى كردم وقتى به هرى * به هرى وقتى كردم سفرى \r\nمثال مشاكلت ناقص در اجزاى لفظ ، در صورتى كه حروف باشند ، مانند دو حرف متقارب كه در سجع‌ها واقع مىشوند . و در صورتى كه در حركات باشند ، مانند ترصيعاتى كه حركات كلمات در آن متشابه نباشد - چون هنر و كرم .\r\nمثال مشاكلت ناقص در الفاظ بسيط ، چنان است كه اگر الفاظ در جوهر خود با همديگر متفق باشند در تصريفات مختلف باشند ، مانند سمك و سماك . و اگر به جوهر\r\n\r\n","description":"","footnote":"","page_name":" 666 ","page_number":666},
  {"content":"\r\n\r\nمختلف باشند ، به حروف متشابه باشند - مانند قايس و سايق - يا متقارب - مانند صايح و سايح . يا به تصريف مشابه باشند - مانند عظيم و عليم . و يا به صنعت - مانند گندم و كژدم .\r\nيا يكى جزء ديگرى بوده - مانند حمى و حمار ، سهى و سها - يا جزئى از لفظ ميان آن‌دو مشترك باشد - مانند خير و خيل ، مار و مال . مشاكلت ناقص در الفاظ مركب نيز بر همين قياس است .\r\nمشاكلت تام در بعضى بسيط ، چنان است كه شاعر يك معنى را با استعمال‌هاى مختلف به كار مىبرد ، و اين امر برحسب تركيب ، گوناگون خواهد بود ، چنان‌كه يك معنى مركب را مىتوان به بيان‌هاى مختلفى بيان كرد . نوعى از آن « شعر معنوى » ناميده مىشود .\r\nمشاكلت ناقص ، چنان است كه به‌جاى معنى ، امرى كه با آن مناسب است قرار مىدهند و يا امرى را كه برحسب اعتبار با آن مختلف است ، مىگيرند .\r\nو اما آن‌چه متعلق به مخالفت است ، بايد به صورت مخالفتى مشابهتى يا مناسبتى لفظى يا معنوى باشد تا مقتضى نظامى باشد ، و در غير اين صورت از قبيل صنعت شعرى نخواهد بود . اگر شاعر ، ملتزم به مخالفت در اجزاى كلمات بر وجهى معين شود ، اين امر مىتواند نوعى از انواع صنعت لفظى باشد ، البته به اين شرط كه مناسبت در باقى اجزا وجود داشته باشد و نيز بايد با تكرارى منتظم باشد .\r\nمخالفت در الفاظ بسيط ، اگر همراه با مشاركت معنى باشد ، به وسيلهء ترادف الفاظ است ، و اگر با مشابهت معنى باشد ، مانند استعمال قرائن با يكديگر ( چون اعداد يا اضداد ) به آن مطابقه و ازدواج مىگويند . وجه مشابهت يكى از اين امور است : اشتراك در نسبت ( مانند پادشاه در شهر و ملّاح در كشتى ) اشتراك در استعمال ( مانند كمان و تير ) اشتراك در حمل ( مانند طول و عرض ) اشتراك در اسم ( مانند آفتاب و چشمهء آب ) .\r\nو اما اگر مخالفت در الفاظ بسيط همراه با مخالفت در معنى باشد ، اما به وجهى ، از جانب لفظ مناسبتى تخييل شود ، مانند اين مثال‌ها ، خواهد بود : استعمال شبيه به ضد به جاى ضد ، مثلا بياض با سواد به معنى شهر و ده ، كوكب با نجم به معنى گياه ، و اگر به وجهى از جانب معنى مناسبت تخييلى شود ، مانند اين امور خواهد بود : استعمال ثواب با دوزخ كه در معنى نزديك به عقاب بوده و ضد ثواب است .\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nاين ابواب به اعتبارى از مشاكلت معنوى هستند . ايهام و مغالطه برحسب بساطت و تركيب از باب مخالفت معنى ، به تنهايى ، هستند . اما مخالفت لفظ و معنى باهم ، صنعتى به نام « تزلزل » است كه با اندك تحريفى لفظى ، معنى ضد مطلوب را پيدا مىكند .\r\nمخالفت و مشاكلت باهم ، نيز صنعتى به‌نام « جمع و تقسيم » است . چنان‌كه مىگويند :\r\nزيد و عمر دريايند اما يكى در عطا و ديگرى در بلا . يا مىگويند : به او هم بيم است و هم اميد ، بيم از سطوتش و اميد به رحمتش ! صنعت ديگر ، صنعتى است به نام استدراك ، چنان‌كه مىگويند : دست او ابر است ، با اين تفاوت كه ابر هنگام عطا مىگريد و او مىخندد !\r\nانواع ديگر از مخالفات ناقص و تام هم بر اين قياس‌اند . از جمله صنعت‌هاى شعرى ، انواعى است كه متعلق به مجموع شعر است ( مانند توشيح ، ترجيع ) يا متعلق به بعضى از ابيات است ، مانند ملمع و مسمط .\r\nبايد دانست كه همان‌گونه كه خطابه داراى اجزايى مانند صدر ، اقتصاص و تصدير و خاتمه است ، شعر نيز داراى اجزايى مانند مطلع ، تشبيب ، تخلص ، دعا ، مقطع ، مىباشد و برحسب هريك صنعت‌هاى مختلفى ممكن است وجود داشته باشند . از آن‌جا كه علمى جداگانه ، متكفل بيان اين معانى است ، در اين كتاب به همين مقدار اكتفا مىشود .\r\nاكنون كه وعدهء آغاز كتاب را وفا نموديم ، سخن را به پايان مىرسانيم . و ما توفيقى الّا بالله عليه توكلت و اليه انيب .\r\nتصنيف اين كتاب به خامهء تواناى استاد دانشمندان ، سلطان فضلاى دنيا ، يارىكنندهء حق و دين ، وجيه اسلام و مسلمين ، انشاكنندهء حقايق و مبيّن دقايق محمد بن حسن طوسى رحمة الله عليه در روز پنج‌شنبه بيست و دوم ماه جمادى الآخر سال شش‌صد و چهل و دو هجرى ، تمام گرديد .\r\n\r\n","description":"","footnote":"","page_name":" 668 ","page_number":668},
  {"content":"\r\n\r\n\r\nجداول\r\n\r\n","description":"","footnote":"","page_name":" 669 ","page_number":669},
  {"content":"\r\n . \r\n","description":"","footnote":"","page_name":" 670 ","page_number":670},
  {"content":"\r\n\r\n[ تصوير 
  ]\r\nجدول 1\r\nجدول 2\r\n( 1 ) در بعضى نسخه‌ها : لوح مهملات و محصورات و عموم و خصوص آن در صدق ايجابا و سلبا .\r\n( 2 ) متداخلتان .\r\n\r\n","description":"","footnote":"","page_name":" 671 ","page_number":671},
  {"content":"\r\n\r\n[ تصوير 
  ]\r\nجدول 3\r\nجدول 4\r\n( 1 ) پانزده .\r\n\r\n","description":"","footnote":"","page_name":" 672 ","page_number":672},
  {"content":"\r\n\r\n[ تصوير 
  ]\r\nجدول 5\r\n\r\n","description":"","footnote":"","page_name":" 673 ","page_number":673},
  {"content":"\r\n\r\n[ تصوير 
  ]\r\nجدول 6\r\n( 1 ) در هفده صورت صادق است در دو صورت يكى آنك همه يا بعضى دانااند و يكى آنك همه معدومند صادق است .\r\n( 2 ) « همه يا » از نسخهء اصل افتاده است .\r\n\r\n","description":"","footnote":"","page_name":" 674 ","page_number":674},
  {"content":"\r\n\r\n[ تصوير 
  ]\r\nجدول 7\r\n\r\n","description":"","footnote":"","page_name":" 675 ","page_number":675},
  {"content":"\r\n\r\n[ تصوير 
  ]\r\nجدول 8\r\n\r\n","description":"","footnote":"","page_name":" 676 ","page_number":676},
  {"content":"\r\n\r\n[ تصوير 
  ]\r\nجدول 9\r\n\r\n","description":"","footnote":"","page_name":" 677 ","page_number":677},
  {"content":"\r\n\r\n[ تصوير 
  ]\r\nجدول 10\r\n\r\n","description":"","footnote":"","page_name":" 678 ","page_number":678},
  {"content":"\r\n\r\n[ تصوير 
  ]\r\nجدول 11\r\n( 1 ) ص : استثنايى .\r\n\r\n","description":"","footnote":"","page_name":" 679 ","page_number":679},
  {"content":"\r\n\r\n[ تصوير 
  ]\r\nجدول 12\r\n( 1 ) در اصل : بجاى « ايجابى » سلبى است .\r\n( 2 ) مطلق عام .\r\n( 3 ) بعضى از نسخه‌ها : بجاى « مطلق » ممكن است .\r\n\r\n","description":"","footnote":"","page_name":" 680 ","page_number":680},
  {"content":"\r\n\r\n[ تصوير 
  ]\r\nجدول 13\r\n( 1 ) اين علائم در اين لوح : « واج / ممك / ب / ن / حقي / مم / قى / ع » مختصر اين كلماتند : واجب ؛ ممكن حقيقى ؛ ممتنع .\r\n\r\n","description":"","footnote":"","page_name":" 681 ","page_number":681},
  {"content":"\r\n\r\n[ تصوير 
  ]\r\nجدول 14\r\n\r\n","description":"","footnote":"","page_name":" 682 ","page_number":682},
  {"content":"\r\n\r\n[ تصوير 
  ]\r\nجدول 15\r\n( 1 ) كلمهء ( كلى ) در بعضى نسخ نيست .\r\n( 2 ) بجاى جزئى در بعض نسخ « كلى » است .\r\n( 3 ) بجاى احتمالى در بعض نسخ « استصحابى » است .\r\n( 4 ) اصل : موجبه ، در هر سه موضع .\r\n\r\n","description":"","footnote":"","page_name":" 683 ","page_number":683},
  {"content":"\r\n\r\n[ تصوير 
  ]\r\nجدول 16\r\n( 1 ) اصل و بيشتر نسخ : « ضرب » و صحيح چنان‌كه در نسخهء كتابخانهء مدرسه سپهسالار ضروب .\r\n( 2 ) اصل و چند نسخه ديگر : و لا شئى من ب ا ؟\r\n\r\n","description":"","footnote":"","page_name":" 684 ","page_number":684},
  {"content":"\r\n\r\n[ تصوير 
  ]\r\nجدول 17\r\n\r\n","description":"","footnote":"","page_name":" 685 ","page_number":685},
  {"content":"\r\n\r\n[ تصوير 
  ]\r\nجدول 18\r\n\r\n","description":"","footnote":"","page_name":" 686 ","page_number":686},
  {"content":"\r\n\r\n[ تصوير 
  ]\r\nجدول 19\r\n( 1 ) جز نسخهء كتابخانهء مدرسهء سپهسالار بقيهء نسخه‌ها « ضرب » .\r\n\r\n","description":"","footnote":"","page_name":" 687 ","page_number":687},
  {"content":"\r\n\r\n[ تصوير 
  ]\r\nجدول 20\r\n( 1 ) و ( 3 ) و ( 4 ) و ( 5 ) و ( 6 ) يعنى در « ممكن اخص » و « مطلق اخص » و « وقتى » و « منتشر » و « مشروط به محمول » چون مفهوم لا دائم وجود دارد لذا ممكن خاص‌هاى نتيجه هميشه بالا دائم همراه است .\r\n( 2 ) در مطلق عام كه شامل ضرورى و لا ضروريست اگر احتمال ضرورة باشد نتيجه ممكن عام است و اگر احتمال لا ضرورة باشد نتيجه ممكن خاص .\r\n( 7 ) و ( 8 ) غير منتج بودن در اين‌دو خانه بر اثر آنست كه در صغراى ممكن عام يا ممكن خاص ، اوسط به امكان حمل بر موضوع « اصغر » مىشود و در كبراى آن اوسط بالفعل و چون « بالمكان » اعم از « بالفعل است » لذا دو اوسط از يك قسم نيستند تا بتوانند قياس را منتج كنند .\r\n( 9 ) البته نتايج غيرمنتج هم در خانه‌هاى مقابل « ممكن اخص » مثل خانه‌هاى ماقبل آن نيز وجود دارد .\r\n( 10 ) چهارضلعى ؟ ؟ ؟ شامل سه خانه است كه سه خانه « ممكن » است .\r\n( 11 ) « مطلق عام » طبق اصل اول از اصول پنجگانه مندرج در متن .\r\n( 12 ) چهارضلعى ؟ ؟ ؟ شامل سه خانه « مطلق » است .\r\n( 13 ) « وقتى » مندرج در اين خانه هم « ممكن » و هم « مطلق » مىتواند به حساب آيد .\r\n( 14 ) چهارضلعى  bay ? Q  شامل دو خانه « وقتى » است .\r\n( 15 ) چهارضلعى  adcd  شامل يك خانه « مشروط به محمول » است .\r\n( 16 ) چهارضلعى  « cdef »  شامل سه خانه « دائم » مىباشد .\r\n\r\n","description":"","footnote":"","page_name":" 688 ","page_number":688},
  {"content":"\r\n\r\n[ تصوير 
  ]\r\nجدول 21\r\n( 1 ) علت آن‌كه جهت نتيجه تابع جهت كبرى است بر اثر آن است كه ذات اصغر در صغرى تحت حكم اكبر مىرود .\r\n( 2 ) در جدول دوم : تعداد جهت « ذاتى » در كبرى دوازده‌تاست .\r\n( 3 ) تعداد جهت « وصفى » در صغرى ده جهت است و بالنتيجه تعداد خانه‌هاى اين جدول 120 - 12 * 10 مىشود .\r\n\r\n","description":"","footnote":"","page_name":" 689 ","page_number":689},
  {"content":"\r\n\r\n[ تصوير 
  ]\r\nجدول 22\r\n( 1 ) براى فهم اين جدول يعنى جدول سوم كافى است از تطابق خاص و اخص كه دلالت بر ذات مىكنند استفاده كرد و در عامها نيز بايد از جهت ذات جهتى گرفت كه قابل تطبيق با صغرى باشد و بالنتيجه « جدول يك » و « اصل پنجم » در اين جدول نقش مهمى دارند .\r\n( 2 ) در كبريات ده جهت وصفى است .\r\n( 3 ) در صغريات دوازده جهت ذاتى است .\r\n( 4 ) و ( 5 ) علت غيرمنتج بودن بر اثر امكانيت اوسط در صغرى و فعليت آن ( يعنى اوسط ) در كبرى است كه از يك قسم نيستند .\r\n\r\n","description":"","footnote":"","page_name":" 690 ","page_number":690},
  {"content":"\r\n\r\n[ تصوير 
  ]\r\nجدول 23\r\n( 1 ) در اين جدول شرط عمل اين است در تقابل دو جهت ( يعنى جهت كبرى و جهت صغرى ) بايد آن جهتى را گرفت كه در صورت صدق ، آن فراگير جهت كبرى و جهت صغرى باشد و بدين ترتيب روابط بين جهات نقش مهمى در اينجا بازى مىكنند يعنى نسبت بين جهات باهم .\r\n( 2 ) صغرى در اينجا عرفى عام است كه شامل دو فرد است « عرفى مشروط » و « عرفى لا مشروط » و كبرى « عرفى لا مشروط خاص » نتيجه آن مىشود كه براى اخذ نتيجه بايد عرفى عام صغرى را « عرفى لا مشروط » گرفت با كبرى تطبيق كرد پس نتيجه « عرفى لا مشروط خاص » مىشود كه در ضمن « عرفى خاص » است .\r\n( 3 ) مقصود از « مشروط دائم لا ضرورى » قيد « دائم لا ضرورى » مبين جهت در ذات است .\r\n( 4 ) تدوين اين چهار جدول بر اين اصل‌ها است : در جدول اوّل جهات چه در صغرى و چه در كبرى به حسب ذات در مقدمات مورد لحاظ واقع شده است ؛ در جدول دوم جهات در كبرى به حسب ذات و در صغرى به حسب وصف آمده ؛ در جدول سوم آنها در كبرى به حسب وصف و در صغرى به حسب ذات آمده‌اند ؛ در جدول چهارم هم در صغرى و هم در كبرى جهات به حسب وصف‌اند .\r\n( 5 ) طرز عمل در اين جدول : تقابل مشروط و عرفى نتيجه عرفى است و تقابل خاص با عام نتيجه خاص و تقابل اخص با خاص يا عام نتيجه اخص و تقابل عرفى با عرفى لا مشروط نتيجه عرفى لا مشروط است ( 4 ) .\r\n\r\n","description":"","footnote":"","page_name":" 691 ","page_number":691},
  {"content":"\r\n\r\n[ تصوير 
  ]\r\nجدول 24\r\n\r\n","description":"","footnote":"","page_name":" 692 ","page_number":692},
  {"content":"\r\n\r\n[ تصوير 
  ]\r\nجدول 25\r\nتوضيح : 1 - سطرهاى اوّل هر خانه براى مختلف الكيفها و سطرهاى دوم هر خانه براى متفق الكيفهاست . 2 - كبراى وصفى دائم و لا دائم ذاتى با هر صغرى نتيجه مطلق عام مىدهد . 3 - اگر جهت صغرى ضرورى يا دائم يا دائم لا ضرورى و جهت كبرى وصفى همواره اين ضرورت و دوام را با جهت ذاتى كبرى مىسنجيم . 4 - كبراى ضرورى برحسب ذات با هر صغرى نتيجه ممكن عام مىدهد . 5 - وقتى و منتشر و مشروط به محمول همواره لا دائم‌اند و كبرى وصفى بود با لادائم نتيجه مطلق عامه مىدهد . 6 - اگر كبراى « دائم » و « ضرورى » و « دائم لا ضرورى » باشد نتيجه مثل جدول اوّل است ولى اگر آن عرفى بود با اقسامش و يا مشروطه با اقسامش و يا ممكن‌ها با عرفى و مشروطه باشد نتيجه ممكن عام است ولى مطلقه‌ها با آنها نتيجه مطلقه عام است منتها مشروطه خاصه ضرورى الوصف و لا ضرورى الذات با هر صغرى نتيجه ممكنه عامه و عرفى اخص چون دائم الوصف و لا دائم الذات است با هر صغرى مطلقه عام مىدهد .\r\n\r\n","description":"","footnote":"","page_name":" 693 ","page_number":693},
  {"content":"\r\n\r\n[ تصوير 
  ]\r\nجدول 26\r\nتوضيح : 1 - سطرهاى اوّل هر خانه براى مختلف الكيف‌هاست و سطرهاى دوم براى متفق الكيفهاست مىباشد . 2 - در وصفيات اگر اختلاف كيف بود نتيجه مىدهد ولى اگر متفق الكيف شدند نتيجه نمىدهد . 3 - اگر صغرى لا ضرورى بود ؛ هر كبراى وصفى نتيجه ممكن عام مىدهد و اگر لا دائم بود نتيجه مطلق عام است . 4 - « دائم لا ضرورى » جهت است براى ذات . 5 - كبراى وصفى مشروط لا ضرورى با هر صغرى نتيجه ممكن عام مىدهد . 6 - عرفى اخص يعنى لا دائم ذاتى با دائم لا ضرورى نتيجه دائم دارد . 7 - وصف با ذات اگر در قياس مقابل شوند ( چه صغرى و چه كبرى ) روى هم عمل نمىكنند .\r\n\r\n","description":"","footnote":"","page_name":" 694 ","page_number":694},
  {"content":"\r\n\r\n[ تصوير 
  ]\r\nجدول 27\r\n( 1 ) مقصود اين است : « غير منتج بودن » بر اثر ممكن عام بودن يا ممكن خاص بودن صغرى است يعنى اگر « ممكن عام » و « خاص » « احتمال لا ضرورى دائم » بودن حد اوسط را در صغرى دادند آن حد اوسط كه اكنون موضوع كبرى قرار گرفته است و بايد بالفعل باشد ديگر بالفعل نمىباشد و بر اثر آن موجب مىشود كه قياس غير منتج گردد .\r\n\r\n","description":"","footnote":"","page_name":" 695 ","page_number":695},
  {"content":"\r\n\r\n[ تصوير 
  ]\r\nجدول 28\r\n\r\n","description":"","footnote":"","page_name":" 696 ","page_number":696},
  {"content":"\r\n\r\n[ تصوير 
  ]\r\nجدول 29\r\n\r\n","description":"","footnote":"","page_name":" 697 ","page_number":697},
  {"content":"\r\n\r\n[ تصوير 
  ]\r\nجدول 30\r\n\r\n","description":"","footnote":"","page_name":" 698 ","page_number":698},
  {"content":"\r\n\r\n[ تصوير 
  ]\r\nجدول 31\r\n\r\n","description":"","footnote":"","page_name":" 699 ","page_number":699},
  {"content":"\r\n\r\n[ تصوير 
  ]\r\nادامه جدول 31\r\n\r\n","description":"","footnote":"","page_name":" 700 ","page_number":700},
  {"content":"\r\n\r\n[ تصوير 
  ]\r\nجدول 32\r\n\r\n","description":"","footnote":"","page_name":" 701 ","page_number":701},
  {"content":"\r\n\r\n[ تصوير 
  ]\r\nجدول 33\r\nتوضيح : 1 - اعداد طرف چپ ( چپ خواننده ) نمايندهء شكل قياسى و اعداد طرف راست نماينده ضرب اين شكل است .\r\n2 - نتايج با حروف بزرگتر نوشته شده از مقدمات قياس حاصل شده است و به حروف كوچكتر از لوازم مقدمات است .\r\n( 1 ) براى نشان دادن ضروب چهارگانه شكل اوّل مىگوييم : ضرب اوّل : صغراى موجبه كليه + كبرى موجبه كليه ؛ ضرب دوم : صغرى موجبه كليه + كبرى سالبه كليه ؛ ضرب سوم : صغرى موجبه جزئيه + كبرى موجبه كليه ؛ ضرب چهارم : صغرى موجبه جزئيه + كبرى سالبه كليه .\r\n( 2 ) مقصود از كلى در اين‌جا آن است كه در اين قياس موجبه كليه منعكس به موجبه كليه مىشود زيرا محمول و موضوع متساوىاند لذا اگر نتيجه موجبه جزئيه شد بايد آن را موجبه كليه گرفت . اما چرا موجبه كليه منعكس به موجبه كليه شد زيرا دو مقدمه يعنى « كل ج ب » و « كل ب ا » به وقت عكس هريك « كل ب ج » و « كل ا ب » مىشوند نه قضيه جزئيه .\r\n( 3 ) مقصود از صغرى آن است كه چون قياس بين كل ج ا\r\nكل ب ا منتج نيست ( زيرا شرط خينكب در آن جارى نيست )\r\nمىتوانيم « كل ج ا » را به صورت « لا شىء مما ليس ج فهو ا » تبديل و با « كل ب ا » قرين كنيم نتيجه « لا شىء مما ليس ج فهو ب » مىشود و آن معادل است با « كل ج ب » يعنى صغرى .\r\n( 4 ) در ضرب سوم چون صغرى جزئى است نتيجه قياس جزئى مىشود و اين نتيجه جزئى چون با صغرى جزئى تأليف شود قياس عقيم است زيرا هردو مقدمه جزئيه‌اند و از اين جهت خانه‌هاى مقابل بدون نتيجه‌اند .\r\n( 5 ) در ضرب چهارم چون صغرى جزئى مىباشد با كبراى سالبه نتيجه جزئى مىدهد و نتيجه جزئى با صغريات جزئى نتيجه‌اى نمىدهد از اين جهت خانه‌هاى مقابل بدون نتيجه‌اند .\r\n\r\n","description":"","footnote":"","page_name":" 702 ","page_number":702},
  {"content":"\r\n\r\n[ تصوير 
  ]\r\nجدول 34\r\n( 1 ) كاربرد جدول‌ها : در دو ستونى كه زير عنوان « صغراى قياس دور » واقع است همواره « نتيجه » صغرى واقع مىشود و با مقدمات يعنى صغرى و عكس صغرى و كبرى و عكس كبرى قياس تأليف مىكند و در دو ستونى كه زير عنوان « كبراى قياس دور » واقع است همواره « نتيجه » كبرى واقع مىشود و با مقدمات مندرج در ستون مقدمات قياس تأليف مىكند و نتايج در خانه‌هاى مقابل قرار مىگيرند .\r\n\r\n","description":"","footnote":"","page_name":" 703 ","page_number":703},
  {"content":"\r\n\r\n[ تصوير 
  ]\r\nجدول 35\r\n\r\n","description":"","footnote":"","page_name":" 704 ","page_number":704},
  {"content":"\r\n\r\n[ تصوير 
  ]\r\nجدول 36\r\n( 1 ) مقصود از اسوار ثلاثه آن است كه در اين جدول ما با سه سور يكى « بعض » و ديگرى « لا شىء من » و سه ديگر « ليس بعض ( - ليس كل ) » سروكار داريم .\r\n\r\n","description":"","footnote":"","page_name":" 705 ","page_number":705},
  {"content":"\r\n\r\n[ تصوير 
  ]\r\nجدول 37\r\n( 1 ) مقصود از نامنتفع آن است كه « ليس بعض ب ج » كه حاصل از قياس است هيچ رابطه‌اى نمىتواند از جهت تقابل ضد و نقيض با صغرى برقرار كند زيرا نه نقيض صغرى است و نه ضد آن و نيز نه نقيض عكس صغرى است و نه ضد آن .\r\n\r\n","description":"","footnote":"","page_name":" 706 ","page_number":706},
  {"content":"\r\n\r\n[ تصوير 
  ]\r\nجدول 38\r\n( 1 ) مقصود از « عكس هردو » « عكس ضد نتيجه » و « عكس نقيض » است .\r\n( 2 ) در خانه‌اى كه نتيجه به صورت « عقيم » آمده است شماره سمت راست يعنى 2 فى المثل مبين آن شكلى است كه چنين نتيجه‌اى را بايد در اين مورد بدهد و شماره طرف چپ آن يعنى 3 نماينده آن ضرب از اين شكل است كه سور يك مقدمه آن ضرب با سور مقدمه اين مثال تطبيق مىكند .\r\n\r\n","description":"","footnote":"","page_name":" 707 ","page_number":707},
  {"content":"\r\n\r\n[ تصوير 
  ]\r\nجدول 39\r\n( 1 ) عكس نتيجه تأليفش با مقدمات جزئى عقيم است و با كلى انتاج جزئى كند و در وقتى كه انتاج جزئى كرد همان نتيجه‌اى را مىدهد كه مقدمه ديگر مىداد يعنى چون « بعض ا ج » كه عكس « كل ج ا » است با « كل ا ب » اين قياس : كل ا ب را تأليف كند نتيجه « بعض ب ج » را مىدهد كه مفاد « ليس بعض ب ج » مىباشد بدين ترتيب عكس نتيجه بعض ا ج يا تأليف عقيم مىدهد يا غيرنافع .\r\n\r\n","description":"","footnote":"","page_name":" 708 ","page_number":708},
  {"content":"\r\n\r\n[ تصوير 
  ]\r\nجدول 40\r\n\r\n","description":"","footnote":"","page_name":" 709 ","page_number":709},
  {"content":"\r\n\r\n[ تصوير 
  ]\r\nجدول 41\r\n\r\n","description":"","footnote":"","page_name":" 710 ","page_number":710},
  {"content":"\r\n\r\n[ تصوير 
  ]\r\nجدول 42\r\n\r\n","description":"","footnote":"","page_name":" 711 ","page_number":711},
  {"content":"\r\n\r\n[ تصوير 
  ]\r\nادامه جدول 42\r\n\r\n","description":"","footnote":"","page_name":" 712 ","page_number":712},
  {"content":"\r\n\r\n[ تصوير 
  ]\r\nجدول 43\r\n\r\n","description":"","footnote":"","page_name":" 713 ","page_number":713},
  {"content":"\r\n . \r\n","description":"","footnote":"","page_name":" 714 ","page_number":714},
  {"content":"\r\n\r\n\r\nفهرست تفصيلى\r\nدرآمد 7\r\nديباچه 9\r\nبازنگاشت ديباچه 11\r\nمقدمه 13\r\nآغاز سخن 15\r\nمقالهء اوّل : مدخل منطق ( ايساغوجى ) فن اوّل : مباحث الفاظ 21\r\nفصل اوّل : كيفيت دلالت الفاظ بر معانى 21\r\nفصل دوم : نسبت الفاظ با معانى 23\r\nاقسام اسماى متشابه 26\r\nتمثيل ، تشبيه ، استعاره 27\r\nفصل سوم : تقسيم الفاظ 31\r\nتقسيم‌بندى الفاظ مفرد 32\r\nفن دوم : كلّى و جزئى 35\r\nفصل اوّل : تعريف كلّى و جزئى 35\r\nفصل دوم : حمل و وضع 36\r\nفصل سوم : فرق ميان كلّ و كلّى - جزء و جزئى 38\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nفصل چهارم : معانى ديگر لفظ كلّى 39\r\nفن سوم : ذاتى و عرضى 41\r\nفصل اوّل : تعريف ذاتى و عرضى 41\r\nفصل دوم : اقسام ذاتى 42\r\nفصل سوم : اقسام عرضى 43\r\nفصل چهارم : اقسام مقول در جواب ماهو 45\r\nفن چهارم : كليّات خمس 49\r\nفصل اوّل : تعريف كليات خمس 49\r\nفصل دوم : مراتب اجناس و انواع 51\r\nفصل سوم : ويژگىهاى فصول 53\r\nفصل چهارم : وضعيت خاصه و عرض عام 54\r\nفصل پنجم : احوال كليّات خمس 55\r\nمقالهء دوم : مقولات ده‌گانه ( قاطيغورياس ) فصل اوّل : مقدمه‌اى بر بحث مقولات 61\r\nفصل دوم : شناخت موضوع 63\r\nفصل سوم : تعريف جوهر ، انواع جوهر ، فرق جوهر و عرض 66\r\nانواع جوهر 66\r\nفصل چهارم : تعريف كميّت و بيان انواع و اقسام آن 67\r\nفصل پنجم : كيفيت و انواع آن 71\r\n1 - كيفيات محسوس 72\r\n2 - كيفيات نفسانى 73\r\n3 - كيفيات استعدادى 73\r\n4 - كيفيات مختص به كمّ 74\r\nفصل ششم : مقولهء اضافه و انواع آن 75\r\n\r\n","description":"","footnote":"","page_name":" 716 ","page_number":716},
  {"content":"\r\n\r\nخواص مضاف 76\r\nفصل هفتم : بقيهء مقولات 78\r\nفصل هشتم : اقسام تقابل 82\r\nفصل نهم : اقسام تقدّم و تأخّر و معيّت 89\r\nمقالهء سوم : عبارات ( بارى ارمينياس ) فن اوّل : قضايا 95\r\nفصل اوّل : اصناف دلالت‌ها و احوال مدلول‌ها 95\r\nاصناف دلالت‌ها از نظر استعمال 97\r\nفصل دوم : تعيين قول جازم و چگونگى تأليف آن از الفاظ مفرد 98\r\nفصل سوم : اثبات و نفى ، ايجاب و سلب 102\r\nفصل چهارم : اقسام قضايا 103\r\nفصل پنجم : اقسام شرطيات 105\r\nفصل ششم : وحدت و كثرت قضايا به اعتبار اجزاى آن‌ها 107\r\nفصل هفتم : نسبت اجزاى قضايا با يكديگر 109\r\nفصل هشتم : چگونگى تعلق صدق و كذب به قضاياى شرطى و اجزاى آن 116\r\nفصل نهم : حصر و اهمال در قضايا 119\r\nفصل دهم : تحصيل مفهوم قضايا و مفهوم اجزاى آن 123\r\nفصل يازدهم : تقابل ، تضاد ، تداخل و تناقض قضايا 134\r\nفصل دوازدهم : قضاياى محصله ، معدوليه ، عدميه و تلازم آن‌ها 136\r\nبسائط 141\r\nثنائيات 141\r\nثلاثيات 142\r\nرباعيات 142\r\nخماسى 142\r\nاعتبار اقسام طول 143\r\n\r\n","description":"","footnote":"","page_name":" 717 ","page_number":717},
  {"content":"\r\n\r\nاعتبار طول 143\r\nاعتبار قطر 144\r\nاعتبار طول 144\r\nاعتبار عرض 145\r\nاعتبار قطر 145\r\nفصل سيزدهم : تلازم شرطيات 148\r\nفصل چهاردهم : تلازم و تباين قضايا به اعتبار استوا و انعكاس اجزا و مقابلات اجزا 154\r\nفصل پانزدهم : قضاياى منحرفه و محرّفه 157\r\nفصل شانزدهم : رد بعضى قضايا با بعض ديگر 159\r\nفن دوم : جهات قضايا و اعتبار آن در ابواب تناقض ، عكس و آن‌چه متعلق به آن است 161\r\nفصل اوّل : معنى جهت ، فرق ماده و جهت ، تعيين موضع جهت قضايا 161\r\nفصل دوم : معنى ضرورت و امكان ، اعتبار آن در ذهن و خارج ، فرق ميان ضرورت و دوام 163\r\nفصل سوم : اصناف ضرورى و دائم 165\r\nفصل چهارم : اصناف ممكنات 169\r\nفصل پنجم : اصناف مطلقات 171\r\nفصل ششم : اعتبار اقسام عرفى و مشروط به حسب اعتبار جهات ذاتى 175\r\nاقسام عرفى مطلق 176\r\nاقسام مشروط مطلق 178\r\nاقسام عرفى لا مشروط 178\r\nفصل هفتم : خصوص و عموم قضاياى مطلقه و موجّهه 180\r\nفصل هشتم : تناقض موجّهات 183\r\nفصل نهم : عكس و عكس مستوى در موجّهات 187\r\nفصل دهم : عكس نقيض 198\r\nفصل يازدهم : اعتبار جهت و نقيض و عكس در قضاياى شرطى 205\r\n\r\n","description":"","footnote":"","page_name":" 718 ","page_number":718},
  {"content":"\r\n\r\nمقالهء چهارم : علم قياس ( انالوطيقاى اوّل ) فن اوّل : علم قياس 215\r\nقسم اوّل از فن اول علم قياس 215\r\nفصل اوّل : تعريف قياس 216\r\nفصل دوم : انواع قياس‌ها 219\r\nفصل سوم : اجزاى قياس‌ها و چگونگى هيأت اقتران مقدمات 220\r\nفصل چهارم : شكل‌هاى مختلف قياس‌هاى حملى و چگونگى ضروب هريك بدون در نظر گرفتن جهات 222\r\nشكل اوّل 223\r\nشكل دوم 226\r\nبيان ضروب منتج 228\r\nشكل سوم 230\r\nشكل چهارم 234\r\nفصل پنجم : مختلطات شكل اوّل 243\r\nاصل اوّل 245\r\nاصل دوم 245\r\nاصل سوم 247\r\nاصل چهارم 247\r\nاصل پنجم 248\r\nتفصيل نتايج مختلطات و وضع جداول 249\r\nفصل ششم : مختلطات شكل دوم 251\r\nاصل اوّل 251\r\nاصل دوم 255\r\nاصل سوم 256\r\nاصل چهارم 257\r\nاصل پنجم 258\r\n\r\n","description":"","footnote":"","page_name":" 719 ","page_number":719},
  {"content":"\r\n\r\nاصل ششم 259\r\nتفصيل نتايج مختلطات و وضع جداول 261\r\nفصل هفتم : مختلطات شكل سوم 264\r\nفصل هشتم : مختلطات شكل چهارم 266\r\nاصل اوّل 267\r\nاصل دوم 268\r\nاصل سوم 268\r\nاصل چهارم 269\r\nاصل پنجم 270\r\nاصل ششم 270\r\nتفصيل نتايج مختلطات و وضع جداول 272\r\nفصل نهم : اختلالى كه در اعتبار جهات و مختلطات از جهت اعتبار دائم لا ضرورى كلّى عارض مىشود 276\r\nفصل دهم : تلخيص اعتبار جهات و مختلطات بعد از استكشاف حال دائم لا ضرورى 282\r\nقسم دوم از فن اوّل علم قياس 285\r\nفصل اوّل : قياس‌هاى اقترانى از متصلات 285\r\nفصل دوم : اقترانيات از منفصلات 289\r\nفصل سوم : اقترانيات از متصلات و منفصلات باهم 291\r\nنوع اوّل : متصلهء صغرى و اشتراك در تالى 292\r\nنوع دوم : متصلهء صغرى و اشتراك در مقدم 295\r\nنوع سوم : متصلهء كبرى و اشتراك در مقدم 296\r\nنوع چهارم : متصلهء كبرى و اشتراك در تالى 297\r\nفصل چهارم : اقترانياتى كه از حمليات و متصلات تشكيل مىشوند 298\r\nنوع اوّل : حملى كبرى و اشتراك با متصله در تالى 299\r\nنوع دوم : متصلهء كبرى و اشتراك در تالى 300\r\n\r\n","description":"","footnote":"","page_name":" 720 ","page_number":720},
  {"content":"\r\n\r\nنوع سوم : حملى صغرى و اشتراك در مقدم 301\r\nشكل اوّل 302\r\nشكل دوم 305\r\nشكل سوم 306\r\nشكل چهارم 307\r\nنوع چهارم : حملى كبرى و اشتراك در مقدم 308\r\nشكل اوّل 308\r\nشكل دوم 309\r\nشكل سوم 309\r\nشكل چهارم 310\r\nفصل پنجم : اقترانياتى كه از حمليات و منفصلات تأليف يافته‌اند 311\r\nقياس مقسم 312\r\nفصل ششم : انواع قياس‌هايى كه اشتراك از هردو جانب در جزئى غيرتام باشد 314\r\nفصل هفتم : قياس‌هاى استثنايى 316\r\nفصل هشتم : وجه احتياج قياس‌هاى اقترانى و استثنايى به يكديگر 319\r\nفن دوم : لواحق و عوارض قياس و ذكر تأليفات شبيه به قياس 321\r\nفصل اوّل : در يك قياس بسيط فقط يك حد اوسط و دو مقدمه وجود دارد و بيان وجه وقوع آن‌چه بيش از اين باشد 322\r\nفصل دوم : قياس‌هاى مركب 324\r\nفصل سوم : احكامى كه از قياس‌ها به تبعيت مطلوب لازم مىشود 326\r\nفصل چهارم : لزوم نتيجهء صادق از قياس‌هاى صادق و غيرصادق 327\r\nفصل پنجم : طلب قياس بر هر مطلوبى و روش اكتساب مقدمات 329\r\nفصل ششم : تحليل قياس 333\r\nفصل هفتم : قياس دور و عكس 339\r\nقياس دور 342\r\nقياس عكس 347\r\n\r\n","description":"","footnote":"","page_name":" 721 ","page_number":721},
  {"content":"\r\n\r\nفصل هشتم : قياس خلف 348\r\nفصل نهم : تأليف قياس از مقابلات و مصادره بر مطلوب 353\r\nتأليف قياس از مقدمات متقابل 354\r\nمصادره بر مطلوب اوّل 356\r\nفصل دهم : كيفيت تعارض علم و جهل يا علم و ظن در رأى يك شخص و اسباب آن 357\r\nفصل يازدهم : تأليف‌هايى كه شبيه قياس است ، مانند استقرا و تمثيل 360\r\nاستقرا 360\r\nتمثيل 362\r\nفصل دوازدهم : قياس‌هايى كه برحسب صورت‌ها يا مواد داراى القاب مخصوص هستند 366\r\nقياس مقاومت 366\r\nضمير 368\r\nدليل 368\r\nقياس علامت 368\r\nقياس فراسى 369\r\nمقالهء پنجم : برهان ( انالوطيقاى دوم ) فن اوّل : كيفيت اكتساب تصديقات يقينى به برهان 373\r\nفصل اوّل : مطلوب علم برهان ، ذكر صنايع علمى ، بيان شرف مرتبهء برهان 374\r\nفصل دوم : احوال صناعات پنج‌گانه و مبادى اصناف قياسات 378\r\nفصل سوم : اصناف مطالب 385\r\nفصل چهارم : اصناف علل و مباحث مربوط به آن 389\r\nفصل پنجم : برهان ، اقسام برهان ، نسبت حدود آن با يكديگر ، راه اقامهء برهان بر هر مطلوبى كه داراى سببى باشد 394\r\nفصل ششم : كيفيت وقوع اصناف علل در حد اوسط برهان‌ها 400\r\n\r\n","description":"","footnote":"","page_name":" 722 ","page_number":722},
  {"content":"\r\n\r\nفصل هفتم : مطلوب‌هايى كه داراى سببى نيستند ، استقرا و تجربه ، ذكر مبادى برهان 404\r\nفصل هشتم : كيفيت انتفاع به حس در اكتساب علوم 408\r\nفصل نهم : شرايط مقدمات برهان 411\r\nفصل دهم : ذاتى باب برهان 414\r\nفصل يازدهم : اولى برحسب اين موضع 418\r\nفصل دوازدهم : كلى به حسب باب برهان 420\r\nفصل سيزدهم : ضرورى در باب برهان 423\r\nفصل چهاردهم : كيفيت وقوع مقدمات غيركلى و ضرورى در علوم 426\r\nفصل پانزدهم : موضوعات ، مبادى و مسائل علوم برهانى و آن‌چه در آغاز بعضى از علوم ذكر مىشود 427\r\nفصل شانزدهم : اختلاف و اشتراك علوم 435\r\nفصل هفدهم : محمولات غير مناسب در مقدمات و نتايج برهان قرار نمىگيرند 442\r\nفصل هجدهم : نسبت علم و ظن با يكديگر و چند تعريف رسمى ديگر 444\r\nفن دوم : كيفيت اكتساب تصورات تام به حد 447\r\nفصل اوّل : بيان امكان اكتساب تصورات 447\r\nفصل دوم : تصورات مكتسب و غير مكتسب و اشاره‌اى به اصناف تعريف‌ها 449\r\nفصل سوم : آغاز سخن در حدّ و بيان مناسبت و مباينت برهان و حدّ 454\r\nفصل چهارم : حد را نمىتوان به تنهايى از برهان ، قسمت و استقرا اكتساب نمود 457\r\nفصل پنجم : راه اكتساب حد تركيب است 461\r\nفصل ششم : وجه انتفاع به تحليل و قسمت در به دست آوردن حدود و غيره 462\r\nفصل هفتم : بيان حال فصول 467\r\nفصل هشتم : كيفيت وقوع علل در حدّ 472\r\nفصل نهم : مشاركت برهان و حدّ 474\r\nفصل دهم : كيفيت وقوع اعراض ذاتى در تعريفات 476\r\n\r\n","description":"","footnote":"","page_name":" 723 ","page_number":723},
  {"content":"\r\n\r\nفصل يازدهم : تمامى سخن در حدّ ، بيان احوال حدود ، نسبت حدّ با محدودات 477\r\nفصل دوازدهم : در اشخاص جزئى ، نه برهان مىتوان گفت و نه حدّ 481\r\nمقالهء ششم : جدل ( طوبيقا ) فن اوّل : مقدمات 485\r\nفصل اوّل : ماهيت و منفعت جدل و احوال سائل و مجيب 485\r\nفصل دوم : مواضع جدلى و كيفيت انشعاب مقدمات از آن 492\r\nفصل سوم : اجزاى قياس‌ها و مطالب جدلى و اصناف مواضع 494\r\nفصل چهارم : مبادى ، مسائل ، مقدمات ، مطالب و قياس جدلى 497\r\nفصل پنجم : ادوات جدل كه تمرين آن‌ها مفيد ملكهء جدلى بوده و اشاره‌اى به ساير منافع آن 502\r\nفن دوم : مواضع 511\r\nفصل اوّل : مواضع اثبات و ابطال 511\r\nفصل دوم : مواضع اولى و آثر 520\r\nفصل سوم : مواضع جنس 527\r\nفصل چهارم : مواضع خاصه 534\r\nفصل پنجم : مواضع حدّ 541\r\nمواضع الفاظ 542\r\nمواضع تجاوز بر قدر كفايت 543\r\nمواضع باقى مباحث حدّ 544\r\nفصل ششم : مواضع هوهو 551\r\nفن سوم : وصايا 553\r\nفصل اوّل : وصاياى سائل 553\r\nفصل دوم : وصاياى مجيب 559\r\nفصل سوم : وصاياى مشترك ميان سائل و مجيب 564\r\n\r\n","description":"","footnote":"","page_name":" 724 ","page_number":724},
  {"content":"\r\n\r\nمقالهء هفتم : مغالطه ( سوفسطيقا ) فصل اوّل : تبكيت مغالطى ، صناعت مغالطه و منفعت آن 569\r\nفصل دوم : حصر اسباب غلط و مغالطه كه در تبكيت وجود دارند 572\r\nفصل سوم : ذكر امور خارجى كه اسباب مغالطه است و براى سائل و مجيب در اين صناعت مفيد 580\r\nمقالهء هشتم : خطابه ( ريطوريقا ) فن اول : اصول و قواعد خطابه 587\r\nفصل اوّل : ماهيت و منفعت خطابه و نسبت آن با صناعت جدل و ديگر صناعات 587\r\nفصل دوم : اجزاى خطابه 591\r\nفصل سوم : قياس‌هاى خطابى و حال مواد و صور آن 595\r\nفصل چهارم : اصناف مخاطبات برحسب اغراض مختلف و روش استعمال هريك از آن‌ها 600\r\nفن دوم : اعداد انواع 607\r\nفصل اوّل : شمار امور قابل مشورت 607\r\nفصل دوم : اشدّ و اضعف 613\r\nفصل سوم : اعداد انواع متعلق به منافرات 614\r\nفصل چهارم : اعداد انواع متعلق به مشاجرات 616\r\nفصل پنجم : اعداد انواع نافع در تصديقات غيرصناعى 622\r\nفصل ششم : انفعالات و اخلاق نفسانى كه در استدراجات نافع بوده و اعداد انواع برحسب آن 624\r\nفصل هفتم : اختلاف اصناف 631\r\nفصل هشتم : انواع مشترك و ختم سخن در انواع 634\r\nفن سوم : توابع و آن‌چه بدان مىماند 639\r\n\r\n","description":"","footnote":"","page_name":" 725 ","page_number":725},
  {"content":"\r\n\r\nفصل اوّل : حال الفاظ 639\r\nفصل دوم : نظم و ترتيب گفتارهاى خطابى 645\r\nفصل سوم : اخذ به وجوه و تقرير انواع آن 646\r\nفصل چهارم : منازعات و مقاومات خطابى و آن‌چه متعلق به آن است 649\r\nمقالهء نهم : شعر ( بوطيقا ) فصل اوّل : اشاره‌اى به ماهيت و منفعت شعر و آن‌چه متعلق به آن است 655\r\nفصل دوم : تحقيق پيرامون تخييل و محاكات و بيان وجوه استعمال آن 660\r\nفصل سوم : احوال الفاظ و اشاره‌اى اجمالى به صنايع شعرى 664\r\nجداول 669\r\nنمايه 727\r\n\r\n","description":"","footnote":"","page_name":" 726 ","page_number":726},
  {"content":"\r\n\r\n\r\nنمايه\r\n\r\nآ\r\nآثار علوى ( كتاب ) 173\r\nآراى محموده 381\r\n\r\nا\r\nابراهيم بن بكوس 173\r\nابن ابى اصيبعة 224\r\nابن سينا ، حسين بن عبد اللّه 184 ، 276 ، 312 ، 443 ، 444 ، 480\r\nابو البركات 440\r\nابو الحسن سعيد بن هبة اللّه ( شيخ . . . ) 224\r\nابيض مطلق 190\r\nاثبات و ابطال 497\r\nاثبات و نفى 102\r\nاجناس سافل 61\r\nاجناس عالى 67\r\nاجناس عاليه 61\r\nاجناس ، مراتب 51 ، 52\r\nاخبار 100\r\nاخبار العلماء باخبار الحكماء ( كتاب ) 172 ، 173 ، 189\r\nارسطو 61 ، 172 ، 408 ، 421 ، 439 ، 442 ، 443 ، 492 ، 498\r\nارسطو طاليس - ارسطو\r\nاساس الاقتباس ( كتاب ) 108 - 110 ، 112 ، 225\r\nاستدلالات صناعى ، انواع 663 ، 664\r\nاستصحابى 208\r\nاستصحابى ايجابى كلى 208\r\nاستصحابى سلبى كلى 208\r\nاستعاره 27 ، 642\r\nاستقراء 360 - 362 ، 404 - 408\r\nاسكندر بن فيلتوس 173\r\nاسلام 224\r\nاسم 32 ، 34\r\nاسما جامد 33\r\nاسما سايل 33\r\nاسم ، اقسام 32 ، 33\r\n\r\n","description":"","footnote":"","page_name":" 727 ","page_number":727},
  {"content":"\r\n\r\nاسما مشتق 33\r\nاسما موضوع 33\r\nاسماى متجانس 24\r\nاسماى متشابه ، اقسام 26\r\nاسماى متواطى 29 ، 34\r\nاسماى مشترك 25 ، 29\r\nاسماى مشتق 24\r\nاسماى مشكك 29\r\nاسماى منقول 27\r\nاسماء متشابه 27\r\nاسم مشترك 506\r\nاشارات ( كتاب ) 276\r\nاشّد 613 ، 614\r\nاصالت راى 615\r\nاصناف ، اختلاف 631 - 634\r\nاصناف ضرورى و دائم 165 ، 169\r\nاصناف مخاطبات ( برحسب اعراض مختلف ) 600 - 606\r\nاصناف مطلقات 171 - 175\r\nاصناف ممكنات 169 - 171\r\nاصول 189\r\nاصول عاليه ( كتاب ) 173\r\nاصول ( مطالب ) 385\r\nاصول موضوعه 382\r\nاضافه ، انواع 75 ، 76\r\nاضافه غيرمتكرر 77\r\nاضافه متكرر 76\r\nاضعف 613 ، 614\r\nاعتبار اقسام طول 143\r\nاعتبار اقسام عرضى 175\r\nاعتبار طول 143 ، 144\r\nاعتبار عرض 145\r\nاعتبار قطر 144 ، 145\r\nاعتقاد جازم 375 ، 376\r\nاعتقاد غيرجازم 376\r\nاعراض ذاتى 67 ، 414\r\nاعراض كلى 65\r\nافلاطون 359 ، 573\r\nاقتران ، متشكل از حمليات و متصلات 298\r\nاقتران ، متشكل از حمليات و منفصلات 311 - 314\r\nاقترانيات از منفصلات 289 - 291\r\nاقليدس 388\r\nاقوال جازمه 93\r\nالفاظ 23\r\nالفاظ ، تقسيم 31\r\nالفاظ ، حال 639\r\nالفاظ متشابهه 25\r\nالفاظ متفق 25\r\nالفاظ محصله 102\r\nالفاظ مشتركه 25\r\n\r\n","description":"","footnote":"","page_name":" 728 ","page_number":728},
  {"content":"\r\n\r\nالفاظ معدوله 102\r\nالفاظ مفرد ، تقسيم‌بندى 32\r\nالفاظ ، مواضع 542 ، 543\r\nامام فخر رازى 189\r\nامثال قضايا 176\r\nامور ابداعى ، انواع 389 ، 390\r\nامور ابداعى بالذات 390\r\nامور ابداعى به حد 390\r\nانفعالات نفسانى 624 - 630\r\nانفعاليات 72\r\nانواع ، اعداد 607 - 638\r\nانواع غيركائن 635\r\nانواغ غيرممكن 634 ، 635\r\nانواع كائن 635\r\nانواع ، مراتب 51\r\nانواع ممكن 634 ، 635\r\nاوحد الزمان - بغدادى ، ابو البركات ( خواجه . . . )\r\nاوسط ( كتاب ) 276\r\nاوضاع 431\r\nاوليات 380\r\nاولى ( در برهان ) 418 - 420\r\nايجاب جزئى 132\r\nايجاب عناد 133\r\nايجاب ، قضيه 102 ، 125\r\nايجاب كلى 132\r\nأين ، انواع 79\r\n\r\nب\r\nبارى ارميناس 420\r\nبرهان 121 ، 376 ، 377 ، 571\r\nبرهان ، اقسام 394 - 400\r\nبرهان انّ 339 ، 396 ، 400 ، 439\r\nبرهان ( انالوطيقاى دوم ) 373 ، 482\r\nبرهان خلف 229 ، 266\r\nبرهان ، ذاتى باب 414 - 417\r\nبرهان ، راه اقامه 394 - 400\r\nبرهان ، شرايط مقدمات 411 - 414\r\nبرهان ( كتاب ) 173 ، 453\r\nبرهان لم 339 ، 398 ، 400\r\nبرهان لمى 406 ، 440\r\nبرهان ، مبادى 404 - 408 ، 427 ، 435\r\nبرهان ، مبادى خاص 429 ، 430\r\nبرهان ، مبادى عام 429 ، 430\r\nبرهان ، محصولات غيرمناسب 442 - 444\r\nبرهان ، مواد 384\r\nبرهان ، موضوعات 427 - 435\r\nبرهان و حد ، كيفيت مشاركت 474 ، 475\r\nبرهان و حد ( مباينت‌ها ) 454 - 456\r\nبرهان و حد ( مناسبت‌ها ) 454 - 456\r\n\r\n","description":"","footnote":"","page_name":" 729 ","page_number":729},
  {"content":"\r\n\r\nبرهانيات 383\r\nبزرگى همت 615\r\nبسائط 141\r\nبغداد 224 ، 225\r\nبغدادى ، ابو البركات ( خواجه . . . ) 224\r\nبقراط 503\r\nبلد ( شهر ) 224\r\nبيهقى ، ظهير الدين 224\r\n\r\nت\r\nتالى 110 - 116\r\nتأخر ، اقسام 89\r\nتجاوز بر قدر كفايت ، مواضع 543 ، 544\r\nتجربه 404 - 408\r\nتحقيق 383\r\nتخيل 383 ، 660 - 664\r\nترجيح 383\r\nتسليم 383\r\nتسليم تام 385\r\nتسليم غيرتام 385\r\nتشبيه 27\r\nتصديق 374\r\nتصديقات 34\r\nتصديقات غيرصناعى ، انواع نافع 622 - 624\r\nتصديقات نامكتسب ، انواع 379 - 383\r\nتصديق ظّنى 376\r\nتصور 374\r\nتصورات 34\r\nتصورات ، امكان اكتساب 447 - 449\r\nتصورات غيرمكتسب 449 - 454\r\nتصورات مكتسب 449 - 454\r\nتصور تام 374\r\nتصور غيرتام 374\r\nتظلم 620 - 622\r\nتعارض علم و جهل 357 - 359\r\nتعارض علم و ظن - تعارض علم و جهل تعذيبات 622\r\nتعريفات ، كيفيت وقوع اعراض ذاتى 476 ، 477\r\nتعريف‌ها ، اصناف 449 - 454\r\nتعليم و تعلم ، انواع 378 ، 379\r\nتعليم و تعلم تفهيمى 379\r\nتعليم و تعلم تنبيهى 379\r\nتعليم و تعلم حدسى 378 ، 379\r\nتعليم و تعلم فكرى 378\r\nتعنّت 625\r\nتفسير 189\r\nتقابل ، اقسام 82\r\nتقابل تضاد 83\r\n\r\n","description":"","footnote":"","page_name":" 730 ","page_number":730},
  {"content":"\r\n\r\nتقابل تضايف 83 ، 85\r\nتقابل سلب و ايجاب ، انواع 82 ، 83\r\nتقابل ملكه و عدم ملكه 83\r\nتقدم ، اقسام 89 ، 90\r\nتقدم به ذات 89\r\nتقدم به طبع 89\r\nتقدم به وضع 89\r\nتقدم و تأخر به رتبه 89\r\nتقدم و تأخر به طبع 89\r\nتلازم شرطيات 148\r\nتلازم و تباين قضايا 154\r\nتمثيل 27 ، 360 ، 362 - 366\r\nتناقض ، شرايط 184\r\nتنكابنى ، طاهر ( ميرزا . . . ) 23 ، 108 - 110 ، 112\r\nتوابع 639 - 652\r\n\r\nث\r\nثافرسطس ( ثوفرسطس ) 172\r\nثامسطيوس 172\r\nثلاثيات 142\r\nثنائيات 141\r\n\r\nج\r\nجالينوس 172 ، 173\r\nجدل 377 ، 571\r\nجدل ، ادوات 502 - 509\r\nجدل ( طوبيقا ) 485 - 566\r\nجدل ، ماهيت 485 - 492\r\nجدل ، معنى 489 ، 490\r\nجدل ، منفعت 485 - 492\r\nجدل ، مواد 384\r\nجدلى 486 ، 487\r\nجدليات 383\r\nجدلى ، انشعاب مقدمات 492 ، 493\r\nجدلى ، مواضع 492 ، 493\r\nجذام ( بيمارى ) 224\r\nجزئيات 51\r\nجزئى ، تعريف 35 ، 36 ، 38\r\nجزء 38 ، 39\r\nجسم 67\r\nجسم تعليمى 70\r\nجسم محل 63\r\nجنس 53 - 56 ، 62 ، 393\r\nجنس سافل 52\r\nجنس عالى 52\r\nجنس ( محمول جدل ) 494 ، 495\r\nجنس ، مواضع 527 - 534\r\nجنس و فصل ، تمايزات 531 - 533\r\nجنس و فصل ، مواضع مشترك 527 - 531\r\nجواهر اولى 67\r\n\r\n","description":"","footnote":"","page_name":" 731 ","page_number":731},
  {"content":"\r\n\r\nجواهر كلى 65\r\nجواهر مفارق 68\r\nجواهر مفارق ، انواع 66\r\nجور ، انواع 618 - 620\r\nجوهر 61 ، 64 ، 66\r\nجوهر ، انواع 66 ، 67\r\nجوهر بسيط 52 ، 66\r\nجوهر كلى 67\r\nجوهر مركب 52 ، 66\r\nجهات ، اختلاف اعتبار 276 - 282\r\nجهات ، تلخيص اعتبار 282 - 284\r\nجهات قضايا 161\r\n\r\nح\r\nحاضر 220\r\nحال 64\r\nحال ، انواع 63 ، 64\r\nحد 497\r\nحد اصغر 220\r\nحدّ ، اقسام 477 - 482\r\nحد اكبر 220\r\nحد اوسط 221\r\nحد برحسب اسم 479 ، 480\r\nحد برحسب ذات تام 479 ، 480\r\nحد تام 375 ، 376\r\nحد ، تعريف 454 - 457\r\nحد ، راه اكتساب 461 ، 462\r\nحدس 445\r\nحدسيات 380\r\nحد ، كيفيت وقوع علل 472 ، 473\r\nحد ، محدوديت 456 - 460\r\nحد ( محمول جدل ) 494 ، 495\r\nحد مشترك 69\r\nحدّ ، مواضع 541 ، 551\r\nحد ناقص 375\r\nحدود ، احوال 477 - 482\r\nحدود ، نسبت آن 394 ، 400\r\nحدّ و محدودات ( نسبت آن‌ها ) 477 ، 482\r\nحرف 32\r\nحركت ، انواع 81\r\nحسد 630\r\nحس و محسوس ( كتاب ) 173\r\nحصر جزئى 132\r\nحصر كلى 132\r\nحظ 70\r\nحقيقت و ذات معروض 476\r\nحكمت 189 ، 445 ، 614\r\nحكمت انگارى 570\r\nحكمت طبيعى 225\r\nحلم 615\r\nحمل 36 ، 37\r\n\r\n","description":"","footnote":"","page_name":" 732 ","page_number":732},
  {"content":"\r\n\r\nحمل اجناس 88\r\nحمل اشتقاق 37\r\nحمل تقابل 88\r\nحمل متواطى 63\r\nحمل مواطات 37 ، 38 ، 50 ، 56 ، 64\r\nحملى صغرى ، اشتراك در مقدم 301 ، 308\r\nحملى كبرى ، اشتراك با متصله در تالى 299 ، 300\r\nحملى كبرى ، اشتراك در مقدم 308 ، 311\r\nحيدرآباد 225\r\nحيوان ناطق 21\r\n\r\nخ\r\nخاصه 51 ، 497\r\nخاصه ( محمول جدل ) 494 ، 495\r\nخاصه ، مواضع 534 - 541\r\nخاصه ، وضعيت 54\r\nخبر 99\r\nخجلت و حيا 628 ، 629\r\nخراسان 189\r\nخطائيات 383\r\nخطابه 377 ، 378\r\nخطابه ، اجزا 591 ، 595\r\nخطابه ، اصول 587 ، 606\r\nخطابه ( تفاوت با ديگر صناعات ) 587 ، 591\r\nخطابه ( ريطوريقا ) 587 ، 652\r\nخطابه ، قواعد 587 ، 606\r\nخطابه ، ماهيت 587 ، 591\r\nخطابه ، منازعات 649 - 652\r\nخطابه ، منفعت 587 - 591\r\nخطابه ، مواد 384\r\nخلقيات 502\r\nخليفه المسترشد بااللّه 224\r\nخماسى 142\r\nخمسه مفرده 51\r\nخواجه رئيس ابو على سينا - ابن سينا ، حسين بن عبد اللّه\r\nخواجه نصير الدين طوسى - طوسى ، محمد بن حسن\r\nخوارزمشاهى ، ملوك 189\r\nخوف 627\r\n\r\nد\r\nدال و مدلول 97\r\nدلالت 96\r\nدلالت التزام 21 - 23\r\nدلالت الفاظ 21\r\nدلالت تضمين 21\r\nدلالت تواطى 21\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nدلالت طبعى 21\r\nدلالت مطابقه 21 - 23\r\nدلالت‌ها ، اصناف 95 ، 97\r\nدو مطلق عام 185\r\n\r\nذ\r\nذاتى 45\r\nذاتى ، اقسام 42 ، 43\r\nذاتى بسيط 181\r\nذاتى ، تعريف 41\r\nذاتى ( در برهان ) 414 - 417\r\nذاتى مقوم 44\r\nذهن 445\r\n\r\nر\r\nرباعيات 142\r\nرد بر جالينوس ( كتاب ) 173\r\nرسم تام 375\r\nرسم ناقص 375\r\nرى 189\r\nرياضى 224\r\n\r\nز\r\nزبان پارسى - زبان فارسى\r\nزبان تازى 120 ، 122 ، 132 ، 162\r\nزبان عربى 122\r\nزبان فارسى 110 ، 130 ، 132 ، 574\r\nزبان يونانى 33\r\nزمان 70\r\nزمان ، اقسام 80\r\nزمان حقيقى 80\r\nزمان غيرحقيقى 80\r\n\r\nس\r\nسائل 487 ، 490 - 492\r\nسالبه 102\r\nسالبه ، انواع 102\r\nسالبه عدميه 140\r\nسالبه كلى 133\r\nسالبه محصله 140\r\nسالبه معدوليه 140\r\nسطح 70\r\nسقراط 359\r\nسلب اتفاق 133\r\nسلب عناد ، انواع 133\r\nسلب ، قضيه 102\r\nسلطان مسعود بن محمد بن ملك شاه سلجوقى 224\r\nسنن 622\r\nسور 120\r\nسوفسطايى 569\r\nسوگندها 622\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nسياست اجتماعى 610\r\nسياست اخيار 610\r\nسياست تغلبى 609\r\nسياست ضرورت 610\r\nسياست قلت 610\r\nسياست كرامت 609\r\nسياست لذت 610\r\nسياست وجدانى 609\r\nسياهى حال 63\r\n\r\nش\r\nشتم 625\r\nشجاعت 627 ، 628\r\nشرايط انتاج 223\r\nشرح سماع طبيعى ( كتاب ) 173\r\nشرطيات ، اقسام 105\r\nشعر 377 ، 378\r\nشعراى يمانى 26\r\nشعر ( بوطيقا ) 655 - 668\r\nشعر ، صنايع 664 - 668\r\nشعر ، ماهيت 655 - 660\r\nشعر ، منفعت 655 - 660\r\nشعر ، مواد 384\r\nشعريات 383\r\nشفا ( كتاب ) 276\r\nشفقت 629 ، 630\r\nشكايت 616\r\nشكر نعمت 629\r\nشهرت ، انواع 499 - 501\r\nشهود 622\r\n\r\nص\r\nصداقت 626 ، 627\r\nصناعات پنج‌گانه 378\r\nصناعت 445\r\nصوان الحكمة 224\r\nصورت 63 ، 64 ، 67\r\n\r\nض\r\nالضرير الانطاكى ، داود 108\r\nضرب 223\r\nضرر ، اسباب 616 ، 617\r\nضروب شانزده‌گانه 223\r\nضرورت و امكان 163 ، 164\r\nضرورت و دوام ، تفاوت 163 - 165\r\nضرورى ( در باب برهان ) 423 - 425\r\n\r\nط\r\nطب 224 ، 503\r\nطبيعيات 502\r\nطراغوديا 652\r\nطوسى ، محمد بن حسن 223 ، 668\r\n\r\n","description":"","footnote":"","page_name":" 735 ","page_number":735},
  {"content":"\r\n\r\n\r\nع\r\nعبارات ( بارى ارمينياس ) 91 - 212\r\nعدالت 614\r\nعدد 70\r\nعرض 61 ، 64 ، 67\r\nعرض خاص 51\r\nعرض عام 51 ، 54\r\nعرض عام ، صورت‌ها 54\r\nعرض ( محمول جدل ) 494 ، 495\r\nعرضى 45\r\nعرضى ، اقسام 43 ، 44\r\nعرضى ، تعريف 41 ، 42\r\nعرضى لازم ، اقسام 44\r\nعرضى مفارق ، اقسام 45\r\nعرفيات 179\r\nعرفى اخص 179\r\nعرفى خاص 179\r\nعرفى دائم 177\r\nعرفى دائم لا ضرورى 177\r\nعرفى ضرورى به حسب ذات 176 ، 177\r\nعرفى عام 179\r\nعرفى لا دائم 177\r\nعرفى لا مشروط ، اقسام 178 ، 179\r\nعرفى لا مشروط ضرورى 178 ، 179\r\nعرفى مطلق ، اقسام 176 ، 177\r\nعقل 62 ، 66 ، 67\r\nعكس 187 - 212\r\nعكس ، اعتبار جمعيت در قضاياى شرطى 205 - 212\r\nعكس ، اعتبار نقيض در قضاياى شرطى 205 - 212\r\nعكس ، انواع 187 - 212\r\nعكس مستوى 187 ، 188\r\nعكس نقيض 187 ، 188 ، 198 - 205\r\nعلت تام 391 ، 392\r\nعلت غايى ( ماله ) 389\r\nعلت فاعلى ( ما منه ) 389\r\nعلت مادى ( ما فيه ) 389\r\nعلل ، اصناف 389\r\nعلل ، انواع 389\r\nعلل صناعى 389\r\nعلل نفسانى 389\r\nعلل وجود 389\r\nعلم اكتسابى 445\r\nعلم ، انواع 374\r\nعلم برهان 175\r\nعلم نمايى 570\r\nعلم و ظن ( نسبت آن‌ها ) 444 - 446\r\nعلم يقينى 444\r\nعلوم ، اختلاف 435 - 444\r\nعلوم ، اشتراك 435 - 444\r\n\r\n","description":"","footnote":"","page_name":" 736 ","page_number":736},
  {"content":"\r\n\r\nعلوم ، اكتساب 408 - 411\r\nعناد 114 ، 115\r\nعهود 622\r\n\r\nغ\r\nغصب 624\r\nغيرت 630\r\n\r\nف\r\nفارابى ، ابو نصر 125\r\nفاعل تام 390 ، 400 ، 401\r\nفاعل تام بالفعل 391\r\nفاعل غيرتام 390\r\nفروع ، انواع 386\r\nفروع ( مطالب ) 385\r\nفصل 50 ، 393\r\nفصل عرضى 51\r\nفصل كيف 51\r\nفصل ، مواضع خاص 533 ، 534\r\nفصل و جنس ، تمايزات 531 - 533\r\nفصل و جنس ، مواضع مشترك 527 - 531\r\nفصول 467 - 472\r\nفصول ، شرايط 467 - 472\r\nفصول ، ويژگىها 53\r\nفضيلت ، انواع 614 ، 615\r\nفعل 32 ، 34\r\nفعل قائم 34\r\nفعل متصرف 34\r\nفقه 189\r\nفكر 445\r\nفلاسفه 62\r\nفلسفه 62 ، 224\r\nفهم 445\r\nفيثاغورس 503\r\n\r\nق\r\nقاطيغورياس 173\r\nقضايا 95\r\nقضايا ، اقسام 103\r\nقضايا ، تداخل 134\r\nقضايا ، تقابل 134\r\nقضايا ، تناقض 134\r\nقضايا ، حصر و اهمال 119 - 123\r\nقضايا ، مفهوم 123\r\nقضايا ، نسبت اجزاء 109\r\nقضايا ، وحدت و كثرت 107\r\nقضاياى حمليه 107 ، 109\r\nقضاياى سالبه معدوليه 138\r\nقضاياى شرطى 122\r\nقضاياى شرطى 116 ، 133\r\nقضاياى شرطى متصل 108\r\n\r\n","description":"","footnote":"","page_name":" 737 ","page_number":737},
  {"content":"\r\n\r\nقضاياى شرطى متصله 206\r\nقضاياى شرطى و صدق 116 - 119\r\nقضاياى شرطى و كذب 116 - 119\r\nقضاياى عدميه 136 ، 137\r\nقضاياى محرّفه 157\r\nقضاياى محصله 136 ، 137\r\nقضاياى محصوره 125 ، 127 ، 135 ، 137\r\nقضاياى مطلقه ، خصوص 180 - 183\r\nقضاياى مطلقه ، عموم 180 - 183\r\nقضاياى معدوليه 136 ، 137\r\nقضاياى منحرفه 157\r\nقضاياى منفصله 116\r\nقضاياى موجبه 113\r\nقضاياى موجهه ، خصوص 180 - 183\r\nقضاياى موجهه ، عموم 180 - 183\r\nقضاياى مهمله 135\r\nقضيه 99\r\nقضيه اتفاقى 111\r\nقضيه حملى 103 ، 105 ، 116\r\nقضيه حملى سالبه 103\r\nقضيه سالبه 104\r\nقضيه شرطى 103\r\nقضيه شرطى متصل 104\r\nقضيه شرطى متصل اتفاقى 131\r\nقضيه شرطى متصل لزومى 130 ، 131\r\nقضيه شرطى منفصل 104 ، 105\r\nقضيه محصوره 120\r\nقضيه مسوّره 120\r\nقضيه منفصله 104 ، 113 ، 114\r\nقضيه موجبه 104\r\nقضيه مهمله 121\r\nقفطى 172 ، 173 ، 189\r\nقوت 73\r\nقول جازم 34 ، 98 ، 100\r\nقول شارح 34 ، 98\r\nقياس 61 ، 176\r\nقياس ، اجزاء 220 - 222 ، 494 ، 497\r\nقياس استثنايى 219 ، 222 ، 319\r\nقياس اقترانى 319 ، 322 - 324 ، 350 ، 354 - 356\r\nقياس اقترانى ، انواع 219\r\nقياس اقترانى ، تعريف 219 ، 222\r\nقياس اقناعى 382\r\nقياس ( انالوطيقاى اول ) 215 - 370\r\nقياس ، انواع 219 ، 220\r\nقياس برهانى 376 ، 377 ، 380\r\nقياس بسيط 219 ، 322\r\nقياس ، تعريف 215 - 219\r\nقياس جدلى 382\r\nقياس جدلى ، مبادى 497 - 502\r\nقياس جدلى ، مسائل 497 - 502\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nقياس جدلى ، مطالب 497 - 502\r\nقياس جدلى ، مقدمات 497 - 502\r\nقياس حملى ، اشكال 222 - 243\r\nقياس خطابى 382\r\nقياس خطابى ، صور آن 595 - 600\r\nقياس خطابى ، مواد 595 - 600\r\nقياس خلف 318 ، 339 ، 340 ، 348 - 353\r\nقياس دائر - قياس دور\r\nقياس ، دشوارى تحليل 337 - 339\r\nقياس دليل 368\r\nقياس دور 339 ، 342 - 347\r\nقياس ، شكل اول 223 - 226\r\nقياس ، شكل چهارم 234 - 243\r\nقياس ، شكل دوم 226 - 230\r\nقياس ، شكل سوم 230 - 234\r\nقياس صادق 327\r\nقياس ، ضروب منتج شكل اول 226\r\nقياس ، ضروب منتج شكل چهارم 239 ، 241\r\nقياس ، ضروب منتج شكل دوم 228 ، 230\r\nقياس ، ضروب منتج شكل سوم 232 ، 234\r\nقياس ضمير 368\r\nقياس طلب 329\r\nقياس عكس 339 ، 347 ، 348\r\nقياس علامت 368 ، 369\r\nقياس غيرصادق 327\r\nقياس غيركامل 219\r\nقياس فراسى 369\r\nقياس كامل 219\r\nقياس ، مختلطات شكل اول 243 - 251\r\nقياس ، مختلطات شكل چهارم 266 - 276\r\nقياس ، مختلطات شكل دوم 251 - 264\r\nقياس ، مختلطات شكل سوم 264 - 266\r\nقياس مركب 219\r\nقياس مركب ، انواع 325\r\nقياس مستقيم 348 - 353\r\nقياس معكوس - قياس عكس\r\nقياس مغالطى 381\r\nقياس مفصول 325\r\nقياس مقاومت 366 ، 367\r\nقياس مقسم ، اشكال 312 - 314\r\nقياس موصول 325\r\nقياس ، نقصان مقدمات 324\r\nقياس‌ها ، احكام منتهى به تبعيت مطلوب 326 - 327\r\nقياس‌هاى استثنايى 316 - 319\r\nقياس‌هاى اقترانى از شرطيات ، انواع 285 - 289\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nقياس‌هاى مركب 324\r\n\r\nك\r\nكتاب نفس 173\r\nكفران نعمت 629\r\nكل 38 ، 39\r\nكلام 189\r\nكليات 51\r\nكليات ، انواع 51\r\nكليات خمس 49\r\nكليات خمس ، احوال 55\r\nكليات ذاتى 53\r\nكليات عرضى 51\r\nكلى ( به حسب باب برهان ) 420 - 423\r\nكلى ، تعريف 35 ، 36 ، 38\r\nكلى ذاتى 49 ، 51\r\nكلى طبيعى 39\r\nكلى عرضى 51\r\nكلى عقلى 39\r\nكلى منطقى 39\r\nكلىها ، وجه اشتراك 56\r\nكمّ ، اقسام 70\r\nكم متصل 71\r\nكم متصل غيرقار الذّات 69\r\nكم متصل غيرقار الذات ، انواع 70\r\nكم متصل قار الذات 69\r\nكم متصل قارّ الذات 69\r\nكم منفصل 70 ، 71\r\nكميت ، انواع 69 ، 70\r\nكميت ، تعريف 67\r\nكميت ، خاصيت 67 ، 68\r\nكميت متصل 69\r\nكميت منفصل 69\r\nكواكب ثابته 26\r\nكيفيات استعدادى 73\r\nكيفيات راسخ 72\r\nكيفيات غيرراسخ 72\r\nكيفيات مبصر 72\r\nكيفيات محسوس 72\r\nكيفيات محسوس ، انواع 72\r\nكيفيات مختص به كم 74\r\nكيفيات مذوق 72\r\nكيفيات مسموع ، انواع 72\r\nكيفيات مشموم 72\r\nكيفيات ملموس 72\r\nكيفيات نفسانى 73\r\nكيفيت 71\r\nكيفيت انتفاع به حس 408 - 411\r\nكيفيت ، انواع 71 ، 72\r\nكيفيت ، خواص 75\r\n\r\n","description":"","footnote":"","page_name":" 740 ","page_number":740},
  {"content":"\r\n\r\n\r\nگ\r\nگفتار خطابى ، نظم و ترتيب 645 ، 646\r\n\r\nل\r\nلازم بيّن 44\r\nلازم عرضى 44\r\nلازم غيربيّن 44\r\nلازم ماهيت 44\r\nلازم ماهيت ، اقسام 44\r\nلازم وجود خارجى 44\r\nلا قوت 74\r\nلذت ، انواع 617 ، 618\r\nلزوم تام 112\r\nلزوم ناقص 112\r\nلغت‌نامهء دهخدا 46\r\nلفظ 26 - 29\r\nلفظ ، اجزا 664 - 668\r\nلفظ ( سخن ) ، چگونگى 639 ، 646\r\nلفظ غريب 641\r\nلفظ غيرغريب 641\r\nلفظ متعدد 24\r\nلفظ مفرد 31\r\nلفظ مقدم 53\r\nلفظ مولف ، تقسيمات 34\r\nلفظ مولف ( قول ) 31\r\nليس بالاطلاق 184\r\nليس بالامكان 184\r\nليس بالضروره 184\r\nليوليانس 172\r\n\r\nم\r\nماده 63\r\nماده و جهت ، فرق 161\r\nماهو 45 - 47\r\nماهيت معروض 476\r\nمتصله صغرى ، اشتراك در تالى 292 - 295\r\nمتصله صغرى ، اشتراك در مقدم 295 ، 296\r\nمتصله كبرى ، اشتراك در تالى 297 ، 298 ، 300 ، 301\r\nمتصله كبرى ، اشتراك در مقدم 296 ، 297\r\nمتواترات 380\r\nمثال 375\r\nمجربات 380\r\nمجيب 487 ، 490 - 492\r\nمحاكات 660 - 664\r\nمحسوسات 380\r\nمحل 63\r\nمحمول 41 ، 42\r\nمختلطات 175 ، 223\r\n\r\n","description":"","footnote":"","page_name":" 741 ","page_number":741},
  {"content":"\r\n\r\nمختلطات ، اختلاف اعتبار 276 - 282\r\nمختلطات ، تلخيص اعتبار 282 - 284\r\nمختلطات شكل اول قياس ، اصل اول 245\r\nمختلطات شكل اول قياس ، اصل پنجم 248 ، 249\r\nمختلطات شكل اول قياس ، اصل چهارم 247 ، 248\r\nمختلطات شكل اول قياس ، اصل دوم 245 - 247\r\nمختلطات شكل اول قياس ، اصل سوم 247\r\nمختلطات شكل اول قياس ، اصول 245 - 249\r\nمختلطات شكل اول قياس ، وضع جداول 249 - 251\r\nمختلطات شكل چهارم قياس ، اصل اول 267\r\nمختلطات شكل چهارم قياس ، اصل پنجم 270\r\nمختلطات شكل چهارم قياس ، اصل چهارم 269\r\nمختلطات شكل چهارم قياس ، اصل دوم 268\r\nمختلطات شكل چهارم قياس ، اصل سوم 268 ، 269\r\nمختلطات شكل چهارم قياس ، اصل ششم 270 - 272\r\nمختلطات شكل چهارم قياس ، وضع جداول 272 - 276\r\nمختلطات شكل دوم قياس ، اصل اول 251 - 255\r\nمختلطات شكل دوم قياس ، اصل پنجم 258 ، 259\r\nمختلطات شكل دوم قياس ، اصل چهارم 257 ، 258\r\nمختلطات شكل دوم قياس ، اصل دوم 255\r\nمختلطات شكل دوم قياس ، اصل سوم 256 ، 257\r\nمختلطات شكل دوم قياس ، اصل ششم 259 - 261\r\nمختلطات شكل دوم قياس ، اصل ششم 259 - 261\r\nمختلطات شكل دوم قياس ، اصول 251 - 261\r\nمختلطات شكل دوم قياس ، نتايج جداول 261 - 264\r\nمخيلات 382 ، 383 ، 385\r\nمدح ، مقتضيات 615 ، 616\r\nمدخل منطق ( ايساغوجى ) 21 - 57\r\nمدلول‌ها ، احوال 95\r\nمسأله جدلى 494\r\nمسلمات 382\r\nمشائين 54\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nمشاجرات 616 - 622\r\nمشاكلت تام 665 ، 668\r\nمشاكلت ناقص 666 - 668\r\nمشبهات 381 ، 572 ، 579\r\nمشترك لفظى 49 ، 53\r\nمشروط 179\r\nمشروط دائم لا ضرورى 178\r\nمشروط ضرورى 178\r\nمشروط لا دائم 178\r\nمشروط لا ضرورى 178\r\nمشروط مطلق ، اقسام 178\r\nمشروطيات 179\r\nمشورت ، انواع 607 - 613\r\nمشهورات حقيقى مطلق 381\r\nمشهورات ظاهرى 382 ، 385\r\nمشهورات محدود 381 ، 382\r\nمشهور حقيقى 499\r\nمشهور ظاهر 499\r\nمشهور عام 500\r\nمشهور مطلق 501 ، 503\r\nمصادرات 90 ، 382\r\nمصادره بر مطلوب اول 356 ، 357\r\nمصر 173\r\nمضاف ، خواص 76 ، 77\r\nمطالب ، اصناف 385 - 389\r\nمطلب 386 ، 389\r\nمطلب اىّ 386 - 389\r\nمطلب اين 386 - 389\r\nمطلب كم 386 - 389\r\nمطلب كيف 386 - 389\r\nمطلب لم 386 - 389\r\nمطلب ما 385\r\nمطلب متى 386 - 389\r\nمطلب من 386 - 389\r\nمطلب هل 385 - 389\r\nمطلب هل مركب 386 - 389\r\nمطلق عرضى 185\r\nمطلوب 326 - 327\r\nمطلوب بدون سبب 404 - 408\r\nمطلوب ( در علوم برهانى ) 494\r\nمظنونات 382 ، 385\r\nمعانى 21 ، 22\r\nمعتبر ( كتاب ) 225\r\nمعترض 487\r\nمعلم اول - ارسطو\r\nمعلم ثانى - فارابى ، ابو نصر\r\nمعيار اللغه ( كتاب ) 83\r\nمعيت 90\r\nمعيت ، اقسام 89\r\nمغالطات 383\r\nمغالطه 339 ، 340\r\nمغالطه ، اسباب خارجى 580 - 584\r\n\r\n","description":"","footnote":"","page_name":" 743 ","page_number":743},
  {"content":"\r\n\r\nمغالطه اشتراك اسم 572 ، 573\r\nمغالطه به اختلاف اعراب و اعجام 573 ، 574\r\nمغالطه به اختلاف شكل لفظ 573\r\nمغالطه به اشتراك تأليف 575\r\nمغالطه به اشتراك قسمت 574 ، 575\r\nمغالطه ، تبكيت 569 - 580\r\nمغالطه ( سوفسطيقا ) 569 - 584\r\nمغالطه صناعت 569 - 572\r\nمغالطه لفظى ، انواع 572 - 575\r\nمغالطه ، ممارات 574\r\nمغالطه ، منفعت 569 - 572\r\nمغالطه ، مواد 384\r\nمغايرت لفظى 24\r\nمغايرت معنوى 24\r\nمفاهيم 22\r\nمقبولات 382\r\nمقدمات ، روش اكتساب ، 329 ، 330\r\nمقدمات غيركلى ( در علوم ) 426 ، 427\r\nمقدمه أين 79\r\nمقدمه جدلى 494\r\nمقدمه صغرى 220\r\nمقدمه كبرى 220\r\nمقولات 61\r\nمقولات ده‌گانه ( قاطيغورياس ) 61 - 93\r\nمقولات عشر 61 ، 62 ، 64\r\nمقول ، اقسام 45\r\nمقوله اضافه 78\r\nمقوله جده ، ملك و له 80\r\nمقوله متى 80\r\nمقوله وضع و نسب 78\r\nملا مظفر 26 ، 27\r\nمناسبت لفظى 24\r\nمناسبت معنوى 24\r\nمنافرات 614 - 616\r\nمنتهى الارب ( كتاب ) 129\r\nمنطق 61 ، 189 ، 224 ، 225\r\nمنطقيات 502\r\nمنفصلات ، انواع 289 ، 290\r\nمواد قضايا 110\r\nمواضع آثر 520 - 527\r\nمواضع ابطال 511 - 520\r\nمواضع اثبات 511 - 520\r\nمواضع اولى 520 - 527\r\nموجبه 102\r\nموجبه ، انواع 102\r\nموجبه محصله 140\r\nموجهات ، تناقض 183 - 187\r\nموسيقى 503\r\nموضع 64 ، 492 ، 493\r\nموضوع 63\r\nمهّمد 487\r\n\r\n","description":"","footnote":"","page_name":" 744 ","page_number":744},
  {"content":"\r\n\r\n\r\nن\r\nالنزهة المبهجه فى تشحيذ الاذهان و الامزجه ( كتاب ) 108\r\nنجات ( كتاب ) 276\r\nنحل ( سوره ) 590\r\nنحوه علم 33\r\nنصرانيت 172\r\nنفس 66 ، 67\r\nنقطه 70\r\nنقل برهان 441\r\nنقل برهانى 441\r\nنقيض اطلاق 185\r\nنقيض بالاطلاق 184\r\nنقيض بالامكان 184\r\nنقيض بالضروره 184\r\nنقيض جهات وصفى 186 ، 187\r\nنوع 50 ، 53 - 56\r\nنوع اضافى 50 ، 57\r\nنوع حقيقى 50 ، 57\r\nنوع سافل 51 ، 52\r\nنوع عالى 52\r\n\r\nو\r\nواجب القبول‌ها 380\r\nوجود 62\r\nوجود خارجى 96\r\nوجود دال 96\r\nوجود ذهنى 96\r\nوجود كتبى 96\r\nوجود لفظى 96\r\nوجود مدلول 96\r\nوحدت در زمان 183\r\nوصاياى سائل 553 - 558\r\nوصاياى مجيب 559 - 564\r\nوصاياى مشترك ( سائل و مجيب ) 564 - 566\r\nوصفى بسيط 181\r\nوضع 36 ، 37\r\nوضع ، اصطلاحات 70\r\nوضع ( در جدل ) 494\r\nوضعيات 382\r\nوهميات 380 ، 381 ، 572\r\n\r\nه\r\nهرات 189\r\nهمدان 224 ، 225\r\nهوهو 496 ، 427\r\nهوهو ، مواضع 551 ، 552 ، 579\r\n\r\nى\r\nيحيى بن عدى 173\r\nيقينى 395\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nيمن 26\r\nيوسف ( سوره ) 27\r\nيونان 172\r\nيونانيان 34 ، 659\r\nيهود 224\r\n\r\n\r\n","description":"","footnote":"","page_name":" 746 ","page_number":746}
  ]