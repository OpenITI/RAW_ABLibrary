[
  {"content":"\r\nترجمه كتاب\r\nكمال الدين و تمام النعمة\r\nجلد اول\r\nتأليف : شيخ الطائفه صدوق عليه الرحمه\r\nبا شرح موارد مشكله\r\nو يك مقدمه مفصل راجع بموضوع غيبت\r\nبقلم آيت الله كمره اى\r\nاز انتشارات\r\nكتابفروشى اسلاميّه\r\nتهران ، خيابان پانزده خرداد شرقى ، تلفن 5635448\r\nچاپ افست اسلاميه\r\nحق چاپ محفوظ\r\n1377 شمسى\r\nنام كتاب : كمال الدين و تمام النعمه\r\nمؤلف : شيخ الطائفه صدوق رحمه الله\r\nمترجم : آيت الله حاج شيخ محمد باقر كمره اى ( ره )\r\nناشر : انتشارات اسلاميه\r\nنوبت چاپ : سوم - پاييز 1377\r\nتيراژ چاپ : 2000 جلد\r\nچاپخانه : اسلاميه\r\nصحافى : جلوه\r\nشابك : X - 021 - 481 - 964\r\nISBN : 964 - 481 - 021 - X\r\n","description":"","footnote":"","page_name":" 1 ","page_number":1},
  {"content":"\r\n\r\nسرآغاز\r\nدر اين روزگار پر از گفتار ناهنجار انديشه‌هاى بيشتر مردم از پير و جوان پريشان شده و از راه مذهب حقه اماميه منحرف گرديده‌اند و بر اثر تبليغ پوچ ديگران ايمان و عقيده خود را از دست داده‌اند و سخن آنها اين است كه بنا ديده نبايد معتقد بود ، با آنكه روز تا شب و شب تا روز در جرائد و روزنامه‌هاى مختلف و نشريات همه رنگ بصدها ناديده معتقد ميشوند و دنبال آن ميدوند و به جائى نميرسند و از هر سرابى كه نااميد ميشوند بدنبال سراب ديگر ميدوند ، حقائق مذهب و تعليمات عاليه ائمه معصومين كه از سرچشمهء حقيقت جارى بوده از دست داده‌اند و بدنبال اين و آن افتاده‌اند . شايد بتوان گفت اكنون بسيارى از مردم فهميده‌اند كه بايد آب را از سرچشمه پاك آن نوشيد و دنبال اين و آن ندويد و يگانه وسيله سعادت و خوشبختى عقيده و ايمان است و مسلمانان گذشته از اين رو بسعادت و ترقى نائل شدند و بر ديگران چيره گرديدند ولى بسيارى از كتب مذهبى هنوز در پشت حجاب زبان عربى باقيمانده و با كوشش فراوانى كه در اين قرنهاى متأخر از زمان مرحوم مجلسى اول رحمة الله عليه كشيده شده است كه كتب به زبان فارسى ترجمه و تأليف گردد باز هم كتبى است كه ترجمه نشده يا اگر ترجمه شده منتشر نگرديده و بدست علاقمندان نرسيده است و يكى از كتب نفيس مذهب شيعه اماميه كتاب كمال الدين و تمام النعمه تأليف شيخ بزرگوار صدوق عليه الرحمه است كه تاكنون ترجمه فارسى آن در دسترس دوستان امام دوازدهم قرار نگرفته بود و در اين اواخر كه مرحوم مبرور آقاى حاج سيد احمد اسلاميه رحمة الله عليه هم و همت خود را بنشر كتب مذهب شيعه معطوف داشت شرح و ترجمه خصال شيخ صدوق عليه الرحمه را كه به قلم اينجانب بود طبع و منتشر نمود و از طرف قاطبه خوانندگان اظهار علاقه اى بدان مشاهده گرديد و پس از وى نجل جليل او آقاى حاج سيد اسماعيل اسلاميه روش پسنديده او را دنبال نموده بهمراهى برادران ارجمند خود در نشر كتب دينى صرف هم و همت مينمايند و در ضمن نشر كتابهاى مذهبى نشر ترجمه كمال الدين را كه بسيار مفيد و ضرور است براى جامعه اماميه متصدى گرديدند و تقديم خدمتى بآستان امام زمان عليه السّلام و كمكى بافكار جامعه شيعه اماميه نمودند .\r\n","description":"","footnote":"","page_name":" 2 ","page_number":2},
  {"content":"\r\nمقدمه در چند موضوع\r\n1 - اميد بآينده\r\nاز گذشتگان بما كمتر خبر رسيده است آنچه هم كه از اخبار آنان نقل شده و در كتب ثبت شده كمتر حقيقت را نشان ميدهد و بيشتر با اغراق و تصورات و افسانه آميخته است .\r\nاگر تاريخ را از روى شاهنامه فردوسى مطالعه كنيم بما چه حقيقتى را كشف مىكند ؟ ، اگر براى اسرار پيدايش بشريت و سير تاريخ او تورات و كتب عهدين را مورد اعتماد بدانيم چه خواهيم فهميد ؟\r\nكتاب شاهنامه تاريخ ايران باستان و يك قسمت مهم جهان متمدن و مترقى ديرين است و در برابر آن افسانه‌ها كه ايرانيان براى گذشتگان خود معتقد بوده‌اند و جوهر آنها را به صورت كتاب در آورده‌اند اقوام ديگر هم عقائد گوناگون و اغراق آميز و افسانه اى داشته‌اند كه افسانه‌هاى يونانيان بسيار پائينتر از ايرانيان به نظر ميرسد زيرا در افسانه‌هاى ايرانى آن جنگهاى مفتضح خدايان آسمانى و آن زايش و عشقبازىهاى عجيب آلهه ديده نميشود ، جرقه عقلانى يونانيان كه دوره حكمت و فلسفه را بنام آنان در تاريخ جهان ثبت كرد جندان دوامى نيافت و طولى نكشيد كه اين تابش عقلانى توليد يك آتش سوزان نمود و از سر نيزه مقدونيان بجان جهانيان ريخت و ويرانيها ببار آورد .\r\nو در هر حال چون بتاريخ بشر مراجعه شود هميشه ناله و آه داشته و جنك و ويرانى انباشته و تصورات باطل نموده و افسانه‌ها بهم بافته و عقائد و ايدآلهاى شگفت انگيز پديد آورده و محالات را باور كرده و در ميان همه اين مشكلات و گرفتارىها يك نقطه روشن وجود داشته كه عبارت از اميد بآينده بوده است .\r\nبشر در آغاز پيدايش از بام عرش به زمين آمده و از بهشت برين در اين محيط نكبت بار گرفتار شده است و دچار چنين انحراف و انحطاط تأسف آور گرديده و باز هم ميخواهد بهر وسيله شده است اين خطاى خود را جبران كند و مقام اوليه را بدست آورد و بهشتى را كه پدرش آدم بگندم فروخت او با جو باز خرد .\r\n\r\nپدرم روضه رضوان به دو گندم بفروخت\r\nناخلف باشم اگر من به جوش پس نخرم\r\n\r\nباز هم در اينجا موضوع اميد بآينده خود نمائى دارد بشر در آغاز پيدايش در يك سطح متساوى قرار داشته و زندگانى بىستم و عادلانه اى ميگذرانيده ولى در جريان تاريخ دچار انحراف گرديده و از حال عدالت خارج شده است افرادى\r\n","description":"","footnote":"","page_name":" 3 ","page_number":3},
  {"content":"\r\nپيدا شده‌اند كه به ديگران زور گفته و پول اندوخته‌اند و بدين واسطه طبقاتى مختلف در جامعه بشرى پيدا شده است بهر حال اين سابقه انحراف كه بوجود آمده است چه از ناحيه معنوى و چه از ناحيه مادى بشر در تلاش جبران بر آمده و هميشه متوجه آينده بوده است و اميد بآينده داشته .\r\nتا آنجا كه تاريخ بشريت روشن است بشر رو بترقى و كمال رفته است و هميشه فرداى نديده خود را بهتر از ديروز ديده دانسته . از نظر مطالعه تاريخ اديان بشرى هر دين و آئين آينده اى ناسخ دستورات پيشتر بوده و وضع بهتر و شايسته ترى براى اداره و اصلاح در نظر آورده است از نظر قوانين و دستورات اجتماع انسانى هميشه جامعه بشرى رو بترقى رفته است از دوره حجرى بدوره آهن و مس و طلا پيشرفته تا بدوره اتم رسيده است از وضع چادرنشينى و بيابان گردى بسوى ده نشينى و شهر سازى پيشرفته است تا بدستگاه آسمان خراش رسيده است ، تاريخ نشان نميدهد كه بشريت در هر ناحيه از نواحى زندگانى بطور كلى عقبنشينى كرده باشد و به وضع زندگانى منسوخ پيش برگشته باشد و اگر بواسطه پيش آمدها و حوادث گاهى متوقف شده يا گامى واپس نهاده باز هم تلاش كرده است تا آن را جبران كرده و گامى بپيش گذاشته است و تاريخ بشريت گواه است كه اگر چه تحول بسيار كند بوده است ولى دورنماى آن خط پيشروى بشر را رسم مينمايد .\r\nحضرت عيسى بن مريم كه داراى مقام شامخى از رسالت بود و صاحب شريعت انجيل و مظهر معجزات متنوع از عجائب آيات در مدت رسالت خود بسيار كوشيد كه به وضع نكبت بار عالم انسانى سر و صورتى بدهد و بشر را از ظلم و گناه پاك كند و بارهاى سنگينى كه وضع ناهنجار طبقاتى بوجود آورده بود از دوش او بردارد ولى باز هم در آخرين دوره رسالت خود حواريين و مخصوصان خود را با اين جمله اميدوار كرد كه من ميروم و بعد از من بارقليط يا پاركليتوس مىآيد . مقصود از آن مطلق نجات بخش يا تسلى دهنده باشد يا آنكه مقصود خصوص احمد باشد كه نام ديگرش محمّد بن عبد الله پيغمبر عظيم الشأن اسلام است بهر حال بازهم رسالت خود را با اميد بآينده ختم كرده است .\r\nاسلام آمد و اصول آسايش بخشى براى بشر آورد كه خود در سوره اعراف آيه 157 آن را چنين شرح كرده است .\r\nآنان كه پيروى كنند از يك پيغمبر درس نخوانده كه ويرا از پيش نزد خود نوشته يافته‌اند در تورات و انجيل آنان را بخوشرفتارى وادارد و از بدكارى باز دارد و طيبات را بر آنها حلال\r\n","description":"","footnote":"","page_name":" 4 ","page_number":4},
  {"content":"\r\nكند و خبائث را بر آنها حرام سازد آن بارهاى سنگين تكاليف گذشته را از دوش آنها بردارد و زنجيرهاى آنها را بگشايد - اين هم باز مژده و اميد بآينده بوده است .\r\n\r\n2 - اميد بآينده در اسلام\r\nاسلام در دوران سادگى و صفاى خود بسيار وسائل راحتى براى بشر آورد و مسامحات فراوانى به آنها مبذول داشت ولى باز هم براى فوز نهائى در آيات بسيارى از قرآن مجيد وعده آينده داده است و بشر را روى اميد بآينده دلگرم كرده است در سورهء مائده آيه 54 ميفرمايد اى آنان كه گرويديد هر كس از شماها كه از دين خود برگردد در آينده خداوند مردمى بياورد كه دوستشان دارد و دوستش دارند ، بر مؤمنان فروتن باشند و بر كافران سرفراز ، در راه خدا نبرد كنند و در باره خدا سرزنش هيچ سرزنشكننده را به حساب نگيرند ، اين از فضل خدا است كه بهر كس خواهد آن را بدهد و خدا داراى فضل بزرگى است .\r\nاين آيه نسبت بآينده اسلام يك پيش بينى مفصلى دارد كه به دو قسمت بيان شده است .\r\n1 - ارتداد و برگشت از طريقه و روش دين اسلام و به تعبير ديگر پيدايش يك وضع ارتجاعى 2 - پيدايش يك مردم با ايمان و مخلصى كه براى تحكيم آئين اسلام مجاهده و فداكارى بىباكانه اى مينمايند و تأييد و كمك خدا با آنهاست پيش از تدبر در دو قسمت مورد نظر اين آيه شريفه ، اين تذكر لازم است كه نميشود اين را تطبيق بجنگهاى رده دوره ابو بكر كرد .\r\nدر تاريخ اسلام مسلم است كه بعد از وفات پيغمبر صلَّى الله عليه و آله و سلم در حادثه بزرك در محيط اسلامى پديد شد كه به يكديگر پيوست داشت .\r\n1 - موضوع سقيفه بنى ساعده بود كه در مركز اسلام ، مدينه طيبه پيش آمد و جمعى از فراريان جيش اسامه در آنجا انجمن كردند و كار زمامدارى اسلام را در شور عمومى گذاشتند و با يك وضع شتابزدگى با ابا بكر بيعت كردند و ديگران را بپيروى آن دعوت نمودند و مردم مدينه مقهور اين وضع غير منتظر و ناگهانى شدند و در حقيقت غافلگير شدند . علت عمده پيشرفت اين بيعت دو چيز بود يكى نفاق انصار و ديگرى نفوذ يك دسته از مهاجرين كه با پيشوائى على بن - ابى طالب موافق نبودند و از صراحت و سختگيرى و جوانى او نگرانى داشتند ، بيعت ابى بكر با دسيسه و زور و اضطراب انجام شد و آن محيط امن و آرام صادقانه زمان پيغمبر را در هم ريخت .\r\nخاندان سعد بن عباده از انصار از اين پيش آمد تو سرى خورد و خشمناك كنار نشست و خاندان خود پيغمبر ماتم زده و عزادار مورد تهديد و هجوم قرار گرفت .\r\nبا اين دو اقليت معتبر جمعى هم نظر بودند زبير در كنار على عليه السلام بود و سلمان و مقداد و ابو ذر هم به او پيوستند ولى اكثريت ، پيروان ابو بكر به سختى بر آنها فشار آوردند و هدف خود را\r\n","description":"","footnote":"","page_name":" 5 ","page_number":5},
  {"content":"\r\nپيش بردند اين وضعيت مانند بمبى در مركز اسلام تركيد و طوفانى در سراسر جزيرة العرب تازه مسلمان برانگيخت و غبار ترديد و شبهه بر همه مردم نثار كرد و روح طغيان و دلبخواهى را در قبائل مختلفه بوجود آورد و سبب حادثه دوم شد .\r\n2 - بعد از آنكه ابو بكر رسما بخلافت پيغمبر اسلام معرفى شد و نمايندگان و دستورات به امضاء او در قبائل عرب منتشر شد بيشتر قبائل اظهار مخالفت كردند و سر بشورش برداشتند و اين موضوع در تاريخ اسلام بعنوان رده زمان ابو بكر معروف است خصوصيات اين شورش تقريبا عمومى و حقيقت گفتار شورشيان در تاريخ اسلام كاملا ضبط نشده ولى بايد آن را بطور زير تحليل كرد .\r\n1 - جمعى از هوشمندان قبائل عرب كه در غدير خم و مواقع ديگر حضور پيغمبر اسلام بودند ميدانستند كه پيغمبر على را بخلافت خود انتخاب كرده و بعد از پيغمبر بايد تابع او باشند و وظيفه پيروى از ابو بكر نداشتند و به اين جهت از احكام او سرپيچى كردند مالك بن نويره كه يكى از سران معتبر قبائل نزديك مدينه بود از اين دسته بود .\r\n2 - از اين پيش آمد جمع بسيارى كه تازه مسلمان بودند و روى ظواهر باسلام گرويده بودند اساسا در صحت دين اسلام بعنوان يك روش آسمانى و غير قابل نقض ترديد پيدا كردند زيرا ديدند خود ياران پيغمبر مانند ابو بكر و عمر بر خلاف توصيه اكيد خود پيغمبر از قشون اسامه گريختند و بر خلاف دستور او على را كنار كردند و متصدى خلافت شدند و اين پيش آمد عقيده نونهال و لرزان آنها را يك بار خزان كرد و ايمان جوان آنها را بر باد داد و به نظر آوردند كه نهضت و پيشوائى قريش هم براى دنيا و رياست است و آن ايده‌هاى معنوى و وعده‌هاى اخروى پا برجا نيست و گر نه ياران نزديك او به آنها پشت پا نميزدند و مردم يمامه كه گرفتار دعوت دروغين مسيلمه بودند با اين وضع يكباره به دو پيوستند .\r\n3 - جمعى هم از اين اختلاف و كشمكش كه بسود يك دسته از مهاجرين پايان يافت در صدد برآمدند كه در عالم مسلمانى براى خود امتيازاتى بدست آوردند و مثلا در موضوع زكات و بدهكارى مالى اسلام كسب تخفيف و معافيت كنند و همه اين دستجات سه گانه در مخالفت با وضع مركزى مدينه هم آهنك بودند و مركز هم همه اينها را متهم بارتداد كرد و با يك چوب راند و بيرحمانه همه را بباد قتل و غارت گرفت .\r\nدليل اينكه مفاد اين آيه با آنكه عمومى است بر رده زمان ابو بكر تطبيق نميشود اينست كه آيه خطاب بعموم اهل ايمان ميفرمايد اگر شما از دين برگرديد در آينده دورى خدا مردمى مىآورد كه . .\r\n","description":"","footnote":"","page_name":" 6 ","page_number":6},
  {"content":"\r\nاين آيه در سورهء مائده است و سورهء مائده آخرين سوره اى است كه به پيغمبر صلَّى الله عليه و آله نازل شده است و در حدود سال آخر عمر پيغمبر بوده و رده دوره ابو بكر در همان سال اول خلافت او بوده است و بيش از دو سال در اين ميانه فاصله نيست و اگر چه باصطلاح ارتداد در آينده نزول اين آيه واقع شده ولى مردمى كه در برابر آن قيام كردند همان مردم موجود در زمان نزول آيه بودند و همان اصحاب خود پيغمبر بودند با آنكه اين آيه ميفرمايد در برابر مرتدين بعد از اين مردمى خواهند آمد ، كلمه خدا مردمى مىآورد معنى آينده ميدهد و ظاهرش اينست كه مردمى خلق مىكند و بعلاوه كلمه سوف بر سر آن آمده و اين حرف دلالت بر آينده دور دارد در اين صورت بايد ارتداد تاريخ ابى بكر را از مورد اين آيه كنار گذاشت و رفت بجستجوى مورد آيه .\r\nاما از نظر قسمت 1\r\n\r\nارتداد و برگشت از روش اسلام يا ارتجاع\r\nچون در تاريخ اسلام تامل شود هويدا است كه از دوران خلافت عمر يك وضع ارتجاعى در محيط اسلام پديدار شده است ، عمر طبق احوالى كه از به دو اظهار مسلمانى او نقل شده است مردى احساسى و متهور و بي اندازه عرب دوست و نژاد خواه بوده است ، اين حالت احساسى او از همان شرح واقعه مسلمانشدنش به خوبى آشكار است ، سيره ابن هشام اسلام عمر را بدين شرح نقل كرده است ص 200 - ج 1 ابن اسحق گويد آنچه در باره اسلام عمر به من رسيده اينست كه خواهرش فاطمه دختر خطاب زن سعيد بن زيد بن عمرو بن نفيل بود و با شوهرش سعيد بن زيد پنهانى از عمر مسلمان شده بودند . نعيم بن عبد الله بن نحام هم در مكه بود و از طائفه بنى عدى بشمار ميرفت و او هم پنهانى مسلمان شده بود و از طائفه خود ميترسيد اظهار مسلمانى كند و خباب بن ارت نزد فاطمه ميرفت و به او قرآن مىآموخت يك روز عمر شمشير بست و به قصد كشتن پيغمبر و جمعى از اصحابش از خانه بيرون شد ، چون به او خبر داده بودند كه در يك منزلى كوه صفا انجمنى كرده‌اند كه عده آنها چهل مرد و زنست و رسول خدا صلَّى الله عليه و آله و عمويش حمزة بن عبد المطلب و ابو بكر بن ابى - قحافه صديق و على بن أبى طالب با رجال ديگرى از مسلمين كه بعد از هجرت مسلمانان ديگر در مكه مانده‌اند و بحبشه نرفته‌اند با آنها هستند ، نعيم بن عبد الله بعمر برخورد و گفت اى عمر قصد كجا دارى ؟\r\nگفت قصد محمّد را دارم اين بيرون از ديانت كه كار قريش را پريشان كرده و آرمانهاى آنها را سفيهانه شمرده و دين آنان را عيب كرده و خدايان آنان را دشنام داده ، ميخواهم او را بكشم نعيم گفت به خدا خودت دستى خودت را گول زدى و بخطر انداختى و تو گمان ميكنى اگر محمد را\r\n","description":"","footnote":"","page_name":" 7 ","page_number":7},
  {"content":"\r\nگشتى بنى عبد مناف ميگذارند روى زمين باشى ؟ خوبست به روى خانواده خود را اصلاح كنى ، عمر گفت كدام خانواده‌ام ؟ گفت داماد و عموزاده ات سعيد بن زيد بن عمرو و خواهرت فاطمه دختر خطاب كه به خدا هر دو مسلمانند و پيرو دين محمّد صلَّى الله عليه و آله برو آنها را باش ، گويد عمر به قصد خواهر و داماد خود برگشت ، هنگامى بر آنها در آمد كه خباب بن ارت كتابچه سورهء طه را به آنها مىآموخت چون احساس ورود عمر را كردند خباب زير رختخواب يا گوشه اى از اطلاق پنهان شده و فاطمه هم كتابچه را زير ران خود نهاد عمر در پشت در خانه آواز خباب را شنيده بود و چون وارد شد گفت اين پت و پت كه شنيدم چه بود ؟ گفتند اشتباه كردى چيزى نشنيدى ، گفت چرا به خدا به من خبر رسيده كه شما پيرو دين محمّد شديد و داماد خود سعيد بن زيد را زير مشت گرفت و خواهرش فاطمه دختر خطاب برخاست جلوش را بگيرد و از شوهرش او را باز دارد او را زد و سرش را شكست چون اين كار را كرد خواهر و دامادش گفتند آرى ما هر دو مسلمانيم و به خدا و رسولش ايمان داريم هر چه ميخواهى بكن عمر چون اين صراحت را از خواهر خود ديد و خونى را كه از سرش ميريخت نگريست بر جاى خشك شد و بخواهرش گفت آن كتابچه كه ميخوانديد به من بده تا بنگرم كه محمّد چه آياتى آورده ، عمر نويسنده بود چون اين را گفت خواهرش پاسخ داد از تو ميترسم آن را نابود كنى گفت نترس بمعبودان خود سوگند ياد كرد كه آن را بخواند و به او رد كند چون چنين گفت فاطمه طمع كرد كه مسلمان شود و گفت برادر جان تو نجاست شرك دارى و اين قرآن است و جز پاك و طاهر نميتواند بدان دست زند عمر برخاست غسل كرد و خواهرش كتابچه را به او داد سورهء طه در آن بود آن را خواند و چون آيات اول آن را قرائت كرد گفت چه اندازه اين سخن نيكو است و گرامى است چون خباب اين سخن را شنيد از مخفىگاه خود بيرون آمد و گفت اى عمر من اميدوارم كه خدا دعاى پيغمبر را در باره خصوص تو مستجاب كرده باشد چون ديروز شنيدم كه ميفرمود بار خدايا اسلام را بابى الحكم بن هشام يا بعمر بن خطاب تأييد كن اى عمر بيا با خدا باش عمر در اين وقت به خباب گفت مرا بمحمد رهبرى كن تا خدمت او آيم و مسلمان شوم خباب عرض كرد كه او نزد كوه صفا در خانه ايست و چند تن از اصحابش هم با او هستند عمر شمشير بست به قصد رسول خدا و اصحابش بيرون شد و در آن خانه را زد چون آوازش را شنيدند يكى از اصحاب رسول خدا پشت در آمد و از روزنه در نگاه كرد و او را با شمشير بسته ديد و هراسناك نزد رسول خدا صلَّى الله عليه و آله برگشت و عرضكرد يا رسول الله اين عمر بن خطابست كه شمشير بسته است حمزة بن عبد المطلب گفت اجازه دهيد بيايد اگر قصد خير دارد به او بذل كنيم و اگر\r\n","description":"","footnote":"","page_name":" 8 ","page_number":8},
  {"content":"\r\nقصد سوء دارد با شمشير خودش او را ميكشيم آن مرد دربان به او اذن دخول داد و خود پيغمبر برخاست و در دهليز خانه به او برخورد و دامنهاى ردايش را بدست پيچيد و به سختى او را كشيد و فرمود يا بن الخطاب براى چه آمده اى ؟ به خدا من ميدانم به خانه نرسى مگر آنكه خدا عذاب كوبنده اى بر تو نازل كند عمر عرضكرد يا رسول الله آمده‌ام ايمان به خدا و رسول و آنچه از خدا آوردهء بياورم ، گويد رسول خدا تكبيرى گفت كه ياران وى درون خانه دانستند عمر مسلمان شده از آن خانه كه بيرون آمدند آنچه از ايمان در دل داشتند نزد آنها عزيز شد زيرا عمر و حمزه ايمان آورده بودند و ميدانستند كه رسول خدا را از دشمنانش محافظت ميكنند و انتقام او را ميگيرند . روات مدينه اسلام عمر را چنين نقل كرده‌اند .\r\n. . ابن اسحق گويد نافع مولاى عبد الله بن عمر از ابن عمر براى من حديث كرد و گفت چون پدرم عمر اسلام آورد ، پرسيد كدام مردان قريش خبرگزارترند جواب شنيد كه جميل بن معمر جمحى . گويد فردا صبح نزد او رفت عبد الله بن عمر گويد من هم دنبال او رفتم و ببينم چه مىكند من بچه بودم ولى هر چه ميديدم مىفهميدم پدرم نزد او رسيد و به او گفت اى جميل ميدانى كه من مسلمان شدم و در دين محمّد وارد شدم ؟ گويد به خدا هنوز برنگشته بود كه جميل برخاست و عباكشان در حالى كه من و عمر هم دنبالش بوديم خود را بدر مسجد رسانيد بآواز بلند بقبائل قريش كه اطراف در خانه كعبه در محافل خود جمع بودند اعلام كرد كه عمر بن خطاب از دين بيرون شده عمر از پشت سرش فرياد ميكشيد دروغ ميگويد من مسلمان شدم و گواهم كه جز خداى يگانه معبودى نيست و محمّد بنده و فرستاده او است ، گويد همه از جا جستند و دور او را گرفتند و با او ستيزه كردند و او هم با آنها ستيزه كرد تا آفتاب بالاى سر آنها رسيد گويد خسته شد و نشست و ميگفت هر چه خواهيد بكنيد به خدا اگر ما سيصد تن بوديم شهر مكه جاى ما بود يا جاى شما ، گويد در اين ميان شيخى از قريشيان كه حله يمانى و پيراهن حاشيه دارى بر تن داشت آمد بالاى سر آنها ايستاد و گفت چه كار داريد ؟ گفتند عمر از دين برگشته گفت ديگر چه ؟ مرديست به اختيار خود مذهبى را پيروى كرده چه ميخواهيد ؟ گمان داريد بنى عدى بن كعب هم قبيله خود را بشما تسليم ميكنند بدون گفتگو اين مرد را واگذاريد گويد به خدا مانند جامه اى كه از تن بكنند از او كنار شدند . گويد بعد از هجرت بمدينه بپدرم گفتم آنكه مردم را آن روز كه در مكه مسلمان شدى و با تو جنك ميكردند از دور تو متفرق كرد كى بود ؟ گفت پسر جان عاص بن وائل سهمى بود .\r\nموضوع احساسى بودن و تهور عمر از سراپاى داستان مسلمان شدن او هويداست .\r\n","description":"","footnote":"","page_name":" 9 ","page_number":9},
  {"content":"\r\n1 - آن شدت عداوت سابقه با اسلام 2 - آن تصميم خطرناك بر ضد شخص پيغمبر با جسارت باظهار آن .\r\n3 - آن حمله عجولانه به خانه خواهر 4 - آن حمله بيرحمانه به داماد و خواهر 5 - آن تأثر و عقبنشينى از منظره صراحت آنان و ديدار خون سر خواهر 6 - آن عجله و تهور در اظهار مسلمانى طبع مردم احساسى اينست كه تعقل عميقى ندارند و بنژاد و آداب قومي علاقه مفرطى دارند عمر هم بىترديد چنين بوده است و هميشه برترى نژاد عرب و احياء آثار عربيت دوره جاهلى در خزينه دل او انباشته بوده و از اعمال دوران خلافت او به خوبى آشكار است و بيشتر قوانينى كه در زمان خلافت خود اظهار داشت روى همين دو اساس بوده است و ما به چند نمونه از آن اشاره ميكنيم .\r\n1 - قانون تحريم متعه زن و متعه حج همه مسلمانان اين اعلاميه عمر را نقل كردند كه متعتان كانتا على عهد رسول الله انا انهى عنهما و احرمهن و اعاقب عليهن متعة الحج و متعة النساء - دو متعه در زمان رسول خدا حلال بود من از هر دو غدقن ميكنم و هر دو را حرام ميكنم و بر آنها شكنجه مينمايم متعه حج و متعه زنان .\r\nبراى چه عمر با اين صراحت دو حكم محكم اسلام را لغو كرد ؟\r\nبراى آنكه اين دو حكم با عادات جاهليت و مليت ديرين عرب مخالفت داشت زيرا ارتباط مرد و زن در زمان جاهليت بر سه گونه بود 1 - زناشوئى رسمى دائمى كه طبق مقرراتى در اسلام برقرار شد و احكام بسيارى براى آن وضع و ترغيب فراوانى از شارع اسلام نسبت به آن صادر گرديد .\r\n2 - ارتباط نامشروع و زنا كه در دوران جاهليت ميان عرب شيوع داشته و آيات بسيارى در قرآن وارد شده كه آن را تحريم كرده و براى آن حد و تأديب شديد معين نموده است .\r\n3 - اتخاذ خدن كه زنى رفيق مردى باشد و بدون قرار و دستورى با او بسر برد و اين هر دو قسم در شريعت اسلام غدقن شد و چون زناشوئى رسمى و دائمى با همه تسهيلاتى كه شرع اسلام در باره آن به عمل آورد از نظر مقررات عرفى و مشكلات اجتماعى كافى برفع حاجت جامعه نبود شرع اسلام متعه را تشريع كرد كه عبارت از قرار موقتى است با اجرت معينى و گرفتارى زناشوئى دائمى ندارد و اين متعه زنان معمول عربهاى زمان جاهليت نبوده و بر مزاج عمر گران مىآمده است .\r\n","description":"","footnote":"","page_name":" 10 ","page_number":10},
  {"content":"\r\nو متعه حج هم در زمان جاهليت معمول نبوده زيرا مردم جاهليت وقتى محرم ميشدند و براى حج به مكه مىآمدند در حال احرام بودند تا پايان اعمال حج ولى پيغمبر در حجة الوداع بعد از ورود به مكه و انجام اعمال عمره كه سعى و طواف به خانه كعبه است دستورى تازه صادر كرد كه عبارت از تقصير و خروج از حال احرام باشد و به همين جهت آن را متعه حج گويند در روايات عامه اين دستور پيغمبر را بسيار ساده و عادى نقل كرده‌اند و در سيره ابن هشام به اين بيان ذكر شده است ص 388 ج 2 عايشه گويند چون رسول خدا وارد مكه شد هر كس كه قربانى با خود نياورده بود از احرام بيرون آورد و زنان خود را هم با انجام عمره از احرام بيرون آورد .\r\nولى در اخبار شيعه براى انجام اين حكم تازه شرح مفصلى نقل شده است در كافى چنين روايت شده كه چون پيغمبر صلَّى الله عليه و آله از سعى فارغ شد بر بالاى كوه مروه بود و روى خود را بمردم كرد و خدا را ستايش نمود بر او ثنا گفت سپس گفت براستى اين جبرئيل است ( با دست خود به پشت سرش اشاره كرد ) به من دستور ميدهد كه بهر كس قربانى با خود نياورده دستور بدهم از احرام خارج شود و اگر من از اول اين دستورى كه اكنون رسيده ميدانستم مانند شما عمل ميكردم ولى با خود قربانى آوردم و كسى كه از ميقات با خود قربانى بياورد نبايد از احرام خارج شود تا قربانى به محل خود برسد ، يك مردى از ميان جمع مردم در برابر آن حضرت گفت ما براى حج بيرون آئيم با آنكه از سر و بار و موى ما آب غسل جنابت فرو ميچكد ؟ رسول خدا به او فرمود اما تو هرگز به اين حكم ايمان نخواهى داشت . علامه مجلسى در شرح حديث گويد اين مرد باتفاق خاصه و عامه عمر بوده است و گفته پيغمبر كه تو هرگز بدين حكم ايمان خواهى آورد از معجزات آن حضرت است زيرا عمر بعد از پيغمبر صلَّى الله عليه و آله و سلم و خصوص بعد از رسيدن بخلافت منكر متعه حج گرديد بانكار شديد و در بعضى روايات بجاى عبارت از سرما قطرات آب بريزد از ذكر ما قطرات منى بريزد ذكر شده و اين تعبير براى تقبيح و تشنيع دستور پيغمبر بوده است و براى تحريك احساسات عمومى بر ضد پيغمبر .\r\nاساس مخالفت عمر با حج تمتع همان دلبستگى و علاقه او بموضوع آداب جاهليت و سنن باستانى عرب بوده است و چون حج تمتع حكم جديد و مخالفى با وضع عربيت جاهلى بوده با آن مخالفت داشته و آن را در دل نگهداشته تا موقع خلافت خود رسما آن را غدقن كرد و وضع حج را به وضع زمان جاهليت برگردانيد .\r\n2 - موضوع تغيير سنك مقام ابراهيم است كه محل اصلى آن كنار ديوار خانه كعبه و بر اثر خرابى كعبه در تعميرات دوران پيش از اسلام به محل كنونى منتقل شده بود و پيغمبر\r\n","description":"","footnote":"","page_name":" 11 ","page_number":11},
  {"content":"\r\nدستور داد آن را به محل اصلى بردند ولى در زمان خلافت عمر سيلى در خانه كعبه ريخت و خرابى پديد شد در موقع تعمير عمر گفت كيست كه محل سنك مقام را در جاهليت ميداند ؟ كسى در اين ميان پيدا شد و آن را معرفى كرد و دستور داد آن سنك را بمقام كنونى او كه محل دوران جاهليت بود منتقل كردند .\r\n3 - دستوراتى كه راجع بمحروميت موالى تازه مسلمانان غير عرب صادر كرد و آنها را از اغلب حقوق اجتماعى مانند امامت جماعت و قضاوت و تا برسد به حق گواهى و شهادت محروم ساخت و تا آنجا در اين موضوع پافشارى كرد كه ميخواست حكمى صادر كند و دستور بدهد تمام عجميانى كه قدشان از پنج وجب بلندتر است بكشند و منظورش اين بود كه نژاد آنان را معدوم كند و اثرى از آنان نماند زيرا كسانى كه از پنج وجب كوتاه تر باشند كودكانى هستند كه در جامعه مستهلك ميشوند و نژاد خود را گم ميكنند يا بيمارانى كه نژادى از آنها بوجود نمىآيد و اگر در سائر دستورات او تدبير شود اين موضوع روشنتر مىشود .\r\nبعضى از مورّخان و محققان متأخر معتقدند از همان روز تشكيل سقيفه بنى ساعده ارتجاع جاهليت عرب با نيشخند زهر آلودى در محيط اسلامى خود نمائى كرد علائلى مصرى در كتاب تاريخ الحسين خود بوجه مستدلى اين موضوع را تقرير كرده است و كشمكشى كه راجع بامر خلافت بوجود آمد نشانه رجوع به عصبيت عربى جاهلى شمرده ، اين ارتجاع خطرناك مانند سرطان در پيكر لطيف جامعه اسلامى نوبنياد رخنه كرد و دوران نسبتا طولانى خلافت عمر او را كاملا تقويت كرد ولى چون نوبت به بنى اميه رسيد و عثمان بر مسند زمامدارى تكيه زد و دست و بال بنى اميه كاملا باز شد يكباره نواحى مختلف عالم اسلام را فرا گرفت تا به جائى كه بر خود عثمان هم چرخيد و او را نابود كرد و زمينه را براى تاخت و تاز معاويه فراهم ساخت ، محقق نامبرده به اين نكته توجه كرده و اساس سياست معاويه را روى حساب عصبيت و دسته بنديهاى قبيله‌هاى عربى تشريح كرده است نتيجه اين ارتجاع اين شد كه مسلمانان دسته‌هاى متخاصم تشكيل دادند و مانند همان زمان جاهليت بجان هم افتادند و يك ديگر را بىدريغ بباد چپاول و كشتار گرفتند هنوز يك لنگر حق و عدالت اسلامى مانند على بن أبى طالب صلوات الله عليه زنده بود كه معاويه دستجات غارتگر و آدمكش خود را در نواحى مختلفه عالم اسلامى و خصوص در خود جزيرة العرب و حجاز مىفرستاد و مسلمانان را غارت ميكرد و ميكشت ، اين وضع ارتجاعى در محيط اسلامى بسيار گزنده تر و پرمفسده تر بود از آن ماهيت دوران جاهليت خود زيرا در آن تاريخ ميان قبائل عرب محدود بود و كشتار و چپاول در همان بيابان چادرنشين\r\n","description":"","footnote":"","page_name":" 12 ","page_number":12},
  {"content":"\r\nعربستان انجام ميشد ولى در اين تاريخ در اكثر معموره جهان پراكنده شد و ملتهاى فارس و روم را مورد تاخت و تاز خود قرار داد و آبادانيها را ويران ساخت و به وضع بيرحمانه ترى در محيط خود مسلمانان عرب نمايان گشت تا به جائى كه در دورهء يزيد بنهايت شدت رسيد و حادثه خونريزى كربلا در صميم خاندان پيغمبر پديدار گشت و قتل عام و فجايع دلخراش و شرم آورى در خود مدينه مركز اسلام پديدار گرديد كه بواقعه حره معروف است ، اين واقعه ده هزار كشته در محيط مدينه به خاك و خون انداخت و هزار دوشيزه را رسوا و بىآبرو ساخت كه در دوران جاهليت هيچ سابقه نداشته ، دنبال اين حوادث شورش و انقلاب خوارج در گوشه و كنار پديدار گشت و تا قرنها دنباله داشت . پس پيش بينى قرآن راجع بانحراف مسلمانان و پيدايش يك وضع ارتداد و ارتجاعى كاملا آشكار و هويدا گرديد اكنون بايد متوجه قسمت دوم پيشگوئى شد كه خدا براى اصلاح اين وضع ناهنجار وعده داده است .\r\n\r\nمردمى پديد آرد كه 1 - او را دوست دارند و آنها را دوست داشته باشد 2 - مؤمنان را عزيز دارند و كفار را خوار و ذليل كنند 3 - در راه حق مردانه پيكار كنند 4 - در برابر حق و خداوند تحت تأثير قرار نگيرند و از سرزنش نهراسند .\r\nقرآن تدارك اين ارتجاع و ارتداد اسلامى را با پيدايش مردمى موصوف به اين صفات وعده داده است و در آيه 55 سورهء نور آنها را بيشتر توضيح داده و وضع روشنترى در باره آنها بيان كرده مىفرمايد خدا به آن كساني از شما كه گرويدند و كارهاى شايسته و نيك را شيوه خود ساختند وعده داده كه آنها را در زمين جانشين كند و آنها را بر انجام دستورات آن دين كه براى آنها پسنديده قدرت و تمكين بخشد و بجاى آن ترس و هراسى كه دارند امنيت و آسودگى نصيب آنها كند ، و توفيق يابند كه بس مرا بپرستند و هيچ گونه شركى نياورند چون مضمون اين آيه را با آيه پيش جمع كنيم اين نتيجه بدست آيد كه آينده اسلام با مردمى اصلاح و اداره خواهد شد كه داراى صفات زير باشند .\r\n1 - خدا را دوست دارند و خدا هم آنها را دوست دارد .\r\n2 - مؤمنان را عزيز دارند و كفار را خوار و ذليل سازند .\r\n3 - در راه حق مردانه پيكار كنند .\r\n4 - در باره حق و خداوند تحت تأثير قرار نگيرند و از سرزنش نهراسند .\r\n5 - با ايمان باشند و همه كارهاى شايسته و نيك را انجام دهند .\r\nو وضع محيط اسلام و مسلمانى بر اساس زير استوار گردد .\r\n","description":"","footnote":"","page_name":" 13 ","page_number":13},
  {"content":"\r\n1 - جانشينان روى زمين باشند و حكومت زمين بدست آنها باشد و ديگرى نباشد كه مزاحم آنها گردد .\r\n2 - دينى كه پسند خدا باشد با قدرت و تمكين خدا داده در محيط زمين اجرا كنند 3 - پس از ترس و هراسى كه داشته‌اند امنيت و آسودگى يابند .\r\n4 - خدا را بيگانگى بپرستند و به هيچ وجه شرك و دوگانه پرستى نداشته باشند .\r\nآنچه بيشتر در ضمن اين فهرست بايد مورد توجه باشد موضوع جانشينى در زمين ، امنيت عمومى و خداپرستى خالصانه است .\r\nجانشينى در زمين يا بمعنى حكومت در زمين است يا سكونت در زمين بجاى ديگران و در عين حال كه اين دو معنى بهم نزديك است مفاد آن مژده بيك حكومت ايمانى بدون معارض و مزاحم و يا انحصار سكونت زمين باهل ايمان و عمل صالح است .\r\nامنيت عمومى هم در صورتى است كه هيچ دشمنى كه مايه ترس و هراس از اجراى مقررات دين و ايمان است در برابر نباشد و اهل ايمان همه مقررات دين را مجرى دارند و آسوده باشند .\r\nخداپرستى خالصانه در صورتى است كه هيچ گونه رياء و ملاحظه خلقى در پرستش حق و عبادت در ميان نباشد .\r\nبا توجه به اين موضوعات اكنون اين وعده قرآنى و پيشگوئى صادقانه به صورت يك حكومت الهيه حقه در محيط سرتاسر ايمان و مسلمانى روى زمين تقرير مىشود و اين حكومتى كه قرآن تصوير كرده و نقشه كشى نموده و بدون ترديد آن را پيشگوئى كرده و وعده داده از آن جمهوريت فلسفى افلاطون محكمتر و با معناتر است .\r\nاگر حكومت عادله و سودمندى را كه افلاطون زير عنوان جمهوريت تصوير كرده است يك حكومت فلسفى و حكيمانه بناميم اين حكومت و جامعه اى كه قرآن تصوير كرده است يك حكومت الهى و ايمانى است ، در آن حكومت بنا بر فرضى كه افلاطون كرده است عقول سليمه ولى ناقص بشر تدبير امور اجتماع را مينمايد ولى در اين حكومت علاوه بر عقول سليمه انسانى مراعات تدبير احكام الهى نواقص را تكميل مىكند و حد اكثر عدالت را اجراء مينمايد .\r\nآن روز كه افلاطون در گوشه اى نشست و اين جمهوريت خود را در نقشه فكرى حكيمانه خود تنظيم كرد موقعى بود كه سراسر جهان زير يوغ ستم امپراطوران بود ملتهاى مختلف بشرى در دره عميق جهالت و نادانى سرگردان بودند او در تحت تأثير اين مظالم يك اجتماع عادلانه اى تصوير كرد و خود را به آن اميدوار ساخت و دردهاى درونى خود را بدان تسكين داد .\r\n","description":"","footnote":"","page_name":" 14 ","page_number":14},
  {"content":"\r\nقرنها گذشت اين تصورات او در جامعه بشرى به صورت خواب و خيالى جلوه گرى ميكرد ولى اين اميدوارى او كم كم بمرحله عمل وارد در آينده جمهورىهاى فراوانى در جامعه بشرى خود نمائى كرد و اگر چه اينها آن جمهورى حكيمانه اى نيست كه افلاطون در فكر خود تصوير كرده است و آن را محيط سعادت نوع بشر پنداشته ولى تكامل عقول بشرى روزى بدان جامعه عمل خواهد پوشيد .\r\n\r\n4 - وعده قرآن چگونه و كى عملى مىشود ؟\r\nموضوع پيشگوئى قرآن راجع به عقبنشينى و ارتداد و ارتجاع در تاريخ اسلام بسيار روشن و خود نما است از همان روز وفات پيغمبر بنيان گذارى شده و در هر دورى بطورى خود نمائى داشته و تا كنون هم دنباله آن كشيده شده است .\r\nاكنون بايد توجه كرد بموضوع اين وعده مثبت و اصلاحى كه قرآن مجيد به اين صراحت بيان كرده است و ما در دو قائمه آن را منظم كرديم .\r\n1 - قائمه رجال اصلاح و اوصافى كه قرآن براى آنها بيان كرده است در پنج عنوان گذشته 2 - قائمه وضع محيط در تحت چهار عنوان كه دنبال آن ذكر شد .\r\nامروز بيش از چهار صد مليون مردم مسلمان در سراسر جهان زندگانى ميكنند و هر مسلمانى قرآن را كتاب آسمانى ميداند و بدرستى مندرجات آن معتقد است و جمع بسيارى از ديگران هم كتاب قرآن را يك كتاب متين و قابل اعتماد و توجه تلقى كرده‌اند .\r\nاكنون ما از همه اين دو طبقه ميپرسيم در تاريخ گذشته اسلام كه اكنون اواخر قرن چهارده را طى مىكند كدام دوره و زمان اين وعده قرآنى صورت عمل پوشيده است و مردانى متصف به آن پنج صفت قيام كرده‌اند و بنفع اسلام پيشروى نموده و يك محيط امن و عمومى فراهم شده است ما ميتوانيم انگشت روى نقطه‌هاى بسيارى از تاريخ اسلام بگذاريم كه ارتداد و عقبنشينى مسلمانان و انحراف از تعاليم و سنن اسلامى در آن روشن و آشكار است آيا ميتوان در برابر اين نقاط انحراف و برگشت از سنن دين ، تاريخى نشان داد كه اسلام و مسلمين به حساب اين نقشهء قرآنى جامعه اى تشكيل داده و يك محيط امن عمومى بوجود آورده باشند ؟ البته ايجاد يك محيط امن عمومى از تشكيل يك وحدت و ائتلاف اجتماعى ناگزير است و بايست براى ايجاد وحدت عمومى يك اتحاد و اجتماعى بر اساس وحدت عقيده و ايمان موجود باشد البته اسلام در طول تاريخ گذشته قلمرو خود را بتدريج وسعت داده ولى در دائره وسعت خود دامنه اختلاف هم وسيعتر شد و موجبات خوف و ناامنى بيشترى فراهم گرديد و تا كنون دنباله آن كشيده است و ما فهرستى\r\n","description":"","footnote":"","page_name":" 15 ","page_number":15},
  {"content":"\r\nاز آن را بطريق اختصار به نظر خوانندگان محترم ميرسانيم .\r\n1 - انقلاب سقيفه بنى ساعده در روز وفات پيغمبر صلَّى الله عليه و آله و سلم .\r\nآثار آن اختلاف ميان مهاجر و انصار و اختلاف ميان خانواده‌هاى انصار و بروز ناامنى در خود شهر مدينه تا به جائى كه خانه خود پيغمبر صلَّى الله عليه و آله مورد هجوم گرديد و دختر نازنين او آسيب سختى ديد كه بر اثر آن بدرود حيات گفت و تا هميشه خاندان او را دچار اندوه كرد و سپس وحشت و اضطراب در سراسر محيط مسلمانى عربستان بروز كرد و جنگهاى رده آغاز شد و تنها تلفات مسلمانان در جنك يمامه از هزارها نفر تجاوز كرد .\r\nگو اينكه اكثريت مركزى مدينه در اين كشمكشها پيروز شد و مخالفين را سركوب كرد ولى هزارها كشته در خاك و خون غلطيد ده‌ها هزار مردان و زنان و كودكان آنها داغدار وحشت زده شدند .\r\n2 - بروز فتنه و فساد و انحراف از دستورات اسلام در دوره حكومت ، عثمان دامنه اين ارتجاع و ارتداد از سنن اسلامى به آنجا كشيد كه خوف و هراس سراسر عالم اسلامى وسيع آن تاريخ را فرا گرفت و مسلمانان را برانگيخت تا بمركز اسلامى مدينه هجوم كردند و عثمان را كشتند و امنيت به كلى متزلزل شد و دلى بىترس و وحشت بجا نماند .\r\n3 - دوران خلافت پر ماجراى چند ساله امير المؤمنين و جنگهاى خونين جمل و صفين كه در حقيقت شالوده هم آهنگى ظاهرى عمومى مسلمانان را هم از هم پاشيد و سپس بحادثهء خوارج كشيد و خانه اى بىتشويش و اضطراب نماند و ناامنى تا آنجا كشيد كه در مسجد جامع كوفه على عليه السلام شربت شهادت نوشيد .\r\n4 - حكومت جبار معاويه كه بعد از اين اوضاع با قدرت شمشير و آتش بر پا شد و سيل خون در شهرستانهاى مختلف اسلام روان كرد و آنقدر از مسلمانان را كشت كه توانست يزيد را بجاى خود بعنوان يك سلطان ارث بر و ارثگزار به مسلمانان تحميل كند و زمينه خونريزى كربلا و قتل عام مدينه و آتشباران خانه كعبه را فراهم ساخت چه ناامنى و ترس و هراسى كه در اين دوران تيره به مسلمانان دست داد و آتش جنك و شورش افروخته گرديد و تا چند قرن ادامه يافت .\r\n5 - اكنون ميرسيم بدوره انقلابات آخر حكومت بنى اميه و آتشى كه در سراسر محيط اسلامى از خراسان تا مصر برافروخته گرديد و آن خونريزىها و ويرانيها ، وحشتها و هراسها كه\r\n","description":"","footnote":"","page_name":" 16 ","page_number":16},
  {"content":"\r\nبا واژگونى حكومت بنى اميه اندكى فرونشست و كشتارهاى خلفاى بنى عباس آغاز شد .\r\n6 - برهم ريختگى دوران حكومت هرون الرشيد بعد از وفاتش اختلافات امين و مأمون و عرب و عجم و بار ديگر جنك و ستيز از خراسان تا بغداد .\r\n7 - بروز ملوك الطوائف در محيط اسلامى از افريقا تا حدود چين و زد و خورد و كشتار 8 - حمله بكشورهاى اسلامى و آن همه خونريزى و ويرانى و قتل عام .\r\n9 - حمله ببغداد و زوال خلافت عباسى 10 - وضع ملوك الطوائف اعقاب چنگيز و قيام تيمور لنگ .\r\n11 - خلافت عثمانى و جنگهاى شيعه و سنى 12 - پيش آمد جنك بين المللى و تسلط اجانب بر كشورهاى اسلامى .\r\nو اگر ملاحظه مداخلات خصمانه بيگانگان و خصوص نيروهاى نصرانيت ، را به اين فهرست اضافه كنيم و جنگهاى صليبى و گرفتارىهاى اندلس را به حساب آوريم موضوع بسيار روشن است .\r\nاكنون باز پرسش پيش را تكرار ميكنيم و ميگوئيم آن محيط مسلمانى با امن و آرامشى كه مسلمانان جانشين در زمين باشند و متمكن از اجراء مراسم ديانت باشند و بجاى ترس و هراس در امنيت باشند و مخلصانه يگانه پرستى كنند در چه تاريخى از دوران گذشته اسلام وجود داشته ؟ و بطور محقق جواب منفى است .\r\nپس اين وعده صريح قرآنى چيست و چگونه صورت تحقق به خود ميگيرد ؟\r\nما اين پيشگوئى قرآن را در دو قسمت ارتداد و اصلاح بخاطر خوانندگان ميسپاريم و باتفاق آنان بمطالعه سنت و گفتار پيغمبر ميپردازيم و ملاحظه ميكنيم كه درست همين پيش آمد ارتداد و ارتجاع و عقبنشينى در گفتار پيغمبر عينا بيان شده است و همين وعده اصلاح و تشكيل حكومت اصلاحى اسلام به وضع روشنترى موجود است اكنون اين دو قسمت را از احاديث متفق عليه اسلامى مورد مطالعه قرار ميدهيم .\r\n1 - حديث تفرقه اسلامى است كه بمضمون كم اختلافى ميان مسلمين معروف و مشهور است و قطعى است .\r\nدر خصال صدوق از انس بن مالك روايت كرده كه رسول خدا صلَّى الله عليه و آله فرمود بنى اسرائيل در پيروى از عيسى عليه السّلام هفتاد و يك فرقه شدند و هفتاد فرقه آنها هلاك شدند و يك فرقه نجات يافتند\r\n","description":"","footnote":"","page_name":" 17 ","page_number":17},
  {"content":"\r\nو براستى امت من در آينده هفتاد و دو فرقه شوند ، هفتاد و يك فرقه آنها هلاك شوند و يك دسته نجات يابند ، عرض شد يا رسول الله آن فرقه ناجيه كدامند ؟ سه بار فرمود جماعت هستند ، مصنف كتاب خصال گويد مقصود از جماعت اهل حق باشند و اگر چه كم باشند چنانچه از رسول خدا روايت شده است كه فرمود مؤمن به تنهائى حجت است و مؤمن به تنهائى جماعت است .\r\nدر روايت ديگر از على عليه السّلام است كه فرمود از رسول خدا صلَّى الله عليه و آله شنيدم ميفرمود براستى امت موسى پس از وى هفتاد و يك دسته شدند يك دسته ناجى و هفتاد دسته در دوزخ شدند و امت عيسى عليه السّلام پس از وى هفتاد و دو دسته شدند يك دسته ناجى و هفتاد و يك دسته در دوزخ شدند و براستى امت من پس از من هفتاد و سه دسته شوند يك دسته ناجى و هفتاد و دو دسته در دوزخ باشند .\r\nو اخبارى كه همه فرق مسلمانان راجع بانحراف امت از سنن اسلامى بعد از پيغمبر صلَّى الله عليه و آله بمضمونهاى مختلف نقل كرده‌اند بسيار است و بسيار و از اندازه تواتر افزونست و پيشگوئى پيغمبر از اين پيشامد قطعى است .\r\nو جريان تاريخ هم بعد از دوران پيغمبر اسلام مضمون اين اخبار را تأييد كرد و بمرحله ثبوت رسانيد و اين خود يكى از معجزات آن حضرت در شمار است كه بطور راستى از اين تفرقه و دسته دسته شدن امت خود خبر داده است و البته وضع نفاق و نيات سوئى كه پيغمبر اسلام در آخر دوران زندگى خود ميان يارانش خبر داشت و درك ميكرد كه تلاش و كوشش فراوان او براى ايجاد يك هم آهنگى حقيقى و اتحاد معنوى اثر خود را نبخشيده است و در آخرين روزهاى زندگى خود آزمايشى به عمل آورد و فرمود يك دوات و كاغذ براى من بياوريد تا براى شما يك وصيتنامه بنويسم كه هرگز بعد از من گمراه نشويد . عده از اصحاب كه بالين بستر بيمارى پيغمبر انجمن بودند در اين موضوع اختلاف كردند و حتى نسبت بمقام او گستاخى نمودند و گفتند بيمارى بر او غلبه كرده است و هذيان ميگويد و كار ستيزه و جدال را به جائى رسانيدند كه بر حضرتش نتيجه معلوم شد و دانست جلوگيرى از اختلاف امت ممكن نيست و آنها را از بالين خود راند و با دلى خونين و خاطرى نگران اين جهان را بدرود گفت .\r\nقرآن مجيد اسلام را دين فطرت ناميده و در سوره روم آيه 30 ميفرمايد روى خود را بسوى دين حنيف بدار فطرت خدائى است كه مردم را بر آن آفريده است ديگر گونى براى خلق خدا نيست ، اينست دين قيم ولى بيشتر مردم نميدانند .\r\nدر اين آيه فطرت و طبع آفرينش بشرى را اساس ديانت گرفته است .\r\n","description":"","footnote":"","page_name":" 18 ","page_number":18},
  {"content":"\r\nقرآن مجيد اسلام را دين عدالت و احسان و شرافت توصيف كرده است و در آيه 90 سوره نحل ميفرمايد .\r\nبراستى خدا دستور به عدالت و احسان و بخشش بخويشان ميدهد و از هرزگى و زشتى و ستم غدقن مىكند ، شما را پند ميدهد شايد ياد آور شويد - يعنى بفطرت انسانى خود برگرديد و از انحراف و كجروىها باز آئيد .\r\nقرآن مجيد اسلام را دين خرد و دانش معرفى كرده است و در آيات بسيارى اساس فضيلت بشرى را تعقل و خردمندى ، دانش و بصيرة و تفكر شناخته در آيه 9 سوره زمر ميفرمايد آيا كسانى كه ميدانند و كسانى كه نميدانند با هم برابرند .\r\nهمانا خردمندانند كه متوجه ميشوند و ياد آور ميگردند و در ضمن آيه 16 و 17 همين سوره ميفرمايد مژده بده بندگان مرا آن كسانى كه گفته را ميشنوند و درك ميكنند و بهترين گفته‌ها را پيروى ميكنند ، آنانند آن كسانى كه خدا هدايت كرده و آنانند آن كسانى كه هم آنها صاحبان خرد ميباشند .\r\nبنا بر اين اسلام دين فطرت و عدالت و احسان و عقل و دانش است و بايد دوش بدوش پيشرفت اندامى و علمى و عقلى بشر پيش برود و هيچ توقف و عقب ماندگى نداشته باشد و در ماهيت چنين دينى ارتجاع و برگشت موضوع ندارد از اين رو اسلام و قرآن انحراف از سنن ثابته و اساس پرورش اسلامى را ارتداد و ارتجاع وصف كرده است و طبعا ارتجاع مخالف با فطرت و عدالت و دانش است و هر چه اين انحراف بيشتر شود ظلم و ستم و جور بيشتر گردد تا به جائى كه سراسر زمين را فرا گيرد پيغمبر اسلام اين آينده تاريك را پيش بينى كرده و دنبال آن يك اصلاح عمومى و عميق و نهائى وعده داده است كه جهان سراسر ستم و جهان سراسر جور و ناحق بواسطه قيام يك شخصيت الهى پر از عدل و داد مىشود و اين دو پيش بينى بسيار پر معنا در ضمن جمله كوتاهى ادا شده است كه : يملؤها قسطا و عدلا كما ملئت ظلما و جورا اكنون ما اخبارى را كه در نقل اين جمله و موافقات ديگر از طرق مسلمانان مخالف اماميه نقل شده است ياد آور ميشويم تا معلوم شود كه اين جمله بطور مسلم و يقينى از پيغمبر اسلام صادر گرديده است و موافق همان نويد و بشارت قرآنى است .\r\nما براى روشن شدن موضوع فصل 52 مقدمه ابن خلدون را كه در موضوع ظهور فاطمى و قيام مهدى نوشته است عينا ترجمه نموده و به نظر خوانندگان محترم ميرسانيم زيرا ابن خلدون بتصديق دانشمندان شرق و غرب يكى از نوابغ مورّخان و دانشمندان اسلامى است و از كسانى\r\n","description":"","footnote":"","page_name":" 19 ","page_number":19},
  {"content":"\r\nاست كه در تحقيق اخبار و قضاياى تاريخ بسيار دقيق و خرده گير و كم باور بوده است و كوشيده براى تحقيق اين موضوع همه اخبارى كه مورد اعتماد و قابل توجه او بوده جمع آورى كرده و نظرياتى در اين زمينه اظهار داشته منظور ما از ترجمه اين فصل كتاب اينست كه نقاط موافق اخبار و اظهارات او را گرفته و مؤيد اخبار و عقائد اماميه شناسيم و نقاط مخالف را مورد نظر قرار داده و منصفانه جواب گوئيم تا موضوع كاملا روشن گردد\r\n\r\n5 - فصل 52 از كتاب مقدمه ابن خلدون « 1 »\r\n\r\nدر موضوع كار فاطمى ( مهدى موعود ) و آنچه مردم در باره او معتقدند و در پرده بردارى از اين موضوع :\r\n","description":"","footnote":"\r\n« 1 » ابو زيد عبد الرحمن بن خلدون ( 808 - 732 ) از دانشمندان قرن هشتم هجرى و از نژاد مسلمانان مهاجر حضرموت يمن : جد اعلاى او خالد از كسانى بوده كه در فتح اندلس شركت كرده و با عشيره خود در آن سرزمين سكونت نموده است و فرزندانش پشت در پشت حائز مقامات و مناصب دولتى و علمى بوده‌اند و در هنگامى كه وضع مسلمانان در اندلس رو بپريشانى رفت و نصارى در آن نفوذ يافتند خاندان خلدون به آفريقا مهاجرت كردند و آخر پدر عبد الرحمن محمد در تونس اقامت گزيد و از كارهاى دولتى كناره گيرى كرد و بدانش و تهذيب اخلاق پرداخت و عبد الرحمن پسر كوچك او در دامن علمى او تربيت يافت و از دوران كودكى با هوش سرشار و كوشش فراوان به تحصيل فنون مختلفه دانش همت گماشت .\r\nابن خلدون در غره ماه رمضان سال 732 هجرى در تونس متولد شده است و در دامن پدر دانشمند خود پرورش علمى و دينى يافته و قرآن مجيد را با هفت قرائت آن حفظ كرده است و بيست و يك بار از حفظ نزد استاد قرائت خود محمد بن سعد انصارى تلاوت كرده است و علوم نحو و صرف و ادبيت را نزد استادان معروف تونس تحصيل كرده و اشعار بسيارى از شعراى معروف را با مقدارى از كتاب اغانى حفظ كرده و اشتغال به تحصيل علم فقه و حديث پيدا كرده است و خود در شرح حال خويش اساتيد هر فنى را نام برده و ما در اينجا بمناسبت بذكر اساتيد حديث كه از آنها روايت كرده و اجازه داشته اشاره ميكنيم .\r\n1 - گويد ملازم مجلس امام المحدثين تونس شمس الدين آشى شدم و كتاب مسلم بن حجاج جز اندكى و كتاب موطأ را از اول تا آخر از او شنيدم و يك اجازه عمومى براى نقل حديث به من داد و از سلسله اساتيد خود به من نقل اخبار كرد .\r\n2 - گويد در اين ميانه بمجلس درس شيخ و امام قاضى جماعت محمد بن عبد السلام بهمراهى برادرم محمد ميرفتم كتاب موطأ امام مالك را از او استماع كردم .\r\n3 - امام المحدثين و استاد نحويان مغرب بن زمين محمد عبد المهيمن حضرمى كه كاتب سلطان ابو الحسن بود با او بتونس آمد و من ملازم خدمت او گرديدم و صحاح ست و كتاب موطأ و سيره بن اسحق و كتاب حديث ابن صلاح و كتب بسيار ديگر كه از خاطرم رفته از او شنيدم يا اجازه نقل گرفتم .\r\nاين تحصيلات عاليه ابن خلدون تا حدود سن هيجده سالگى او بوده است كه يك وباء عمومى در افريقا بروز كرده و پدر و مادرش با بيشتر استادانش بر اثر آن طاعون وفات كرده‌اند و تنها شده است و در طول زندگانى خود مشغول تكميل علوم و تجربيات خود بوده و در مقدمه كتاب تاريخ خود از اين تحصيلات و اطلاعات عمرانه استفاده كرده زيرا اين كتاب كه يگانه اثر عمرانه ايست كه از او مانده تا آخر عمر مورد مطالعه و تجديد نظر او بوده و مطالب آن را كم و زياد ميكرده است اكنون چند نمونه هم از اظهار نظر مستشرقين در باره دقت نظر او نقل ميكنيم تا خوانندگان بدان متوجه باشند .\r\n1 - در مقدمه ترجمه مقدمه ابن خلدون ص 28 گويد هامر نخست رساله اى بآلمانى در باره بعضى از جهات تاريخ اسلام منتشر ساخت و در آن ببرخى از عقائد و نظريات ابن خلدون اشاره كرده و او را بنام منتسكوى عرب ملقب ساخت .\r\n2 - در ص 30 ضمن شرح ترجمه بارون دسلان بر مقدمه او ميگويد « دانشمندان اروپا از نبوع اين متفكر بزرگ عرب سخت در شگفت شدند چه آنان دريافتند كه وى بر بسيارى از محققان اروپائى در آراء و نظريات با ارزش و مهم سقت جسته است .\r\n3 - ميگويد تو بينى مورخ شهير انگليسى ابن خلدون را از هوشمندان و نوابغ جهان مىشمرد و مينويسد « وى در مقدمه بدرك و تصور و ابداع فلسفه اى براى تاريخ نائل آمده است كه بيشك در نوع خود بسيار گرانبها است و با هر عقلى در هر زمان و هر مكان تطبيق مىكند .\r\nابن خلدون از نظر ابتكاراتى كه در مسائل اجتماعى داشته و بحثهائى كه در مقدمه تاريخ خود نسبت بعمران و اجتماع بدون سابقه بيان كرده است مورد توجه دانشمندان غرب گرديده و هر كدام بنظرى او را پسنديده‌اند و تمجيد كرده‌اند و مفكر شناخته‌اند ولى از نظر تربيت اسلامى خود يك مرد فقيه و محدث بوده و معتقد بمبانى عمومى اسلام ولى در زندگانى سياسى خود بسيار متلون و مضطرب بوده و در هر پيش آمدى با وضع تازه كاملا سازش ميكرده و از يك اميرى به ديگرى رجوع ميكرده و غالب عمر خود را در غربت بسر برده است ولى در هر حال اشتغال بعلم و دانش را بر اوضاع ديگر ترجيح ميداده و در هر فرصتى بمطالعه و تحقيق علمى ميپرداخته است و اين شيوه را تا آخر عمر خود ادامه داده .\r\n","page_name":" 20 ","page_number":20},
  {"content":"\r\nمشهور ميان كافه مسلمانان درهمه عصور گذشته اينست كه در آخر الزمان بناچار مردى از خاندان پيغمبر اسلام ظهور كند و دين را تأييد نمايد و عدالت را آشكار سازد و همه مسلمانان پيرو او گردند و بر همه كشورهاى اسلامى مسلط گردد و مهدى ناميده شود و خروج دجال و آنچه بعد از آن از علامات قيامت باخبار صحيحه ثابت شده است دنبال ظهور مهدى است و بعد از ظهور وى عيسى فرود آيد و دجال را بكشد يا آنكه همراه او فرود آيد و او را كمك كند در قتل دجال و در نماز بمهدى موعود اقتداء كند و مسلمانان در اين باب باحاديثى استدلال كنند كه ائمه آنها را ثبت كرده‌اند و كسانى كه منكر آن باشند در باره اين اخبار با آنها سخنانى دارند و بسا اخبار ديگر را معارض آنها شمارند و صوفى مآبان متاخره در موضوع اين فاطمى منتظر طريقه ديگر دارند و براى اثبات او بدليل ديگر اعتماد كنند و از راه كشف و شهود كه اساس طريقه‌هاى آنان است وجود او را محرز دانند و ما در اينجا احاديثى كه در اين موضوع وارد شده است نقل كنيم و آنچه را منكران در اين باره طعن و انتقاد دارند بنگاريم و مستند انكار آنان را ياد آور\r\n","description":"","footnote":"","page_name":" 21 ","page_number":21},
  {"content":"\r\nشويم و در دنبال آن سخن متصوفه را راجع بمهدى موعود نقل كنيم و رأى آنان را بيان نمائيم تا عقيده درست در اين باره براى تو آشكار گردد ان شاء الله تعالى ما ميگوئيم جمعى از ائمه حديث احاديث راجع بمهدى را ثبت كرده‌اند كه جمعى از آنها رجال مذكورند :\r\n1 - ترمذى « 1 »\r\n2 - ابو داود « 2 »\r\n3 - بزار « 3 »\r\n4 - ابن ماجه « 4 »\r\n\r\n","description":"","footnote":"\r\n« 1 » ابو عيسى محمد ترمذى مؤلف يكى از صحاح سته در حديث متوفى بسال 279 هجرى\r\n« 2 » ابو داود در اصطلاح رجالى كنيه سليمان بن اشعث بن اسحق بن شداد بن عمرو بن عمران ازدى سجستانى از اكابر و مشاهير علماء و محدثين و حفاظ عامه كه در سال دويست و دويم هجرت تولد يافته و بارها ببغداد رفته و سياحتها نموده و از مشايخ كبار خراسان و عراق و شام و مصر و مكه و مدينه احاديث بسيارى استماع نموده چنانچه خودش گويد پانصد هزار حديث نبوى كتابت نموده و از آن جمله چهار هزار و هشت يا هشتصد حديث صحيح و قريب بصحيح انتخاب كرده و در كتاب سنن خود مندرج داشتم و از اين احاديث صحيحتر نيز چهار حديث براى دين انسانى كافى است .\r\n1 - انما الاعمال بالنيات 2 - من حسن اسلام المرء تركه مالا يعينه 3 - لا يكون المؤمن مؤمنا حتى يرضى لاخيه ما يرضى لنفسه 4 - الحلال بين و الحرام بين و بين ذلك امور مشتهيات . و همين كتاب سنن بسنن ابو داود معروف و يكى از صحاح سته اهل سنت و جماعت و در مصر و لكنا و با شروح متفرقه چاپ شده و آن را خود ابو داود بعد از تاليف به نظر احمد بن حنبل كه آخرين ائمه اربعه ايشان است رسانده و زياده از حد مورد تحسين گرديده و از ابراهيم حربى نقل است كه بعد از تاليف كتاب سنن تمامى مشكلات حديث به ابو داود سهل و نرم شد چنانچه داود نبى را سختى آهن و ابو داود را علاوه بر كتاب سنن مذكور يك كتاب ديگر مراسيل نامى نيز در حديث تاليف كرده و در قاهره چاپ شده وفات ابو داود جمعه 15 شوال 272 يا قدرى بيشتر در بصره واقع شده ص 62 ج 5 ريحانة الادب\r\n« 3 » ابو بكر بن احمد بن عمر بصرى حافظ صاحب مسند كبير از علماى عامه كه در زهد و تقوى قرين احمد بن حنبلش شمارند و در سال 292 هجرى در شهر رمله شام در گذشت و بزار بمعنى فروشنده تخم كتانست ص 109 ج 1 ريحانة الادب\r\n« 4 » محمد بن يزيد بن ماجه قزوينى مكنى با بو عبد اللَّه و معروف بابن ماجه از مشاهير و اكابر حفاظ و محدثين عامه كه از ائمه علم حديث بوده و به تمامى شعب آن دانا و منفرد و براى تكميل آن علم شريف به رى و مصر و عراق و شام و مكه و بغداد و كوفه مسافرتها كرده و از اكابر مشايخ استماع احاديث شريفه نبويه نموده و يكى از اصحاب صحاح سته عامه بوده است و كتاب سنن او كه بسنن ابن ماجه معروف و در دهلى و قاهره چاپ شده ششمين صحاح سته مذكوره مىباشد و در تاريخ و تفسير نيز يد طولى داشته و از تاليفات او است 1 - تاريخ قزوين كه مولدش بوده 2 تفسير قرآن مجيد كه بتفسير ابن ماجه معروف است 3 - السنن كه بسنن ابن ماجه معروف است و مذكور شد و در ماه رمضان 273 هجرت در گذشت ص 135 ج 6 ريحانة الادب\r\n","page_name":" 22 ","page_number":22},
  {"content":"\r\n5 - حاكم « 1 »\r\n6 - طبرانى « 2 »\r\n7 - ابو يعلى موصلى « 3 » و سند اين اخبار را بجمعى از صحابه رسانيده‌اند مانند على عليه السّلام و ابن عباس « 4 »\r\n\r\n","description":"","footnote":"\r\n« 1 » محمد بن عبد اللَّه بن حمدويه معروف به حاكم نيشابورى صاحب تاليفات بسيار در علم حديث و تاريخ است و بسال چهار صد و سه در گذشته است رجوع بلغت نامه دهخدا شود ص 626 ج 1 ترجمه مقدمه ابن خلدون حاكم در اصطلاح يك مرتبه عالى از حفظ اخبار است كه تمام سلسله سند و متن آن را از حفظ داشته باشد و با آنكه ملقب بحافظ در ميان روات و محدثين خصوص ميان عامه بسيار است ولى ملقب به حاكم بسيار نادر و كمياب است .\r\n« 2 » سليمان بن احمد بن ايوب بن مطير لخمى ابو القاسم الكنيه طبرانى كه در سال 260 هجرى قمرى در طبريه شام متولد شده و به مسند الدنيا شهرت دارد و از مشاهير محدثين و حفاظ عامه كه حافظ عصر خود بوده و به جهت تحصيل از بلاد شام بعراق و حجاز و مصر و بلاد جزيره رحلت و سى و سه سال سياحت و از هزار تن از مشايخ استماع حديث نموده و سى سال به روى حصير خفته و بجمع و حفظ اخبار بسيار و تصنيفات نافعه كه اشهر و انفع آنها معجم اوسط و معجم صغير و معجم كبير در اسامى صحابه ميباشند موفق آمده و عاقبت در اصفهان توطن كرده و ابو نعيم اصفهانى و جمعى ديگر از مشايخ حديث از وى روايت ميكنند و در سيصد و شصتم هجرى در صد سالگى در همان جا وفات كرد و به خاك رفت و ابو نعيم بر جنازه اش نماز خواند ص 15 ج 3 ريحانة الادب\r\n« 3 » احمد بن على تميمى موصلى محدث حافظ مشهور از اكابر محدثين اوائل قرن چهارم هجرى عامه و كتاب المسند الكبير او بس معروف و يك نسخه از آن در خزانه آصفيه موجود و در حق اين كتاب گفته‌اند كه مسندهاى ديگر مانند نهر و مسند ابو يعلى چون درياست كه تمامى نهرها در دريا جمع ميشوند و او در سال 307 هجرت در گذشته ص 205 ج 5 ريحانة الادب\r\n« 4 » عبد اللَّه بن عباس بن عبد المطلب بن هاشم صحابى است و موصوف به ابو الخلفاء و ابن سيد الناس از اكابر صحابه جلالت اساس و جد عالى خلفاى بنى عباس بوده و لفظ ابن عباس مطلق به دو منصرف مىباشد و از تلامذه حضرت امير المؤمنان و مواليان و اخلاص كيشان آن حجت رحمان بوده و بمدلول مجموع چندين حديث نبوى از طرف حضرت رسالت بدعاهاى نشر اسلام و بنده صالح بودن خدا و زيادتى علم و فقاهت در دين و علم تأويل قرآن و حكمت مفتخر گرديده است اينك در نتيجه ادعيه صادره از زبان مبارك آن ترجمان وحى الهى بدرك فيوضات حضور حضرت امير المؤمنين ع موفق و در اثر تعليمات آن حضرت رموز و دقائق قرآنى را واقف و بعلوم بسيارى عارف و از كثرت علوم متنوعه خصوصا علوم قرآنيه به بحر و حبر الامه و ترجمان القرآن و سلطان المفسرين ملقب و بنشر حديث و تفسير و قسمت اعظم علوم اسلاميه موفق گرديد و بالخصوص علو مقام علمى او در حديث وفقه و تفسير قرآن مستغنى از بيان و مجلس او در خصوص علم شعر و انساب و حلال و حرام وقايع ايام عرب و فنون ادبيه و عربيه جامع ترين محافل و در حل مشكلات متنوعه مرجع استفاده افاضل بوده و دويست سؤال نافع بن ارزق خارجى را كه راجع به تفسير قرآن بوده‌اند جواب متقن داده و در هر جوابى بيكى از اشعار عرب استشهاد كرد و بالجمله ابن عباس به نوشته سيوطى از طبقه اول مفسرين بوده و بعد از صحابه اهل مكه نسبت بتفسير قرآن اعلم تمامى مردم بوده‌اند به جهت اينست كه شاگردان ابن عباس بوده‌اند و ابن عباس اول كسى است كه قرآن مجيد را تفسير و در اين باب گوى سبقت را برده تفسير ابن عباس معروف و اقوال او در كتب تفسير منقول است ولادت او سه سال پيش از هجرت بوده و وفات او بنا بر مشهور در سال شصت و هشتم و يا در هفتاد و چهارم در طائف اتفاق افتاده و جناب محمد بن حنفيه بر او نماز خوانده و فرموده اليوم مات ربانى هذه الامة - ملخص از ص 75 ج 6 ريحانة الادب .\r\n","page_name":" 23 ","page_number":23},
  {"content":"\r\nو ابن عمر « 1 » و طلحه « 2 »\r\n\r\n","description":"","footnote":"\r\n« 1 » عبد اللَّه بن عمر بن خطاب صحابى معروفى است در حدود سال پنجم بعثت كه پدرش عمر اسلام آورد چنانچه خودش در ضمن حكايت اسلام او نقل كرده است كودكى مميز بوده است كه هر چه مىديده و ميشنيده ميفهميده و هم او نقل مىكند كه در آن روز كه پدرم به مسجد الحرام رفت براى اعلام اسلام خود من بدنبال او رفتم و چون اسلام خود را اعلام كرد جمعى بر سر او ريختند و با او ستيزه كردند تا نزديك ظهر كه از پا درآمد و مردى بلند قامت رسيد و مردم را از گرد او پراكنده كرد و بعد از هجرت بمدينه از او پرسيدم آن مرد كه مهاجمان را از گرد تو پراكنده كرد كى بود ؟ گفت عاص بن وائل بود ، عبد اللَّه بن عمر در تحصيل و جمع آورى حديث كوشيد و راه زهد و كناره گيرى را پيشه كرد و يكى از بزرگترين مراجع حديث عامه است و به او اعتماد فراوانى دارند ، چنانچه بعضى از محققان گفته‌اند در دوران اختلاف على ( ع ) و معاويه جمعى طرفدار خلافت او بوده‌اند كه از آن جمله ابو موسى اشعرى است و به همين هوس على و معاويه هر دو را در قضيه حكمين از خلافت خلع كرد ، عبد اللَّه بن عمر با على عليه السّلام مخالفت كرد و در موقع بيعت با آن حضرت كناره كرد و بنى اميه و خصوص معاويه از او طرفدارى ميكردند و از احاديث او استفاده ميكردند .\r\n« 2 » طلحة بن عبيد إله بن عثمان تيمى قرشى مدنى از صحابه است و شجاع بوده و از سخاوتمندان است ، يكى از عشره مبشره است و يكى از شش نفر شوراى خلافتى است كه عمر وصيت كرد و يكى از هشت نفرى است كه سابقه در اسلام دارند ، در غزوه احد حاضر بود و با رسول خدا پايدارى كرد و با او بيعت بر مرگ نمود و بيست و چهار زخم برداشت و سلامت يافت و در غزوه خندق و غزوات ديگر حاضر شد با عراق تجارت فراوانى ميكرد و هر كس از بنى تيم ندار بود خرج او را و عيالش را ميداد و قرضش را ميپرداخت در روز جنك جمل در جبهه عايشه بود و كشته شد در صحيح مسلم و بخارى 38 حديث از او نقل شده .\r\nالاعلام زركلى ص 451 ج 2\r\n","page_name":" 24 ","page_number":24},
  {"content":"\r\nابن مسعود « 1 » و ابو هريره « 2 » و انس « 3 »\r\n\r\n","description":"","footnote":"\r\n« 1 » عبد اللَّه بن مسعود هذلى صحابى است و كنيه اش ابو عبد الرحمن است بسيار قانع و متقى و حليم و حافظ قرآن كريم و بنهايت درجه جليل القدر و عظيم المنزله بوده درك فيض و هجرت و نماز به دو قبله را كرده است و ششمين كسى بوده كه اسلام آورده و در بدر واحد و خندق و غزوات ديگر ملازم خدمت پيغمبر بوده است او است كه در تجهيز جنازه فاطمه زهرا شركت داشته و بر جنازه ابو ذر نماز گذاشته و يكى از عشره مبشره است و يكى از دوازده كسى كه گواه على عليه السلام بر خلافت شدند و بر عليه ابو بكر قيام كردند و در مسجد مدينه او را از تصدى مقام خلافت بر حذر داشتند .\r\nاو اول كسى است كه در مكه قرآن مجيد را آشكار تلاوت كرد و در حضور پيغمبر بلند ميخواند و از فشار كفار مكه نهراسيد و از طرف عمر براى تعليم قرآن و احكام دينيه بكوفه رفت و وزير عمار ياسر كه امير آن بلده بود گرديد و از طرف عمر اعلام شد كه اين دو از نجباى صحابه هستند و عمر عبد اللَّه را بر خود ترجيح داد و عبد اللَّه علاوه بر علم قرآن مجيد در حديث و تفسير اطلاعات فراوانى داشته و احاديث شريفه بسيارى از پيغمبر شنيده و حفظ كرده و ابن عباس و جمع بسيارى از صحابه و تابعين از وى روايت حديث مينمايند در سال سى و دوم هجرت در مدينه وفات كرد و در بقيع مدفون شد و زبير بن عوام و عمار ياسر بر جنازه اش نماز خواندند و عبد اللَّه رفعت گفته در ميان سال چهل تا پنجاه هجرى در شام فوت كرده - خلاصه از ص 255 ج 5 ريحانة الادب\r\n« 2 » ابو هريره از مشاهير اصحاب حضرت رسالت ( ص ) و نام او محل خلاف است كه عبد اللَّه يا عبد الرحمن است و تا سى و چند قول نقل شده و اين درجه اختلاف در نام از مختصات او است و حال او هم مانند نام او محل اختلاف است از حيات الحيوان دميرى نقل است كه شطرنج بازى ابو هريره مشهور و دروغگوترين مردم به حضرت رسول ع بوده ، ابن ابى الحديد در شرح نهج البلاغه گويد كه معاويه جمعى از صحابه و قومى از تابعين را كه ابو هريره و عمر و بن عاص و مغيرة بن شعبه نيز از آن جمله بوده‌اند براى جعل اخبار كاذبه و قدح و طعن حضرت على ع و تبرى از آن حضرت نامزد كرد و حق العمل كافى و وافى براى ايشان تخصيص داد و ايشان نيز موافق دلخواه معاويه عمل ميكردند نام پدرش صخر بوده و در غزوه خيبر اسلام آورد و بسيار فقير بود و ملازمت حضور پيغمبر را مينمود و كسب حديث ميكرد و او را احفظ اصحاب دانسته‌اند در سال پنجاه و هفت يا نه در 78 سالگى وفات كرده است .\r\nص 196 ج 5 ريحانة الادب\r\n« 3 » ابو تمامه انس بن مالك بن نضر بن ضمضم بخارى انصارى صاحب رسول خدا و خادم او بخارى و مسلم 2386 حديث از او روايت كرده‌اند در شهر مدينه متولد شده و از دوران كودكى اسلام آورده و در خدمت پيغمبر بسر برده است تا آن حضرت وفات كرده پس از وفات پيغمبر انس از مدينه بدمشق كوچ كرده و از دمشق ببصره رفته و در آنجا اقامت كرده است ده سال پيش از هجرت در مدينه متولد شده و در سال 93 هجرى در بصره وفات كرده و او آخرين صحابى است كه در بصره فوت شده\r\n","page_name":" 25 ","page_number":25},
  {"content":"\r\nابو سعيد خدرى « 1 » و ام حبيبه « 2 » ام سلمه « 3 »\r\n\r\n","description":"","footnote":"\r\n« 1 » سعد بن مالك بن سنان از نژاد خدرة بن عوف انصارى است ممدوح علماى رجال فريقين و از مشاهير اصحاب كبار حضرت رسالت و حضرت امير المؤمنين ع و از نجبا و اصفيا و عقلاء و علماء و فقهاى ايشان و يكى از سابقين اولين مىباشد كه رجوع به حضرت امير المؤمنين ع نمودند مانند خزيمة بن ثابت و جابر بن عبد اللَّه و زيد بن ارقم و ابو ايوب . ابو سعيد در سن سيزده سالگى در احد حاضر شد ولى بواسطه كودكى از طرف پيغمبر مامور بمراجعت گرديد و سپس در غزوه احزاب و يازده غزوه ديگر در ركاب حضرت پيغمبر حاضر بود و اخبار بسيارى در مدح وى رسيده و يك هزار و يك صد و هفتاد حديث از پيغمبر روايت كرده است و جمع بسيارى نيز از وى روايت ميكنند ، پدرش مالك از شهداى غزوه بدر بشمار ميرود خدرى بضم اول و سكون دوم منسوب به خدره جد اعلاى او است وفات او در سال 73 تا پنج گفته شده و بقول بعضى شصت و چهار هجرت در مدينه واقع شده و در بقيع مدفون گرديده است .\r\nخلاصه از ص 58 ج 5 ريحانة الادب\r\n« 2 » دختر ابو سفيان و مادرش صفيه دختر ابو العاص بن اميه است يكى از ازواج حضرت رسالت بوده و شوهر اولش عبيد اللَّه بن جحش است و هر دو در اوائل بعثت مسلمان شدند و به حبشه هجرتگاه اولى مسلمين مهاجرت كردند در آنجا دخترى بنام حبيبه زائيد و او را ام حبيبه خواندند سپس شوهرش مرتد شد و بدين سابق خود كه نصرانيت بود برگشت و او با همه اصرار شوهرش بمسلمانى ماند و بعد از مردن شوهرش در سال ششم يا هشتم هجرت به ازدواج پيغمبر درآمد و ملقب بام المؤمنين شد و چون پدرش ابو سفيان پيش از فتح مكه براى عقد معاهده صلح با پيغمبر ( ص ) بمدينه آمد به منزل او رفت ولى چون او را مشرك و كافر ميدانست مانع شد كه بر فراش پيغمبر ( ص ) بنشيند و در سال چهل و يكم تا چهارم هجرت فوت شده و در بقيع مدفون گرديده است .\r\nخلاصه از ص 215 ج 6 ريحانة الادب\r\n« 3 » هند بنت ابى اميه حذيفة بن مغيرة بن عبد اللَّه بن عمر بن مخزوم قرشيه از كبار و اجلاى صحابه و يكى از ازواج حضرت رسالت ( ص ) مىباشد و او در آغاز زن ابو سلمة بن عبد الاسد مخزومى عمه زاده حضرت بود و چهار فرزند بنام سلمه و عمرو و دره و زينب از وى داشت و او را به حساب فرزند اول خود سلمه ام سلمه گفتند و بعد از وفات ابو سلمه در سال دوم يا چهارم هجرت بشرف ازدواج حضرت رسالت مفتخر گرديد او بهر دو هجرت حبشه و مدينه موفق و سيصد و بيست و هشت يا هفتاد و هشت حديث از آن حضرت روايت كرده است و اخلاص او نسبت به حضرت امير المؤمنين و صديقهء طاهره و حسنين مسلم و بمضمون بعضى از اخبار وارده بعد از خديجه كبرى افضل زوجات آن حضرت بوده و با عايشه در هنگام تصميم محاربه با حضرت على ع مناظره كرده است و يكى از غلامان خود را كه نسبت بعلى ع بد ميگفت با نقل مناقب و روايت احاديث نبويه مشعر بر امامت آن حضرت نصيحت كرده و او را توبه داده و در موقع اضطراب خلافت عثمان نصايح مشفقانه بسيارى به دو گفته است و در پايان گفتارش گفته است من حق مادرى خود را نسبت به تو ادا كردم و حق است كه تو هم اطاعت كنى و بالاتر از همه در جلالت ام سلمه اينست كه آيه تطهير در خانه او نازل شده و او هم در شمار اهل بيت قرار گرفته است و او كسى است كه شهادت امام حسين را اول بار دانسته و اعلام كرده و حضرت امام حسين هنگام مسافرت بعراق ذخائر نبوت و ودائع امامت را به او سپرده و او بعد از شهادت و مراجعت اهل بيت بمدينه آنها را به امام سجاد تسليم نموده است و اخبار مشعر بر عظمت و جلالت ام سلمه بسيار است و در سال شصت و سيم يا چهارم هجرت و در سن هشتاد و چهار سالگى در مدينه وفات كرده و در بقيع مدفون گرديده است و او آخرين زنان پيغمبر بوده كه فوت كرده است .\r\nملخص از ص 222 و 223 ج 6 ريحانة الادب\r\n","page_name":" 26 ","page_number":26},
  {"content":"\r\nو ثوبان « 1 » و قرة بن اياس و على هلالى و عبد الله بن حرث بن جزء بسا اسناد اين اخبار كه به اين صحابه بزرگوار مىرسد مورد اعتراض منكران باشد چنانچه آن را ذكر كنيم - در اينجا توجه به اين نكته لازمست كه علماى حديث جرح راوى را بر تعديل او مقدم دارند و اگر ما در باره بعض از رجال سند اين احاديث طعن و انتقادى دريابيم بيكى از جهات زير 1 - غفلت 2 - بدى قوه حافظه 3 - ضعف 4 - بدى عقيده . اين انتقاد به صحت حديثى كه نقل كرده است سرايت مىكند و آن را موهون مينمايد ( مبادا بگوئى بعضى از اين عيوب در رجال اخبار صحيحين ( صحيح بخارى و مسلم ) هم هست و باعث انتقاد اخبار آنها مىشود زيرا در باره آنها اجماع مستمر اسلامي محقق است بر قبول اخبار آنها و عمل بدان چه در آنها ثبت شده و اجماع بزرگترين حمايت و بهترين دفع اعتراض است و كتب حديث ديگر در اين باره بمقام آنها نيستند و راه اعتراض و گفتگو در رجال اساتيد آنها طبق آنچه ائمه حديث نقل كرده‌اند باز است ابو بكر بن ابى خيثمه « 2 » طبق آنچه سهيلى « 3 » از او نقل كرده است رنج فراوان و بينهايت در باره اخبار راجع به مهدى كشيده است سهيلى گفته است غريبتر حديثى كه در اين باره نقل كرده است از نظر سند « 4 » حديثى است كه ابو بكر اسكاف\r\n\r\n","description":"","footnote":"\r\n« 1 » ابو عبد اللَّه ثوبان بن يجدد از موالى رسول خدا ( ص ) است در اصل اهل سراة است كه محلى است ميان مكه و يمن پيغمبر ( ص ) او را خريد و آزاد كرد ولى در خدمت پيغمبر بود تا آنكه وفات نمود ثوبان پس از وفات پيغمبر به رمله شام در حوالى فلسطين كوچ كرد سپس به حمص منتقل شد و در آنجا خانه اى ساخت و در آنجا وفات كرد بخارى و مسلم 128 حديث از او نقل كرده اند\r\n« 2 » ابو بكر احمد بن ابو خيثمه مؤلف كتابى است در تاريخ حديث و هم در باره علم حديث تأليف دارد وى بسال 279 هجرى در گذشته .\r\n« 3 » ابو القاسم عبد الرحمن خثمعى سهيلى كه در مالطه از شهرهاى اندلس متولد شده و ابن خلكان و حاجى خليفه كتب بسيارى بوى نسبت داده‌اند او بسال 581 در گذشته .\r\n« 4 » نظر باينكه ابن خلدون بيش از نقل احاديث صحيح و معتبر راجع بمهدى منتظر اين حديث بقول خود غريب و منكر را ذكر كرده است معلوم مىشود با اين موضوع موافقتى نداشته و منصفانه وارد اين بحث نشده است و در مقام بوده است كه از اول ورود بحث موضوع را در مقام ترديد و ضعف نشان بدهد و خود را در رديف منكران قرار بدهد و ناقل اين حديث را به چند وجه مورد تضعيف قرار داده .\r\n1 - او را نسبت بغلو داده و غلو در اصطلاح متكلمين عقيده بالوهيت ائمه است و مفاد اين حديث به هيچ وجه ربطى بغلو ندارد و اگر كسى اين حديث را صحيح بداند و واقعا از پيغمبر چنين تعبيرى صادر شده باشد معناى آن تأكيد در موضوع ظهور مهدى است و در سياق احاديثى است كه تارك الصلاة را كافر خوانده .\r\n2 - آنكه در باره صحت سند آن تعبير عجيب و غير متعارفى كرده است گفته خدا داناتر است كه طريق او به مالك بن انس صحيح است يا نه با اين كه اگر طريق صحيح نبود بايد طبق موازين علم در آيه و رجال عيوب آن را شرح داده باشد .\r\n3 - ابو بكر اسكاف را در نزد ائمه حديث متهم و جاعل دانسته و مدركى براى آن از گفته شخص يا اشخاص معينى نقل نكرده و اين گونه تضعيف راوى مورد ترديد است .\r\n","page_name":" 27 ","page_number":27},
  {"content":"\r\nدر فوائد الاخبار بسند خود از مالك بن انس نقل كرده است از محمّد بن منكدر از جابر از رسول خدا صلَّى الله عليه و آله كه گويد رسول خدا صلَّى الله عليه و آله فرمود هر كس مهدى را دروغ شمارد كافر است و هر كس دجال را دروغ شمارد كافر است و در باره طلوع آفتاب از مغرب خود بگمانم چنين نقل كرده است و براى تو در غلو عقيده او همين كافى است و خدا داناتر است كه طريق روايت او به مالك بن انس صحيح است يا نه « 1 » علاوه از آنكه خود ابو بكر اسكاف نزد ائمه حديث متهم است و جعل حديث مىكند .\r\n2 ترمذى و ابو داود بسند خود از ابن عباس روايت كرده‌اند كه عاصم بن ابى النجود « 2 » يكى از قراء سبعه در اين سند از رز بن حبيش از عبد الله بن مسعود از پيغمبر صلَّى الله عليه و آله و سلم روايت كرده است كه اگر از دنيا نماند جز يك روز هر آينه خدا آن يك روز را طولانى كند تا آنكه مردى از من يا از خاندانم كه نامش موافق نام من است و نام پدرش موافق نام پدرم مبعوث كند ، لفظ اين حديث از ابو داود است و بعد از نقل آن سكوت كرده است در باره آن و در رساله معروف\r\n\r\n","description":"","footnote":"\r\n« 1 » امام مالك بن انس يكى از چهار امام مذاهب تسنن است كه بر همه تقدم دارد و در مدينه مرجع فقه بوده و بدستور منصور عباسى كتاب موطأ را نوشته و در آخر عمر كه منصور بر حكومت اسلامى مسلط شده راجع بخروج دو نفر از سادات حسنى بر خلاف منصور اختلاف نظرى با او پيدا كرد و مورد اهانت حاكم مدينه گرديد و از اين رو چون حكومت بنى اميه در اندلس تأسيس شد تابع مذهب مالك شدند و مذهب او را رواج دادند و اغلب مسلمانان اندلس مالكى مذهب شدند مالك در سال 179 در مدينه فوت شده است و محمد بن منكدر استاد مالك كه حديث را از او نقل كره است از قبيله قريش بود و در علوم قرآن و حديث از ثقات بوده است .\r\n« 2 » ابو بكر عاصم بن ابى النجود از موالى قبيله جذيمه و متبحر در علوم قرآن در سال 127 هجرى وفات كرده است و در قرائت بسيار مورد اعتماد است و قرائت او را حفص و ابو بكر بن عياش نقل كنند كه مخصوصا ابو بكر بسيار مرد زاهد و عابدى بوده و نقل شده كه 12 تا 24 هزار مرتبه قرآن را ختم كرده است و قرآن معرب متعارف همان قرائت عاصم است بروايت حفص .\r\n","page_name":" 28 ","page_number":28},
  {"content":"\r\nخودش گفته هر حديثى نقل كرده است و در باره آن ساكت است آن حديث صالح و شايسته است .\r\nولى ترمذى به اين تعبير روايت كرده است كه دنيا تمام نشود تا مردى از اهل بيت من سلطان عرب گردد كه نامش موافق نام من است و در تعبير ديگرى روايت كرده است تا مردى از اهل بيتم والى گردد و هر دو حديث حسن است و صحيح و حديث را بطريق ديگر از ابى هريره نقل كرده است بدون اسناد به پيغمبر . حاكم گويد اين حديث را ثورى و شعبه و زائده و ديگران از ائمه مسلمين از عاصم نقل كرده‌اند گويد همه طرق عاصم از زر او عبد الله صحيح است و اين اصلى است كه من بر آن اعتقاد كرده‌ام براى احتجاج باختبار عاصم زيرا او يكى از پيشوايان مسلمانانست انتهى ولى احمد بن حنبل در باره عاصم گويد مرد صالحى است قارى قرآنست خير وثقه است ولى اعمش از او حافظتر است و شعبة اعمش را در تثبيت حديث بر او ترجيح ميداده است .\r\nعجلى گويد در باره روايت او از زر و ابى وائل مورد اختلاف است و با اين جمله اشاره كرده كه روايت وى از اين دو نفر ضعيف است محمّد بن سعد گويد ثقه است ولى در نقل حديث بسيار خطا دارد .\r\nيعقوب بن يوسف گويد در حديث او اضطراب است .\r\nعبد الرحمن بن ابى حاتم گويد بپدرم گفتم ابا زرعه ميگويد عاصم ثقه است گفت اين مكانت را ندارد ابن عليه در باره او گفتگو دارد و گويد هر كس نامش عاصم است بد حافظه است ابو حاتم گويد محل او نزد من راستگوئى است و صالح الحديث است ولى از جمله حافظان نيست .\r\nنسائى در باره او اختلاف نظر دارد ، ابن خداش گفته است در حديث او موارد انكار هست ابو جعفر عقيلى گويد جز سوء حفظ عيبى در او نيست .\r\nدارقطنى گويد « 1 » در حافظه او سخنى است . يحيى بن قطان گويد من نديدم كسى كه نامش عاصم باشد مگر آنكه حافظه اش پست است و گويد از شعبه شنيدم ميگفت عاصم بن ابى النجود براى ما حديث گفته است و در ميان مردم در باره او گفتگو است .\r\n\r\n","description":"","footnote":"\r\n« 1 » على بن عمر دارقطنى از محدثان بزرك و نامور و علماى متبحر و عميق در تفسير و علوم قرآن بشمار ميرفته در بغداد متولد شده و بسال 385 هجرى در گذشته است .\r\n","page_name":" 29 ","page_number":29},
  {"content":"\r\nذهبى گفته است در قرائت قرآن ثبت است ولى در حديث دون ثبت است ولى صدوق و خوش فهم است و حسن الحديث است و اگر كسى حجت آورد براى وثوق بعاصم كه هر دو شيخ حديث او را در كتاب خود آورده‌اند ميگوئيم حديث او را بهمراه ديگران آورده‌اند نه آنكه تنها به او اعتماد كرده باشند و الله اعلم 3 - ابو داود در همين باب از على روايت آورده است به اين طريق فطر بن خليفه « 1 » از قاسم بن ابى مرة از ابى الطفيل « 2 » از على از پيغمبر صلَّى الله عليه و آله روايت كرده است كه فرمود اگر نماند از روزگار مگر يك روز هر آينه مبعوث كند خدا مردى از اهل بيت مرا كه پر كند دنيا را از عدالت چنانچه پر شده است از جور .\r\nفطر بن خليفه را احمد و يحيى بن قطان و ابن معين و نسائى و ديگران ثقه دانسته‌اند ولى عجلى گفته است حسن الحديث است و كمى شيعه است و ابن معين « 3 » در يك جا گفته است ثقه است و شيعه مذهب . احمد بن عبد الله بن يونس 1 ) گفته است كه ما بر فطر ميگذشتيم و دور افكنده بود از او چيزى نمينوشتيم و در جايى گفته است من به او ميگذشتم و مانند سگ او را واميگذاشتم دارقطنى گويد حديث او حجت نباشد ، ابو بكر عياش گويد من روايت او را ترك نكردم مگر براى آنكه مذهب او بد است جرجانى گفته است كج رو و غير ثقه است انتهى .\r\n4 - ابو داود بسند خود از على روايت ديگر دارد به اين طريق .\r\nاز مروان بن مغيره از عمر بن ابى قيس از شعيب بن ابى خالد از ابى اسحق نسفى گويد على در حالى كه نظر بفرزندش حسن داشت فرمود بدرستى اين پسرم آقا است چنانچه رسول خدا صلَّى الله عليه و آله و سلم او را ناميده است به زودى از پشت او مردى بيرون آيد هم نام پيغمبر شما كه در اخلاق به او شبيه است و در خلقت به او شباهت ندارد پر مىكند زمين را از عدل 5 - و هرون گويد حديث كرد ما را عمر بن ابى قيس از مطرف بن طريف از ابى الحسن از هلال بن عمر كه شنيدم على\r\n\r\n","description":"","footnote":"\r\n« 1 » فطر بن خليفه در آغاز قرن سوم هجرى ميزيسته است .\r\n« 2 » ابو طفيل عامر بن واثله كنانى مكى و بقول بعضى عمرو بن وائله از صحابه پيامبر بود و در روزگار خلافت على عليه السّلام مصاحبت آن حضرت را برگزيد و در همه جنگها در ركاب آن حضرت بود و در سال صد هجرى در گذشت رجوع باستيعاب و لغت نامه دهخدا .\r\n« 3 » ابو ذكريا يحيى بن معين انبارى مولى جنيد بن عبد الرحمن غطفانى از محدثان نامور بشمار ميرود و در سال 233 در مدينه درگذشته است .\r\n","page_name":" 30 ","page_number":30},
  {"content":"\r\nميفرمود كه پيغمبر صلَّى الله عليه و آله فرمود مردى از وراء نهر بيرون آيد كه او را حرث نامند و بر مقدم لشكر او مردى باشد كه او را منصور نامند كه هموار كند يا در تمكين آورد براى آل محمد چنانچه قريش براى رسول خدا صلَّى الله عليه و آله و سلم تمكين كردند بر هر مؤمنى يارى او واجب است يا فرمود اجابت او واجب است ابو داود سخنى در باره اين حديث نگفته است و در جاى ديگر گفته است .\r\nهرون شيعه زاده است ، سليمانى گفته است در او تأمل است ، ابو داود در باره ابى قيس ( راوى ديگر روايت ) گفته است باكى ندارد ولى در حديث او خطا است ذهبى گفته است صدوق است ولى اخلاطى دارد و اما ابو اسحق نسفى راوى ديگر حديث در صحيحين روايات او ثبت شده ولى در آخر عمرش اختلال حال پيدا كرده است و روايت او بدون واسطه اتصال به على عليه السّلام ندارد و همين حال دارد روايت ابى داود از هرون بن مغيره و در سند دوم حديث ابو الحسن و هلال بن عمر مجهول الحال ميباشند و ابو الحسن جز باعتبار روايت مطرف بن طريف از وى شناخته نشده انتهى .\r\n6 - و نيز ابو داود روايتى از ام سلمه نقل كرده است و ابن ماجه و حاكم هم در مستدرك درج كرده‌اند به اين طريق على بن نفيل از سعيد بن مسيب از ام سلمه روايت كرده است كه گويد شنيدم رسول خدا صلَّى الله عليه و آله و سلم مىفرمود مهدى از فرزندان فاطمه است و لفظ روايت حاكم اينست : شنيدم رسول خدا صلَّى الله عليه و آله و سلم يادآور مهدى گرديد پس فرمود آرى او حق است و او از فرزندان فاطمه است ولى در باره اين حديث سخنى نگفته است نه آن را تصحيح كرده و نه چيزى ديگرى گفته است ولى ابو جعفر عقيلى او را ضعيف دانسته است و گفته است از على بن نفيل پيروى نشده و جز از او اين حديث معروف نيست .\r\n7 - نيز ابو داود از ام سلمه روايت ديگرى نقل كرده است از صالح ابى الخليل از رفيقى كه داشته از ام سلمه روايت كرده است كه گفت هنگام مرگ يك خليفه اى اختلاف رخ دهد و مردى از اهل مدينه به مكه گريزد و جمعى از اهل مكه نزد او آيند و او را بر خلاف ميل خودش بخروج وادارند و ميان ركن و مقام با او بيعت كنند و از شام يك لشكرى بسوى او بعث شود و زمين بيداء كه ميان مدينه و مكه است آن لشكر را فرو برد چون مردم اين پيشامد را بدانند ابدال اهل شام و قبائل اهل عراق به او رو آورند و با او بيعت كنند سپس مردى از قريش كه اخوالش قبيله بنى كلب باشند لشكرى بسوى آنها فرستد و اهالى مكه بر آنها غلبه كنند و قشون بنى كلب هلاك شوند ، نوميد كسى است كه در غنيمت بنى كلب حاضر نباشد آن مال را ميان آنها\r\n","description":"","footnote":"","page_name":" 31 ","page_number":31},
  {"content":"\r\nقسمت كند و بسنت پيغمبرشان ميان آنها عمل كند و اسلام در زمين پا برجا گردد و آن پيشوا هفت سال در ميان مردم درنگ كند و بعضى نه سال گفته‌اند سپس ابو داود آن را بطريق ديگر از ابى الخليل از عبد الله بن حرث از ام سلمه روايت كرده است و نقاط مبهم سند اول را توضيح داده و رجال اين سند رجال صحيحين هستند و طعن و اعتراضى در آنها نيست فقط گفته‌اند كه اين روايت را قتاده از ابى الخليل روايت كرده است و قتاده از مدلسين در حديث است و او را بلفظ از فلان از فلان روايت كرده است و روايت مدلس قبول نيست مگر آنكه تصريح كند كه حديث را از راويان آن شنيده است اعتراض ديگر در اين حديث اين است كه در متن حديث ذكرى از مهدى نشده است فقط ابو داود آن را در اخبار مهدى نقل كرده است .\r\n8 - نيز ابو داود با آنكه حاكم از او پيروى كرده است از ابو سعيد خدرى روايتى نقل كرده است به اين طريق عمران قطان از قتاده از ابى بصره از ابى سعيد خدرى كه گفت رسول خدا صلَّى الله عليه و آله فرمود مهدى از من است پيشانى برآمده و اقنى الانف است « 1 » زمين را پر از عدل و داد كند چنانچه پر از ظلم و جور شده باشد و هفت سال سلطنت كند اين لفظ ابو داود است و انتقادى بر آن نكرده است و لفظ حاكم اينست مهدى از ما خانواده است اشم الانف و اقنى و اجلى است « 2 » زمين را پر از داد و عدالت كند چنانچه پر از جور و ظلم شده است و چنين زنده باشد ( همه انگشتان دست چپ را گشود و با دو انگشت از دست راست سبابه و ابهام ) و سه ديگر را به كف گره كرد حاكم گفته است اين حديث طبق شرط مسلم صحيح است ولى صحيحين آن را ثبت نكرده‌اند انتهى .\r\nدر حجت بودن روايت عمران قطان اختلاف است ، بخارى از او بعنوان استشهاد روايت كرده نه آنكه بروايت او اساسا اعتماد كند ، يحيى بن قطان را عادت بود كه حديث از او نقل نميكرد يحيى بن معين گفته است قوى نيست ، مره گويد او چيزى نيست ، احمد بن حنبل گويد من اميدوارم صالح الحديث باشد ، يزيد بن زريع گويد خارجى مذهب است و شمشير را بر اهل قبله رواميداند ، نسائى گفته است كه ضعيف است ، ابو عبيده آجرى گويد در باره او از ابو داود پرسش كردم گفت از صاحبان حديث حسن است و من از او جز نيكى نشنيدم و يك بار ديگر از او شنيدم كه ياد او كرد و گفت ضعيف است و در ايام ابراهيم بن عبد الله بن حسن فتواى سختى صادر كرد و در آن خونها ريخته شد .\r\n\r\n","description":"","footnote":"\r\n« 1 » اقنى الانف بلندى سر بينى و كژى و كوزى وسط آن و درازى طرف يا برآمدگى وسط نامى و تنگى هر دو سوراخ و اين در اسب عيب باشد و در شاهين و باز مدح است . نقل از منتهى الارب .\r\n« 2 » بينى بلند و جلوگيرى ستم را گويند بطور كنايه - اجلى يعنى بالاى پيشانى او باز است و بيمو است و اين كنايه از پيروزى و خوشبختى است .\r\n","page_name":" 32 ","page_number":32},
  {"content":"\r\n9 - ترمذى و ابن ماجه و حاكم از ابى سعيد خدرى روايتى بدين طريق نقل كرده‌اند .\r\nزيد العمى از ابى الصديق ناجى از ابى سعيد خدرى گويد ما ترسناك بوديم كه بعضى بدعتها پيش آيد از پيغمبر خدا صلَّى الله عليه و آله و سلم پرسش كرديم فرمود در امت من مهدى است خروج مىكند و پنج يا هفت يا نه سال زندگى كند ( شك و ترديد از زيد است ) گويد عرضكرديم كه آن چه باشد فرمود سالهائى باشد ، فرمود هر كسى نزد او آيد و گويد اى مهدى به من عطائى كن ، تا بتواند حمل كند جامه او را با مشت پر كند اين لفظ از ترمذى است گفته است حديث حسن است و از طرق متعدد از ابى سعيد از پيغمبر صلَّى الله عليه و آله روايت شده و لفظ ابن ماجه و حاكم اين است :\r\nدر امت من مهدى خواهد بود اگر كوتاه پايد هفت سال است و گر نه نه سال امتم در دورانش نعمتى يابند كه هرگز مانند آن نعمت نداشته‌اند زمين خوراكيهاى خود را بدهد و چيزى از آن پس انداز نكند در آن روز مال « 1 » روى هم انبار است مانند خرمن هر كه برخيزد و گويد يا مهدى به من عطا كن گويد برگير - انتهى زيد عمى را دارقطنى و احمد بن حنبل و يحيى بن معين صالح توصيف كرده‌اند احمد گفته است برتر از يزيد رقاشى و فضل بن عيسى است ولى ابو حاتم او را ضعيف شمرده است و در باره او گفته حديثش نوشته شود ولى حجت شمرده نشود ، در روايت ديگر يحيى بن معين در باره او گفته است چيزى نيست ، مره گفته است حديثش نوشته شود ولى ضعيف است ، جرجانى گفته است كه او متماسك باشد ، ابو زرعه گفته است قوى نيست ، حديثش واهى و ضعيف است ، ابو حاتم گفته است بدان مقام نيست با آنكه شعبه از او حديث كرده است ، نسائى گفته ضعيف است ، ابن عدى گفته است عامه آنچه روايت كرده و كسانى كه از آنها روايت نموده ضعيف هستند جز آنكه شعبه از او روايت كرده است و شايد شعبه از ضعيفتر از او روايت نكرده باشد .\r\n10 - بسا گفته شده است كه اين حديث ترمذى تفسير آن حديثى است كه مسلم در صحيح خود از جابر روايت كرده است كه گفت رسول خدا صلَّى الله عليه و آله فرمود در آخر امت من خليفه اى باشد كه مال را با مشت عطا كند و آن را نشمارد و از حديث ابى سعيد است كه از خلفاء شما خليفه اى باشد كه مال را مشت كند مشت كردنى و از طريق ديگر از هر دو رسيده است كه فرمود در آخر الزمان\r\n\r\n","description":"","footnote":"\r\n« 1 » مقصود از كلمه مال خصوص پول طلا و نقره است و اين كنايه از وفور ثروت و اقتصاد عمومى است و از زهد و ترك دنيا كه طبع عمومى بشر خواهد شد و كسى در مقام پس انداز و ذخيره كردن نيست و اگر حرص و حس پس انداز در ميان نباشد كسى دنبال جمع درهم و دينار نميرود .\r\n","page_name":" 33 ","page_number":33},
  {"content":"\r\nخليفه اى باشد كه مال را تقسيم كند بدون شماره كردن انتهى . در احاديث مسلم ذكر مهدى نشده و دليلى در ميان نيست كه مقصود از خليفه در آنها مهدى باشد حاكم نيز به اين طريق آن را روايت كرده است .\r\n11 - عوف اعرابى از ابى الصديق ناجى از ابى سعيد خدرى گفت رسول خدا صلَّى الله عليه و آله فرمود قيامت بر پا نشود تا زمين پر از جور و ظلم و عدوان گردد سپس مردى از اهل بيت من خروج كند كه آن را پر از داد و عدالت نمايد چنانچه پر از ظلم و عدوان شده است ، حاكم در باره آن گفته است اين حديث صحيح است به شرط شيخين « 1 » و آن دو آن را روايت نكرده‌اند .\r\n12 - نيز حاكم آن را بطريق ديگر روايت كرده است - سليمان بن عبيد از ابى الصديق ناجى از ابى سعيد خدرى از رسول خدا صلَّى الله عليه و آله فرمود در آخر امتم مهدى خروج كند خدايش از باران سيراب نمايد و زمين گياه خود را برويد و مال را صحاح « 2 » - عطا كند و چهار پايان بسيار شوند و امت بزرك شوند ، هفت يا هشت سال زندگى كند - و در باره آن گفته است حديثى است كه سندش صحيح است ولى شيخين آن را ثبت نكرده‌اند با آنكه سليمان بن عبيد از كسانى است كه هيچ كدام از شش مؤلف صحاح سته « 3 » - از او حديث نقل نكرده‌اند ولى ابن حبان او را از ثقات دانسته و از كسى اعتراضى در باره او نقل نكرده\r\n( 13 ) نيز حاكم روايت را به اين طريق ديگر نقل كرده است ، اسد بن موسى از حماد بن سلمه از مطر وراق و ابى هرون عبدى از ابى الصديق ناجى از ابى سعيد خدرى كه رسول خدا صلَّى الله عليه و آله فرمود زمين پر شود از جور و ستم پس مردى از عترت من خروج كند و هفت يا نه سال سلطنت كند و زمين را پر از عدل و داد كند چنانچه پر از جور و ظلم شده است :\r\nحاكم در باره اين حديث گفته است اين حديث صحيح است به شرط مسلم و صحت حديث را به شرط مسلم حواله كرده براى آنكه او از حماد بن سلمه و استادش مطر وراق نقل حديث\r\n\r\n","description":"","footnote":"\r\n« 1 » ظاهرا مقصود اينست كه روايت اين حديث مورد اعتماد شيخين يعنى مسلم و بخارى صاحبان دو صحيح درجه اول هستند و آنها هر دو در صحيح خود از روات اين حديث نقل حديث كرده‌اند و بر آنها اعتماد داشته‌اند اگر چه خصوص اين حديث را در كتاب صحيح خود درج نكرده‌اند .\r\n« 2 » مقصود از كلمه صحاح يعنى بدون غش و تزوير و كم و زياد و كم بود و اين كنايه است از آنكه تقسيم اموال و ثروتها كاملا عادلانه و روى استحقاق است .\r\n« 3 » . 1 - ابو عبد اللَّه محمد بن اسماعيل بخارى متوفى 256 - 2 - ابو الحسين مسلم بن حجاج متوفى 263 - 3 ابو عيسى محمد بن عيسى بن سورة ضرير ( نابينا ) ترمذى متوفى 275 - 4 - ابو داود سليمان بن اشعث متوفى 379 - 5 - احمد بن شعيب نسائى متوفى 303 - 6 - محمد بن يزيد قزوينى معروف بابن ماجه متوفى 273\r\n","page_name":" 34 ","page_number":34},
  {"content":"\r\nكرده است ولى از استاد ديگرش ابو هرون عبدى نقل حديث نكرده و ابو هرون جدا ضعيف است و متهم بدروغگوئى است و در باره تضعيف او احتياجى بنقل اقوال ائمه حديث نيست ، اما راوى حديث از حماد بن سلمه اسد بن موسى است كه او را اسد السنة لقب داده‌اند بخارى او را مشهور الحديث دانسته و در صحيح خود به او استشهاد كرده است و ابو داود و نسائى بحديث او احتجاج كرده‌اند ولى بخارى در جاى ديگر گفته است او ثقه است ولى اگر كتابى تصنيف نميكرد براى او بهتر بود ، محمّد بن حزم او را منكر الحديث گفته 14 - طبرانى در معجم اوسط خود روايت مهدى را بدين طريق نقل كرده است :\r\nابى الواصل عبد الحميد بن و اصل از ابى صديق ناجى از حسن بن يزيد سعدى يكى از بنى بهدله از ابى سعيد خدرى گويد شنيدم رسول خدا صلَّى الله عليه و آله و سلم ميفرمود مردى از امت من خروج كند كه بسنت من گويا باشد خداى عز و جل باران آسمان را بر او بارد و زمين بركات خود را براى او بيرون كند و زمين از او پر از داد و عدالت شود چنانچه پر از جور و ظلم شده است و هفت سال كار گذار اين امت باشد و در بيت المقدس نزول كند - طبرانى در باره اين حديث گفته است كه اين حديث را جمعى از ابو الصديق روايت كرده‌اند و هيچ كدام در سند روايت خود ميان خود و ابو سعيد كسى را داخل نكرده است مگر ابو و اصل كه آن را از ابو سعيد بواسطه حسن بن يزيد روايت كرده است انتهى ، و اين حسن بن يزيد را ابن ابى حاتم در رجال ذكر كرده ولى تعريفى از او نكرده مگر به همين عنوان كه در اين سند از ابى سعيد روايت كرده است و ابى الصديق از او روايت كرده است ، ذهبى در ميزان گفته است كه او مجهول الحال است ولى ابن حبان او را از ثقات دانسته و اما ابو و اصل كه راوى آن از ابو الصديق است هيچ كدام از شش نفر « 1 » - از او روايت ندارند ولى ابن حبان او را از ثقات طبقه دوم ذكر كرده است و گفته است از انس روايت كرده و شعبه و عتاب بن بشير از او روايت كنند .\r\n15 - ابن ماجه در كتاب سنن از عبد الله بن مسعود بدين طريق روايت كرده است يزيد بن ابى زياد از ابراهيم از علقمه از عبد الله گويد در اين ميان كه ما نزد رسول خدا صلَّى الله عليه و آله بوديم بناگاه جوانانى از بنى هاشم پيش آمدند چون رسول خدا صلَّى الله عليه و آله و سلم آنان را ديد چشمش اشك آلود گرديد و رنگش ديگرگون شد گويد من عرضكردم مدتى است در رخساره ات وضعى مينگريم كه خوش نداريم ، فرمود ما خاندانى هستيم كه خدا آخرت را بر دنيا براى ما اختيار\r\n\r\n","description":"","footnote":"\r\n« 1 » مقصود مؤلفان صحاح سته معتبره نزد عامه است كه ذكر آنها گذشت\r\n","page_name":" 35 ","page_number":35},
  {"content":"\r\nكرده و براستى خاندان من بعد از من يك گرفتارى و پراكندگى و راندگى ببينند تا آنكه مردمى از سوى مشرق آيند كه پرچمهاى سياه دارند و از خبرى كه پرسند جوابى به آنها داده نشود و بجنگند و پيروز شوند و خواسته‌هاى آنها پذيرفته گردد ولى بدان اكتفاء نكنند تا حكومت را به مردى از خاندان من سپارند و زمين را پر از عدالت كند چنانچه پر جور شده باشد هر كدام شما آن را دريابد نزد آنها آيد و گر چه روى برف و يخ با دستها و سر زانوها راه طى كند ، اين حديث نزد محدثان بحديث رايات معروف است و شعبة يزيد بن ابى زياد راوى آن را رفاع توصيف كرده است يعنى آن حديثها كه مرفوع و متصل باصحاب نميدانسته از پيش خود مرفوع باصحاب نموده است ، محمّد بن فضل گويد او از بزرگان ائمه شيعه است ، احمد بن حنبل گفته است حافظ حديث نبوده و در جاى ديگر گفته است آن مقام را ندارد ، يحيى بن معين گفته است ضعيف است ، عجلى گويد او جائز الحديث است و چون كشتى بوده كه تلقين ميشده ، ابو زرعه گفته نرم است و حديثش نوشته شود ولى حجت گرفته نشود ، ابو حاتم گفته است قوى نيست جرجانى گويد شنيدم از آنها كه حديثش را ضعيف مىشمردند ابو داود گويد كسى را ندانسته‌ام كه حديثش را ترك كند و جز او نزد من محبوبتر است ، ابن عدى گويد او از شيعيان اهل كوفه است و با آنكه ضعيف است حديثش نوشته شود و مسلم هم از او روايت كرده است ولى بهمراه ديگران و روى هم رفته بيشتر محدثين او را ضعيف دانند و ائمه حديث بخصوص تصريح كرده‌اند كه اين حديثى كه از ابراهيم از علقمه از عبد الله روايت كرده و همان حديث رايات است ضعيف است ، وكيع بن جراح گويد چيزى نيست ، احمد بن حنبل هم همين را گفته ابو قدامه گفته از ابو اسامه شنيدم در باره حديث يزيد از ابراهيم در موضوع رايات ميگفت اگر پيش من پنجاه سوگندى كه در محاكمه قتل لوث ميخورند ياد كند من او را تصديق نميكنم آيا اين مذهب ابراهيم است ؟ آيا اين مذهب علقمه است ، آيا اين مذهب عبد الله است ؟ ، عقيلي اين حديث را در ضعفاء نقل كرده است ، ذهبى گفته صحيح نيست .\r\n16 - ابن ماجه روايت ديگرى دارد بدين طريق يس العجلى از ابراهيم بن محمّد بن حنيفه « 1 » - از پدرش از جدش كه گفت رسول خدا صلَّى الله عليه و آله و سلم فرمود مهدى از ما اهل بيت است خدا در يك شب بوسيله او اصلاح كند . . يس عجلى را ابن معين گفته است باكى ندارد ولى بخارى گفته است فيه نظر و اين لفظ در اصطلاح او تأكيد در ضعيف\r\n\r\n","description":"","footnote":"\r\n« 1 » حنيفه لقب مادر او است كه از طائفه بنى حنيفه يمامه بوده است و او بعد از حسنين در ميان اولاد على ( ع ) مقام شامخى دارد\r\n","page_name":" 36 ","page_number":36},
  {"content":"\r\nبودن است ، ابن عدى در كامل و ذهبى در ميزان اين حديث را دليل بر استنكار او آورده‌اند و اولى گفته است كه به اين حديث معروف است .\r\n17 - طبرى در معجم اوسط خود از على عليه السّلام روايت كرده است كه به پيغمبر صلَّى الله عليه و آله عرض كردم يا رسول الله آيا مهدى از ما است يا از ديگران ؟ فرمود بلكه از ما است خدا ديانت را بما پايان دهد چنانچه بما آغاز كرده است بما از شرك وارهيدند و بما خدا بعد از دشمنى آشكار ميان آنها الفت دهد چنانچه بما از دشمنى شرك ميان آنان الفت انداخت ، على فرمود آنها مؤمن باشند يا كافر ؟ فرمود فريب خورده و كافر انتهى .\r\nدر طريق اين روايت عبد الله بن لهيعه آمده است كه ضعيف است و معروف الحال است و عمر بن جابر حضرمى كه از او ضعيفتر است احمد بن حنبل گفته از جابر منكراتى روايت شده و به من رسيده كه دروغ ميگفته ، نسائى گفته ثقه نيست و گفته است كه ابن لهيعه شيخ احمقى سست خرد بود و ميگفت على در ميان ابر است با ما نشسته بود كه تيكه ابرى ميديد و ميگفت اين على است كه در ميان عبر گذر مىكند .\r\n18 - طبرانى از على روايت كرده كه رسول خدا صلَّى الله عليه و آله و سلم فرمود « در آخر الزمان فتنه اى باشد كه بايد در آن مردم را چنان بدست آورد كه طلا را از معدن بدست آورند « 1 » - اهل شام را دشنام ندهيد ولى بدانشان را دشنام دهيد زيرا ابدال در ميان آنها باشند نزديك باشد كه آتشى از آسمان بر اهل شام فرو بارد و جمع آنها را متفرق سازد تا به جائى كه اگر روباهان با آنها بجنگند بر آنها غلبه كنند در اين وقت يكى از اهل بيت من خروج كند با سه پرچم آنها كه بسيار شمرند گويند پانزده هزار باشند و آنها كه كم شمردند گويند دوازده هزار و شعار جنگى آنها أمت أمت باشد با هفت پرچم برخورند كه زير هر پرچمى مدعى سلطنت باشد خدا همه را بكشد و الفت و نعمت از دست رفته مسلمانان را به آنها باز گرداند و دور و نزديك آنها را جمع كند » انتهى در سند اين روايت عبد الله بن لهيعه است كه ضعيف و معروف الحال است . اين حديث را حاكم در مستدرك نقل كرده است و گفته است صحيح الاسناد است ولى بخارى و مسلم آن را روايت نكرده‌اند و در روايت او اين جمله آمده است كه خدا هاشمى را ظاهر كند و الفت مردم را به آنها برگرداند الخ و در سند او ابن لهيعه نيامده و چنانچه گفته است سند آن صحيح است\r\n( 19 ) حاكم در مستدرك از على عليه السّلام بدين طريق روايت كرده است\r\n\r\n","description":"","footnote":"\r\n« 1 » يعنى مردم با ايمان بسيار كمياب و گم نام و مخفى هستند و به زحمت ميتوان آنها را پيدا كرد\r\n","page_name":" 37 ","page_number":37},
  {"content":"\r\nابى الطفيل از محمّد بن حنيفه گفت ما نزد على عليه السّلام بوديم مردى در باره مهدى از او پرسش كرد ، فرمود هيهات سپس با دست خود هفت را شمرد و فرمود او در آخر الزمان خروج كند آنگاه كه چون مرد گويد الله ا لله كشته شود و خدا مردمى جوقه جوقه چون جوقه‌هاى ابر براى او فراهم كند و دل آنها را با هم الفت دهد از كسى وحشت نكنند و به كسى كه با آنها وارد شود شاد نگردند ، شماره آنها شماره اهل بدر باشد اولين بر آنها سبقت نجويند و آخرين بپايه آنها نرسند و شماره آنان به اندازه شماره اصحاب طالوت باشد كه با او از نهر گذشتند ابو الطفيل گويد كه ابن الحنيفه گفت او را ميخواهى ؟ گفتم آرى فرمود او ميان اين دو اخشب خروج كند « 1 » - گفتم لا جرم به خدا من آن را ترك نگويم تا بميرم و در آنجا مرد ، مقصود مكه است - حاكم گفته است اين حديث با شرط بخارى و مسلم هر دو صحيح است انتهى همانا اين حديث به شرط مسلم تنها صحيح است زيرا در سند آن عمار ذهبى و يونس بن ابى اسحق آمده و بخارى روايت آنها را نقل نكرده و در آن عمرو بن على عبقرى آمده است و روايت او را حجت نياورده بلكه شاهد آورده است با اينكه عمار ذهبى شيعه است و اگر چه احمد و ابن معين و ابو حاتم و نسائى او را ثقه دانسته‌اند ولى على بن مدينى از قول سفيان گفته است كه بشر بن مروان « 2 » - دو پى را بريد گفتم براى چه ؟ گفت براى آنكه شيعه بود .\r\n20 - ابن ماجه از انس بن مالك روايتى بدين طريق نقل كرده است سعد بن عبد الحميد بن جعفر از على بن زياد يمامى از عكرمة بن عمار از اسحق بن\r\n\r\n","description":"","footnote":"\r\n« 1 » ظاهر اينست كه اين سخن را به ابو الطفيل راوى حديث فرموده است و ابو الطفيل بوده كه ميان دو اخشب يعنى دو كوه كه در دو طرف شهر مكه است منزل كرده و در آنجا بسر برده است تا مرده است و مضمون اين حديث هم با مضمون احاديث شيعه موافق است از نظر محل ظهور حضرت مهدى كه شهر مكه تعيين شده است و هم از نظر اصحاب خاص آن حضرت كه به شماره اصحاب بدر و اصحاب طالوت معين شده كه سيصد و سيزده باشد\r\n« 2 » از شگفتىهاى نقد راوى حديث همين است كه از على مدينى نقل شده و ظلم و ستم و جنايت بشر بن مروان يكى از مردان مروانى و ستمكاران آنان را دليل ضعف او آورده با اينكه اين بهترين دليل ايمان و ديندارى و وثوق به او است براى آنكه كسى كه در ديانت خود تا آنجا استقامت داشته باشد كه به اين عقوبت وحشيانه حاكم ظالم وقت تن در دهد هرگز حاضر نيست كه دروغ بگويد و جعل حديث كند و عجب آنست كه مانند احمد و ابن معين از نقادان متعصب عامه او را بطور صريح ثقه دانسته‌اند و على بن مدينى اين انتقاد بى جا را براى او تراشيده\r\n","page_name":" 38 ","page_number":38},
  {"content":"\r\nعبد الله از انس گفت شنيدم رسول خدا صلَّى الله عليه و آله ميفرمود ما فرزندان عبد المطلب سادات اهل بهشتيم من و حمزه و على و جعفر و حسن و حسين و مهدى انتهى عكرمة بن عمار اگر چه مسلم از او روايت آورده ولى بتبع روايت ديگران بعضى او را ضعيف شمرده‌اند و بعضى او را ثقه دانسته‌اند ابو حاتم رازى گفته است كه او مدلس است و روايت او مقبول نباشد مگر تصريح كند كه شنيده‌ام على بن زياد راوى حديث را ذهبى در ميزان گفته است نمىدانم كيست سپس گفته درست اين باشد كه عبد الله بن زياد است سعد بن عبد الحميد را اگر چه يعقوب بن ابى شيبه ثقه دانسته و يحيى بن معين در باره او گفته است باكى به دو نيست ولى ثورى در باره او گفتگو دارد گفته‌اند چون او را ديده در مسائلى فتوى ميدهد و خطا ميرود ، ابن حبان گفته خطاء او بسيار آشكار است و به او استناد نشود .\r\nاحمد بن حنبل گفته سعد بن عبد الحميد مدعى بوده كه همه كتب مالك را از وى شنيده و مردم اين دعوى او را منكرند او اينجا در بغداد زيست كرده و به حج هم نرفته است و چگونه كتب مالك را ( كه در مدينه بوده ) شنيده است ، ذهبى گفته او از كسانى است كه مدح و انتقاد كسانى كه در باره او سخن گفته‌اند بمقام او ضرر نرساند .\r\n21 - حاكم در مستدرك خود از مجاهد روايت كرده و روايت را بابن عباس متوقف ساخته ، مجاهد گويد ابن عباس به من گفت اگر نشنيده بودم كه تو ز اهل بيتى اين حديث را از برايت بازگو نميكردم گويد مجاهد گفت اين حديث در پرده ميماند و من آن را ذكر نميكنم براى كسانى كه بد داريد ، ابن عباس گفت از ما اهل بيت چهار كس باشند سفاح از ما است ، منذر از ما است ، منصور از ما است و مهدى از ما است گويد مجاهد عرضكرد اين چهار كس را براى من شرح بده . ابن عباس گفت اما سفاح بسا باشد يارانش را بكشد و از دشمنانش درگذرد و اما منذر بنظرم گفت كسى است كه مال بسيار ميبخشد و آن را پيش خود بزرك نمىشمارد و اندك از حق خود را نگه مىدارد ، و اما منصور آنست كه پيروزى بر دشمن خود عطا شود به اندازه نصف آنچه برسول خدا صلَّى الله عليه و آله عطا ميشد دشمن رسول خدا تا مسافت دو ماه را از او ميترسيد و منصور كسى است كه دشمنش مسافت يك ماه راه از او ميترسد و اما مهدى براستى آن كس است كه پر مىكند زمين را از عدالت چنانچه پر شده باشد از جور و با وجود او چهار پايان از درندگان در امان باشند و زمين جگر گوشه‌هاى خود را براى او بيرون اندازد و گويد عرضكردم\r\n","description":"","footnote":"","page_name":" 39 ","page_number":39},
  {"content":"\r\nجگر گوشه‌هاى او چيست ؟ فرمود مانند ستون از طلا و نقره انتهى ، حاكم گفته است اين حديثى است كه سندش صحيح است و بخارى و مسلم آن را نقل نكرده‌اند .\r\nاين روايت از اسماعيل بن ابراهيم بن مهاجر است از پدرش و اسماعيل ضعيف است و ابراهيم پدرش اگر چه مسلم از او روايت كرده ولى اكثر محدثين او را ضعيف دانسته‌اند انتهى 22 - ابن ماجه از ثوبان روايت كرده است كه گفت رسول خدا صلَّى الله عليه و آله و سلم فرمود هنگام پيرى شما سه خليفه زاده با هم بجنگند كه خلافت نصيب هيچ كدام نشود سپس پرچمهاى سياه از سمت مشرق برآيد و آنها چنان بكشند كه مردمى نكشته باشند سپس چيزى گفت كه من حفظ نكردم فرمود چون او را ديديد با او بيعت كنيد و اگر چه به زانو بر روى يخ برويد زيرا او خليفه خداست كه مهديست انتهى .\r\nرجال اين سند رجال صحيح بخارى و مسلم است جز آنكه در آن ابا قلابه جرمى وارد است و ذهبى و ديگران گفته‌اند كه او مدلس است و سفيان ثورى در آن وارد است و او بتدليس مشهور است و هر دو روايت را معنعن آورده‌اند و تصريح بسماع ننموده‌اند و مقبول نيست و عبد الرزاق بن همام در آن وارد است و او مشهور به شيعه گرى است و در آخر عمرش كور شده است و مخلوط نموده است . ابن عدى گفته است احاديث بسيارى در فضائل نقل كرده كه احدى با او موافقت نكرده است و او را بتشيع نسبت داده‌اند انتهى .\r\n23 - ابن ماجه از عبد الله بن حرث بن جزء زبيدى از طريق ابن لهيعه از ابى زرعه از عمر بن جابر حضرمى از عبد الله بن حرث بن جزء گويد رسول خدا صلَّى الله عليه و آله فرمود مردمى از مشرق زمين خروج كنند و زمينه را براى مهدى آماده سازند يعنى سلطنت او را طبرانى گفته است اين لهيعه در نقل اين حديث تنها است و ما در نقد حديث على عليه السّلام كه طبرانى آن را در معجم اوسط خود نقل كرده بود پيش از اين گفتيم كه ابن لهيعه ضعيف است و استادش عمر بن جابر از او ضعيفتر است .\r\n24 - بزار در مسند خود و طبرانى در معجم اوسط خود روايت ديگرى نقل كرده‌اند كه لفظ آن از طبرانى است از ابو هريره از پيغمبر صلَّى الله عليه و آله كه فرمود در امت من مهدى خواهد بود اگر كوتاه عمر باشد هفت سال و گر نه هشت سال و گر نه نه سال بيايد در دوران او امتم نعمتى يابند كه مانند آن نعمت نديده باشند آسمان بر آنها پياپى ببارد و زمين چيزى از گياه خود را ذخيره نگه ندارد و مال مانند خرمن باشد هر مردى گويد اى مهدى به من عطا كن فرمايد برگير - طبرانى و بزار گفته‌اند محمد ابن مروان عجلى در نقل اين حديث تنها است و بزار\r\n","description":"","footnote":"","page_name":" 40 ","page_number":40},
  {"content":"\r\nافزوده است كه ما نميدانيم كه احدى با او در آن موافقت كرده باشد و او را با آنكه مورد توثيق ابو داود است و ابن حبان او را در ثقات درج كرده است و يحيى بن معين يك بار گفته است كه صالح است و بار ديگر گفته است باكى به دو نيست با اين حال مورد اختلاف است ابو زرعه گفته است نزد من آن كس نيست و عبد الله بن احمد بن حنبل گفته من ديدم محمّد بن مروان عجلى احاديثى ميگفت كه من شاهد بودم و ننوشتم و بعجله آنها را ترك كردم و بعضى از اصحاب حديث او را نوشته‌اند و گويا آن را تضعيف كرده‌اند .\r\n25 - ابو يعلى موصلى در مسند خود از ابو هريره روايت كرده است كه گويد خليلم ابو القاسم صلَّى الله عليه و آله و سلم فرمود قيامت بر پا نشود تا مردى از اهل بيت من بر آنها خروج كند و آنها را بزند تا به حق برگردند گويد عرض كردم چند سال سلطنت كند فرمود پنج و دو گويد گفتم پنج و دو چيست ؟\r\nگفت نميدانم « 1 » - انتهى در سند اين حديث بشر بن نهيك است كه ابو حاتم در باره او گفته است به دو استناد نشود ولى بخارى و مسلم به او استناد كرده‌اند و مردم او را موثق دانسته‌اند و بگفته ابى حاتم به او استناد نشود توجه نكرده‌اند جز آنكه در سند آن رجاء بن ابى رجاء يشگرى وارد است و او مورد اختلاف است ابو زرعه گفته ثقه است و يحيى بن معين گفته ضعيف است و ابو داود يك بار گفته ضعيف است و يك بار گفته صالح است و بخارى در صحيح خود يك حديث از او آورده است .\r\n26 - ابو بكر بزار در مسند خود و طبرانى در معجم كبير و اوسط خود از قرة بن اياس روايت كرده‌اند كه گويد رسول خدا صلَّى الله عليه و آله فرمود زمين پر از جور و ظلم شود و چون پر از جور و ظلم شد خدا مردى از امت مرا كه نامش نام من است و نام پدرش نام پدر من مبعوث كند و آن را پر از عدل و داد كند چنانچه پر از جور و ظلم شده است و آسمان از باران خود چيزى دريغ نكند و زمين چيزى از گياه خود ذخيره نكند و در ميان شما هفت سال يا هشت سال يا نه سال بماند يعنى سالها انتهى .\r\nو در سند آن داود بن حجر بن قحزم است از پدرش و هر دو جدا ضعيف هستند .\r\n27 - طبرانى در معجم اوسط خود نقل كرده است از ابن عمر گويد رسول خدا صلَّى الله عليه و آله در\r\n\r\n","description":"","footnote":"\r\n« 1 » ظاهر عبارت اينست كه سؤال دوم را هم ابو هريره از پيغمبر ص كرده است و آن حضرت در جوابش فرموده است كه نميدانم ولى اين درست نباشد زيرا اين جواب از پيغمبر مناسب به نظر نميرسد و ظاهر اينست كه اين سؤال و جواب دوم ميان دو تن از راويان حديث واقع شده است و استاد بسائل گفته است نميدانم و اللَّه اعلم - مترجم\r\n","page_name":" 41 ","page_number":41},
  {"content":"\r\nميان چند تن از مهاجر و انصار بود على بن ابى طالب سمت چپش بود و عباس سمت راستش در اين ميان عباس با مردى از انصار ستيزه كرد و انصارى پاسخ درشتى به او داد پيغمبر صلَّى الله عليه و آله دست عباس و دست على عليه السّلام را گرفت و فرمود به زودى از صلب اين جوانى برآيد كه زمين را پر از جور و ظلم كند و به زودى از صلب اين جوانى برآيد كه زمين را پر از عدل و داد كند چون چنين ديديد بر شما است ملازمت آن جوان تميمى كه از سمت مشرق آيد . و او صاحب پرچم مهدى باشد انتهى « 1 » در اين سند عبد الله بن عمر عمى وارد است و عبد الله بن لهيعه و هر دو ضعيفند انتهى .\r\n28 - طبرانى در معجم اوسط خود روايت كرده است از طلحة بن عبد الله از پيغمبر صلَّى الله عليه و آله فرمود محققا فتنه اى خواهد بود كه يك سوى آن خاموش نشود مگر آن كه سوى ديگرش بر آشوبد تا آنكه منادى از آسمان ندا كند كه امير شما فلانى است انتهى .\r\nو در سند آن مثنى بن صباح وارد است و او جدا ضعيف است و بعلاوه در حديث تصريح به مهدى نيست و آن را در ابواب مهدى ذكر كرده‌اند و منهم آن را بطور استثناء در اين جا ياد كردم .\r\nاين مجموع احاديثى است كه ائمه حديث در باره مهدى و خروجش در آخر الزمان نقل كرده‌اند و اينها چنانچه ديدى همه مورد انتقادند جز اندك يا اندك از اندك آن .\r\nمنكران امر فاطمى استدلال كرده‌اند بروايت محمّد بن خالد جندى از ابان بن صالح بن ابى عياش از حسن بصرى از انس بن مالك از پيغمبر صلَّى الله عليه و آله و سلم كه فرمود مهدى نباشد جز عيسى بن مريم يحيى بن معين در باره محمّد بن خالد جندى گفته است كه ثقه است - بيهقى گفته است محمّد بن خالد در نقل اين حديث تنها است حاكم گفته مرد مجهولى است و سند اين روايت هم مورد اختلاف است يك بار روايت پيش را از محمّد بن ادريس شافعى نقل كرده‌اند بسند گذشته و يك بار ديگر از محمّد بن خالد از\r\n\r\n","description":"","footnote":"\r\n« 1 » در اين حديث ابهام عجيبى وجود دارد زيرا ظاهر حديث اينست كه پيغمبر ( ص ) در يك حال دست على و عباس هر دو را گرفته و اين بيان را كرده است و البته چون كلمه هذا بمعنى اين اسم اشاره است براى حاضران معلوم شده است كه مقصود از آن شخصى كه از نسل او ظالمى پديد گردد كيست و مقصود از آن كه از او مهدى عادل پديد گردد كيست ولى چون قرينه اشاره در لفظ حديث مفقود است و راوى هم مشاهده خود را در اين باره نقل نكرده معلوم نيست كه كداميك از على و عباس جد مهدى معرفى شده‌اند ولى اخبار ديگر كه مهدى را از اهل بيت معرفى كرده او را از نسل على ع دانسته و اين ابهام را بر طرف ساخته - فتدبر\r\n","page_name":" 42 ","page_number":42},
  {"content":"\r\nابان از حسن از پيغمبر صلَّى الله عليه و آله بطور مرسل ، بيهقى گويد مرجع روايت محمّد بن خالد است كه مجهول است از ابان بن زيد بن ابى عياش كه متروك است از حسن از پيغمبر صلَّى الله عليه و آله كه منقطع است و روى همرفته حديث ضعيف است و مضطرب بسا در تأويل لا مهدى الا عيسى گفته‌اند مقصود اينست كه كسى در گهواره سخن نگفته جز عيسى عليه السّلام و مقصود تأويل اين حديث است براى رد استدلال منكران مهدى يا باعتبار جمع ميان آن و روايات راجع باثبات مهدى ولى اين معنى هم درست نيايد و مردود باشد براى حديث جريج « 1 » - و مانند آن از احاديث متضمن معجزات كه در ضمن تكلم پيغمبر را در گهواره متعرض است .\r\nبيان عقيده متصوفه و شيعه نسبت بمهدى موعود\r\nمتقدمين از صوفيه بحثى در باره مهدى نداشته‌اند و همانا گفتار آنان راجع بمجاهده و رياضت بوده است و آنچه از آن از وجد روحى و حالات معنويه بدست مىآيد و سخن اماميه و رافضه از شيعه در صدر اول همان راجع بتفضيل على عليه السّلام بوده است و عقيده بامامت او و ادعاى وصيت پيغمبر صلَّى الله عليه و آله و سلم در باره خلافت او و تبرى از شيخين چنانچه آن را در بيان مذاهب آنان نقل كرديم سپس بعد از آن عقيده به امام معصوم در ميان آنها پديد شد و تأليفات بسيارى در مذاهب مختلفه آنان نشر شد ، طائفه اسماعيليه از طوائف شيعه پديد آمد مدعى خدائى امام گرديد بر اساس حلول و ديگران مدعى رجعت امامانى شدند كه فوت كرده‌اند بنوعى از تناسخ و يك دسته منتظر آمدن يك امامى هستند كه موت او قطعى است « 2 » - و ديگران منتظر برگشت امر خلافت باهل بيت ميباشند و استدلال كنند باحاديثى كه ما نقل كرديم در باره مهدى و باحاديث ديگر .\r\nسپس در ميان متأخرين صوفيه سخن كشف و شهود در ميان آمد نسبت بعالم نامرئى و بسيارى از آنان بطور مطلق معتقد بحلول و اتحاد شدند و با اماميه و رافضه در اين عقيده متحد شدند چون آنها هم معتقد بالوهيت ائمه و حلول خدا در ايشان هستند و نيز از صوفيه قول بقطب\r\n\r\n","description":"","footnote":"\r\n« 1 » ظاهرا مقصود از حديث جريج و امثال آن احاديثى است كه مضمون آنها سخن گفتن پيغمبر يا ائمه است در زمان جنين يا موقعى كه در گهواره بوده‌اند و اين مضمون در اخبار عامه و خاصه در باره پيغمبر و على ( ع ) وارد شده است .\r\n« 2 » مقصود از آنها مانند كيسانيه است كه محمد بن حنيفه را امام غائب ميدانند و مانند واقفه بر امام جعفر صادق يا امام موسى كاظم كه آنها را امام غائب موعود ميدانند و منتظر ظهور آنها هستند و بسيارى از اين طوائف در اين عصر منقرض شده‌اند و شايد در عصر مؤلف هنوز وجود داشته‌اند .\r\n","page_name":" 43 ","page_number":43},
  {"content":"\r\nپديد شد و قول بابدال و اين گفتار صوفيه همان حكايت مذهب رافضيان است در عقيده به امام و نقبا ، صوفيه عقائد شيعه را نوشيدند و در تدين بمذهب آنها بسيار فرو رفتند تا به جائى كه مدرك طريقه خود را در موضوع پوشيدن خرقه اين دانستند كه على عليه السّلام آن را بحسن بصرى پوشانيده و از او عهد و پيمان گرفته است كه ملازم طريقت باشد و اين خرقه دست بدست از مشايخ آنان به جنيد رسيده و از راه درستى اين خرقه پوشى على عليه السّلام ثابت نشده است و اين طريقه تهذيب اخلاق و رهبرى مخصوص على عليه السّلام نبوده بلكه همه صحابه در همه طرق هدايت پيشوا بودند و در اختصاص اين موضوع بعلى عليه السّلام در برابر ديگران بوى شيعه گرى تندى وجود دارد كه از آن و از قرائن ديگرى كه گذشت فهميده مىشود آنها هم شيعه شدند و در سلك شيعه‌ها در آمده‌اند .\r\nصوفيان عقيده بقطب اظهار داشته‌اند و كتب اسماعيليه از رافضه و كتب متاخرين صوفيه سراسر در موضوع فاطمى منتظر هم آهنگى دارند آن را به يكديگر املاء ميكنند و از هم ياد ميگيرند و گويا اين عقيده مبتنى بر اصول سست هر دو دسته است .\r\nو بسا باشد كه برخى آنان در باره مهدى استدلال بكلام اهل نجوم كنند روى قرانات كواكب و اين هم يكنوع از پيشگوئيها است كه در باب آينده در باره آن گفتگو خواهيم كرد و كسانى كه از اين صوفيان اخير بيشتر در باره مهدى سخن گفته است همان ابن العربى حاتمى است ( محي الدين ) در كتاب عنقاء مغرب و ابن قسى در كتاب خلع النعلين و عبد الحق بن سبعين و شاگردش ابن ابى واطيل كه در شرح كتاب خلع النعلين در اين باره گفتگو كرده است ، بيشتر سخنان آنان در باره مهدى لغز و مثل است و بسا كمتر باشد كه تصريح به مقصود كنند و يا مفسرين كلامشان بناچار صراحت بيان داشته باشند و حاصل مذهب آنان در مهدى اينست كه ابن ابى واطيل بيان كرده گويد نبوت مظهر حق و عدالت بود بعد از گمراهى و نادانى بشر دنبال نبوت خلافت آيد و دنبال خلافت سلطنت و بناچار بدوره زورگوئى و تكبر و باطل برگردد .\r\nگويند چون روش معهود خدا برگشت امور است بوضعى كه بوده بايست امر نبوت بولايت امام عادل زنده گردد سپس خلافت او باشد و دنبالش ظاهر سازى و دجالگرى و فريب بجاى سلطنت پديد گردد و سپس كفر جهانگيرى عيان گردد با اين ترتيب اشاره كنند به وضع نبوت و خلافت دنبال آن و سلطنت بعد از خلافت كه واقع شده و سه درجه بوده است و ولايتى كه اين فاطمى دارد و دجالى بعد از او كنايه است از خروج دجال بعد از ظهور مهدى سپس برگشت بكفرى كه پيش از نبوت بوده است .\r\n","description":"","footnote":"","page_name":" 44 ","page_number":44},
  {"content":"\r\nگويد چون امر خلافت به حكم اجماعي كه مخالفت ناشيان بدان ضرر ندارد به حكم شرع براى قريش ثابت است بايست امامت در خاندانى باشد كه در ميان قريش خاص بپيغمبر است يا بطور اسكار چون بنى عبد المطلب يا در باطن از حقيقت خاندان او است و آل پيغمبر كسى است كه چون حاضر باشد آشكار باشد كه از دودمان پيغمبر است و ابن العربى حاتمى در كتاب عنقاء مغرب خود او را خاتم اولياء ناميده است و خشت نقره را كنايه از او دانسته و اشاره بحديث بخارى كرده است در باره خاتم النبيين .\r\nكه فرموده مثل در ميان پيغمبران پيش از من مانند مرديست كه خانه اى ساخته و تمام كرده تا آنجا كه از او نمانده مگر جاى يك خشت و من آن خشتم و خاتم النبيين را بخشتى تفسير كنند كه سازمان با آن تمام شود و معنايش آن پيغمبرى است كه نبوت كامل داشته باشد و ولايت را در درجات خود مانند نبوت دانند و صاحب مقام كامل آن را خاتم الاولياء قرار دهند يعنى داراى درجه اى كه خاتمه ولايت است چنانچه خاتم انبياء داراى مرتبه اى بود كه خاتمه نبوت است و شارع از اين درجه نهائى در حديث مذكور بخشت آخر خانه تعبير كرده است و هر دو مقام نبوت و ولايت در اين موضوع يك نسبت دارند و از نظر تمثيل يك خشت را ماند كه در نبوت خشت طلا است و در ولايت خشت نقره براى فرق در مقام چنانچه ميان طلا و نقره است ، خشت طلا را كنايه از پيغمبر دانند و خشت نقره را كنايه از ولى فاطمى منتظر او خاتم انبياء است و اين خاتم اولياء ابن ابى واطيل در ضمن كلام از ابن العربى چنين نقل كرده است ( اين امام منتظر از اهل بيت است و از فرزندان فاطمه و بعد از گذشتن ( خ ف ج ) از هجرة ظهور كند سه حرف آورده و مقصودش عدد آنها است به حساب ابجد كه خاء با نقطه بالا ششصد است و فاء اخت قاف هشتاد است و ج با يك نقطه در زير سه است و مجموع مىشود ششصد و هشتاد و سه سال كه آخر قرن هفتم بود و چون در اين موعد ظهور نكرد بعضى از مقلدين آنها گفتند مقصود او تعيين زمان تولد او بوده و ظهور تعبير ولادت او است و خروجش بعد از هفتصد و ده است زيرا او امامى است كه از سمت مغرب برآيد گفته است اگر طبق تعيين ابن العربى ولادتش در سال ششصد و هشتاد و سه باشد عمر وى در حال خروج بيست و شش سال است گمان دارند خروج دجال در سال هفتصد و چهل و سه از روز محمّدى است و آغاز روز محمدى نزد آنها از روز وفات پيغمبر صلَّى الله عليه و آله و سلم است تا آخر هزار سال ، ابن ابى واطيل در شرح كتاب خلع النعلين گويد .\r\nولى منتظر قائم بامر الله كه محمّد مهدى گفته شده خاتم اولياء است او پيغمبر نباشد همانا ولى\r\n","description":"","footnote":"","page_name":" 45 ","page_number":45},
  {"content":"\r\nاست كه روح و حبيبش او را مبعوث كند پيغمبر صلَّى الله عليه و آله فرمود عالم در ميان قومش چون پيغمبر است در امتش و فرمود علماى امت من چون پيغمبران بنى اسرائيل باشند ، از آغاز روز محمدى تا اندكى پيش از سنه پانصد هجرى نيم روز محمّدى مژده او پياپى رسيده است و با بشارتهاى مشايخ بنزديك شدن دوران او تأكيد و دو برابر شده و تا كنون ادامه يافته .\r\nگويد ( كندى ) گويد اين ولى آن كسى است كه نماز ظهر را با مردم بخواند و اسلام را نو كند و عدالت را آشكار سازد و جزيره اندلس را فتح كند و بروميه رسد و آن را بگشايد و بمشرق رود و آن را تصرف كند و قسطنطنيه را بگشايد و سلطنت روى زمين به او برگردد و مسلمانان نيرومند شوند و اسلام برترى يابد و دين يگانه پرستى پيروز گردد - زيرا از نماز ظهر تا نماز عصر وقت يك نماز باشد پيغمبر فرموده است ميان آن دو وقتى است .\r\nباز كندى گويد حروف الف باى عربى بىنقطه كه در اول سوره‌هاى قرآن آمده است شماره ابجدى آنها هفتصد و چهل و سه باشد كه هفت آن دوران دجال است و حضرت عيسى هنگام نماز عصر فرود آيد و دنيا را اصلاح كند و ميش و گرگ با هم راه روند و سلطنت عجم بعد از مسلمانى آنان با عيسى يك صد و شصت سال بپايد بعدد حروف نقطه دار ( ق ى ن ) كه چهل سالش دولت عدل باشد .\r\nابن ابى واطيل گويد آنچه از پيغمبر روايت شده كه لا مهدى الا عيسى مقصود آنست كه هيچ مهدى نيامده كه با ولايت قائم آخر الزمان همكارى كند جز عيسى بن مريم و گفته‌اند مقصود اينست كه كسى جز عيسى در گهواره سخن نگفته ولى آن مردود است بحديث جريح و ديگران .\r\nدر روايت صحيح وارد شده است كه فرمود هميشه اسلام بر پا است تا قيامت شود يا دوازده خليفه يعنى از قريش بر آنها حكومت كند واقع اينست كه برخى از اين خلفاء در صدر اسلام بودند و بعضى از آنان در آخر آن باشند و فرمود خلافت بعد از من سى يا سى و يك يا سى و شش باشد و اين مدت در زمان امام حسن بسر رسيده است و اول كار معاويه و آغاز كار او هم بايد خلافت باشد از نظر نامگذارى اول و او ششمين خلفاء است و هفتم خليفه عمر بن عبد العزيز است و پنج ديگر از اهل بيت و از نژاد على باشند و گفته پيغمبر خطاب به على عليه السّلام كه تو صاحب دو قرن امت هستى مؤيد اين معنا است و مقصود اينست كه تو در اول خليفه امت باشى و ذريه ات در آخر و بسا باشد معتقدان برجعت به اين حديث استدلال كنند و قرن اول را طلوع آفتاب از مغرب آن دانند .\r\n","description":"","footnote":"","page_name":" 46 ","page_number":46},
  {"content":"\r\nو پيغمبر صلَّى الله عليه و آله فرموده چون كسرى نابود گردد پس از وى ديگر كسى كسرى نباشد و چون قيصر نابود گردد پس از وى قيصر نباشد و بدان كه جانم بدست او است هر آينه گنجهاى آنان را در راه خدا خرج كنيد ، عمر بن خطاب گنجهاى كسرى را در راه خدا خرج كرد و آنكه قيصر را نابود كند و گنجهاى او را در راه خدا خرج كند همان امام منتظر باشد هنگامى كه قسطنطنيه را بگشايد اميرش چه امير خوبى است و لشكرش چه لشكر خوبى او چنين فرموده است و مدت حكمش بضع است و بضع از سه تا باشد و گفته‌اند تا ده و ذكرى هم از چهل شده و در بعضى روايات هفتاد آمده اما چهل مدت خود او و خلفاء چهارگانه بعد از او است كه خاندانش باشند و پس از او قيام بامر او كنند سلام بر همه گفته است اصحاب نجوم و قرانات ذكر كرده‌اند كه مدت بقاء و سلطنت خود و خاندانش بعد از او يك صد و پنجاه نه سال باشد و بنا بر اين تا چهل سال يا هفتاد سال امر عدالت و خلافت بر پا است و سپس وضع دگرگونه گردد و پادشاهى باشد انتهى پايان كلام ابن ابى واطيل ابن ابى واطيل در جاى ديگر گويد نزول عيسى وقت نماز عصر محمّدى باشد موقعى كه سه ربعش گذشته گويد كندى كه يعقوب بن اسحق است در كتاب جعفر خود كه در آن قرانات را ياد كرده است گفته است چون قران به ثور رسد در ضح به دو حرف ضاد نقطه دار و حاء بىنقطه و مقصودش ششصد و نود و هشت هجرى است مسيح نزول كند و آنچه خدا خواهد در زمين حكومت كند . در حديث آمده كه عيسى پاى مناره سفيد در شرقى دمشق فرود خواهد آمد و دو جامه زرد زعفرانى مصرى در بر دارد و دو دست خود را بر شانه دو فرشته گذاشته گيسوانى آويخته تا بناگوش دارد گويا از قعر تاريكى ميدرخشد ، چون سر به زير افكند قطره‌هاى عرق از او بتراود و چون سربلند كند مانند مرواريد تر از او فرو ريزد صورتش چنان بدرخشد كه در هر نگاه موجى دهد در حديث ديگر است كه چهار شانه باشد و بسفيدى و سرخي زند و در ديگر است كه در غرب ازدواج كند و غرب دلو باذيه است و مقصود اينست كه از باديه زن گيرد و زنش بزايد وفاتش را پس از چهل سال ذكر كرده و آمده است كه عيسى در مدينه فوت كند و كنار عمر بن خطاب دفن شود و آمده است كه ابا بكر و عمر ميان دو پيغمبر محشور شوند .\r\nابن ابى واطيل گويد شيعه گويند مقصود از مسيح مسيح همه مسيحها از آل محمّد است من ميگوييم بعضى از صوفى مآبان حديث لا مهدى الا عيسى را هم بر قائم آل محمّد حمل كرده يعني مهدى نباشد جز آنكه نسبتش بشريعت محمّديه مانند نسبت عيسى باشد بشريعت موسويه كه پيروى\r\n","description":"","footnote":"","page_name":" 47 ","page_number":47},
  {"content":"\r\nشود و نسخى نداشته باشد و امثال اين گفته‌ها بسيار دارند وقتى معين كنند و شخصى در نظر گيرند و دليلهاى واهى بتراشند و قضاوتها بيافرينند و زمان بگذرد و اثرى از آن پديد نشود و باز تجديد نظر كنند و رأى ديگر بزنند و بيك مفهوم لغوى و خيالبافى و احكام نجومى ديگر بچسبند در اين باره عمر اول و آخر آنها بپايان رسيده است اما صوفيان معاصر ما بيشتر بظهور مردى كه احكام ملت و رسوم حق و عدالت را تازه كند اشاره نمايند و ظهور او را نزديك شمارند بعضى گويند از اولاد فاطمه است و بعضى مطلق تعبير كنند اين نظر را از جمعى شنيديم كه بزرگتر از همه كبير الاولياء مغرب ابو يعقوب بادسى است كه در صدر قرن هشتم اسلامى بود خبر داد آن را به من نواده اش رفيق ما ابو يحيى زكريا از پدرش ابى محمّد عبد الله از پدرش ولى ابو يعقوب مذكور اين پايان اطلاعات ما است در اين موضوع و آنچه از گفتار صوفيان بما رسيده يا اهل حديث از اخبار مهدى روايت كرده‌اند تا آنجا كه قدرت داشتيم جمع آورى كرديم و حق مقررى كه بايد تو بدانى اينست كه دعوت بدين يا سلطنت به جائى نرسد مگر بوسيله يك قدرت ناشيه از عصبيت كه آن را كمك كند و در برابر مخالفان از آن دفاع كند تا امر خدا در باره آن اتمام پذيرد .\r\nما اين قانون را پيش از اين ببراهين قطيعه اى كه به تو نموديم ثابت كرديم و امروزه عصبه بنى فاطمه بلكه همه نژاد قريش در همه آفاق از هم پاشيده و امتهاى ديگر پديد شده‌اند كه عصبية آنها بر عصبية قريش برترى دارد تنها در مكه از حجاز و ينبع از مدينه جمعى طالبيين از نژاد حسن و حسين و جعفر مانده‌اند و در آن بلاد منتشرند و تسلط دارند و آنها هم دسته‌هاى بياباننشين هستند كه در وطن و امارت و رأى با هم جدائى و اختلاف دارند و چندين هزار نفرند اگر ظهور مهدى درست باشد بايد از ميان آنان باشد و خدا دل آنها را بهم نزديك كند و يك دل پيرو او گردند تا شوكت و عصبيت كافى براى اظهار كلمه و وادار كردن مردم بدان بدست آرد ولى تصورى بر خلاف اين وضع مثل اينكه يك فاطمى نسب در يك سرزمينى به مجرد نسبت باهل بيت بدون عصبية و شوكت دعوتى كند و نفوذ بهمزند تماميت ندارد و به همان براهينى كه پيش گفتيم ممكن نباشد .\r\nو اما آنچه مردم عوام و گول خور از نادانان ادعا كنند كسانى باشند كه در اين باره نه رجوع بعقل رهبرى دارند و نه علم سود بخشى آنها ظهور فاطمى را بدون حساب و در هر جايى تعيين ميكنند به مجرد تقليد از شهرت ظهور فاطمى و حقيقت مطلب را چنانچه ما شرح داديم\r\n","description":"","footnote":"","page_name":" 48 ","page_number":48},
  {"content":"\r\nنميدانند و بيشتر ظهور فاطمى را بگوشه و كنار دور دست كشورها حواله مىدهند مانند زاب در افريقا و سوس در مغرب و بسيارى از كمفهمان را مىبينيم كه خانقاه ماسه را مورد توجه ميدانند زيرا ملثمين كداله در آن باشند و معتقدند كه فاطمى موعود از آنان باشد يا آنكه آنها بدعوت وى قيام كنند و اين عقيده هيچ دليلى ندارد جز آنكه مردمى غريبند و از دسترس توجه عمومى خارجند و كم و زياد و قدرت و ضعف آنها معلوم نيست و بواسطه دورى آنها ، از قلمرو حكومت وقت خارجند و حكومت تسلطى بر آنها ندارد و از اين راه توهم مردم محكم شود كه بواسطه خروج آن منطقه از نفوذ حكومت ، فاطمى در آنجا ظهور مينمايد و جز اين نزد آنها محصولى نيست .\r\nو بسيارى از مردم سست خرد رفته‌اند آنجا كه يك دعوت كوركورانه اى اظهار كنند و مردم را باشتباه بيندازند كه سراسر وسواس و حماقت است و بسيارى از آنها هم كشته شده‌اند .\r\nاستاد ما محمّد بن ابراهيم ابلى گفت در آغاز صده هشتم عصر سلطان يوسف بن يعقوب مردى صوفى مآب در خانقاه ما سه خروج كرد و معروف بتويزرى نسبت بتوزر مصفر داشت و مدعى شد كه فاطمى منتظر است و بسيارى از اهالى سوس از قبائل صنهاجه و كزوله پيرو او شدند و كارش بالا گرفت و رؤساء مصامده از او در باره حكومت خود هراسناك شدند و سكسيوى توطئه كرد و كسى را فرستاد تا شبانه او را كشت و كارش از هم ريخت .\r\nهم چنان در آخر صده هفتم مقارن نودمين سالش مردى عباس نام در غماره ظهور كرد و مدعى شد كه فاطمى است و اوباش غماره پيرو او شدند و به زور وارد شهر فاس شد و بازارهايش را آتش زد و به شهر مزمه كوچيد و بناگهانى در آن كشته شد و كارش تمام نشد و از اين قماش بسيارند .\r\nهمان شيخ مذكور ما خبر داد كه در عزيبه هم نمونه آن را ديده است بدين شرح در سفر حج خود در رباط عباد كه مدفن شيخ ابى مدين است و در كوهى كه بر تلمسان سايه اندازد واقع شده مردى از اهل بيت را كه از اهل كربلا بوده ديدار كرده است كه مطاع و معظم بوده و شاگردان و خدمتگزاران بسيارى داشت گفت هموطنانش در بيشتر شهرها نفقات و وجوهات فراوان به او ميرسانيدند گويد رفاقت اكيد در راه ميان ما برقرار شد هدف آنها بر من معلوم شد و دانستم كه از وطن خود كربلا به مغرب براى همين موضوع ادعاى مهدويت آمدند و چون دولت بنى مرين را ديد و يوسف بن يعقوب در آن تاريخ در تلمسان سكونت كرده\r\n","description":"","footnote":"","page_name":" 49 ","page_number":49},
  {"content":"\r\nبود بيارانش گفت برگرديد ما اشتباه كرديم و اكنون وقت ما نيست و گفتار اين مرد دليل بر هشيارى او است و متوجه بوده كه اين امر باتمام نرسد مگر با عصبية و شوكتى كه با اهل دوره ظهور مقاومت كند و چون ديد در اين بلاد غريب است و شوكتى ندارد و در آن روز احدى از مردم مغرب با عصبيت بنى مرين تاب مقاومت ندارند خاموشى گزيده و به حق رجوع كرده و دست از مطامع خود كشيده و بايستى متوجه باشد كه عصبيت بنى فاطمه و قريش همه از ميان رفته خصوص در مغرب زمين جز آنكه تعصب در كارش او را مانع از اين گفتار شده است خدا ميداند و شما نميدانيد .\r\nدر سرزمين مغرب در اين دوره‌ها حركتى از دعات به حق و قيامى براى احياى سنت اسلامى وجود دارد ولى آنان دعوت فاطمى و ديگرى را به خود نبندند گاهگاهى بعضى آنها يكى يكى متوجه اقامه سنت و تغيير منكراتيست كه بدان اهميت دهد و پيروانش فراوان گردند و بيشتر توجه آنها اصلاح و امنيت راه است زيرا بيشتر فساد اعراب در غارت مسافرين است چون گفتم طبع معاش آنها چنين است و اينان تا حد اين منكرات را جلوگيرى ميكنند و رنگ ديانت آنها محكم مىشود زيرا مفهوم عرب از توبه و رجوع بديانت همان دست كشيدن از غارت و چپاول است و از توبه و ديندارى جز اين تعقل نكنند زيرا پيش از نزديكى بدين همين را گناه خود مىدانند و توبه آنها هم از همين است و اينان كه دعوت بدين كنند و به گمان خود قيام براى احياى سنت نمايند در فروع اقتداء و پيروى تعمقى ندارند همانا دين آنها بركنارى از غارت و عدوان و راه برى است سپس اقبال بدنياجوئى و معاش در نهايت تلاش و اصلاح مردم از دنياجوئى بسيار دور است و اتفاق ميان آنها ممتنع است و موجب استحكام دين نباشد و بركنارى از باطل را بكمال نرساند و موجب كثرت متابعين نگردد .\r\nمؤسسان اين گونه دعوت با پيروان خود تفاوت بسيار دارند چون صاحب دعوت ديندار و خود دار است و پيروان او مانند او نيستند و چون خودش نابود شود كار آنان از هم بپاشد و عصبيت آنها متلاشى شود .\r\nدر افريقا مردى از قبيله كعب طائفه سليم بنام قاسم بن مرة بن احمد در قرن هفتم همين طور شد و پس از او مرد ديگرى از باديه بنى رياح از خاندانى بنام مسلم كه او را سعادت ميناميدند و از اولى ديندارتر و محكم روشتر بود قيام كرد و چنانچه گفتيم كار تابعانش به جائى نرسيد و ما در شرح حال قبائل سليم و رياح تفصيل آن را بيان خواهيم كرد و بعد از آن هم مردمى ديگر بدين نمونه قيام كردند و رياكارانه نام اقامت سنت بر خود نهادند با آنكه كمتر از آن برخوردار\r\n","description":"","footnote":"","page_name":" 50 ","page_number":50},
  {"content":"\r\nبودند و براى آنها و ديگران كارى انجام - نشد پايان اين فصل\r\n\r\n6 - بررسى گفتار ابن خلدون راجع بمهدى موعود\r\nابن خلدون نويسنده اين فصل در مقدمه معروف تاريخ خود يكى از دانشمندان سنى و مالكى مذهب هشتم اسلامى بوده ، مردى محدث و فقيه و در عصر خود بسيار روشن فكر و ايرادگير و موشكاف و دير باور بوده است ولى راجع بموضوع ظهور مهدى در آخر الزمان راهى براى انكار نداشته و موضوع را بسيار مسلم و ثابت ميدانسته است از اين رو آنچه را كه از اخبار راجع به اين موضوع به نظر خود مسلم ميدانسته از كتب متفرقه اهل سنت جمع آورى كرده و اين كتب غالبا در قرن سوم اسلامى تاليف شده است و راويان آن حد اكثر به چهار واسطه اخبار را از پيغمبر اسلام نقل كرده‌اند و اخبارى كه او نقل كرده با مضمون اخبار اماميه از جهات بسيارى موافق است و جز در چند مورد و جزئى اختلاف ندارند و بلكه در بسيارى از تعبيرات يك لفظ دارند و ما براى نمونه مواردى را خاطر نشان ميكنيم .\r\n1 - در روايت ابو بكر بن ابو خثيمه از جابر از پيغمبر صلَّى الله عليه و آله « هر كه ظهور مهدى را تكذيب كند كافر است .\r\n2 - در روايت ترمذى و ابو داود از ابن مسعود از پيغمبر صلَّى الله عليه و آله و سلم « اگر از دنيا جز يك روز نماند خدا آن روز را دراز كند تا مردى از خاندان مرا برانگيزد كه نامش نام من است .\r\n3 - ترمذى در روايت ابن مسعود « دنيا از ميان نرود تا آنكه مردى از خاندان من كه هم نام من است بر عرب فرمانروا شود .\r\n4 - ابو داود از على عليه السّلام از پيغمبر صلَّى الله عليه و آله و سلم « اگر از دنيا بيش از يك روز نماند در آن روز خدا مردى از خاندان من برانگيزد كه زمين را چنانچه پر از ظلم و جور شده است پر از عدل و داد كند .\r\n5 - ابو داود از ام سلمه از پيغمبر صلَّى الله عليه و آله و سلم « مهدى از خاندان من از نسل فاطمه است 6 - در روايت ديگر از ام سلمه » در ميان ركن و مقام با او بيعت ميكنند . . . اسلام را در سراسر زمين مستقر ميسازد .\r\n7 - ابو داود از ابو سعيد از پيغمبر صلَّى الله عليه و آله « مهدى از منست » 8 - ترمذى و ابن ماجه و حاكم از ابو سعيد خدرى از پيغمبر صلَّى الله عليه و آله و سلم « در ميان امت من مهدى ظهور مىكند .\r\n9 - مسلم در صحيح خود از جابر رسول صلَّى الله عليه و آله فرمود در پايان روزگار امت من خليفه اى\r\n","description":"","footnote":"","page_name":" 51 ","page_number":51},
  {"content":"\r\nخواهد بود كه آنچنان ثروت بيكرانى بمردم ميبخشد كه نتوان آن را شمرد 10 - ابن ماجه از على عليه السّلام پيغمبر صلَّى الله عليه و آله و سلم فرمود مهدى از ما خاندان رسالت است كه خدا بوسيله او در يك شب جهان را اصلاح مىكند .\r\n11 - طبرانى در معجم اوسط از على عليه السّلام « پيغمبر فرمود مهدى از ما است خدا بما ختم مىكند همچنان كه بما آغاز كرده است .\r\n12 - حاكم در ضمن روايت مفصلى از ابن عباس « مهدى كسى است كه زمين را پر از عدل و داد كند پس از آنكه پر از جور و ستم شده و چهار پايان از درندگان آسوده مىشوند و پاره‌هاى جگر زمين آشكار ميشوند » گفت پرسيدم آنها چيست ؟ گفت مانند استوانه‌هاى زر و سيم .\r\nاين فهرست خلاصه ايست از تعبيرات مشترك ميان اخبار اماميه و مخالفين آنها از همه فرق مسلمين و موارد موافقت ديگر هم در اين اخبار اماميه كه در اين كتاب مىآيد بسيار است در اينجا توجه به اين نكته هم لازمست كه خاندان ابن خلدون در اندلس پرورش يافته‌اند اندلس يك منطقه دور دست اسلامى بوده است كه در زمان بنى اميه و بدست كارگزاران آنها در حدود سال نود و سه هجرى فتح شده و از روز اول مسلمانى اين منطقه حكم بنى اميه دشمنان خاندان پيغمبر در آن نفوذ داشته و بعد از آنكه حكومت بنى اميه از مراكز اسلامى و مشرق زمين بر انداخته شد و بنى عباس بخلافت رسيدند باز تا اواخر سوم قرن اسلامى خاندان بنى اميه در اندلس حكومت داشتند و بعد از آن حكومت اندلس ملوك الطوائف شد و ميان همان سردارانى كه برسم حكومت آنها پرورش يافته بودند تقسيم شد كه اجداد ابن خلدون يكى از آنان بوده‌اند و بعد از تزلزل حكومت اسلامى در اواسط قرن هفتم خاندان ابن خلدون به آفريقا مهاجرت كرده‌اند كه در اين سرزمين حكومتهاى سنى مذهب تسلط داشته‌اند و شيعه و خصوص شيعه اماميه تا تاريخ زندگانى ابن خلدون در اين بلاد نفوذ و تسلطى نداشته‌اند و با اين حال اين همه اخبار موافق مذهب اماميه در سراسر اين قلمرو حكومتهاى مخالف نشر شده است و مورد قبول واقع شده و به حد ثبوت رسيده است بطورى كه ابن خلدون فيلسوف و دانشمند دير باور مالكى نتوانسته آن را انكار كند و ناچار شده به صحت اخبار وارده در اين موضوع اعتراف كند ، از اينجا معلوم مىشود كه اخبار ظهور مهدى و حكومت مطلقه اسلامى در سراسر زمين ميان همه مسلمين متواتر و قطعى است .\r\nابن خلدون بعد از اعتراف به صحت اخبار وارده در موضوع ظهور مهدى و تأييد آن از نظر كشف و شهود منسوب بصوفيان بنا بر مبادى فلسفه اجتماع خود در اين موضوع نظريه اظهار\r\n","description":"","footnote":"","page_name":" 52 ","page_number":52},
  {"content":"\r\nداشته است و خواسته است مضمون اين اخبار را به اين نظريه خود منطبق سازد ولى بايد متوجه بود كه نه مبادى فلسفه اجتماعى كه او تصور كرده صحيح است و نه نظريه تطبيقى او اما موضوع فلسفه اجتماعى او كه سراسر مسائل مختلفه مقدمه را بر آن متكى كرده است دو موضوع است .\r\n1 - اجتماع بشرى را بر اساس حكومت فردى پى ريزى كرده و از آن بنظام ملوكى تعبير نموده و بعقيده خود آن را ضرورى اجتماع بشرى تشخيص داده است و اين نظام كهنه جهاز در آن تاريخ كه ابن خلدون زندگى كرده است و در آن محيط كه او پرورش يافته بسيار متداول بوده و از وضع ملوك الطوائف اندلس و وضع آشفته افريقا كه در تاريخ خود نقل كرده و مخصوصا در ضمن شرح حال خود توضيح داده است معلوم مىشود كه هر رئيس قبيله و خاندانى كه نفوذى داشته و يا پولى داشته جمعى را به يارى خود اجير ميكرده و پادشاه ميشده و هنوز خونهائى كه او براى گذاشتن ابن نام روى خودش ريخته بوده است خشك نشده بود كه ديگرى بدين هوس بر ميخواسته و كشمكش را از سر ميگرفته است و پدر بر پسر ميتاخته و پسر پدر را عزل ميكرده و واقعا اگر دليل او بر لزوم چنين وضعى اين است كه اگر نباشد هرج و مرج مىشود چه هرج و مرجى بدتر از اين كشمكشهاى دوران او راجع بنام پادشاهى ميتوان تصور كرد چه راحت و آسودگى براى مردم اندلس و افريقا در اين كشمكشها وجود داشته است در صورتى كه در مدت عمر محدود خود ابن خلدون چند بار سلطنت ميان چندان خاندان در محيط محدود اندلس و كناره افريقا دست بدست شده است و خود او هم در جلو موج اين اضطرابات مانند پر كاهى از اينجا به آن جا افتاده است و راحت و آسايشى نداشته و در نتيجه همه خاندان و اموالش هم در دريا غرق شده و آن طاعون عمومى بروز كرده است كه بگفته خودش همه چيز را نابود كرد و بساط زندگى را بر چيده است آيا بروز اين گونه طاعون جز بواسطه اين كشتارهاى پياپى و ستيزه‌هاى دنباله دارى بوده است كه از هوا و هوس تخت و تاج بر خواسته لازم بود ابن خلدون از اين مشاهدات پى بفساد اين وضع ببرد و آن را تخطئه كند چنانچه جبر تاريخ آن را تخطئه كرد و از سراسر اجتماع بشرى بر انداخت و اكنون آن حكومت فردى استبدادى كه مورد نظر او است در محيط بشرى وجود ندارد جز در پاره اى مردم عقب افتاده كه آلت سياست ديگرانند .\r\nدر برابر اين روش حكومتى كه به نظر ابن خلدون اساس اجتماع بشرى است حكومتهاى ديگرى هم متصور و عملى است .\r\n","description":"","footnote":"","page_name":" 53 ","page_number":53},
  {"content":"\r\n1 - حكومت اخلاقى كه خود ابن خلدون بدان اشاره كرده است و از آن بمدينه فاضله تعبير كرده و گويا منظور از جمهوريت افلاطون اين طرز حكومت است .\r\nدر فصل 51 مقدمه راجع باينكه در اجتماع بشرى سياستى بايست كه وسيله نظم و ترتيب امور اجتماع باشد ميگويد :\r\nو آنچه در اين موضوع در مسائل سياست مدنى حكماء از آن بحث مىشود مربوط به اين طرز حكومت نيست و مقصود حكماء در اينجا اينست كه بايد هر فردى از مردم جامعه بشرى از لحاظ روحى و اخلاقى به حدى از تربيت برسد كه خود به خود وظائف مربوطه را انجام دهد و نيازى بفرمانروا و حاكم نداشته باشد و بتوانند بدون حاكم زندگى كنند و اجتماعى كه به اين مرحله از تربيت برسد مدينه فاضله نامند و قوانين آن بر اساس سياست مدنى تنظيم مىشود و منظور حكماء از سياست مدنى جز اين سياستى است كه مردم يك اجتماع آن را بوسيله حكام براى مصالح عمومى به كار مىبرند زيرا اين سياست اجتماعى غير از آن سياست مدنى منظور حكماء است و اين مدينه فاضله اى كه معتقد حكماء است ناياب است و يا آنكه در آينده دورى تشكيل مىشود 2 - حكومت قانون - كه امروزه بسيار مورد گفتگوى مردم است و آن بر اساس تشكيلات انتخابى است كه مردم به اختيار خود وكيلان و نمايندگانى مورد اعتماد معين كنند تا مصالح آنها را در نظر بگيرند و بر طبق مصالح آنها قوانين تصويب كنند اين قوانين مورد عمل باشد و بر طبق آن رفتار شود و قوه مجريه اى كه متكى به خود مردم است نگهبان آن قوانين و طرفدار اجراى آن باشند .\r\n3 - حكومت مردم بر مردم كه امروز در بيشتر اجتماع بشرى حكمفرما است و بر اساس تشكيلات اجتماعى منظم و عمومى استوار است كه چون اين تشكيلات در مراتب خود برقرار باشد و سير خود را بپايان برساند تا به صورت قانون درآيد آن قوانين نتيجه افكار عمومى است و هر كس به اندازه خود در آن نظر دارد و در حقيقت خواسته خود را انجام ميدهد و اين گونه حكومت را به صورت جمهورى تشكيل ميدهند و در بسيارى از اجتماعات بشرى حكمفرما است 4 - حكومت الهى كه ميتوان از آن بحكومت ايمان و عقيده تعبير كرد و وضع اين گونه حكومت با همه اوضاع حكومتها فرق دارد و نمونه آن بسيار در تاريخ بشرى كم است و طرز حكومت خود پيغمبر اسلام از اين نوع بوده است و اسباب اين گونه حكومت هم با اسباب و وسائل حكومتهاى ديگر تفاوت دارد اگر حكومت فردى استبدادى بر اساس عصبيت است چنانچه ابن خلدون معتقد است اساس حكومت اخلاقى تربيت و دانش عمومى است و اساس\r\n","description":"","footnote":"","page_name":" 54 ","page_number":54},
  {"content":"\r\nحكومت قانونى انتخابات است و اساس حكومت دموكراتى و ملى تشكيلات اجتماعى است اساس اين طرز حكومت ايمان و عقيده افراد است و براى ايمان و عقيده يك توجه الهى لازمست ، درست است كه تشكيلات و تربيت هم در حكومت الهى نسبت بعموم مدخليت دارد ولى پايه آن يك امر الهى است پيغمبر با يكوضع فوق العاده از طرف خدا مبعوث شد و بنيروى معجزه در مردم ايمان و عقيده بوجود آورد و پيشرفت جامعه اسلامى را پايه گذارى كرد و خود ابن خلدون هم با همه دور باورى پيشرفت نيروى اسلامى را در كشورهاى روم و فارس باستانى با آن سرعت امرى فوق طبيعت دانسته و آن را از معجزات پيغمبر اسلام شمرده است .\r\nدر آخر فصل چهل و نهم مقدمه ميگويد و آنچه در اين باره ياد كرديم با فتوحات سريع اسلام معارض نيست كه در ظرف 3 الى 4 سال پس از وفات پيغمبر صلَّى الله عليه و آله تسلط مسلمانان بر ايران و روم مستقر شد زيرا بايد دانست كه اين پيشرفتهاى سريع از جمله معجزات پيغمبر ما است و سر آن فداكارى مسلمانان در جهاد با دشمنان بود كه بر اساس ايمان و عقيده آنها بود انتظار فرصت مناسب نميكشيدند و خدا در دل دشمنان ايشان رعب و شكست ميافكند و همه آنها از خوارق عادات ( نسبت بحمله دولتها بر يك ديگر ) بشمار ميرفت .\r\nابن خلدون با اينكه نسبت بدوره زندگانى خود كه قرن هشتم اسلام و در دنباله قرون وسطى بوده بسيار روشن فكر و دير باور است ولى بما وراء الطبيعه معتقد بوده و بسيارى از مسائل تاريخ را هم بر اين اساس حل كرده است و اساس پيدايش اسلام و قيام پيغمبر و تا برسد به پيشرفتهاى سريع و محير العقول اسلام بعد از زمان پيغمبر را امرى خارق عادت شمرده بنا بر اين بايد در برابر حكومتهاى عادى و نيروهاى اجتماعى كه بر عقيده او متكى بعصبيت است يك نيروى حكومت الهيه در نظر بگيرد و آن را هم بشمار بياورد ولى در موضوع مهدى يا بتعبير او در امر فاطمى موعود به كلى اين اصل را از ياد برده و ميگويد چون عصبيت فاطمى بلكه عصبيت قريش متلاشى شده است ظهور مهدى و ايجاد يك حكومت مقتدر زمينه اى ندارد و در مقام توجيه و تصوير عادى آن بر آمده است .\r\n2 - ابن خلدون عصبيت را ريشه بقاء اجتماعات بشرى و نظام جامعه و حكومت شناخته و بدون آن اجتماع و حكومت بشرى را نامعقول دانسته است ظاهر تعبير او اينست كه يك خاندان ايلى و مقتدر بايد قيام كند و حكومت و قدرتى بوجود آورد و در يك دوره معينى كه شامل جوانى\r\n","description":"","footnote":"","page_name":" 55 ","page_number":55},
  {"content":"\r\nو پيرى است بگذراند و از ميان برود و نوبت به ديگرى رسد و بعضى كه ظاهر اين تعبير را بسيار كوتاه دانسته‌اند و تصور كرده‌اند كه اين گونه حكومت همان صورت بزرك نفوذ ايلى است كه اساس اجتماع بيابانگردانست در معنى اين لفظ توسعه اى داده‌اند و گفته‌اند مقصودش از عصبه حزبست با آنكه در دوران او حزب به اين معنى كه امروزه گفته مىشود وجود نداشته و شايد مفهوم نبوده و ابن خلدون هم آن را تصور نميكرده است البته در امور اجتماعى يك نيروى مقتدر كه بر همه نافذ باشد ضرور است و كلام در علت پيدايش اين نيرو است ، وقتى پيدايش اسلام را در نظر بگيريم ملاحظه ميكنيم كه خود عصبية قريش بر ضد اسلام بود و جز معدودى از خاندان بنى هاشم از او طرفدارى نكردند و در دوره‌هاى اول دعوت افراد متفرقه اى به او گرويدند و بر اثر مقاومت و منطق و دليل و معجزه كم كم قدرت بدست آورد و هر چه قدرتش بيشتر شد محيط بيشترى را در زير نفوذ گرفت تا عصبيت قريش در سال هشتم هجرت و بعد از فتح مكه مجبور شد از او پيروى كند و جزء قدرت او شود بعد از پيغمبر هم قبائل كم ارزش قريش چون تيم و عدى حكومت را بدست آوردند و اين قانون عصبيت ابن خلدون بر جريان اسلامى منطبق نميشود و مفهوم روشنى ندارد .\r\nابن خلدون بر اساس اين دو مقدمه ناصحيح توجيه نامربوطى براى اين همه اخبار ظهور مهدى نموده و ظهور مهدى را توجيه كرده بر اجتماع قبائل سادات اطراف مدينه و حجاز و اين قضاوت بسيار بعيد و با مضمون بسيارى از خود اين اخبار مخالف است مانند روايت ابن ماجه از عبد الله ابن حرث بن جزء كه ميگويد مردمى از مشرق زمين مىآيند و زمينه را براى مهدى آماده ميسازند مدلول اين اخبار مانند اخبارى كه از طرق اماميه رسيده اين است كه خروج مهدى در آخر - الزمان مانند بعثت خود پيغمبر يك امر الهى و خارق عادت است و نفوذ او يك موهبت خدا داده است و چنانچه پيغمبر با نيروى فوق العاده و قدرت اعجاز و كرامت مبعوث شد و پيشرفت كرد مهدى موعود هم با يك نيروى الهى بامامت و ولايت ظاهر مىشود و پيشرفت مىكند و حكومت خود را در سراسر زمين مستقر ميسازد آنچه در اينجا به حساب ابن خلدون بايد تذكر داد دو چيز است .\r\n1 - ابن خلدون در مقام بحث از صحت اين اخبار وارد انتقاد سند فرد فرد آنها شده و نظرى بمجموع اخبار نيفكنده با اينكه ملاحظه مجموع اين اخبار و نظر بمضمون مشترك همه آنها با اسقاط موارد اختلاف موجب قطع به اين است كه پيغمبر اسلام از ظهور مهدى بعنوان يكنفر از خاندانش براى اصلاح جهان خبر داده است گو اينكه در فرد فرد اين اخبار جاى خرده گيرى\r\n","description":"","footnote":"","page_name":" 56 ","page_number":56},
  {"content":"\r\nو انتقاد موجود باشد و اين معناى خبر متواتر است كه كثرت مخبرين آن سبب قطع به صحت آنست گو اينكه هر فردى نامعتبر باشد و مجهول باشد ، اين بررسيهاى رجالى براى اخبار احاد است كه مدرك احكام شرعيه است و بتقرير ديگر اگر ملاحظه مجموع اين روايات موجب قطع به اين پيشگوئى باشد نتيجه بدست آمده است و اگر ترديدى در ميان باشد صحت اسناد آنها اثرى ندارد زيرا كه مفاد آنها يك حكم شرعى و عملى نيست كه روى صحت خبر دستور اجرا و عمل داشته باشد .\r\n2 - از كلام ابن خلدون استفاده مىشود كه تا قرن هشتم اسلامى هيچ پيش آمدى در تاريخ اسلام نبوده كه بتوان مضمون اخبار ظهور مهدى را بر آن تطبيق كرد و آن را امر واقعشده اى به حساب آورد با آنكه در محيط زندگانى او دولتى از سادات بنى فاطمه در تاريخ گذشته تشكيل شده بوده است و بسيار با عظمت و نيرومند بوده و تا مدت يك قرن در سراسر افريقا تا مصر نفوذ داشته و بنام دولت فاطميين در مصر و محيط اسلامى معروف بوده و مدتى حكومت بنى عباس را هم تهديد مينموده است با اين حال اين خلدون به هيچ وجه احتمال نداده است كه منظور از اين اخبار وعده بتشكيل چنين حكومتى باشد يا آنكه تشكيل آن در مفاد اين اخبار تأثيرى كرده باشد چنانچه در ضمن كلام خود اشاره به چند نفر از مدعيان مهدويت دروغين نموده و فساد ادعا و تباهى حال آنها را روشن ساخته از اينجا بايد متوجه اين نكته شد كه در طول تاريخ اسلامى جمعى از مردم كم خرد يا استفاده چى و اخيرا بعضى از منابع سياسى از اين پيشگوئى پيغمبر اسلام در مقام سوء استفاده بر آمده‌اند و با دعاى مهدويت قيام كرده‌اند و اين موضوع از قرون اوليه اسلام مورد توجه بوده است و از روى اشتباه يا تعمد مهدى مآبان بسيارى در تاريخ اسلام خود نمائى داشته‌اند .\r\n\r\n7 - توجهى بمدعيان مهدويت و مهدى تراشان\r\nاز اوائل قرن دوم اسلامى و اواخر حكومت بنى اميه سختى و فشار در محيط اسلامى عمومى شد و ظلم و ستم حكومت بنى اميه سراسر عالم اسلامى را فراگرفت مسلمانان كم كم آن لذت و خوشى فتوحات اسلامى را از سر بدر كردند و به درد سر حكام خود گرفتار شدند و در فكر چاره افتادند و از مژده اى كه قرآن و پيغمبر در باره يك حكومت اسلامى عادلانه به آنها داده بود ياد آور شدند ، اين مژده مسلم دو اثر مختلف در طبقه حاكم و محكوم و ظالم و مظلوم داشت طبقه حاكم در صدد برآمدند كه از اين اخبار و مژده‌ها بنفع خود استفاده كنند و خود را به حساب همان موعود خدا و پيغمبر در ميان مسلمين جلوه دهند و اول كسى كه به اين فكر افتاد خاندان ابراهيم\r\n","description":"","footnote":"","page_name":" 57 ","page_number":57},
  {"content":"\r\nامام بودند كه سلسله حكومت بنى عباس را تشكيل دادند به همين نظر القاب و اسماء منصور و مهدى را براى خود انتخاب ميكردند تا از اين راه خود را به حساب آن موعود بياورند ، سر سلسله فاطميين هم كه در افريقا قيام كرد خود را بمهدى ملقب ساخت ولى طبقه مظلوم و محكوم كه انتظار فرج داشتند و به اين وعده قرآنى و مژده‌هاى پيغمبر اسلام دل خوش ميداشتند و از حكام ظاهر وقت جز ظلم و ستم و ناحق چيزى نميديدند يك مهدى موعود براى خود در نظر ميگرفتند و عوام از راه اشتباه و جمعى از راه گمراه كردن مردم و استفاده از آنها كسى را بعنوان مهدى موعود معرفى مىكردند و از اين نظر طبقاتى تشكيل شده است .\r\n1 - كيسانيه كه بامامت محمّد بن حنيفه معتقد شدند و او را مهدى موعود غائب در كوه رضوى پنداشتند .\r\n2 - از جمعى عقيده بغيبت خود امير المؤمنين نقل شده است .\r\n3 - از جمعى عقيده بغيبت امام صادق عليه السّلام .\r\n4 - از جمعى عقيده بغيبت اسماعيل بن جعفر الصادق 5 - از جمعى كه معروف بواقفيه هستند عقيده بغيبت امام موسى كاظم عليه السّلام و در ضمن مقدمه اى كه شيخ صدوق در كمال الدين دارد كه ممكن است باب اول آن كتاب باشد اشاره به همه اين عقايد شده است و اقامه دليل بر رد آنها گرديده است .\r\nدر اين جريان دو موضوع ديگر هم پديدار شد كه عبارت از :\r\n1 - سوء استفاده شيادان و رياست طلبان باشد وقتى حكام اسلامى كه روى عناوين خلافت و سلطنت معروف بودند ضعيف شدند و وضع مردم بپريشانى كشيد و ديانت ضعيف شد و ظلم و ستم فراوان گرديد در هر گوشه و كنار افراد استفاده جوئى نزد مردم عوام و نفهم و ستمديده و دنبال چاره جوئى دويده خود را بعنوان مهدى موعود معرفى ميكردند و مردمى دور آنها جمع ميشدند و كم يا بيش سر و صدائى به راه ميانداختند ، ابن خلدون راجع به اين افراد از مدعيان مهدويت چند موضوع را كه در محيط مشوش و پريشان افريقاى اسلامى در دوران او يا پيش از او رخ داده ياد آورى كرده است كه محتاج بتكرار آن نيستيم .\r\nو اين گونه مدعيان در گوشه و كنار فراوان بودند و در مشرق زمين هم كه در دسترس اطلاعات ابن خلدون نبوده است كسانى مدعى اين مقام شده‌اند و به زودى مشت آنها باز شده و دستگاه آنها بر چيده شده .\r\n2 - در مدعيان مهدويت و مهدى تراشان قرون اوليه اسلام و مدعيان مهدويت در محيط\r\n","description":"","footnote":"","page_name":" 58 ","page_number":58},
  {"content":"\r\nافريقا كه ابن خلدون متعرض حال آنها گرديده است انگشت سياست به خوبى آشكار نيست و بيشتر همان داعى دينى و اشتباه يا رياستطلبى و حب جاه علت اساسى آن بوده اگر چه در همه دوره‌هاى تاريخ اسلام خصوص از قرن دوم كه عناصر رومى و فارسى در محيط اسلامى متداخل شدند و روابطى ميان كشور اسلامى و رومى بوجود آمده نميتوان اوضاع داخلى كشور اسلامى را از سياستهاى زير پرده و تحريكات منزه دانست و خصوص در محيط افريقا و اندلس كه در قرون مقدم و مؤخر ابن خلدون پر از تشويش و اضطراب بوده است و دشمن نيرومندى از نصرانيت با آنها هم مرز بوده است و در كمين آنان نشسته بوده بسا در همه اوضاع پريشان اين نواحى تأثير داشته است ولى به هر حال كمتر شده است كه اين مدعيان متعدد دوامى يافته باشند يا آنكه تشكيلاتى بوجود آورده باشند كه دنباله اى داشته باشد و غالبا مانند تيكه ابر سياهى در يك ناحيه رعد و برقى كرده‌اند و بر اثر تعقيب حكومتهاى مجاور يا مردم ديندار و غيرتمند از ميان رفته‌اند ولى در اين قرون اخيره كه استعمار اروپائيان مانند جن نامرئى به هر شكلى متشكل گرديد و از هر وضعى استفاده كرد در اين موضوع هم چنك انداخت و يك فصلى هم بعنوان مهدىتراشى باز كرد و از قرن نوزدهم كه استعمار سرمايه داران و حكومتهاى اروپا چنگال خود را در پيكر جامعه اسلامى فرو بردند و در صدد برآمدند به هر وسيله باشد آن را پاره پاره كنند يكى از اين وسائل هم موضوع مهدىتراشى بود كه براى آن سرزمين ايران اسلامى شيعه مذهب و هم افريقاى شيعه مآب مستعد و آماده بود ، در سرزمين ايران يك دستگاه مهدىتراش دنباله دارى پديدار شد كه سر سلسله آن على محمّد شيرازى معرفى گرديد و در محيط افريقا احمد غاديانى به اين عنوان يا شبيه آن معرفى شد و اگر فرمول مهدى را قدرى توسعه دهيم و بعنوان مجدد دين و سنت اسلامى تعبير كنيم قيام وهابيه در مقارن همين تاريخ و قيامهاى ديگرى هم كه در نتيجه باعث تلاشى و ضعف حكومتهاى اسلامى در برابر حكومتهاى متحده نصرانى در آن تاريخ گرديد همه يكسر چشمه به خود ميگيرد و از يك جام سيراب مىشود فقط تفاوت در نقشه است كه مطابق فكر هر محيطى طورى تنظيم شده كه براى آنها قابل قبول و قابل فهم باشد .\r\nراجع بمداخله سياستمداران خارجى در قيام على محمّد و جانشينان او اخيرا مداركى منتشر گرديد كه گوياترين آنها يادداشتهاى كينياز دالگوركى يكى از كارمندان سفارت روسيه تزارى بود كه شرح حال خود را مفصل و واضح نوشته است و در ضمن گفته است كه بنام شيخ على لنكرانى وارد حوزه علميه نجف شده و در حلقه درس سيد كاظم رشتى شركت كرده و على محمّد شيرازى را براى اين كار انتخاب نموده و با او طرح دوستى ريخته و او را آماده اين كار كرده و\r\n","description":"","footnote":"","page_name":" 59 ","page_number":59},
  {"content":"\r\nكمك دولت مقتدر روسيه تزارى در همه مراحل از او پشتيبانى نموده تا آنجا كه مصلحت سياست اقتضا كرده است وسيله بدار زدن او فراهم شود و بر سر مرده او زمينه تبليغ بيشتر و مؤثرترى فراهم گردد و در كتاب فلسفه نيكو و كتاب آواره آيتى هم نشانه‌هاى انگليسى مآبى اين دارو دسته معروف ببابى و بهائى با مدارك و تفصيلات منتشر شده و نيازى بتكرار نيست و وجوه مشابهت ميان آنان و اتباع احمد غاديانى بسيار است اگر چه گفته‌هاى اين دو فرقه و عمليات آنها باعتبار تفاوت سليقه و عقيده مردم ايران و افريقا فرقهاى بسيار دارد .\r\nتعرض ما در اينجا براى صرف اشاره است ولى بطلان دعواى اين فرق آشكار است و اهل فن كتابهاى مفصل در رد آنها نوشته و منتشر كرده‌اند .\r\n\r\n8 - تركيب نقشه اصلاح كتاب و سنت در تجديد حكومت اسلامى\r\nما بيشتر اخبارى را كه محدثين و روات عامه در موضوع ظهور مهدى نقل كرده‌اند از مقدمه ابن خلدون ترجمه كرديم و يك صورت مشترك ميان اين اخبار كه موافق تعبيراتى است كه در اخبار اماميه در اين باره رسيده است خلاصه نموديم و نتيجه گرفتيم بعد از اتفاق روايات فريقين نسبت به اين مضمونهاى موافق و مشترك قطعى است كه پيغمبر اسلام چنين مژده اى بامت خود داده است و اكنون صورت مشترك را ضميمه مينمائيم به آن وعده قرآنى زيرا در حقيقت اين بيانات پيغمبر و مضامين وارده در سنت شرح و توضيح همان نقشه قرآنى است و روى هم رفته اين نتيجه بدست مىآيد كه قرآن و سنت هم آهنگ براى اسلام يك تجديد حكومتى پيش بينى كرده‌اند كه برنامه آن در اين مواد خلاصه شده .\r\n1 - مردمى كه خدا را دوست دارند و خدا هم آنها را دوست دارد - قرآن 2 - مؤمنان را عزيز دارند و كفار را خوار و ذليل سازند - قرآن .\r\n3 - در باره حق مردانه پيكار كنند - قرآن .\r\n4 - در باره حق و خداوند مردانه پيكار كنند و تحت تأثير قرار نگيرند و از سرزنش نهراسند - قرآن .\r\n5 - با ايمان باشند و همه كارهاى نيك و شايسته را انجام دهند - قرآن .\r\n6 - اين مردم پيشوائى دارند از خاندان پيغمبر اسلام - سنت 7 - او را مهدى خوانند و در ميان ركن و مقام با او بيعت شود - سنت 8 - نام او نام پيغمبر اسلام باشد و خدا بوسيله او در يك شب جهان را اصلاح كند - سنت 9 - از نسل فاطمه زهرا دختر پيغمبر باشد - سنت\r\n","description":"","footnote":"","page_name":" 60 ","page_number":60},
  {"content":"\r\n10 - قيام او در آخر الزمان و دوران نهائى اسلام باشد كه بحكومت او جامعه اسلامى ختم شود و پايان پذيرد - سنت .\r\n11 - ياران او جانشينان روى زمين شوند و حكومت زمين بدست آنها باشد و ديگرى نباشد كه مزاحم آنها گردد - قرآن .\r\n12 - دينى كه پسند خدا باشد با قدرت و تمكين خدا داده در محيط زمين اجراء كنند - قرآن .\r\n13 - پس از ترس و هراسى كه داشته‌اند امنيت و آسودگى يابند - قرآن 14 - خدا را بيگانگى بپرستند و به هيچ وجه شرك و دوگانه پرستى نداشته باشند - قرآن 15 - ثروت فراوان شود كه از شماره بيرون رود - سنت 16 - زمين پس از آنكه پر از ظلم و جور شده است پر از عدل و داد گردد و چهار پايان از درندگان آسوده شوند . - سنت .\r\n17 - زمين همه نباتات خود را بروياند و آسمان همه بارانهاى نافع و موسمى خود را ببارد . - سنت .\r\n18 - زمين معادن و گنجينه‌هاى خود را بيرون ريزد . - سنت .\r\nاين خلاصه موادى است كه در قرآن و سنت مورد اتفاق فريقين براى وضع تجديد و اصلاح جامعه اسلامى پيش بينى شده است و قرنهاى پى در پى مسلمانان بانتظار چنين روزى گذرانيده‌اند و اكنون هم در انتظارند و چنانچه تا قرن نهم اسلامى كه آخر عمر ابن خلدون بوده است چنين وضعى كه بتوان اين برنامه را بر آن تطبيق كرد بوجود نيامده بوده از آن تاريخ تا كنون همچنين وضعى بوجود نيامده است بلكه بسيارى از مسلمات اسلامى و مقررات كتاب و سنت رو به - ضعف و انحطاط رفته است و وضعى كه مدعيان مهدويت در پيش گرفته‌اند نه آنكه به هيچ وجه با اين برنامه مطابق نيست بلكه كاملا بر خلاف آنست و نتيجه اش مخالف همه اين مواد مقرره بوده است ، اكنون روى سخن ما با كسانى است كه معتقد بدرستى و صدق قرآن و سنت هستند و آنها را مورد اعتماد ميدانند و بدان متمسك ميشوند ميگوئيم يا بيائيد در مدت اين چهارده قرنى كه از عمر اسلام در اين جهان گذشته است تاريخى را نشان بدهيد كه وضع حكومت اسلامى طبق اين برنامه 18 ماده اى بوده تا ما بتوانيم اين عده قرآن و سنت را وفاء شده و عملى بدانيم و ديگر در انتظار نباشيم و يا آنكه بگوئيد قرآن و سنت مسلم پيغمبر اسلام را بايد ناديده گرفت و مورد\r\n","description":"","footnote":"","page_name":" 61 ","page_number":61},
  {"content":"\r\nاعتبار ندانست ؟ البته اين گفتار از هر كس خود را مسلمان ميشمارد از هر فرقه و مذهبى باشد صادر نميشود و بايد در انتظار اين وعده قرآنى بود .\r\nبراى رسيدن به اين هدف و درك وعده اى كه در قرآن و سنت بطور واضح و روشن ثبت شده است ناگزير بايد بيك مرجع دينى و مصدر نبوى متكى شد زيرا عقل و تصور انسانى از درك آن ناتوانست چنانچه قبل از بعثت خاتم انبياء هيچ عقلى نميتوانست اين حقيقت را درك كند كه نجات و هدايت جامعه از هم گسيخته و پر از مفاسد جهان به قيام پيغمبرى درس نخوانده از سر زمين عربستان جاهليت محقق مىشود فقط جمعى بسيار كم و گم نام از رجال علم و دانش مستند پيغمبران اين حقيقت را دانسته بودند و در گوشه و كنار بانتظار بودند ولى طرفداران و معتقدان بظهور مهدى صاحب الزمان در هر دوره از تاريخ اسلام تاكنون بسيار بودند و نصوص و اخبارى كه در اين موضوع رسيده بمراتب بيشتر و معتبرتر از بشاراتى است كه منتظران ظهور خاتم بدان متكى بودند شك و ترديد و شبهه در اين موضوع از قرون اوليه اسلام موجود بوده است و مردمى كه فكر آنها كوتاه و ظاهر بين و شتابزده بودند در اين موضوع دچار ترديد بوده‌اند و از هر راهى بوسوسه دچار گرديده‌اند اينست كه در اخبار وارده از ائمه اطهار راجع بتشريح وعده الهى در آيه 54 سوره مائده بطور صريح و حتم آن را منطبق بظهور امام قائم نموده است و در برابر انكار منكران و ترديد مشككان تأكيدات مناسبى در آن اخبار ذكر شده است و در حقيقت اين تأكيدات بيان همان مفاد آيه مباركه و آيات ديگرى است كه با آن هم مضمون است و بوجهى كه ما شرح داديم اگر اين اخبار هم نبود با فكر و تأمل در مفاد اين آيات و ملاحظه تاريخ گذشته اسلام از زمان وفات پيغمبر صلَّى الله عليه و آله و سلم تاكنون چاره اى جز ايمان و اعتقاد بمهدى موعود و انتظار ظهور نبود اكنون چند حديث از تفسير برهان به نظر خوانندگان محترم عرضه مىشود .\r\n1 - نعمانى بسند خود از سليمان بن هارون عجلى گويد شنيدم امام ششم ميفرمود براستى صاحب اين امر محفوظ است و اگر همه مردم بروند خداوند ياران او را پديد آورد و آنها هم آن كسانند كه خداى عز و جل در باره آنها فرموده است اگر اينان به آن آيات كافر باشند ما مردمى را بدانها گماشتيم كه بدانها كافر نباشند .\r\n2 - عياشى - از سليمان بن هرون روايت كرده گويد به او عرض كردم پاره اى از اين شتابزدگان گمان ميكنند شمشير رسول خدا نزد عبد الله بن الحسن است فرمود به خدا نه اينها و نه پدرشان با هيچ يك از دو چشم خود آن را نديده است مگر آنكه پدرش آن را نزد حسين عليه السّلام ديده باشد و براستى صاحب اين امر مورد حفاظت مىباشد براست و چپ مرو زيرا به خدا مطالب روشن\r\n","description":"","footnote":"","page_name":" 62 ","page_number":62},
  {"content":"\r\nاست به خدا اگر اهل آسمان و زمين جمع شوند كه اين امر را از جايى كه خدا قرارش داده بگردانند نتوانند و اگر همه مردم كافر شوند و احدى نماند خدا براى اين امر اهلى آورد كه لائق آن باشند سپس فرمود آيا نشنيدى كه خدا ميفرمايد « اى آن كسانى كه گرويديد هر كس از دين خود برگردد خدا در آينده بياورد مردمى كه او را دوست دارند و آنها را دوست دارد براى مؤمنان عزت باشند و بر كفار خوارى و ذلت آيه را تا آخر تلاوت كرد . .\r\n3 - على بن ابراهيم گويد فرمود اين آيه خطاب باصحاب رسول خدا است آن كسانى كه حق آل محمّد را غصب كردند و از دين خدا برگشتند در آينده خدا مردمى را آورد كه آنها را دوست دارد و او را دوست دارند تا آخر آيه فرمود در باره قائم و اصحابش نازل شده است كه در راه خدا جهاد كنند و از سرزنش ملامتكننده نهراسند .\r\n\r\n9 - انتقاد از گفتار فخر رازى در تفسير كبير\r\nدر تفسير فخر رازى در شرح آيه گويد :\r\nمسأله چهارم اختلاف دارند كه اين قوم كيانند ؟\r\nسپس از عده اى از صحابه نقل كرده است كه آنان ابو بكر و اصحاب اويند زيرا كه آنها با اهل رده قتال كردند ، عايشه گفته است رسول خدا صلَّى الله عليه و آله و سلم مرد و عرب مرتد شدند و نفاق منتشر گرديد و بر پدرم حادثه اى رسيد كه كوههاى بلند را خرد ميكرد .\r\nسدى گويد در باره انصار نازل شده چون آنها بودند كه رسول را يارى كردند و بر اظهار دين كمك نمودند . مجاهد گويد در باره اهل يمن نازل شده در روايت مر ؟ ؟ ؟ وعى از رسول خدا نقل شده چون اين آيه نازل شد اشاره بابى موسى اشعرى كرد و فرمود قوم اين باشند .\r\nديگران گفته‌اند ايشان فرس باشند زيرا روايت شده است كه چون از پيغمبر صلَّى الله عليه و آله و سلم راجع به اين آيه پرسش شد دست خود را به شانه سلمان زد و فرمود اين است و همنژادانش سپس فرمود اگر دين در ثريا آويزان باشد مردانى از فارس بدان دست يابند .\r\nقومى هم گفته‌اند در باره على عليه السّلام نازل شده بعد از نقل اين اقوال نتائج زيرا را از اين آيه گرفته است 1 - اين آيه ادل دلائل است بر بطلان مذهب اماميه از روافض زيرا اگر على بعد از پيغمبر صلَّى الله عليه و آله و سلم امام باشد چنانچه گويند ابو بكر و اصحابش مرتد باشند و لازم باشد كه خدا قومى آورده باشد تا به آنها نبرد كنند و چون چنين قومى نياورده پس ابو بكر مرتد نبوده . تا آخر\r\n","description":"","footnote":"","page_name":" 63 ","page_number":63},
  {"content":"\r\n2 - واجب است كه اين آيه در باره ابو بكر نازل شده باشد زيرا مخصوص بمحاربه مرتدين است و او بود كه با مرتدان جنگيد و ممكن نيست مقصود از آن شخص خود پيغمبر صلَّى الله عليه و آله و سلم باشد زيرا براى پيغمبر جنگ با مرتدان اتفاق نيفتاد و زيرا خدا فرمايد * ( فَسَوْفَ يَأْتِي الله ) * و اين براى استقبال است نه حال و بايست اين قوم در وقت نزول آيه موجود نباشند الخ .\r\nدر مسأله دوم گويد از صاحب كشاف روايت شده كه اهل رده يازده فرقه بودند سه تا در زمان پيغمبر صلَّى الله عليه و آله و سلم 1 - بنو مدلج كه رئيسشان ذو الحمار بود كه همان اسود عنسى است كاهنى بود كه در يمن دعوى نبوت كرد و بر بلاد آن مستولى شد و كارگزاران رسول خدا را بيرون كرد رسول خدا بمعاذ بن جبل و بزرگان اهل يمن نوشت و فيروز ديلمى بر او شبيخون زد و او را كشت و پيغمبر در همان شب قتل او را به مسلمانان گزارش داد و خرسند شدند و فرداى آن رسول خدا وفات كرد .\r\n2 بنو حنيفه قوم مسيلمه . . . بعد از شرح آن گويد :\r\n3 - بنى اسد قوم طلحة بن خويلد ادعاى نبوت كرد و رسول خدا خالد را بسوى او فرستاد و بعد از جنگ بشام گريخت و سپس اسلام آورد از روى عقيده - پايان گفتار تفسير رازى انصافا از بىانصافى اين امام مشككان بايد در شگفت شد كه در ضمن تفسير قرآن مجيد تا اين اندازه خلاف گوئى روا دارد :\r\n1 - در پيش توضيح داديم كه كلمه سوف يأتى معنى استقبال دور ميدهد يعنى خدا مدتى بعد از اين مردمى پديد آرد بدين صفت كه فرموده است و اين آيه در آخر دوران رسول خدا نازل شده زيرا در سوره مائده است كه آخر سورهء قرآنست كه بر آن حضرت نازل گرديده و تمام كسانى كه در جنگهاى رده ابو بكر شركت كردند در آن تاريخ موجود بودند و حاضر و مخاطب به اين آيه و چگونه ممكن است اين آيه بر آنها تطبيق شود و چنانچه گفتيم اگر تا زمان فخر رازى اين وعده قرآنى منجز و عملى نشده بايد در انتظار آينده بود و هزارها سال بعد هم كه امام قائم عجل الله فرجه ظهور كند و ابو بكريان را از ميان بردارد هنوز وعده اين آيه از نظر احاطه و علم و ابديت خداى تعالى دير نشده است زيرا ميفرمايد * ( إِنَّ يَوْماً عِنْدَ رَبِّكَ كَأَلْفِ سَنَةٍ مِمَّا تَعُدُّونَ ) * يك روز در نزد پروردگار شما چون هزار سال است كه شما به حساب مىآوريد .\r\n2 - چرا اين آيه را در ميان همه فرق شيعه كه ابو بكر را باطل مىدانند تنها دليل بطلان قول اماميه و شيعيان اثنى عشريه گرفته و از ديگران صرف نظر كرده است با آنكه در زمان او اسماعيليه و زنديه در نهايت كثرت و اشتهار بودند .\r\n","description":"","footnote":"","page_name":" 64 ","page_number":64},
  {"content":"\r\n3 - در آخر كلامش گفته است اين آيه شامل خود پيغمبر نيست زيرا خود پيغمبر در زمان نزول آيه موجود بوده و آيه از مردم آينده خبر داده با آنكه ابو بكر و سائر شركتكنندگان در جنگهاى رده زمان خلافت ابو بكر هم حاضر بوده‌اند و اين تفاوت معلوم نيست از كجا پيدا شده كه آيه بر آن حضرت صادق نيست و بر ديگران صادق است .\r\n4 - در اينجا گفته است كه براى پيغمبر جنك با مرتدان اتفاق نيفتاد با آنكه در صفحه گذشته در مسأله دوم كه بعدا از او نقل كرديم از صاحب كشاف روايت كرده است كه اهل رده يازده فرقه بودند و سه فرقه از آنها در زمان خود پيغمبر بودند و پيغمبر در برابر آنها قشون فرستاد و با آنها جنگيد و اين خود يك تناقض گوئى عجيب است با آنكه فاصله قابل توجهى در بين نيست و چه خوش گفته‌اند كه دروغگو كم حافظه است\r\n\r\n[ 10 
  ] عصر تأليف كتاب كمال الدين\r\nيكى از جهات اهميت اعتبار ملاحظه عصريست كه در آن تأليف شده زيرا مؤلف هر كتابى نوشته خود را بر اهل عصر خود تقديم مىكند و بعبارت ديگر كتاب انشاء خطابى است به خوانندگان آن كه در درجه اول همان دانشمندان معاصر مؤلف ميباشند و خوانندگان عصر تاليف كتاب و به اين ملاحظه كتبى كه در عصر رواج علم و وفور دانشمندان تأليف ميشوند اعتبار و اهميت فراوان دارند .\r\n1 - از جهت آنكه نويسنده كتاب در يك محيط دانش پرورش يافته و ماده علمى او از سرچشمه فضائل عصرش سرشار است 2 - از جهت آنكه ناچار است همه هم و همت خود را به كار اندازد و كتابى در دسترس خوانندگان گذارد كه قابل توجه و مصون از تخطئه و يا استهزاء و سخريه باشد شيخ صدوق در اوائل قرن سوم اسلام 319 متولد شده است و در اواخر اين قرن كه پس 380 است وفات كرده است و اين كتاب را در اواخر عمر خود تاليف كرده و از كتابهاى دوران پس از 350 هجرى است و بايد عصر تاليف اين كتاب را از مترقى ترين اعصار علمى قرون اسلامى بشمار آورد زيرا مسلمانان از دوره خود پيغمبر اسلام بطور عموم وارد تحصيلات علمى شدند و خود تشكيلات اسلامى صورت يك دانشگاه و آموزشگاه عمومى و اجبارى را داشت براى آنكه هر مسلمانى ناگزير بود جزء تشكيلات يك مسجد اسلامى باشد و برنامه مسجد اقامهء نماز و خطابه و نقل اخبار و اطلاعات و تربيت و آداب بود و بسيارى از مسائل و مطالبى كه براى هر يك از آنها در اين عصر آموزشگاه مخصوص و كتابهاى فنى نوشته شده در ضمن اين اجتماع مسجد\r\n","description":"","footnote":"","page_name":" 65 ","page_number":65},
  {"content":"\r\nاسلامى مندرج بود و بطور ساده بمردم آموخته ميشد و آنها هم به اندازه استعداد خود فرا ميگرفتند و دليل روشنش اينست كه از پرورده‌هاى همين مسجد امير قشون ميشدند وظائف فرماندهى و نظامى را بهتر از فرماندهان قشونهاى روم و فارس كه در دانشكده‌هاى نظامى آن روز تربيت شده بودند انجام مىدادند ، از همين تربيتشده‌هاى مسجد بدربار روم و فارس سفارت ميكردند و وظيفه سفارت را بهتر از سفراى تربيت شده دانشگاه‌هاى روم و فارس انجام ميدادند و مورد غبطه آنها ميشدند .\r\nدر كامل مبرد نقل كرده است كه عبد الملك شعبى را براى سفارتى بدربار روم فرستاد و موقع مراجعت امپراطور روم نامه سربسته اى به او سپرد كه به عبد الملك برساند وقتى شعبى برگشت و نامه را به او داد و باز كرد و خواند گفت ميدانى در اين نامه خصوصى چه نوشته است ؟\r\nگفت نميدانم گفت نوشته عجب دارم از مردمى كه چون شعبى شخص لايقى ميان آنها است و ديگرى را به خلافت خود انتخاب كرده‌اند ، سپس خود عبد الملك گفت ميدانى چرا اين نامه را به من نوشته است ؟ گفت نميدانم گفت از وجود شخصيت لايق تو در محيط خلافت من به من حسد ورزيده و خواسته است به اين وسيله مرا به تو بدبين كند و وسيله نابودى تو را فراهم سازد اين توجيه عبد الملك واقعيت داشته يا در برابر اين نامه يك سياستى از خود نشان داده است نميدانم ولى بهر حال دلالت بر عظمت مقام و شخصيت شعبى دارد كه يكى از دانشمندان مسجد پرورده صدر اسلام بوده ، اين تفوق و برترى و پيروزى سريع مسلمانان بر اساس شخصيت همه جانبه اى بود كه در پرورش اسلامى مسجد يافتند هرگز نميتوان آن را معلول زور و قلدرى دانست و نتيجه فساد و پيرى دولتهاى روم و فارس به حساب آورد و علتهاى بيهوده و پوچى براى آن تراشيده كه امثال جرجى زيدان در كتاب تاريخ تمدن اسلامى تصور كرده است .\r\nاين وضع تعليمات اسلامى در قرون اوليه اسلام تا قرن سوم رو به پيش بود و هر روز مركزيت تحصيلى مساجد اسلامى بيش از روز گذشته ميشد و خصوص وقتى بوسيله فتوحات اسلامى از ملتهاى با هوش فارس و روم و ملل ديگر در آن وارد شدند يك دريچه اى از تفكر و واقع بينى در محيط پر غوغا و منظم تحصيلات اسلامى باز كردند و از اواسط قرن دوم حوزه‌هاى علمى اسلام با معلومات ملل ديگر مربوط شدند و كم كم كتب علمى فارس و روم و هند و يونان به عربى ترجمه شد و در اوائل قرن چهارم رشته معلومات عمومى تاريخ علمى جهان تحويل دانشمندان اسلامى گرديد و با فكر و ابتكارات آنان در آميخت با اين ملاحظه بايد گفت قرن چهارم اسلامى قرن تكامل علمى اسلام است در همين قرنست كه در سراسر عالم اسلامى دانشگاه هاى\r\n","description":"","footnote":"","page_name":" 66 ","page_number":66},
  {"content":"\r\nبزرك زمينه سازى شد و در بغداد نظاميه تاسيس شد و در نيشابور نظاميه معروف بوجود آمد و دانشمندان بزرك اسلامى در هر فنى در آنها تربيت شدند ناصر خسرو - محمّد بن زكريا رازى - شيخ الرئيس ابو على سينا - و امثال شيخ صدوق در علوم مذهب در اين قرن تربيت يافته‌اند و در حقيقت مىتوان گفت هر چه آثار علم و دانش در محيط اسلامى بوجود آمده است زائيده همين قرن چهارم است و قرنهاى آينده نمره و بهره آن را گرفته‌اند و از اساسى كه در آن بوجود آمده استفاده كرده‌اند ، قرن چهارم اسلامى قرن علم و فضيلت و استقلال كامل محيط پهناور اسلام بوده است كه از جبال پيرنه در مرز فرانسه تا حدود چين مركزى وسعت داشته است .\r\n\r\n11 - وفور رقابتهاى مذهبى در عصر تأليف كمال الدين\r\nميتوان نهايت قرن سوم اسلامى را دوران تشكيل مذاهب و فرق اسلامى ناميد ، تا آخر اين قرن كه امام دوازدهم شيعه اماميه در مسند امامت متمكن گرديده و خود را از انظار عمومى پنهان و بوسيله نواب خاص ارشاد پيروان را انجام ميداد عقيده شيعه اماميه تكميل شده بود و در برابر آنها سائر فرق شيعه كه نيرومندترين آنان فرقه اسماعيليه بودند و سپس زيديه صف كشيده بودند و در برابر همه اينها اكثريت اسلامى سنى مذهب وجود داشت كه خود فرق بسيارى تشكيل داده بودند تلقيح عقائد دانشمندان با افكار فلسفى و انديشه‌هاى علمى آميزش ملل متعدد زير پرچم اسلام ، اتكاء دولتها و حكومتهاى مستقل و نيم مستقل اطراف محيط پهناور اسلامى از جبال پيرنه تا تخوم چين و افريقاى مركزى بديانت از جهات متعدد مبارزه‌هاى سخت و دنباله دارى بوجود آورده بود كه بدين شرح خلاصه مىشود .\r\n1 - يك مبارزه علمى ميان دانشمندان فرق اسلامى چون معتزله و اشاعره و عدليه و اماميه و مرجئه و . و . هر يك از اين فرق داراى عقائدى بودند كه از طرفى استناد بنصوص كتاب و سنت داشت و از طرفى استناد بمقررات علمى مكتب يونانى از مبانى فلسفى و لاهوتى غربيان و ابتكارات فكرى دانشمندان اسلامى ، هر يك از اين فرق پيروانى داشت و مدرسه اى بوجود آورد و ميكوشيد مبادى خود را در برابر ديگران پا برجا كند و عقائد مخالف را از نظر علمى ابطال نمايد و در اين زمينه يك دولت علمى بوجود آمد بنام علم كلام .\r\n2 - يك مبارزه ملى ميان نژادهاى مختلف و متفاوتى كه همه عقيده‌هاى اسلامى را پذيرفته بودند و زير پرچم اسلام وارد شده بودند .\r\nاين مبارزه از نظر كلى ميان عرب و عجم وجود داشت و شعوبيه در اين ميدان مبارزه شديدى بر عليه نژاد عرب برانگيخته بودند در درجه دوم ميان تركان و فارسى زبانان هم سرايت كرده\r\n","description":"","footnote":"","page_name":" 67 ","page_number":67},
  {"content":"\r\nو هر دسته اى غوغائى داشتند .\r\n3 - يك مبارزه سياسى شديد ميان خلافت ظاهريه اسلام كه در اين تاريخ بعباسيان تعلق داشت با فاطميين مصر كه خود را از نژاد پيغمبر ميدانستند و حكومت مقتدرى در افريقا برپا كرده بودند و در محيط حكومت عباسى امراء نيمه مستقل اطراف هم در بسيارى از نواحى مبارزه‌هاى سختى داشتند و چون مسلمانى و ديندارى محرك عمده افراد بود هر يك از اين دستگاه‌هاى سياسى بايست خود را طرفدار عقيده اى معرفى كنند و از كتاب و سنت و مبادى دينى پشتيباني محكمى در دست داشته باشند .\r\nبراى همين موضوع در سراسر كشور اسلامى داعيان مذهبى در آشكار و نهان فعاليت ميكردند و هر كدام ميكوشيدند براى خود پيروان و طرفدارانى تهيه كنند ، در محيط رى و نيشابور كه در آن تاريخ دو مركز بزرگ و آباد و پر جمعيت بود اين رقابت شديدتر بود و بملاحظه تشكيل حكومت علويان زيدى مذهب در طبرستان بيشتر تقويت ميشد زيرا محيط حكومت علويان از سمت جنوب برى ميكشيد و از سمت مشرق به شهر پر جمعيت و پر از دانشمندان نيشابور\r\n\r\n12 - موقعيت علمى شهر نيشابور محل تاليف كتاب كمال الدين\r\nاين شهر در قرن چهارم از بزرگترين شهرهاى ايران بوده است و مركز حكومتهاى چندى قرار گرفته و جمعيت بسيارى در آن سكونت داشته‌اند و دار العلم شرق عالم اسلامى بشمار ميرفته و در حدود همين تاريخ بوده است كه دانشگاه نظاميه در آن تاسيس شده و طراز اول دانشمندان متنوع عالم اسلامى آن قرون در آن تربيت يافته‌اند مانند غزالى و شيخ الرئيس و نظام الملك و عمر خيام ، و شيخ بزرگوار صدوق هم مكرر در اين شهر رفت و آمد كرده است و اخذ حديث نموده و احاديث شيعه را در آن نشر داده است و چنانچه خودش در باره تأليف كتاب كمال الدين نوشته در همين شهر بتاليف اين كتاب پرداخته است با ملاحظه مطالبى كه ذكر شد آنچه را از نظر عقلى و حديثى لازم بوده در نظر گرفته و به اندازه امكان در مقام اثبات غيبت امام عصر عجل الله فرجه استدلال نموده و شبهات مخالفين را دفع كرده است و آنچه طبق اصول و موازين علم و حديث گفتنى بوده است گفته است و در مقدمه آن كلام متبحرين از متكلمين شيعه را كه در باره اثبات عقيده اماميه و اثبات غيبت پسنديده است نقل كرده و آنچه گفتنى بوده است گفته و نوشته و از نظر كتاب و سنت و تاريخ كه مبادى اثبات غيبت است حق سخن را ادا كرده و از نظر دفع اشكالات و شبهاتى كه از همان تاريخ تا كنون در اين موضوع مطرح بوده و هست كاملا وارد شده و آنها را ابطال كرده و مزيدى بر آن نيست البته اگر كسى قرآن و مسلمات عقل را\r\n","description":"","footnote":"","page_name":" 68 ","page_number":68},
  {"content":"\r\nپشت سر اندازد ديگر با او جاى سخن در اين موضوع نمىماند و بايد براى او چاره اى ديگرى انديشيد .\r\nيكى از شرايط تاثير و اهميت كتاب خلوص و عقيده پاك مصنف است كه به حد كامل در شيخ بزرگوار صدوق موجود بوده است و جز ارشاد و راهنمائى غرض ديگرى نداشته و اين موضوع را خود در مقدمه كتاب توضيح داده است و اميد است عموم علاقه مندان بحقيقت و طالبين راه درست از اين ترجمه فارسى مانند اصل كتاب استفاده كامل ببرند در عصر صدوق دو فرقه از شيعه نفوذ قابل توجهى در محيط پهناور اسلامى داشته‌اند .\r\n1 - طائفه اسماعيليه كه در قسمتهاى مختلف ايران مشغول دعوت بوده‌اند و در نتيجه در محيط قزوين بكوشش حسن صباح كه از تحصيل كرده‌هاى دانشگاه نيشابور بود حكومتى تشكيل دادند كه مدتها دوام يافت و غزنويان و سلجوقيان با همه اقتدارى كه يافتند بر آنها دست نيافتند و تا دوران هجوم بنيان كن مغولها برقرار بود .\r\n2 - طائفه زيديه كه در طبرستان حكومتى تشكيل دادند و چند تن از آنها استقلال يافتند ، دعوت هر يك از اين طوائف بعنوان تشيع بود و شعار آنها استحقاق خاندان پيغمبر اسلام براى پيشوائى و خلافت و از اين جهت با طائفه اماميه مخالفت شديدى داشتند و احتجاجات علمى ميان آنها با اماميه بسيار بوده است و در برابر اينها جمعى هم بامامت جعفر كذاب قائل بودند به اين ملاحظه شيخ صدوق در قسمت اول كتاب احتجاجاتى كه ميان دانشمندان آن تاريخ بوده است و به صورت كتبى رد و بدل ميشده خلاصه كرده است و از ميان فرق مخالف زيديه را شديدتر از ديگران تشخيص داده و كتابى كه ابو زيد علوى بر رد اماميه منتشر كرده بوده است در نزد او مورد اهميت قرار داشته از اين جهت ردى را كه عبد الرحمن بن قبه بزرگترين متكلمين اماميه بر اين كتاب نوشته است بتمامه درج كرده است .\r\nدر اينجا توجه به اين نكته هم لازمست كه اخبارى را كه شيخ صدوق عليه الرحمه در كتاب كمال الدين جمع آورى كرده‌اند همه را جز اندكى با سلسله سند ضبط نموده است و در سلسله بعضى اسناد رجال عامه وجود دارند و اينها را براى احتجاج بر آنها ذكر كرده است و در رجال ديگر از نظر اصطلاحات رجالى گاهگاهى ضعف ديده مىشود ولى در زمان شيخ صدوق اساتيد حديث با قرب زمان ائمه فراوان بوده‌اند صحت احاديث را بقرائنى كه نزد آنها موجود بوده تشخيص ميداده‌اند و پاى بند اين اصطلاحات متأخره نبودند چنانچه شيخ بهائي در حبل المتين\r\n","description":"","footnote":"","page_name":" 69 ","page_number":69},
  {"content":"\r\nتحقيق كرده است كه حديث صحيح در نزد متقدمين اصحاب كه مؤلفين كتب اربعه بودند به معناى حديث مورد اعتماد بوده است كه صدور آن از معصومين به نظر آنها درست بوده گو اينكه در سلسله روايت آن ضعف وجود داشته است ولى به قرائن ديگر صحت آن را دانسته‌اند و بدان اعتماد كرده‌اند و به همين ملاحظه مراجعه برجال و رد و ايراد در رجال اسناد كتاب كمال الدين نتيجه اى ندارد و شايد مخالف نظر مؤلف در آيد و بناچار ما از اين ناحيه صرف نظر كرديم و حسن اعتماد بمؤلف را از روايت كتب رجال معتبرتر دانستيم .\r\nالبته در ضمن احاديث كتاب مضامين ضعيف و تواريخ غير منضبط يا خلاف تواريخ متداوله كم و بيش وجود دارد ولى چون بسيارى از چنين اخبارى را شيخ صدوق به حساب استشهاد و استدلال بمضامين مشتركه آنها كه متحد با اخبار معتبر ديگر هستند ذكر كرده است به اين نقاط ضعيف و مورد اعتراض نظرى نيفكنده و ما هم در موقع ترجمه از نظر مؤلف پيروى كرديم و براى اينكه خوانندگان محترم را در ميدان يك مناقشاتى كه خارج از موضوع است وارد نكرده باشيم بتحليل و تجزيه اين گونه اخبار نپرداختيم روش شيخ در اين كتاب اينست كه بابى را عنوان مىكند و هدف آن باب را عنوان باب قرار ميدهد و هر چه اخبار در زير اين عنوان درج مىكند به حساب استفاده براى اثبات اين عنوانست و اگر در ضمن خبر مطالب ديگرى نقل شده مورد نظر نيست در صورتى كه يك خبر صحيح و قابل اعتماد براى اثبات عنوان وجود داشته باشد ذكر باقى اخبار جنبه تأييد دارد و بعلاوه اخبار بسيار نسبت بمضمون مشترك يك ديگر را تأييد ميكنند و در آن مضمون مشترك به حد قطع و تواتر ميرسند گو اينكه در هر كدام مضامين مخصوص يا غير صحيح هم وجود داشته باشد .\r\nبتاريخ 16 و 2 و 1338 خورشيدى برابر 26 شوال 1378 - شهر رى محمد باقر كمره اى\r\n","description":"","footnote":"","page_name":" 70 ","page_number":70},
  {"content":"\r\n\r\n( 1 ) بنام خداوند بخشاينده مهربان حمد از آن خداى يگانه يكتاى تنها است بىنياز زنده و توانا و دانا و حكيم و على و عظيم كه برتر است از صفات آفريدگان ، خداوند جلال و كرامت و فضيلت بخشى و نعمت است آنكه اسماء حسنى و امثال علياء و حكمت بالغه دارد ، و داراى خواست نافذ و اراده كامل است ، نيست مانندش چيزى و او است شنوا و بينا ، ديدگانش در نيابند و او ديدگان را دريابد و او است لطيف و خبير و گواهم كه سزاوار پرستشى جز خداى يگانه و بىشريك نيست آفريننده همه چيز و مالك هر چيز است و گذارنده هر چيز و پديد آورنده هر چيز و پرورنده هر چيز او است كه براستى دادگرى كند و در حكم عدالت وزد ، ببرابرى فرمان دهد و دستور عدالت و احسان و همراهى با خويشان صادر كند و از هرزگى و زشتى و ستم غدقن فرمايد و به كسى بيرون توانائى تكليف نكند و بيش از طاقت بر كسى بار ننهند ، حجة رسا از آن او است و اگر خواهد همه مردم را ره نمايد ، به خانه سلامت و آسايش بخواند و هر كس را خواهد راه راست بنمايد ، در شكنجه شتاب نكند و جز پس از وضوح حجت و تقديم آيات و بينات و ترسانيدن ، عذاب نكند : بندگان خود را بدان چه بر ايشان بيان نكرده\r\n","description":"","footnote":"","page_name":" 71 ","page_number":71},
  {"content":"\r\nبپرسش نخواند و آنها را باطاعت پيشوائى كه بر ايشان معين نكرده دستور ندهد و بندگان خود را در امور دينى به خود و اختيار و نظر آنان وانگذارد ، و خلافت خود را بابتكار آنها نسپرده خدا بسيار از اين برتر است و گواهم كه محمد ( ص ) بنده و فرستاده و امين او است از پروردگار خود تبليخ كرده و به راه او بحكمت و پند نيك دعوت نموده ، به قرآن عمل كرده و به پيروى آن فرمان داده و تمسك بدان را سفارش كرده و بهمراهى خاندانش كه پس از او ائمه هستند ( ص ) و فرموده اين دو از هم جدا نشوند تا سر حوض به من درانيد و براستى اعتماد مسلمانان به اين دو بر پايه حجت روشن و راه راست و طبق دين يگانه پرستى درخشانى است كه شبش چون روز روشن است و درونش چون برون و نهانش چون آشكار است ، امت خود را در اشتباه و كورى نسبت به كار خود وانگذاشتهء و هيچ دلالت و رهنمائى و اندرزى را از آنان دريغ نكرده و هيچ برهان و حجتى را از نظر دور ننموده است جز آنكه براى آنان راهش را روشن كرده و دليلش را آورده تا پس از رسولان خدا مردم را حجتى بر مخالفت حق نباشد و هر كس به هلاكت رسد دانسته و از روى بينه باشد و هر كس زنده پيروى خدا گردد با گواه و بينه باشد و من گواهم كه هيچ مرد مؤمن و زن مؤمنه را نرسد كه در برابر قضاوت خدا و رسولش در امرى خود سر باشد و اختيار دار خود گردد و براستى خداست كه هر چه خواهد بيافريند و هر چه خواهد اختيار كند ، براستى آنان مؤمن نباشند تا آنكه تو را در اختلافات ميان خود حكم سازند و سپس از آنچه تو حكم كنى ميان آنها دلتنگ نشوند و براستى تسليم باشند ( آيه 65 سوره نساء ) و براستى هر كس حلالى را حرام كند و حرامى را حلال كند يا سنتى را ديگر گون نمايد يا واجبى را منكر شود يا دستور شرعى را وارونه كند يا بدعتى در آن پديد آرد و بخواهد از او پيروى شود و روى مردم بسوى او گردد و بتحقيق كه خود را شريك خدا ساخته و هر كس چنين كسى را پيروى كند بتحقيق كه او را با خدا بپروردگارى پذيرفته و گرفتار خشم خدا شده است\r\n","description":"","footnote":"","page_name":" 72 ","page_number":72},
  {"content":"\r\nو جايش دوزخ است و بد جايى دارند ستمكاران و علمش حبط شده و از زيانكارانست و رحمت خدا بر محمد و خاندان پاكش شيخ ابو جعفر محمد بن على بن حسين بن موسى بن بابويه ره مصنف اين كتاب گويد آنچه باعث شد من اين كتاب را تاليف كردم اينست كه چون به اندازه حاجت توفيق زيارت مولايم امام ابو الحسن الرضا صلوات الله و سلامه عليه را دريافتم و در برگشت بنيشابور اقامت كردم بسيارى از شيعيان را كه نزد من رفت و آمد ميكردند ديدم در موضوع غيبت حيرانند و در امر امام قائم عليه الف سلام در اشتباهند و از راه راست براى و قياس برگشته‌اند من تلاش فراوان كردم كه آنها را به حق ارشاد كنم و به راه درست برگردانم و در اين باره تمسك باخبار درستى ميكردم كه در اين باره از پيغمبر و خاندان معصومش صلَّى الله عليه و آله و سلم رسيده بود تا اينكه شيخ بزرگوارى از دانشمندان قم كه اهل فضل و علم و شخصيت بود از بخارا مراجعت كرد و بما وارد شد كه من از دير زمانى آرزوى ملاقات او را در دل داشتم و شيفته ديدار او بودم براى آنكه ديندار و درست نظر و خوش عقيده بود و او شيخ نجم الدين ابو سعيد محمد بن حسن بن محمد بن احمد بن على بن صلت قمى ادام الله توفيقه و رضى الله عنه بود و پدر من رضى الله عنه از جدش محمد بن احمد بن على بن صلت روح الله روحه روايت ميكرد و شاگردى او را داشت و علم و عمل و زهد و فضل و عبادت او را ميستود و احمد بن محمد بن عيسى با آن فضل و جلالت رتبه خود از ابى طالب عبد الله بن صلت قمى رضى الله عنه روايت ميكرد و زنده بود تا محمد بن حسن صفار او را درك كرد و از او اخذ روايت كرد چون خداى تعالى ذكره مرا به خدمت اين بزرگوارى كه از اين خاندان والامقام بود پيروزمند ساخت و ملاقات او را\r\n","description":"","footnote":"","page_name":" 73 ","page_number":73},
  {"content":"\r\nنصيبم كرد و ببرادرى او مرا گرامى داشت و بدوستى و صفاى او بر من بخشش كرد او را شكرگزارى كردم ، در اين ميان كه يك روز براى من صحبت ميكرد ياد آور شد كه در شهر بخارا يكى از بزرگان فلاسفه و منطق را ديدار كرده است و در باره قائم ( ع ) سخنى از او شنيده است كه او را سر گردان كرده و راجع به طول غيبت و بىخبرى از او ويرا در شك انداخته ، من در اثبات وجود امام زمان چند فصل به او تذكر دادم در باره غيبت آن حضرت از گفتار پيغمبر ( ص ) و ائمه عليهم السلام اخبارى روايت كردم كه بوسيله آنها خاطرش آرام شد و آن شك و ترديد و شبهه اى كه بدلش راه يافته بود زائل گرديد و آنچه از اخبار صحيحه را از من شنيد بسمع و طاعت و قبول و تسلم پذيرفت و از من خواست كه در اين موضوع كتابى تاليف كنم من خواهش او را پذيرفتم و به او وعده دادم كه چون خدا برگشت مرا به وطن و قرارگاهم شهر رى فراهم سازد آنچه خواسته او است جمع آورى مينمايم « 1 » - در اين ميانه يك شبى كه در باره خانواده و فرزندان و برادران و زندگى پر نعمتى كه در شهر رى باز گزاردم انديشه ميكردم بناگاه خواب به من غلبه كرد ، در خواب ديدم گويا در مكه ام و گرد خانه محترم خدا طواف ميكنم و در دوره هفتم نزد حجر الاسود آمده ام آن را ميسايم و ميبوسم و ميگويم ( امانتى اديتها و ميثاقى تعاهدته لتشهد لى بالموافات « 2 » - درين وقت مولاى خود قائم صاحب الزمان ( ع ) را ديدم كه بر در خانه كعبه ايستاده من دلباخته و پريشان خاطر به او نزديك شدم آن حضرت از رخساره من بفراست خود را از درونم را دانست بر او سلام دادم و به من جواب داد و\r\n\r\n","description":"","footnote":"\r\n« 1 » اين عبارت اشعار دارد كه اقامت شيخ صدوق در نيشابور تا اندازه اى اضطرارى بوده است و در مراجعت به شهر رى كه محل خانواده و خويشان و بتعبير خودش وطن او بوده آزاد نبوده است ولى معلوم نيست اين اضطرار مربوط به جهت سياسى بوده ، تبعيد بوده ، وظيفه اى به او محول بوده يا به جهت مشاغل علمى بوده از نظر جمع احاديث يا نشر احاديث\r\n« 2 » امانت من است كه ميپردازم و پيمان منست كه واميرسم و باز بين ميكنم تا تو بوفادارى من گواهى دهى - اين جزء دعائى است كه هنگام طواف موقع استلام و بوسيدن حجر الاسود وارد است\r\n","page_name":" 74 ","page_number":74},
  {"content":"\r\nفرمود چرا در باره غيبت كتابى تأليف نميكنى تا اندوه دلت را ببرد ؟ عرضكردم يا ابن رسول الله در باره غيبت چيزهائى تاليف كرده‌ام ، فرمود آنها بدين روش مطلوب نيستند كه من دستور آن را مىدهم اكنون مستقلا كتابى در باره غيبت تاليف كن و غيبت پيغمبران را در آن درج كن سپس آن حضرت صلوات الله عليه رفت و من از خواب هراسان برخاستم و تا طلوع فجر بدعا و گريه و درد دل كردن و شكايت نمودن بدرگاه خدا گذرانيدم و چون صبح كردم آغاز بتاليف اين كتاب نمودم براى امتثال امر ولى خدا ( ع ) و حجت او در حالى كه از خدا كمك جويا بودم و بر او توكل كردم و از تقصيرات خود آمرزش خواستم * ( وَما تَوْفِيقِي إِلَّا بِالله عَلَيْه تَوَكَّلْتُ وَإِلَيْه أُنِيبُ ) * ( سوره هود آيه 88 )\r\n\r\nاثبات پيدايش خلافت حقه الهيه\r\n( 2 ) اما بعد - خداى تبارك و تعالى در كتاب محكم خود فرمايد در سوره بقره آيه 30 - و آنگاه كه پروردگارت به همه فرشتگان اعلام كرد كه محققا من در زمين خليفه اى ميگذارم الخ « 1 » - خدا نخست خليفهء آفريد و سپس خلق جهان را و اين خود دليل است كه حكمت وجود خليفه پا برجاتر است از وجود مردم از اين رو خدا بدان آغاز كرد زيرا كه خداى سبحان حكيم است و حكمتدار كسى است كه موضوع مهمتر را بر امر عمومى مقدم دارد و اين خود درستى فرمايش امام صادق جعفر بن محمد را برساند كه ميفرمايد - حجت خدا پيش از خلق است و با خلق است و پس از خلق - اگر خدا مردمى بىخليفه و رهبر آفريند آنان را در معرض تباهى افكنده و وسيله براى\r\n\r\n","description":"","footnote":"\r\n« 1 » فرشتگان عرض كردند در زمين كسى را ميگذارى كه فساد كند و خون بريزد با اينكه ما بستايشت تسبيح خوان و حضرتت را تقديس گويان هستيم تقديس گويان هستيم ، خدا فرمود آنچه من ميدانم شما نميدانيد\r\n","page_name":" 75 ","page_number":75},
  {"content":"\r\nجلوگيرى بيخردان از كارهاى ناروا نيست باعتبار دستوراتى كه حكمت او اقتضا مىكند از قبيل اقامه حدود بر تبهكاران و به راه آوردن تبهكاران در صورتى كه حكمت الهيه اجازه نميدهد يك چشم بهمزدن از اصلاح مردم صرف نظر شود حكمت تدبير اجتماع در همه حال لازمست چنانچه طاعت حق در همه حال واجبست كسى كه گمان برد جهان يك ساعت بىامام مىماند بايد بعقيده برهمنان گرايد كه بعثت پيغمبران را لازم نميدانند بلكه زشت ميشمارند . اگر در قرآن آيه نيامده بود كه محمد ( ص ) خاتم پيغمبرانست بايستى در هر زمانى پيغمبرى باشد ولى چون ختم نبوت به صحت پيوست يك صورت معقول براى اداره بشر ميماند كه وجود خليفه حق باشد چون خداى تقدس ذكره وضعى را پيش نمىآورد مگر آنكه حقيقت عقل پسندى باشد و اگر وجود خليفه حق تصور نگردد دعوت الهيه پيوست نباشد و حجت بر بشر تمام نشود ، هر چيزى با همانند خود الفت جويد و از مخالف خويش در گريز باشد ، اگر چنانچه براهمه گويند عقل بعثت پيغمبران را زشت ميفهميد خدا هرگز پيغمبرى نمىانگيخت في المثل طبيب بيمار را با داروئى كه بمزاجش بسازد درمان كند و اگر داروى ناسازش دهد او را به هلاكت رساند ثابت است كه خدا از همه حكيمان حكمتشعارتر است و دعوتش طبق دستورات ثابت عقول است هميشه وضع خليفه دليل است بر خليفه گذار ، همه مردم از خاص و عام بر اين شيوه‌اند در عرف مردم اگر پادشاهى قائمقام ستمكارى بجاى خود مقرر كرد ظلم خليفه دليل است بر ظلم خليفه گذار و اگر خليفه عادل باشد دليل شود كه خليفه گذار وى عادل است ، از اينجا است كه خلافت از طرف خدا ملازم مقام عصمت است و خليفه جز معصوم نشايد\r\n\r\nدر وجوب اطاعت خليفه حق و مقام او\r\nچون خدا آدم را در زمين بخلافت خود برگزيد بر اهل آسمانها طاعتش واجب شد تا چه\r\n","description":"","footnote":"","page_name":" 76 ","page_number":76},
  {"content":"\r\nرسد باهل زمين و چون خدا واجب دانست ايمان بفرشتگان خود را و بر فرشتگان واجب دانست سجده بر خليفه خدا را و در اين ميان يك تن جن ( شيطان ) از سجده بر آدم سر باز زد و خدا خوارى و پستى و راندگى بر او فرود آورد و رسوايش كرد و تا قيامت دچار لعنتش ساخت ما مرتبه امام و فضل او را دانستيم\r\n\r\nنصب خليفه با خدا است و به اختيار مردم نيست\r\n( 1 ) چون خداى تبارك و تعالى بفرشتگان اعلام كرد كه خليفه در زمين مقرر ميدارد آنها را گواه اين موضوع گرفت زيرا علم اساس گواهى است كسى كه مدعى است خليفه را مردم انتخاب ميكنند بايست همه فرشتگان حق گواه اين انتخاب باشند و به حكم عادت شهادت در گواه بزرك براى كار بزرك است ، كسى كه بناحق خليفه انتخاب كند چگونه از عذاب خدا وارهد در صورتى كه همه فرشتگان گواه او باشند و چگونه كسى كه بنص خدا و پيغمبر خليفه حق را بشناسد و طاعت كند عذاب شود ؟ با اينكه همه فرشتگان گواه او باشند\r\n\r\nدفع شبهه خلافت ائمه حق و حكمت امر به سجده بر آدم\r\n( 2 ) بعضى گمان كرده‌اند مقصود از اين خليفه كه در آيه مباركه است همان مقام نبوتست ، اين درست نيست از يك نظر و آن اينست كه خداى عز و جل در قرآن وعده داده كه از اين امت اسلامى خليفه‌هاى بر حقى انتخاب كند و بگمارد چنانچه حضرتش جل و تقدس فرمايد ( سوره نور آيه 55 ) خدا وعده داده به آنان كه از ميان شما بگروند و كارهاى شايسته كنند كه آنها را در روى زمين بخلافت گمارد چنان كه آنان كه پيش از آنها بودند گماشت و پا برجا كند براى آنها همان كيشى را كه پسند او است و بجاى ترسى كه دارند امنيت خاطر به آنها بخشد تا مرا بس بپرستند و با من هيچ چيزى را شريك نگيرند و اگر مقصود از خلافت همان نبوت باشد لازم آيد به حكم اين آيه كه خداى عز و جل بعد از محمد ( ص ) پيغمبرى فرستد و گفته او\r\n","description":"","footnote":"","page_name":" 77 ","page_number":77},
  {"content":"\r\nكه خاتم پيغمبرانست درست نباشد از اينجا ثابت شد كه موضوع اين وعده ثابت است و منظور خلافت جدا از نبوتست و خلافت از نظرى غير از نبوتست و ممكن است خليفه مقام نبوت نداشته باشد اگر چه هر پيغمبرى مقام خلافت دارد مطلب ديگر اينست كه خدا خواست با دستور سجده بر آدم خلق خود را بيازمايد و نفاق منافق و اخلاص مخلصان را آشكار سازد چنانچه گذشت روزگار و بررسى و اختبار پرده از واقعيت آنها برگرفت مقصودم امتياز ميان ملائكه و شيطانست و اگر خدا انتخاب امام را به اختيار بد دلان گزارد گذشت روزگار پرده از سوء نيت آنان بر ندارد زيرا مردم بىايمان هم جنس خود را انتخاب كنند و با او بسازند و بر او سجده كنند در اين صورت چگونه به باطن مردم از منافق و مؤمن پى توان برد و حسد و دردهاى درونى را توان شناخت\r\n\r\nپيوست امامت با توحيد و سر عصمت امامان بر حق\r\n( 1 ) بوجه ديگر سخن از نظر گويند و شنونده بسيار تفاوت كند : گفتار مردى با بنده خود غير از گفتار شخصى است با آقاى خود ، اينجا گوينده خداى عز و جل است و شنونده فرشتگان خدا از اول تا آخر ، سخنى كه بطور كلى و عموم باشد مصلحت كلى و عمومى دارد چنانچه سخن مخصوص بموردى مصلحت خصوصى دارد ، ثواب كارهاى عمومى بزرگتر است از ثواب كارهاى خصوصى مثلا توحيد و خداشناسى كه بر همه خلق خدا واجبست غير از حج و زكات و احكام مخصوص ديگر است پس گفتار خداى عز و جل كه - * ( وَإِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً ) * - دليل باشد كه سر توحيد در آن نهفته است چون بطور عموم ايراد شده ، چون جمله اى در پى جمله آمد و منظور از هر دو يك مقصد است در لوازم معنا با هم مشترك باشند خدا ميدانست كه در ميان بندگانش كسانيند كه او را يگانه\r\n","description":"","footnote":"","page_name":" 78 ","page_number":78},
  {"content":"\r\nمىشناسند و فرمانش را مىبرند و دشمنانى دارند كه از آنها عيبجوئى كنند و هتك حرمت خاندان آنان كنند و اگر خدا با جبر و قهر جلود دشمنان را بگيرد حكمت باطل شود و اختيار از ميان برود و ثواب و عقاب و عبادات بيهوده شود و به همين ملاحظه بايست خدا بوضعى از اولياء خود دفاع كند كه سبب بطلان عبادات و مثوبات نباشد و راه بىعيب دفاع كيفر بدكارانست چون قطع يد و دار زدن و قصاص و حبس و تحصيل حقوق حقه است چنانچه گفته‌اند ( جلوگيريهاى سلطان بيشتر از جلوگيريهاى قرآنست ) خدا هم به همين معنا نطق فرموده ( در سوره حشر آيه 13 ) :\r\nهر آينه از شما ترس بيشترى دارند تا از خدا « 1 » -\r\nپس لازمست بر خدا نصب خليفه كند تا شر دشمنانش را از دوستانش بگردانند به شرط عدالت و صحت عمل كه ولايت امام بر آن متكى است نه ولايت و رياست كسى كه از حقوق غافل است و واجبات را ضايع مىنمايد و مخالفت بر كنار كردن او از نظر عقل لازمست ، برتر است خداى تعالى از اين كار\r\n\r\nشرح ماهيت و حدود خلافت حقه\r\nخليفه در كسى صادق آيد كه حائز مقام خليفه گذار و شغل او باشد از اين رو بايد گفت لفظى است كه در موارد مختلف اطلاق شود اگر كسى مسجدى بسازد و خود در آن اذان نگفته مؤذنى بر آن نصب كند اين شخص مؤذن مسجد ساز است و بس چون متصدى شغل او نشده ولى اگر خودش چند روز در آن مسجد اذان گويد و سپس كسى را مؤذن كند بر او صادق آيد كه خليفه او است و شغل او را متصدى است و از نظر عقل و عرف اگر گمركچى بگويد اين شخص خليفه منست فهميده شود كه در شغل گمرك خليفه او است نه در پست و رسيدگى بمظالم و همين طور است اگر پستچى يا حاكم مظالم خليفه معرفى كنند ، از اينجا\r\n\r\n","description":"","footnote":"\r\n« 1 » اين آيه در شرح حال يهود است كه ميفرمايد يهود با اظهار خداپرستى از شما مسلمانان شمشير بدست بيشتر از خدا ميترسند\r\n","page_name":" 79 ","page_number":79},
  {"content":"\r\nثابت شد كه خليفه معانى مختلفى دارد و بايد فهميد كه خليفة الله چه معنى ميدهد ، چون يكى از صفات افعال الهى تعالى ذكره حق خواهى و انتقام براى دوستان خود است نسبت بدشمنانش به اين اعتبار برگزيده خود را كه مقام نبوت يا امامت دارد خليفه خود خوانده است يعنى جانشين خدا در اجراى عدالت نه به اين معنى كه شريك خداست در معبوديت به همين ملاحظه خداى تبارك و تعالى بابليس عتاب كرد كه اى ابليس چه تو را باز داشت كه براى آنچه آفريدم سجده كنى ؟ سپس خداى عز و جل فرمود * ( بِيَدَيَّ أَسْتَكْبَرْتَ ) * بنعمت من تكبر ورزيدى - اين براى قطع عذر بود كه تو هم نشود آدم خليفه است نسبت بمقام معبوديت و شريك خداست در مقام وحدت ذاتى و پس از آنكه او را آفريده خود معرفى كرد فرمود چرا بر او سجده نكردى سپس فرمود « 1 » - * ( بِيَدَيَّ أَسْتَكْبَرْتَ ) * و يد در لغت عرب بمعنى نعمت آفريده است و براى خداى عز و جل دو نعمت است كه نعمتهاى فراوانى در بر دارند چنانچه فرموده او است بر شما فرو باريد نعمت آشكار و نهان را و اين دو نعمت باشند كه نعمتهاى بيشمارى در بر دارند ، سپس خدا عتاب را بر او سخت نمود فرمود بنعمت خود من تكبر ورزيدى چنانچه گوينده اى در مقام سرزنش خلافكار گويد بشمشير خودم با من ميجنگى و نيزه خودم را به من فرو ميبرى اين بيشتر زشت است و بدنماتر است پس گفته خداى عز و جل * ( وَإِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً ) * سخنى است مبهم و پر معنا يك معنايش اينست كه نادانى تصور مىكند خداى عز و جل با خلق خود در موضوعى شور مىكند تا بر او كشف حقيقى شود ولى شخص منطق منش از نظر بررسى كارهاى حكيمانه با عظمت و آشكار حق ميفهمد كه خدا برتر از آنست كه امرى بر او شبه شود يا وضعى پيش او تيره و نامعلوم باشد زيرا هيچ چيزى در آسمان و زمين او\r\n\r\n","description":"","footnote":"\r\n« 1 » منظور اينست كه بيدى متعلق بخلقت نيست چنانچه ظاهر كلام است تا يد بمعنى با قدرت باشد بلكه متعلق بفعل متاخر است و يد بمعنى نعمت است\r\n","page_name":" 80 ","page_number":80},
  {"content":"\r\nرا درمانده ننمايد - سوره فاطر آيه 44 روش فهم اين آيه مبهم مانند آيات مبهم ديگر است كه بايد بوسيله آيات روشن قرآن حل بشود بطورى كه قطع عذر گردد و وسيله سفاهت و الحاد در مقام ربوبيت نشود و گفته وى كه * ( وَإِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً ) * نظر دارد باينكه جانشينى در زمين گذارد كه وسيله هدايت آنان باشد بيك اطاعت بلند پايه اى كه مقترن بمقام توحيد است از حضرت حق شريك و ستمكارى و تضييع حقوق را بر كنار ميسازد و مقصود همانى است كه بوسيله او و با او مقام ولايت درست مىشود و حجت الهى كامل ميگردد و براى كسى عذرى در غفلت از حق باقى نميماند .\r\nفائده ديگر نصب امام اينست كه چون آمادگى يكى از بندگان خود را براى يك نوع عبادتى در نظر گيرد بوسيله خليفه خود او را بدان دعوت مينمايد تا توفيق آن عبادت را دريابد و به اندازه آن مستحق ثواب گردد و اگر غفلت از آن روا باشد رواست از همه حقوق خلق خود صرف نظر كند خدا از آن بزرگوارتر است براى كسانى كه قيام به حق خدا و حق خلق او كنند يك ثواب و فائده است كه چون مفكرى در آن انديشه كند جزئى از آن را درك نمايد زيرا نشايد همه را ادراك كرد از بس بزرك است و پر از اندازه و يك جزئش اينست كه بوسيله امام عادل مورچه و پشه و هر جاندارى هم بسعادت ميرسد بدليل اينكه خداى عز و جل ( در سوره انبياء آيه 107 ) فرمايد ما نفرستاديم تو را مگر رحمت براى جهانيان و دليل روشنتر آن گفتار خدا عز و جل است در داستان حضرت نوح عليه السّلام ( در سوره نوح آيه 10 - 12 ) گفتم آمرزش طلبيد از پروردگار خود كه او بسيار آمرزنده است ، از آسمان باران پى در پى بر شما ميفرستد تا آخر . از بركت باران پى در پى آنچه است كه انسان و هر حيوانى بدان بهره مند ميشوند و سببش داعيان دين خدا و هاديان بسوى حق ميباشند و ثوابش به اندازه آنست و عقابش بر معاندين از روى حسابست از اينجا است كه ميگوئيم براى بقاء عالم نيازمند بوجود امام هستيم تا اصلاح جهان فراهم آيد و آنچه خبر در اين موضوع وارد است در ضمن همين كتاب در باب علة احتياج بوجود امام نقل كرده‌ام .\r\n","description":"","footnote":"","page_name":" 81 ","page_number":81},
  {"content":"\r\n\r\nرياست عامه و خلافت در هر عصرى بانتخاب خدا است نه خلق\r\n( 1 ) 1 - كلمهء جاعل در آيه * ( وَإِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً ) * يعنى نصب خليفه را خدا به خود اختصاص داده بدليل آنكه آن را با تنوين آورده است « 1 » - و هم وزن اين كلمه در دلالت بر صفت خاص به خدا گفته ديگر او است ( در سوره ص آيه 71 * ( إِنِّي خالِقٌ بَشَراً مِنْ طِينٍ ) * همانا من بخصوص آفريننده بشرم از خاك در اينجا هم كلمه خالق را با تنوين آورده و خود را بدان ستوده هر كس مدعى است كه اختيار تعيين امام با او است لازمست كه از خاك بشر بيافريند چون اين باطل است موضوع اختيار امام هم باطل مىشود زيرا اين هر دو موضوع را قرآن در يك سياق تعليم داده .\r\n\r\n","description":"","footnote":"\r\n« 1 » مقصود شيخ اينست كه اين جمله افاده حصر مىكند و معنايش اختصاص حق انتخاب خليفه است به خدا و اين اختصاص از تنوين كلمه جاعل فهم مىشود چنانچه در روايت كافى در باب وضوء وقتى محمد بن مسلم از امام پنجم ميپرسد از كجا دانستى كه مسح ببعضى از سر واجب شده امام ميفرمايد لمكان الباء في برؤسكم و با اين نشانه كليد فهم حكم را بدست او ميدهد و قانع مىشود در اينجا بايد فهميد كه استفاده اختصاص از اين تنوين از نظر قواعد ادبى مقرر در علم نحو و بلاغت است يا آنكه مرحوم شيخ از نظر قريحه و كسب الهام خصوصى اين استفاده را نموده زيرا مجرد تشبيه بجمله خلقت بشر از خاك بحسب ظاهر درست نميآيد زيرا در اين جمله خود صنعت آفرينش قطع نظر از تنوين هم از صفات خاصه خدا است و ادله عقلى و نقلى ديگر بر اين اختصاص دلالت دارد در علم بيان چهار طريقه براى افاده حصر و اختصاص ذكر شده .\r\n1 - كلمه انما 2 كلمه الا در مقام استثناء 3 تقديم معمول بر عامل 4 ضمير فصل و لام جنس در خبر چون زيد هو الامير و تنوين صفت در شمار آنها نيست ولى از اين آيه به چند وجه ممكن است استفاده الف - از سياق جمله باعتبار كلمه تأكيد كه در آن آورده شده است زيرا در صورتى كه اين خطاب بفرشتگان متوجه است و آنها هيچ ترديدى در صحت گفتار خدا ندارند فائده آن افاده اختصاص است .\r\nب - از سياق خطاب باعتبار آنكه اعلام اين موضوع به همه فرشتگان خدا دليل بيان صنعت خاصه حق است .\r\nج از نظر همان تنوين كه در كلمه جاعل آمده اگر تنوين جنس باشد معنايش حمل مطلق جنس است بر ذات حق و اين خودش دليل اختصاص مىشود زيرا معنايش اينست كه كل جنس جاعليت خليفه صفت حق است و اگر ديگرى هم جاعل باشد اين درست نباشد و اگر تنوين افراد باشد جمله اين معنا را ميدهد - محققا من يكتا جاعل خليفه زمين هستم و اين جمله هم دليل اختصاص است بنا بر اين تنوين در مثل زيد عادل كه دلالت بر اختصاص ندارد تنوين تنكير است نه جنس و نه افراد .\r\n","page_name":" 82 ","page_number":82},
  {"content":"\r\n( 1 ) 2 - فرشتگان حق با همه فضيلت و مقام عصمتى كه دارند شايسته نبودند كه امامى انتخاب كنند تا آنكه خدا بذات خود متصدى آن گرديد و به آنها وانگذاشت و همين را حجت بر خلق نمود كه هيچ راهى براى انتخاب امام ندارند زيرا فرشتگان خدا اين حق را نداشتند با همه پاكدلى و وفادارى و مقام عصمت از خلافكارى و مدحى كه خدا از آنها در آيات بسيارى نموده چون الف - در سوره انبياء آيه 26 - 27 ) بلكه بندگان گرامى هستند كه در گفتار به خدا سبقت نجويند و در كردار بفرمان اويند .\r\nب - در سوره تحريم آيه 6 ) خلاف خدا را در آنچه دستور فرمايد نكنند و آن چه فرمان دهد انجام دهند .\r\nدر اين صورت انسان با همه بىخردى و نادانى از كجا و با چه صلاحيتى مىتواند امام انتخاب كند .\r\n3 - احكامى كه دون مقام امامتست از نماز و زكات و حج مسائل ديگر را خدا به هيچ وجه بخلق خود وانگذاشته پس چطور اين موضوع مهمتر كه جامع همه احكام و حقايق است بدست آنها ميسپارد .\r\n\r\nخليفه نافذ در هر عصرى يكى است و قابل تعدد نيست\r\n( 3 ) كلمه خليفة در گفته خداى عز و جل اشاره است باينكه در هر عصرى رياست و خلافت الهيه با يكى است و گفته كسانى كه گمان كرده‌اند ممكن است در يك عصر خليفه‌هاى متعدد بر مردم حكومت كنند باطل است و خدا بيك خليفه اكتفاء كرده و اگر حكمت خدا اقتضاى خلفاء متعدد داشت چنانچه اين طائفه\r\n","description":"","footnote":"","page_name":" 83 ","page_number":83},
  {"content":"\r\nگفته‌اند و تعبير كرده‌اند خدا اكتفاء بيك خليقه نميكرد « 1 » ادعاى ما در برابر ادعاى آنها است و قرآن گفتار ما را ترجيح ميدهد نه گفتار آنها را و چون دو عقيده برابر هم باشند و قرآن يكى از آن دو را ترجيح دهد همان شايسته و درست باشد .\r\n\r\nاثبات لزوم امام بر حق در هر عصرى تا روز قيامت\r\n( 2 ) چون خدا در آيه * ( وَإِذْ قالَ رَبُّكَ لِلْمَلائِكَةِ ) * . خطاب را متوجه پيغمبر ساخت و فرمود پروردگار تو بفرشتگان خود چنين اعلام كرد اين خود دليل بسيار روشنى است بر اينكه خداى سبحان تا روز قيامت كار خلافت را بنفع امت او ادامه خواهد داد زيرا زمين هيچ گاه خالى از حجت الهى نسبت بمردم نماند و اگر مقصود ادامه خلافت نباشد تعبير ربك پروردگارت - حكمتى نخواهد داشت و بايست ربهم گفته شود يعنى پروردگار\r\n\r\n","description":"","footnote":"\r\n« 1 » موضوع وحدت و تعدد خليفه در يك عصر يكى از مسائل مبهمى است كه كمتر در اطراف آن بحث شده .\r\nآنچه از نظر تاريخ و مصادر اسلامى استفاده مىشود اينست كه وحدت خليفه در هر عصرى مورد اتفاق مسلمانان بوده است زيرا عامه اساس خلافت را اجماع امت ميدانند و محقق است كه اجماع نسبت بيك نفر واقع مىشود و اگر هر دسته اى از مسلمانان يكى را انتخاب كنند اجماعى محقق نشده و بنا بر عقيده اماميه هم كه اساس خلافت حقه نص و دستور پيغمبر است اخبار بسيارى وجود دارد كه در هر عصرى يك امام واجب الطاعة معين است و همه افراد ديگر بايد مطيع و پيرو او باشند آرى در محيط اسلامى عقائدى پيدا شد كه مخالف اين دو اصل است و از تعدد خليفه در يك عصر مانع نيست مانند عقيده زيديه كه اساس امامت را هاشمى نسب بودن و خروج بسيف ميدانند بنا بر اين ممكن است در يك عصر دو نفر به اين عنوان متصف شوند و مقام خلافت داشته باشند و از بيان مصنف استفاده مىشود كه موضوع تعدد خليفه در يك عصر طرفدارانى داشته ولى آن را بمذهب و عقيده معروفى منتسب نكرده است فقط از نظر دلالت آيه بر وحدت خليفه آن را نادرست شمرده و از اينجا مسأله ديگرى پيدا شده كه مورد اختلاف ميان شيخيه و متشرعه است و از آن بوحدت ناطق تعبير كرده‌اند شيخيه بنا بر اصل مسلم ميان اماميه كه در هر عصرى يك امام مفترض الطاعة بيشتر نتواند بود گويند كه در زمان غيبت امام هم كه مرجع احكام فقيه جامع الشرائط است بايد يك مرجع وجود داشته باشد و اشخاص متعدد نميتوانند بداعيه مقام اجتهاد در عرض يك ديگر مداخله در مناصب امامت كنند و بمسند ارشاد و هدايت مستقل تكيه زنند و بناچار تعيين يكنفر از ميان جمع كثيرى از علماى مذهب بر اساس يك امتياز معنويست كه از آن بركن رابع تعبير كرده‌اند و در هر عصرى شخص او را واسطه ميان خلق و امام شناخته‌اند ولى گفتار آنان مخالف حديث معروف و مقبوليست كه ميفرمايد در حوادث آينده رجوع بروات حديث كنيد\r\n","page_name":" 84 ","page_number":84},
  {"content":"\r\nايشان بعلاوه حكمت الهى در مردمان ديرين و اقوام سلف همان حكمت الهى است در آيندگان و در گذشت ايام و روش اعوام تفاوت پذير نيست براى آنكه خداى عز و جل عدل است و حكيم و با هيچ كدام از آفريدگان خود پيوند خويشاوندى و خصومت خاندانى ندارد برتر است از اين موضوع .\r\nخليفه الهى بايد امين و پاكدل باشد\r\n( 2 ) و براى گفته خداى عز و جل * ( وَإِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً ) * الآية مقصد ديگرى است و آن اينست كه خداى عز و جل بخلافت نميگمارد مگر كسى را كه پاكدل و امين باشد تا از خيانت بر كنار باشد زيرا كه اگر شخص آلوده اى را كه وجدان پاكى ندارد بخلافت بر خلق خود اختيار كند نسبت بخلق خويش خيانتكار باشد زيرا اگر شخص دلالى يك حمال خيانتكارى را به شخص تاجرى معرفى كند و آن تاجر بوسيله آن حمال بارى حمل كند و حمال در آن خيانت نمايد آن دلال معرف هم خائن محسوب باشد و چگونه خيانت بر خداى عز و جل روا باشد ؟ كه بدرستى ميفرمايد ( در سوره يوسف آيه 52 ) بدرستى كه خدا نيرنگ خيانتكاران را رهبرى نميكند و پيغمبر خود محمد ص را ادب آموخته است بگفته خود ( در سوره نساء آيه 105 ) مباش طرفدار خيانتكاران چگونه و از كجا رواست كه آنچه ديگران را از آن نهى كرده خود مرتكب شود با اينكه قوم يهود را به اين روش نكوهيده نفاق انگيز سرزنش نموده ( در سوره بقره آيه 44 ) فرموده آيا مردم را بنيكو كارى فرمان كنيد و خود را فراموش كنيد با آنكه كتابخوان و كتابدان باشيد آيا خردمندى نداريد ؟\r\n\r\nسابقه غيبت امام عليه السّلام از به دو آفرينش\r\n( 3 ) در گفتار خداى عز و جل * ( وَإِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً ) * دليل نيرومندى است براى غيبت « 1 » امام عليه السّلام براى آنكه چون خداى عز و جل اعلام بنصب خليفه خود در\r\n\r\n","description":"","footnote":"\r\n« 1 » استفاده دوام خلافت الهيه از كلمه ربك مبنى بر دو مقدمه است .\r\n1 - كاف خطاب از خصوصيت شخص مخاطب منسلخ است و منظور از آن هر فرد قابل خطابى است تا روز قيامت چنانچه علماى بيان در مثل * ( وَلَوْ تَرى إِذْ وُقِفُوا عَلَى النَّارِ\r\nاگر بينى آن موقعى كه كفار بر - كناره دوزخ ايستاده‌اند ) گفته و آن را حمل بر مخاطب نوعى نموده‌اند و مقصود از آن شخص معينى نيست .\r\n2 - رب معنى تربيتكننده و پرورش دهنده دارد و عنايت بتربيت سبب نصب خليفه است و نسبت بهر كسى در هر زمانى انجام تربيت معنوى و مادى نيازمند وجود خليفه عادل است و اين موضوع تا روز قيامت ادامه دارد .\r\n","page_name":" 85 ","page_number":85},
  {"content":"\r\nروى زمين نمود با اين جمله تكليفى بفرشتگان متوجه ساخت و آن اينست كه بايد عقيده مند بفرمانبرى آن خليفه باشند ، در اين ميان ابليس پيرو اين سخن عقيده نفاقى اتخاذ كرد و آن را در دل گرفت و از همان هنگام اين خطاب منافق شد چون دل بر آن نهاد كه هنگام صدور فرمان باطاعت خليفه حق مخالفت او كند و اين زشتترين نفاق است زيرا نفاق با يك فرمانده غائب است و از اين رو شيطان رسواتر همه منافقانست و چون خداوند اين خليفه آينده را بفرشتگان خود معرفى كرد طاعت ويرا در دل گرفتند و مشتاق وى شدند و خلاف آنچه را شيطان تصميم گرفته بود تصميم گرفتند و مستحق ده برابر درجه گرديدند نسبت به آنچه دشمن خدا مستحق رسوائى و عذاب گرديد و البته طاعت و دوستى غائبانه ثواب بيشتر و مدح بيشترى دارد چون در معرض اشتباهكارى و نيرنگ نيست از اين رو از پيغمبر ( ص ) روايت شده كه فرمود هر كس دو غياب برادر دينى خود در حق وى دعا كند فرشته اى از آسمان آوازش دهد كه براى تو در برابر آن درخواست محقق باشد و خداوند تبارك و تعالى دين خود را بوسيله ايمان بغيب تاكيد فرمود و گفته است ( در سوره بقره آيه 2 ) هدايت براى پرهيزكارانست 3 آنان كه ايمان بغيب آرند - ايمان بغيب ثواب بزرگترى براى مؤمن بدان دارد چون از هر عيب و ريبى بر كنار است اگر كسى با خليفه حاضر دست بيعت دهد اين گمان پيش آيد كه اظهار اطاعت براى جلب منفعت و ثروت يا ترس از قتل و غارتست چنانچه شيوه دنياپرستانست در اطاعت پادشاهان خود ولى ايمان بغيب از همه اين آلودگيها بر كنار است و از همه اين عيوب محفوظ است و دليل بر اين گفته خداى عز و جل است ( در سوره مؤمن آيه 84 ) چون سختى عذاب ما را ديدند گفتند بخداى يگانه ايمان آورديم بدان چه شرك ميورزيديم كافر شديم و سودى از ايمان خود نبردند چون عذاب را معاينه كردند و چون پرستندگان حق حظ وافرى از ايمان بغيب دارند خدا فرشتگان خود را از اين ثواب بزرك محروم نساخت در خبر آمده است كه خداى سبحان هفتصد سال پيش از آفرينش آدم اين اعلام را بفرشتگان نمود و در اين مدت ثواب اين طاعت عايد آنان گرديد و اگر كسى\r\n","description":"","footnote":"","page_name":" 86 ","page_number":86},
  {"content":"\r\nاين خبر و اين مدت مديد را انكار كند بناچار گو به اندازه يك ساعت هم باشد بايد اعلام را بر آفرينش آدم مقدم داند همين يك ساعت هم بايد حكمتى داشته باشد و حكمت يك ساعت در ظرف دو ساعت دو حكمت است و در ساعتهاى متعدد حكمتهاى چند و هر چه مدت بيشتر باشد ثواب بيشتر است و كشف از مزيد رحمت است و دليل بر عظمت و درست آيد كه اين خبر مؤيد حكمت است و تبليغ حجت و در گفته خداى عز و جل * ( وَإِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً ) * از جهات بسيارى بغيبت امام ( ع ) احتجاج مىشود 1 - غيبت پيش از وجود خليفه از همه انواع غيبت بليغتر است زيرا فرشتگان در زمان اعلام اين خطاب هرگز خليفه اى نديده بودند ولى ما خلفاء بسيارى را ميدانيم كه قرآن خبر داده و اخبار متواتره در باره آنها رسيده تا دانش ما بمرتبه شهود گرائيده و فرشتگان در آن هنگام از هيچ كدام اطلاعى نداشتند پس غيبت خليفه نسبت به آنها بليغتر بود 2 - غيبت خليفه نسبت بفرشتگان از طرف خداى عز و جل بود كه هنوز او را نيافريده بود ولى اين غيبت امام زمان عليه السلام از طرف دشمنان خداى تعالى است كه از او تمكين نميكنند و قصد جان او دارند و در صورتى كه عزم بر طاعت در حال غيبتى كه از طرف خداى عز و جل است براى فرشتگان عبادتست پس چه گمان ميرود به حال غيبتى كه از طرف دشمنان خدا است ؟ با اينكه در عزم طاعت امام غائب وجه اخلاص و ارادتى است كه در آن غيبت نبوده زيرا امام غائب عليه السّلام رانده و مقهور است و حق وى از او دريغ شده و بدست دشمنان خدا سيل خون شيعيانش روا نشده و اموالشان بغارت رفته و بر احكام حقه خط بطلان كشيده شده و بر يتيمان ستمها رسيده و وجوه بيت المال در غير مورد صرف گرديده و فجايع ديگرى بوقوع پيوسته كه بر اهل حق پوشيده نيست و با اين حال هر كس معتقد\r\n","description":"","footnote":"","page_name":" 87 ","page_number":87},
  {"content":"\r\nپيروى آن حضرت باشد شريك ثواب و جهاد اوست و از دشمنانش بيزارى ميجويد و در كناره گيرى از دشمنانش و دوستى با دوستانش مزديست كه بر مزد فرشتگان خداى عز و جل بر ايمان به امام غائب در كتم عدم برترى دارد خداى عز و جل از پيدايش آدم براى فرشتگان پيشگوئى كرد براى احترام ، تعظيم وى تا او را بشناسند و آماده فرمانبرى او گردند مثلا پادشاه نامه و پيكى نزد دوستانش ميفرستد و به آنها خبر ميدهد كه فلان روز وارد مىشود تا براى استقبالش آماده شوند و هدايا فراهم سازند و اگر در تقديم خدمتش كوتاهى كردند عذرى نداشته باشند همچنين پيشگوئى خداى عز و جل از پيدايش خليفه براى اظهار جلالت و مقام او است و در هر حجت سابقى نسبت بجانشين او اين پيشگوئى را دارد هيچ خليفه اى نميراند مگر آنكه خليفه آينده را بخلق خود معرفى كند تصديق اين گفتار فرموده خداى عز و جل است ( در سوره هود آيه 17 ) آيا كسى كه استناد به بينه پروردگار خود دارد و گواهى از جانب خدا پهلوى او است تا آخر آيه « 1 » مقصود از كسى كه استناد ببينه پروردگار خود دارد محمد است ص و گواهى كه پهلوى او است على بن ابى طالب امير المؤمنين عليه السلامست و دليلش قول خداى عز و جل است دنبال آن و پيش از وى كتاب موسى پيشوا در حمت بود و آن كلمه از كتاب موسى كه تراز و مطابق اين موضوع بود خذوا النعل بالنعل گفتار او است در سوره اعراف آيه 142 با موسى وعده گذاشتيم سى شب و بده شب ديگر آن را تمديد كرديم و وعده گاه پروردگارش چهل شب تمام شد و موسى ببرادرش هرون فرمود در ميان قوم من خليفه من باش و اصلاح كن و پيروى از روش مفسدين مكن .\r\n\r\n","description":"","footnote":"\r\n« 1 » باقى آيه - و پيش از وى كتاب موسى پيشوا و رحمت بود آنان ميگروند بوى هر كدام از دستجات كه به او كافر شوند وعده گاهشان آتش است در باره آن شك نداشته باش او از طرف پروردگارت درست است ولى بيشتر مردم ايمان نياورند .\r\n","page_name":" 88 ","page_number":88},
  {"content":"\r\nسر فرمان ملائكه بسجود بر آدم\r\n( 1 ) خداوند فرشتگان را بعبادت خويش واداشت بوسيله سجده بر آدم و آدم را بدين وسيله تعظيم نمود براى آنكه وى را از چشم آنان پنهان داشت از اين رو كه خداى عز و جل همانا فرمانشان كرد به سجده بر آدم براى آنكه ارواح حجج الهى را در صلبش سپرده بود اين سجده براى خدا پرستش بود و براى آدم فرمانبرى و براى آنچه در پشتش بود تعظيم و احترام ، ابليس در اين ميان از روى حسد از سجده بر آدم سر باز زد زيرا ارواح حجج را خدا در صلب آدم نهاد و از صلب او دريغ كرد و بواسطه حسد و تمرد كافر شد و از دستور خدا سرپيچى كرد و از جوار او رانده شد و ملعون گرديد و رجيم ناميده شد بخاطر آنكه منكر غيبت گرديد چون دليلش در امتناع از سجده بر آدم اين بود كه گفت من از آدم بهترم مرا از آتش آفريدى وى را از خاك ، آنچه از ديده اش پنهان بود انكار كرد و آن را باور نداشت و به همان كه آشكار ديد احتجاج كرد و آن تن خاكى آدم بود و منكر شد كه در پشت وى چه سپرده شد و ايمان نياورد باينكه آدم بواسطه ارواح مكرمه اى كه در صلب او است قبله فرشتگان و دستور سجده بوى شده صادر گرديده ، كسانى كه به حضرت امام غائب در حال غيبتش ايمان داشته باشد مانند همان فرشتگانى هستند كه خداى عز و جل را در سجده بر آدم اطاعت كردند و كسانى كه در حال غيبت منكر امام غائب باشند مانند ابليسند كه از سجده بر آدم سر باز زد ، چنانچه از امام صادق جعفر بن محمد روايت شده ، حديث كرد ما را بدين مطلب محمد بن موسى بن متوكل رضى الله عنه گفت حديث كرد ما را محمد بن ابى عبد الله كوفى از محمد بن اسماعيل برمكى از جعفر بن عبد الله كوفى از حسن بن سعيد از محمد بن زياد از ايمن بن محرز از امام صادق جعفر بن محمد ( ع ) كه چون خداى تبارك و تعالى اسمهاى همه حجتهاى خود را به حضرت آدم آموخت پس از آن در حالى كه ارواح بودند آنها را بفرشتگان عرضه داشت و فرمود مرا از نام اينان آگاهى كنيد اگر شما راستگو هستيد كه بواسطه تقديس و تسبيح خود بخلافت در روى زمين شايسته و\r\n","description":"","footnote":"","page_name":" 89 ","page_number":89},
  {"content":"\r\nسزاوارتريد از آدم عليه السّلام عرض كردند منزهى تو ما را دانشى نيست جز آنچه تو بما آموختى بدرستى كه تو بسيار دانا و حكيمى ، خداى تبارك و تعالى فرمود اى آدم خبر ده ايشان را بنام آنان چون آدم از نام حجج بفرشتگان خبر داد بمقام بزرك آنها در پيشگاه خدا واقف شدند و دانستند كه آنها سزاوارترند كه در زمين خليفه‌هاى خدا باشند و حجت بر آفريدگان او چون كه آنها را از ديدگان ملائكه پنهان داشت و فرشتگان را بوسيله ولايت و محبتشان بپرستش خود واداشت و به آنها گفت آيا بشما نگفتم من بغيب آسمانها و زمين داناترم و ميدانم آنچه شما آشكار كنيد و آنچه را شما نهان داريد ، حديث كرد ما را بدان احمد بن الحسن القطان گفت حديث كرد ما را حسين بن على السكرى گفت حديث كرد ما را محمد بن عماره از پدرش از امام صادق جعفر بن محمد عليه السّلام ، منظور اين دو حديث اينست كه خداى عز و جل فرشتگان را بعقيده بيك امر غائب بعبادت خود واداشت و چون صدر آيه راجع بخليفه است دنبال آن هم بايد راجع بخليفه باشد تا نظم سخن بر جا باشد و انتظام سخن دليل بر مقصود مىشود بلكه از اين نظر ميتوان مطلب را باجماع همه مسلمانان از عامه و خاصه ثابت كرد زيرا مخالفين اماميه در تفسير اين آيه گويند خدا همه اسماء را بآدم آموخت و بنا بر اين هم اسماء مخصوص ائمه در ضمن به حضرت آدم آموخته شده زيرا داخل در عموم اسماء ميباشند پس گفته ما مورد اجماع امت مىشود .\r\n\r\nدليل بطلان قول انتخاب خليفه به اختيار مردم\r\n( 2 ) يكدليل روشن بر اينكه مقصود از اسماء در آيه اسماء ائمه است اينست كه بطور حتم چون ملائكه به سجده بر آدم رهبرى شدند منظور اين بود كه عبادتى كرده باشند و بايد در ضمن انجام اين عبادت حد اكثر فضيلت و ثوابى را كه ممكن است در آن موضوع باشد درك كنند خواه باعتبار همان وقت سجده باشد يا\r\n","description":"","footnote":"","page_name":" 90 ","page_number":90},
  {"content":"\r\nاوقات ديگر زيرا اختلاف اوقات سبب تغيير حكمت افاضه الهيه نميشود و حجت عمومى را دگرگون نميسازد اول و آخرش يكى است و در حكمت فيض بخشى خدا روا نيست كه هيچ ثوابى را از آنان دريغ دارد و به هيچ فضيلتى در فضائل ائمه كه وسيله سعادت آنها مىشود بخل ورزد زيرا ائمه همه يك روش دارند مانند رسولان هر كس يكى يا جمعى از آنها را قبول كند و يكى را رد كند ايمانش درست نيست حكم ائمه از اول تا آخر يكى است امام صادق عليه السّلام فرمود منكر آخر ما مانند منكر اول ما است و فرمود كسى كه يكى از زنده‌ها را انكار كند گذشتگان را هم انكار كرده من اخبار اين موضوع را با سند در همين كتاب در جاى خودش بيرون نويس ميكنم ان شاء الله بنا بر اين درست باشد كه گفته خداى عز و جل * ( عَلَّمَ آدَمَ الأَسْماءَ كُلَّها ) * مقصود از آن اسماء ائمه عليهم السلام است ، مقصود از اسماء نمايشات ذاتست و معانى بسيارى دارد كه قرينه اى بر تعيين هيچ كدام بخصوص نيست و بايد همه آنها مقصود باشند ، منظور از اسماء نامهاى شخصى نيست بلكه مقصود اوصاف است و دليل بر تعيين وصف مخصوصى نيست و بايد همه آنها منظور باشد و معنى تعليم اسماء اينست كه خداى سبحانه همه اوصاف ائمه را از آغاز تا انجام بآدم آموخت ، از جمله صفاتشان دانش ، بردبارى ، پرهيزكارى ، شجاعت ، عصمت ، سخاوت و وفادارى است . كتاب خداى عز و جل هم در اسماء پيغمبران بمانند آن گويا است چون گفته خداى عز و جل در سوره مريم آيه 41 ياد آور در اين كتاب ابراهيم را كه بود صديق پيغمبرى آيه 54 ياد آور در اين كتاب اسماعيل را كه او صادق الوعد بود و رسول و پيغمبر بود و بخاندان خود دستور نماز و زكات ميداد و نزد پروردگارش پسنديده بود آيه 56 ياد كن در كتاب ادريس را كه او صديق پيغمبرى بود و او را بجاى بلندى بالا برديم آيه 51 ياد كن در كتاب موسى را كه اخلاصمند بود و رسول بود و پيغمبر\r\n","description":"","footnote":"","page_name":" 91 ","page_number":91},
  {"content":"\r\nاز سوى طور ايمن او را ندا كرديم و به خود نزديك ساختيم رازگو - و مقام نبوت را ببرادرش هرون بخشش او نموديم ، در اين آيات رسولان خود را بشيوه‌هاى پسنديده و اخلاق پاكى كه داشتند توصيف و تعريف كرده و هم اينها اوصاف و اسماء آنها است همچنين خداى عز و جل همه اسماء را بآدم آموخت و نيز حكمتش اين بود كه هيچ راهى بدرك اسماء امامت و روشهاى پرستش و اطاعت نيست مگر شنيدن و سماع از حق و عقل نميتواند آن را درك كند ، زيرا اگر شخصى از دور يا نزديك ديده شود دريافت نامش راهى ندارد و طريقى بدان نيست مگر شنيدن و خداوند عمده مطلب را در موضوع خليفه بسماع حواله كرده و چون چنين است مسلك اختيار و انتخاب مردم در باره امام باطل مىشود زيرا انتخاب برأى گرفتن است و تعيين خليفه مربوط باوصاف كماليه باطنى است كه راهى جز سماع از حق ندارد .\r\n\r\nانحصار طريق تعيين امام بنص و اشاره و شرح آن\r\n( 2 ) اينجا است كه عقيده ما در تحقق امامت درست است كه پايه آن نص است و اشاره ، موضوع تعيين امام به اشاره مندرج است در گفته خداى عز و جل كه ميفرمايد * ( ثُمَّ عَرَضَهُمْ عَلَى الْمَلائِكَةِ ) * سپس عرضه كرد ايشان را بر فرشتگان ) موضوع عرض امامان اينست كه شخص آنها را نموده و با ارائه شخصيت شايسته آنها اشاره بامامت آنها كرده است و موضوع نام بردن آنان اينست كه بايد نص خلافت آنها استماع شود از اينجا است كه نص و اشاره در تعيين امام هر دو صحيح است و عرض أئمه بر فرشتگان كه خدا فرموده است دو معنى دارد .\r\n1 - عرض اشخاص و هياكل آنها چنانچه در اخبار اخذ ميثاق در عالم زرد روايات ما وارد شده است .\r\n2 - آنكه اوصاف و نژاد آنها را خداوند بفرشتگان نموده باشد چنانچه جمعى از مخالفان ما گويند و بهر دو وجه خداى عز و جل بوسيله ايمان بغيب فرشتگان را بعبادت خويش واداشته .\r\n","description":"","footnote":"","page_name":" 92 ","page_number":92},
  {"content":"\r\n\r\nذكر اسرارى در آيه مباركه\r\n( 1 ) و گفته خداى عز و جل * ( أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ ) * خبر دهيد به من از نام اينان ، اگر شما راستگو هستيد حكمتهاى بسيارى است .\r\n1 - خداى عز و جل حضرت آدم را استاد شايسته اى معرفى كرد كه نامهاى ائمه را بفرشتگان بياموزد و فرشتگان را هم شاگردان شايسته اى نشان داد براى ياد گرفتن نامهاى ايشان از آدم عليه السّلام خداى عز و جل معلم آدم شد و آدم معلم فرشتگان ، آدم در زمره استادان بر آمد و فرشتگان در زمره شاگردان اين تصريح قرآن مجيد است .\r\n\r\nمعرفى و توصيف ائمه عليهم السلام موقوف بنص است\r\n( 2 ) گفتار فرشتگان در برابر خدا ، پاكى تو ندانيم جز آنچه تو بما آموختى زيرا تو بسيار دانا و حكيمى ، دليل روشن و حجت آشكاريست بر گفته ما كه براى كسى جائز نيست كه بدون آموزش از خداى جل جلاله بر ائمه نامى نهد يا آنها را بوصفى موصوف نمايد و اگر براى كسى اين امر جائز بود براى فرشتگان رواتر بود و چون در برابر پرسش خدا او را تسبيح گفتند خود دليل است بر اينكه اگر از پيش خود ائمه را توصيف ميكردند بسا سخنى مخالف توحيد صادر ميشد زيرا تسبيح تنزيه خداى عز و جل است و موضوع تنزيه در قرآن مجيد وارد نشده مگر در برابر گفته منكر يا ملحد يا مخالف توحيد و متعرض بدان و چون نميدانستند چه بگويند بر آنها ناهموار نبود كه بگويند ما نميدانيم هر كس علم ندانسته را به خود بندد خدا به - فرشتگان خود بر او احتجاج كند و آنها گواه وى باشند در دنيا و آخرت ، خدا همانا ملائكه را اهل دانست كه به زبان آدم به آنها اعلام اسماء كند بواسطه همين اعتراف بعجز و نادانى و خطاب بآدم فرمود اى آدم خبر ده به آنها از نامشان ، يك مردى در مدينة السلام ( بغداد ) با من گفت غيبت امام زمان طول كشيده و حيرت مردم سخت شده و بسيارى از امت شيعه مذهب بواسطه طول مدت از قول بامامت برگشته اند\r\n","description":"","footnote":"","page_name":" 93 ","page_number":93},
  {"content":"\r\nنظر شما چيست ؟ گفتم روش امتهاى گذشته در اين امت حذو النعل بالنعل جارى است چنانچه از رسول خدا در اخبار بسيارى رسيده است كه حضرت موسى عليه السّلام به حساب سى شب بوعده گاه پروردگار خود بيرون رفت خدا ده شب بدان افزود وعده گاه چهل شب تمام شد و به همين جهت كه ده روز بيشتر طول كشيد همين مدت كم را بسيار شمردند و قساوت قلب گرفتند و از دستور پروردگار خود بيرون شدند و دستور حضرت موسى و خليفه وى را مخالفت كردند و او را ناتوان شمرده و نزديك بود بكشندش و يك مجسمه گوساله اى كه بانگى كرد پرستيدند و دست از پرستش خداى عز و جل كشيدند و سامرى به آنها گفت اينست خداى شما و موسى و با اينكه هرون آنها را پند داد و از عبادت گوساله بر حذر داشت و ميگفت اى مردم همانا به اين گوساله آزمايش شديد و فريفته گرديديد براستى پروردگار شما رحمان است ، پيرو من باشيد و فرمان مرا ببريد ، گفتند ما بپرستش گوساله بمانيم تا موسى نزد ما برگردد ، چون موسى خشمناك و اندوهگين بسوى قومش برگشت گفت بسيار بد پس از من بجاى من كار كرديد آيا شتاب داشتيد براى دستور خداى خود ؟ الواح تورية را دور انداخت و سر برادر را گرفت و بجانب خود كشيد داستان او مشهور است و عجب نيست كه نادانان اين امت مدت غيبت صاحب الزمان را طولانى شمارند و از مذهب خود برگردند بدون اساس و بصيرت و از گفته خدا عبرت نگيرند كه در سوره حديد آيه 16 فرمايد وقت نشده است براى آنان كه گرويدند تا دلشان از ياد خدا بلرزد و مانند آنان نباشند كه كتاب به آنها داده شد ( يهود و نصارى ) و مدت را طولانى شمردند و دلشان در برابر ذكر خدا و آنچه از حق فرود آمده سخت شد و بسيارى از آنان فاسق شدند آن شخص گفت خداى عز و جل در قرآن مجيد چه آيه اى در باب حضرت امام زمان نازل كرده ؟\r\nگفتم گفتار او عز و جل سوره بقره آيه 1 * ( الم ذلِكَ الْكِتابُ لا رَيْبَ فِيه هُدىً لِلْمُتَّقِينَ الَّذِينَ ) *\r\n","description":"","footnote":"","page_name":" 94 ","page_number":94},
  {"content":"\r\n* ( يُؤْمِنُونَ بِالْغَيْبِ ) * مقصود از ايمان بغيب ايمان به حضرت قائم است و غيبت او . . . داود بن كثير رقى از امام ششم در تفسير قول خداى عز و جل * ( هُدىً لِلْمُتَّقِينَ الَّذِينَ يُؤْمِنُونَ بِالْغَيْبِ ) * روايت كرده كه فرمود كسى است كه اقرار كند ، قيام قائم عليه السّلام حق است . . يحيى بن ابى القاسم گويد از امام صادق جعفر بن محمد ( ع ) پرسيدم از قول خداى عز و جل * ( الم ذلِكَ الْكِتابُ لا رَيْبَ فِيه هُدىً لِلْمُتَّقِينَ الَّذِينَ يُؤْمِنُونَ بِالْغَيْبِ ) * فرمود متقين شيعه على عليه السّلام هستند و غيب همان امام غائب است و گواهش قول خداى عز و جل است ( در سوره يونس آيه 20 ) ميگويند چرا نازل نميشود بر او نشانه اى از پروردگارش بگو همانا غيب از آن خداست در انتظار باشيد منهم با شما از منتظرانم خدا خبر داده كه نشانه همان عيب هم همان حجت است و تصديق آن گفته خداى عز و جل است ( در سوره مؤمنون آيه 50 و گردانيديم فرزند مريم و مادرش را نشانه يعنى حجت . . على بن رئاب از امام ششم روايت كرده كه گفت در تفسير قول خداى عز و جل ( در سوره انعام آيه 158 روزى كه بيايد بعضى از آيات پروردگارت سود نميدهد كسى را ايمانش در صورتى كه پيش از آن ايمان نداشته فرمود آيات ائمه هستند آيت منتظره حضرت قائم عليه السلام است در روز ظهورش سود نميبخشد ايمان كسى كه پيش از قيام او با شمشير ايمان نداشته و اگر چه ايمان بپدران گذشته او داشته باشد و بتحقيق كه ناميده خداى عز و جل يوسف ( ع ) را غيب در آنجا كه داستانش را براى پيغمبرش نقل كرده و فرموده است عز و جل ( در سوره يوسف آيه 102 اين از خبرهاى\r\n","description":"","footnote":"","page_name":" 95 ","page_number":95},
  {"content":"\r\nغيب است كه به تو وحى كرديم تو پيش آنها نبودى آنگاه كه عزم خود را تصميم دادند و مكر نمودند ، ناميده است يوسف را غيب چون كه اخبارى را كه نقل كرده راجع بداستان يوسف بوده و احوال او و سر انجام كار او ، بعضى از مخالفين راجع به آيه ايمان بغيب با من سخن گفت و اظهار داشت كه معنى قول خداى عز و جل * ( الَّذِينَ يُؤْمِنُونَ بِالْغَيْبِ ) * اينست كه ايمان بزنده شدن و قيامت و احوال قيامت دارند ، گفتم در تاويلت نادانى و در گفتارت گمراهى زيرا يهود و نصارى و بسيارى از مشركين و مخالفين اسلام هم ايمان ببعث و نشور و حساب و ثواب و عقاب دارند و خدا مؤمنان را مدح نكند بمدحى كه فرق كفر و محبوس با آنها شريك باشند بلكه خداى عز و جل آنها را توصيف و مدحى كرده كه مخصوص آنها است و ديگرى با آنها شركت ندارد .\r\n\r\nوجوب معرفت امام زمان عجل الله فرجه\r\n( 2 ) ايمان در حقيقت نيازمند علم بموضوع است و ايمان هيچ مؤمنى درست نباشد جز آنكه بداند حال كسى را كه بوى ايمان مىآورد چنانچه خداى تبارك و تعالى ( در سوره زخرف آيه 86 فرمايد مگر كسانى كه گواه بحقند و هم ايشان ميدانند و صحت گواهى آنها را تصديق نكرده مگر پس از علم همچنين سود نميدهد ايمان كسى كه خود را پيرو مهدى قائم عليه السّلام ميداند تا در حال غيبت مقام او را بشناسد و راه شناسائى اينست كه امامان گذشته عليهم السلام از غيبت او خبر داده‌اند وجود او را براى شيعيان خود دويست سال\r\n","description":"","footnote":"","page_name":" 96 ","page_number":96},
  {"content":"\r\nپيش با كم و بيش در ضمن روايات بسيارى كه از ايشان نقل شده و در رساله‌ها ثبت شده در كتب تأليف گرديده خبر داده‌اند هيچ كدام از پيروان ائمه از اين موضوع غفلت نكرده و در بسيارى از كتب و روايات و مصنفات خود آنها را ذكر كرده‌اند و اينها همان كتبى است كه باصول معروف و نزد شيعيان آل محمد ( ص ) از قريب دويست سال پيش از غيبت بتدريج مدون گرديده و محفوظ مانده من آنچه را راجع بغيبت در اين اصول محفوظه بدست آمده در محل مناسب خود در اين كتاب بيرون نويس كرده‌ام با ذكر سند آنها ، بناچار اين جمع كثير پيروان تشيع كه نويسندگان اين كتب بوده‌اند يا از همان وقت علم غيب پيدا كرده‌اند به اين غيبتى كه اكنون واقع شده و پيش از وقوعش آن را در كتب خود نوشته‌اند و اين به نظر عقل و انصاف محال آيد يا اين كه جمع كثير در ضمن مدت دويست سال بر يك امر دروغ توافق كنند و ندانسته آن را بنويسند و كتاب كنند و بطور اتفاق دروغ آنها راست درآيد و كذب آنها محقق گردد و نظر باينكه اين جمع بسيار در كشورهاى دور از هم بوده‌اند و عقيده‌هاى مختلف داشته و در سرزمينهاى جدا زندگى ميكرده‌اند توافق آنها بر امر خلاف واقع و جعل كذب محال مىآيد و اين موضوع راهى ندارد جز آنكه خبر امام غائب را از ائمه خود اخذ كرده كه حافظ وصيت پيغمبر ( ص ) بوده‌اند و آن حضرت از غيبت امام دوازدهم و صفات او و مقامات او بدانها خبر داده و آن را در كتب خود نوشته‌اند و در اصول خويش گرد آورده‌اند و با همين توجه دقيق حق پيروز ميگردد و باطل از ميان ميرود زيرا باطل قابل زيست نيست ، منظور مخالفين ما كه هوسهاى گمراه كننده در سر دارند اينست كه بدست آويز غيبت صاحب الزمان و طول مدت آن حق را پايمال كنند و عناد ورزند ، تا موضوع را بمردمان كم معرفت و سست بصيرت مشتبه نمايند\r\n","description":"","footnote":"","page_name":" 97 ","page_number":97},
  {"content":"\r\n\r\nاثبات غيبت امام عصر عجل الله فرجه و فوائد آن\r\n( 1 ) بتوفيق خدا من ميگويم كه غيبت امام زمان ما عجل الله فرجه نظر به آنچه به چشم دل ديده و بدرستى شناخته ايم حكمتش ثابت و حقيقتش روشن و دليلش پيروز است ، بايد آثار حكمت خداى عز و جل و تدبير پا بر جاى او را در باره امامان گذشته و در ازمنه ديرين سنجيد كه چگونه با پيشوايان گمراهى مبارزه كردند و گردنكشان و فرعونمنشان در قرون گذشته بر آنها چيره شدند ، امروز هم به چشم خود مىبينيم كه پيشوايان كفر بكمك اهل دروغ و دشمنى و افترا و پرونده سازى بر همه چيز مسلط شدند نه بمنطق خردمندانه توجه دارند و نه بمخالفين خود هر چه هم حق بگويند ترحم و توجهى مينمايند با اين وضع رسوا مخالفين ما ميگويند امام زمان خود را نشان دهيد و مانند امامانى كه پيش از و آشكار بودند او را آشكار معرفى كنيد ، ميگويند بقول شما پس از وفات پيغمبر يازده امام پى در پى بوده‌اند كه همه آشكار بودند و در دسترس موافق و مخالف و بنام و شخص خود معروف ميان عام و خاص اگر اين امام مانند آنان آشكار و معروف نباشد و نتواند باشد امر امامت آن يازده تن هم تباه و بيهوده گردد چنانچه موضوع صاحب الزمان شما بواسطه نبودن و عدم امكان وجود او در طول اين مدت فاسد و بيهوده است من بتوفيق خدا در جواب اين اعتراض ميگويم مخالفين ما بفوائد مختلفه حكمت و مصلحت انديشى خداى تعالى نادانند و راه و روش حجتهاى خدا را در هر عصر و زمانى نسبت به پيشوايان ضلالت در دولتهاى ناحق درست نمىسنجند و از آن غافلند زيرا مسلم است كه ظهور حجتهاى الهى در مقامات پيشوائى خود در وقت تسلط دولتهاى ناحق روى حساب امكاناتى است كه براى ارشاد و تدبير مردم زمان خود داشته باشند ، اگر وضعيت طورى باشد كه براى امام تا يك حدى تدبير و رهبرى نسبت بدوستانش ممكن باشد ظهور حجت وقت لازمست و اگر هيچ گونه امكانى مناسب\r\n","description":"","footnote":"","page_name":" 98 ","page_number":98},
  {"content":"\r\nوضع زمان براى تدبير و رهبرى وجود خارجى نداشته باشد و حكمت الهيه و تدبير معنوى موجب پنهانى او گردد خدا او را در پشت پرده غيبت نهان كند و مستور نمايد تا وقتى مدت غيبت بگذرد چنانچه پس از مطالعه تاريخ همه حجتهاى خدا از پيغمبران و اوصياء پس از وفات حضرت آدم تا اين زمان ما همين طور بودند بعضى پنهان بودند و برخى آشكار آثار صحيحه بر طبق اين موضوع رسيده و قرآن مجيد بر آن گويا است از آن جمله عبد الحميد بن ابى الديلم گويد امام صادق جعفر بن محمد عليه السلام فرمود اى عبد الحميد براى خدا رسولان بود آشكار و رسولانى پنهان و غائب چون از خدا به حق رسولان عيان در خواستى كنى به حق رسولانى نهان هم درخواست كن تصديق آن از قرآن مجيد در گفته خداى تعالى است ( در سوره نساء آيه 164 ) رسولانى كه داستانشان را از پيش براى تو گفتيم و رسولانى كه قصه آنها را نگفتيم و خدا با موسى به وضع خاصى سخن گفت حجتهاى خدا از هنگام مرگ آدم تا پيدايش ابراهيم چنين بودند اوصيائى عيان و نهان چون ابراهيم به دنيا آمد براى آنكه ظهور حجت در آن وقت امكان نداشت خدا زايش و پايش او را از ديده مردم نهان كرد حضرت ابراهيم در موقع تسلط ظالمانه نمرود در پشت پرده بود و خود را با مقام نبوت ظاهر نميكرد تا سالها نمرود فرزندان معصوم رعايا و اهالى كشور خود را در جستجوى ابراهيم ميكشت تا آنكه مدت غيبت سر آمد و اظهار نبوت واجب گرديد و حضرت ابراهيم آنها را به خود دلالت كرد و امر خويش را ظاهر ساخت چون اراده خدا تعلق گرفت كه حجت خود را بر مردم ثابت كند و دين خود را كامل نمايد از هنگام مرگ حضرت ابراهيم اوصيائى بودند كه در روى زمين حجتهاى خداى عز و جل بشمار مىآمدند و دنبال هم مقام\r\n","description":"","footnote":"","page_name":" 99 ","page_number":99},
  {"content":"\r\nوصايت را از يك ديگر ارث ميبردند و هم چنان عيان بودند و نهان تا زمان حضرت موسى كه چون نام او بلند شد و خبر پيدايش او محقق گرديد فرعون بجستجوى وى پرداخت و فرزندان بنى اسرائيل را بيرحمانه ميكشت ، خدا زايش او را پنهان ساخت و مادرش ويرا در دربا انداخت چنانچه خداى عز و جل در كتاب خود خبر داده كه خاندان فرعون او را از آب گرفتند موسى در دامن فرعون بود او را ميپروريد ولى نميشناخت و باز هم در جستن وى بكشتار فرزندان بنى اسرائيل ادامه ميداد تا حضرت موسى مامور اظهار دعوت شد و خود را بمردم شناخت بوضعى كه خدا در كتاب خود داستانش را ياد كرده چون هنگام درگذشت حضرت موسى عليه السّلام رسيد او هم اوصيائى داشت كه حجتهاى خدا بودند و همچنان در عيان بودند و در نهان تا زمان ظهور حضرت عيسى عليه السّلام عيسى با دلائل روشن نبوت خود از هنگام زايش آشكارا بجهان آمد و خود را نشان داد و براهين خويش را منتشر ساخت زيرا مانعى از اظهار وجود خود نداشت و پس از وى اوصيائى بودند كه بعضى عيان بودند و برخى نهان و حجتهاى خداى عز و جل بودند تا هنگام ظهور پيغمبر ما ( ص ) كه خدا در قرآن مجيد گويد ( سوره سجده آيه 43 ) گفته نشود به تو مگر همان كه براى رسولان پيش از تو گفته شد ، سپس خداى عز و جل فرمود به تو گفته نشود جز آنچه برسولان پيش از تو گفته شده سپس خداى عز و جل گفته است روش كسانى كه پيش از تو فرستاديم از رسولان خود ، پيغمبر اسلام طبق دستور بروش پيغمبران پيش لازم بود اوصياء خويش را معين كند چنانچه پيغمبران گذشته اوصياء خود را معين كردند ، پيغمبر همچنان اوصياء خود را اعلام داشت و خبر داد كه مهدى پايان امامان است و زمين را پر از عدل و داد كند چنانچه پر از جور و ستم گرديده همه امت باجماع خود اين خبر را از آن حضرت نقل كرده‌اند و خبر داد كه حضرت\r\n","description":"","footnote":"","page_name":" 100 ","page_number":100},
  {"content":"\r\nعيسى پس از ظهورش فرود آيد و پشت سرش نماز گزارد ، ولادت اوصياء و مقامات آنها هر يك پس از ديگرى ضبط شد تا هنگام ولادت صاحب الزمان ما عليه السلام كه انتظار او برده مىشود براى عدل و داد و چنانچه حكمت الهيه در دوره‌هاى گذشته اقتضاى غيبت حجتهاى متعددى مينمود او را هم در پرده غيبت نهان ساخت براى آنكه نزد خاص و عام ملت اسلام معروف و مسلم است كه خليفهء ناحق و سركش معاصر امام حسن عسكرى عليه السلام ناظران و پاسدارانى بر آن حضرت گماشته بود كه ناموقع وفات او را بدقت تحت نظر داشتند و چون حضرت وفات كرد تمام خاندان و خدمتكاران او را باز داشت نمود و زير نظر گرفت و كنيزان آن حضرت را زندانى كرد و در دنبال فرزند نوزاد او جستجو و بازرسى دقيقى انجام داد و يكى از بازجويان او همان جعفر برادر خود امام حسن عسكرى بود كه هواى امامت در سر داشت و بدست آوردن برادر زاده خود را وسيله مؤثر درك مقام امامت بناحق خود ميدانست و تلاش بسيارى ميكرد و روش غيبت در باره آن حضرت مجرى شد چنانچه در حجتهاى گذشته مجرى گرديد كه ذكر آنها نموديم\r\n\r\nرفع اعتراض در غيبت امام عصر عجل الله فرجه\r\n( 2 ) در اينجا مخالفين ما اعتراضى دارند ، ميگويند چرا پيش آمد غيبت پيغمبران را براى امامان لازم ميدانيد و چرا نميگوئيد كه غيبت براى پيمبران روا بوده ولى براى امامان روانيست چون ائمه از همه جهت مانند انبياء نيستند و روا نيست كه حال ائمه را به حال انبياء تشبيه كرد شما بايد دليل قانعكننده اى بياوريد كه در موضوع غيبت امام هم مانند پيغمبر است با آنكه امام از نظر حقيقت مقام خود پيغمبر و رسول خدا نيست و تشبيه و قياس در دو موضوع كاملا همانند جاريست و بنا بر اين ادعاى شما در اينجا ثابت نميشود و قياس شما در تشبيه ائمه بانبياء از نظر غيبت درست نيست مگر\r\n","description":"","footnote":"","page_name":" 101 ","page_number":101},
  {"content":"\r\nدليل قانعكننده اى بياوريد با خواست رهبرى از خدا در پاسخ اين شبهه و اعتراض ميگويم مخالفين ما از راه نادانى اين اعتراض را وارد كردند و اگر قوه تشخيص و تامل و انديشه و سنجش را به كار ميانداختند و عناد و طرفدارى از سران موجود و گذشتگان خود را كنار ميگذاشتند ميدانستند كه هر وضعى در انبياء رواست و عملى شده در امامان واجب و لازمست حذو النعل بالنعل و القذة بالقذة چون پيغمبران نسخهء اصل امامان و سرچشمه آنانند و امامان جانشين و قائمقام پيغمبرانند و نصب شدند تا بجاى آنها حجت خدا باشند بر مردم تا حجت الهى از ميان نرود و شرايع و احكام تا آخرين دوره تكليف بندگانش بر جا بماند و بايد امام از همه جهت بجاى پيغمبر باشد ، اگر راه اعتراض در اينجا باز باشد رواست كسى بگويد پيغمبران حجت خدا هستند ولى امامان حجت خدا نميشوند چون در ماهيت پيغمبر از امام جداست و بگويد باز انبياء پيشوا هستند ولى اوصياء پيشوا نيستند چون آنها پيغمبرند و اينها اوصياء و باز بگويد براى اوصياء جائز نيست كه براى جهاد و امر بمعروف و نهى از منكر و وظائف خاصه نبوت قيام كنند زيرا در مقام رسالت وارد نيستند و در ماهيت خود رسول خدا نباشند و دنبال اين اعتراض از اين گونه محالات و اباطيل بسيار بشمار مىآيد و ذكر آنها مايه تطويل كتاب مىشود چون اين اعتراضات از طرف مخالفين ما فاسد است آن اعتراض هم فاسد است و بعلاوه ، ما اكنون ثابت ميكنيم كه همانندى در اوصاف معنويه و روش زندگى ميان انبياء و ائمه روشن و آشكار است 1 - بايست ائمه حجت خدا باشند بر خلق چنانچه انبياء حجت خدايند بر خلق او و بندگانش 2 - اطاعت ائمه فرض لازميست چون لزوم اطاعت انبياء و دليلش گفته خداى عز و جل است ( در سوره نساء آيه 59 ) از خدا اطاعت كنيد و از رسول خدا اطاعت كنيد و از فرماندهان\r\n","description":"","footnote":"","page_name":" 102 ","page_number":102},
  {"content":"\r\nبه حق خودتان . و گفته خداى تعالى ( در سوره نساء آيه 83 ) و اگر مراجعه ميدادند آن را برسول خدا و بفرماندهان به حق خودشان آنان كه در ميان آنها كنجكاو بودند حقيقت آن را ميدانستند . فرماندهان به حق ( اولى الامر ) همان اوصياء و ائمه بعد از پيغمبرند و خدا اطاعت آنها را قرين طاعت رسول ساخته و بر بندگان لازم كرده است پيروى آنان را چنانچه لازم كرده است بر بندگان خود طاعت رسول را در شمار وجوب طاعت خود در گفته خويش * ( أَطِيعُوا الله وَأَطِيعُوا الرَّسُولَ ) * و سپس فرموده در همان سوره نساء هر كس اطاعت رسول كند محققا اطاعت خدا را كرده است و چون كه ائمه عليهم السلام حجتهاى خدايند نسبت به كسانى كه شرف حضور او را درك نكردند و او را نديدند و بر كسانى كه بعد از او آمدند و چنانچه پيغمبر حجت است بر كسى كه او را هم نديده در عصر خودش لازم آيد از اطاعت امام همان كه لازم آيد از اطاعت شخص پيغمبر محمد ( ع ) بنا بر اين انبياء و ائمه يك حكم دارند و قياس هر يك به ديگرى درست است و اگر چه رسول افضل از امامست ولى در حجت بودن و وصف خلافت و عمل رهبرى و فرض طاعت يكى هستند و خداى جل ثنائه در كلام خود رسولان را ائمه ناميده و بابراهيم گفته است ( در سوره بقره آيه 124 ) براستى من ترا امام مردم ساختم و خداى تبارك و تعالى بما خبر داده كه انبياء و رسولان هم بر يك ديگر برترى دارند در سوره بقره تبارك و تعالى بما خبر داده كه انبياء و رسولان هم بر يك ديگر برترى دارند ( در سوره بقره ساختم و خداى آيه 253 ) فرموده آنانند رسولان كه برترى داديم بعضى را بر بعضى با كسانى از آنها خدا سخن گفت الآية و فرمود ( در سوره اسراء 55 ) ما بعضى از پيغمبران را بر بعضى برترى داديم و انبياء در نبوت همانند و شريكند و اگر چه بعضى افضل از بعضى ديگرند و همچنين باشند انبياء و اوصياء و هر كس حال ائمه را به حال انبياء بسنجد و باعمال انبياء نسبت باعمال اوصياء استشهاد كند درست سنجيده و استدلالش استوار است و در باره آنچه ما گفتيم از مشاكلت انبياء و اوصياء درست است\r\n","description":"","footnote":"","page_name":" 103 ","page_number":103},
  {"content":"\r\n\r\nراه ديگر براى اثبات مشاكله انبياء و اوصياء\r\n( 1 ) راه ديگرى براى استدلال بر حقانيت آنچه ما شرح داديم راجع بمشابهت انبياء و اوصياء عليهم - السلام اينست كه خداى تبارك و تعالى در كتاب خود ( در سوره احزاب آيه 21 ) ميفرمايد هر آينه براى شما است نسبت برسول خدا پيروى نيكو و پسنديده و در ( سوره حشر آيه 7 ) ميفرمايد آنچه رسول خدا بشما داد بگيريد و آنچه شما را از آن باز داشت وانهيد خدا بما دستور داده كه برهبرى رسول خدا رهبرى شويم و همه كارها را در حدود اجراءات رسول خدا مجرى داريم چه گفتار و چه كردار و يكى از گفته‌هاى رسول خدا كه دليل است بر مشابهت كامل انبياء و ائمه اينست كه فرمود مقام و منزله على نسبت به من چون مقام و منزله هارونست نسبت بموسى ( ع ) جز اينكه پس از من پيغمبرى نيست و رسول خدا بما اعلام كرده كه على پيغمبر نيست و با اين وصف شبيه هارونست كه هم پيغمبر بود و هم رسول و به همين وضع آن حضرت را بجمعى از پيغمبران تشبيه كرده است . . عبد الله بن عباس گويد ما نزد رسول خدا نشسته بوديم كه فرمود هر كه خواهد بآدم بنگرد در علمش و بنوح در صلحجوئيش و بابراهيم در بردباريش و بموسى در زيركيش و بداود در زهدش بايد بنگرد به اين شخص كه مىآيد ما همه خيره شديم بناگاه على بن ابى طالب پيش آمد و با كمال وقار قدم بر ميداشت ، چون استوار باشد كه رسول خدا يكى از ائمه را بانبياء و رسل شبيه شمارد براى ما استوار باشد كه همه ائمه را بانبياء و رسل شبيه دانيم و اين دليل قانعكننده است و بتحقيق\r\n","description":"","footnote":"","page_name":" 104 ","page_number":104},
  {"content":"\r\nثابت شده كه صاحب الزمان ما در غيبت به حضرت موسى و انبياء ديگر كه غيبت داشته‌اند همانند گرديده براى آنكه غيبت امام زمان براى خاطر سركشان و طاغيانست بملاحظه مصلحتى كه در فصل اول آن را ياد آور كرديم و از ملاحظاتى كه گفتار مخالفان ما را در شبيه نبودن ائمه بانبيا و رسل باطل مىكند اينست كه رسولانى كه پيش از عصر پيغمبر ( ص ) ما بودند اوصيائشان مقام نبوت داشتند و هر وصى پيغمبرى كه پيش از زمان پيغمبر ما قائمقام حجت پيش از خويش بود از وفات آدم تا عصر پيغمبر ما ( ص ) پيغمبر بود چون وصى حضرت آدم شيث فرزند او كه هبته الله است در علم آل محمد ( ع ) و خود پيغمبر بود و مثل وصى حضرت نوح فرزندش سام كه پيغمبر بود و مثل حضرت ابراهيم كه اسحق پسرش وصى او بود و پيغمبر هم بود و مثل حضرت موسى كه وصيش يوشع بن نون پيغمبر بود و مثل حضرت عيسى كه وصيش شمعون الصفاء پيغمبر بود و مثل حضرت داود كه وصيش سليمان پسرش پيغمبر بود ولى اوصياء پيغمبر ما ( ص ) پيغمبر نبودند چون كه خداى عز و جل محمد ( ع ) را خاتم انبياء نمود و امتش را خاتم همه امم براى كرامت و برترى او پس انبياء و ائمه از نظر مقام وصايت هم شكل باشند چنان كه در اوصافى كه پيش گفتيم هم شكل باشند پيغمبر وصى است و وصى امام است و بنى امام است و بنى حجت است و امام هم حجت است در ميان همشكلان همشكلتر از ائمه و پيغمبران نخواهد بود و همچنين پيغمبر بما خبر داده است كه اوصياء گذشته و اوصياء او هم در كارهاى خود و پيش آمدها شبيه هستند چنانچه در داستان يوشع بن نون وصى حضرت موسى و صفوره دختر شعيب زن موسى ملاحظه مىشود با داستان امير المؤمنين وصى رسول خدا و عايشه دختر ابى بكر و در اينكه غسل دادن هر پيغمبرى بر وصى او بخصوص لازمست\r\n","description":"","footnote":"","page_name":" 105 ","page_number":105},
  {"content":"\r\n( 1 ) عبد الله بن مسعود گويد بپيغمبر عرض كردم وقتى از دنيا به روى كى تو را غسل ميدهد ؟ فرمود هر پيغمبرى را وصى او غسل ميدهد عرض كردم وصى شما كيست يا رسول الله ؟ فرمود على بن ابى طالب عرض كردم يا رسول الله بعد از شما چند زنده باشد فرمود سى سال زيرا يوشع بن نون وصى موسى پس از او سى سال زنده بود و صفوراء دختر شعيب زن حضرت موسى بر او شوريد و گفت من بخلافت از تو شايسته ترم يوشع باوى جنگيد و طرفدارانش را كشت و خودش را اسير كرد و با او خوشرفتارى نمود دختر ابى بكر هم به زودى بر على بشورد با چند هزار از امتم و با او بجنگد و طرفدارانش را بكشيد و خودش را سير كند و با او خوشرفتارى كند و در باره او است كه خداى عز و جل ( در سوره احزاب آيه 32 ) فرمايد در خانه‌هاى خود بمانيد و مانند زمان جاهليت نخست خود نمائى نكنيد مقصود از آن صفوراء دختر شعيب است پس همانندى پيغمبران و ائمه ثابت شد در نام و وصف و نعت و كار و هر چه براى پيغمبران روا باشد براى ائمه رواست و مجرى مىشود طبق النعل بالنعل و اگر روا باشد كه امامت صاحب الزمان بخاطر غيبت او انكار شود بعد از وجود امامان گذشته و ظهور آنها لازم آيد كه نبوت موسى بن عمران هم انكار شود بخاطر آنكه غايب شد چون همه پيغمبران غيبت نداشتند و چون غيبت موسى باعث سقوط نبوتش نيست و با غيبت نبوتش برجا است مانند همان پيغمبرانى كه آشكار بودند و غيبت نداشتند همچنين امامت صاحب - الزمان ما هم با غيبت او صحيح است چنانچه امامت امامانى كه پيش از او بودند و غيبت نداشتند صحيح است و چنانچه روا باشد حضرت موسى در دامن تربيت فرعون باشد و او را نشناسد و فرزندان بنى - اسرائيل را در طلبش بكشد همچنين جائز است صاحب الزمان ما بشخصه در ميان مردم موجود باشد ، در\r\n","description":"","footnote":"","page_name":" 106 ","page_number":106},
  {"content":"\r\nمجالس آنها در آيد پا روى فرش آنها بگذارد و در بازارهاى آنها راه برود و او را تا گذشت مدت مقرر نشناسند از امام ششم صادق جعفر بن محمد روايت شده كه فرمود در حضرت قائم روشى است از موسى و روشى است از يوسف و روشى است از عيسى و روشى است از محمد ( ع ) اما روش موسى اينست كه ترس دارد و انتظار ميكشد ، روش يوسف اينست كه برادرانش با او سخن گويند و خريد و فروش كنند و وى را نشناسند روش عيسى گردش در زمين است و روش محمد ( ع ) شمشير است .\r\n\r\nجواب اعتراض ديگرى راجع بغيبت امام زمان عجل الله فرجه\r\n( 2 ) در اينجا ممكن است مخالفين ما باعتراض خود بيفزايند و بگويند ، بر شما ثابت شد كه امام زمان مانند حضرت موسى و ديگر پيغمبران غايب است و كسى او را نمىشناسد ولى حجتهاى غائب چون موسى بن عمران تا غائب بودند اثرى نداشتند و اطاعت آنان واجب نبود تا آنكه اظهار دعوت كردند و خود را معرفى نمودند و امام زمان شما هم تا مكانش نهان و شخصش پنهانست حجت بر مردم نيست مگر آنكه ظهور كند و قيام بدعوت نمايد .\r\nبتوفيق خدا در پاسخ آنان ميگويم مخالفين ما غافلند از آنچه لازمست بر خلق نسبت بحجتهاى خدا در حال ظهور و غيبت با اينكه خدا در كتاب خود حجت را بر آنها تمام كرده و آنها را در اشتباه و نادانى وانگذاشته ولى آنها در قرآن مجيد تدبر نميكنند و حقايق آن را نمىفهمند چنانچه خداى عز و جل ( در سوره محمد آيه 24 فرمايد ) آيا تدبر نميكنند در قرآن يا قفل بر دل آنها زده شده است ، خدا در داستان موسى براى ما بيان كرده كه وجود او در حال غيبت و قبل از قيام رسمى بدعوت بىاثر نبوده وظائف ممكنه را انجام مىداده و مردم را بمناسبت همان موقعيت غيبت رهبرى مىكرده و در همان حال پيروانى داشتند كه او را ميشناختند و به او وابسته بودند و پيش از اظهار دعوت و معرفى خود\r\n","description":"","footnote":"","page_name":" 107 ","page_number":107},
  {"content":"\r\nانتظار او را داشتند آنجا كه ( در سوره قصص آيه 15 ) مىفرمايد . وارد شهر شد هنگامى كه مردمش غافل بودند دو مرد را يافت كه با هم قتال ميكردند اين از شيعيانش بود اين از دشمنانش آنكه از شيعيانش بود از او كمك خواست بر عليه دشمنش و خداوند در بيان حال شيعيانش در سوره اعراف آيه 129 فرمايد قوم موسى گفتند پيش از اينكه بنجات ما بيائى در آزار بوديم و بعدهم كه آمدى تا آخر آيه ، خدا در قرآنش بما خبر داده كه موسى پيش از آنكه اظهار نبوت خويش كند و قيام بدعوت نمايد شيعيانى داشته كه او را ميشناختند و آنها را مىشناخته و طرفداران خود مىدانسته و اگر چه آنها در آن وقت نمىدانستند اين شخص همان موسى است كه منتظر اويند زيرا ظهور نبوت موسى پس از آن بود كه از پيش شعيب برگشت و پس از سالها كه گله چرانى او كرد و تسلط بر خانواده خود يافت با خانواده خود به سمت مصر آمد و داستان ملاقات آن دو نفر كه موقع ورود بىخبر خود در شهر مصر دارد پيش از رفتن او نزد شعيب بوده است و همچنين راجع به شخص محمد ( ع ) هم مردمانى بودند كه پيش از ولادتش و بعد از آن قبل از بعثتش از كار او خبر داشتند خروج او و دار الهجره او مدينه را ميدانستند با آنكه هنوز خود را بنبوت معرفى نكرده بود و اظهار دعوت ننموده بود و اشخاص نامبرده .\r\n1 - سلمان فارسى رضى 2 - قس بن ساعده ايادى 3 - تبع پادشاه حمير از اهل يمن 4 - 5 - حضرت عبد المطلب و ابى طالب ( جد و عم بزرگوار خود پيغمبر ) 6 - سيف بن ذى يزن از ملوك يمن 7 - بحيراء راهب ساكن شامات 8 - بسيارى از راهبان راه مدينه بشام 9 - ابى مويهب رهب\r\n","description":"","footnote":"","page_name":" 108 ","page_number":108},
  {"content":"\r\n10 - سطيح كاهن 11 - يوسف يهودى 12 - ابن حواش دانشمندى كه از شام مىآمد 13 - زيد بن عمرو بن نفيل از اهالى خود شهر مكه و اشخاص بسيار ديگر مانند اينها بودند كه پيغمبر ( ص ) را بصفت و مشخصات و نام و نسب چه پيش از ولادت او و چه پس از ولادت او مىشناختند و اخبار آن پيش عامه و خاصه موجود است و من آنها را با ذكر سند در مواضع مناسب در همين كتاب بيرون نويس كرده‌ام ، هيچ كدام از حجتهاى خداى عز و جل از پيغمبر و امام نبوده است مگر آنكه اهل ايمان وقت پيدايش و زايش او را ضبط كرده و پدر و مادر و نژادش را در هر عصر و زمانى مىشناختند براى آنكه امر حجتهاى خداى عز و جل بر آنها اشتباه نشود چه در حال ظهور و چه در حال غيبت ولى اهل انكار و گمراهى و عناد به هيچ وجه وضعيت آنها را نمىدانستند وضعيت امام زمان ما عليه السّلام هم همين طور است ، دوستان مؤمنش كه اهل معرفت و دانش هستند وقت و زمانش را ضبط كردند و نشانه‌هاى او را شناختند و گواه ايام و پيدايش او و هنگام زايش او را و نژاد او را مىدانند و ايشان در باره او چه در حال غيبت و چه در حال حضور يقين دارند خداى عز و جل فرمايد روزى كه بيايد بعضى از آيات پروردگارت هيچ كس را ايمان آن روز سود ندهد در صورتى كه پيش از آن بىايمان بوده امام صادق از تفسير اين آيه پرسش شد فرمود آيات امامانند و آيت منتظر همان قائم مهدى است عليه السلام چون قيام كند ايمان هيچ كس كه پيش از قيام او با شمشير ايمان نداشته سود ندهد اگر چه بپدران گذشته او هم ايمان داشته و تصديق اينكه مقصود از آيات حجج هستند از\r\n","description":"","footnote":"","page_name":" 109 ","page_number":109},
  {"content":"\r\nقرآن مجيد قول خداى عز و جل است ( در سوره مؤمنون آيه 50 و قرار داديم پسر مريم و مادرش را آيه يعنى حجت و گفته خداى عز و جل براى ارميا هنگامى كه پس از صد سال مرگ او را زنده كرد ( در سوره بقره آيه 259 نگاه كن بخر خود و براى آنكه تو را براى مردم آيت قرار دهيم ، يعنى حجت ، خدا او را حجت بر خلق ساخت و آيه ناميد و چون نزد عموم مردم مسلمان امر غيبت امامى بعد از پيغمبر بوده بعض در موضوع آن باشتباه رفته و آن را عوضى تطبيق كرده‌اند .\r\n[ انحرافات در مسأله غيبت 
  ]\r\n[ انحراف عمر بن خطب 
  ]\r\n( 2 ) نخست اشتباهكار عمر بن خطاب بود كه چون پيغمبر ( ص ) وفات كرد گفت محمد ( ص ) نمرده بلكه چون موسى غايب شده از امت خود و به زودى ميان آنها ظاهر مىشود چنانچه محمد بن قيس ، محمد بن كعب قرظى ، عمارة بن غريه ، سعيد بن ابى سعيد مقرى . عبد الله بن ابى مليكه و ديگران از مشايخ مدينه گفته‌اند كه چون رسول خدا ( ص ) وفات كرد عمر بن خطاب پيش آمد و مىگفت به خدا كه محمد نمرده و همانا چون موسى از ميان قوم خود غائب شده و پس از غيبت خود محققا ظهور مىكند و پى در پى اين گفتار را تكرار مىكرد تا مردم گمان كردند ديوانه شده ابو بكر در حالى كه همه مردم دور عمر جمع شده و از گفتارش در شگفت بودند پيش او آمد و گفت اى عمر به خود باز آى از اين سوگندى كه ميخورى نگران باش براستى خداى عز و جل در كتاب خود بما خبر داده ( در سوره زمر آيه 30 ) خطاب بپيغمبرش فرموده تو ميميرى و ايشان هم ميميرند ، عمر گفت اى ابو بكر راستى اين آيه در قرآن هست ؟ گفت آرى\r\n","description":"","footnote":"","page_name":" 110 ","page_number":110},
  {"content":"\r\nمن خدا را گواه مىگيرم كه محمد ( ع ) مرده است ، عمر همه قرآن را حفظ نكرده بود .\r\n\r\nداستان حميرى شاعر\r\n[ اشتباه طائفه كيسانيه 
  ]\r\n( 1 ) بعد از عمر طائفه كيسانيه در اين اشتباه افتادند و ادعا كردند كه موعود غائب محمد بن حنفيه است و سيد محمد حميرى هم كه در آغاز امر پيرو اين مذهب بود به اين عقيده بود و در باره آن در شعر خود گفته است .\r\n1 - هلا بدرستى كه امامان از نژاد قريشند چهار تن مانند هم امامان بر حق بودند .\r\n2 - على بود و سه تن از فرزندانش كه آنان اسباط ما و اوصياء ما بودند .\r\n3 - يكى حسن سبط بود كه ايمان و نيكى داشت و ديگر حسين سبط بود كه در كربلا مدفون شد .\r\n4 - و ديگر محمد سبط بود كه نميرد تا آنكه فرمانده قشونى گردد كه پرچم در جلو آن كشيده شود .\r\n5 - غايب است و مدتى از نظر ما پنهان است در كوه رضوى زنده است و عسل و آب نزد او است .\r\nو باز سيد رحمة الله عليه در باره او گفته است .\r\n1 - اى دره كوه رضوى براى چه كسى كه در تو است ديده نمىشود ، تا كى تو در نزديكى ما از ديده پنهانى ؟\r\n2 - اگر به اندازه عمر نوح غائب باشد ما يقين داريم كه محققا مراجعت مىكند و باز سيد در باره او گفته است .\r\n1 - هلا سلام برسان به آن كه در كوه رضوى اقامت دارد و در منزلگاهش سلام به او هديه كن 2 - بگو اى زاده وصى پيغمبر ، جانم قربانت اقامت در اين كوه را طول دادى\r\n","description":"","footnote":"","page_name":" 111 ","page_number":111},
  {"content":"\r\n3 - بگذر بگروهى كه دوستدارت هستند و تو را خليفه و امام ميدانند 4 - فرزند خولة ( مادرش ) مرگ را نچشيده و زمين استخوان او را زير خود نگرفته هميشه سيد حميرى در امر غيبت گمراه بود و موعود غائب را محمد بن حنفيه مىدانست تا شرفياب حضور امام صادق عليه السلام گرديد و علامات امامت را در او ديد و نشانه‌هاى وصايت در او فهميد و از امام غائب از آن حضرت پرسش كرد و فرمود غيبت درست است ولى در امام دوازدهم است و به او خبر داد كه محمد بن حنفيه مرده است و پدرش شاهد خاك سپردن او بوده ، سيد از اين عقيده برگشت و به حق گرائيد و بمذهب اماميه درآمد - حيان سراج گويد از خود سيد محمد حميرى شنيدم كه ميگفت من معتقد بغلو بودم و محمد بن حنيفه را امام غائب مىدانستم مدتى در اين گمراهى بسر بردم تا آنكه خدا بوسيله امام صادق جعفر بن محمد به من منت نهاد و از آتشم برگرفت و به راه راستم رهبرى كرد و چون دلائل امامت آن حضرت بر من آشكار شد و دانستم او بر من و همه خلق حجت است و او است امامى كه خدا طاعت او را واجب كرده و پيروى او را لازم شمرده به او عرض كردم يا ابن رسول الله براى ما اخبارى از پدرانت عليهم السلام در باب غيبت رسيده و به صحت پيوسته بفرمائيد اين غيبت در باره كدام امام است ، فرمود غيبت در ششمين فرزند من است كه امام دوازدهم است پس رسول خدا ( ص ) كه اول آنها امير المؤمنين على بن ابى طالب است و آخر آنها قائم بالحق است ، بقيه * ( الله فِي الأَرْضِ ) * و صاحب الزمان است : به خدا\r\n","description":"","footnote":"","page_name":" 112 ","page_number":112},
  {"content":"\r\nاگر باندازهء عمر نوح در پشت پرده غيبت بماند از دنيا نرود تا ظاهر شود و زمين را پر از عدل و داد كند چنانچه پر از جور و ظلم شده . سيد گفت چون اين خبر را از مولايم امام صادق شنيدم بدست آن حضرت توبه كردم و به خدا بازگشتم و قصيده خود را سرودم كه اولش اينست .\r\n1 - چون ديدم مردم در دين گمراه شدند ، من بنام خدا در گروه جعفرى مذهب پيرو جعفر بن محمد شدم\r\n2 - بنام خدا آواز دادم و الله اكبر گفتم ، و دانستم كه خدا ميبخشد و مىآمرزد\r\n3 - و بدين خدا تا زنده‌ام متدين شده‌ام ، و سيد مردم جعفر بن محمد مرا از كيش باطل باز داشت\r\n4 - گفتم فرض كن مدتى من يهودى بودم ، و گر نه در آن مدت ترسا شده بودم\r\n5 - من بپروردگار بخشاينده از آن مذهب باطل تائبم ، و گويا اكنون مسلمان شدم و الله اكبر\r\n6 - من ديگر تا زنده‌ام معتقد غلو نميشوم ، و بعقيده اى كه بودم رجوع نكنم در پنهان و آشكار\r\n7 - من ديگر نميگويم محمد بن حنيفه در كوه رضوى غائب شده - و اگر چه نادانها گفتهء مرا عيب كنند و بسيار انتقاد كنند\r\n8 - آرى او به راه مرگ خود رفت ، و داراى فضيلت بود و پيرو سنت\r\n9 - با گذشتگان پاك و طاهر خود ، و يكى از فروع پاك خاندان مصطفى ( ص ) بود تا آخر قصيده كه بسيار طولانى هست و باز در اين موضوع اين شعر را گفته ام\r\n","description":"","footnote":"","page_name":" 113 ","page_number":113},
  {"content":"\r\n( 1 ) 1 - اى كسى كه بر شتر تنومند بسوى مدينه رهسپارى - بر شتران تند رو كه بيابانهاى دور و دراز را به آنها در مينوردند 2 - اگر خدايت رهبرى كرد و جعفر بن محمد را ديدار كردى - بولى خدا و زادهء امام پاكيزه از قول من عرض كن 3 - هلا اى امين خدا و زاده امين خدا - من بسوى خداى بخشاينده باز گشتم و به تو رو آوردم 4 - از آن عقيده اى كه در آن بودم و پافشارى ميكردم - و با مخالفين آن ستيزه داشتم و آشكارا براى آن مبارزه ميكردم 5 - گفتار من در باره محمد بن خولة از روى كنيه - و عناد با سلسله پاك پيغمبر نبود 6 - ولى از گفته وصى محمد ( ص ) براى ما نقل شده بود - و ناقلين آن هم دروغ گو نبودند 7 - كه ولى بر حق خدا غائب مىشود و ديده نميشود - در سالهاى بسيارى نقش يك ترسنده و منتظر را دارد 8 - و دارائى آن امام غائب تقسيم مىشود - مثل آنكه مرده است و زير خروارها خاك پنهان شده .\r\n9 - مدتى پشت پرده غيبت ميماند و يك دفعه ظهور مىكند - مانند ستاره درخشنده اى كه از پشت افق پديد شود 10 - بكمك و يارى خدا از خانه خدا پيشروى مىكند - با تسلط و بزرگوارى و وسائل آماده 11 - با پرچم پيروزى بدشمنان خود مىتازد - و آنها را ميكشد به سختى چون خشمناك دل بر افروخته اى 12 - چون براى ما روايت شد كه محمد بن حنيفه زاده خوله غائب است - ما اين عقيده را بر او تطبيق كرديم و دروغ نشمرديم\r\n","description":"","footnote":"","page_name":" 114 ","page_number":114},
  {"content":"\r\n( 1 ) 13 - گفتيم او است مهدى و قائم بحقى كه - كه ببركت عدالت او هر قحطى زده اى بخوشى زندگى مىكند 14 - اكنون كه شما ميفرمائيد او نيست البته فرموده شما درست است و آنچه بدان فرماندهى حتم است و تعصبى در ميان نيست 15 - پروردگارم را گواه ميگيرم كه گفتار شما حجت است - بر همه مردم از فرمانبر و نافرمان 16 - آن امامى كه قائم به حق است - و روحم باشتياق او در طرب است 17 - بناچار غيبتى دارد كه دوره آن را ميگذراند - درود خدا بر آنچنان غائبى باد 18 - مدتى در پشت پرده غيبت است و در موقع خود ظهور مىكند - و حكمرانى مىكند بر همه مردم از مشرق تا مغرب 19 - به اين عقيده در نهان و آشكار خدا را ديندارم - و اگر در باره آن به من عتاب شود تأثير در من ندارد حيان سراج كه راوى اين حديث است خود از كيسانيه بوده است\r\n\r\nدر اثبات مرگ محمد بن حنفيه و رد مذهب كيسانيه\r\n( 2 ) چون مرگ محمد بن حنيفه ثابت باشد روشن است كه اخبار راجع بغيبت امام كه بطور حتم رسيده بر او منطبق نيست اكنون رواياتى كه دليل مردن محمد بن حنيفه است ذكر ميكنيم . . جعفر بن مختار گويد حيان سراج خدمت امام صادق جعفر بن محمد ( ع ) رسيد امام به او فرمود اى حيان اصحابت در باره محمد بن حنيفه چه گويند ؟ عرض كرد گويند زنده است و روزى مىخورد امام صادق فرمود كه پدرم ( ع ) براى من باز گو كرده كه از جمله كسانى بوده\r\n","description":"","footnote":"","page_name":" 115 ","page_number":115},
  {"content":"\r\nاست كه در حال بيماريش ويرا عيادت كرده و در حال احتضارش چشمهاى او را بسته و در حال دفنش او را به خاك سپرده و زنانش را پس از او به شوهر داده و تركه اش را قسمت كرده ، عرض كرد اى ابى عبد الله مثل محمد بن حنيفه در ميان امت اسلامى چون عيسى بن مريم است كه وضعيت او بر مردم مشتبه شد ، حضرت صادق فرمود وضع او بر دوستانش مشتبه شد يا بر دشمنانش ؟ عرضكرد بر دشمنانش ، حضرت فرمود بگمانت ابو جعفر محمد بن على ( ع ) دشمن عمش محمد بن حنفيه بود ؟\r\nعرضكرد خير ، سپس امام صادق فرمود اى حيان شما از آيات خدا رو گردان هستيد و خداى تبارك و تعالى ( در سوره انعام آيه 157 ) فرموده به زودى كيفر دهيم كسانى كه از آيات ما روگردانند به عذاب بدى براى آنكه رو گردان بودند امام صادق فرمود محمد بن حنفيه نمرد تا اعتراف بامامت على بن الحسين امام چهارم نمود وفاتش در سال هشتاد و چهار از هجرت واقع شد . . حنان بن سدير از پدرش نقل كرده كه من بمحمد بن حنفيه وارد شدم در آنگاه كه زبانش بند آمده بود به او دستور دادم وصيت كند نتوانست جواب گويد گفتم طشت آوردند و ماسه نرم در آن ريختند و نزد او گذاشتند و گفتم روى آن با انگشت خود بنويسيد ، او با انگشتش روى آن رمل نوشت و من روى كاغذ نسخه برداشتم ،\r\n\r\nرد عقيده ناووسيه در باره غيبت\r\n( 1 ) پس از آن طائفه ناووسيه در امر غيبت باشتباه رفتند و چون امر غيبت را راجع بحجت خدا درست ميدانستند از روى نفهميدن شخص غائب آن را به امام ششم جعفر بن محمد عليه السلام منطبق ساختند تا آنكه خداوند گفته آنها را با مرگ وى بيهوده ساخت ، پس از وى\r\n","description":"","footnote":"","page_name":" 116 ","page_number":116},
  {"content":"\r\nامام هفتم كاظم الغيظ و اواه حليم امام ابى ابراهيم موسى بن جعفر بن محمد چون پدرش جعفر بن محمد قيام بامامت كرد\r\n\r\nدر رد عقيده واقفيه\r\n( 1 ) و همچنان واقفيه مدعى شدند كه امامت بموسى بن جعفر ختم مىشود و بناچار بايد او امام غائب باشد و خداوند گفتار آنها را بمرگ موسى بن جعفر و آشكارا بودن قبرش باطل ساخت و قيام حضرت امام رضا على بن موسى محقق شد و علامات امامت در او محقق گرديد و بنص امامان گذشته در باره امامت آن حضرت به صحت پيوست و عقيده واقفيه را باطل ساخت از رواياتى كه در باره وفات موسى بن جعفر رسيده . . على بن عمر بن واقد گويد نيمه شبى بود كه سندى بن شاهك مرا احضار كرد . من در بغداد بودم در موقع اين احضار و بسيار ترسيدم و نگران شدم كه مبادا قصد بدى در باره من داشته باشد بخانواده خود وصاياى لازم را نمودم و گفتم * ( إِنَّا لِلَّه وَإِنَّا إِلَيْه راجِعُونَ ) * سپس سوار شدم و نزد او رفتم چون ديد پيش او ميروم گفت اى ابا حفص گمانم تو را بوحشت و اضطراب انداختم گفتم آرى گفت براى تو در اين مرود جز خير نيست گفتم پس قاصدى بفرست كه خبر مرا بخانه‌ام برساند گفت بسيار خوب سپس گفت اى ابا حفص مىدانى براى چه تو را احضار كردم ؟\r\nگفتم نه گفت موسى بن جعفر را مىشناسى ؟ گفتم به خدا آرى من او را ميشناسم و عمرى ميان من او دوستى بوده است ، گفت در بغداد چه كسانى از مردم مقبول القول هستند كه او را ميشناسند ؟ نام مردمانى را به او گفتم و در دلم افتاد كه آن حضرت وفات كرده ، گويد همه آن اشخاص را خواست و مانند من دور خود جمع كرد و از آنها هم پرسيد مردمى را مىشناسيد كه موسى بن جعفر را بشناسند آنها هم\r\n","description":"","footnote":"","page_name":" 117 ","page_number":117},
  {"content":"\r\nنام كسانى را بردند و آنها را هم احضار كرد و تا صبح پنجاه و چند كس از مردمى كه موسى بن جعفر را مى - شناختند و با وى مصاحبت داشتند جمع كرد ، سپس بر خاست و باندرون رفت و ما نماز صبح را خوانديم و نويسنده اش بيرون آمد و طومارى در دست داشت و نام همه ماها را با نشانى منزل و شغل سيما نوشت و ما را واگذاشت و نزد سندى رفت ، سندى خودش بيرون آمد و دست بر شانه من زد و گفت اى ابا حفص برخيز ، من برخاستم و همه حاضران هم برخاستند و در حجره اى وارد شديم و گفت اى ابا حفص اين پارچه را عقب كن از روى موسى بن جعفر من جامه را عقب زدم و ديدم حضرت از دنيا رفته و گريستم و گفتم * ( إِنَّا لِلَّه وَإِنَّا إِلَيْه راجِعُونَ ) * سپس به همه آن مردم گفت بيائيد و نگاه كنيد به آن حضرت يك بيك آمدند و نگاه كردند ، گفت اكنون همه شما گواهى مىدهيد كه اين موسى بن او جعفر بن محمد است ؟ گفتم آرى ما همه گواهيم كه اين موسى بن جعفر بن محمد است ، سپس بغلامش گفت يك دستمالى روى عورت آن حضرت انداخت و سرا پا او را عريان ساخت ، گفت . هيچ نشانه اى در تن مىبينيد كه غير عادى باشد اثر ضرب و شكنجه باشد ؟ گفتيم نه هيچ علامتى نيست و عقيده ما اينست كه مرده است ، گفت همين جا باشيد تا او را غسل دهيد و كفن كنيم و به خاك سپاريم ، آنجا مانديم تا آن حضرت را غسل دادند و كفن كردند و بگورستان بردند و سندى بن شاهك بر آن حضرت نماز خواند و او را به خاك سپرديم و برگشتيم ، عمر بن واقد مىگفت هيچ كس بهتر از من موسى بن جعفر را نمىشناخت چگونه مىگوئيد آن حضرت زنده است و من خود او را به خاك سپردم . . حسن بن عبد الله صيرفى از قول پدرش باز گويد كه حضرت موسى بن جعفر ( ع ) زير دست سندى بن شاهك وفات كرد او را بر تابوتى حمل دادند و فرياد مىكردند اين امام رافضيانست او را بشناسيد چون او را بشرطه خانه آوردند چهار نفر جار مىكردند هر كس مىخواهد بنگرد ببند فرزند بد موسى -\r\n","description":"","footnote":"","page_name":" 118 ","page_number":118},
  {"content":"\r\nبن جعفر ( ص ) بيرون آيد ، سليمان بن ابى جعفر از كاخش بكنار شط آمد و جنجال و غوغا را شنيد از فرزندان و غلامانش پرسيد اين جار و جنجال براى چيست ؟ گفتند سندى بن شاهك بر سر جنازه موسى بن جعفر اين جنجال را بر پا كرده ، بفرزندان و غلامانش گفت گمانم جنازه را بكناره غربى شط هم با همين وضع بياورند و چون او را از جسر عبور دادند همه با غلامان خود بر سر آنها بريزيد و جنازه را از دست آنها بگيريد و آنها را بزنيد و آن چه علامت سياه دارند پاره كنيد و جنازه را سر چهار راه بگذاريد و و بجارچيان بگوئيد جار بكشند : هلا هر كس مىخواهد بپاكيزه فرزند پاكيزه موسى بن جعفر نظر كند بيرون آيد مردم چون طرفدارى سليمان جعفر را ديدند به يكباره جمع شدند او را غسل دادند و حنوط نموده با حنوط قيمتى و كفنى كه برد يمانى داشت و دو هزار و پانصد اشرفى تمام شده و همه قرآن بر آن نوشته بود بر او پوشانيدند و خود سليمان پاى برهنه و گريبان چاك زده دنبال جنازه به راه افتاد و او را تا قبرستان قريش تشييع كرد و در آن جا به خاك سپرد و بهارون الرشيد گزارش نوشت او در جواب سليمان بن جعفر نوشت اى عم آفرين رحمك الله حق صله رحم را بجا آوردى و خدا جزاى نيكت دهد به خدا سوگند سندى بن شاهك بدستور ما كار نكرده است . . محمد بن صدقه عنبرى گويد چون ابو ابراهيم موسى بن جعفر عليه السلام وفات كرد ، هرون الرشيد بزرگان خاندان ابو طالب و بنى عباس و سران اهل كشور و قضات را جمع كرد و گفت اين جنازه موسى ابن جعفر است كه خود به خود مرده است و من نسبت بحادثه مرگ او هيچ گناهى ندارم كه لازم باشد از خدا آمرزش بخواهم . بيائيد او را ببينيد ، هفتاد تن از شيعيانش درآمدند و او را نگريستند و بازجوئى كردند هيچ اثر زخم و سم و خفه گى در او نبود و در پايش رنگ\r\n","description":"","footnote":"","page_name":" 119 ","page_number":119},
  {"content":"\r\nحنا بود ، سليمان بن جعفر او را كفالت كرد متولى غسل و كفن كردنش گرديد و با سر و پاى برهنه جنازه او را تشييع كرد .\r\nعلى بن رباط گويد به امام هشتم عرض كردم مردى نزد ما است كه مىگويد پدرت زنده است و شما بدرستى مىدانيد ، فرمود سبحان الله رسول خدا مرد و موسى بن جعفر نمىميرد آرى به خدا مرد اموالش تقسيم شد و كنيزانش تزويج شدند .\r\n\r\nرد قائلين بغيبت امام حسن عسكرى عليه السّلام\r\n( 2 ) سپس جمعى در امامت بحسن بن على بن محمد توقف كردند و گفتند او غايب شده چون غيبت را درست فهميده بودند ولى موضوعش را ندانستند و گمان كردند او است قائم مهدى ولى چون وفات آن حضرت هم ثابت شد گفتار آنها باطل گرديد و بموجب اخبار صحيحه اى كه ما در مقام مناسب خود در اين كتاب ياد كرديم محقق است كه غيبت در فرزند او عليه السلام است از جمله روايات وفات امام حسن عسكرى عليه السلام حديثى است از سعد بن عبد الله گويد جمع بيشمارى كه نتوان احصاء كرد و آنها را متهم بتبانى بر دروغ دانست بما گفتند در حادثه فوت امام حسن عسكرى و دفن او حضور داشتند و بعد در ماه شعبان يك صد و هفتاد و هشت كه قريب هيجده سال از وفات ابى محمد حسن بن على عسكرى عليه السلام ميگذشت ما در محضر احمد بن عبد الله بن يحيى بن خاقان بوديم كه در آن روزگار از طرف سلطان كار گذار خراج و مزارع دهستان قم بود و اين شخص ناصبى ترين و دشمنترين خلق خدا بود نسبت بائمه هدى در\r\n","description":"","footnote":"","page_name":" 120 ","page_number":120},
  {"content":"\r\nاين ميان ذكر كسانى از خاندان ابى طالب بميان آمد كه در سر من رأى زندگانى مىكردند و بيان مذهب آنها و صلاحيت و مقاماتشان پيش سلطان مورد گفتگو شد . احمد بن عبد الله نامبرده گفت من در سر من رأى هيچ علوى را نديدم و نشناختم كه بمقام حسن بن على بن محمد بن على الرضا باشد و در رهبرى و وقار و عفت و بزرگوارى و كرم در ميان خاندان بنى هاشم و نزد سلطان و همه بنى هاشم كسى را ببزرگوارى او نشنيدم بر همه پيره مردان و افسران و وزيران و نويسندگان و عوام مردم مقدم بود ، من خود در يك مجلس عمومى و رسمى پدرم پشت سرش ايستاده بودم دربانان او دويدند و گفتند ابن الرضا بر در خانه است ، فرياد كرد او را وارد كنيد ، مردى گندم گون ، گشاده چشم خوش قامت ، زيبارو خوشتركيب ، جوان باجلال و هيبت وارد شد ، چون چشم پدرم به او افتاد از جا برخاست و چند گام باستقبال او شتافت كه من سابقه نداشتم با هيچ كدام از بنى هاشم يا درجه داران و وليعهدان چنين كند ، چون نزديكش رسيد ، در آغوشش كشيد و رويش را بوسيد و دوشانه اش را بوسيد و دستش را گرفت آورد بالاى مصلاى خودش نشانيد و پهلويش نشست و با همه توجه باوى سخن ميگفت و او را بكنيه مىخواند و خودش و پدر و مادرش را قربان او مىنمود و من ميديدم و تعجب مىكردم در اين ميان دربانان آمدند و گفتند ( وليعهد خليفه ) موفق درب منزل است هر وقت موفق نزد پدرم مىآمد ، دربانان و افسران مخصوص مىآمدند ميان پدرم و باب دار السماطين صف مىكشيدند و مىايستادند تا موفق بيايد و برود ، با اين وضع پدرم متوجه آن حضرات بود و با او سخن ميگفت تا وقتى ديد غلامان مخصوص موفق آمدند ، آن وقت به حضرت عرض كرد يا ابا محمد خدا مرا قربانت كند اگر ميل داريد بفرمائيد و بغلامانش گفت او را از پشت صفوف ببريد كه امير يعنى موفق او را نبيند ، از جا برخاست و پدرم هم بلند شد او را در آغوش كشيد و رويش را بوسيد و آن حضرت رفت ، من\r\n","description":"","footnote":"","page_name":" 121 ","page_number":121},
  {"content":"\r\nبدربانان و غلامان پدرم گفتم واى بر شما اين كى بود كه پدرم با او چنين احترامى كرد ؟ گفتند اين مرديست از علويان كه او را حسن بن على گويند و بابن الرضا معروف است تعجب من بيشتر شد آن روز را دلتنگ و انديشناك در باره او و پدرم بسر بردم و فرصتى نشد كه از پدرم در اين باره پرسشى كنم تا شب شد ، شيوه پدرم اين بود كه پس از نماز عشا مينشست و در مراجعات ادارى و كارهاى دولتى نظر ميكرد ، چون نماز خواند و نشست من پيش او نشستم ؟ گفت احمد كارى دارى ؟ عرضكردم آرى اگر اجازه بفرمائيد پرسشى دارم گفت فرزند جانم به تو اجازه دادم هر چه ميخواهى بپرس گفتم پدر جان اين مردى كه امروز صبح نزد شما آمد و اين قدر احترامش كردى و اجلالش نمودى و خود و پدر و مادرت را قربانش كردى كى بود ؟ گفت پسر جان اين ابن الرضا امام رافضيان بود ابن الرضا ، قدرى خاموش شد و گفت پسرم اگر امامت از خلفاء بنى عباس بگردد احدى از بنى هاشم جز او از نظر فضيلت و رهبرى و عفاف و خوددارى و زهد و عبادت و جميع اخلاق عاليه و لياقت شايسته آن نيست ، اگر پدرش را ديده بودى مرد جليل و بزرگوار و خير و فاضلى را ديده بودى ، از شنيدن اين بيانات دلتنگى و انديشناكى و كينه‌ام نسبت بپدرم افزود و پس از آن همه كوشش و همت من پرسش و بازرسى احوالات او بود از هر كس احوال او را پرسيدم از بنى هاشم ، افسران ، نويسندگان و قضات و فقهاء و مردم ديگر همه او را بزرگوار ، عاليمقدار و صاحب مقام رفيع و گفتار نيك ميدانستند و بر همه خاندانش از پير و جوان مقدم ميشمردند و همه ميگفتند او امام رافضيان است بزرگوارى او نزد من محقق شد زيرا از دوست و دشمن در باره او خوب ميگفتند و او را ميستودند . بعضى از اشعريين قم كه در مجلس بودند از حاكم خبر برادر امام حسن عسكرى جعفر را پرسيدند ؟\r\n","description":"","footnote":"","page_name":" 122 ","page_number":122},
  {"content":"\r\nگفت جعفر كيست كه از او پرسش شود يا همتاى او شمرده شود ، براستى جعفر مرد متجاهر بفسقى است بىشرم است و دائم الخمر ، پستتر مرديست كه من ديدم و بىآبرو و پرده در است ، به خدا با يارانش هنگام وفات حسن بن على پيش سلطان آمد و كارى كرد كه من در عجب ماندم و گمان نداشتم مرتكب شود ، براى آنكه چون خبر بيمارى ابن الرضا بپدرم رسيد همان ساعت سوار شد و بدار الخلافه رفت و شتابانه برگشت و پنج تن از خدام امير المؤمنين كه بسيار خصوصى و مورد وثوقش بودند برياست نحرير با او آمدند و مامور شدند كه خانه حسن بن على را زير نظر بگيرند و اخبار آن حضرت و حالش را بازرسى كنند و چند نفر طبيب مخصوص را هم دستور داد از او عيادت كنند و هر بام و شام نزد او رفت و آمد كنند و او را وارسى نمايند بعد از دو روز خبر رسيد كه بسيار ضعيف شده صبح زود سوار شد و نزد او رفت و بپزشگان دستور داد بالين او بمانند و فرستاد قاضى القضاة را احضار كرد در آن مجلس و دستور داد از ياران خود ده تن افرادى كه در ديانت و امانت و ورع مورد وثوقند حاضر كرد و فرستاد در خانه حسن بن على ( ع ) و دستور داد كه شب و روز در آنجا باشند و آنها ملازم خانه بودند تا چند روز از ربيع الاول سال دويست و شصت گذشته بود كه آن حضرت وفات كرد و شهر سر من رأى يكپارچه شيون كرديد و غوغاى مات ابن الرضا بلند شد سلطان باز رسانى فرستاد كه خانه او را تفتيش كردند و همه اطاقها را گشتند و بستند و مهر كردند و در جستجوى فرزندى بودند زنانى كه قابله بودند و زن آبستن را ميشناختند آوردند و كنيزان آن حضرت را مورد بررسى قرار دادند يكى از آنها گفت اين كنيز آبستن است او را در اطاقى زندانى كردند و نحرير خادم را با يارانش موكل او ساختند و چند زن هم با آنها بمواظبت او گماشتند ، پس از اين كارها در\r\n","description":"","footnote":"","page_name":" 123 ","page_number":123},
  {"content":"\r\nمقام تجهيز او برآمدند بازارها تعطيل شد و پدرم با جميع بنى هاشم و افسران و نويسندگان و همه مردم بتشييع جنازه او پرداختند و شهر سر من راى در آن روز شبيه قيامت شد چون از كار غسل و كفن پرداختند سلطان ابى عيسى پسر متوكل را فرستاد تا بر او نماز گذارد و چون جنازه را گذاشتند كه بر او نماز بخوانند ابو عيسى روى او را باز كرد او را به همه بنى هاشم و بنى عباس و افسران و نويسندگان و قضات و فقها و عدول نشان داد و گفت ملاحظه كنيد اين شخص حسن بن على بن محمد بن الرضا است بمرگ خود از دنيا رفته و در بستر خود فوت شده و از خدام امير المؤمنين و ثقات او فلان و فلان بالين او بودند از پزشكان فلان و فلان و از قضات فلان و فلان سپس رويش را پوشيد و بر او نماز خواند و پنج تكبير گفت و دستور داد او را برداشتند و در خانه اى كه پدرش در آن دفن بود به خاك سپردند چون او را به خاك سپردند و مردم پراكنده شدند سلطان و يارانش در جستجوى فرزندش پريشان شدند و بازرسى بسيار دقيقى در منازل انجام شد و از قسمت ميراثش خوددارى كردند و كسانى كه موكل نگهدارى آن كنيزك بودند كه گمان داشتند آبستن است تا دو سال و بيشتر مواظب او بودند تا آنكه معلوم شد آبستن نيست و سپس ميراثش ميان مادر و برادرش جعفر تقسيم شد « 1 » و مادرش مدعى شد كه وصى او است و اين وصايت نزد قاضى و سلطان بثبوت رسيد « 2 » و باز هم سلطان از فرزند او جستجو ميكرد و پس از\r\n\r\n","description":"","footnote":"\r\n« 1 » اين قسمت ميراث ميان مادر و برادر بنا بر مذهب عامه است كه به تعصيب قائلند يعنى چون ميراث از فريضه طبقه اول وراث بيشتر باشد آن زائد را بخويشان پدرى طبقه دوم ميدهند ، در اينجا فريضه مادر ثلث بوده و چون بحسب ظاهر وارث ديگرى نبوده باقى را به برادر داده اند\r\n« 2 » ظاهر اينست كه اين وصايت ما در هم ساختگى بوده و براى گمراه كردن مردم بوده كه به آنها بفهمانند فرزندى از امام بجا نمانده و مادر خود را وصى خود نموده است\r\n","page_name":" 124 ","page_number":124},
  {"content":"\r\nتقسيم ميراثش جعفر نزد پدرم آمد و در خواست كرد كه مقام امامت پدر و برادرم را به من تفويض كنيد و در هر سالى بيست هزار اشرفى ميپردازم پدرم بر او برآشفت و به او بد گفت و گفت اى احمق سلطان اعزه الله بيرحمانه شمشير و تازيانه را بر كسانى كه معتقد بامامت پدر و برادرت بودند كشيده بود تا آنها را از اين عقيده برگرداند و برگردانيدن آنان ممكن نشد و كوششها كرد كه پدر و برادرت را از مقام امامت بيندازد ، ممكن نشد ، اگر تو پيش شيعيان پدر و برادرت امام شناخته شوى نيازى ندارى كه سلطان و يا ديگرى رتبه آنها را به تو بدهد و اگر اين مقام را نداشته باشى بوسيله ما نمىتوانى به آن مقام برسى و از اينجا پدرم او را كوچك شمرد و ضعيف شناخت و دستور داد كه از ورود او نزد وى جلوگيرى شود و تا پدرم مرد اجازه ملاقات به او نداد تا من از سر من راى بيرون آمدم اوضاع به همين طور بود و باز هم سلطان در جستجوى فرزند حسن بن على عليه السّلام مىباشد آيا مرگ امام يازدهم درست نيست و رواست كه يك امر عيانى دروغ باشد و سلطان وقت با آن همه كوشش از فرزند او جستجو مىكرد چون دانسته بود كه پيش از چند سال از وفاتش فرزندى آورده و او را بر شيعيان خود نموده و به آنها گفته است كه پس از من اين فرزندم امام شما و خليفه من است بر شما از او پيروى كنيد و از دور او پراكنده نشويد تا هلاك گرديد و از دين بيرون رويد ولى بدانيد كه از امروز گذشته ديگر او را نخواهيد ديد و سپس او را پنهان كرد و ظاهرش نساخت براى همين - بود كه سلطان از جستجوى او دست باز نميگرفت و روايت شده كه ولادت امام زمان پنهانى است و شخص او از نظر مردم غايب است تا آنكه چون ظهور كند بيعت هيچ كس به گردن او نباشد و او كسى باشد كه زنده است و سهم ارث او را تقسيم\r\n","description":"","footnote":"","page_name":" 125 ","page_number":125},
  {"content":"\r\nكنند و من اين حديث را با سند آن در محل مناسب اين كتاب بيرون نويس كرده‌ام ، منظور من از نقل اين خبر اثبات وفات امام يازدهم بود و چون غيبت محمد حنيفه و امام صادق جعفر بن محمد و موسى بن جعفر و حسن بن على عسكرى عليهم السلام باطل شد براى صحت و ثبوت وفات آنان تحقق آن در باره كسى كه پيغمبر ( ص ) و يازده امام ( ع ) تصريح كرده‌اند درست باشد و او حجة بن الحسن بن على بن محمد عسكرى است و من اخبار نصوص غيبت شخص آن حضرت را از قول آنان با سند خود در اين كتاب درج كرده‌ام هر كدام از مخالفين كه راجع بغيبت امام قائم از ما پرسش ميكنند يا معتقد بامامت يازده امام ، پدران آن حضرت هستند يا نيستند اگر هستند بايست امامت دوازده همى را بپذيرند زيرا پدران او كه امامان پيش ازويند باسم و نسب او را معرفى كرده‌اند و شيعه اتفاق دارند كه او امام قائم است كه بعد از يك غيبت طولانى ظهور مىكند و زمين را پر از عدل و داد مينمايد چنانچه پر از جور و ستم شده و اگر سؤال كنند عقيده بامامت يازده امام پيش از او ندارد ما در باره امام غائب جوابى به او نخواهيم داد و بايد اول امامت يازده امام پدران او را بر او ثابت كنيم ، چنانچه اگر يك يهودى بگويد چرا نماز ظهر چهار ركعت و نماز عصر چهار ركعت و نماز عشاء چهار ركعت است و نماز صبح دو ركعت و مغرب سه ركعت است جوابى ندارد بايد به او گفت تو منكر پيغمبرى هستى كه اين نمازها را دستور داده و شماره بر ركعات آنها نهاده بايد اول در نبوت او و اثبات آن با تو سخن گوئيم اگر نبوت او باطل باشد اصل اين نمازها باطل است و پرسش از آن جا ندارد و اگر نبوت او درست است بايست به اين نمازها و عدد ركعات آنها اقرار كنى چون پيغمبر آنها را\r\n","description":"","footnote":"","page_name":" 126 ","page_number":126},
  {"content":"\r\nمقرر كرده و اجماع امت آن را ثابت نموده علت آن را بدانى يا ندانى به همين وضع است پرسش از حضرت قائم طبق النعل بالنعل\r\n\r\nجواب اعتراض ديگر راجع بغيبت امام زمان عجل الله فرجه\r\n( 1 ) بسا معترضى باشد كه آثار حكمت را نداند و از وضع تدبير درست ملت بى خبر باشد و بعنوان اعتراض بگويد چرا امام دوازدهم غائب شد و يكى از امامان پيش از او غائب نشد كه پدران او بودند و بعقيده شما امام بودند با اينكه اكنون كه زمان غيبت او است زندگانى شيعه از زمان بنى اميه بسيار رفاه تر است و آزادى بيشترى دارند زيرا سختگيرى به شيعه در زمان آنها تا حدى بود كه 1 - مسئول مقامات دولتى بنى اميه بودند كه از امير المؤمنين عليه السلام بيزارى جويند 2 - مورد تعقيب نيروى آنها بودند و بيرحمانه بجرم تشيع كشته ميشدند و تبعيد و آواره ميگرديدند ولى شيعه اماميه امروزه در آرامش و سلامت بسر ميبردند و شماره آنها افزون شده و پيروان و ياران بسيارى دارند و بواسطه دوستى و پشتيبانى بزرگان اهل دولت وقت و صاحبان سلطنت و نيرو ، قدرت فراوانى يافته‌اند و مذهب آنها آشكار گرديده و پيروزمند شده .\r\nمن بتوفيق خدا در جواب اين اعتراض ميگويم نادانى بيخبران و اشخاص بىعقيده و ايمان هميشه هست ، ما پيش از اين گفتيم كه ظهور حجتهاى الهى در غيبت آنها در جريان حكمت نامتناهى است و بمناسبت امكان و استفاده اهل ايمان است گرچه حقيقت آن بر ما معلوم نباشد و براى توضيح بايد گفت از روى دقت نظر با اين تكاثر و تظاهر شيعيان وضع امام به حق از زمان امامان گذشته مشكلتر و سختر است و رنج آورتر براى آن كه .\r\n1 - امامان گذشته محرمانه بشيعيان و دوستان و طرفدارنشان در هر مقامى و بهر مناسبتى گفته بودند كه امام شمشير زن و مقتدر در برابر مخالفين همان امام دوازدهم است و ما وظيفه سكوت داريم\r\n","description":"","footnote":"","page_name":" 127 ","page_number":127},
  {"content":"\r\nو آن امام هم قيام نميكند تا آشكارا از آسمان بنام خود و پدرش فرياد عمومى بلند شود و با اينكه اين تعليمات محرمانه بوده به اندازه اى مورد سفارش شده كه به گوش دشمنان رسيده و مردم هم عادت دارند هر چه بشنوند و احساس كنند منتشر سازند ، اين موضوع در ميان شيعيان آل محمد منتشر بود به گوش دولتهاى مخالف و ديگران هم رسيده بود و آنها هم امامان شيعه را راستگو و دانشمند و فاضل مى - دانستند نظر بموقعيت عمومى آنها از شتاب در كشتارشان توقف ميكردند و از آزار آنها خوددارى مينمودند و حكمت و تدبير خدا هم موجب ظهور و نگهدارى آنها بود و بايست به همين وضع هر كس بدان چه سزاوار است از هدايت و ضلالت برسد چنانچه خداى تعالى ( در سوره كهف آيه 17 ) فرمايد هر كه را خدا توفيق هدايت داد رهبرى شده و هر كس را بوادى ضلالت وانهاد تو هرگز پيشوا و رهبرى براى او نخواهى يافت و خداى عز و جل ( در سوره مائده آيه 68 ) فرمايد بيفزايد محققا بسيارى از آنان را آنچه به تو از پروردگارت نازل شده سركشى و كفر اندوه مخور بر مردم كافر ولى در اين زمان اخبار نص و اشاره باحوال صاحب الزمان به گوش همه مردم رسيده و همه مطلع شده‌اند كه صاحب الزمان با شمشير ظهور كند ، مردم هم عادت دارند هر چه بشنوند و ببينند و مشاهده كنند منتشر سازند ، اگر صاحب الزمان در عيان باشد و با شيعيان خود تماس گيرد ميان مردم شيعه شهرت يابد و به گوش دشمنان برسد بلكه جاسوسان مخفى بوجود او پى برند و بسا دوستان هنگام جدال با مخالفان تحت تأثير احساسات خود او را معرفى كنند و محل او را نشان دهند ، چنانچه هشام بن حكم موقع مناظره با شخص شامى در حضور امام صادق عليه السّلام تحت اين تأثير قرار گرفت و او را معرفى كرد ، در گرم مناظره شخص شامى بهشام گفت امامى كه به او اشاره ميكنى اين القاب و صفات را براى معتقدى كجا وجود خارجى دارد ؟ هشام بيخودانه\r\n","description":"","footnote":"","page_name":" 128 ","page_number":128},
  {"content":"\r\nبا دست خود به امام اشاره كرد او را معرفى كرد و گفت همين آقا است . و اگر امام زمان بطور خصوصى با شيعيان خود هم تماس گيرد در مجالس آنها منتشر شود و بناچار نشانى شخص و نسب و مكانش به گوش مخالفان رسد در اين صورت نه بوى رحم كنند و نه بشيعيان وى مهلت دهند چنانچه فرعون به حساب اينكه شنيده بود موسى پيغمبر ناجى بنى اسرائيل است و هلاكت فرعون و كشورش بدست او است و از آنها بوجود مىآيد بيرحمانه مشغول كشتار فرزندان بنى اسرائيل شد و پيش از او بمحض اينكه خبر زايش حضرت ابراهيم به گوش نمرود رسيد و فهميد كه هلاكت او و ويرانى كشورش بدست او است شروع بكشتار فرزندان رعايا و اهل كشورش كرد و هم چنان خليفه ناحق و سركش زمان وفات امام حسن بن على عليه السلام پدر صاحب الزمان در جستجوى فرزند او برآمد خانه او را تحت نظر گرفت و كنيزانش را زندانى كرد و انتظار حملى را كه در آنها گمان ميبرد كشيد و اگر منظورشان همان وضع زمان ابراهيم و موسى نبود اين كارها را نمىكردند آن حضرت اهل و فرزند خود را بجا گذاشت و مخالفين ميدانستند كه مذهب و دين او اينست كه با وجود فرزند يا يكى از ابوين هيچ كس جز زوج و زوجه از ارث نميبرد ، شخص عاقل جز اين را نپندارد و فهم نكند و مقتضاى تدبير و حكمت الهى هم در موضوع غيبت و ظهور در ميان بود و چون چنين سختگيرى در ميان بود امام بناچار غائب شد و شخص او پشت پرده رفت و نتوانستند محل او را بدانند ، سپس يكنفر از شيعيانش پارهء از وضعيت غيبت آن حضرت را منتشر ساخت چنانچه ما وصف نموديم و امام در حال استتار مورد توجه دشمنان گرديد و بازرسانى از طرف سركش آن عصر يا فتنه انگيزى از ميان عوام بتفحص پرداخت نسبت باستتار امام و اخبارى كه در باره او رسيده بود بازرسى نمود ولى شخصى كه به او اشاره شود و شبهه اى كه دست آويز او گردد نيافت در اينجا دشمن شكست خورد و فتنه خوابيد و عصبيت عقب كشيد و در اين\r\n","description":"","footnote":"","page_name":" 129 ","page_number":129},
  {"content":"\r\nصورت مخالفين نسبت بشيعيان او بهانه اى ندارند و نميتوانند آنها را محكوم و معدوم نمايند ، آتش جنك خاموش شد و دشمن بجاى خود نشست و فرصتى براى انديشه و تأمل بدست آمد جويندگان حقيقت به صحت امامت آنان پى بردند و هر شخص با ايمانى كه درست فكر كرد حقانيت مذهب اماميه را فهميد و كسانى كه در حيرت جهالت بودند و باولياء حجت الهى پيوستند ، پرده تاريكى در مهلت تأمل و تحقيق در علامات و شواهد امامت بكنار رفت چنانچه حقيقت امامت و صحت مذهب اماميه براى هر كس طالب حق باشد از مطالعه همين كتاب ما روشن و هويدا گردد در صورتى كه جوياى نجات باشد و از گمراهى گريزان گردد و خود را در زمره پيشروان سرانجام خوشى كه خدا مقرره كرده وارد كند و راه حق را بر گمراهى انتخاب نمايد .\r\n\r\nجواب شبهه ديگر راجع بغيبت امام عصر عجل الله فرجه\r\n( 2 ) يكى از اعتراضاتى كه جهال معاندين حق دارند اينست كه ميگويند بما از وضع فعلى امام غائب خبر دهيد آيا مدعى امامت هست يا نيست ؟ در فرض اينكه ما نزد او برويم و از احكام دين از او پرسش كنيم اگر جواب دهد و مدعى امامت باشد امام است و اگر در صورت مراجعه بوى مدعى امامت نباشد و جواب ما را ندهد او با كسى كه امام نيست برابر است و امامت او فائده و مفهومى ندارد ، در جواب اين اعتراض بايد گفت .\r\n1 - امام راستگوئى كه پيش از وى بوده ما را بامامت او دلالت كرده و نيازى ندارد كه خود مدعى امامت باشد بلكه وظيفه مردم است كه او را بامامت بشناسند و اگر خودش هم اظهار امامت كند براى ياد آورى و تأكيد است نه براى اثبات امامت و اقامه دليل زيرا امامى كه پيش از وى ظاهر بوده بامامت او تصريح كرده و وضع او را روشن نموده و او را از ادعاء امامت و اقامه برهان بىنياز ساخته نظير آن\r\n","description":"","footnote":"","page_name":" 130 ","page_number":130},
  {"content":"\r\nعقيده ما است در باره على بن ابى طالب عليه السلام كه بنص پيغمبر ( ص ) امامت او ثابت شده و محتاج نبود كه خود دعواى امامت كند و دليل بر آن اقامه كند ، اما راجع بپرسش از احكام دين از آن حضرت البته اگر از روى معرفت به او رجوع شود و مقصود طلب رشاد و آموختن مسائل باشد و با اعتقاد بامامت او و اقرار بمقام او باشد خود را بشناساند و بشما بياموزد و جواب گويد ولى اگر به قصد دشمنى و جاسوسى به او رجوع شود و در دل گرفته شود كه وسيله مزاحمت او نزد دشمنان دين فراهم گردد و بدست آويز اطلاع بر اسرار دين بدست دشمنان سپرده شود بشما جواب نخواهد داد زيرا از شما به جان خويش ميترسد .\r\nاگر اين جواب قانعكننده نباشد ما در مقام جواب اين پرسش را طرح ميكنيم كه 2 - در آن زمانى كه پيغمبر ( ص ) در غار پنهان بود اگر مردم ميخواستند به او رجوع كنند و از احكام دين بپرسند ميتوانستند او را ملاقات كنند و خدمت او برسند يا نه ؟ اگر ميتوانستند كه حضرت پنهان نبوده و اگر نميتوانستند پس وجود و عدم او در عالم بنا بر نظر شما برابر بود ، اگر بگوئيد پيغمبر در اين پنهانى حفظ جان خود ميكرد گفته شود كه امام هم در دوره غيبت حفظ جان خود مىكند ، اگر بگوئيد كه پيغمبر بعد از آن آشكار شد و دعواى نبوت كرد ، ميگوئيم چه فرق دارد منظور اينست كه پيش از خروج از استتار در غار و ظهور خود پيغمبر بود و اين غيبت مايه نقصى در نبوت او نشد امام هم تا براى حفظ خود در پرده غيبت است امام است و اين غيبت موجب نقص امامت او نيست .\r\n3 - به صاحبان اين اعتراض گفته مىشود در جواب اين پرسش چه ميگويند ؟\r\nجمعى از افاضل اصحاب پيغمبر و راستگويان آنها با آن حضرت بيك لشكر جرار و خونخوار مشركين برخورده‌اند و آن لشكر دشمن در جستجوى شخص پيغمبراند كه او را از ميان ببرند ولى شخص آن حضرت را نميشناسند و از همان اصحاب ميپرسند كه اين شخص پيغمبر است و چگونه مىشود او را گرفت ؟\r\n","description":"","footnote":"","page_name":" 131 ","page_number":131},
  {"content":"\r\nو كجا است ؟ بناچار براى رفع شر دشمن از پيغمبر ميگويند ما محل او را نميدانيم ، اين شخص پيغمبر نيست آيا در اين جواب دروغگو و مورد ملامت هستند و بد كارى كرده‌اند ؟ اگر بگوئيد دروغگو هستند بواسطه تكذيب اصحاب پيغمبر ( ص ) از دين بيرون رفته‌ايد و اگر بگوئيد دروغ نگفته‌اند بلكه براى حفظ جان پيغمبر سخن مبهمى گفته‌اند و در دل معنى ديگر داشته‌اند كه از دروغ پرهيز كرده باشند اگر چه ظاهر گفتارشان دروغ باشد و ملامتى بدانها متوجه نيست بلكه كارشان پسنديده و بجا است زيرا از جان پيغمبر دفاع كرده‌اند در اين صورت به آنها گفته شود اگر امام هم در برابر دشمنان خود بگويد من امام نيستم و جواب پرسشهاى آنها را ندهد امامت او زائل نگردد زيرا از جان خود ترسيده ، اگر انكار امامت در برابر دشمن در حال ترس سبب بطلان امامت باشد بايد اصحاب پيغمبر ( ص ) كه در جواب دشمن انكار نبوت او را كنند راستگو و مسلمان نباشند و اگر اين گونه انكار خلل براستگوئى و اسلام صحابه ندارد پنهان كردن امام شخص خود را خللى در امامت پديد نكند و در اين ميان فرقى نيست و اگر مسلمانى بدست كفارى گرفتار شد كه هر مسلمانى را بدست آرند ميكشند و از او پرسيدند تو مسلمانى ؟\r\nگفت نه ، اين انكار اضطرارى او را از اسلام بيرون نميبرد اگر امام هم در برابر دشمنان جانى خود انكار امامت خود كند از امامت خارج نشود اگر بگويند يك مسلمان در عالم وظيفه تربيت مردم و اقامه حدود ندارد ، از اين راه يك مسلمان با يك امام فرق دارد و لازمست كه امام خود را پنهان نكند تا مردم از او استفاده كنند جواب گوئيم كه امام خود را پنهان نكرده براى آنكه خداى عز و جل او را بامامت نصب كرده و مقام او را بمردم معرفى كرده بگفته امام صادقى كه پيش از او بوده او را بخلافت خود برگزيده ما ميگوئيم امام براى ترس از اينكه دشمنانش او را بكشند پيش دشمنان جانى خود اقرار\r\n","description":"","footnote":"","page_name":" 132 ","page_number":132},
  {"content":"\r\nبامامت ندارد ولى اين طور نيست كه از همه خلق پنهان باشد و هيچ كس او را نشناسد براى آن كه اگر همه مردم از امام طائفه اماميه پرسش كنند كه كيست گفته شود فلان بن فلان است و نزد همه امت اسلامى معروف است و سخن ما در اين بود كه امام وظيفه دارد نزد دشمن خود اقرار بامامت كند يا نه و با شما معارضه كرديم باينكه پيغمبر هم يك وقت از ترس دشمن خود را در غار پنهان كرد با اينكه صاحب معجزات بود و شريعت تازه آورده و شريعت پيش را نسخ كرده و مردم از همه راه محتاج مراجعه به او بودند و گفتيم چون از جان خود بترسد حق دارد پيش دشمنان خود انكار امامت كند و جواب سؤالات آنها را ندهد و اين معنى او را از امامت خارج نكند و فرقى ميان غيبت پيغمبر در غار و غيبت امام زمان نيست در اينجا از طرف مخالفين سؤال ديگرى پيش مىآيد به اين مضمون .\r\nشما كه براى امام جائز ميدانيد از ترس دشمنان انكار امامت كند براى پيغمبر هم جائز ميدانيد از ترس دشمن انكار نبوت كند .\r\nجواب - در اينجا دو عقديه است اول آن كه پيغمبر و امام در اين مورد با هم فرق دارند ، پيغمبر چون تنها وسيله ميان خدا و خلق است و او خودش بايد دعوى رسالت كند و مقام خود را براى مردم بيان كند اگر از روى تقيه هم انكار نبوت خود كرد حجت از ميان ميرود و ديگرى نيست كه مقام او را بيان كند اگر از روى تقيه هم انكار نبوت خود كرد حجت از ميان ميرود و ديگرى نيست كه مقام او را بيان كند و بمردم اتمام حجت نمايد ولى امام جانشين پيغمبر است و پيغمبر او را تعيين كرده و بمردم معرفى نموده و اتمام حجت شده و اگر خاموش باشد يا انكار مقام خود كند پيغمبر بجاى او وضع او را روشن كرده و اشكالى ندارد ولى ما اين طور جواب ندهيم ولى ميگوئيم حكم پيغمبر ( ص ) و حكم امام در حال تقيه يكسان است پيغمبر هم در صورتى كه بامر الهى قيام كرده و تبليغ رسالت نموده و معجزه آورده باشد و سپس گرفتار دشمن گردد براى حفظ خود ميتواند تقيه كند ولى پيش از آن نميتواند دليلش آنست كه پيغمبر اسلام ( ص ) در صلح حديبيه عنوان نبوت خود را از صلحنامه محو كرد چون سهيل بن عمرو و حفص بن احنف نمايندگان مشركين منكر نبوت او شدند حضرت\r\n","description":"","footnote":"","page_name":" 133 ","page_number":133},
  {"content":"\r\nبعلى بن ابى طالب فرمود كلمه نبى را پاك كن و بنويس هذا ما صالح عليه محمد بن عبد الله اين قرار صلح محمد بن عبد الله است و اين موضوع ضررى بمقام نبوت او نداشت زيرا نشانه و دلائل نبوتش پيش از آن براى مردم روشن شده بود .\r\nخداى عز و جل عذر عمار را پذيرفت ، آنگاه كه مشركين او را بدشنام و بدگوئى پيغمبر واداشتند و ميخواستند او را بكشند و بد گفت و نجات يافت و چون نزد پيغمبر هجرت كرد به او فرمود چهره رستگارى دارى عرضكرد رستگار نيست كه بشما بد گفته فرمود مگر دلت ايمان پا برجا نداشت ؟ عرضكرد چرا يا رسول الله خداى تبارك و تعالى ( در سوره نحل آيه 106 ) نازل كرد مگر كسى كه اكراه شود و دلش مطمئن بايمان باشد و حق اين موضوع همان شرع است كه اين كار در موقى جايز است و در موقعى ممنوع است و چون براى امام جائز است كه براى تقيه امامت خود را انكار كند و مقام خود را پنهان دارد جائز است كه باقتضاى مصلحت شخص خود را هم پنهان نمايد اگر غيبت يك روز جائز باشد براى حكمتى باقتضاى حكمت غيبت يك سال هم جائز باشد اگر يك سال جائز شد صد سال هم جائز است و بيش از آن هم باقتضاى حكمت جائز است تا وقتى فرا رسد كه مصلحت در ظهور باشد و لا قوة الا با لله تا اينجا براى جواب مخالفين بود ولى عقيده مذهبى ما اينست كه امام هر وضعى به خود گيرد از غيبت و ظهور و غير از آن طبق دستورى است كه از رسول خدا به او رسيده و بايد عمل كند چنانچه اخبارى از ائمه ما در اين موضوع وارد شده . . امام هشتم از قول پدرش از قول پدرانش باز گو كرده است كه پيغمبر ( ص ) فرمود به آن كه مرا به مژده دادن فرستاده هر آينه امام قائم از فرزندان من طبق دستور معينى از طرف من غائب شود تا آنكه بيشتر مردم گويند خدا را در خاندان محمد حاجتى نيست و ديگران در اصل ولادت او شك كنند هر كس زمان او را درك كند بايد بدين او متمسك شود\r\n","description":"","footnote":"","page_name":" 134 ","page_number":134},
  {"content":"\r\nو شيطان را به خود راه ندهد تا او را بوسوسه از ملت من براند و از دين من بيرون برد او پدر و مادر شما را از بهشت بيرون كرد پيش از اين و خداى عز و جل شياطين را دوستان كسانى كه ايمان ندارند قرار داده .\r\n\r\nاعتراضات ابن بشار بر غيبت امام عصر عجل الله فرجه و جواب ابن قبه رازى\r\n( 1 ) ابو الحسن على بن بشار « 1 » در موضوع غيبت امام عصر بر خلاف مذهب شيعه سخنى دارد كه ابو جعفر محمد بن عبد الرحمن بن قبه رازى جوابش را گفته است .\r\n\r\n","description":"","footnote":"\r\n« 1 » در حاشيه نسخه مصحح راجع بعلى بن احمد بشار نوشته است از سياق كلام فهم مىشود كه اين على بن احمد كه ابو الحسن كنيه او بوده است از معتقدين بامامت على بن محمد بوده است و بعد از او معتقد بامامت جعفر برادر امام حسن عسكرى شده است يا آنكه معتقد بامامت محمد بن على نقى برادر بزرگتر امام حسن عسكرى بوده بدون واسطه يا به واسطه امام حسن زيرا معتقدين بامامت امام حسن عسكرى عليه السلام چنان چه شهرستانى در كتاب ملل و نحل تفصيل داده است يازده فرقه شدند يك دسته آنان بعد از آن حضرت رجوع بجعفر كردند و گفتند ما در رجوع به امام حسن خطا رفته بوديم و بعضى هم قبلا معتقد به امامت محمد بن على بودند و خود را در اين عقيده خطا كار شمردند چون محمد مرد و فرزندى از خود بجا نگذاشت ولى از استدلال اكيد براى بطال امامت جعفر و مطالب ديگرى كه پيش و پس آن ذكر شده ظاهر مىشود كه اين ابو الحسن از معتقدان به امامت جعفر بوده است پس از فوت امام حسن عسكرى و از شيعيان يازده امامى محسوب مىشود پايان ترجمه حاشيه نامبرده .\r\nولى از سياق كلام ابو الحسن و جواب ابن قبه مطالب زير استفاده مىشود .\r\n1 - اين ابو الحسن مرد مقتدر و معروف و صاحب نفوذى بوده است و از اين جهت ابن قبه بسيار مؤدبانه با او سخن گفته در ضمن جواب علمى و استدلال محكم و متين خود از او ببزرگى ياد كرده است و شايد در زمره رجال مستعين حكومت وقت بوده و از طرفداران جعفر از نظر سياست حكومت متبوعه خود تقويت ميكرده است براى آنكه شيعه اماميه را تضعيف كند و در صف محكم مخالفين خلافت بنى عباس از اين راه رخنه اى بيندازد و اين موضوع امامتراشى در طول دوران خلافت خلفاى جور يكى از سياستهاى محكم آنها بود و ميتوان بسيارى از فرق انشعابى شيعه را زائيده اين سياست دانست زيرا بوسيله انشعاب نيروى شيعه را تفرقه مىكردند و بسا ملحدانى را برياست بعضى از فرقه‌هاى انشعابى ميگماشتند كه بر خلاف اسلام رأى مىدادند و اساس تشيع را ضعيف مىكردند چنان چه اين موضوع هنوز هم دست آويز مخالفان اماميه هست و با اينكه بزرگان مذاهب مانند شيخ بزرگوار صدوق و ديگران عقايد شيعه اماميه را بارها از دسائس اين مخالفين پاك كرده‌اند باز هم شيعه گرفتار مطاعن اين فرقه‌هاى قلابى و انشعابى هست 2 - اين ابو الحسن مرد بسيار سخنور و هوچى و مغالطه سازى بوده است و در ضمن اين فصل از كتابش قدرت خود را خوب نشان داده است و مانند عبد الرحمن بن قبه مرد دانشمند و متكلمى با او توانسته است ميدان دارى كند و جواب او را بدهد و گفتار او بسيار فريبنده و لغزاننده و در عين حال تو خالى و بر كنار از منطق استدلال است و اين مرد به حق يك قدرت تبليغاتى گمراه كننده اى داشته است 3 - ظاهر اينست كه طرفدارى او از جعفر روى عقيده و ايمان بامامت او نبوده است و طبق احوالاتى كه از جعفر نقل شده است لياقت علمى و فضلى و اجتماعى او بسيار پستتر از اين بوده كه چنين اشخاص از روى عقيده و ايمان بوى بگروند و واقعا خود را پيرو او بدانند و اين طرفدارى را جز بسياست نميتوان حمل كرد 4 - در اينجا مختصرى از شرح حال عبد الرحمن بن قبه جواب گوى او را بدانيد محمد بن عبد الرحمن قبه باقاف مكسوره و باء يك نقطه به زير مفتوحه رازى كه او را ابو جعفر ميگفتند متكلمى بوده است بزرگوار و خوش عقيده و در علم كلام توانا و مقتدر بوده است در آغاز عمر خود از تابعان مذهب متعزله بوده ولى متنبه شده است و بمذهب اماميه گرائيده ابو الحسين سوسنگردى كه يكى از اعيان اصحاب و نيكان شيعه و متكلمين اماميه و نويسنده كتابى در امامت بوده است و پنجاه بار پياده به حج مشرف شده گويد سفرى براى زيارت امام هشتم بطوس رفتم و پس از زيارت ببلخ سفر كردم براى ديدن ابو القاسم بلخى و چون از او ديدار كردم و بر او درود دادم بواسطه شناسائى كه ميان ما بود كتاب ابى جعفر بن قبه را كه بنام انصاف معروف بود در موضوع امامت به او نشان دادم و در رد او كتابى بنام المسترشد در امامت نوشت و چون برى برگشتم رد او را بابن قبه دادم و او كتابى در جواب آن بنام المستثبت در امامت نوشت و آن را من نزد ابو القاسم ببلخ بردم و آن را بكتاب ديگرى بنام نقض المستثبت جواب گفت و من برى گشتم و ابو جعفر وفات كرده بود از خلاصه علامه\r\n","page_name":" 135 ","page_number":135},
  {"content":"\r\nسخن على بن احمد بن بشار بر خلاف ما در اين موضوع اينست كه در كتابش گفته است : من ميگويم همه كسانى كه عقيده باطلى دارند و خود را پيرو بناحق ميدانند از اثبات وجود پيشواى خود و مورد تمسك و عبادت و توجه خود بىنيازند زيرا وجود آنها ثابت است و خبر آنها شايع و آنان ( مقصودش اصحاب ما اماميه است ) محتاج بمطلبى هستند كه همه فرق باطله گذشته به آن حاجت ندارند و آن اثبات وجود امامى است كه مدعى وجوب اطاعت اويند ، محتاجند به چيزى كه فرق باطله ديگر بىنيازند ولى يك جهت بطلان زائد مخصوص به خود هم دارند كه از سائر فرق باطله پست ترند زيرا زيادى در بطلان مايه انحطاط است و زيادى در خير باعث سرفرازى * ( وَالْحَمْدُ لِلَّه رَبِّ الْعالَمِينَ ) * .\r\n","description":"","footnote":"","page_name":" 136 ","page_number":136},
  {"content":"\r\n( 1 ) سپس گويد من ميگويم گفتارى كه بيش از حد انصاف به آنها ارفاق كنم اگر چه اين اندازه ارفاق بر ما واجب نيست ميگويم معلوم است كه هر مدعى و مدعى له بر حق نيست و اگر محض ادعاى بىدليل خودش مصحح دعوى باشد انصاف ميان ما و آنان حكم باشد ، اين مردم مدعيند كه پيرو امامى هستند كه پيش خودشان ثابت و درست است و بر همه مردم هم واجب است انقياد و تسليم براى او و گفتيم كه بمحض ادعا تسليم واجب نيست ما ادعاى اين طائفه را ميپذيريم و بطلان آنها را هم بر خود لازم ميدانيم بفرض محال ولى به شرط آنكه فقط وجود خارجى امام غائب را بما بنمايند و ديگر مطالبه دليل امامت از آنها نميكنيم ، اكنون اگر معلوم شد كه بيش از حد انصاف با آنها موافقت كرديم بقول خود وفا كرده‌ايم ، اگر مىتوانند وجود او را بما بنمايند عقيده خود را بغيبت ابطال كرده‌اند و اگر نميتوانند و عاجزاند آنچه ما گفتيم روشن شد كه علاوه از اينكه مانند هر فرقه باطله اى از اثبات ادعاى خود عاجزند از اثبات موضوع ادعا هم عاجزند و در ميان همه فرق باطله مخصوص بيك خصوصيتى هستند كه مقام آنها را از همه فرق باطله پستتر كرده است چون همه فرق باطله گذشته مىتوانند موضوع ادعاى خود را بنمايند و اينها از آنچه هم كه هر مبطلى بر آن قادر است عاجزاند فقط به اين جمله چسبيده‌اند كه بايد در هر عصرى كسى باشد كه وسيله اتمام حجت الهيه باشد آرى لا بد است از وجود خارجى چنين شخصى علاوه از بودنش شما فقط وجود او را بنمائيد و صرف دعوى را كنار بگذاريد ، براى من نقل شد از ابى جعفر ابى غانم كه در جواب شخصى كه به او اعتراض كرده بود اكنون كه امامى از اهل بيت نيست با چه دليل اثبات ميكنى گفته كسانى كه ميگويند بايد يك امام قائمى از اهل بيت باشد ؟ گفته بود به آن معترض به آنان ميگويم اين جعفر ( بن حسن عسكرى ) اكنون موجود است و اعجبا كه مردم بوسيله شخصى كه قابل خصومت نيست مجادله ميكنند ، يك استادى در اين نواحى بود ، ميگفت من اين\r\n","description":"","footnote":"","page_name":" 137 ","page_number":137},
  {"content":"\r\nطائفه را لابديه موسوم نموده‌ام زيرا مرجع و معتمدى ندارند جز اينكه ميگويند اين كسى كه در عالم كائنات نيست بايد موجود باشد به اين خاطر اين نام را به آنها نهاده و ما هم همين نام را به آنها ميگذاريم ، و به اين معنا كه اينها پست ترند از هر مبطلى كه بتى دارد و آن را ميپرستد زيرا همان بت پرستان هم متوجه بيك موجودى هستند گو اينكه باطل است و اينها بيك عدم چسبيدند كه نيست و باطل محض است و به حق آنها لابديه ميباشند يعنى چاره اى ندارند كه متوجه او باشند زيرا هر مطاعى معبود است و بدان چه گفتيم روشن شد كه اينها در ميان فرق باطله خصوصيتى دارند كه مزيد انحطاط است و الحمد لله ، سپس گفته است ما اين نوشته را به اين مثل پايان ميدهيم ميگوئيم طرف خطاب و مناظره ما كسانى هستند كه اتفاق دارند بر اينكه لا بد بايد امام قائمى از اهل بيت باشد تا حجت خدا ثابت گردد و فقر و حاجت مردم بر طرف شود كسى كه در اين عقيده همراه ما نباشد از ملاحظه نوشته ما معذور است و ما مسئول او نيستيم و به كسانى كه در اين اصل با ما اتفاق دارند و پيش از اين به آنها اشاره كرديم ميگوئيم ما و شما اتفاق داريم كه اطاقهاى اين خانه هيچ كدام بدون يك چراغ فروزنده نيست ميانه خانه رفتيم و در آنجا جز يك اطاق نبود در اينجا واجب و درست آمد كه چراغ در همان يك اطاق موجود است * ( وَالْحَمْدُ لِلَّه رَبِّ الْعالَمِينَ ) * ابو جعفر محمد بن عبد الرحمن بن قبه رازى او را جواب داده و گفته ما بتوفيق خدا ميگوئيم ادعا بى جا و افتراء به طرف دليل نميشوند و اگر چنين باشد استدلال ميان دو طرف مختلف العقيده از ميان برداشته شود و هر كس هر بدى را بخاطرش رسيد به طرف مخالف ميبندد\r\n","description":"","footnote":"","page_name":" 138 ","page_number":138},
  {"content":"\r\nو او را محكوم مىكند ولى استدلال و احتجاج بر خلاف اين پايه گذارى شده و انصاف سرمايه معامله اهل ديانت است ، گفتار ابى الحسن پناه گاهى نيست كه ما بدان رجوع كنيم و نگهبانى نيست كه ما بدان توجه كنيم و سندى نيست كه بدان متمسك شويم و آن را حجت دانيم زيرا ادعاى او دليلى ندارد و ادعاى بىدليل نزد خردمندان پذيرفته نيست و ما عاجز نيستيم بگوئيم آرى به حمد لله ما كسى را داريم كه بوى رجوع كنيم و بدستور او باشيم و آن كسى است كه حجت وى ثابت است و ادله امامتش آشكار است ، اگر بگوئى كجا است ما را بوى رهبرى كنيد ميگوئيم ميخواهيد چطور شما را بوى رهبرى كنيم ما را وادار مىكنيد كه به او دستور دهيم سوار مركب شود و نزد شما آيد و خود را بشما بنمايد يا خواستار هستيد كه خانه اى براى او بسازيم وى را در آنجا بنشانيم و باهل شرق و غرب اعلام كنيم اگر مقصود شما از نمودن او اينست ما بر آن قادر نيستيم و بر ما هم لازم نيست ولى اگر مقصود شما اين است كه از چه راه پى بوجود او ميبريد و حجت او بر شما تمام مىشود ما براى شما دليل مىآوريم كه او مفترض الطاعه است زيرا ما معترفيم كه بناچار بايد مردى كه فرزندانى الحسن على بن محمد عسكريست پس از وى حجت خدا باشد ما شما را بر اين موضوع دلالت ميكنيم تا در صورت انصاف بناچار بپذيريد ولى آن چيزى كه بما و شما لازمست اينست از روش منطق و استدلال بر كنار نباشيم ، كسى كه از آن كناره گيرد روش دانشمندان ندارد ، نبايد سخن در فرعى گفت كه پايه و اصلى ندارد ، همين امامى كه شما وجودش را منكريد و ما حق امامت را پس از پدرش براى او ثابت ميدانيم ، شما مردمى هستيد كه با ما در وجود پدرش و امامت او مخالفتى نداريد ، در اينجا نبايد از حق پدرش صرف نظر كرد و صرفا در اطراف وجود خودش بحث كرد ، چون ثابت شد كه حق امامت با پدرش\r\n","description":"","footnote":"","page_name":" 139 ","page_number":139},
  {"content":"\r\nبوده و اين خود هم بضرورت و هم باقرار شما ثابت است آرى اگر پدرش حق امامت نداشت سخن شما به جائى ميرسيد ولى اين موضوع را ابطال كرديم هيهات كه سخن حق نيرو فزايد و باطل را هر چه آرايش كنند سستتر آيد دليل بر صحت امامت پدرش اينست كه ما و شما اتفاق داريم كه بايد مردى از فرزندان ابى الحسن ( امام دهم ) بجاى او امام باشد كه حجت خدا بر خلق تمام شود و عذر خلق در مخالفت حق بر طرف گردد ، و اطاعت اين مرد بر همه مسلمانان از دور و نزديك و حاضر و غائب لازم باشد و بيشتر ما مردم متعهد امامت او هستيم با اينكه او را نديديم ، اول بايد ببينيم از چه راه امامت ابى الحسن بر ما ثابت شده سپس ملاحظه كنيم آن دو مرديكه جز آنها بجاى ابى الحسن نمانده كدامشان شايسته است حجت و امام باشند و محتاج به طول كلام نيست بايد اول بدانيم كه از چه راه حجت رسولان و امامان بر كسانى كه دورند و از حضورشان محروم ثابت مىشود البته راهى ندارد جز اخبار قطعى كه ناقلان آنها متهم به تبانى و توافق بر جعل و كذب نباشند با اين ملاحظه از وضعيت بررسى كرديم و معلوم شد بعد از امام دهم دو دسته مختلف وجود دارد يك دسته معتقدند كه امام گذشته تصريح بامامت حسن عليه السلام نموده و شخص او را بخلافت خود معرفى كرده و روايت وصيت آنان بعلاوه از آنكه پسر ارشد را معرفى مىكند ادله اى هم دارد و علماء و دانشمندان آن را ثبت كرده‌اند و پذيرفته‌اند و دسته ديگر وصيت را بنام جعفر برادر كوچكتر امام حسن نقل كرده‌اند و جز اين چيزى ندارد ما ملاحظه كرديم كه ناقلين اخبار وصيت جعفر جماعتى اندكى هستند و ممكن است با هم ساخته باشند و ملاقات و مكاتبه كرده باشند و تبانى بر دروغ نموده باشند و نقل آنها موجب شبهه است و حجت نيست و امامت امامان باخبار مشكوك ثابت نميشود ولى چون باخبار و دسته ديگر مراجعه كرديم ديديم جمعيتهاى بسيارى هستند در سرزمينهاى دور و اقطار مختلف\r\n","description":"","footnote":"","page_name":" 140 ","page_number":140},
  {"content":"\r\nعالم اسلام و صاحبان رأى و مسالك مختلف و دور از دروغ و چون پراكنده و دوراند ممكن نيست با هم تبانى كنند يا بوسيله نامه پرانى توافق بر جعل خبرى نمايند و دانستيم كه نقل آنها صحيح است و حق با آنها است و اگر خبر آنها را باطل دانيم با اين وضع هيچ خبرى را نميشود درست دانست و بايد همه اخبار روى زمين را دور ريخت خدايت توفيق دهد تو هم در حال اين دو دسته تامل كن تا بفهمى كه همين طورند كه من وصف كردم اگر همه اخبار را باطل شماريم اسلام را ويران كرده‌ايم و اگر اخبار قطعى صحيح است خبر مورد اعتقاد ما هم صحيح است و عقيده ما هم درست هست * ( وَالْحَمْدُ لِلَّه رَبِّ الْعالَمِينَ ) * بعلاوه طرفداران امامت جعفر خودشان اختلاف دارند جمعى گويند پس از برادرش محمد امامست و جمعى گويند بعد از پدرش امامست جز اين سه در ميان نيست و بعد از مراجعه ملاحظه ميكنيم كه گذشتگان اصحاب ما و آنها پيش از حارث روايتى دارند كه دليل بر امامت حسن است و آن روايت از امام ششم عليه السلام است كه فرمود چون سه نام امامان رديف شوند محمد و على و حسن چهارمى قائم باشد و روايات ديگرى هم هست و خود همين روايات تنها دليل قاطع امامت امام حسن باشند نه جعفر و امامت جعفر دليل قطعى ندارد و حجت امام بر كسى كه او را ديده يا نديده تمامست و آن امام بناچار امام حسن عسكريست و چون امامت امام حسن ثابت شد جعفر ساقط است براى :\r\nآنكه جعفر از امام حسن عسكرى بيزارى جسته و امام به حق از امام به حق بيزارى نمىجويد امام حسن درگذشت بناچار بر عقيده ما و شما بايد امامى از فرزندان او باشد كه حجت خدا گردد و لازم آيد براى او پسرى باشد كه قائم عليه السلام است اى ابى جعفر اسعدك الله بابى الحسن اعزه الله\r\n","description":"","footnote":"","page_name":" 141 ","page_number":141},
  {"content":"\r\nبگو محمد بن عبد الرحمن ميگويد ما بدليل قطعى وجود امام مورد ادعا را به تو ثابت كرديم چه گريزگاهى دارى ؟\r\nآيا چنان چه ضمانت كردى ببطلان خود اقرار ميكنى يا باز خود را به راه باطل مىكشانى ؟ آيا هواى نفس تو را از اعتراف به حق مانع مىشود و چنان ميباشى كه خداى تعالى ( در سوره انعام آيه 191 ) فرمايد بسيارى از مردم از روى هواى نفس بنادانى گمراه ميشوند ، اما اينكه اهل حق را براى آنكه ميگويند لا بد بايد كسى باشد كه حجت خدا به او تمام شود آنها را لابديه نام داده‌اند بسيار مورد تعجب است مگر ابو الحسن خودش نمىگويد لا بد ممن تجب به حجة الله چگونه نميگويد با اينكه در ضمن آن كه اين جمله را از ما نقل كرده و ما را بدان سرزنش كرده گفته است آرى لا بد است كه باشد اگر او هم باينجمله معتقد است پس با اصحابش لابديه ميباشند اين نام را روى خود گذاشته و ياران خود را عيب كرده ، در صورتى كه خودش هم اين جمله را ميگويد ديگر مثلى كه بعنوان خانه و چراغ آورده موردى ندارد اينست حال كسى كه با دوستان خدا عناد ميورزد و خود را نكوهش مىكند به حساب عيب گوئى از طرفش الحمد لله - المؤيد للحق بادلته ما هم اينها را بديه ميناميم زيرا پرستنده گان بداند و روى دل بسوى چيزى دارند كه نميشنود و نميبيند هيچ حاجتى از آنها بر نمىآورد و آنان همچنين باشند اكنون اى ابو الحسن ميگوئيم اين امام غائب حجت خدا است بر جن و انس و كسى كه حجت او بر خلق تمام نشود مگر بعد از دعوت و آشكار كردن دليل چون خود محمد ( ص ) در غار مخفى شد و از مردمى كه بر آنها حجت بود جز پنج تن « 1 » كسى جاى او را نميدانست اگر بگوئى اين غيبت مسبوق بظهور بود و مقرون بقائم مقام\r\n\r\n","description":"","footnote":"\r\n« 1 » ظاهرا مقصود از اين پنج نفر على بن ابى طالب عليه السلام است و ابو بكر و عبد اللَّه بن اريقط دليل راه هجرت و اسماء دختر ابى بكر كه در زمان استتار در غار ذخيره به آنها ميرسانيد و شايد نفر پنجم فاطمه زهرا عليها السلام باشد .\r\n","page_name":" 142 ","page_number":142},
  {"content":"\r\nاو ( على بن ابى طالب ) كه در بستر او خوابيده بود ، ميگويم منظور حال ظهور او و قائم مقام او نيست در قبل و بعد ميگوئيم شخص پيغمبر در حال غيبت هم حجت بر مردمى بود كه جايش را نميدانستند براى مصلحتى شما هم بايد بگوئيد آرى ميگوئيم حجت امام هم كه براى مصلحتى ديگر غائب است بر خلق تمام است چه فرق دارد ؟ بعلاوه ميگوئيم امام هم بىسابقه غائب نشده است بلكه پدرانش در طول تاريخ خود گوش شيعيان را پر كردند كه او غائب مىشود و به آنها دستور زمان غيبت را دادند ، اگر بگوئى زايش او هم پنهانى بود آن موسى است كه با جستجوى سخت فرعون از او و آنچه نسبت بزنان و نوزادان مرتكب شد مخفى بود تا خدا اجازه ظهورش داد حضرت رضا عليه السلام در وصف او فرمود پدر و مادرم قربان او كه شبيه منست و هم نام جد من است و شبيه موسى بن عمران است دليل ديگر آنكه اى ابو الحسن ما به تو گوئيم ميگوئى كه شيعه در باره غيبت اخبارى روايت كردند يا نه ؟ اگر گويد نه ما اخبار را به او مينمائيم و اگر گويد آرى گوئيم پس تكليف مردم در حال غيبت امام چيست ؟ اگر گويد بايد جانشين معين كند جواب گوئيم بعقيده ما و شما جانشين امام امام است و اگر امام بجاى او ظاهر باشد غيبت موضوع ندارد و اگر او حجتى براى غيبت جانشين آورد ما هم در اين وقت به همان تمسك كنيم ، فرقى ندارد و جدائى نيست .\r\nدليل ديگر بر فساد كار جعفر برادر امام عسكرى اينست كه فارس بن حاتم « 1 » را دوست\r\n\r\n","description":"","footnote":"\r\n« 1 » فارس بن حاتم بن ماهويه قزوينى از اصحاب امام هشتم بود ولايت و دوستى امامان پس از وى را داشت ولى منحرف شد و بغلات پيوست و اخبار كذب و دروغ بامامان نسبت ميداد تا آن كه از طرف امام دهم لعن و برائت از او صادر گرديد در رجال مامقانى نقل كرده است كه بنهايت ضعيف است و بىاندازه خببث است و همه علماى رجال و اخبار بر دم و تكفير او متفقند و در صورتى كه جعفر او را دوست و همدست خود گرفته باشد بزرگترين مخالف با امام دهم و يازدهم بوده است و در نتيجه اظهار دشمنى و خصومت با اين دو امام نموده است و با مخالفين سر سخت ائمه همدست و همداستان بوده است و خود همين موضوع دليل قطعى است كه دعواى وصيت از طرف اين دو امام نسبت به او كذب و افتراء بوده است و شايد خود همين موضوع يكى از اسباب لعن و برائت اين دو امام نسبت بفارس بن حاتم باشد و چگونه ممكن است جعفر با امام دهم و يازدهم طرف دوستى و اعتماد باشد در صورتى كه دوست و همدست فارس بن حاتم گردد و او كار مخالفت و دشمنى خود را با اين دو امام به جائى برساند كه نامه‌هاى لعن و تكفير و برائت از او مكرر و متعدد صادر شود .\r\n","page_name":" 143 ","page_number":143},
  {"content":"\r\nخود گرفت او را عادل شمرد با اينكه پدرش از او بيزارى جست اخبار بيزارى او شيوع پيدا كرد تا بعلاوه از دوستان دشمنان هم ميدانند .\r\n2 - آنكه از خليفه جائر وقت كمك خواست وارث عصبه از مادر امام حسن عسكرى دريافت كرد با آن كه شيعه اتفاق دارند كه پدران امام عسكرى اجماع دارند كه برادر با وجود مادر ارث نميبرد 3 - گفته خود او است كه من بعد از برادرم محمد امام هستم كاش ميفهميدم با اينكه برادرش پيش از پدرش مرده كى امامت او را ثابت كرده تا امامت جانشينش درست باشد و اعجبا كه محمد پس از خود امامى نصب كند با آنكه هنوز پدرش زنده است و قائم بامر است و امام و حجت است در اين صورت پدرش چه ميكرد ؟ كجا ميان ائمه و فرزندانشان اين رويه بوده است تا از شما قبول كنيم شما دليل بياوريد كه محمد امام بوده است تا امامت خليفه او ثابت شود * ( وَالْحَمْدُ لِلَّه رَبِّ الْعالَمِينَ ) * كه حق را تائيد كرد و باطل را سست و نابود ساخت اما آنچه از ابى غانم « 1 » رحمه الله نقل شده مقصودش اين نبوده كه\r\n\r\n","description":"","footnote":"\r\n« 1 » ابو غانم على بن ابى غانم الحرانى عنونه منتخب الدين كذلك و لقبه بالشيخ سديد الدين و قال فقيه صالح ص 20 ج 3 رجال مامقانى - نامش على بوده و سديد الدين لقب داشته و او را صالح و فقيه دانسته‌اند و از اين شرح حال مختصر او استفاده مىشود كه در عقيده امامت انحرافى نداشته و معتقد بامامت جعفر نبوده است .\r\nبه همين جهت محمد بن عبد الرحمن بن قبه در مقام توجيه كلام او برآمده است و ميفرمايد اينكه ابو غانم نام جعفر را بوده براى الزام خصم خود بوده است چون بعد از فوت امام حسن عسكرى عليه - السلام امام ظاهرى در ميان نبوده به او طعن زده است و امامت را منقطع دانسته است و او در جواب گفته هنوز در خاندان امام كسى باقى است و دودمان او معدوم نشده است و به اين مناسبت جعفر را نام برده و ممكن است اشاره بجعفر از روى تقيه باشد و در مقام صرف فكر مخالف از امام زمان و اصحاب خاص او باشد و اين سؤال از طرف دولت وقت به او متوجه باشد و براى رفع شر آنها نام جعفر را برده باشد .\r\n","page_name":" 144 ","page_number":144},
  {"content":"\r\nامامت جعفر نزد ما ثابت است مقصودش جواب سائل بوده و اظهار آنكه اهل بيت ائمه تمام نشده‌اند بطورى كه هيچ كس از آنها باقى نباشد .\r\nاينكه گفته است هر مطاعى معبود است خطائيست بزرك زيرا معبودى جز حق ندانيم و ما همه مطيع رسول خدا ( ص ) هستيم و او را نمىپرستيم اما گفتار او در پايان كتابش كه گفته ميگوئيم طرف مناظره و خطاب كسانى هستند كه اجماع دارند بر آنكه بايد امام قائمى از اهل بيت باشد كه حجت خدا بوجود او بر خلق تمام شود تا آنجا كه گويد درست است كه در اين خانه چراغى هست ولى ما حاجت بدخول آن نداريم ما در اينجا با او خلافى نداريم كه لا بد از اهل اين بيت بايد امامى باشد كه حجت خدا بر خلق باشد اختلاف ما در وضع قيام و ظهور و غيبت او است مثلى كه بعنوان خانه و چراغ زده است آرزو است و گفته‌اند آرزو رأس المال مفلسان است ما از روى حقيقت يك مثلى مىآوريم كه برخوردى به طرف نداشته باشد و ستمى بر او نباشد بلكه منظور درستى باشد .\r\nميگوئيم ما و مخالفين خود اتفاق داريم كه فلان در گذشته و دو پسر دارد و يك خانه مستحق خانه از دو پسران يك است كه با يك دست هزار رطل بردارد و خانه تا روز قيامت اختصاص بنسل او خواهد داشت و ميدانيم يكى از آن دو مىتواند حمل كند و ديگرى نمىتواند محتاج شديم آن حامل هزار رطل را بشناسيم به محل آنها شتافتيم مانعى از ديدار آنها رخ داد ولى ديديم جمعيتهاى بسيار در شهرهاى دور از هم گواهند كه به چشم خود ديده‌اند پسر بزرگتر حامل هزار رطل است و در يك محله جمع اندكى گواهند\r\n","description":"","footnote":"","page_name":" 145 ","page_number":145},
  {"content":"\r\nكه پسر كوچك حامل بوده و خصوصيت فوق العاده اى هم در اين جمع اندك نيست به حكم تأمل و حق - انصاف و جريان عادت و تجربه درست نتوان شهادت دسته اول را رد كرد ، بدگمانى در باره دسته دوم هست و از دسته اول بر كنار است ، اگر مخالفين ما اعتراض كنند چه ميگوئيد در شهادت سلمان و ابى ذر و عمار و مقداد براى امير المؤمنين عليه السلام در برابر شهادت همه مسلمانان و آن خلق عظيم عامه در باره ديگرى كدام درستتر است جواب گوئيم براى امير المؤمنين و اصحاب اندكش امتيازاتى بود كه در جمع مقابل نبود و اگر شما اين امتيازات يا نزديك به آنها را بما نشان دهيد حق بجانب شما است .\r\n1 - آنكه دشمنان امير المؤمنين همه اقرار بفضل و پاكى و علم او دارند ما و آنها هر دو در باره آن حضرت روايت كرديم كه خدا دوست كسى است كه او را دوست دارد و دشمن كسى است كه او را دشمن دارد در اين صورت پيروى او واجب است نه ديگران .\r\n2 - دشمنان على به او نگفتند كه ما گواهيم پيغمبر فلانى را معرفى كرد و حجت بر خلق ساخت بلكه آنها فلانى را به نظر خود انتخاب كردند چنانچه به گوشت رسيده .\r\n3 - دشمنانش در باره يكى از اصحاب امير المؤمنين ( ع ) گواهى دادند كه دروغ نميگويد براى گفته پيغمبر ( ص ) كه سايه نيفكنده است آسمان و به پشت خود حمل نكرده است زمين راستگوتر از ابى ذر او شهادت همان يكنفر تنها مقدم است بر شهادت همه مخالفين .\r\n4 - آنكه دشمنان وى مثل دوستانش رواياتى در باره او نقل كرده‌اند كه دليل امامت او است ولى آنها را بد تاويل كرده‌اند .\r\n5 - دشمنانش در باره حسن و حسين ( ع ) روايت كرده‌اند كه دو آقاى جوانان اهل بهشتند و باز\r\n","description":"","footnote":"","page_name":" 146 ","page_number":146},
  {"content":"\r\nروايت كرده‌اند كه فرمود هر كسى دروغ بر من بندد عمدا نشيمنش پر از آتش است و چون هر دوى آنها گواه امامت پدرشان هستند و درست است كه از اهل بهشتند و بشهادت خود پيغمبر واجب است تصديق آنها زيرا اگر در گواهى بر امامت پدر خود دروغ گفته باشند اهل بهشت نباشند و اهل دوزخ باشند حاشا بر آن دو زكى طيب صادق ، اكنون اصحاب جعفر يك خصوصيت بياورند كه در طرف آنها نباشد تا از آنها پذيرفته گردد و الا معنا ندارد يك خبر متواترى كه تهمتى در نقل و ناقل آن نيست ترك شود و خبرى كه در مظنه تهمت و تبانى بر كذب هست قبول شود با آنكه ناقلين آن خصوصيتى هم ندارند و هرگز كسى اين كار نكند مگر بيشعور و حيران باشد ، خدايت سعادت دهد خوب بنگر در آنچه به تو نوشتم مانند نگريستن كسى كه توجه بدين خود و انديشه براى معاد خود دارد و چشم حق بين با او است و بر حذر باش از سرانجام كفر و جحود با توفيق ان شاء الله تعالى اطال الله بقاءك و اعزك و ايدك و ثبتك و جعلك من اهل الحق و هداك له خدايت پناه باشد از آنكه در زمره كسانى باشى كه در اين دنيا بگمراهى در تلاشند و گمان مىبرند كار نيكوئى ميكنند و از كسانى كه شيطان بنيرنك و فريب و القاءات و وسوسه اش او را بلغزاند ، خدا جميلترين آنچه برايت ذخيره كرده به تو عطا كند ،\r\n\r\nجواب ابى جعفر بن قبه بنامه يكى از اماميه\r\nكه از او سؤالاتى كرده بود 1 - خدا تأييدت كند اينكه از پاره اى معتزله نقل كردى كه گمان كرده اماميه نص بر امام را واجب عقلى ميدانند دو وجه دارد اگر مقصودشان اينست نص بر امام پيش از آمدن رسل و اساسگذارى شريعت واجب عقلى است نادرست است و اگر مقصود اينست كه عقل دلالت دارد كه بايد بعد از پيغمبران عليهم السلام امامى باشد دليلش ادله قطيعه عقل است و نيز خبرى كه از امام رسيده .\r\n","description":"","footnote":"","page_name":" 147 ","page_number":147},
  {"content":"\r\n( 1 ) 2 - اما اينكه معتزله گفته‌اند ما مىدانيم حسن بن على عليه السلام در گذشته و نصى بر امام نداشته ادعائى كردند و مخالفت ورزيدند و بايد دليلى بر صحت آن بياورند و از چه راهى برترى جويند بمخالفين خود كه گويند ما خلاف اين را مىدانيم كه آنها مىدانند ، دليل بر اينكه حسن بن على عليه السلام نص بر امام بعد از خود صادر كرده است .\r\n1 - صحت امامت آن حضرتست ( و امام بدون وصى نبايد باشد .\r\n2 - صحت صدور نص از پيغمبر است ( ص ) 3 - فساد عقيده اختيار امت در انتخاب خليفه است .\r\n4 - نقل همه طوائف شيعه از امام واجب التصديق كه هيچ امامى از دنيا نرود تا نص بر امامى صادر كند چنانچه رسول خدا خليفه خود را معين كرد زيرا مردم در هر عصرى محتاجند به كسى كه گفته‌هاى او اختلاف نداشته باشد و يك ديگر را تكذيب نكند چنانچه گفته‌هاى پيشوايان مخالفين ما ضد و نقيض دارد با هم مخالفت دارد و دستى بالاى دست او نباشد و سهو نكند و خطا نرود و همه چيز را بداند تا بمردم هر چه ندانند بياموزد و عادل باشد تا به حق حكم كند چنين شخصى را بايد نص از طرف خداى داناى بغيب به زبان مبلغ او تعيين كند زيرا در ظاهر خلقت دليلى بر عصمت نيست اگر معتزله گويند اينها ادعا است و محتاج دليل بر صحت است .\r\nگوئيم آرى بايد دليل بر صحت گفتار خود اقامه كنيم شما با ما در موضوع امامت كه متفرع بر اينها است موافقت كرديد و دليل بر فرع نتوان آورد مگر اينكه دليل بر صحت اين اصول آورده شود ، نظيرش اينكه اگر سائلى سؤال كند از صحت شريعتها محتاجيم دليل بياوريم بر صحت خبر و صحت نبوت پيغمبر ( ع ) و بر اينكه او دستور شريعت را نهاده و پيش از همه دليل بياوريم كه خدا يگانه و\r\n","description":"","footnote":"","page_name":" 148 ","page_number":148},
  {"content":"\r\nحكيم است و اينها همه بعد از اثبات حدوث عالم است و اين نظير همين سؤالى است كه در باره امامت از ما كرده‌اند و من چون در اين پرسش تأمل كردم دريافتم كه مقصود ركيكى در ميانست و منظورشان اينست كه ميگويند اگر حسن بن على نصى بر امامت امام زمان صادر كرده و او را معرفى كرده باشد غيبت موضوع ندارد و جوابش اينست كه منظور از غيبت نبودن نيست و امرى هست نسبى گاهى انسان شهرى از يك شهرى غائب مىشود كه قبلا نزد اهل آن معروف و مشهود بوده و نسبت به شهر ديگر اصلا غائب بوده و همچنين گاهى انسان از نظر مردمى غائب است نه از نظر مردم ديگر يا از دشمنانش پنهانست نه از دوستانش باز هم ميگويند غائب است و پنهانست اينكه ميگويند امام زمان غائب است منظور اينست كه از چشم دشمنان و دوستانى كه راز نگهدار نيستند غائب است و مثل پدرانش عليهم السلام آشكار نزد خاص و عام و دوست و دشمن نيست و با اين حال دوستانش از وجود او خبر مىدهند و امر و نهيش را بما ميرسانند و گفتار آنها مورد وثوق و موجب اتمام حجت و قطع عذر است چون هم شمار بسيارى هستند و هم مقاصد مختلف دارند و هم خبر آنها موجب اضطرار است و هم آن طور كه خبر پدرانش را نقل كردند و اگر چه مخالفين هم دارند چنانچه صحت معجزات پيغمبر جز قرآن بنقل مسلمين ثابت مىشود با اينكه مخالفين اسلام از اهل كتاب و مجوس و زنادقه و دهريه در وجود آنها مخالفت دارند و اين مسأله اى نيست كه بر چون توئى مشتبه شود با آن دقت نظرى كه من در تو مىشناسم .\r\n3 - چون ظاهر شود از كجا معلوم گردد كه او محمد بن الحسن بن على است . جواب اينست كه به دو وجه 1 - آنكه جمع بسيارى از دوستانش كه او را ميشناسند و قول آنها سند است او را معرفى كنند چنانچه\r\n","description":"","footnote":"","page_name":" 149 ","page_number":149},
  {"content":"\r\nامامت او پيش ما بنقل امثال آنان ثابت شده .\r\n2 - ممكن است معجزه اى كند كه خود را معرفى كند و اين جواب دوم مورد اعتماد است و طرف را قانع مىكند و اگر چه اولى هم درست است معتزله اعتراض كنند كه پس چرا على بن ابى طالب در روز شورى معجزه نكرد و طرفهاى خود را مقهور نساخت ؟\r\nمن در جواب ميگويم پيغمبران و حجج الهى طبق دستور خداى عز و جل دليل و برهان مىآورند بوجهى كه خدا مصلحت خلق را مىداند و در صورتى كه بگفته پيغمبر حجت بر اهل شورى ثابت شده بود و او را بامامت نصب كرده بود از اظهار معجزه بىنياز بود مگر آنكه كسى گويد اقامه معجزات در آن موقع اصلح بود ما هم ميگوئيم چه دليلى دارد ؟ ممكن است طرف بگويد اقامه معجزه مصلحت نداشت و بسا بود اگر خداى عز و جل در آن موقع معجزه اى بدست او ظاهر ميكرد بيشتر كافر ميشدند و او را ساحر و شعبده باز ميخواندند با اين احتمال معلوم نيست اظهار معجزه اصلح بوده .\r\nاگر معتزله گويند از كجا مىدانيد كه اظهار معجزه براى معرفى پسر حسن بن على عليه السلام اصلح است مىگوئيم ما نمىدانيم كه حتما بايد در ان حال اظهار معجزه شود ميگوئيم جائز است مگر آنكه دليلى جز آن نباشد پس براى اثبات حجت لازمست و واجب و هر چه واجب شد صلاح است نه فساد ما مىدانيم پيغمبران هم گاه و گاه اظهار معجزه كردند نه هر روز و هر ساعت و هر آن و براى هر كس كه دليل از آنها بر صحت اسلام مىخواست بلكه يك وقتى اظهار معجزه ميكردند كه خدا مصلحت ميدانست ، خداى عز و جل از مشركين حكايت كرده ( در سوره اسراء ) كه آنها از پيغمبر درخواست كردند\r\n","description":"","footnote":"","page_name":" 150 ","page_number":150},
  {"content":"\r\nكه به آسمان بالا رود ، ابرى بر سر آنها فرود آورد ، كتابى نوشته بر آنها نازل كند كه آن را بخوانند و معجزات ديگر كه در آيه ( 89 - 93 ) سوره اسراء ) ذكر شده است حضرت اجابت نكرد از او خواستند كه قصى بن كلاب را زنده كند ، كوه‌هاى تهامه را از آنها بگرداند اجابت نكرد و اگر چه آن حضرت معجزات ديگرى براى آنها اقامه كرد و چنين است حكم آن چه معتزله بپرسند و آن چه بما جواب دهند به آنها گوئيم چرا اوضح حجج و ابين ادله و تكرار معجزات و استظهار بكثرت دلالات از طرف خدا ترك شده معتزله در باره شورى سخن ديگرى دارند گويند امير المؤمنين استدلال باخبارى كرده كه قابل تأويل هستند و دلالت قطعى ندارند .\r\nدر جواب بايد گفت بعقيده ما استدلال او بنصوصى بوده كه اهل شورى از زبان خود پيغمبر شنيده بودند و معناى آن را ميدانستند چون بزرگانى كه اصحاب شورى بودند حقيقت را مىدانستند و مانند پيروان جاهل ديگر نبودند .\r\nبعلاوه ما اشكال را به خود معتزله متوجه ميكنيم ، مىگوئيم براى تبليغ كامل بشر چرا خدا 1 - شماره پيغمبران را دو چندان نكرد و در هر شهر و دهى و عصر و زمانى تا روز قيامت يك يا چند پيغمبر نفرستاد .\r\n2 - چرا معانى آيات قرآن را بطورى روشن نساخت كه هيچ كس در آن شك و ترديد نكند و چرا آنها را قابل تأويل و ترديد واگذاشت اين سؤالات آنها را بجواب واميدارد پايان گفتار ابى جعفر بن قبه\r\n\r\nسخن يكى از بزرگان متكلمين اماميه در اثبات امام غائب در رد زيديه\r\n( 2 ) ديگرى از متكلمين مشايخ اماميه گفته است در باب غيبت امام زمان از ما پرسشهائى دارند و لازمست بدانند كه عقيده بغيبت امام زمان بر اساس عقيده بامامت پدران او است عليهم السلام و عقيده\r\n","description":"","footnote":"","page_name":" 151 ","page_number":151},
  {"content":"\r\nبتصديق پيغمبر است در امامت او و امامت پدرانش عليهم السلام و اين براى آنست كه اين موضوع يك دستور شرعى است و بعقل تنها ثابت نميشود و كلام در امور شرعى بر اساس كتاب و سنت است چنانچه خداى عز و جل ( در سوره نساء آيه 59 ) فرموده : اگر در چيزى نزاع داريد يعنى در امور شرعيه آن را به خدا و رسول مراجعه دهيد - پس هر گاه كتاب خدا و رسول و قضاوت عقل براى ما گواه باشد گفته ما پسنديده است ما ميگوئيم همه طوائف زيديه و اماميه اتفاق دارند كه رسول خدا ( ص ) فرموده است من دو ثقل در ميان شما ميگذارم كتاب خدا و نژاد خود كه اهل بيت منند و اين دو خليفه منند پس از من و از هم جدا نشوند تا سر حوض بر من وارد شوند و خود هم اين حديث را قبول دارند و لازمست كه هميشه يكى از عترت پيغمبر همراه قرآن باشد كه تنزيل و تأويل قرآن را بداند و بطور يقين مانند خود رسول ( ص ) مقصود خداى عز و جل را بيان كند و در فهم قرآن روش اجتهادى نداشته باشد چنانچه رسول خدا نداشت و استفاده او از قرآن صرفا روى لغتفهمى و قواعد ادبى گفتگو نباشد بلكه مراد خدا را با الهام مخصوص خدا بيان كند تا بگفته او حجت بر مردم تمام شود و بايد معرفت عترت رسول ( ص ) به قرآن روى يقين و معرفت و بصيرت باشد خداى عز و جل ( در سوره يوسف آيه 108 ) در وصف رسول الله ( ص ) گويد بگو اين راه منست كه دعوت به خدا ميكنم از روى بصيرت خودم و هر كه مرا پيروى كند پيروان او از اهل نژاد و عترت همان كسانند كه از روى يقين و معرفت و بصيرت مقصود قرآن را از طرف خداى و عز و جل بيان ميكنند ، در صورتى كه مراد خداى عز و جل ظاهر و آشكارا نباشد لازمست\r\n","description":"","footnote":"","page_name":" 152 ","page_number":152},
  {"content":"\r\nمعتقد باشيم كه قرآن تنها نيست و كسى از عترت پيغمبر عليه السلام با او همراه است و تأويل و تنزيل او را مىداند زيرا حديث ثقلين موجب آنست .\r\n\r\nدليل ديگر بر امام غائب از روى قرآن\r\n( 1 ) علماء اماميه گفته‌اند خداى عز و جل ) در سوره آل عمران آيه 33 ) فرمايد بدرستى كه خداى عز و جل برگزيد آدم و نوح و آل ابراهيم و آل عمران را بر همه جهانيان ذريه اى كه بعضى از نسل بعضى بودند طبق عموم اين آيه بايد هميشه در خاندان حضرت ابراهيم يك برگزيده الهى باشد زيرا خداوند در اين آيه مردم را دو دسته كرده يك دسته را برگزيده و آنها انبياء و رسل و امامان عليه السلام هستند و دسته ديگر را امر كرده پيرو آنها باشند و تا هر وقت كه در روى زمين كسى باشد كه محتاج به مدبر و مربى و معلم و نگهبانست لازمست در برابر او يك برگزيده از خاندان ابراهيم باشد و اين برگزيده خاندان ابراهيم فرزند نسل اندر نسل باشد براى گفته خداى عز و جل * ( ذُرِّيَّةً بَعْضُها مِنْ بَعْضٍ ) * و به صحت پيوسته كه رسول خدا ( ص ) و امير المؤمنين و حسن و حسين ( ع ) برگزيدگان از خاندان ابراهيمند و بايد پس از امام حسين امام برگزيده از او باشد براى قول خداى عز و جل كه * ( ذُرِّيَّةً بَعْضُها مِنْ بَعْضٍ ) * و اگر ذريه از او نباشد * ( ذُرِّيَّةً بَعْضُها مِنْ بَعْضٍ ) * نيست مگر در جايى كه چند امام از يك بطن باشند مانند امام حسن و امام حسين ولى امامت از امام حسن منتقل به امام حسين شد و لازمست كه از او و از پشت او كسى باشد كه بجاى او باشد و اينست معنى قول خداى تعالى * ( ذُرِّيَّةً بَعْضُها مِنْ بَعْضٍ وَالله سَمِيعٌ عَلِيمٌ ) * پس اين هم دلالت دارد بر همان معنائى كه سنت ( حديث ثقلين دلالت داشت\r\n","description":"","footnote":"","page_name":" 153 ","page_number":153},
  {"content":"\r\n\r\nاستدلال ديگر بر وجود امام غائب\r\n( 1 ) يكى از علماء اماميه گويد بر ما و بر هر عاقلى كه ايمان به خدا و رسول و قرآن و پيغمبران پيش از پيغمبر ما محمد ( ص ) دارد لازمست تامل كند در حال امتهاى گذشته و قرنهاى از ميان رفته و با اين تامل دريابيم كه وضع رسولان و امتهاى گذشته شبيه وضع امت ما بوده است از اين رو كه نيرومندى هر دينى در زمان پيغمبران گذشته وابسته پذيرائى و قدردانى امتها بوده است از رسولان خود كه سبب كثرت پيروان او ميشده در آن عصر و زمان و هيچ امتى بعد از شيوع اسلام چون امت اسلامى مطيع پيغمبر خود نبوده زيرا پيغمبران بزرگى كه پيش از پيغمبر ما مدار شريعتگذارى و وحى بودند همان نوح است و ابراهيم و موسى و عيسى عليهم السلام هم آنانند كه آثار و اخبارشان در دست امتها است و با مراجعه بتاريخ درك ميكنيم كه دين آنها در دست متدينين به آن دچار سستى و پستى گرديد چون در زمان خود پيغمبران و بعد از گذشت آنان چنانچه لازم بود محافظت دستورات دين را نكردند و همچنين خداى عز و جل هم ( در سوره مائده آيه 15 ) فرموده است رسول ما آمد نزد شما تا براى شما بيان كند بسيار از آنچه كه از كتاب پنهان كرديد و از بسيارى هم صرف نظر كند خداى عز و جل وضع قرون گذشته را چنين توصيف كرده و فرموده ( در سوره مريم آيه 59 ) يك نسل آينده بجاى آنها نشست كه نماز را ضايع كردند و پيروى شهوات نمودند و به زودى گمراهى را برخورند ) و خدا در مقام نصيحت اين امت ( در سوره حديد آيه 16 ) فرمايد نباشيد مانند آنان كه داده شدند كتاب را پيش از اين و مدت آنها طولانى شد و دلهايشان سخت گرديد و در روايت هم آمده است كه زمانى بر مردم آيد كه از اسلام نماند جز اسمى و از قرآن نماند جز رسم كتابتى و پيغمبر ( ص ) هم فرمود بدرستى كه اسلام آغاز شد در غربت و به زودى برگردد به حال غربت خوشا به حال غريبان ، شيوه خداى عز و جل اين بوده كه در هر دوره اى رسولى مبعوث ميكرده تا\r\n","description":"","footnote":"","page_name":" 154 ","page_number":154},
  {"content":"\r\nبراى آن امتهاى گذشته آثار از ميان رفته دين را تازه كند و امت اسلامى مگر مخالفانى كه مورد توجه نبودند اتفاق دارند و ادله قطيعه آمده است كه خداوند پيغمبران را به محمد ( ص ) پايان داد و پيغمبرى بعد از او نخواهد بود و ما مىبينيم وضع اين امت روى برترى باطل بر حق و غلبه گمراهى بر هدايت است تا به جائى كه بسيارى از مسلمين معتقدند ديگر دار الاسلام وجود ندارد و همه دار الكفر شده و هيچ كدام از مقررات اصولى اسلامى مانند موضوع امامت دستخوش فشار ظلم و تباهى نشده زيرا از زمان شهادت امام حسين ( ع ) نه از بنى اميه و نه از بنى عباس كه بر اكثر مردم حكومت كردند امام عادلى قيام نكرده با آنكه هم ما و هم زيديه و معتزله و اكثر مسلمين معتقدند كه امام بايد ظاهر العداله باشد ولى امت در طول تاريخ زير دست حكومتهاى جور گذرانيده كه با آنها بازى كرده‌اند و در اموال و ابدانشان بر خلاف حكم خدا دستور داده‌اند و اهل فساد بر اهل حق غلبه داشته و اتحادى در مسلمين نبوده و ميبينيم اختلاف ميان طبقات امت اسلامى به جائى رسيده كه همديگر را تكفير ميكنند و لعن ميكنند و از هم بيزارى ميجويند ، باخبار رسول خدا كه مراجعه ميكنيم ميفرمايد زمين پر از عدل و داد مىشود پس از آنكه پر از ظلم وجور شده و اين بوسيله يكى از خاندان او است . اين حديث دلالت دارد كه قيامت بر پا نشود تا پس از آنكه زمين پر از عدل و داد شده است ، اين دينى كه نسخ و تبديل ندارد بايد ناصرى پيدا كند كه خداى عز و جل به او كمك كند چنانچه انبياء و رسلى را كه بتجديد شرايع و رفع اعمال ستمكاران ميفرستاد كمك ميكرد و لازمست كه دلائل بر وجود كسى كه بدان چه وصفش كرديم قيام كند موجود باشد و مفقود نباشد ما همه اختلافات امم اسلامى را دانستيم و احوال همه فرق را بررسى كرديم و نتيجه اين بود كه\r\n","description":"","footnote":"","page_name":" 155 ","page_number":155},
  {"content":"\r\nحق با اثنى عشريه است نه با فرق ديگر و از اينجا پى برديم كه امروز امام بر حق همان دوازدهمى آنها است و همانست كه رسول خدا ( ص ) بوى دلالت كرده و تصريح نموده و در اين كتاب به زودى اخبار عدد ائمه و اينكه دوازده تنند با نص بر امام دوازدهم و اخبار غيبت او را پيش از ظهور و قيام بسيف نقل مينمائيم ان شاء الله تعالى\r\n\r\n1 - اعتراض زيديه بر عقيده اماميه و جواب آن\r\n( 2 ) بعضى از زيديه گفته است روايتى كه دلالت بر دوازده بودن امامان دارد گفته تازه ايست كه اماميه در آورده‌اند و احاديث دروغى طبق آن توليد كرده‌اند ما در جواب گوئيم اخبار در اين باب بسيار است و دليلى هم جز اخبار ندارد و اين قول اختصاص به شيعه اماميه ندارد و محدثين مخالفين هم بطور مستفيض آن را از عبد الله بن مسعود نقل كرده‌اند . . مسروق گويد در اين ميان كه ما پيش عبد الله بن مسعود نشسته قرآنهاى خود را با او مقابله ميكرديم بناگاه يك جوان تازه سن به او گفت آيا پيغمبر شما بشما گوشزد كرده كه چند خليفه بعد از او هست ؟ گفت تو تازه جوانى و اين سؤالى است كه هيچ كس پيش از تو از نپرسيده ، آرى پيغمبر بما سپرده كه پس از وى دوازده خليفه باشد به شماره نقيبان بنى اسرائيل من بعضى از طرق روايت اين حديث را در اين كتاب و بعضى ديگر را در كتاب نص بر ائمه اثنى\r\n","description":"","footnote":"","page_name":" 156 ","page_number":156},
  {"content":"\r\nعشر بيرون نويس كرده‌ام و باز محدثين مخالفين ما به وضع روشن و مستفيض از جابر بن سمره نقل كرده‌اند . . گفت ما نزد پيغمبر بوديم فرمود دوازده كس بر اين امت والى شوند گويد مردم جيغ كردند و ديگر نشنيدم چه فرمود بپدرم كه برسول خدا نزديك نزديكتر نشسته بود از من گفتم پيغمبر چه گفت ؟\r\nگفت فرمود همه از قريشند و همه من طرق اين حديث را هم نيز بيرون نويسى كرده‌ام بعضى روايت كرده‌اند دوازده امير بعضى روايت كرده‌اند دوازده خليفه اينها دلالت دارد كه اخبارى كه در دست اماميه است بمضمون آنكه ائمه دوازده نفرند اخبار درستى است\r\n\r\n2 - اعتراض ديگر از زيديه بر اماميه و جواب آن\r\n( 2 ) زيديه گفته‌اند اگر رسول خدا ( ص ) نام دوازده امام بامت اعلام كرده بود چرا از آن رو گردانيدند و براست و چپ رفتند و اين خبط بزرك را مرتكب شدند ؟\r\nدر جواب گوئيم شما ميگوئيد رسول خدا ( ص ) على را بجاى خود خليفه كرد ، او را امام قرار داد تصريح به او فرمود و شخص او را بمردم نمود و امر خلافتش را بيان كرد و آشكار ساخت و شهرت داد پس چه باك داشتند بيشتر امت كه از او رو گردانيدند و دورى جستند تا از مدينه به ينبع رفت و بر او گذشت آنچه گذشت اگر بگوئيد رسول خدا على را خليفه خود نكرد چرا در كتابهاى خود آن را نوشتيد و به زبان خود گفتيد مردم گاهى از حق آشكار روگردانند و ببيان روشن پشت كنند چنانچه از توحيد حق بالحاد گرائيد و از قول او عز و جل ليس كمثله شيء مانند او چيزى نيست بتشبيه عدول كنند\r\n","description":"","footnote":"","page_name":" 157 ","page_number":157},
  {"content":"\r\n\r\n3 - اعتراض ديگر از زيديه و جواب آن\r\n( 1 ) زيديه گفته‌اند دليل بر كذب دعواى اماميه اينست كه عقيده دارند جعفر بن محمد نص بر امامت اسماعيل صادر كرد و او را مشخص نمود در زمان حياتش و چون اسماعيل در زمان حيات پدر مرد فرمود خدا در هيچ چيز اظهار بدا نكرد چنانچه در اسماعيل فرزندم كرد اگر خبر تعيين دوازده امام درست بود لا اقل جعفر بن محمد آن را ميدانست و خواص شيعه اش و مرتكب اين خطا نميشدند ما در جواب آنها گفتيم از كجا ميگوئيد كه جعفر بن محمد نص بر امامت اسماعيل صادر كرده آن كدام خبر است كه روايت كرده و كى قبول كرده ؟ راه بجوابى نبردند ، همانا اين خبر را مردمى درآوردند كى بامامت اسماعيل قائل شدند و اصلى ندارد زيرا خبر دوازده امام را خاص و عام از پيغمبر روايت كردند و هم از ائمه عليهم السلام و من آنچه در اين موضوع از آنها روايت شده در اين كتاب بيرون نويس كردم اما گفته آن حضرت در باره اسماعيل كه ما بد الله في شىء كما بدا في اسماعيل ميفرمايد خدا ظاهر نساخت چيزى را چنانچه ظاهر ساخت در باره پسرم اسماعيل براى آنكه او را در زندگى من ربود تا بر همه معلوم شود كه بعد از من امام نيست و بعقيده ما كسى كه گمان كند خداى عز و جل امروز چيزى بر او ظاهر شود كه ديروز نميدانسته كافر است و بيزارى از او واجب است چنانچه از حضرت صادق ( ع ) روايت شده . . سماعه از ابى عبد الله امام صادق ( ع ) روايت كرده كه فرمود هر كس گمان برد امروز چيزى بر خدا ظاهر مىشود كه ديروز نميدانسته از او بيزار باشيد ، همانا بدائى كه باماميه نسبت دادند عقيده به آن را همان ظهور امر خدا است عرب گويد بدا لي شخص يعنى ظاهر شد براى من شخص نه بداى\r\n","description":"","footnote":"","page_name":" 158 ","page_number":158},
  {"content":"\r\nبمعنى پشيمانى ، برتر است خدا زان برترى بزرگى چگونه حضرت صادق نص بر امامت اسماعيل ميكرد با آنكه در باره او فرمود او عاصى است و به من و به هيچ كدام از پدرانم نبرده . . حسن بن راشد گويد از امام ششم ( ع ) راجع باسماعيل پرسيدم فرمود او نافرمانست نافرمان به من نبرده و به هيچ كدام از پدرانم نيست عبيدة بن زراره گويد نام اسماعيل را پيش امام ششم بردم فرمود به خدا شبيه من و هيچ كدام از پدرانم نيست . . وليد بن صبيح گويد مردى نزد من آمد و گفت بيا تا پسر آن مرد را به تو بنمايم با او رفتم مرا نزد جمعى برد كه شراب مينوشيدند و اسماعيل بن جعفر هم ميان آنها بود گويد اندوهناك از آنجا بيرون آمدم نزد حجر الاسود رفتم ديدم اسماعيل بن جعفر به خانه كعبه چسبيده و اشك ميريزد و پرده خانه را از اشك خود تر كرده گويد بيرون دويدم باز ديدم اسماعيل با آن جمع شرابخوار نشسته باز برگشتم ديدم بپرده كعبه چسبيده و آن را با اشك خود خيس كرده اين حادثه را به امام ششم عرض كردم فرمود پسرم گرفتار شيطانى شده كه به صورت او مىشود با آنكه روايت شده شيطان به صورت پيغمبر و وصى پيغمبر نميشود چگونه ممكن است امام نص به او نموده باشد با اينكه اين گفتار از وى در باره او به صحت پيوسته\r\n\r\n4 - اعتراض ديگر از زيديه و جواب آن\r\n( 2 ) زيديه گويند شما بچه دليل امامت اسماعيل را مردود ميدانيد و چه حجتى بر خلاف معتقدين بامامتش داريد\r\n","description":"","footnote":"","page_name":" 159 ","page_number":159},
  {"content":"\r\nجواب اين اعتراض 1 - همين اخبارى كه ذكر شد و رد امامت اسماعيل بود 2 - اخبارى كه دليل بر دوازده امام است و در اين كتاب ذكر كرديم 3 - اخبارى كه دلالت دارد بر آنكه اسماعيل در زمان حيات پدرش فوت شده و بامامت نرسيده 1 - از سعيد بن عبد الله اعرج گويد امام ششم عليه السلام به من فرمود چون اسماعيل مرد دستور دادم با آنكه زير پرده بود رويش را گشودند پيشانى و زنخ و گردنش را بوسيدم و گفتم او را پوشانيدند ، باز گفتم رويش را گشودند و باز پيشانى و زنخ و گردنش را بوسيدم و دستور دادم او را پوشيدند و سپس دستور دادم غسل داده شد و بر بالين او رفتم كه كفن شده بود و گفتم روى او را باز كنيد و پيشانى و زنخ و گردنش را بوسيدم و تعويذى با او كردم و گفتم در كفنش پيچيدند گفتم چه تعويذى با او كردم ؟ فرمود قرآن ، مصنف اين كتاب گويد در اين حديث چند فائده است 1 - رخصت بوسيدن پيشانى و زنخ و گردى مرده پيش از غسل و بعد از آن ولى اگر كسى قبل از سرد شدن مس ميت كند غسل بر او نيست و اگر بعد از سرد شدن مس كند بايد غسل مس ميت كند و اگر بعد از غسل مس كند غسل ندارد و اگر در خبر ذكر شده بود كه حضرت صادق بعد از بوسيدن غسل كرده يا نكرده ميدانستيم كه مس او قبل از غسل در حال گرمى او بوده يا بعد از سرد شدن 2 - اينكه مىفرمايد دستور دادم غسل به او بدهند و نفرموده غسلش دادم و اين\r\n","description":"","footnote":"","page_name":" 160 ","page_number":160},
  {"content":"\r\nخود دلالت دارد كه اسماعيل امام نبوده زيرا امام را جز امام غسل ندهد در صورتى كه بالين او حاضر باشد 2 - . . ابى كهمش گويد من وقت مرگ اسماعيل حاضر بودم امام ششم هم بالين بسترش نشسته بود چون محتضر شد چانه هايش را بست و لحافى روى او كشيده و دستور داد او را تجهيز كنند و چون از كار او فارغ شد كفنى خواست و در حاشيه اش نوشت اسماعيل يشهد ان لا إله الله 3 - مره مولاى محمد بن خالد گويد چون اسماعيل مرد امام ششم تا كنار قبر آمد خود را انداخت و بر كنار قبر نشست و در قبر فرود نشد سپس فرمود رسول خدا در مرگ فرزندش ابراهيم چنين كرد 4 - مردى از بنى هاشم گويد چون اسماعيل مرد امام ششم نزد ما بيرون آمد و جلو تابوت بىكفش و ردا بود 5 - اسماعيل بن جابر و ارقط بن عمر گويند امام ششم بالين اسماعيل بود تا جان داد چون ارقط بيتابى آن حضرت را ديد عرض كرد يا ابا عبد الله رسول خدا هم از دنيا رفت گويد امام خوددارى كرد و فرمود من امروز از تو متشكرم\r\n","description":"","footnote":"","page_name":" 161 ","page_number":161},
  {"content":"\r\n( 1 ) 6 - ابى كهمش گويد در مردن اسماعيل حاضر بودم ديدم امام ششم را كه سجده اى طولانى كرد سپس سر برداشت و كمى در او نگريست به روى او نگاه كرد و گويد سپس سجده ديگر نمود كه از اولى طولانىتر بود سپس گفت سر از سجده برداشت نظرى هم بر او كرد و رويش را نگريست و سجده ديگرى كرد طولانى سپس سر برداشت و محتضر شده بود چشمش را بست و چانه اش را بست و لحافچه اى روى او كشيد سپس برخاست من رويش را نگريستم چنان در او تأثير كرده بود كه خدا بهتر مىداند داخل اندرون شد و ساعتى مكث كرد در حالى كه روغن زده و سرمه كشيده و لباسش را عوض كرده بود نزد ما بيرون آمد و رنگ چهره اش غير از آنى بود كه با آن داخل شده بود و در باره او امر و نهى كرد تا چون فراغت حاصل شد كفنى خواست در حاشيه اش نوشت اسماعيل يشهد ان لا إله الا الله 7 - حسن بن يزيد گويد دخترى از امام ششم مرد يك سال بر او نوحه كرد فرزند ديگرى از او مرد يك سال بر او نوحه كرد اسماعيل مرد به سختى بيتابى كرد و نوحه را قطع كرد گويد به امام عرض شد اصلحك الله در خانه شما نوحه بر پا است ؟ فرمود رسول خدا ( ص ) در موت حمزه فرمود ليكن حمزه زنان گريه كن ندارد 8 - محمد بن عبد الله كوفى گويد چون اسماعيل بن ابى عبد الله محتضر شد امام ششم بر او سخت\r\n","description":"","footnote":"","page_name":" 162 ","page_number":162},
  {"content":"\r\nبيتابى كرد گويد چون چشمش را بست يك پيراهن شسته يا نو خواست و آن را بتن كرد و ريش خود را شانه زد و بيرون آمد دستور تجهيز او را داد گويد يكى از اصحابش عرض كرد قربانت ما گمان برديم تا مدتى از شما بىبهره خواهيم ماند چون بيتابى شما را ديديم ، فرمود ما خاندانى هستيم كه تا مصيبت نيامده بيتابى كنيم ولى چون مصيبت آمد بردبار شويم 9 - عنبسة بن حماد عابد گويد چون اسماعيل بن جعفر بن محمد ( ع ) مرد و از كار جنازه اش فارغ شديم امام صادق جعفر بن محمد ( ع ) نشست و ما گرد آن حضرت نشستيم سرش فرو بود سپس سر بلند كرد و فرمود :\r\nاى مردم اين دنيا خانه جدائى است و خانه كجمدارى نه خانه استوارى با اينكه جدائى از دلبستگان سوز دلى است كه دفع نشود و افروزش قلبى است كه چاره ندارد ، مردم در فضيلت بوسيله صبر و فكر درست بر هم سبقت جويند هر كه برادر را داغدار نكرد برادرش او را داغدار كند ، هر كس فرزندش را بگور نفرستد فرزندش او را بگور فرستد سپس به اين شعر ابى خراش هذلى تمثل جست گمان مبر كه من پيمان دوستى تو را فراموش كردم ، ولى صبر من اى امامه محبوب نيكو است\r\n\r\n5 - اعتراض ديگر از زيديه و جواب آن\r\n( 1 ) زيديه گويند اگر خبر دوازده امام درست بود مردم بعد از فوت امام صادق جعفر بن محمد ( ع ) شك و ترديد در امام بعد نميكردند تا كار حيرانى به جائى كشد كه :\r\nجمعى پيرو عبد الله شوند و جمعى پيرو اسماعيل و جمعى از شيعه پس از امتحان عبد الله بن صادق سرگردان شوند و چون او را اهل نديدند از نزد او بيرون آمده و ميگفتند كجا رو كنيم بطائفه مرجئه يا\r\n","description":"","footnote":"","page_name":" 163 ","page_number":163},
  {"content":"\r\nقدريه يا حروريه ؟ و موسى بن جعفر اين سخن را شنيد و فرمود نه طرف مرجئه برويد و نه قدريه و نه حروريه ولى بسوى من آئيد اكنون بنگريد خبر دوازده امام از چند راه باطل مىشود 1 - جلوس عبد الله بمسند امامت 2 - رو كردن شيعه به او 3 - سرگردانى شيعه موقع امتحان او 4 - نميدانستند كه امامشان موسى بن جعفر است تا خودش آنها را دعوت كرد و خود را معرفى كرد در بين اين مدت فقيه آنان زرارة بن اعين مرد و در حالى كه قرآن را روى سينه اش داشت گفت بار خدايا من بامامت كسى معتقدم كه اين قرآن امامتش را اثبات كند جواب آنها را چنين گوئيم كه همه گفتار شما فريب و ظاهرسازيست براى آنكه ما مدعى نيستيم همه در آن عصر دوازده امام را بنام ميشناختند همانا گفتيم كه رسول خدا ( ص ) خبر داده كه امامان بعد از او دوازده كند و علماء شيعه اين حديث را با نام ائمه روايت كرده‌اند و منكر نيستيم كه در ميان شيعه يكى دو تا يا بيشتر بودند كه اين حديث را نشنيده بودند راجع بزرارة بن اعين گوئيم جمعى را فرستاد تا خبر امام بعد از حضرت صادق را تحقيق كنند و پيش از آنكه نمايندگان او برگردند وفاتش رسيد و هنوز نص بر امامت موسى بن جعفر را نشنيده بود بطورى كه يقين حاصل كند و قطع عذر او بشود وقت وفات قرآن را روى سينه اش گذاشت و گفت بار خدايا من بامامت كسى معتقدم كه اين قرآن امامتش را ثابت كند و آيا شخص فقيه متدين در موقع اختلاف و اشتباه جز كار زرارة را مىكند ؟\r\nبعلاوه ، گفته‌اند كه زراره امامت موسى بن جعفر را ميدانست ولى پسرش عبيد را فرستاد تا\r\n","description":"","footnote":"","page_name":" 164 ","page_number":164},
  {"content":"\r\nاز آن حضرت تحقيق كند كه اجازه دارد اظهار امامت او كند يا دستور تقيه و كتمان دارد و اين قول با فضل زرارة بن اعين و مقام معرفت او مناسبتر است - اخبار راجع بزرارة - 1 - ابراهيم بن محمد همدانى رضي الله عنه گويد به امام رضا عرضكردم يا ابن رسول الله ( ص ) به من خبر ده كه زرارة مقام پدرت را مىشناخت ؟ فرمود آرى گفتم پس چرا پسرش عبيد را فرستاد تا خبر بگيرد كه امام صادق جعفر بن محمد ( ع ) چه كس را وصى خود كرده ؟ فرمود زرارة امامت پدرم را ميدانست و نص پدرش را نسبت به او در دست داشت و همانا پسرش را فرستاد تا از پدرم كسب تكليف كند كه براى او جائز است تقيه را كنار گذارد در اظهار امامت و نص بر او يا نه ؟ و چون پسرش دير كرد به او مراجعه شد در اظهار عقيده نسبت بپدرم ولى نخواست بىدستور او اقدامى كند براى رد اين مراجعه قرآن را بلند كرد گفت بار خدايا امام من كسى است كه امامتش در اين قرآن ثبت باشد و فرزند جعفر بن محمد باشد خبرى هم كه زيديه حجت آورده‌اند دلالت ندارد كه زراره عارف بامامت موسى بن جعفر نبود فقط دلالت دارد كه پسرش عبيد را فرستاد خبر بگيرد . . محمد بن عبد الله بن زراره از قول پدرش گويد چون زراره بعد از فوت امام صادق پسرش عبيد را بمدينه فرستاد خبر بگيرد كار بر او سخت شد مصحف را در دست گرفت و گفت هر كس كه امامت او را اين مصلحت اثبات كند امام من است اين خبر دليل نيست كه او عارف به امام نبوده بعلاوه راوى خبرى كه زيديه به آن استدلال كرده‌اند احمد\r\n","description":"","footnote":"","page_name":" 165 ","page_number":165},
  {"content":"\r\nبن هلال است و او نزد مشايخ ما جرح شده . . سعد بن عبد الله گويد نديدم و نشنيدم يك شيعه از تشيع برگردد و ناصبى شود مگر احمد بن هلال و بودند كه ميگفتند هر روايتى كه از خصوص احمد بن هلال نقل شده عمل به آن جايز نيست ما ميدانيم كه پيغمبر و ائمه عليهم السلام شفاعت نميكنند مگر براى كسى كه خدا دينش را بپسندد و كسى كه در امام شك دارد دين خدا پسند ندارد و موسى بن جعفر ( ع ) فرموده روز قيامت از پروردگارش بخشش زراره را بخواهد .\r\nدرست بن ابى منصور واسطى از ابى الحسن موسى بن جعفر ( ع ) روايت كرده كه نام زرارة بن اعين نزد او برده شد فرمود به خدا محققا من در روز قيامت از پروردگارم خواستار بخشش او شوم و او را به من بخشد و اى بر تو زرارة بن اعين دشمن ما را براى خدا بد داشت و با دوست ما براى خدا دوست بود . فضل بن عبد الملك از امام ششم نقل كرده است كه فرمود چهار كس محبوبترين مردمند نزد من چه زنده باشند و چه مرده بريد عجلى ، زرارة بن اعين ، محمد بن مسلم ، و احول محبوبترين مردم است نزد او و او عارف بامامت موسى بن جعفر نباشد .\r\nاعتراض ديگر از زيديه بر اماميه و جواب آن زيديه گويند جائز نيست كه انبياء امام را منحصر به دوازده سازند زيرا تا روز قيامت حجت الهى بايد در اين امت باشد و اين دوازده كافى نيست زيرا يازده كس از آنها وفات كرده‌اند و خود اماميه\r\n","description":"","footnote":"","page_name":" 166 ","page_number":166},
  {"content":"\r\nهم معتقدند كه زمين خالى از حجت نماند جواب اينست كه عدد امامان دوازده است و دوازدهم آن كسى است كه زمين را پر از عدل و داد كند تكليف بعد از خود را او بيان مىكند كه آيا حجتى بعد از او خواهد بود يا قيامت بر پا مىشود ما تكليفى نداريم جز اعتقاد به دوازده امام و اعتقاد به آن كه امام دوازدهم وضع پس از خود را بيان مىكند ، عبد الله بن حرث گويد بعلى ( ع ) گفتم يا امير المؤمنين به من خبر ده از حوادث بعد از امام قائم ( ع ) فرمود اى پسر حرث اين چيزيست كه ذكر آن موكول به خود او است و رسول خدا به من سفارش كرده است كه جز حسن و حسين را از آن مطلع نكنم .\r\nنزال بن سبره حديثى از امير المؤمنين راجع بدجال نقل كرده كه در پايانش ميفرمايد ديگر از من نپرسيد بعد از آن چه مىشود زيرا حبيبم ( رسول خدا ) به من سفارش كرد كه جز بعترت خود از آن خبر ندهم نزال بن سبره گويد بصعصعة بن صوحان گفتم مقصود امير المؤمنين از اين گفتار چه بود ؟\r\nصعصعة گفت اى پسر سبره آنكه عيسى بن مريم پشت سرش نماز ميخواند از عترت نهمين فرزند حسين بن على است و او است آفتابى كه از مغربش بر آيد و نزد ركن و مقام ظهور كند و زمين را پاك كند و ميزان عدل را در ميان نهد و كسى به كسى ظلم نكند و امير المؤمنين خبر داده كه حبيبش رسول خدا\r\n","description":"","footnote":"","page_name":" 167 ","page_number":167},
  {"content":"\r\nبه او سفارش كرده كه غير از عترتش را از آنچه بعد از آن پديد شود مطلع نكند ، بزيديه بايد گفت آيا رسول خدا ( ص ) را تكذيب كنيم كه فرموده است امامان دوازده‌اند اگر گويند رسول خدا اين را نگفته به آنها بايد گفت اگر رد اين خبر مشهور و مستفيض با آنكه همه طبقات اماميه آن را قبول دارند براى شما روا باشد چرا منكر مىشويد قول كسانى را كه ميگويند من كنت مولاه فعلى مولاه گفته رسول خدا نيست .\r\n6 - اعتراض ديگر از زيديه بر اماميه و جواب آن\r\n( 2 ) زيديه گويند اماميه در سن امام زمان وقت وفات پدرش حسن بن على عليه السلام اختلاف دارند بعضى او را هفت ساله دارند و برخى او را جنين يا شيرخوار شمارند و در هر حال در سنى نبوده است كه شايسته امامت و رياست بر امت باشد و خليفه خدا در بلاد و نگهبان عباد و جمعيت مسلمانان گردد خصوص اگر جنگى بر آنها رخ دهد نشايد فرمانده لشكرها باشد و بنفع آنها بجنگد و از وطن آنها دشمن را براند و از حريم آنها دفاع كند زيرا شيرخواره و كودك شايسته اين امور نيستند و در دوران گذشته دور نزديك شيوه نبوده است كه دشمنان را با كودكان و كسانى كه سوارى ندانند و خوددارى بر زين نتوانند و نفهمد چگونه بايد عنان كشيد و حمائل انداخت و نيزه جنبانيد بر خورد نمايند چون توان يورش بر دشمنان در ميدان پيكار ندارند با آن كه يكى از صفات امام اين است كه شجاعتر از همه مردم باشد .\r\nجواب كسى كه اين سخنرانى را كرده اينست كه شما كتاب خداى عز و جل را فراموش كرديد و گر نه اماميه را متهم نميكرديد كه حافظ قرآن نيستند شما داستان عيسى عليه السلام را از ياد برده‌ايد كه در گهواره بود و ميفرمود ( سوره مريم آيه 30 ) براستى من بنده خدايم كتاب به من داده و مرا پيغمبر نموده 31\r\n","description":"","footnote":"","page_name":" 168 ","page_number":168},
  {"content":"\r\nو مرا هر جا باشم مبارك كرده الآية بما بگويند اگر بنى اسرائيل همان وقت به او ايمان آورده بودند و دشمن بر آنها ميتاخت مسيح عليه السلام با آنها چه ميساخت و همچنين است گفتار در باره يحيى عليه السلام كه خدا در كودكى فرمان نبوت به او عطا كرد اگر منكر آن باشند منكر قرآنند كسى كه جواب طرف را نتواند جز بانكار قرآن ، بطلان گفتارش روشن باشد ، در جواب اين فصل گوئيم اگر كار مردم آن عصر باينجا كشد كه در ضمن اعتراض شرح داده‌اند خدا نقض عادت كند و خدا او را بالغ كامل و اسب سوار و شجاع و پهلوان نمايد كه توان ستيزه با دشمنان و حفظ بيضه اسلام و دفاع از حوزه مسلمانان داشته باشد ، اين جواب يكى از اماميه است به ابو القاسم بلخى زيديه گفته‌اند در صحت نسب اين مولود ترديد پديد آمده است زيرا بسيارى از مردم منكرند كه حسن بن على پسرى داشته باشد .\r\nجواب اينست كه بنى اسرائيل هم در باره مسيح ترديد كردند و مادرش مريم را متهم ساختند و گفتند تو چيزى آوردى كه افترا آميز است مسيح بسخن آمد و مادر را تبرئه كرد و فرمود من بنده خدايم كه كتاب به من عطاء كرده و مرا پيغمبر نموده ، خردمندان دانستند كه خداى عز و جل براى اداى رسالت شخص آلوده نژاد و پست انتخاب نفرمايد امام دوازدهم وقتى ظهور كند آيات روشن و دلائل آشكارى با خود دارد كه بملاحظه آنها معلوم باشد در ميان مردم تنها او پسر حسن بن على عليه السلام است .\r\nبعضى از آنها گفته‌اند چه دليل داريد كه حسن بن على ( ع ) وفات كرده باشد ؟ .\r\nجواب اينست كه اخبار وارده در وفات آن حضرت روشنتر و مشهورتر و بيشتر از اخبار وفات ابى الحسن موسى بن جعفر ( ع ) است زيرا ابو الحسن در زندان دشمنان از دنيا رفت و ابو محمد حسن بن على ( ع ) در خانه خود بر بستر خويش وفات كرد و در پيش آمد درگذشت او آن چه خبر آورده‌اند با سندش در اين كتاب\r\n","description":"","footnote":"","page_name":" 169 ","page_number":169},
  {"content":"\r\nذكر كردم . يكى ديگر از آنها گفته است نزاع ام الحسن و جعفر برادر آن حضرت در ميراث او شما را دليل نيست كه فرزندى نداشته ؟ زيرا ما از اينجا ميشناسم كسى را كه فرزند نداشته و فرزندش ظاهر نشده و ميراثش ميان ورثه تقسيم شده .\r\nجوابش اينست كه اين عادت در اينجا نقض شده زيرا تدبير و مصلحت بينى خدا در باره انبياء و رسل و خلفائش گاهى بر اساس عادت و معمول است و گاهى بر خلاف عادتست و نبايد وضع آنها را هميشه عادى دانست چنانچه وضع مسيح عليه السلام عادى نبود .\r\nگويد اگر اين ترديد در باره او روا باشد چرا در باره هر كسى بميرد و در طاهر فرزندى ندارد روا نيست .\r\nدر جواب گوئيم در اين موضوع ترديدى نيست كه حسن عليه السلام از نسل خود جانشينى داشت بگواهى همه امامانى كه از فضلاء فرزندان حسن و حسين و شيعيان اخيار آن را اثبات كرده‌اند زيرا گواهى كه بايست پذيرفت آن گواهى است كه اثبات موضوعى كند نه گواه بر نفى و اگر چه شماره آنان بيشتر باشد و در اين باب يك نمونه هم داريم و آن داستان موسى است كه چون خداى سبحانه خواست بنى اسرائيل را از بردگى نجات دهد و دينش را بدست او تازه و شاداب كند بمادرش وحى كرد هر گاه بر او ترسيدى بيندازش به دريا و بيم و اندوهى نداشته باش ما محققا او را به تو برگردانيم و از پيغمبران مرسلش نمائيم ، اگر در همان - وقت پدرش عمران مرده بوده حكم ميراثش مانند ميراث حسن عليه السلام ميشد و اين دليل بر نبود فرزند نميشد و باز نكته اى بر مخالفين ما پوشيده مانده و گفته‌اند موسى در اين هنگام حجت خدا نبود ولى امام حجت خدا بود با اينكه ما ولادت و غيبت را بولادت و غيبت موسى تشبيه كرديم و نظرى بمقام حجت بودن\r\n","description":"","footnote":"","page_name":" 170 ","page_number":170},
  {"content":"\r\nنداشتم و غيبت يوسف عليه السلام عجيبتر از هر عجيبى است كه پدرش هم از او خبر نداشت با اينكه مسافت ميان آنها به اندازه اى بود كه نبايست از او بىخبر بمانند همان تدبير خداى عز و جل نسبت بخلقش سبب بود كه پدرش از او بى خبر باشد و هم آنان برادرنش بودند كه نزد او وارد شدند و آنها را شناخت و ايشان او را نشناختند و تشبيه كرديم وضع زنده بودنش را باصحاب كهف كه سيصد و نه سال در درون غار زنده بودند ، اگر كسى گويد اين امور واقع شده ولى دليلى نداريم كه آن چه شما در باره امام زمان ميگوئيد درست باشد گوئيم ما به كمك اين نمونه‌ها ميخواهيم ثابت كنيم كه بقاء امام زمان در اين مدت طولانى پشت پرده غيبت امر محالى نيست و ممكن است و سپس دليل صحت آن را از چند وجه اقامه كنيم .\r\n1 - باعتبار اينكه بايد هميشه اوقات همراه قرآن كسى باشد از خاندان رسول ( ص ) كه حلال و حرام و محكم و متشابه او را بداند .\r\n2 - بوسيله اخبار مسندى كه از قول پيغمبر دائمه ( ص ) در اين كتاب ذكر كرديم .\r\nاگر گويند چگونه ممكن است مانند قرآن بوى تمسك جست با آن كه كسى جاى او را مينداند و در نيست نزد او برود ؟\r\nدر جواب گفته شود تمسك بوى در حال غيبت اقرار بوجود او و امامت او است و پيروى از نجباء نيكان و فضلاء اهل ايمان معتقد بامامت او كه زايش و امامت او را اثبات كرده و پيغمبر و ائمه را در نص بر او بنام و نسبش تصديق كرده‌اند از شيعيان ابرار و دانشمندان به قرآن و اخبار و عارفان بيگانگى خداى تعالى ذكره كه حضرت او را از تشبيه بحادثات بر كنار داشته و عمل بقياس را حرام دانسته و به آنچه از پيغمبر و ائمه وارد شده تسليم شده‌اند ، اگر كسى گويد اگر تمسك به اين چنين كسانى كه توصيف كردى جائز\r\n","description":"","footnote":"","page_name":" 171 ","page_number":171},
  {"content":"\r\nباشد و تمسك به امام غائب شمرده شود چرا جائز نباشد كه رسول خدا درگذرد و خليفه اى معين نكند و امت وى بدلالت عقل و كتاب و سنت اكتفاء كنند جوابش اينست كه ما نبايد پيشنهادى بخداى عز و جل عرضه داريم ما بايد پيرو امر او باشيم دليل قطعى آمده است كه اطاعت يازده امام گذشته واجب است و بايد با آنها كناره گيرى كرد و با آنها نهضت كرد و از آنها حرف شنوى كرد و بر ما لازمست در هر وقت آن - چه دليل ثابت كند كه وظيفه ما است به آن عمل كنيم .\r\n6 - اعتراض ديگرى از زيديه بر اماميه و جواب آن\r\n( 2 ) بعضى از زيديه گفته‌اند واقفيه و ديگران حق دارند كه بدعواى شما در موت موسى بن جعفر ( ع ) اعتراض كنند كه اطلاع شما بر موت آن حضرت بعرف و عاده و مشاهده است با آن كه خداى عز و جل در باره مسيح خبر داده كه او را نكشتند و بدار نزدند بلكه بر آنها اشتباه شد و آن مردم هم بمشاهده و عادت معمول ديدند عيسى بدار است و كشته شده و اين موضوع در باره امامان ديگر هم كه جمعى بغيبت آنها معتقد شدند بعيد نيست .\r\nجواب به آنها بايد گفت حكم ائمه عليهم السلام در اين موضوع حكم عيسى بن مريم ( ع ) نيست براى آن كه مدعى قتل عيسى بن مريم يهود بودند و خداى تعالى ذكره آنها را تكذيب كرد بقول خود در سوره نساء آيه 157 او را نكشتند و بدار نزدند ولى بر آنها اشتباه شد ولى در باره هيچ كدام از امامان ما از خدا خبر نرسيده كه فوت و موت آنها اشتباه شده باشد همانا طائفه از غلاة آن را گفته‌اند .\r\n2 - پيغمبر ( ص ) از شهادت امير المؤمنين ( ص ) خبر داده و فرموده به زودى اين از اين رنگين مىشود\r\n","description":"","footnote":"","page_name":" 172 ","page_number":172},
  {"content":"\r\n( 1 ) يعنى ريش او از خون سرش و امامان بعد از وى هم از شهادت او خبر داده‌اند و همچنان پيغمبر از قول جبرئيل در باره حسن و حسين خبر داده كه هر دو كشته ميشوند و خودشان هم از كشته شدن خود خبر داده‌اند و فرموده‌اند كه اين فاجعه بر آنها جارى مىشود و امامان بعد از آن هم خبر كشته شدن آنها را تأييد كرده‌اند و همچنين است وضع هر امامى كه بعد از آنها آمده از على بن الحسين تا امام حسن عسكرى عليهم السلام هر امام سابقى خبر داده به آن چه بر امام بعد از او گذرد و هر امام لاحقى خبر داده‌اند آن چه را بر امام پيش از او گذشته ، خبرگزاران مرگ ائمه پيغمبر و امامان بودند يكى پس از ديگرى و خبرگزاران قتل عيسى يهود بودند از اين رو گوئيم موت ائمه حقيقت داشته و درست بوده نه روى گمان و اشتباه و شك واقع شده زيرا دروغ خبرگزاران از مرگشان روا نباشد چون معصومند ولى اين دروغ بر - يهود رواست .\r\nاعتراض ديگر بر غيبت امام و جواب آن مخالفين ما گفته‌اند عادت و مشاهده وضع بشر عقيده شما را بغيبت رد مىكند .\r\nما جواب گوئيم براهمه هم كه منكر نبوت و معجزه‌اند ممكن است در باره معجزات پيغمبر ( ص ) همين عذر را بياورند و بمسلمين بگويند شما همه كه معجزات پيغمبر را به چشم نديديد و ممكن است پيرو كسانى شده باشيد كه پيروى آنان لازم نباشد و خبرى را قبول كرده باشيد كه قطع عذر نكند بخاطر همين معارضه عموم معتزله طبق حكايت از آنها گفته‌اند پيغمبر ( ص ) جز قرآن معجزه اى نداشته ولى\r\n","description":"","footnote":"","page_name":" 173 ","page_number":173},
  {"content":"\r\nكسانى كه جز قرآن اعتراف بمعجزات ديگر پيغمبر دارند ميگويند اين معجزات بر خلاف عادت و بقدرة الهى واقع شده و ما صحت آنها را دانستيم با آنكه ناقلين بسيارى هم ندارند اماميه گويند شما از ما هم همچنين بيان را بپسنديد و بما حق بدهيد كه اخبارى را كه خودمان از ائمه خود نقل كرديم صحيح است و دليل است بر اينكه امر غيبت بر خلاف عادت و بقدرة خدا واقع شده و بر تحقيق آن ادله عقليه و قرآنيه و اخبار مرويه كه حتى نزد محدثين عامه پذيرفته است وجود دارد .\r\nجدلى گويد ما ميگوئيم راجع بمعجزات پيغمبر كسانى در برابر ما نيستند كه از خود پيغمبر ضد مرويات ما را نقل كنند و آن را ابطال كند و نقض نمايد ولى شما خود روايت داريد كه اول و آخر ائمه يكسانند آيا اينجا مدعى هستيد كه اول آنها غير از آخر آنها است ؟\r\nدر جواب بايد گفت كه چه خواهى گفت اگر يك برهمنى گويد عادت و مشاهده اوضاع جهان و طبيعت مانع است از اينكه ماه دو تا گردد و اگر دو پاره گردد و سخن گويد نظام عالم بر هم خورد و استدلال شما باينكه در برابر آنها كسى نيست منكر باشد اول ما چون آخر ما نيست درست نباشد زيرا در جواب گفته شود .\r\nشما خودتان بشدت اين موضوع را رد ميكنيد و اگر خلق بسيارى اين معجزات را مشاهده كرده بودند حكم آنها مثل حكم قرآن آشكار و روشن بود ، از اينجا روشن شد كه اين شخص جدلى وارد مغالطه شده و در شبهه فرو رفته است . جدلى گويد شما قبول نداريد كه پيغمبر ما ( ص ) در زمان حياتش و بعد از مرگش پيروان بيشمارى\r\n","description":"","footnote":"","page_name":" 174 ","page_number":174},
  {"content":"\r\nداشت كه معجزات او را ديده‌اند و روايت كرده‌اند و درست دانسته‌اند ؟ گوئيم آيا جمع بيشمارى معجزات خاصه او را از قبيل سايه انداختن ابر بر سر او و سخن گفتن ذراع زهرناك در بر او و ناله تنه خرما را ديده‌اند همه امت مىگويند اين معجزات از افراد كمى روايت شده چرا مىگوئى كسى نيست كه دعوى تواتر معجزات پيغمبر را رد كند .\r\nجدلى گويد بنا بر اين اخبار ما از معجزات پيغمبر ما ( ص ) مانند اخبار از معجزات موسى و اخبار معجزات مسيح است كه نصارى مدعى آن هستند و بخاطر آن دين خود را حق ميدانند بلكه مثل اخبار مجوس و براهمه است از روزگار پدران و گذشتگان خود و اسلام بر آنها مزيتى ندارد .\r\nما ميگوئيم براهمه هم گمان ميكنند براى پدران و گذشتگان آنها نمونه‌هاى محقق و نظائر مشهودى بوده از اين رو قانع شده‌اند و آن مذهب را پذيرفته‌اند اين را تو هم منكر نيستى ما از آن راه نام آنها را برديم كه معارضه اقتضا ميكرد شما هم بايد از آن نظر جواب دهيد .\r\nجدلى گويد در برابر فرقه اماميه كه قطع به امام غائب داريد جمعيتهاى بيشتر يا همانندى هست و رواياتى از آنان كه بوى استناد دارند و اسناد به دو مىرسانند نقل ميكنند در نص امام بر ضد آن چه اماميه نقل ميكنند .\r\nجواب بايد گفت كه كدامند اين جماعتى كه بر اماميه برترى دارند ، در كجاى ديار خدا هستند و در كدام بلد خدا سكونت دارند آيا لازم نيست بدانى كتاب تو را هر كس هم اهل علم نباشد ميخواند و ميدانيد مغالطه ميكنى ؟\r\nجدلى گويد من گمان نميكردم مسلمانى به خود اجازه دهد كه اخبار معجزات رسول خدا ( ص ) را با اخبار غيبت پسر حسن بن على بن محمد بن على بن موسى بن جعفر برابر داند و تواتر هر دو را در يك رديف شمار دو الله المستعان\r\n","description":"","footnote":"","page_name":" 175 ","page_number":175},
  {"content":"\r\n( 1 ) جواب گفته شود كه ما بيان كرديم كه منظور تساوى اين دو دسته خبر چيست و بشما معرفى كرديم كه خبرى را متواتر مينماييم كه سه كس و بيشتر آن را روايت كنند و معجزات رسول خدا را در طبقه اول از نظر مراجعه باخبار جمع قليلى روايت كرده‌اند زحمت من و شما هم اينست كه مراجعه باصحاب حديث كنيم و از آنها بخواهيم كه توضيح دهند روايت شق القمر ، روايت ذراع مسمومه و معجزات ديگر پيغمبر را چند نفر بيواسطه نقل كرده‌اند اگر توانستند هر معجزه اى را از ده كس از اصحاب رسول خدا روايت كنند كه به چشم خود ديده و مشاهده كرده‌اند قول قول او است و گر نه شخص موافق مدعى همرديفى دو مانند و نظير و شبيه است و الحمد لله\r\n\r\nتوضيح ديگر براى اثبات غيبت امام عصر عجل الله فرجه\r\n( 2 ) بتوفيق خدا ميگويم ما متعبديم اعتراف داشته باشم امام معصوم است چنانچه متعبد به خود او هستيم ، عصمت در ظاهر خلقت نيست كه ديده و مشاهده شود و اگر امامى را قبول كنيم و عصمتش را منكر باشيم اقرار ما درست نيست و چون ممكن است از طرف هر امامى متعبد شويم بر اعتراف به چيزى ناديده ممكن است متعبد شويم بامامت امامى كه از ديده‌ها پنهان است براى يك حكمتى كه خداى تبارك و تعالى ميداند ما راه بمصلحت آن ببريم يا نبريم فرقى ندارد .\r\nتوضيح ديگر من ميگويم حال امام زمان ما در غيبت خود چون حال پيغمبر ( ص ) است در ظهور خود براى آنكه پيغمبر در همه جا و پيش همه كس نبود در مكه كه بود در مدينه غائب بود و چون در مدينه بود در مكه نبود ، چون در سفر بود در وطن نبود و چون در وطن بود در سفر نبود داد در همه حال يك جا حضور داشت و نسبت به جاهاى ديگر غائب بود و حجت او نسبت باهل انجاهم كه\r\n","description":"","footnote":"","page_name":" 176 ","page_number":176},
  {"content":"\r\nغائب بود ساقط نميشد امام عليه السلام هم اين طور است اگر هم غائب باشد حجت او ساقط نميشود چنانچه حجت پيغمبر نسبت بدانها كه از آنها غائب بود ساقط نبود بيشتر احكام و شرائع اسلام تعبد بنا ديده است مانند تعبد باقرار نسبت به امام غائب ، براى آنكه خداوند مؤمنين را مدح كرده كه بناديده ايمان دارند پيش از آنكه آنها را براى اقامه نماز و دادن زكات و ايمان بما انزل الله عز و جل بر پيغمبرش و بر پيغمبران پيش ( ص ) و بلكه بآخرت مدح كند و در سوره بقره فرمود است هدايت است مر پرهيزكاران را آن كسانى كه ايمان بغيب دارند و نماز بر پا كنند و از آنچه ما بدانها روزى داديم انفاق كنند و آن كسانى كه ايمان دارند به آنچه بر تو نازل كرديم و آنچه پيش از تو نازل كرديم و بآخرت هم يقين دارند آنانند كه بر طريق هدايتند از طرف پروردگار خود و آنان همان رستگارانند پيغمبر در ميان اصحابش بود يك بار از هوش ميرفت و عرق ميريخت چون به خود مىآمد ميفرمود خداى عز و جل چنين گفته چنان فرموده ، چنان نهى كرده ، بيشتر مخالفين ما گويند اين وضعيت نزد نزول جبرئيل عليه السلام بوده و از امام صادق عليه السلام پرسش شده از بيهوشى كه پيغمبر ( ص ) را فرا ميگرفت آيا نزد فرود آمدن جبرئيل بود ؟ فرمود نه جبرئيل هر وقت خدمت پيغمبر ميرسيد وارد نميشد تا اجازه ميگرفت و چون وارد ميشد چون بنده اى بيش او مىنشست ابن بيهوشى آنگاه بود كه خداى عز و جل بىترجمان و واسطه با او خطاب ميكرد اين حديث را حسين بن احمد بن ادريس رضي الله عنه عنه بما گفته است از قول پدرش از جعفر بن محمد بن حسين بن يزيد از حسين بن علوان از عمرو بن ثابت از صادق جعفر بن محمد عليه السلام .\r\n","description":"","footnote":"","page_name":" 177 ","page_number":177},
  {"content":"\r\n( 1 ) مردم نميديدند خداى تبارك و تعالى با رسول خدا ( ص ) راز گويد و به او خطاب كند و وحى را مشاهده نميكردند و بر آنها واجب بود اقرار بغيبى كه نديدند و تصديق رسول خدا ( ص ) در آن خداى عز و جل در كتاب خود بما خبر داده كه هيچ كدام ما تلفظ بگفته اى نكنيم مگر آنكه نزد آن رقيب و عتيد هست و خداى عز و جل ( در سوره انفطار آيه 9 - 12 ) فرمايد بر شما نگهبانانى است با كرامت نويسنده ميدانند هر كارى بكنيد ما آنها را نديده و مشاهده نكرديم و اگر تصديق بدان نداشته باشيم خارج از اسلام هستيم و گفته خداى تعالى ذكره را رد كرديم خداى تبارك و تعالى ما را از فتنه شيطان بر حذر داشته و فرموده در سوره اعراف آيه 27 اى زادگان آدم شيطان شما را از دين بدر نبرد چنانچه پدر و مادر شما را از بهشت بدر برد ما كه او را نديده‌ايم و لازمست ايمان به او و حذر از او ، پيغمبر ( ص ) در ذكر سؤال و جواب در قبر فرمود كه هر گاه از مرده سؤال شود و درست جواب ندهند منكر و نكير ضربتى بر او زنند از عذاب خدا كه هيچ جنبنده از آفريدگان حق نباشد جز آنكه بهراسد از آن سواى جن و انس ما چيزى از آن نديده و مشاهده نكرديم و نشنيديم و او بما خبر داده كه به آسمان عروج كرده و ما نديده و مشاهده نكرديم و نشنيديم و بما خبر داده هر كس برادر دينى خود را ديدن كند هفتاد هزار فرشته او را مشايعت كنند و گويند هلا پاك شدى و بهشت براى تو پاك شد و ما آنها را نمىبينيم و سخن آنها نشنويم و اگر اخبارى كه در اين موضوعات و امثال آن رسيده است از امور اسلامى قبول نكنيم و كافر بدانها شويم از اسلام بيرون رويم\r\n","description":"","footnote":"","page_name":" 178 ","page_number":178},
  {"content":"\r\n\r\nحكايت مناظره شيخ بزرگوار صدوق عليه الرحمه با يكى از ملاحده در مجلس ركن الدوله .\r\n( 1 ) يكى از ملحدين در مجلس امير سعيد ركن الدوله رضى الله عنه با من سخن گفت ، از اينجا شروع كرد كه واجب است بر امام شما كه بيرون آيد نزديك است روميان بر مسلمانان غلبه كنند به او گفتم كفار در روزگار پيغمبر ما ( ص ) شماره بيشترى داشتند و آن حضرت چهل سال نبوت خود را در پرده نگهداشت بامر خداى جل ذكره و بعد از آن به كسانى كه وثوق داشت اظهار نبوت كرد و مدت سه سال از كسانى كه به آنها اعتماد نداشت كتمان ميكرد سپس كار باينجا كشيد كه قريش معاهده كردند او را و جميع بنى هاشم رو حمايت كشانش را بخاطر او ترك كنند اينها در شعب متحصن شدند و سه سال در آن ماندند آيا اگر كسى بگويد چرا در اين سالها محمد ( ص ) بيرون نشد و جلو غلبه مشركين را بر مسلمين نگرفت چه جوابى داريم جز اينكه محمد ( ص ) بدستور خداى تعالى ذكره در شعب درآمد و باذن او غائب شد و هر وقت اجازه خروج و ظهور دريافت كرد بيرون شد و ظاهر گرديد زيرا پيغمبر ( ص ) اين مدت در شعب ماند تا خداى عز و جل به او وحى كرد كه موريانه فرستاده و عهدنامه قريش را در هجران پيغمبر ( ص ) و همه بنى هاشم كه چهل مهر و امضاء داشته و نزد زمعة بن اسود سپرده بوده خورده تعهدات قطع رحم آن از ميان رفته و همان نام خداى عز و جل در آن\r\n","description":"","footnote":"","page_name":" 179 ","page_number":179},
  {"content":"\r\nباقيست ابو طالب برخاست و وارد مكه شد چون قريش او را ديدند تصور كردند آمده است پيغمبر ( ص ) را به آنها تسليم كند تا او را بكشند يا از نبوت برگردانند و او را احترام نمودند چون نشست فرمود اى گروه قريش من هرگز از برادر زاده ام محمد دروغ نديدم او به من خبر داده كه پروردگارش به او وحى كرده كه موريانه را فرستاده بعهد نامه شما و آنچه راجع بقطع رحم در آن بوده خورده است و نامهاى خداى عز و جل بجا مانده چون صحيفه را آوردند و گشودند ديدند همانطور است بعضى ايمان آوردند و بعضى بر كفر خود ماندند پيغمبر و بنى هاشم به مكه برگشتند ، امام عليه السلام چنين است هر گاه خدا به او اجازه دهد ظاهر مىشود جواب ديگر آنكه خدا بر دفع كفار قادرتر است از امام اگر كسى گويد چرا دشمنان خود را مهلت داده و آنها را نابود نميكند با اينكه به او كافر و مشركند ؟ جواب ما اينست كه خداى جل ذكره از فوت عقوبت آنها ترسى ندارد تا عجله كند از او پرسشى نشود آنها مسئولند به حضرت او گفته نشود براى چه و چگونه ؟ و همچنين است اظهار امامى كه او را غايب كرده است هر وقت خواست و به او اجازه داد ظهور مىكند ملحد گفت من بامامى كه نبينم ايمان ندارم و حجت او بر من تمام نيست تا او را نديدم گفتم لازم است بگوئى حجت خداى تعالى ذكره هم بر تو تمام نيست چون او را نبينى و حجت رسول خدا هم بر تو تمام نيست چون او را نديدى روى بامير سعيد ركن الدوله رضى الله عنه كرد و گفت ايها الامير بشنو اين شيخ چه به زبان مىآورد ميگويد امام غائب است و ديده نميشود چون خداى عز و جل هم ديده نميشود امير رحمه الله به او گفت سخن او را بد تفسير كردى و به او افتراء بستى اين دليل درماندگى و عجز تو است و روشى است كه همه اهل جدال در باره صاحب الزمان ما دارند و در رد و انكار آن زبان به هذيان و وسوسه و خرافات ناروا ميگشايند\r\n","description":"","footnote":"","page_name":" 180 ","page_number":180},
  {"content":"\r\n\r\nذكر كلام ابو سهل اسماعيل بن على نوبختى در امامت\r\n( 1 ) در آخر كتاب تنبيه گويد بسيار شده كه مخالفين ما گويند اگر نص در امامت كه شما ادعا ميكنيد درست بود على عليه السلام بعد از وفات پيغمبر ( ص ) ان را ادعا كرده بود .\r\nدر جواب گفته شود چگونه مىتوانست مدعى آن شود و خود را بعنوان مدعى معرفى كند و محتاج گواهان گردد و آن مردم قول پيغمبر را در باره او نه پذيرفتند و چگونه ادعاى او را مىپذيرفتند ، همان تخلفش از بيعت با ابى بكر و به خاك سپردن فاطمه زهرا بدون اطلاع همه آنها در پنهانى روشنتر دليل است بر اينكه راضى به كارهاى آنها نبود .\r\nاگر گويند چرا پس از عثمان قبول خلافت كرد ؟ گفته شود حق واجب او را بوى دادند و پذيرفت گر چه عقيده بوى نداشتند چنانچه پيغمبر ( ص ) منافقين و مؤلفه قلوبهم را پذيرفت .\r\nو بسا مخالفين ما وقتى در برابر دليل درمانده گردند اعتراف كنند كه ما قبول داريم بايد امام منصوصى باشد كه كتاب و سنت را بداند و بر آنها امين باشد و در آنها خطا نكند و مخالفت وى روا نباشد و طاعت وى بنص امام پيش از او واجب باشد ولى اين امام كيست نامش را بما بگوئيد و ما را بوجود او رهبرى كنيد ؟\r\nدر اينجا از شاخى بشاخ ديگر پرد و موضوع سخن را بگرداند زيرا سخن ما در حكم عقل بود نسبت بعد از درگذشت پيغمبر كه آيا روا است خليفه معين نكند و نص بر امام معصومى ننمايد و چون بدليل ثابت شود كه بايد خليفه معصومى معين كند بر ما و آنها لازم است بررسى كنيم از شخص امام در هر عصرى بوسيله اخبار وارد ، طائفه شيعه نقل نص بر امامت على نموده‌اند و چون جمعيت آنها بسيار و وطنشان مختلف و مقاصدشان متفاوتست و در اين نقل اتفاق دارند موجب علم مىشود و بايد بدان عمل كرد\r\n","description":"","footnote":"","page_name":" 181 ","page_number":181},
  {"content":"\r\n( 1 ) خصوص بملاحظه اينكه در برابر آنها كسى نيست كه مدعى باشد پيغمبر ديگرى را بخلافت معين كرده اگر بما اعتراض كنند بدعاوى اصحاب زردشت و ديگران از كفار گوئيم اين اعتراض نسبت بمعجزات پيغمبر هم وارد است هر جواب در آن جا بدهيد ما هم همان جواب را در اينجا ميدهيم امروزه محيط عالم تشيع مانند محيط اسلام است از نظر وسعت و كثرت و عدم شناسائى يك ديگر و گذشتگان آنها هم اين طور بوده‌اند بلكه بايد اخبار شيعه را صحيحتر دانست زيرا شيعه در طول تاريخ گذشته حكومت و شمشير و ارهاب و وسائل تشويق نداشتند و نقل اخبار دروغ براى تشويق با ترس يا بوسيله تحميل دولتها است و در اخبار شيعه اين وسائل نبوده و چون نقل شيعه در نص پيغمبر بر على ( ع ) درست باشد به همين دليل نص على بر امامت حسن و از حسن بر حسين سپس بر هر امامى تا حسن بن على عسكرى ( ع ) درست باشد و نص بر امام غائب قائم هم صحيح باشد بعد از او زيرا رجال طرفدار پدرش امام حسن عليه السلام همه مورد وثوق بودند و گواهى دادند كه او امام است و غائب شده براى آنكه سلطان وقت به سختى در تعقيب او بود و سالها پاسبان بر منازل و حرم او گمارد اگر بگويم غيبت امام در اين عصر بهتر دليلى است بر صحت امامت درست گفته‌ام زيرا اخبار گذشته در اين موضوع همه صحيح است و مشهور است و بعضى از شيعيانى كه در خدمت حسن بن على ( ع ) بوده و مورد وثوق آن حضرت بوده ذكر كرده كه وسيله ملاقات ميان او فرزند حسن بن ( ع ) موجود است و نامه‌ها و دستورات آن حضرت بوسيله او به شيعه ميرسيده تا وقتى از دنيا رفته و پنهانى به ديگرى از شيعيان وصيت كرده و او را در اين منصب بجاى خود گذاشته ، باز در موضوع غيبت از ما ميپرسند كه اگر روا باشد امام سى سال تمام غائب باشد چه انكارى\r\n","description":"","footnote":"","page_name":" 182 ","page_number":182},
  {"content":"\r\nداريد كه اصلا در عالم نباشد در جواب گفته شود عدم وجود امام در زمين سبب رفع حجت خدا و سقوط دين است چون حافظ ندارد ولى اگر امام براى ترس از جان خود بامر خداى عز و جل پنهان شود و وسيله معروف و .\r\nپيوستى در ميان باشد حجت خدا بر پا است زيرا خودش در عالم است و وسيله هم دارد فقط فتاوى و امر و نهى او ظاهر نيست و اين موجب بطلان حجت الهيه نباشد و نظائرى هم در تاريخ اسلام دارد 1 - خود پيغمبر ( ص ) مدتى طولانى در شعب پناهنده بود ، در اول بعثت پنهانى مردم را دعوت ميكرد تا امنيت يافت و جمعيتى فراهم كرد در همه اين اوقات پيغمبر مبعوث و مرسل بود و پناهندگى و پنهانى او نسبت ببعضى از مردم دعوت نبوتش را باطل نكرد و حجت او را مخدوش نساخت 2 - سپس پيغمبر در غار پنهان شد و ماند و كسى جاى او را نميدانست و اين موجب بطلان نبوت او نبود و اگر وجودى نداشت نبوتى نمىداشت همچنين ممكن است سلطان جور امام بحقى را مدتى مديد زندانى كند و مانع ملاقات او شود و او نتواند فتوى دهد و تعليم كند و بيان احكام نمايد ولى حجت الهى بر پا است و پا برجا است و محقق است و اگر چه فتوى ندهد و بيان احكام نكند زيرا خودش در عالم هست و موجود است و بجا است و اگر پيغمبر يا امامى بيان حكم نكند و تعليم ندهد و سخن نگويد نبوت و امامت و حجيت او باطل نشود و اگر وجودش از ميان برود حجت خدا بر مردم باطل گردد همچنين جائز است امام مدت مديدى از ترس پنهان باشد و حجيت او باطل نگردد اگر گويند وقتى امام پنهان است چه كند كسى كه محتاج است از او مسأله اى بپرسد ؟\r\nبايد گفت همان كند كه در موقع تخفى پيغمبر در غار ميكرد و ميخواست بيايد مسلمان شود و از او تعليم گيرد اگر دريغ فيض نبوت در حكمت الهى براى مصلحتى رواست براى غيبت امام هم رواست\r\n","description":"","footnote":"","page_name":" 183 ","page_number":183},
  {"content":"\r\n\r\nتقرير ديگرى در امر امامت و اثبات غيبت\r\n( 1 ) واضح ترين دليل بر امامت اينست كه خداى عز و جل يك معجزه پيغمبر ( ص ) را اين قرار داده كه داستان پيغمبران گذشته را در قرآن آورده و دانش تورات و انجيل و زبور را بيان كرده بىآنكه نوشتن آموخته باشد يا يك نفر نصرانى يا يهودى را ديده باشد اين بزرگترين معجزه او است ، حسين بن على ( ع ) كشته شد و على بن الحسين عليه السلام را بجاى خود گذاشت در سن كمى كه از بيست تجاوز نميكرد و آن حضرت از مردم كناره گرفت و با احدى ملاقات نميكرد و جز خواص اصحابش او را ملاقات نميكردند همه را بعبادت ميگذرانيد و براى سختى زمان و جور بنى اميه اندكى از علوم دين از وى نشر شد ، سپس فرزندش محمد بن على بنام باقر عليه السلام لقب يافت براى آن كه علوم را شكافت و از علم دين و كتاب و سنت و تاريخ و مغازى قسمت بزرگى بيان كرد و جعفر بن محمد بن على ( ع ) پس از وى بياناتى كرد كه منتشر و ظاهر گرديد ، هيچ فنى از فنون علم نماند جز آنكه مطالب بسيارى در آن بيان كرد و قرآن و سنن را تفسير نمود و مغازى و خبار انبياء از او روايت شد بىآنكه او و پدرش محمد بن على بن الحسين عليه السلام استادى بينند و نزد يكى از راويان حديث عامه يا فقيهان آنها بنشينند و چيزى بياموزند اين خود بهترين دليل است بر اينكه علم را از پيغمبر ( ص ) و سپس از على ( ع ) و به ترتيب از هر امامى دريافت كردند و همه ائمه چنين بودند اين بود روش آنان در دانش ، از حلال و حرام پرسش مىشدند و جوابهاى هم آهنك ميدادند بىآنكه از كسى تعليم گيرند چه دليلى بهتر است از اين بر امامت آنها و بر اينكه پيغمبر آنها را معين كرد و تعليم نمود و علوم انبياء پيش را به آنها سپرد و آيا بحسب عادت ما ديده‌ايم كه از بشرى آن همه علم و دانش كه از محمد بن على\r\n","description":"","footnote":"","page_name":" 184 ","page_number":184},
  {"content":"\r\nو جعفر بن محمد ( ع ) ظاهر شد ظاهر شود بىآنكه از كسى بياموزد ؟ اگر كسى گويد شايد اينها پنهانى آموختند در جواب آنها گفته شود اين سخن را دهريه در باره پيغمبر هم گفته‌اند كه پنهانى نوشتن و خواندن آموخته و چگونه اين گمان در باره محمد بن على و جعفر بن محمد ميرود با آنكه بيشتر آنچه آوردند از احدى جز خودشان ديده و شنيده نشده در اينجا اعتراض ديگرى دارند . ميگويند پسر امام حسن عسكرى براى خاص و عام ظاهر نشده شما از كجا ميدانيد كه او در عالم وجود دارد او را ديديد ؟ يا بتواتر از كسانى كه او را ديده‌اند شنيديد ، در جواب آنها گفته شود كه امر ديانت بدليل ثابت مىشود .\r\n1 - ما خداى عز و جل را بدليل شناختيم و او را نديديم و خبر او را از كسى كه او را ديده نشنيديم 2 - پيغمبر ( ص ) و وجودش را در اين عالم باخبار شناختيم ولى نبوت و درستى گفتارش را بدليل دانستيم 3 - بدليل دانستيم كه او على بن ابى طالب را بجاى خود خليفه كرده است .\r\n4 - بدليل دانستيم كه پيغمبر و همه امامان بعد از وى عالم بكتاب و سنت هستند و غلط و نسيان و دروغگوئى بر آنها روا نيست در باره آنها و همچنين دانستيم كه حسن بن على عسكرى امام مفترض الطاعه است و باخبار متواتره از ائمه صادقين دانستيم كه امامت بعد از حسن و حسين بايد در اولاد امام باشد و در برادر و خويشاوند نيست از اين مقدمات لازم آيد كه امام از دنيا نرفته باشد تا بجاى خود امامى را يصب كرده باشد و چون امامت امام حسن و وفات او درست باشد ثابت شود كه پسرى بجاى او مانده و امام بعد از او است\r\n","description":"","footnote":"","page_name":" 185 ","page_number":185},
  {"content":"\r\nوجه ديگر براى اثبات امامت امام غائب عجل الله فرجه\r\n( 1 ) و آن اينست كه امام حسن عسكرى ( ع ) جمعى از موثقين اصحاب خود را بجاى خود گذاشت كسانى كه احكام حلال و حرام را از طرف او بمردم ميرسانيدند و نامه‌هاى شيعه و وجوهات آنها را به او ميرسانيدند و جواب ميگرفتند و مقام ثابتى در عدالت و درستكارى داشتند و خود آن حضرت آنها را در زمان حياتش تعديل كرده بود و چون درگذشت همه اتفاق كردند بر اينكه پسرى از او مانده است و امام بعد از او است و بمردم دستور داده كه از نامش نپرسند و موضوع را از دشمنانش پنهان دارند و سلطان وقت با سختى او را تعقيب كرد و بخانه‌هاى آن حضرت و كنيزان آبستن او كسانى گماشت و سپس نامه‌هاى پسر جانشينش شامل دستوراتى بوسيله اصحاب مورد اعتماد پدرش تا بيش از بيست سال بشيعيانش ميرسيد و سپس نامه‌ها قطع شد و بيشتر اصحاب امام حسن فوت شدند كه بعد از امام حسن شاهد وضع امامت بودند يك نفر از آنها بجا ماند كه اتفاق بوثاقت و عدالت او داشتند و او بمردم دستور كتمان داد و غدقن كرد كه هيچ چيز از امر امام را شهرت ندهند و نامه قطع شد و براى ما درست آيد كه امر امام را بدليلى كه گفتيم و آنچه از اصحاب امام حسن وصف كرديم محقق دانيم و غيبت او را باخبار مشهوره در امر غيبت امام قائم عليه السلام ثابت نمائيم و بگوئيم دو غيبت دارد كه يكى از ديگرى سختتر است ، مذهب ما در غيبت امام در اين عصر مانند مذهب واقفيه نيست در عقيده بغيبت موسى بن جعفر ( ع ) زيرا آن حضرت آشكارا فوت شد و مردم مرده او را ديدند و علنى به خاك سپرده شد و مدت بيش از صد و پنجاه سال از فوت او گذشته احدى ادعا نكرده كه او را ديده يا با او نامه نگارى داشته و ادعاى زنده بودنش تكذيب مشاهد ، مرده او است و بعد از وى چند امام ديگر آمده كه مثل او اظهار علم و امامت كرده‌اند ولى در ادعاى نسبت بغيب امام عصر تكذيب\r\n","description":"","footnote":"","page_name":" 186 ","page_number":186},
  {"content":"\r\nحس و التزام بمحالى نيست و خلاف عقل و عادت نيست و تا كنون هم بعضى از شيعيان موثوق و گوشه گير وى خود را باب او ميدانند و وسيله ميشمارند كه دستورات او را به شيعه ميرسانند و آنقدر غيبت او طول نكشيده كه خارج از عادات كسانى باشد كه غائب ميشوند . تصديق باخبار موجب اعتقاد امامت ابن الحسن مىشود چنانچه شرح داديم و طبق اخبارى كه رسيده است در غيبت و مشهور و متواتر است غائب است و شيعه در انتظار ظهور او است و به او اميدوار است كه بعد از اين قائم عليه السلام به حق قيام كند و عدالت را ظاهر سازد و از خداى عز و جل خواستاريم توفيق و صبر جميل را برحمت خود\r\n\r\nجواب گوئى محمد بن عبد الرحمن قبه رازى از اعتراضات كتاب اشهاد\r\n( 2 ) ابى زيد علوى صاحب كتاب اشهاد بعد از ذكر مطالب بسيارى كه نزاعى در آن نيست گفته است ، زيديه و اماميه گويند بايد حجت خدا از فرزندان فاطمه زهرا باشد بواسطه گفته مورد اتفاق رسول خدا ( ص ) كه در حجة الوداع و روزى كه در آخرين بيمارى خود براى نماز به مسجد آمد بيان كرد ، اى مردم در ميان شما بجا گذارم كتاب خدا و عترت خود را هلا از هلا از هم جدا نشوند تا در سر حوض بر من درآيند هلا تا شما به اين دو تمسك جوئيد هرگز گمراه نشويد سپس صاحب كتاب اين خبر را تأييد كرده و تعبيرى كرده كه خلافى در آن نيست . بعد از آن گفته اماميه مخالف اجماع رفته‌اند و مدعى شدند كه امامت بايد در يك خانواده مخصوص از عترت پيغمبر باشد و سائر خانواده‌هاى عترت حقى بدان ندارند در اين خاندان هم بايد در هر عصرى منحصرا يك امام باشد توفيق از خدا جويم و در جوابش گويم كه فرمايش پيغمبر ( ص ) بر ادعاى اماميه دلالت\r\n","description":"","footnote":"","page_name":" 187 ","page_number":187},
  {"content":"\r\nروشنى دارد براى آن كه پيغمبر ( ص ) فرموده من در ميان شما ميگذارم چيزى را كه تا بدان تمسك جوئيد هرگز گمراه نشويد كتاب خدا و عترتم ، اهل بيتم ، در اين بيان ما را دلالت كرده كه حجت بعد از او از عجم و سائر قبائل عرب نيست بلكه از عترت و خاندان او است سپس قرينه آورده كه مقصود خود را فهمانيده فرموده اين دو از هم جدا نباشند تا سر حوض بر من درآيند بما اعلام كرده كه حجت از عترت و از قرآن جدا نيست و ما هم تا به كسى كه از قرآن جدا نيست تمسك كنيم گمراه نشويم ، كسى كه از قرآن جدا نيست و بر امت لازمست به او تمسك جويند لازمست به حكم عقل كه 1 - قرآن را درست بداند ، بر آن امين باشد ناسخ و منسوخ و خاص و عام واجب و مستحب و محكم و متشابه آن را بداند تا هر كدام را به جائى كه خدا معين كرده بگذارد مؤخر را مقدم نكند مقدم را مؤخر نكند .\r\n2 - بايد همه علوم دين را بداند تا در موقع اختلاف امت و نزاع در تأويل كتاب و سنت تمسك بوى و گفته وى ممكن باشد .\r\nاگر يك چيزى از قرآن را نداند تمسك بوى در آن ممكن نيست و امين بر قرآن نيست و جائز است بغلط رود ناسخ را جاى منسوخ گذارد و محكم را بجاى متشابه و مستحب را بجاى واجب و غلطهاى بسيار كند و اگر چنين باشد حجت و ديگران برابر باشند و چون اين گفته فاسد باشد گفته اماميه درست آيد كه حجت از عترت همان است كه جامع علم دين و معصوم و امين بر قرآنست اگر زيديه در ميان امامان خود كسى جامع اين اوصاف دارند ما اول مطيع او هستيم و اگر نه بايد از حق پيروى كرد .\r\n","description":"","footnote":"","page_name":" 188 ","page_number":188},
  {"content":"\r\n( 1 ) يكى از بزرگان اماميه گفته است ما نگوئيم هر كدام فرزندان فاطمه زهراء بدون قيد و شرط امامند و اين خبر را تنها دليل آن نياوريم بلكه دليل ما اين خبر با اخبار ديگر است اولا پيغمبر ص از ميان عترت خود امير المؤمنين و حسن و حسين را امتيازاتى داد و بجلالت مقام و بزرگوارى و برترى موقع آنها نزد خداى عز و جل رهبرى كرد بوسيله اظهار الطافى كه در هر مناسبت و پيش آمد با آنها نمود كه شهرت آن در ميان ما و زيديه از ذكر آن ما را بىنياز مىكند .\r\n1 - خدا علو شأن آنان را به آيه تطهير اعلام كرد و فرمود همانا خدا ميخواهد پليدى را از شما خاندان ببرد و شما را كاملا پاكيزه كند .\r\n2 - بسوره هل اتى و مانند آن چون اين مقدمات را آماده كرد و بامت فهمانيد كه در ميان عترتش از نظر منزله و مقام و رفعت كسى بر آنها مقدم نيست و دانستيم كه پيغمبر اهل بخشش بىمورد نيست و دوستى و محبت و احترام او فقط به حساب ديانت است مىدانيم كه اين مقام را روى شايستگى دريافت كرده‌اند و چون پيغمبر بعد از همه اينها فرمود من قرآن و عترت خود را در ميان شما خليفه نمودم دانستيم كه مقصودش اينان بود نه ديگران زيرا اگر فرد ديگرى در عترت اين مقام را داشت او را امتياز ميداد و بموقعيت او اعلام ميكرد تا آنكه امتيازاتى كه نسبت بامير المؤمنين و حسن و حسين عملى كرده بود بخشش مجانى نباشد و اين واضح است و الحمد لله سپس دليل بر امامت حسن بعد از پدرش امير المؤمنين اينست كه پدرش او را خليفه خود كرد و برادرش حسين هم بدلخواه از او پيروى كرد و اما اينكه گفته است اماميه بر خلاف اجماع مدعى شده‌اند كه امامت در خاندان مخصوصى از عترت است در جوابش گفته مىشود كدام اجماعى پيش از آن\r\n","description":"","footnote":"","page_name":" 189 ","page_number":189},
  {"content":"\r\nبوده كه مخالفت كرده باشيم ما از آن اطلاعى نداريم بار خدايا مگر مخالفت اماميه با زيديه مخالفت اجماع باشد اگر مقصودش اينست ما هم ميگوئيم زيديه در ادعاى خود مخالفت اجماع اماميه كرده‌اند بعلاوه تو ميگوئى امامت مخصوص اولاد حسن و حسين است براى ما بيان كن اين اختصاص را در ميان عترت بچه دليل ميگوئى تا ما دليل بهترى بر اختصاص خود بياوريم و در جاى خودش برهان آن ذكر مىشود ان شاء الله سپس صاحب كتاب گفته است زيديه امامت را براى عترت جائز دانسته در همه آنها شناخته براى آنكه فرموده رسول خدا عموم دارد و تخصيص بيكى دون ديگرى ندارد و براى آنكه خدا راجع به آنها نه ديگران باجماع آنان ( در سوره فاطر آيهء 32 ) فرموده است سپس به ارث داديم كتاب را به آن كه برگزيديم از بندگان خود تا آخر آيه من بتوفيق خدا ميگويم صاحب كتاب در آنچه نقل كرده بغلط رفته زيرا زيديه امامت را مخصوص فرزندان حسن و حسين مىدانند و عترت در لغة شامل عم و عموزاده مىشود الاقرب فالاقرب و هرگز اهل لغت نگويند و از آنها نقل نشده كه عترت منحصر به فرزند دختر از عموزاده است اين مطلبى است كه زيديه آرزو كرده‌اند و خود را بدان گول زده‌اند بدون برهان و دليل تنها مدعى آن هستند اينكه ادعا كرده است نه دليل عقلى دارد نه قرآنى نه خبرى دارد و نه در هيچ لغتى ثابت است اين اهل لغت حاضرند از آنها بپرسيد تا بشما بگويند معنى عترت الاقرب فالاقرب از عم است و عم زاده اگر صاحب كتاب گويد چرا تو معتقدى كه امامت بنى عباس درست نيست با آنكه جزء عترت محسوبند نزد تو ميگوئيم اين را بىدليل نگفتيم و براى پيروى از عمل پيغمبر نسبت به اين سه كس ( على و حسن و حسين ) نه ديگران گفتيم و اگر چه جز و عترت باشند و اگر پيغمبر بعباس عم خود هم اين امتيازات را داده بود ما جز اطاعت و حرف -\r\n","description":"","footnote":"","page_name":" 190 ","page_number":190},
  {"content":"\r\nشنوى راهى نداشتيم و اما آنچه راجع پايه * ( ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا ) * تا آخر گفته در جوابش گفته شود كه در تأويل اين آيه طرفهاى تو از معتزله و ديگران با تو مخالفند و اماميه هم مخالفند تو مى - دانى كه اماميه سابق بر خيرات را كه در اين آيه است چه كسانى مىدانند دست كم بر تو كه اين كتاب را براى بيان حق نوشتى و بدان دعوت كردى لازم بود براى ادعاى خود دليلى بياورى و گر نه يك مؤيدى كه طرف را قانع كند و اگر نداشتى چيزى نگوئى كه دليل براى تو در برابر طرف نباشد ، ذكر يك آيه قرآن و ادعاى تاويل آن بىدليل چيزيست كه هيچ كس از آن عاجز نيست ، طرفهاى ما و تو هر دو در قول خداى عز و جل ( در سوره آل عمران آيه 110 شما بهتر امتى هستيد كه براى مردم بيرون آورده شديد گفته‌اند مقصود همه علماى امت است و مقام علماى عترت و علماى مرجئه يكى است و اجماع و حجت بعلماى عترت تنها تمام نيست ميان تو و آنها چه فرقى است آيا به صرف ادعاى آنها قانع ميشوى يا دليل از آنها ميخواهى اگر بگوئى دليل از آنها ميخواهم اكنون تو خودت دليل بياور كه مقصود از اين آيه كه خواندى خصوص عترت است و عترت بمعنى ذريه است و ذريه هم خصوص فرزند حسن و حسين است نه ديگران از اولاد جعفر و عموزادگان ديگر و كسانى كه مادرشان زنان فاطميه هستند .\r\nگفته است باماميه گوئيم چه دليل داريد بر اينكه بايد از ميان همه عترت فقط يكى امام باشد و ديگران ممنوع باشند اگر بگويند دليل انحصار وراثت و وصيت است گفته شود شيعه مغيريه امامت را مخصوص اولاد حسن بن على مىدانند و سپس در يك خاندان از اولاد حسن بن حسن در هر عصر و زمانى بوراثت و وصيت پدر و با شما در اين قول بانحصار مخالفند چنانچه شما با ديگران مخالف هستيد .\r\n","description":"","footnote":"","page_name":" 191 ","page_number":191},
  {"content":"\r\n( 1 ) با اعتماد به خدا در جواب گويم دليل اينكه امام در هر عصرى جز يكى نباشد اينست كه امام بايد افضل مردم باشد و افضل يكى از دو معنى ميدهد يا مقصود افضل از همه ديگرانست يا افضل از هر فردى ديگر و بهر معنى جز بر يك فرد صدق نكند زيرا محال است او افضل همه امت يا هر فردى از امت باشد و در امت كسى افضل از او يافت شود چون اين جائز نيست بدليلى كه خود زيديه هم اعتراف به صحت آن دارند و ميگويند امام بايد افضل باشد درست آيد كه در هر عصرى جز يك امام نباشد و امتياز ما از طائفهء مغيريه آسانست و روشن و نزديك بفهم و المنة لله بيانش اينست كه پيغمبر ( ص ) حسن و حسين را مورد دلالت روشن امامت نمود و آنها را از ساير عترت بامتيازات روشنى جدا كرد چنانچه ذكر نموديم و توصيف كرديم و چون حسن ( ص ) درگذشت حسين احق و اولى بامامت بود .\r\nچون پيروى معرفى رسول خدا و اختصاص او ع امام حسن بامامت وى رهبرى كرد و او را معين نمود و اگر امام حسن بامامت پسرش وصيت ميكرد مخالف رسول خدا ( ص ) ميشد و او از اين موضوع مبراست و بعد ذلك ما هيچ شك و ريبى نداريم كه حسين عليه السلام افضل است از حسن بن حسن بن على و افضل بعقيده ما و زيديه همان امام به حق است و بدين بيان دروغ مغيريه ثابت شد و اساس گفتار آنها منهدم گرديد و ما مقامى را كه براى على بن الحسين معتقديم از روى بخشش و تقليد احدى نيست ولى اخبارى كه در باره فضل و مقام او به گوش رسيده در باره حسن بن حسن نرسيده و اينها دليل است كه او اعلم و افضل بوده است در علم حلال و حرام از حسن بن حسن و از جانشين بعد از او و از گفتار حسن بن حسن چيزى نشنيديم كه ممكن باشد آن را با علم على بن الحسين مقابله كرد و عالم در احكام دين احق بامامت است از كسى كه علم ندارد شما اى گروه زيديه اگر براى حسن بن حسن علم بحلال و حرام بدست داريد بيرون آريد و اگر نه انديشه كنيد در قول خداى عز و جل آيا كسى كه\r\n","description":"","footnote":"","page_name":" 192 ","page_number":192},
  {"content":"\r\nبه حق رهبرى مىكند شايسته تر است كه پيروى شود يا كسى كه رهبرى شود چه بر شما است ؟ چگونه قضاوت ميكنيد ؟ ( سوره يونس آيه 35 ) ما منكر نشويم كه حسن بن حسن فضل و تقدم و طهارت و پاكدلى و عدالت داشت ولى ركن امامت علم بدين است و معرفت احكام رب العالمين و دانستن تاويل قرآن و تا امروز ما بهر كس از زيديه برخورديم كه بامامت او قائل است مرجع او در تأويل قرآن استخراج معنى است و در احكام اجتهاد و قياس است و معنى قرآن را با استخراج و استنباط نميتوان فهميد به چند وجه 1 - اين در صورتيست كه قرآن بيك لغت مخصوص نازل شده بود و علماء آن لغت مقصود آن را مىدانستند ولى قرآن بلغات بسيارى نازل شده .\r\n2 - موضوعات دينى مجمل بسيارى در قرآن است كه جز ببيان از طرف خدا نتوان آنها را شناخت مثل نماز ، روزه ، زكات ، حج و آنچه از اين قبيل است .\r\n3 - در قرآن اسمائى است كه مقصود از آن جز با بيان از طرف خدا مفهوم نشود ( مانند حروف مقطعه اوائل سوره ) و حمل قرآن بر صرف معناى لغوى درست نباشد زيرا اين در صورتيست كه قبلا بدانى كلامى را كه ميخواهى تفسير كنى در مجمل و مفصلش مطالب توقيفى نيست ، اگر كسى از آنها گويد آنچه در قرآن محتاج ببيان از طرف خدا بوده رسول خدا براى صحابه بيان كرده و هر چه قابل استخراج بوده بعلماء واگذار شده و قرآن خودش خودش را بيان مىكند و به اين بيان ما از توقيف\r\n","description":"","footnote":"","page_name":" 193 ","page_number":193},
  {"content":"\r\nمحتاج به امام كه شما ميگوئيد بىنياز هستيم در جوابش بايد گفت اين جائز نيست زيرا ما مىبينيم يك آيه از نظر دلالت لغت دو معنى متضاد دارد و ممكن است هر كدام را حكم شرعى دانست و جائز نيست كه متكلم حكم هر دو را خواسته باشد اگر گويد ممكن است در خود قرآن دليلى بر تشخيص يكى از دو معنا باشد كه دانشمندان قرآن بتدبر مراد از آن را درك كنند ما جواب گوئيم اين كه گوئى مورد انكار است براى آنكه اين دليلى كه در خود قرآن براى تعيين يكى از دو معنا هست يا قابل تاويل هست يا نيست اگر قابل تاويل هست خودش محتاج بتفسير از امام است و اگر قابل تاويل نيست خودش توضيح مقصود است و مورد انكار نيست كه بر حكيم روا است و پسنديده ولى ما چون در قرآن تدبر كنيم اين طور نيست و درك ميكنيم كه اختلاف در تاويل آن ميان اهل علم بدين و لغت برجا است و اگر آياتى بود كه بطور قطع آيات ديگر را تفسير ميكرد و معلوم بود كه مخالفين آن معاند هستند و كشف امر آنها آسان بود و معلوم بود تاويل آنها خارج از ميزان لغت و زبان اهل لغت است زيرا اگر كلامى قابل تاويل نباشد و آن را حمل بر معناى مخالف لغت كنى از آن لغتى كه سخن به آن ادا شده خارج شدى ، شما گروه زيديه يك آيه مورد اختلاف را بما نشان دهيد كه در قرآن دليل قاطعى بتعيين معناى آن باشد اين امر متعذر است و تعذرش دليل آنست كه قرآن محتاج بمترجم مخصوصى است كه مراد خداى تعالى را بداند از آن خبر دهد ، اين موضوع بر من واضح است\r\n","description":"","footnote":"","page_name":" 194 ","page_number":194},
  {"content":"\r\n\r\nدر شبهه طائفه خطابيه و رد آن « 1 »\r\n( 1 ) صاحب كتاب در مقام اعتراض بر اماميه گفته اين فرقه خطابية هستند كه براى جعفر بن محمد از طرف پدرش ادعاى امامت دارند طبق وراثت و وصيت و منتظر رجعت او هستند و مخالف امامان ديگرند و گمان دارند كه با شما در امامت جعفر موافقند و در غير او مخالفند من با اعتماد به خدا ميگويم امامت به صرف موافقت و مخالفت ديگران درست نميشود همانا بدليل و برهان درست است خطابيه مردمى هستند غالى مذهب و ميان غلو و اماميه هيچ ارتباطى نيست و گمان دارم صاحب كتاب خطا رفته و اگر گويد مقصود من آن فرقه ايست كه بر امام صادق توقف كرده‌اند به اين فرقه بايد گفت ما ميدانيم امام بعد از جعفر بن محمد امام موسى است به همان دليلى كه شما دانستيد امام بعد از محمد بن على جعفر ( ع ) و ميدانيم كه امام صادق فوت كرده چنانچه ميدانيم پدرش فوت كرده و فرق ميان ما و شما همان فرق ميان شما است با سبائيه و واقفه بر امير المؤمنين ( ع ) و هر چه خواهيد بگوئيد و به صاحب كتاب ميگوئيم فرق ميان تو و كسانى كه امامت را در اولاد عباس و جعفر و عقيل يعنى آنها كه داراى علم و فضل هستند تجويز ميكنند چيست ؟ و دليل هم مىآورند كه لغت و عرف شامل آنها هست و ميگويند رسول خدا همه عترت را مشمول حكم دانسته و فقط اختصاص براى امير المؤمنين و حسن و حسين قائل نشده براى ما بيان كن\r\n\r\n","description":"","footnote":"\r\n« 1 » در تبصرة العوام راجع بخطابيه گويد - ايشان گوييد كه ابو الخطاب اسدى نبى بود و بعد از آن دعوى خدائى كرد و بعضى گفته‌اند كه امام جعفر صادق ( ع ) خدا بود و ابو الخطاب از او فاضلتر بود و بعد از آن تناسخى شدند ايشان را گوئيم كه اگر ابو الخطاب فاضلتر از صادق عليه السلام بود پس چگونه صادق ( ع ) خدا باشد و اگر صادق خدا بود بنا بر اصل مذهب شما محال باشد كه ابو الخطاب از او بهتر و فاضلتر باشد يا مثل او باشد\r\n","page_name":" 195 ","page_number":195},
  {"content":"\r\n( 1 ) صاحب كتاب گفته طائفه شمطيه مدعى امامت عبد الله بن جعفر بن محمدند از طرف پدرش بوراثت و وصيت و اين فطحيه مدعى امامت اسماعيل بن جعفرند از طرف پدرش بوراثت و وصيت و پيش از اين عقيده بامامت عبد الله بن جعفر داشتند و امروز معروف باسماعيليه هستند چون كه قائلين بامامت عبد الله از ميان رفته‌اند يك فرقه از فطحيه را قرامطه گويند و معتقد امامت محمد بن اسماعيل بن جعفرند بوراثت و وصيت و اين طائفه واقفيه مدعى امامت موسى بن جعفرند و منتظر رجعت او ، من ميگويم فرق ميان ما و اين طوائف آسان و روشن و نزديك بفهم است اما فطحيه دليل برد آنها روشن است و بر كسى مخفى نيست زيرا اسماعيل پيش از پدرش امام صادق مرد و مرده خليفه زنده مىشود زنده است كه خليفه مرده مىشود ولى اين مردم از رؤساى خود تقليد كردند و از دليل و برهان رو گردانيدند و اين موضوعى است كه محتاج بپرگوئى ندارد براى آنكه فسادش ظاهر است و اما راجع بقرامطه اينها مردمى هستند كه اسلام را حرف به حرف نقض كردند و احمال دين را كناره گذاشتند و هر حرف مزخرفى را گفتند احتياج به امام براى حفظ دين اقام حكم شرع است وقتى قرامطه گويند جعفر بن محمد و وصى او مردى را خليفه خود ساختند كه بر خلاف اسلام و شريعت و خروج از طبيعت امت اسلاميه دعوت كند ديگر در معرفت دروغگوئى آنها جز اطلاع بر دعواى تناقض و فاسد و ركيك آنان احتياجى بدليل ديگر نداريم و اما امتياز ما از فرق ديگر اينست كه ما عده بيشمارى ناقل اخبار و محدثين در همه شهرها داريم كه از جعفر بن محمد ( ص ) آنقدر احكام حلال و\r\n","description":"","footnote":"","page_name":" 196 ","page_number":196},
  {"content":"\r\nحرام روايت كرده‌اند كه طبق عادت و تجربه درست ممكن نيست دروغ و جعل باشد و از گذشتگان خود نقل كرده‌اند كه امام ششم موسى بن جعفر را وصى خود كرده و از فضل و علم موسى بن جعفر هم آنقدر نقل شده كه معروف است پيش ناقلين اخبار ولى از اين فرق جز ادعا چيزى نشنيديم و نبايد روش تواتر و اهل آن را بيكدسته اى شاذ و نادر و پيروان آن اشتباه كرد شما در اخبار درست تامل كنيد فرق ميان موسى و محمد و عبد الله پسران جعفر ( ع ) را بشناسيد و بيائيد اين تفاوت را با بررسى پنج مسأله در حلال و حرام كه امام موسى عليه السلام در آن جواب دارد آزمايش كنيم و اگر نزد قائلين بامامت آن دو پسر ديگر در اين مسائل جواب رسيده قول آنها درست است ، اماميه روايت كرده‌اند كه از عبد الله بن جعفر سؤال شد در دويست درهم چه قدر زكاتست گفت پنج درهم به او گفته شد در صد درهم چقدر زكات واجبست گفت دو درهم و نيم و اگر يك نفر باسلام و اهل اسلام اعتراض كند و ادعا كند كه يكى با قرآن معارضه كرده و مانند قرآن را آورده و بخواهيم تفاوت ميان معارضه و قرآن را بسنجيم بايد بگوئيم قرآن كه ظاهر و هويدا است تو آن معارضه را بياور تا ميان آنها قضاوت كنيم ما به اين فرق همين سخن را ميگوئيم كه اخبار ما در دست علماى اماميه همه امصار محفوظ و موجود است شما هم اخبارى را كه ادعا ميكنيد آشكار كنيد تا ميان آنها و اخبار ما قضاوت كنيم اما اينكه مدعى خبرى هستيد كه هيچ كس نديده و نشنيده و ميگوئيد فرق ميان اخبار ما و آن چيست اين ادعا را هر مدعى باطلى ميتواند كرد اگر به صرف اين ادعا اخبار اهل حق باطل شود مانند همين ادعا از طرف براهمه اخبار مسلمين را باطل كند و اين واضح است و لله المنه ثنويه ( قائلين بيزدان و اهريمن ) هم مدعى هستند كه مانى پيغمبر ايشان معجزاتى داشته و خبرى دارند كه دلالت\r\n","description":"","footnote":"","page_name":" 197 ","page_number":197},
  {"content":"\r\nبر صدق آنها مىكند ، خدا پرستان به آنها گويند شما آن خبر را اظهار كنيد تا بشما ثابت كنيم كه اين خبر دليل قطعى نيست و قطع عذر نميكند و اين شبيه جوابى است كه ما به صاحب كتاب مىداديم و به صاحب كتاب گفته مىشود كه طائفه بكرية و اباضيه از خوارج مدعى هستند كه پيغمبر ( ص ) نسبت بابى بكر نص صادر كرده و تو منكر گفته آنانى چنانچه ما منكريم امام صادق وصيت امامت به اين دو پسر خود كرده باشد تو دليل خود را بيان كن و فرق خود را با بكريه و اباضيه روشن كن تا ما فرق خود را با آنكه نام بردى مثل تو بيان كنيم تو خود مدعى شدى كه جعفر بن محمد مذهب زيديه داشت و به آن معنى كه اماميه گويند مدعى مقام امامت نبود و مدعيان امامت محمد بن جعفر بن على بن محمد خلاف آنچه تو و اصحابت گوئيد ميگويند و از گذشتگان خود آن را روايت كنند فرق ميان ادعاى خود و آنان را بيان كن تا ما فرق بهترى ميان خود و مخالفين خود بيان كنيم و بانصاف باش كه براى تو بهتر است\r\n\r\nجواب ديگر از اعتراض صاحب كتاب زيديه\r\n( 2 ) فرق ديگر اينست كه اصحاب محمد بن جعفر و عبد الله بن جعفر اقرار دارند باينكه حسين نص بر فرزند خود على كرده و او نص بر فرزندش محمد ( الباقر ) و محمد نص بر فرزندش جعفر ( الصادق ) و دليل ما بر اينكه جعفر نص بر موسى نموده بشخصه نه ديگران همان دليل آنها است بر اينكه حسين نص بر على نموده و بعد ذلك وقتى امام ظاهر باشد و شيعه نزد او رفت و آمد كنند حكمش ظاهر و معرفتش بدين روشن شود ما دريافتيم كه راويان اخبار و ناقلان آثار از امام موسى در مسائل حرام و\r\n","description":"","footnote":"","page_name":" 198 ","page_number":198},
  {"content":"\r\nحلال روايات بسيار و مشهور نقل كرده‌اند و در كتابها نوشته‌اند و فضل آن حضرت آشكار شده و خاص و عام فهميده‌اند و اين از نشانه‌هاى امامت است و چون اين نشانه در موسى است نه ديگرى دانستيم بعد از پدرش او امام است و نه برادرش وجه ديگر عبد الله بن جعفر مرد و پسرى نداشت و نص بر كسى صادر نكرد و قائلين بامامتش رجوع به امام موسى كردند و فرق ميان اخبار ما و اخبار آنها اينست كه اخبار آنها كم است و موجب علم نميشود تا نسبت به طرف اول و آخر و وسط قطع عذر كند ما اكنون در گذشتگان آنها صحبتى نداريم بلكه ميگوئيم نسبت به همين امروز از حمله اخبار و ناقلين آثار عدديكه به حد تواتر رسد بدست ما بدهند چنانچه نسبت بمذهب خود بدست شما ميدهيم اگر توانستند قول آنها ظاهر است و پيروز است و اگر درماندند فرق ميان ما و آنها ظاهر است در اين مقابله فعلى و ما بعد آن را هم به آنها بخشيديم و اين واضح است به حمد الله .\r\nرد اعتراض صاحب كتاب و رد مذهب واقفه\r\n( 2 ) و اما واقفيه بر موسى عليه السلام مثل واقفيه بر امام صادق هستند ما كه در موت هيچ كدام از گذشتگان حضور نداشتيم و موت آنها براى ما باخبار ثابت شده اگر كسى توقف بر يكى از آنها كرد گوئيم با ورود اخبار بموت همه چرا توقف بر ديگرى نكرده و در اينجا جوابى ندارد .\r\nصاحب كتاب گفته يك فرقه بامامت موسى معتقد شدند و بعد از وى پسرش على بن موسى را امام دانستند و معتقدند كه او بحسب وراثت و وصيت مستحق امامت است سپس امامت را در فرزندان او دانند تا برسد بحسن بن على عسكرى ع و براى او ادعاى پسرى كنند و او را خلف صالح نامند و امامت را بعد از على بن محمد در پسرش محمد بن على دانسته‌اند كه پيش از\r\n","description":"","footnote":"","page_name":" 199 ","page_number":199},
  {"content":"\r\nپدر مرد و رجوع ببرادرش حسن كردند و آنچه در باره محمد تو هم داشتند باطلشد و گفتند براى خدا بداشد از محمد بحسن چنانچه بدا شد براى او از اسماعيل بن جعفر بموسى و بتحقيق كه اسماعيل در زمان حيات جعفر پدرش مرد و چون در سال 263 امام حسن فوت شد برخى از اصحابش رجوع بامامت برادرش جعفر بن على كردند چنانچه اصحاب محمد بن على بعد از وفات محمد بن الحسن رجوع كردند و بعضى گمان كردند كه جعفر بن على از پدرش على بن محمد بوراثت و وصيت مستحق امامت شده و برادرش حسن امام نبوده و امامت را بوراثت و وصيت در اولاد جعفر ميدانند ، همه اين فرق در امر امامت كشمكش دارند همديگر را تكفير ميكنند و از هم بيزارى ميجويند و همه امامت را بوراثت و وصيت حق پيشواى خود ميدانند و چيزهائى از علم غيبت معتقدند كه خرافات از آنها بهتر است و هيچ فرقه جز دعواى در امت و وصيت دليلى ندارند دليلشان اينست كه گواه خود هستند نه ديگران گفتارى بىحقيقت و ادعائى بىدليل اگر خبر ادعاى وراثت و وصيت در اينجا دليلى بود بايست اظهار كنند و اگر جز دعوى امامت وراثت و وصيت در ميان نيست اصل امامت باطل است چون مدعى آن بسيارند و در يك دعوى نمىشود يكى را پذيرفت و باقى را رد كرد با آن كه در تكذيب يك ديگر اجماع دارند و در دعوى مخصوص خود تنها هستند .\r\nبتوفيق خدا در جواب او ميگويم اگر امامت براى كثرت مدعيانش باطل باشد نبوت همچنين است زيرا بسيارى بدروغ مدعى آن شدند .\r\nصاحب كتاب از فرق اماميه داستانهاى پريشانى حكايت كرده و وانمود كرده كه همچنين گويند و\r\n","description":"","footnote":"","page_name":" 200 ","page_number":200},
  {"content":"\r\nهمه ببدا معتقدند هر كس گويد خدا رأى تازه و علم جديدى پيدا مىكند او به خدا كافر است افتراهاى ديگرش عقيده خصوص مغيريه است كسى كه ائمه را صاحب علم غيب داند نزد ما كافر است و از اسلام خارج است ، كمتر چيزى كه بر او لازم بود اين بود كه تمام عقيده اهل حق را نقل كند به همين اكتفاء نكند كه اماميه اختلاف دارند و به همين دليل است كه عقيده امامت فاسد است بعلاوه امام بر حق نزد ما بوجوهى شناخته مىشود كه آن را به زودى بيان كنيم و آنچه را فرق ديگر گويند تعبير كنيم و اگر فرق ما و آنها معلوم نشد و حقانيت ما ثابت نگرديد حكم كنيم بفساد مذهب خود رجوع كنيم به صاحب كتاب و بپرسيم مذهب حق در اين ميان كدامست ؟\r\nاينكه گفته يك فرقه از اماميه معتقد بموسى شدند و پس از وى على بن موسى را امام دانستند از بىاطلاعى بر اخبار اماميه است زيرا همه اماميه مگر اندكى كه واقفيه شدند يا اسماعيليه يا چند نفرى كه بامامت عبد الله جعفر قائل شدند قائل بامامت على بن موسى هستند و روايات بسيارى در بارهء او نقل كردند كه در كتب ثبت شده است و از حاملين اخبار و محدثين بزرگ پنج تن نيست كه از اول بمذاهب ديگر پيوسته باشند و بعدا جمعيتى پيدا كرده‌اند ، چگونه از صاحب كتاب خوش باشد كه بگويد فرقه بموسى بن جعفر گرويدند و عجبتر از اين گفته بعد او است كه گويد امامت را منتهى بحسن نمودند و براى وى پسرى مدعى شدند و در زمان حيات على بن محمد ( امام دهم ) امامت را بنام فرزندش محمد نمودند مگر يك طائفه از اصحاب فارس بن حاتم مرد عاقل را شايسته نيست كه بمطلب باطلى كه اصلى ندارد طرف خود را تشنيع كند آنچه دلالت بر فساد عقيده امامت محمد بن على كند همانى است كه در باره امامت اسماعيل بن\r\n","description":"","footnote":"","page_name":" 201 ","page_number":201},
  {"content":"\r\nجعفر گفتيم چون داستان هر دو يكى است و هر دو پيش از پدر و مرده‌اند و محال است كه زنده مرده اى را جانشين خود كند و بامامت وى وصيت نمايد فساد آن ظاهرتر از آنست كه نياز به طول كلام داشته باشد .\r\nفرق ميان كسانى كه بامامت جعفر بن على قائلند اينست كه 1 - قائلين بامامت او اختلاف دارند و ضد يك ديگر گويند زيرا بعضى از او حكايت كنند كه گفته است من بعد از برادرم محمد امامم بعضى حكايت كرده‌اند كه گفته من بعد از برادرم حسن امامم و بعضى گويند گفته است من بعد از پدرم على بن محمد امامم و چنانچه مىبينى اين اخبار همديگر را تكذيب كنند ولى خبر ما در باره امامت ابى محمد حسن بن على متواتر است و بىاختلاف و اين فرق روشنى است .\r\n2 - بما آشكار شده كه جعفر به احكام خداى عز و جل نادان بوده و او خودش آمده از مادر امام حسن ارث برادر خواسته با اينكه پدرانش همه گفته‌اند برادر با وجود مادر ارث نمىبرد جعفر كه اين قدر مسأله نداند و جهل خود را ظاهر سازد چگونه امام باشد ما به ظاهر مأموريم بيشتر دليل بياوريم كه جعفر امام نبود و همين قدر كافى است و اما اينكه گفته اين قوم براى حسن پسرى مدعى شدند اين قوم مدعى آن نشدند مگر بعد از آنكه گذشتگان آنها حال او را ، غيبت او را و صورت كار او را و اختلاف مردم را در باره او در پيشامدى كه مىشود نقل كردند اين كتب اماميه است هر كسى خواهد مطالعه كند اما اينكه گفته همه اين فرق اماميه كشمكش دارند و يك ديگر را تكفير كنند راست گفته همه فرق مسلمين چنيناند و همديگر را تكفير كنند چه بايد كرد هر چه خواهد بگويد هر گونه خواهد طعنه زند براهمه سخن او بچسبند و با اصل اسلام اعتراض كنند و طعن زنند ، هر كس از طرف\r\n","description":"","footnote":"","page_name":" 202 ","page_number":202},
  {"content":"\r\nمسأله اى پرسد و مقصودش نقض مذهب او باشد و طرف عين آن سؤال را بوى بر گرداند به همان طريق مذهب خود را نقض كرده ، اين مرديست كه به خود اعتراض كرده و مذهب خود را نقض كرده اين داستان صاحب كتابست نبوت اصل است و امامت فرع در صورتى كه او اصل را بپذيرد پسند نباشد كه در فرع طعنه زند بوجهى كه باصل برگردد و الله المستعان\r\nاعتراض ديگر از صاحب كتاب اشهاد و جواب آن\r\n( 2 ) سپس گويد اگر امامت بمحض دعواى وراثت و وصيت بدون دليل مورد اتفاق روا باشد بايد در ميان فرق شيعه حق با مغيريه باشد زيرا همه با آنها در امامت حسن بن على بن ابى طالب متفقند كه او اصل امامت است از طرف پدرش بوراثت و وصيت و بعد از اتفاق آنها با ديگران در امامت حسن بن على آنها در امامت امام بعد موافقت ندارند بعلاوه اماميه در اصول ديانت خود اختلاف دارند بعضى خدا را جسم دانند ، بعضى قائل بتناسخ شدند ، بعضى معتقد بتوحيد مجردند ، بعضى معتقد بعدل هستند و وعيد عذاب را ثابت ميكنند ، بعضى به قدر قائلند وعيد را باطل ميدانند ، بعضى برؤيت خدا قائلند و بعضى آن را نفى كنند و بدارا قائلند و چيزهائى كه شرح آن باعث طول كتاب است كه در بارهء آنها يك ديگر را تكفير كنند و از دين هم بيزارى جويند ، براى هر يك از اين فرق به گمان خود رجال مورد اعتماديست كه از پيشوايان آنها آنچه را بدان متمسكند به آنها رسانيده‌اند ، سپس صاحب كتاب گفته اگر اين جائز باشد آن جائز است چيزى كه نزد ما جائز نيست و جز قصد نياورده‌اند و موجبى ندارد كه بىفايده دنباله كتاب را طولانى كنم من با اعتماد به خدا در جواب ميگويم اگر اثبات حق محتاج دليل اتفاقى باشد هيچ حقى ثابت نگردد و اول مذهب باطل مذهب زيديه باشد زيرا دليل آن مورد اتفاق نيست ، آنچه را دليل براى\r\n","description":"","footnote":"","page_name":" 203 ","page_number":203},
  {"content":"\r\nمغيريه تراشيده دليلى است كه يهود بر رد اسلام آورده‌اند زيرا هميشه آنها حجت آورده‌اند كه نبوت موسى مورد اجماع ما و شما است و نبوت محمد مورد اختلاف است و ما اجماعى را اخذ ميكنيم و اختلافى را رد ميكنيم و سرزنش او باختلاف مذاهب و به آن كه هر فرقه براى خود از امامش روايت دارد از براهمه گرفته شده زيرا براهمه عينا به همين اعتراض بخصوص اسلام ايراد كنند و اگر ترس اين نبود كه دست آويزى بدست مخالفين اسلام افتد بيان آنها را كاملا تقرير ميكردم ، خدا بشما سعادت روزى كند امامت نزد ما بنص درست است و ظهور فضل و علم به احكام دين و اعراض از قياس و اجتهاد در واجبات سمعيه و فروع آن ، از اين راه ما امامت امام را مىشناسيم و در باره اختلاف شيعه به زودى سخن قانعكننده اى ميگوئيم .\r\nاعتراض ديگر از صاحب كتاب اشهاد و جواب آن\r\n( 2 ) صاحب كتاب گفته اختلاف فرق اماميه يا از جانب خودشان است يا بوسيله محدثين و ناقلين اخبارشان يا از طرف امامانشان اگر ائمه آنها باعث اختلافند بايد گفت امام كسى است كه موجب جمع كلمه باشد نه كسى كه باعث اختلاف امت گردد خصوص نسبت بدوستانش و كسانى كه از آنها تقيه ندارد ، چه فرق است ميان اماميه با وجود امام و حجت خدا و امت بىامام و سر خود كه اماميه آن را عيب دانند زيرا همان عيوب بىامامى در اماميه موجود است اختلاف كنند و همديگر را تكفير نمايند و اگر اختلاف آنها بوسيله ناقلين اخبار است كه دروغ نقل كرده‌اند پس چه اطمينانى است كه در اصل نقل امامت هم دروغ نقل كرده باشند خصوص اگر كسى كه مدعى امامت او هستند وجود خارجى نداشته باشد شخص او ديده نشود و اين خود دليل بر عليه آنها است كه براى امام علم غيب معتقدند با\r\n","description":"","footnote":"","page_name":" 204 ","page_number":204},
  {"content":"\r\nاينكه برگزيدگان و وسائط ميان او و شيعيانش دروغگو هستند و بر او دروغ بندند و او نميداند و اگر اختلاف اماميه در دينشان از خودشان باشد نه از امامانشان پس چه حاجتى به امام دارند در صورتى كه با وجود او خود سرى ميكنند او جلو آنها را نميگيرد با اينكه از طرف خدا او ترجمان و حجت بر آنها است ، اين هم خود يك دليل روشن است بر نبود او و عالم نبودن او بغيب كه براى او ادعا ميكنند زيرا اگر بود براى او جائز نبود كه نسبت بشيعيانش حق را بيان نكند چنانچه خداى عز و جل در سورهء نحل ( آيه 40 - 6 ) فرمايد ما كتاب را بر تو نفرستاديم مگر براى آنكه بمردم بيان كنى تا آخر آيه چنانچه رسول خدا ( ص ) براى امت خود بيان ميكرد بر امام هم واجب است كه براى شيعه خود بيان كند .\r\nدر جواب او با اعتماد به خدا ميگويم :\r\n1 ) اختلاف ميان اماميه از طرف كذا بينى است كه بتدليس خود را در ميان آنها گاه بگاه جا زدند و گرفتارى را بزرگ كردند گذشتگان شيعه مردم پاكدلى بودند كه تقوى و كوشش در عبادت داشتند و وارد تشخيص خوب و بد مردم نبودند و چون مردى را ظاهر الصلاح ميديدند و خبرى نقل ميكرد به او خوش گمان مىشدند و از او روايت ميكردند چون اين دسيسه بسيار شد و علنى گرديد بامامان خود شكايت كردند ائمه به آنها دستور دادند كه روايات مورد اتفاق خود را بگيريد و نكردند و بر عادت خود ماندند و اين خيانت از قبل آنها است نه از قبل ائمه آنها امام هم واقف بر همه اين دسائس و اخبار جعليه نبود زيرا او غيب نميداند همانا او بنده صالحى است كه قرآن و سنت ميداند و آنچه از اخبار شيعه به او برسد ميداند و اما اينكه گفته ممكن است اخبار راجع باصل امامت هم جعلى باشد تفاوتش اينست كه اخبار راجع بامامت متواتر است و تواتر مانع از كذب است و اخبار ديگر خبر واحد است و موجب علم نيست و خبر واحد راست و دروغ دارد و تواتر دروغ ندارد اين\r\n","description":"","footnote":"","page_name":" 205 ","page_number":205},
  {"content":"\r\nجواب ما است هر چه جز اين گويد بىاعتبار است . 2 - به او گوئيم راجع باختلاف امت اسلامى چه گوئى آن هم بيكى از تقسيماتى راجع است كه اگر گويد نه به او گفته شود آيا پيغمبر مبعوث نشده براى ايجاد اتحاد مردم ؟ لا بد آرى به او گفته شود بيان راه اتحاد نكرده ؟ لا بد چرا به او گفته شود پس سبب اختلاف چيست ؟ بما بفهمان و خود هم از طرف ما به آن قانع باش اما اينكه گفته است اماميه چه حاجتى به امام دارند زيرا در عين حالى كه امام ميان آنها است خود را از او بىنياز ميدانند و او آنها را نهى نميكند تا آخر فصل بايد به او گفت براى اهل دين انصاف از همه چيز لازمتر است ما در برابر امام چه گفتيم و چه كرديم كه خود را از وجود او مستغنى دانستيم و صاحب كتاب ما را بدان سركوبى مىكند و دليل بر عليه ما ميتراشد چه حجتى در اين باره بما دارد ؟ هر كس باك نداشته باشد هر چه خواهد در برابر طرفش به زبان آرد سؤال و جوابش بسيار است ، اينكه گفته است اين خود دليل روشنى است بر نبود او زيرا اگر بود براى شيعه خاموش نبود چنانچه خداى عز و جل فرمايد ما كتاب را بر تو نفرستاديم مگر براى آنكه بيان كنى هر چه در آن اختلاف كنند .\r\nبه صاحب كتاب بايد گفت بما خبر بده كه بر عترت هاديه بعقيده تو لازمست همه احكام حق را براى امت بيان كنند يا نه ؟ اگر گويد آرى خود را مغلوب كرده و سخنش وبالش گرديده زيرا امت اسلامى به سختى اختلاف دارد و از هم دورى مىكند و يك ديگر را تكفير مينمايد و اگر گويد عترت بيان نكرده بايد گفت اين دليلى روشن است كه عترتى وجود ندارد و دعواى زيديه باطل است زيرا اگر چنانچه زيديه عترت را وصف كنند وجودى داشت براى امت بيان ميكردند\r\n","description":"","footnote":"","page_name":" 206 ","page_number":206},
  {"content":"\r\nو خاموش نبودند چنانچه خدا فرمايد ما كتاب را بر تو نفرستاديم مگر براى آنكه بيان كنى بمردم و اگر مدعى شود كه عترت حق را براى امت بيان كرده‌اند ولى امت نپذيرفته و دنبال هوا و هوس رفته گوئيم همين قول اماميه است در باره امام و شيعه خود از خدا توفيق خواهيم\r\nاعتراض ديگر از صاحب كتاب ارشاد و جواب آن\r\n( 2 ) صاحب كتاب گويد باماميه بايد گفت امام شما از شاگردان خود هم كه قصد تعليم از او دارند پنهانست اگر گويند براى حفظ جانست گفته شود براى مسترشد هم رواست كه از او تقيه كند و دست بكشد خصوص كه در ميان خوف و رجا باشد و نداند كه با وى چه معامله كنند پس او هم در تقيه است و هر گاه تقيه براى امام جائز باشد براى ماموم جائزتر است و بهتر است ، چگونه امام از رهبرى شيعه در تقيه است و از گرفتن اموالشان تقيه ندارد ، با اينكه خدا در سوره يس آيه 21 ميفرمايد پيروى كسى كنيد كه مزد نميخواهد تا آخر و در سوره توبه آيه 34 فرمايد براستى بسيارى از دانشمندان و رهبانان بيهوده اموال مردم را ميخورند و راه خدا را مىبندند - اين دليل است كه اهل باطل كالاى دنيا ميجويند و كسانى كه متمسكند از مردم مزدى نميخواهند و آنان رهبرى شدند سپس گفته است جمله اگر چنين گويند چنان گفته شود سخن نادان كم عقل است جواب اعتراضش اينست كه امام از كسانى كه راه حق جويند پنهان نشده براى حفظ جان خود از ستمكاران پنهان شده اينكه گفته اگر تقيه براى امام جائز است براى مأموم جائزتر است بايد گفت اگر مقصودت اينست كه جائز است ماموم وقتى بر جانش بترسد از ظالم تقيه كند و بگريزد چنانچه براى امام جائز است بجان خودم جائز است و اگر مقصودت اينست كه براى ماموم بملاحظه تقيه ترك عقيده امامت جائز\r\n","description":"","footnote":"","page_name":" 207 ","page_number":207},
  {"content":"\r\nاست در صورتى كه اخبار امامت را شنيده و قطع عذرش شده جائز نيست زيرا خبر صحيح مثل عيانست و در امور قلبى تقيه موضوع ندارد زيرا جز خدا كسى آن را نميداند ، اينكه گفته چرا امام از ارشاد شيعه تقيه كند و از گرفتن اموال آنها تقيه نكند و خدا گويد پيرو كسى باشيد كه از شما مزد نخواهد در جواب اين اعتراض تا آخر فصل بايد گفت امام از ارشاد و كسى كه طالب آن باشد تقيه ندارد چه تقيه اى كرده با آنكه حق را بيان كرده و بر آنها لازم دانسته و آنها را بدان دعوت كرده و حرام و حلال را به آنها آموخته تا به احكام مخصوص مذهب خود معروف و مشهور شده‌اند ، امام اموال مردم را نگرفته از آنها خمسى را خواسته كه خداى عز و جل واجب كرده و براى آن كه آن را به مصرف رساند طبق دستورى كه دارد آنكه قانون خمس آورده همان رسول خدا است و قرآن هم بدان گويا است در سوره انفال آيه 41 بدانيد هر چه غنيمت يافتيد همانا خمس آن تا آخر آيه و در سوره توبه آيه 103 فرمايد بگير از اموالشان صدقه تا آخر آيه اگر در گرفتن مال عيبى يا طعنى است بر كسى است كه آغاز كرده و الله المستعان باز به صاحب كتاب گوئيم بگو كه اگر امام شما خروج كرد و غالب شد خمس را ميگيرد و خراج را جمع مىكند و از زمين و غنيمت و معادن و امثال آن حق دريافت مىكند اگر گويد نه خلاف حكم اسلام است و اگر گويد آرى پس در جواب مردى مانند خود كه به او اعتراض كند خداى عز و جل گفته پيرو كسى باشيد كه از شما مزد نخواهد و فرموده بسيارى از احبار و رهبان مال مردم را ميخورند تا آخر چه گويد ؟ اماميه هم همان جواب را گويند ، اين اعتراضى است كه ملحدين و بيدينها باسلام دارند و طعنه ميزنند بر مسلمانان نميدانم چه كسى آن را به اينها جا زده خدايت خير آموزد و اهل خيرت كناد بدان كه ما بكتاب و سنت عمل كنيم و مخالف آن نباشيم\r\n","description":"","footnote":"","page_name":" 208 ","page_number":208},
  {"content":"\r\nاگر طرفهاى ما دليلى از كتاب خدا و سنت رسول دارند كه در آنچه گرفته خلاف رفته بجان خودم حجت واضحى است و اگر نه بدانند كه در عمل بر طبق كتاب و سنت عيبى نيست اين روشن است\r\nاعتراض ديگر از صاحب كتاب و جواب آن\r\n( 1 ) گويد ما امامت كسى كه شناخته نشود جائز ندانيم شما راهى داريد كه امام خود را بما معرفى كنيد تا امامت او را تجويز كنيم چنانچه امامت افراد موجود از عترت را جائز دانيم و گر نه امامت معدوم وجهى ندارد و هر كس موجود نباشد معدوم است و دعوى امامت كسى كه شما ادعا داريد باطل است .\r\nبه يارى خدا در جوابش ميگويم :\r\n1 - تو در وجود على بن الحسين ( امام چهارم ) و فرزندان پشت در پشت او كه امامان ما هستند شك دارى ؟ اگر گويد نه ابو بايد گفت جائز ميدانى امام به حق باشند ؟ اگر گفت آرى بايد به او گفت چه ميدانى شايد در عقيده امامت آنها درست رفته باشيم و تو خطا كرده باشى و همين حجت تو را بس است اگر بگويد نه به او بايد گفت در اين صورت دليل آوردن بر وجود امام زمان چه سودى دارد و تو بامامت على بن ابى الحسين با آن مقام علم و فضل نزد مخالف و موافق اعتراف ندارى 2 - بايد به او گفت ما ميدانيم در عترت پيغمبر كسى هست كه تأويل قرآن را مىداند و احكام را ميفهمد بدليل همان خبرى كه از پيغمبر ( ص ) پيش داشتيم و ميدانيم ما محتاج كسى هستيم كه مقصود قرآن را بما بفهماند و ميان احكام خدا و احكام شيطان فرق گذارد و دانستيم كه حق در اين طائفه از فرزندان امام حسين است زيرا ديديم همه مخالفين آنها از خود عترت در بيان احكام خدا و تاويل قرآن همان\r\n","description":"","footnote":"","page_name":" 209 ","page_number":209},
  {"content":"\r\nروش عامه را دارند و در واجبات شرعيه كه جز مصلحت الهى باعث تعبد به آنها نيست برأى و اجتهاد و قياس عمل ميكنند و به همين راه دانستيم كه مخالفين آنها بر باطلند .\r\n3 - از اين طائفه آن قدر علم بحلال و حرام و احكام بر ما ظاهر شد كه از ديگرى ظاهر نشده سپس اخبار پشت رسيده كه هر كدام ديگرى را بامامت معين كرده تا به امام حسن عسكرى ( ع ) و چون وفات كرد و نص و جانشينش را تصريح نكرد رجوع بكتب گذشتگان خود كرديم ديديم در روايات بسيارى پيش از غيبت دليل قطعى بر جانشين بعد از امام حسن وارد شده و بيان شده كه از چشم مردم غائب شود و شخص او پنهان باشد و شيعه دچار اختلاف شوند و مردم بحيرت افتند در كار او ما دانستيم كه گذشتگان علم غيب نداشتند و ائمه از طرف پيغمبر موضوع غيبت را به آنها اعلام كردند پيش ما از اين راه به اين دليل پيدايش و وجود و غيبت او محقق شد اگر دليلى بر رد آنچه گفتيم هست اظهار كنند ما با حق عنادى نداريم و الشكر لله باز صاحب كتاب به عقب برگشته و سخن واقفه بر موسى بن جعفر را پيش كشيده ما كه بر كسى توقف نكرديم و خودمان پرسش از تفاوت ميان طوائف واقفه داريم و بيان كرديم كه ما دانستيم كه موسى فوت شده چنانچه دانستيم امام صادق فوت شده و شك در موت يكى از آنها باعث شك در موت ديگريست و جمعى هم واقفه به امام جعفر صادق شدند كه منكر واقفه به امام موسى و منكر واقفه بر امير المؤمنين هستند ما به آنها گفتيم دليل شما بر رد آنها دليل ما است بر رد شماها هر چه خواهيد بگوئيد ، خود را محكوم كرده‌ايد سپس گفته است كه ما اماميه در برابر واقعه گوئيم امام بايد آشكار و موجود باشد و اين حكايت\r\n","description":"","footnote":"","page_name":" 210 ","page_number":210},
  {"content":"\r\nكسى است كه از گفتار طرف بىخبر است اعتقاد اماميه هميشه اين بوده كه امام يا ظاهر است و عيان يا غائب است و مستور اخبارشان در اين موضوع اشهر و اظهر است از آنكه پوشيده بماند جعل مقدمات نادرست براى طرف كاريست كه كسى از آن عاجز نيست ولى از مردم ديندار و فضيلت شعار و دانشمند بسيار زشت است و اگر جز خبر كميل بن زياد در اين موضوع وارد نبود كافى بود و الحمد لله سپس گفته است جمله ان قالوا كذا قيل لهم كذا را ما نگوئيم دليل ما آنست كه شنيديد و همان كافى است و الحمد لله سپس گويد اعتراضى كه نسبت به همه بنى هاشم توهم كرده‌اند درست نيست زيرا پيغمبر باتفاق ما و شما امت را بپيروى عترت دلالت كرده و اين عتر - مخصوص بقرابت او هستند و كسى در اين قرابت خصوصى بمقام آنها نرسد و خلافت حق آنها است نه طلقاء و زادگان طلقاء و در هر عصرى يكى از آنها مستحق خلافت است زيرا امام نمىشود جز يكى باشد كه ملازمت قرآن كند و بدان دعوت نمايد بدليل آنكه پيغمبر فرمود اينها از كتاب جدا نشوند تا در سر حوض به من رسند و اين اجماع است و سائر بنى هاشم كه شما نقض كرديد از ذريه رسول ( ص ) نيستند و اگر چه از خاندان اويند بر حسب ولادت زيرا همه دخترزاده‌ها نسبت بخويشان پدرى دارند جز فرزندان فاطمه زهراء كه رسول خدا عصبه آنها است و پدر آنها است و ذريه همان فرزند است زيرا خداى تعالى در سوره آل عمران آيه 36 در باره مريم فرمايد بدرستى كه من او را و ذريه او را به تو پناه مىدهم من بنگهدارى حق ميگويم امر امامت باجماع ما و شما در اين مطلب درست نميشود با دليل و برهان درست مىشود چه دليلى دارى بر اين ادعاى خود با اينكه مورد اتفاق ميان ما و شما سه كسند امير المؤمنين و حسن و حسين ( ع ) رسول در حديث ثقلين ذكر ذريه نكرده ذكر عترت كرده شما ببعضى از عترت توجه گرديد دون بعضى بدون حجت و بيان فقط به صرف\r\n","description":"","footnote":"","page_name":" 211 ","page_number":211},
  {"content":"\r\nدعوى ولى ما بروايت گذشتگان تمسك داريم كه باجماع از هم روايت كردند تا روايت آنها رسيده بنص حسين بن على بر پسرش و نص على بر محمد و نص محمد بر جعفر سپس استدلال كرديم بر انحصار امامت به اينها در زمان هر يك در ميان عترت بدان چه ظاهر شده است از آنها از علوم دين و فضائل نفسانى و دوست و دشمن از آنها اخذ دانش كرده‌اند و نقل كرده‌اند و در همه بلاد منتشر شده و نزد ناقلين اخبار معروف است بوسيله علم حجت از محجوج و امام از مأموم و تابع از متبوع جدا مىشود ، شما زيديه چه دليلى بر مدعاى خود داريد ؟\r\nسپس صاحب كتاب گفته اگر با وجود حسن و حسين امامت براى ديگران از بنى هاشم جائز باشد بايد براى همه بنى عبد مناف هم جائز باشد و اگر براى همه بنى عبد مناف جائز باشد همه اولاد قصى در آن شريك شوند و اين گفته را دنبال كرده .\r\nدر جواب او گفته شود اى كسى كه براى زيديه حجت ميتراشى امامت مقامى است كه به صرف قرابت نتوان مستحق آن شد باعث استحقاق آن فضل و علم است و با نص و توقيف درست مىشود اگر امامت براى قرابت بنزديكترين افراد عترت مىرسيد بدورترين آنها هم مىرسيد چون لفظ عترت عموم دارد تو فرق ميان آن را كه ادعا شده بيان كن و دليلت را بنما و فرق خود را با كسى كه گويد اگر اولاد حسن حق امامت دارند اولاد جعفر هم دارند و اولاد عباس هم دارند بيان كن ، زيديه هرگز دليل فارقى در اينجا ندارند مگر بر گردند بدليل فارق ما كه همان نص هر امامى است بر ديگرى و ظهور علم بحلال و حرام سپس صاحب كتاب گفته اگر اعتراض بامامت على ( ع ) كنند و گويند او از عترت بود يا نه ؟ بايد گفت او از عترت نبود ولى بواسطه نص روز غدير از عترت و سائرين جدا شد .\r\n","description":"","footnote":"","page_name":" 212 ","page_number":212},
  {"content":"\r\n( 1 ) من به يارى خدا در جواب او گويم نصوص روز غدير صحيح است ولى اخراج امير المؤمنين از عترت خطاء بزرگى است بما روشن كن بچه دليلى اين ادعا را ميكنى ؟ اهل لغت گواهند كه عم و پسر عم عترت هستند سپس گويم صاحب كتاب با اين سخن مذهب خود را نقض كرده زيرا ميگويد پيغمبر امير المؤمنين را كه از عترت نيست خليفه امت كرده و باز ميگويد پيغمبر ( ص ) منحصرا كتاب و عترت را خليفه امت نموده و اگر امير المؤمنين از عترت نباشد خليفه نخواهد بود و اين چنانچه بينى تناقض است بار خدايا مگر آنكه گويد خلافت عترت بعد از قتل امير المؤمنين است از او ميپرسيم كه پس خلافت قرآن هم از آن وقت است زيرا كتاب و عترت با هم منصوب بخلافت شده‌اند و خبر به آن شاهد و گويا است و لله المنة سپس صاحب الكتاب حجتى بر عليه خود آورده و گفته ما از كسى كه ادعاى امامت براى بعض دون بعض از عترت دارند دليل ميخواهم گويا خود را فراموش كرده كه مدعى خلافت خصوص اولاد حسن و حسين است و نه ديگران از عترت .\r\nسپس گويد اگر ما را حواله به اباطيل كنند از قبيل علم غيب و مانند آن از خرافاتى كه دليل بر آن ندارند جز ادعا و بخلافت بعضى از عترت به اين وسيله اعتراض كنند جائز است گفت عترت شامل ظالمين بنفس هم مىشود اگر صرف دعوى دليل باشد در جواب صاحب كتاب بايد گفت بسيار ذكر علم غيب ميكنى علم غيب را جز خدا ندارند هر كس آن را ادعا كند مشرك و كافر است ما به تو و اصحابت گفتيم دليل ما بر مدعاى خود نهم و علم ائمه است اگر شما هم مانند آن را داريد بياوريد و اگر فقط بد گوئى و افتراء و سركوبى\r\n","description":"","footnote":"","page_name":" 213 ","page_number":213},
  {"content":"\r\nبگفته بعضى از غلات نسبت به همه اماميه حجت شما است كار آسانست و * ( حَسْبُنَا الله وَنِعْمَ الْوَكِيلُ ) * سپس صاحب كتاب گفته اكنون دليل زيديه را بيان ميكنيم و آن گفته خداى تبارك و تعالى است * ( ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا ) * - كتاب را ارث داديم ببندگان برگزيده خود تا آخر آيه .\r\nدر جوابش بايد گفت اگر قبول كنيم كه اين آيه در باره عترت نازل شده چه برهانى دارى كه مقصود از سابق بالخيرات دنبال آن خصوص اولاد حسن و حسين است نه ديگران از عترت تو هم طرفهاى خود را سرزنش ميكنى و خودت ادعاى بىدليل ميكنى .\r\nسپس گويد خداى عز و جل ذكر خاصه و عامه امت پيغمبرش را در اين آيه كه و اعتصموا با لله جميعا همه بريسمان محكم خدا بچسبيد تا آخر نموده و بخطاب عمومى خاتمه داده و يك خطاب خصوصى آغاز كرده و فرموده * ( وَلْتَكُنْ مِنْكُمْ أُمَّةٌ ) * يدعون الى الخير - بايد در ميان شما امتى باشند كه دعوت بخير كنند تا آنجا بالخصوص فرمايد شما بهترين امت هستيد كه بيرون آورده شديد براى مردم اين را بذريه ابراهيم خطاب كرده نه مردم ديگر و مقصود مسلمانانند نه مشركان از ذريه ابراهيم عليه السلام پيش از مسلمانى و هم اينان را گواهان مردم ساخته و در سوره حج آيه 77 فرموده اى آنان كه گرويديد ركوع كنيد و سجده كنيد و عبادت كنيد تا آنجا كه فرمايد تا باشيد گواه بر مردم ، اين روش مخصوص بذريه ابراهيم است ( ص ) سپس بآيات بسيارى دست انداخته مانند همين آيات از قرآن .\r\nدر جوابش بايد گفت اى حجتتراش تو خود ميدانى كه معتزله و سائر فرق امت در تأويل اين آيات به سختى با تو نزاع دارند و مخالفند و تو جز ادعا ندارى ما ادعاى تو را قبول كرديم و از تو ميپرسيم دليلت در مدعاى خصوصيت كه منظور از آنان خصوص ولد حسن و حسين است و نه ديگران چيست ؟ تا كى ادعا ميكنى و از دليل ميگريزى و ما را با قرآن خواندن ميترسانى و گمان ميكنى قرائت دليلى است مخصوص تو و طرف تو نمىتواند قرآن بخواند و الله المستعان\r\n","description":"","footnote":"","page_name":" 214 ","page_number":214},
  {"content":"\r\nاعتراض ديگر از صاحب كتاب اشهاد و جواب آن\r\n( 1 ) سپس صاحب كتاب گفته كسانى از عترت كه داعى بخير و آمر بمعروف و ناهى از منكر و مجاهد في سببل ا للهاند و اداى حق جهاد كرده‌اند با ديگران از عترت برابر نيستند آنان كه نه دعوت بخير كنند و نه حق جهاد را ادا كنند چنانچه خدا مجاهدين اهل كتاب و تاركين جهاد اهل كتاب را برابر ندانسته و اگر چه تارك آن فاضل و عابد باشد زيرا عبادت نافله است و جهاد فريضه لازمه است مانند فرائض ديگر شخص مجاهد با شمشير برابر شمشير مىرود و هراس را بر آسودگى برمىگزيند سپس سوره اى كه در آن ذكر جهاد شده قرائت كره و دنبالش دعا كرده و هيچ دليلى نياورده تا ما صحت دليلش را بخواهيم يا به او اعتراض كنيم من با خواست كمك از خدا ميگويم اگر كثرت جهاد دليل فضل و علم و امامت است بايد امام حسين از امام حسن احق بامامت باشد زيرا امام حسن با معاويه صلح كرد و امام حسين جهاد كرد تا كشته شد صاحب كتاب در اينجا چه ميگويد و اين اشكال را چطور دفع مىكند ؟ ما منكر فرض جهاد و فضل آن نيستيم ولى ملاحظه ميكنيم كه خود شخص پيغمبر تا انصار را بدست نياورد جنك نكرد چون انصار كافى بدست آورد جنك كرد و ميدانيم امير المؤمنين عليه السلام همين كار را كرد ، ديديم امام حسن عزم جهاد كرد و چون اصحابش او را واگذاشتند صلح كرد و در منزل نشست و از اينجا دانستيم جهاد به شرط ياور ياور فرض است و باجماع عقول عالم افضل است از مجاهد نادان نه هر كس دعوت بجهاد كرد حكم جهاد را ميداند و وقت آن را ميفهمد و موقع صلح را تشخيص ميدهد و آينده وضع رعيت را ميتواند بسنجد و ميداند با خون و مال و فروج مردم چه كند و بعد از اين ما از برادران خود بيك چيز راضى هستيم و آن\r\n","description":"","footnote":"","page_name":" 215 ","page_number":215},
  {"content":"\r\nاينست كه مردى را بما نشان دهند از عترت پيغمبر كه توحيدش درست باشد از خدا نفى تشبيه كند و بجبر معتقد نباشد و اجتهاد و قياس در احكام شرعيه استعمال نكند و مستقل و با كفايت باشد تا ما با او خروج كنيم امر بمعروف و نهى از منكر واجب است به قدر طاقت و بحسب امكان و عقول بشر گواهند كه تكليف ما لا يطاق فاسد است و به هلاكت انداختن خود زشت است و يك قسم القاء به هلاكت اينست كه جمع اندكى جنك نديده و تجربه نياموخته بجنك مردمى جنك ديده و فنون جنك آموخته بروند كه بر بلاد مسلط شده و عباد را كشته‌اند و جنك آموخته شده‌اند لشكر و تجهيزات دارند و عامه هم پشتيبان آنها هستند و معتقدند كه هر كه بر آنها خروج كند خونش مباح است و چند برابر لشكر آنهايند چگونه صاحب كتاب ما را سوق ميدهد بميدان اين جنك آموختگان و چه چيز بدست دعوتكننده اين گونه مردم مىآيد هيهات هيهات اين مفسده را جز يارى خداى عزيز و حكيم از ميان نتواند برد سپس صاحب كتاب بعد از آياتى از قرآن كه خوانده است و در تاويلاتى كه براى آنها كرده به سختى مورد نزاع است و هيچ دليل عقلى و تاييد خبرى براى تاويل خود نياورده است گفته است خدايت رحمت كند خوب بفهم كى شايسته است گواه الهى باشد ؟ كسى كه طبق دستور دعوت بخير كند و نهى از منكر نمايد و امر بمعروف نمايد و حق جهاد در راه خدا را ادا كند تا شهيد شود يا كسى كه رويش را نبندد و شخصش را نشناسند و چگونه خدا او را گواه گيرد بر كسانى كه آنها را نبيند و نهى و امرى نكند تا اگر فرمانش برند اداى واجب كرده باشند و اگر او را بكشند نزد خداى عز و جل رود با افتخار شهادت اگر مردى از قومى گواه طلبد بر حقى كه او را نديدند و مشاهده نكردند آيا گواه تواند شد و آيا حقى بر آنها دارد جز آنكه به آنچه ديدند شهادت دهند و اگر بناديده گواهى دهند دروغ گو باشند و پيش خدا باطل خواه محسوب شوند اگر گواهى نديده براى بندگان جائز نباشد پيش خداى حاكم عادل هم كه جور نكند جائز نيست و اگر گواهى طلبد از مردمى كه معاينه كردند\r\n","description":"","footnote":"","page_name":" 216 ","page_number":216},
  {"content":"\r\nو شنيدند و براى او گواهى دهند در حالى كه موضوع به حال خود باشد آيا اين حق نيست و آنها راستگو نيستند ؟ در اين صورت گواهى تنفيذ شود و حكم صادر گردد و از اينجا است كه خداى تعالى در سوره زخرف آيه 86 فرمايد مگر آنان كه گواه به حق دهند و ايشان ميدانند آيا نميدانى كه گواهى بامر ناديده واقع نشود و همچنين است قول عيسى در سوره مائده آيه 112 و ميباشم گواه بر آنها تا در ميان آنهايم تا آخر آيه من با نگهدارى خدا ميگويم بايد به صاحب كتاب گفت اين كلام از تو نيست بلكه اعتراضى است كه معتزله و ديگران بما و شما هر دو دارند زيرا عترت لايق خلافت ظاهر نيست و كسانى از آنها كه مشهودند نزد ما صلاحيت امامت ندارند و جائز نيست خداى عز و جل بما امر كند كه متمسك به كسانى از عترت باشيم كه نشناسيم و نبينيم و گذشتگان ما هم آنها را نديده باشند و در اين عصر آنان را كه از عترت مشاهده كرديم صلاحيت امامت مسلمانان ندارند و آنان كه غايبند حجت بر ما نيستند و اين دليل روشنى است كه مقصود قول پيغمبر ( ص ) از عترت در گفته خود كه من در ميان شما چيزى ميگذارم كه تا بدان تمسك كنيد هرگز گمراه نشويد كتاب خدا و عترت خودم آن نيست كه در دل اماميه و زيديه افتاده نظام و اصحابش حق دارند بگويند آنچه ما يافتيم كه از كتاب خدا جدا نيست و آن خبريست كه قاطع عذر باشد و آن ظاهر است چون ظهور كتاب از آن نفع برده شود و پيروى و تمسك بدان ممكن است و اما عترت بمعنى ذريه ما در ميان آنها عالمى كه ممكن باشد پيروى از او نديديم و اگر از طرف يكى از آنها مذهبى بما رسيده از ديگرى مخالف آن رسيده و اقتداء به دو مخالف فاسد است با اين حال چگونه صاحب كتاب جواب گويد\r\n","description":"","footnote":"","page_name":" 217 ","page_number":217},
  {"content":"\r\n( 1 ) بدان كه چون پيغمبر ( ص ) ما را فرمان داده كه تمسك بعترت كنيم عقل و عرف و سيره دليل باشد كه مقصودش علماى عترتست نه جهال عترت ، و نيكان و پرهيزكاران نه ديگران آنچه بر ما واجب و لازمست اينست كه متوجه باشيم در ميان عترت به كسى كه علم بدين با عقل و فضل و زهد در دنيا و استقلال با من در او جمع باشد و پيرو او شويم و به قرآن با او تمسك جوئيم اگر گويد فرض كن اينها در دو مرد جمع شد يكى از زيديه است و ديگرى از اماميه شما بكدام اقتداء ميكنى و پيرو كدام ميشوى ميگوئيم اين اتفاق واقع نشود و اگر واقع شود يكدليل روشنى آنها را از هم جدا كند و بر حق از آنها را معلوم سازد چون نص از امام پيش يا ظهور علم و دانش چنانچه در روز نهروان از امير مؤمنان ظاهر گرديد و فرمود خوارج از نهر نگذشتند و نخواهند گذشت به خدا از شما ده تن كشته نشود و از آنها ده تن نجات نيابد و يا آنكه از يكى مذهب ناحقى سرزند كه اقتداء بوى جائز نباشد چنانچه از زيديه ظاهر است كه معتقد باجتهاد و قياس در واجبات شرعيه و احكام هستند و از اين دانسته شود كه امام بر حق نيستند مقصودم شخص زيد بن على و امثال او نيست زيرا از آنها انكار امامت اظهار نشده و خود هم مدعى امامت نبودند دعوت آنها به قرآن و رضاى آل محمد بود و اين دعوت حق است اما اينكه گفته چگونه او را گواه گيرد بر كسانى كه آنها را نديده و به آنها امر و نهى نكرده در جواب او بايد گفت معنى شهيد در نزد طرفهاى تو آن نيست كه تو ميگوئى و اگر اماميه را نكوهش كنى باينكه كسى كه رويش ديده نشده و شخصش شناخته نيست آن مقامى را كه براى او مدعى هستيد ندارد تو بما اطلاع بده از امامى كه گواه و شهيد خلق است از عترت ، امروزه اگر گويد او را نميشناسد داخل در عيبى كه گفته شده ، و بر او لازم آمده آنچه را به گردن طرف خود\r\n","description":"","footnote":"","page_name":" 218 ","page_number":218},
  {"content":"\r\nگذاشته و اگر گويد فلان شخص است ما گوئيم تا كنون نه رويش را ديديم و نه شخص را شناختيم پس چگونه امام ما باشد و گواه ما گردد ؟\r\nاگر گويد گو كه شما او را نشناسيد ولى شخصش موجود است و كسانى او را ميشناسند و كسانى نميشناسند گوئيم تو را به خدا گمان كنى معتزله ، خوارج ، مرجئة و اماميه اين شخص را ميشناسند و نام او را شنيده‌اند و بدل آنها گذشته ، اگر گويد نشناختن آنان ضررى به او و ما ندارد زيرا سببش غلبه ظالمين است بر دار الاسلام و كمى ياران و ياوران ، به او گوئيم باز عيبى كه ميكردى و اعتراضى كه مىنمودى به گردن گرفتى و از راهى كه ميخواستى طرف را محكوم كنى ، خود را محكوم كردى و غيبت اينكه شما گوئيد بسيار بغيبت امام زمان نزديك است ولى شما انصاف نداريد سپس بايد به او گفت تو بسيار ذكر جهاد و امر بمعروف و نهى از منكر ميكنى تا به گمان مياندازى كه هر كس خروج نكند بر حق نيست پس چرا امامان شما و علماى مذهب شما خروج نميكنند ؟ چرا در خانه‌هاى خود نشسته و به همان اعتقاد بمذهب اكتفاء كرده‌اند اگر سخنى در جواب گفت اماميه هم همان را جوابش گويند و به آرامى به او گفته شود اينكه براى اماميه عيب ميدانستى و بخاطر آن فرياد ميزدى و ائمه آنها را بدان نكوهش ميكردى و كتابت را با آن پر كردى خود بدان گرفتارى و آن را درست ميشمارى و در ضمن احتجاج بدان اعتماد كردى و الحمد * ( لِلَّه الَّذِي هَدانا ) * لدينه سپس بايد گفت به او بما خبر بده كه امروزه در ميان عترت كسى هست كه لايق امامت باشد ؟ لا بد گويد آرى به او گفته شود امامتش چنانچه اماميه گويند طبق نص نيست دليل معجزه اى هم كه ندارد كه دانسته شود امام است بر عقيده شما وسيله اجماع اهل و عقد و شورى و انتخاب و بيعت هم كه عقيده عامه است ندارد چون گويد آرى بايد به او گفت شناختن او چه راهى دارد ؟ اگر گويند راهش اجماع عترت است\r\n","description":"","footnote":"","page_name":" 219 ","page_number":219},
  {"content":"\r\nگوئيم چگونه اجماع منعقد شود اگر خودش از اماميه باشد زيديه به او راضى نشوند و اگر از زيديه باشد اماميه به او راضى نشوند اگر گويد در اينجا اعتبارى باماميه نيست گفته شود خود زيديه هم دو دسته‌اند معتزله و مثبته و با هم اتفاق نكنند اگر گويد مثبته هم اعتبارى ندارند در مثل اين موضوع به او گفته شود معتزله زيديه هم دو قسمند يكى در احكام اجتهاد كند و يكى اجتهاد را ضلالت داند اگر گويد آنكه اجتهاد را باطل داند بىاعتبار است به او گفته شود اگر از معتقد باجتهاد افضل بماند و از نافى اجتهاد افضل و بعضى از بعضى بيزارى جويند بكه تمسك كنيم و چگونه حق را در ميان آنها بجوئيم و بدانيم كه در ميان تو و اصحاب تو است نه ديگران اگر ؟ گويد مراجعه بقواعد كنيم گوئيم اگر اختلاف طولانى شد و مطلب باشتباه ماند چه بايد كرد و در قول پيغمبر كه فرمايد بكتاب و عترت تمسك كنيد چه قضاوت كنيم در صورتى كه كسى نتواند عترت را شناخت مگر بعد از نظر در اصول و قواعد و اطلاع بر اينكه همه عقائد او درست است و مخالفين او خطاء كارند و اگر تشخيص عترت لائق خلافت محتاج اين مقدمات باشد با سائر اهل علم فرقى ندارد و عترت داراى خصوصيتى نيست بگو بدانم ميان عالم از عترت و عالم از غير عترت چه تفاوتى است .\r\n\r\nاعتراضى بر عقيده زيديه\r\n( 2 ) بايد به آنها گفت بما خبر دهيد از وضع امروزه امام خود مسائل حلال و حرام را ميداند ؟ وقتى گفتند آرى به آنها گوئيم احكامى كه خبر متواتر ندارد مانند شافعى و ابو حنيفه امثال آنها استنباط مىكند يا از راه ديگر اگر گويد نزد او همان روش آنها است بايد گفت مردم چه احتياجى بعلم امام شما دارند كه از پيغمبر نشنيده با آن كه كتابهاى شافعى و ابو حنيفه در دست است ، اگر گويند علم\r\n","description":"","footnote":"","page_name":" 220 ","page_number":220},
  {"content":"\r\nاو غير از علم آنها است گوئيم غير از علم آنها نصوصى است كه جمعى از مشايخ معتزله استخراج كرده‌اند و گفته‌اند حكم هر چيزى طبق قضاوت عقل است مگر خبر قطعى بر خلاف آن باشد چنانچه مذهب نظام و پيروان او است ولى مذهب اماميه اينست كه همه احكام طبق نص است نه به اين معنى كه در همه جزئيات نص وارد باشد ولى به اين معنى كه كليات احكام منصوص است و بدون احتياج بقياس و اجتهاد همه احكام فهميده مىشود اگر گويند او علمى بر خلاف همه اينها دارد از متعارف خارج شده‌اند و گر چه بمذهبى خود را بسته باشند بايد گفت اين علم كجا است آيا اشخاص مورد اعتمادى آن را از امام شما نقل كرده‌اند اگر گويند آرى گوئيم ما عمرى با شما معاشرت كرديم و يك حرف از آن نشنيديم با اينكه شما مردمى هستيد كه تقيه را جائز نمىدانيد و امام شما هم تقيه ندارد پس علمش كجا است چرا اظهار نشده منتشر نگرديده ؟ بگوئيد ما چه خاطر جمعى داريم كه شما دروغ بر امام خود نبستيد چنانچه گوئيد اماميه بجعفر صادق دروغ بسته‌اند چه فرقى در ميانست ؟ اعتراض ديگر - بايد به آنها گفت شما گوئيد امام صادق عقيده اماميه نداشته و هم مذهب شما بوده اگر نه از او بيزارى ميجستيد و اماميه آنچه از او نقل كرده‌اند دروغ است و كتابهائى كه در دست آنها است تاليف كذابين است بايد گفت اگر ممكن باشد اين همه دروغ گفت و نوشت چرا ممكن نباشد كه امام شما مذهب اماميه داشته باشد و بدين آنها باشد و هر چه را گذشتگان و استادان شما از او نقل كرده‌اند مولد و موضوع و بىاصل باشد .\r\n","description":"","footnote":"","page_name":" 221 ","page_number":221},
  {"content":"\r\n( 1 ) اگر گويند امروزه ما امامى نداريم معروف و مشخص كه علم حلال و حرام از او نقل كنيم ولى مىدانيم در ميان عترت شخص لايق امامت هست گوئيم شما هم ملتزم همانى شديد كه آن را عيب اماميه مىشمريد با اين همه اخبارى كه از ائمه بدست آنها است راجع بنص بر امام عصر خود و تعيين او و بشارت به او و آنچه از داستان جهاد و امر بمعروف و نهى از منكر گفتيد باطل بود و امام شما هم ناديده و ناشناس است هر چه خواهيد بگوئيد نعوذ با لله من الخذلان\r\nاعتراض ديگر از صاحب كتاب و جواب آن\r\n( 2 ) سپس صاحب كتاب گويد و چنانچه خدا عترت را مأمور كرده دعوت بخير كنند و سبقتجويان آنها را ستوده و شهداء بر مردم ساخته و آنها را مأمور به عدالت كرده و در سورهء مائده آيه 8 فرمود - اى آن كسانى كه گرويديد بسيار بسيار براى خدا قيام كنيد و گواهان عدالت باشيد سپس دنبال آن تأويلاتى كرده و آياتى از قرآن آورده و بدون دليل مدعى شده كه در باره عترت وارد شده سپس گفته خداى تعالى بر پيغمبرش ( ص ) ترك امر بمعروف و نهى از منكر را لازم كرد تا يارانى پيدا كند و فرمود در سورهء انعام آيه 68 - 69 ( و چون كسانى را ديدى كه در آيات ما خوض ميكنند تا آنجا كه مىفرمايد شايد پرهيزكار شوند ) پس كسانى كه از سابقين بالخيرات و مجاهدين في الله نباشند و از متقدمين واعظين بامر و نهى نيستند بواسطه آنكه ياورانى ندارند آنان ظالمين بانفسهم محسوب شوند و همين بوده است روش ذرارى انبياء سلف باز آياتى از قرآن خوانده است .\r\nدر جوابش بايد گفت ما مسئول كسى نيستيم كه در اين اعتراض با او سخن گفته و گوئيم تو بما خبر بده از امام عترت كه به دو معتقدى از كدام قسمى است كه شمردى ، اگر گويد از مجاهدين است بايد به او گفت كيست و كجا است و با كه جهاد كرده و كجا خروج كرده سوار\r\n","description":"","footnote":"","page_name":" 222 ","page_number":222},
  {"content":"\r\nنظام و پياده نظامش كجا است ؟ و اگر گويد از واعظين بامر و نهى است براى نبودن اعوان بايد گفت كى امر و نهى او را شنيده ؟ اگر گويد دوستان و مخصوصانش گوئيم اگر به همين قناعت شود و دستورات ديگر براى نبودن ياور ساقط گردد و روا باشد كه امر و نهى امام مخصوص دوستان باشد اماميه هم در حال غيبت همين طوراند پس چه عيبى براى آنها ميگوئى و چرا كتاب نوشتى و اين كتاب براى كيست ؟ كاش مىدانستم با آيات قرآن كه را سركوب كنى و بچه كسى جهاد را واجب دانى ؟\r\nسپس بايد به او و زيديه گفت بما بگوئيد اگر رسول خدا از دنيا رفته بود و نص در باره امير المؤمنين ( ع ) صادر نكرده بود و مردم را بوى رهبرى نكرده و او را معين نكرده بود كار درستى كرده بود و تدبير نيكو و جائزى بود يا نه ؟ اگر تصديق كنند گوئيم اگر بامامت عترت هم رهبرى نكرده بود كار جائزى بود ؟ اگر تصديق كنند گوئيم اگر دليلى بر خليفه پيغمبر نيست شما چه اعتراضى بمعتزله و مرجئه و خوارج داريد با اينكه جائز دانيد نصى در ميان نباشد و كار خلافت محول به شوراى اهل حل و عقد باشد و اين اعتراضى است كه جوابى براى آن ندارند و اگر بگويند ناچار بود كه نص براى امامت خصوص امير المؤمنين ( ع ) صادر كند و عترت را هم بخلافت تعيين كند به آنها بايد گفت دليل لزوم آن چيست ؟ تا آن كه دليل درست خود را اظهار كنند و ما آن دليل را بهر زمانى تطبيق كنيم زيرا نص بر امامت اگر در يك زمانى واجب باشد در هر زمانى واجب است زيرا علت وجوب در هر زمانى موجود است تا هميشه و نعوذ با لله من الخذلان\r\nيك سؤال ديگر در جواب زيديه\r\n( 2 ) مسأله ديگر به آنها گفته شود - خبر متواتر از عترت و امت هر در حجت است و اگر خبر واحد عترت هم مانند خبر واحد سائر امت و است در باره يكى از عترت تعمد در دروغ و سهو و خطا رواست\r\n","description":"","footnote":"","page_name":" 223 ","page_number":223},
  {"content":"\r\nمانند يكى از سائر امت و آنچه از احكام دين كه نه خبر متواتر دارد و نه خبر واحد راه فهمش بعقيده شما اجتهاد است و تأويلى كه شما در استفاده آن حكم داريد قابل خطاء است مانند تاويل ديگران از امت در اين صورت عترت چگونه حجت باشد - اگر صاحب كتاب گويد از اجماع عترت حجت بدست مىآيد گوئيم از اجماع امت هم حجت بدست مىآيد و بنا بر اين فرقى ميان عترت و امت نماند و قول پيغمبر ( ص ) كه من قرآن و عترت را در ميان شما خليفه نهادم فائده ندارد مگر آن كه در ميان عترت شخص معينى باشد كه حجت در دين باشد و اين عقيده اماميه است خدا شما را سعادتمند كند بدانيد كه صاحب كتاب بعد از اين خود را بقرائت قرآن واداشته و بدون دليل آن را به كسى كه دلش خواسته تأويل كرده و بچه‌ها هم از ادعاى بىدليل عاجز نيستند مقصودش اين بوده كه اماميه را عيب كند به حساب اينكه بجهاد و امر بمعروف و نهى از منكر نظر ندارند و غلط رفته است زيرا ما اين احكام را به اندازه قدرت و توانائى منظور داريم و اماميه نظر نمىدهند كه خود را بدست خود در خطر جانى بيندازند و با كسى كه كتاب و سنت تدبير عدالت در رعيت را نميداند خروج كنند و عجبتر اينكه شيعيان زيديه هم در منازل خود آرميده نه امر بمعروف و نهى از منكر كنند و نه جهاد و با اين حال بر ما عيب گيرند و اين نهايت زورگوئى و عصبيت است به خدا پناه از پيروى هواى نفس و هو حسبنا و نعم الوكيل\r\nسؤال ديگر از صاحب كتاب اشهاد\r\n( 1 ) آيا در امامان بر حق بهتر از امير المؤمنين ميشناسى ؟ اگر گويد نه بايد گفت بعد از شرك و كفر كارى زشتتر و منكرى بزرگتر از كار اصحاب سقيفه هست ؟ اگر گويد نه به او بايد گفت تو بامر\r\n","description":"","footnote":"","page_name":" 224 ","page_number":224},
  {"content":"\r\nبمعروف و نهى از منكر و جهاد داناترى يا امير المؤمنين بناچار گويد امير المؤمنين ( ع ) بايد گفت چرا امير المؤمنين با آنها جهاد نكرد هر عذرى بياوريد بايد مانند آن را از اماميه بپذيرد ، زيرا همه مردم ميدانند امروزه باطل قويتر است از روز سقيفه و ياوران شيطان بيشتر جهاد و ذكر آن را برخ ما نكش زيرا خدا آن را با شرائطى واجب كرده كه اگر تو بدانى سخنت كوتاه و كتابت مختصر خواهد شد و نسأل الله التوفيق\r\nسؤال ديگر\r\n( 1 ) بايد به صاحب كتاب گفت شما حسن بن على ( ع ) را در سازش با معاويه درست كار مىدانيد يا خطا كار اگر گويند درستكار مىدانيم گوئيم چطور با آنكه آن حضرت از جهاد و امر بمعروف و نهى از منكر كناره گرفت بوجهى كه شما منظور داريد اگر گويند درستكارش دانيم براى با آنكه مردم او را واگذاشتند و از آنها بر جان خود مطمئن نبود و پيروان درست فهم و معتقدى به اندازه اى نبودند كه بتواند با آنها در برابر معاويه ايستادگى كند اگر بفهمند و اين جواب را بدهند به آنها بايد گفت در صورتى كه امام حسن با وجود لشكر پدرش و اعلام امامتش بر فراز منابر و اينكه شمشير كشيد و با لشكرى بميدان جهاد با دشمن خدا و خود رفت براى اين پيش آمدها معذور از ادامه جهاد باشد چرا جعفر بن محمد عليه السلام را در ترك جهاد معذور ندانيد با اينكه دشمنان معاصر وى چند برابر قشون معاويه بود و شيعيان يك مشت مردم جنگ نديده و اهل انزوا بودند و نه جنگ ديده و نه پيكارى و اگر عذر او را بپذيرند انصاف داده‌اند و اگر نه سؤال از فرق مىشود و فرقى در ميان نيست بعلاوه اگر قياس و سنجش زيديه نسبت بمجاهد و قاعد درست باشد بايد زيد بن على اضل از حسن بن على ( ع ) باشد براى آنكه حسن ( ع ) سازش\r\n","description":"","footnote":"","page_name":" 225 ","page_number":225},
  {"content":"\r\nكرد و زيد جنگيد تا كشته شد و مذهبى كه زيد را بر حسن برترى دهد در زشتى و قباحت نياز بدليل ديگرى ندارد و الله المستعان و * ( حَسْبُنَا الله وَنِعْمَ الْوَكِيلُ ) * « 1 » اين فصول را در آغاز كتاب خود آورديم زيرا نهايت ادله زيديه و رد آن در وى مندرج است و آنها از همه فرق نسبت بما سختگيرترند .\r\nفهرست كلى مطالب كتاب از اين قرار است 1 - بيان حال پيغمبران و حججى كه غيبت داشتند صلوات الله عليهم 2 - در آخر كتاب معمرين تاريخ گذشته را ياد كرديم تا غيبت و طول عمرى كه در باره آن حضرت معتقديم امكان پذير به نظر آيد و محال تصور نشود .\r\n3 - اخبار و نصوصى كه راجع به امام قائم دوازدهمين از ائمه صادر شده و آنها از جانب خداى تعالى ذكره و از جانب رسول خدا و ائمه ديگر نقل كرده‌اند پيوست اخبار وقوع غيبت تصحيح نموديم 4 - ولادت او را ذكر كرديم ، كسانى كه او را ديده‌اند و دلالات و نشانه‌ها و توقيعات صادره از آن حضرت را جمع نموديم براى تاكيد حجت نسبت بمنكران ولى خدا و مغيب لسر الله ، خدا توفيق درستى دهد و بهترين كمك كار است\r\n\r\nباب دوم در غيبت ادريس پيغمبر عليه السّلام « 2 »\r\n( 2 ) آغاز غيبتها غيبت مشهور ادريس پيغمبر است تا كار شيعيانش به جائى رسيد كه قوت آنها بريد\r\n\r\n","description":"","footnote":"\r\n« 1 » مصنف طرح جوابى بر اعتراضات زيديه نسبت بمذهب اماميه از طرف ابن قبه رازى نمود و دنباله سخن را بعنوان اعتراضات صاحب كتاب اشهاد تا اينجا كشانيد و اشاره اى بپايان گفتار ابن قبه نكرد ، ظاهر اينست كه جميع مطالبى كه بعنوان سؤال و جواب از صاحب كتاب نقل شده گفتار ابن قبه عليه الرحمه است كه مصنف آن را نقل كرده و چون بنظرش كافى رسيده است سخن را با آن ختم نموده و چيزى بدان نيفزوده .\r\n« 2 » در نسخه چاپى كتاب غيبت ادريس را باب دوم قيد كرده و روى همين شماره ابواب كتاب را بپايان برده است ولى در اول كتاب عنوان باب اول ذكر نشده و اين گفتار طولانى گذشته بمقدمه كتاب شبيه تر است خصوص بملاحظه اينكه فهرست كتاب بعد از آن ذكر شده ولى چون در آغاز فصول گذشته بيانى راجع به غيبت آدم شده گويا مصنف به اين اعتبار آن را باب يكم به حساب آورده و غيبت ادريس را باب دوم گرفته و بهر حال از نظر ترتيب و باب بندى و مقدمه چينى اضطرابى مشهود است خصوص كه خود مصنف غيبت ادريس را اول غيبت تعبير كرده\r\n","page_name":" 226 ","page_number":226},
  {"content":"\r\nو ديكتاتور آنان جمعى را كشت و ديگران را فقير و هراسناك نمود ، سپس ظهور كرد و بشيعيانش مژده فرج داد و بشارت داد كه قائمى از فرزندانش قيام كند و انتقام كشد و آن نوح عليه السلام بود سپس خدا ادريس را بالا برد و هميشه شيعه وى در انتظار قيام نوح بودند و در هر قرنى از پس قرن ديگر پشت در پشت بظلم و عذاب مذلت بار ايشان بردبارى كردند تا نبوت نوح آشكار شد . ابى جعفر محمد بن على - الباقر عليه السلام فرمايد نبوت ادريس از اينجا آغاز شد كه در زمان وى پادشاه ستمكار و زور گوئى بود يك روز سوار شد و رفت بگردش و تفريح در راهى كه ميرفت بيك زمين سبز و خرمى برخورد ، اين زمين از يك مؤمن كناره گير بود و از آن خوشش آمد از وزيرانش پرسيد اين زمين از كى است ؟ گفتند از آن يكى از بندگان مؤمن پادشاه است ، فلان شخص كناره گير او را خواست و گفت اين زمين خود را به من واگذار و پيشكش كن گفت نانخورهاى من از تو بدان نيازمندترند و بايد از درآمد آن زندگى كنند گفت بگو چند ارزش دارد تا بهايش را به تو بدهم ، گفت نه پيشكش ميكنم و نه ميفروشم نام آن را بر زبان مياور ، پادشاه از اين سخن خشمگين شد و اندوهناك گرديد نزد خانواده خود برگشت ولى از اين پيشامد غمگين و انديشناك بود ، زنى از طائفه كبود چشمان داشت كه مورد اعتماد و پسندش بود و بهر مشكلى گرفتار ميشد با او مشورت ميكرد چون در جاى خود آرميد و او را خواست تا باوى در موضوع گستاخى صاحب زمين مشورت كند چون اين زن بر او در آمد رخسارش را خشمناك ديد گفت\r\n","description":"","footnote":"","page_name":" 227 ","page_number":227},
  {"content":"\r\n( 1 ) پادشاها چه ناگوارى رخ داده كه خشم از رخسارت هويداست پيش از آنكه دست بكارى زنى ؟ او را از داستان زمين و گفتار صاحبش آگاه كرد گفت پادشاه غم و اندوه را كسى خورد كه توانائى ديگر گونى و انتقام ندارد اگر خوشت نميآيد كه بىبهانه او را بكشى من براى او پرونده ميسازم و با بهانه - اى زمينش را به تو ميگردانم ، اين بهانه پيش مردم كشور عذر تو مىشود ، گفتها ، اين نقشه تو چيست ؟\r\nگفت من جمعى از كبود چشمان را ميفرستم او را بكشند و پيش تو بياورند و گواهى دهند كه از دين تو بيزارى جسته در اين صورت كشتن او بر تو روا گردد و زمين او را مصادره كنى ، گفت بسيار خوب برو اين كار را بكن ، اين زن يك دسته طرفدار از كبود چشمان داشت كه با او همكيش بودند و كشتن مؤمنان كناره گير را روا مى - دانستند ، فرستاد جمعى از كبود چشمان را خواست حاضر شدند به آنها سپرد كه در نزد پادشاه گواهى دهند كه فلان رافضى از دين پادشاه بيزارى جسته حاضر شدند بر او گواهى دادند كه از دين پادشاه بيزارى جسته پادشاه او را كشت و زمينش را خالصه خود ساخت خداى تعالى در اينجا براى مؤمن خشمناك شد و بادريس وحى كرد كه برو پيش اين بنده زورگوى من و بوى بگو به اين قانع نشدى كه بنده مؤمنم را كشتى ؟ زمين او را هم خالصه خود كردى و خاندان بازمانده او محتاج و گرسنه نمودى بعزت خودم سوگند در آخرت از تو سخت انتقام كشم و در دنيا سلطنت تو را بر اندازم و شهرت را ويران كنم و عزتت را بذلت كشانم و گوشت اين زنت را خوراك سگان سازم ، حلم من اى گرفتار تو را فريفته كرد .\r\nادريس براى اداى رسالت پروردگارش نزد او آمد ، در مسند خود نشسته و يارانش دور او حلقه بسته بودند ، فرمود اى جبار من از طرف خدا رسول توام او است كه به تو ميفرمايد قانع نشدى كه بنده مؤمن مرا بناحق كشتى تا آنكه زمينش را خالصه خود ساختى و خانواده و باز ماندگانش را محتاج و گرسنه كردى\r\n","description":"","footnote":"","page_name":" 228 ","page_number":228},
  {"content":"\r\n( 1 ) هلا بعزت خودم سوگند در آخرت از تو انتقام جويم و در دنيا سلطنت تو را براندازم و شهرت را ويران سازم و عزتت را بذلت بكشانم و گوشت اين زنت را خوراك سگان نمايم آن زور گو گفت اى ادريس از نزد من بيرون رو ، هرگز خود را بر من پيش نيندازى . سپس فرستاد زنش را خواست و ماجراى ادريس را به او خبر داد : گفت تو از رسالت خداى ادريس در هراس مباش من كس ميفرستم ادريس را بكشد و رسالت خدايش باطل شود و آنچه براى تو پيام آورد بيهوده گردد ، گفت اقدام كن .\r\nفرمود ادريس پيروانى از مؤمنان كناره گير داشت كه با او انجمن ميكردند و بوى آرامش دل داشتند و او هم به آنها دلبسته بود .\r\nادريس گزارش آنچه را خداى عز و جل بوى وحى كرده بود باصحاب خود داد و موضوع پيام خدا را به آن زورگو و رساندن پيغام خداى عز و جل را بايشان گفت همه پيروانش از اين پيش آمد نسبت به او نگران شدند و يارانش را در خطر ديدند و ترسيدند كه وى كشته شود زن آن زورگو چهل مرد از كبود چشمان فرستاد او را بكشند آنها بانجمنى كه در آن با ياران خود مىنشستند رفتند و او را نيافتند و برگشتند ، ياران ادريس درك كردند كه آنها آمدند او را بكشند بدنبال او پراكنده شدند و به او برخوردند و بوى اعلام خطر كردند و گفتند خود را به پا كه زورگو تو را ميكشد ، امروز چهل كبود چشم فرستاده بود كه تو را بكشند ، از اين ده بگريز ، ادريس همان روز با چند تن از يارانش از آن قريه دور شد و سحرگاه با پروردگار خود براز پرداخت عرض كرد پروردگارا مرا نزد اين زورگو مبعوث كردى من پيغام تو را رسانيدم و او مرا تهديد بقتل كرده و اگر مرا بگيرد ميكشد خدا به او وحى كرد از او دورى كن و از قريه اش بيرون شو و مرا با او واگذار بعزتم سوگند فرمان خود را بر او مجرى كنم و\r\n","description":"","footnote":"","page_name":" 229 ","page_number":229},
  {"content":"\r\nآنچه را بوسيله تو به او پيغام دادم انجام دهم ادريس عرض كرد پروردگارا من درخواستى دارم خداى عز و جل فرمود بخواه بر آورده است عرضكرد خواهش دارم بر اين قريه و حومه و آنچه در آنست باران نفرستى تا من از تو درخواست كنم خداى عز و جل فرمود اى ادريس در اين صورت قريه ويران مى - شود و مردمش دچار سختى و گرسنگى ميگردند ادريس عرضكرد اگر چه ويران شود و گرفتار سختى و گرسنگى شوند خداى عز و جل فرمود آنچه خواستى به تو دادم و هرگز باران به آنها نفرستم تا تو خواهش كنى و من بوعده خود به حق وفا كنم .\r\nادريس موضوع درخواست خود را و اجابت آن را بياران خود گفت و اعلام كرد خدا به او وحى كرده كه تا درخواست نكند آسمان بر آنها باران نبارد فرمود اى مؤمنين شما از اين قريه بيرون شويد و بقريه ديگر برويد با يك عده بيست نفرى از آن قريه كوچ كردند و در قراء ديگر متفرق شدند و خبر ادريس در ان قرى شيوع يافت كه از خدا چه خواسته و خود ادريس بالاى كوه بلندى در ميان غارى پناهنده شد و از مردم دور شد ، خدا فرشته اى بر او گماشت كه هر شام خوراكى برايش مىآورد هر روز روزه ميگرفت و فرشته افطارى او را مىآورد خداى عز و جل در اين ميان سلطنت آن زورگو را گرفت و خودش كشته شد و شهرش ويران گرديد و گوشت زنش را خوراك سگان كرد بخاطر خشمى كه براى آن مؤمن داشت ، در آن شهر يك زورگوى ديگر پديدار شد و گناهكار بود و پس از بيرون رفتن ادريس از آن شهر بيست سال بسر بردند كه آسمان يك قطره باران بر آنها نباريد مردم دچار سختى شدند و حالشان ناگوار شد و شروع كردند خواربار از شهرهاى ديگر وارد كنند و چون بيتاب شدند با هم برخورد كردند و گفتند اين سختى و قحطى كه ميبينيد بما روى داده براى اينست كه ادريس از پروردگارش خواسته\r\n","description":"","footnote":"","page_name":" 230 ","page_number":230},
  {"content":"\r\nكه آسمان بر ما نبارد تا او درخواست كند ، ادريس از ما دورى جسته و جايش را نميدانيم و خدا بما از وى مهربانتر است با هم يك قول شدند كه به خدا بازگردند و دعا كنند و به او بنالند و از او بخواهند كه آسمان بر آنها و حومه شهر ببارد بر خاكستر ايستادند و جبه سياه پوشيدند و خاك بر سر ريختند و بسوى خدا با توبه ناليدند و گريه و زارى كردند ، خداى عز و جل بادريس وحى كرد كه همشهريانت فرياد توبه بدرگاه من بلند كردند و آمرزش خواستند و گريه و زارى كردند و من خداى بخشاينده مهربانم ، توبه ميپذيرم و گناه ميبخشم من به آنها رحم كردم و مانعى براى برآوردن درخواست باران ندارند مگر نظر تو كه از من خواستى كه از آسمان باران به آنها نبارم تا تو خواهش كنى اكنون بخواه اى ادريس تا بفرياد آنها برسم و از آسمان باران بر آنها ببارم ، ادريس عرضكرد بار الها اين خواهش را از تو نميكنم خداى عز و جل فرمود با اينكه من خواستارم از تو چرا نميخواهى تا اجابت كنم ادريس عرضكرد بار خدايا خواهش نميكنم خدا بفرشته اى كه مأمور بود در هر شامى خوراك ادريس را برساند دستور داد كه خوراك او را دريغ دارد و به او ندهد چون ادريس آن روز را بشب رسانيد و خوراكش نرسيد اندوه خورد و گرسنه ماند و صبر كرد در شب روز دوم هم كه خوراكش نرسيد اندوه گرسنگى او سخت شد ، چون شب روز سوم شد و خوراكش نيامد سختى و گرسنگى و اندوهش بيشتر شد و صبرش كمتر فرياد زد پروردگارا پيش از آنكه جانم را بگيرى روزيم را بند آوردى ، خداى عز و جل به او وحى كرد اى ادريس سه شبانه روز خوراكت بند آمد بيتابى كردى و بيست سال است كه همشهريانت در سختى بسر مىبرند نه بيتابى كردى و نه يادى از آنها كردى سپس از تو خواستم كه درخواست كنى از آسمان بر آنها ببارم درخواست نكردى\r\n","description":"","footnote":"","page_name":" 231 ","page_number":231},
  {"content":"\r\nو از يك سؤال براى آنها دريغ كردى من با گرسنگى تو را ادب كردم و صبر تو كم شد و بيتابى تو آشكار گرديد از جاى خود فرود آى و معاش خود را بجوى من جستن آن را بچاره خودت واگذاردم ، ادريس از جاى خود فرود شد و بشهرى درآمد و در طلب يك خوراك برآمد كه گرسنگى او را چاره كند ، چون به شهر درآمد يك دودى ديد كه از خانه اى بلند است بسوى آن رفت و بر يك پيره زن سالخورده در آمد كه دو قرصه نان روى تا به پهن ميكرد به او گفت اى زن به من خوراكى بده كه از گرسنگى بيتابم گفت اى بنده خدا نفرين ادريس براى خوراك فزونى وانگذاشته كه به كسى بدهيم و سوگند خورد كه جز اين دو قرصه نان چيزى ندارد و گفت برو در قريه ديگرى معاش جستجو كن گفت به اندازه خوراك به من بده كه جانم را نگهدارم و پايم را بكشم تا آنكه جستجو كنم ، گفت اينكه ميبينى دو قرصه است يكى از آن خود من است و يكى از آن پسرم اگر قوت خودم را بدهم خود ميميرم و اگر قوت پسرم را بدهم او ميميرد و در اينجا زيادى نيست كه تو را بخورانم ، گفت پسرت كوچك است نصف قرصه او را بس است و با آن زنده ميماند و نصف ديگر مرا كافى است كه زنده بمانم در اين يك قرصه كفايت من و او هر دو هست زن قرصه خود را خورد و قرصه ديگر را شكست و ميان ادريس و پسرش قسمت كرد چون پسرش ديد ادريس از قرصه او مىخورد از پريشانى مرد مادرش گفت اى بنده خدا فرزندم را از بيتابى بر قوتش كشتى ادريس به او گفت من باذن خدا او را زنده ميكنم بيتابى مكن ادريس دو بازوى كودك را گرفت و گفت اى جانى كه از تن اين بچه بيرون شدى بامر خدا باز آى بتنش باذن خدا من ادريس را گرفت و گفت اى جانى كه از تن اين بچه بيرون شدى بامر خدا باز آى بتنش باذن خدا من ادريس پيغمبرم روح بچه باذن خدا به او برگشت ، چون پيره زن سخن ادريس را شنيد و گفته او را كه من ادريسم نيوشيد و بپسرش نگريست كه پس از مردن زنده شده گفت من گواهم كه تو ادريس پيغمبرى و\r\n","description":"","footnote":"","page_name":" 232 ","page_number":232},
  {"content":"\r\nبيرون رفت در ميان شهر فرياد كشيد مژده فرج بدهيد ادريس به شهر شما آمده ، ادريس رفت تا به مكان شهر جبار نخست رسيد ديد يك تل خاكى است بر فراز آن نشست مردمى از اهل آن قريه دورش جمع شدند و گفتند اى ادريس آيا بما ترحم نميكنى در اين مدت بيست سال به سختى و گرسنگى گذراندم اكنون از خدا بخواه باران براى ما بفرستد گفت نه تا پادشاه كنونى شما با همه اهل قريه سر و پاى برهنه بيايند و از من خواهش كنند گفته او به گوش آن زورگو رسيده چهل مرد نزد او فرستاد كه ادريس را نزد او ببرند نزد او آمدند و گفتند زورگو ما را نزد تو فرستاده تا تو را نزد او بريم بر آنها نفرين كرد و همه مردند خبر به گوش زورگو رسيد پانصد تن فرستاد كه او را ببرند نزد او آمدند و گفتند اى ادريس زورگو ما را فرستاده تا تو را نزد او ببريم ، گفت بمرده ياران خود بنگريد گفتند اى ادريس بيست سال است كه ما را از گرسنگى كشتى و ميخواهى اكنون نفرين كنى تا بميريم آيا رحم ندارى گفت من نزد او نمىآيم و از خدا هم براى شما باران نميخواهم تا زورگوى شما پاى برهنه با اهل شهر نزد من آيند برويد و زورگو را از گفته ادريس خبر كنيد و بخواهيد كه خودش و با همه اهل شهر پاى برهنه نزد ادريس آيند همه آمدند با تواضع جلو او ايستادند و از او خواهش كردند كه از خداى عز و جل بخواهد كه از آسمان باران به آنها ببارد و شهر و نواحى آن را سيرآب كند ، ادريس از خداى عز و جل خواهش كرد تا آسمان بر آنها و شهرشان و اطراف آن ببارد يك ابرى بر سر آنها سايه انداخت و رعد و برق كرد و همان ساعت باران فراوانى بر آنها باريد تا گمان كردند كه غرق خواهند شد و بخانه‌هاى خود نرسيده بودند كه اندوه آب در دل آنها افتاد\r\n","description":"","footnote":"","page_name":" 233 ","page_number":233},
  {"content":"\r\n\r\nباب سوم ذكر ظهور نوح بعد از آن بنبوت\r\n( 1 ) . . امام صادق جعفر بن محمد عليهما السلام فرمود چون خداى تبارك و تعالى نبوت نوح عليه السلام را را آشكار كرد و شيعه يقين بفرج نمودند گرفتارى سخت شد و شهر بزرك شد تا كار بيك سختى ناگوارى كشيد كه بر شيعه چرخيد و مخالفان به نوح هجوم كردند و او را به سختى زدند تا پاره اى اوقات سه روز بيهوش افتاده بود و خون از گوشش ميريخت تا به هوش آمد ، اين حادثه بعد از سيصد سال از بعثت او رخ داد كه آن حضرت در ميان اين مدت شب و روز آنها را دعوت ميكرد و ميگريختند ، پنهانى دعوت ميكرد اجابت نميكردند آشكارا دعوت مىكرد رو برميگردانيدند ، پس از سيصد سال در دل گرفت كه به آنها نفرين كند و پس از نماز بامداد براى نفرين نشسته بود كه يك دسته از آسمان هفتم بوى فرود آمدند و مركب از سه فرشته بودند ، بر او سلام كردند و عرضكردند اى پيغمبر خدا ما يك حاجت داريم فرمود چيست ؟ گفتند نفرين بر قوم خود را واپس انداز زيرا اين نخست سطوتى است كه خدا در زمين اظهار مىكند فرمود نفرين بر آنان را سيصد سال ديگر پس انداختم و بسوى آنها برگشت و همان كار دعوت را پيش گرفت و آنها هم همان كارها را كردند تا چون سيصد سال گذشت و از ايمان آنها نوميد شد در هنگام ظهر براى نفرين به آنها نشسته بود كه يك دسته از آسمان ششم بر او فرود آمدند و سه فرشته بودند بر او سلام كردند و گفتند ما يك دسته از آسمان ششم هستيم بامداد بيرون شديم و نيمه روز نزد تو آمديم سپس از او همان درخواست نمايندگان آسمان هفتم را نمودند و آنها را به همان پاسخ آنان پاسخ داد و بسوى قوم برگشت و بدعوت آنها ادامه داد\r\n","description":"","footnote":"","page_name":" 234 ","page_number":234},
  {"content":"\r\nدعايش جز گريز اثرى در آنها نداشت تا سيصد سال ديگر گذشت كه تتمه نهصد سال بود شيعه نزد وى آمدند و از آنچه كه از ازار عامه و سركشان قوم ميكشيدند بوى شكايت كردند و از او خواستند دعا كند تا فرج آيد آنها را اجابت كرد و دعا كرد ، جبرئيل عليه السلام فرمود آمد به او عرض كرد خداى تبارك و تعالى دعوت تو را اجابت كرد به شيعه بگو خرما بخورندند و هسته اش را بكارند و پرورش دهند تا ميوه دهد ، چون ميوه داد فرج آيد ، خدا را حمد و ثنا گفت و به آنها اين موضوع را فهمانيد بدين مژده شاد شدند و خرما خوردند و هسته را كاشتند و پروريد تا ميوه آورد و خرماى آن را نزد نوح عليه السلام بردند و درخواست وفاى بوعده كردند و نوح از خداى عز و جل خواهش فرج كرد خدا به او وحى كرد به آنها بگو همين خرما را هم بخورند و هسته اش را بكارند و چون ميوه آورد بشما فرج مىدهم چون گمان بردند وعده نوح خلف شده سه يك آنها از دين برگشتند و دو سوم آنها باقى ماندند و خرما را خوردند و دانه اش كشتند تا چون ميوه آورد نزد نوح عليه السلام آوردند و به او خبر دادند و از او خواهش كردند كه بوعده عمل شود او هم از خداى عز و جل خواهش فرج كرد و خدا به او وحى كرد به آنها بگو اين ميوه را هم بخوريد و هسته اش را بكاريد يك سوم ديگر هم از دين برگشتند و يك سوم بجا ماندند و خرماها را خوردند و هسته آن را كشتند و چون ميوه آورد نزد نوح آوردند و گفتند از ما كمى باقى مانده و ما هم در صورت تاخير فرج بر خود نگرانيم و مىترسيم كه هلاك شويم نوح نماز خواند و عرض كرد پروردگارا از يارانم جز اين دسته نمانده است مىترسم هلاك شوند اگر باز فرج بتاخير افتد خدا به او وحى كرد من دعاى تو را اجابت كردم اكنون كشتى را بساز ميان اجابت دعا و طوفان هم پنجاه سال فاصله شد\r\n","description":"","footnote":"","page_name":" 235 ","page_number":235},
  {"content":"\r\n( 1 ) . . ابى عبد الله الصادق ( ع ) فرمايد پس از آنكه نوح از كشتى فرود آمد پنجاه سال زندگى كرد سپس جبرئيل بر آن حضرت نازل شد و عرض كرد اى نوح نبوت تو گذشت و روزگارت بسر رسيد اسم اكبر و ميراث نبوت و آثار علم نبوتى كه با تو است در نظر بگير و به پسرت سام تحويل بده زيرا من زمين را وانگذارم جز آنكه عالمى در آن باشد كه تا بعثت پيغمبر ديگر وسيله طاعت من و نجات مردم گردد و مردم را بدون حجت و دعوتكننده بسوى خود و راهنماى راه من و عارف بامر من وانگذارم من حكم كرده‌ام كه براى هر قومى رهبرى باشد تا سعادتمندان بوسيله او رهبرى شوند و حجت بر اشقياء تمام شود حضرت نوح اسم اكبر و ميراث علم و آثار نبوت را بفرزندش سام داد ولى حام و يافث علمى نداشتند كه از آن بهره برند فرمود نوح مژده هود را به آنان داد و دستور داد از او پيروى كنند و هر ساله يك روز وصيت او را مورد نظر قرار دهند و عيد آنها باشد چنانچه آدم به آنها امر كرده بود فرزندان حام و يافث زورگوئى پيشه كردند و فرزندان سام علمى كه داشتند پنهان كردند و بعد نوح از دولت حام و يافت بر سام تسلط يافت و اينست فرموده خداى عز و جل در سوره ( و الصافات آيه 87 ) و واگذاريم بر او در آخرين ميفرمايد واگذارد بر نوح دولت زورگويان را و با ذكر اين پيش آمد محمد ( ص ) را تسليت مىدهد فرمود اولاد حام سند و هندو حبش است و اولاد سام عرب و عجم است و دولت بر آنها تسلط داشت و وصيت نوح را عالم بعالم از هم ارث مىبرند تا خدا هود عليه السلام را مبعوث كرد\r\n","description":"","footnote":"","page_name":" 236 ","page_number":236},
  {"content":"\r\n( 1 ) . . امام صادق فرمود چون وفات نوح رسيد شيعه خود را طلبيد و به آنها گفت بدانيد كه پس از من غيبتى خواهد بود كه سركشان ظاهر شوند و خداى عز و جل بيك قائمى از فرزندان من كه نامش هود است و خوش سيما و سنگين و با وقار است و در شمائل و اخلاق شبيه من است بشما فرج مىدهد و با ظهور او دشمنان شما را هلاك مىكند و هميشه چشم بهود داشتند و انتظار ظهور او را ميكشيدند تا مدت دراز شد و دل بيشترشان سخت شد و خداى تعالى ذكره بعد از نوميدى آنها پيغمبرش هود را ظاهر كرد و بگرفتارى آنان پايان داد و دشمنان را با باد بىسودى كه وصف آن را كرده هلاك كرد چنانچه در سوره و الذاريات آيه 42 فرمايد بر هر چه گذشت آن را خاكستر كرد سپس غيبت واقع شد تا ظهور صالح عليه السلام .\r\nامام صادق جعفر بن محمد عليه السلام فرمود چون خداوند هود را مبعوث كرد بازماندگان اولاد سام به او ايمان آوردند و ديگران گفتند كيست كه از ما نيرومندتر ؟ باشد و با باد بىسود هلاك شدند و هود به آنها وصيت كرد و بظهور صالح مژده داد\r\n\r\nباب چهارم ذكر غيبت صالح عليه السلام\r\n( 2 ) . . امام صادق عليه السلام فرمود صالح مدتى از ميان قوم خود غيبت كرد روزى كه غائب شد مردى\r\n","description":"","footnote":"","page_name":" 237 ","page_number":237},
  {"content":"\r\nكامل ، خوش اندام بود ريش انبوهى داشت و شكم خفته اى گونه هايش سبك بود در ميان مردان ميانه بالا و بهم پكيده بود و چون نزد قوم خود برگشت تغيير شكل داده بود و او را نشناختند ، قومش هنگام برگشت او سه دسته شده بودند 1 - منكران جدى كه هرگز برنميگشتند 2 - اهل شك و ترديد 3 - اهل ايمان و يقين صالح بدعوت آن دسته اى كه شك داشتند آغاز كرد و به آنها اظهار داشت كه من صالح هستم او را تكذيب كردند و دشنام دادند و راندند و گفتند خدا از تو بيزار باد صالح به شكل تو نبود ، فرمود سپس نزد منكران آمد سخن او را نشنيدند و به سختى از او دورى كردند سپس پيش دسته سوم رفت كه اهل ايمان و يقين بودند و به آنها گفت من صالح هستم ، گفتند يك خبرى بما بگو كه بفهميم تو صالح هستى چون ما شكى نداريم كه خداى تعالى آفريننده است هر كس را بهر شكل كه خواهد در مىآورد ، ما در ميان خود نشانه‌هاى قائم را بهم خبر داديم و بررسى كرديم كه وقتى آيد معلوم باشد و صحت آن بوسيله يك خبر آسمانى بر ما محقق شود .\r\nصالح گفت من همان صالح هستم كه شتر را براى شما آوردم ، گفتند راست گفتى ما هم همين موضوع را بررسى ميكرديم آن شتر چه نشانه هائى داشت ؟ گفت يك روز او آب را مينوشيد و يك روز شما ، گفتند ما به خدا و آنچه از او آوردى ايمان داريم ، اينجا است كه خدا مىفرمايد بدرستى كه صالح از طرف پروردگارش فرستاده شد اهل يقين گفتند ما بدان چه فرستاده شده ايمان داريم و و گفتند آنان كه خود را بزرگ شمردند يعنى اهل شك و منكران ما به آن كه شما ايمان آورديد كافر هستيم ، گفتم آيا آن روز در ميان آنها عالمى بصالح بود ، فرمود خدا از آن عادلتر است كه زمين را\r\n","description":"","footnote":"","page_name":" 238 ","page_number":238},
  {"content":"\r\nبدون عالم گذارد كه بخداى عز و جل رهبرى كند ، آن مردم بعد از خروج صالح فقط هفت روز در حال بلا تكليفى بسر بردند كه امامى را نمىشناختند ولى به همان دين خداى عز و جل كه در دست داشتند عمل ميكردند و با هم متحد بودند و چون صالح ( ع ) ظاهر شد دور او جمع شدند و همانا مثل قائم عليه السلام مثل صالح است .\r\n\r\nباب پنجم در غيبت ابراهيم عليه السلام\r\n( 2 ) غيبت ابراهيم خليل الرحمن صلوات الله عليه مانند غيبت قائم ( ع ) ما است بلكه عجيبتر است از آن زيرا خداى عز و جل اثر حضرت ابراهيم را از همان وقتى كه در شكم مادر بود پنهان داشت تا خداى عز و جل بقدرت خود او را از شكم به پشت جابجا كرد سپس امر ولادتش را پنهان داشت تا وقتى مدت غيبت بسر آمد .\r\n. . امام صادق عليه السلام ، فرمود پدر حضرت ابراهيم ( ع ) منجم نمرود بن كنعان بود ، نمرود بىنظر او كارى نميكرد ، شبى از شبها در ستاره‌ها نظر كرد و صبح گفت امشب وضع شگفت انگيزى ديدم ، نمرود گفت چه بود ، گفت نوازدى را در همين كشور خود ديدم كه هلاكت ما همه بدست او است و به همين نزديكى مادرش به او آبستن مىشود ، نمرود از اين خبر تعجب كرد ، گفت زنها به دو آبستن شده‌اند ؟ گفت نه ، در علم خود يافته بود كه آن مولود را به آتش مىسوزانند ولى درك نكرده بود كه خداى تعالى او را نجات ميدهد فرمود نمرود زنان را از مردان ممنوع كرد و همه زنها را در ميان شهر بازداشت نمود تا مردى نتواند با زنى آميزش كند فرمود در همين ميان پدر ابراهيم ( ع )\r\n","description":"","footnote":"","page_name":" 239 ","page_number":239},
  {"content":"\r\nبا زنش مواقعه كرد و به دو آبستن شد و گمان برد كه اين همان مولود است فرستاد چند زن قابله را كه هر چه در شكم بود تشخيص ميدادند آورد و مادر ابراهيم را بازرسى كردند خداى تعالى آنچه را در رحم بود به پشت چسبانيد و قابله‌ها گفتند ما چيزى در شكم او نمىبينيم و چون مادر ابراهيم او را زائيد پدرش ميخواست او را پيش نمرود برد ، زنش گفت نوزادت را نزد نمرود مبر كه او را بكشد بگذار من او را بيكى از اين غارها ببرم و آنجا بگذارم تا بميرد و تو بدست خود بچه ات را نكشته باشى ، گفت او را ببر ، او را در غارى برد و شير داد و در آنجا گذاشت و در غار را با قطعه سنگى بست و برگشت خداى عز و جل روزى او را در انگشت بزرگش نهاد و از آن شير ميمكيد و در هر روز به اندازه يك هفته و در يك هفته به اندازه يك ماه و در يك ماه به اندازه يك سال بزرگ مىشد تا خدا خواست در آنجا ماند و يك روز مادرش بپدرش گفت كاش اجازه ميدادى بسر وقت آن كودك ميرفتم و بخاكش ميسپردم ، گفت برو مادر ابراهيم بغار آمد و بر خلاف انتظار ديد كه دو چشم او چون دو چراغ ميدرخشند او را برگرفت و به سينه خود چسبانيد و شيرش داد و برگشت ، پدرش از حال كودك پرسش كرد ، گفت بخاكش سپردم و مدتى ببهانه حاجت بيرون ميرفت و خود را بابراهيم ميرسانيد و او را در آغوش ميكشيد و شيرش ميداد و برميگشت ، چون راه رو شد بشيوه ديرين مادرش آمد و با او كار هميشه را نمود و چون خواست برگردد جامه او را گرفت مادر گفت چه ميخواهى ؟ گفت مرا با خود ببر ، گفت بگذار از پدرت اجازه بگيرم ، هميشه ابراهيم در پنهانى بود و خود را نهان ميداشت و كار خود را زير پرده داشت تا آنگاه كه ظهور كرد و فرمان خداى تعالى ذكره را به گوش مردم آشكار كرد و خدا نيروى خود را در باره او آشكار ساخت سپس دوباره غائب شد و\r\n","description":"","footnote":"","page_name":" 240 ","page_number":240},
  {"content":"\r\nآن موقعى بود كه پادشاه سركش او را از شهر بيرون كرد و فرمود از شما و آنچه جز خدا ميخوانيد كناره كنم و پروردگار خود را بخوانم و اميدوارم به خواندن پروردگارم بدبخت نباشم ، خداى عز و جل در سوره مريم آيه 49 فرمايد چون از آنها و آنچه جز خدا ميپرستيدند كناره كرد ما اسحق و يعقوب را به او بخشيديم و همه را پيغمبر قرار داديم 50 و از رحمت خود بدانها بخشيديم و براى آنها زبان راستگوئى كه على بود قرار داديم ، مقصود على بن ابى طالب ( ع ) است زيرا ابراهيم از خداى عز و جل خواسته بود كه برايش در ميان پسينيان زبان راستگوئى قرار دهد و خداى تبارك و تعالى براى او و اسحق و يعقوب زبان راستگوى على را قرار داد كه قائم همان يازدهمين فرزند او است و او است مهدى كه زمين را پر از عدل و داد كند چنانچه پر از جور و ظلم شده است و براى او يك غيبت و سرگردانى است كه در آن مردمانى گمراه شوند و ديگرانى هدايت يابند و اين امر باشد چنانچه او آفريده شده است و على در حديث كميل بن زياد نخعى خبر داد كه زمين بىحجت نماند آن حجت يا ظاهر و مشهور باشد يا نهان و مستور براى آنكه حجتهاى خدا و نشانه‌هاى او از ميان نروند و من اين دو خبر را با سند آنها در همين كتاب در باب نقل اخبارى كه راجع بوقوع غيبت از امير المؤمنين نقل شده بيرون نويس كرده‌ام و در اينجا آنها را مكرر كردم براى آنكه در تتميم داستان ابراهيم بذكر آنها حاجت بود .\r\n","description":"","footnote":"","page_name":" 241 ","page_number":241},
  {"content":"\r\nابراهيم عليه السلام غيبتى ديگر دارد كه تنها بگردش شهرها پرداخته تا عبرت گيرد\r\n( 1 ) امام پنجم فرمود ابراهيم روزى بيرون رفت و بگردش شهرها پرداخت تا عبرت گيرد بيك بيابانى از زمين گذشت و بناگاه ديد مردى ايستاده نماز ميخواند آوازش تا آسمانها بالا ميرود و جامه اى از مو بتن دارد ، ابراهيم عليه السلام نزد او ايستاد و از او در شگفت شد و منتظر بود از نماز فارغ شود و چون طول كشيد او را با دست خود جنبانيد و گفت مختصر كن من حاجتى دارم ، آن مرد نماز را كوتاه كرد و ابراهيم نشت به او گفت براى كه نماز ميخوانى ؟ گفت براى معبود ابراهيم ، گفت معبود ابراهيم كيست ؟ گفت آنكه تو را و مرا آفريده ابراهيم فرمود وضع تو مرا خوش آمد و من دوست دارم براى خاطر خداى عز و جل با تو برادر باشم منزلت كجا است كه هر گاه خواستم از تو ديدن كنم و با تو ملاقات بنمايم بدانم ؟\r\nگفت منزلم پشت اين آب نما است و اشاره به دريا كرد ولى مصلاى من همين جا است و در اينجا مرا درك ميكنى ان شاء الله سپس آن مرد بابراهيم گفت آيا حاجت ديگرى دارى ؟ ابراهيم گفت آرى آن مرد گفت چيست ؟ فرمود يا تو دعا كن و من آمين گويم يا من دعا ميكنم تو آمين بگو آن مرد گفت براى چه بدرگاه خدا دعا كنيم ؟\r\nابراهيم فرمود براى مؤمنين گنه كار آن مرد گفت نه ابراهيم فرمود براى چه ؟ گفت چون مدت سه سال است كه دعائى بدرگاه خدا كردم و تاكنون اجابتى نديدم و من از خداى عز و جل خجلت ميكشم كه دعاى ديگرى بكنم تا بدانم كه او مرا اجابت كرده است ، ابراهيم فرمود چه دعا كردى ؟ آن مرد گفت من در همين مصلاى خود بودم يك روز يك پسر بچه با هيبت كه نور از پيشانيش ساطع بود من گذشت گيسوانهايش در پشت سرش ريخته بود يك گله گاو را ميراند كه روغن از آنها ميچكيد و يك گله گوسفند كه بسيار شسته و فربه بود من از ديدار او در عجب شدم به او گفتم اى پسر بچه اين گاو و گوسفند از كيست\r\n","description":"","footnote":"","page_name":" 242 ","page_number":242},
  {"content":"\r\nگفت از من گفتم تو كيستى ؟ گفت اسماعيل بن ابراهيم خليل الرحمن عز و جل صلواته عليه در آن وقت بدرگاه خداى عز و جل دعا كردم و خواهش كردم كه خليل خود را به من بنمايد .\r\nابراهيم به او گفت من ابراهيم خليل الرحمن هستم و آن پسر بچه پسر منست آنگاه آن مرد گفت حمد خدا را كه دعوت مرا اجابت كرده سپس هر دو گونه ابراهيم را بوسيد و او را در آغوش كشيد و عرضكرد اكنون براى دعا حاضرم شما دعا كنيد تا من آمين گويم ابراهيم عليه السلام براى گنهكاران از مؤمنين و مؤمنات از آن روز تا روز قيامت دعاى كرد و آمرزش و رضاى خدا را طلبيد و آن مرد بر دعايش آمين گفت راوى گويد امام پنجم فرمود دعاى ابراهيم بمؤمنين گنه كار از شيعيان ما تا روز قيامت ميرسد .\r\n\r\nباب ششم غيبت يوسف عليه السلام\r\n( 2 ) غيبت يوسف مدت بيست سال بوده كه در آن عطر نزده و سرمه نكشيده و بزنان نزديك نشده تا آنكه خدا پريشانى يعقوب را رفعكرده و يوسف و برادران او را و پدر و مادر و خاله اش را دور هم جمع كرده اين مدت سه روز در چاه بود و چند سال در زندان بسر برد و باقى سالها را در ملك و عزت بود ، يوسف در مصر بود و يعقوب در فلسطين ميان آنها نه روز مسافت بود و در دوران غيبت اوضاع مختلفى داشت .\r\nبرادرانش اتفاق كردند او را بكشند ، سپس او را در چاه عميقى افكندند و پس از آن ببهاى ناروائى او را فروختند سپس گرفتارى عشق زن عزيز مصر براى او رخ داد و دنبال آن چند سال زندانى شد و بعد از آن سلطنت مصر بدست او افتاد و خداى تعالى ذكره وضع پراكنده او را جمع آورى كرد و تأويل خوابش را به او نمود .\r\n","description":"","footnote":"","page_name":" 243 ","page_number":243},
  {"content":"\r\n( 1 ) . . امام ششم عليه السلام فرمود يك اعرابى پيش يوسف آمد تا از او گندم بخرد به او فروخت و چون از خريد و فروش پرداخت يوسف به او گفت منزلت كجا است ؟ گفت در فلان مكان فرمود به او گفت چون بوادى فلانى رسيدى بايست و فرياد كن يا يعقوب يا يعقوب كه يك مرد بزرگوار نيكو منظر و تنومند و خوش چهره نزد تو بيرون مىآيد به او بگو من در مصر مردى را ملاقات كردم و او بشما سلام رسانيد و ميگفت كه امانت تو نزد خداى عز و جل ضايع نشده فرمود اعرابى راه بريد تا بدان جا رسيد بغلامانش گفت شترها را نگهدارند سپس فرياد كرد يا يعقوب يا يعقوب يك مرد نابينا بسوى او بيرون شد بلند قامت و نيكو منظر بود و دست به ديوار داشت و پيش آمد آن مرد شتردار گفت تو يعقوب هستى ؟ گفت آرى پيغام يوسف را به او رساند فرمود يكباره غش كرد و به روى زمين افتاد چون به هوش آمد فرمود اى اعرابى حاجتى بخداى عز و جل دارى عرضكرد آرى من مرد مالدارى هستم و زنم دختر عموى منست و تاكنون فرزندى نياورده برايم دوست دارم دعا كنى خدا يك پسر به من روزى كند ، يعقوب وضو ساخت و دو ركعت نماز خواند بدرگاه خداى عز و جل دعا كرد و چهار شكم يا فرمود شش شكم زائيد و در هر شكمى دو فرزند بود ، از اينجا يعقوب دانست كه يوسف زنده است و نمرده است و خداى تعالى ذكره پس از دوره غيبت او را محققا ظاهر مينمايد و بپسرانش ميگفت براستى من از طرف خدا چيزى ميدانم كه شماها نميدانيد و خاندان و خويشانش در ياد يوسف و انتظار او ويرا غلط كار ميدانستند تا آنگاه هم كه بوى يوسف را شنيد و فرمود من بوى يوسف را دريافتم اگر مرا بغلط نسبت ندهيد گفتند به خدا تو هنوز در بيراهه ديرين خود هستى و چون بشير آمد كه همان\r\n","description":"","footnote":"","page_name":" 244 ","page_number":244},
  {"content":"\r\nپسرش يهودا بود و پيراهن يوسف را برويش انداخت و بينائى او برگشت فرمود آيا نگفتم بشما كه براستى من از جانب خدا ميدانم آنچه را شما نميدانيد .\r\n. . مفضل جعفى گويا از امام ششم نقل كرده گويد شنيدم ميفرمود آيا ميدانى كه پيراهن يوسف چه بود ؟ گفتم نه فرمود چون آتش براى ابراهيم عليه السلام افروخته شد جبرئيل ( ع ) براى او يك جامه بهشتى آورد به او پوشانيد و بوسيله آن حرارت آتش او را زيان نرسانيد و از سرما هم ضررى نديد و چون مرگ ابراهيم رسيد آن را در بازو بندى نهاد باسحاق آويخت و اسحق بيعقوب آويخت و چون يوسف براى و به دنيا آمد آن را بوى آويخت در بازوى او بسته بود تا كارش بدان جا رسيد كه رسيد و چون يوسف آن پيراهن را از ميان آن بازو بند بيرون آورد يعقوب بوى آن را شنيد و اينست كه فرمود براستى من بوى يوسف را ميشنوم اگر مرا بغلط نسبت ندهيد و آن اين پيراهن بود كه از بهشت آمده بود راوى گويد قربانت گردم اين پيراهن بكه رسيد ؟ فرمود باهلش سپس فرمود هر پيغمبرى علمى يا چيز ديگرى به ارث برد همه بمحمد رسيد و روايت شده كه چون قائم ظهور كند پيراهن يوسف را در بردارد و عصاى موسى و خاتم سليمان با او است و دليل بر آنكه حضرت يعقوب ميدانست يوسف زنده است و براى ابتلاء و آزمايش از وى غائب شد است اينست كه :\r\n1 - چون پسرانش از صحراى كنعان برگشتند و گريه ميكردند به آنها فرمود فرزندانم چرا گريه ميكنيد و واى ميگوئيد و چه شده است كه من عزيزم يوسف را در ميان شما نميبينم ؟ گفتند پدر جان براستى ما رفتيم مسابقه كنيم و يوسف را بر سر بنه خود گذاشتيم گرگ او را خورد تو حرف ما را\r\n","description":"","footnote":"","page_name":" 245 ","page_number":245},
  {"content":"\r\nباور ندارى اگر چه راستگو باشيم ، اين پيراهن او است كه برايت آورديم . گفت آن را به من دهيد به او دادند گرفت به صورت خود انداخت و بيهوش شد چون به هوش آمد گفت فرزندانم مگر گمان شما اين نيست كه گرگ فرزند عزيزم يوسف را خورده ؟ گفتند چرا گفت چرا بوى گوشت او را نمىشنوم و چرا پيراهن او درست است و دريده نيست گو اينكه پيراهن از طرف پائين از تنش بيرون آمده باشد چگونه ممكن بود گريبان و سر شانه هايش پاره نشود و گرگ او را به درد و بخورد اين گرگ دروغ است و فرزندم ستمكشيده و نفس بد كيش شما كار بدى براى شما جلوه داده من صبر جميل پيشه كنم و خدا بر آنچه شرح دهيد يارىكننده است ، آن شب از آنها رو گردان شد و با آنها سخن نگفت و شروع كرد بسوگوارى بر يوسف .\r\nميگفت اى عزيزم يوسف كه بر همه فرزندانم او را برگزيدم و از من ربوده شد عزيزم يوسف كه از ميان همه فرزندانم به او اميدوار بودم و از من ربوده شد عزيزم يوسف كه دست راستم را بالشش ميكردم و دست چپم را رو اندازش مىنمودم و از من ربوده شد .\r\nعزيزم يوسف كه در تنهائى به او انس ميگرفتم و از من ربوده شد عزيزم يوسف كاش مىدانستم در كدام از كوهها انداختندت يا در كدام دريا غرقه ات كردند .\r\nعزيزم يوسف كاش با تو بودم و هر مصيبتى به تو رسيده بود به من مىرسيد .\r\n2 - دليل ديگر بر آنكه يعقوب ميدانست يوسف زنده است و غائب است گفته او است كه فرمود اميد است خدا همه را به من رساند و اينكه بفرزندانش گفت اى فرزندانم برويد و از يوسف و برادرش جستجوى كنيد و از رحمت خدا نوميد نباشيد از رحمت خدا نوميد نباشند مگر مردم كافر 3 - امام صادق فرمود كه يعقوب بملك الموت گفت به من خبر ده كه ارواح مردم را با هم قبض\r\n","description":"","footnote":"","page_name":" 246 ","page_number":246},
  {"content":"\r\nميكنى يا جدا يا جدا گفت جدا جدا فرمود روح يوسف را در ضمن ارواح ستاندى ؟ عرضكرد نه . اينجا بود كه بپسرانش گفت برويد و از يوسف جستجو كنيد و حال كسانى كه امروزه عارف به امام زمان غائب هستند چون حال يعقوبست كه معرفت بيوسف غائبش داشت و حال جاهلان بغيبت امام زمان و معاندان در باره او مانند حال خاندان يعقوب و خويشان او است كه كار جهالت آنها در باره يوسف و غيبت وى به آنجا كشيد كه بپدرشان يعقوب گفتند به خدا تو در گمراهى ديرين خود هستى .\r\n4 - آنكه چون بشير پيراهن يوسف بر روى او انداخت و بينا گرديد فرمود من بشما نگفتم براستى من ميدانم آنچه شما نميدانيد و اين هم دليل است كه ميدانست يوسف زنده است و براى گرفتارى و آزمايش غائب شده .\r\n. . سدير گويد از امام ششم شنيدم ميفرمود كه در قائم روشى است از يوسف ، گفتم گويا به ياد خبر او يا غيبت او باشيد ؟\r\nبه من فرمود اين امت خوك صفت منكر نيستند كه برادران يوسف سبط بودند و پيغمبر زاده با يوسف تجارت كردند و خريد و فرش كردند با آنكه برادرانش بودند و او هم برادرشان بود او را نشناختند تا خودش به آنها گفت من يوسف هستم و اين برادر منست پس چرا اين امت منكر ميشوند كه خداى عز و جل در يك روزگارى بخواهد حجت خود را از آنها پنهان كند ، يوسف يك روزى پادشاه مصر بود ميان او و پدرش هيجده روز مسافت بود اگر خدا ميخواست جاى او را به او بفهماند بدان توانا بود به خدا چون مژده به آنها رسيد يعقوب و فرزندانش نه روزه بمصر رسيدند چرا اين امت منكرند كه خداى عز و جل با حجت خود همان كند كه با يوسف كرد امام غائب ميان آنها گردش مىكند و\r\n","description":"","footnote":"","page_name":" 247 ","page_number":247},
  {"content":"\r\nو در بازارهاى آنها راه ميرود و پا روى فرش آنها مينهد و آنها او را نشناسند تا آنكه خداى عز و جل به او اجازه دهد كه خود را به آنها معرفى كند چنانچه بيوسف اجازه داد آنگاه كه به آنها گفت .\r\nميدانيد با يوسف و برادرش چه كرديد وقتى كه نادان بوديد ، گفتندها تو خود يوسف هستى ؟\r\nگفت من يوسف هستم و اين برادر من است .\r\n\r\nباب هفتم در غيبت موسى عليه السلام\r\n( 2 ) . . رسول خدا فرمود چون مرگ يوسف رسيد شيعيان و خاندان خود را جمع كرد و حمد و ثناى الهى گفت و سپس آنها را از سختى آينده آنان خبر داد و گفت در اين سختى مردان را بكشند و شكم زنان آبستن را بدرند و كودكان را سر ببرند تا خدا حق را در قائم از فرزندان لاوى بن يعقوب ظاهر كند و او مردى گندم گون و بلند قامت است و صفات او را برشمرد و سفارش كرد كه به اين وصيت من متمسك باشيد ، دوره غيبت و سختى بنى اسرائيل فرا رسيد و مدت چهار صد سال در انتظار قيام قائم بسر بردند تا آنگاه كه مژده تولد او را دريافتند و نشانه‌هاى ظهورش را ديدند و گرفتارى سختتر شد و با سنگ به آنها حمله شد و دانشمندى كه باحاديث او آرامش ميگرفتند تحت تعقيب قرار گرفت و پنهان شد و آنها را واگذاشت به او گفتند مادر هنگام سختى بگفته‌هاى تو دلخوش بوديم آنها را در يك بيابانى برد و نشست و حديث قائم و اوصاف و مژده نزديك بودن ظهور او را به آنها ميگفت شب\r\n","description":"","footnote":"","page_name":" 248 ","page_number":248},
  {"content":"\r\nمهتابى بود و در همين ميان موسى عليه السلام بر آنها وارد شد ، در اين وقت تازه جوانى بود و از خانه فرعون بيرون آمده و گردش ميكرد از ميان موكب خود كناره گرفته و سوار بر استر بود و طيلسان خزى بدوش داشت و نزد آنها آمد ، چون آن دانشمند او را ديد از صفات او ويرا شناخت ، برخاست و خود را بپاى او انداخت و بوسه زد و گفت حمد خدا را كه نمردم تا تو را ديدم چون پيروانش چنين ديدند دانستند كه او ناجى آنها است همه بشكرانه خداى عز و جل بر زمين افتادند موسى جز اين كلمه نگفت كه اميدوارم خداى عز و جل فرج شما را زود برساند سپس غائب شد و رفت به شهر مدين و نزد شعيب مدتها ماند ، اين غيبت دوم براى آنها سختتر از اولى بود و پنجاه و چند سال طول كشيد و گرفتارى آنها سخت شد و دانشمند هم پنهان شد ، فرستادند خدمت او كه ما بر پنهانى تو صبر نتوانيم رفت بيك بيابانى و آنها را خواست و با گفته‌هاى خود خوشدل ساخت و به آنها اعلام كرد كه خداى عز و جل به او وحى كرده است كه بعد از چهل سال فرج بدهد همه گفتند الحمد لله خدا به او وحى كرد بگو به آنها كه آن را بسى سال تخفيف دادم كه الحمد لله گفتند ، گفتند هر نعمتى از خداست خدا به او وحى كرد به آنها بگو آن را تا بيست سال تخفيف دادم ، گفتند كسى خبر نياورد جز خدا ، خدا به او وحى كرد كه آن را تا ده سال كم كردم ، گفتند جلو بدى را نگيرد جز خدا ، به او خطاب رسيد كه به آنان بگو از جاى خود حركت نكنيد اكنون اجازه فرج شما را دادم در اين ميانه موسى عليه السلام نمودار شد سوار بر الاغى بود و دانشمند خواست وظائف شيعه را نسبت به او شرح دهد ، موسى آمد تا نزد آنها توقف كرد و بر آنها سلام داد دانشمند به او گفت چه نام دارى ؟ گفت موسى گفت نام پدرت چيست ؟ گفت عمران ، پدر او كيست فاهت بن لاوى بن يعقوب ؟ براى چه آمدى ؟\r\n","description":"","footnote":"","page_name":" 249 ","page_number":249},
  {"content":"\r\nبرسالت از طرف خداى عز و جل ، دانشمند برخاست و دست او را بوسيد سپس با آنها نشست و آنها را خوشدل كرد و دستورات خود را به آنها داد و آنها را متفرق ساخت و از اين وقت تا غرق فرعون و فرج آنها چهل سال طول كشيد . . امام ششم عليه السلام فرمود چون وفات يوسف بن يعقوب ( ع ) رسيد خاندان يعقوب را كه هشتاد مرد بودند جمع كرد و گفت كه اين قبطيان به زودى بر شما مسلط شوند و بدترين عذاب را بشما بچشانند و همانا خدا شما را بدست مردى از فرزندان لاوى بن يعقوب بنام موسى بن عمران نجات بخشد و او پسريست بلند بالا و پيچيده مو و گندم گون و هر مردى از بنى اسرائيل پسرش را عمران نام ميكرد و او هم نام پسرش را موسى ميگذاشت ، امام پنجم فرمود موسى ظاهر نشد تا آنكه پنجاه دروغ گو در بنى اسرائيل قيام كرد و هر كدام مدعى بودند كه موسى بن عمران موعود هستند ، خبر بفرعون رسيد كه بنى اسرائيل بموسى بن عمران توجه دارند و او را ميجويند و غيبتگويان و جادوگران دربار وى هم به او گفتند هلاكت دين و قوم تو بدست پسر بچه ايست كه در اين سال زائيده شود از بنى اسرائيل فرعون بر زنان آنها قابله‌ها گماشت و دستور داد امسال پسرى زائيده نشود جز آنكه بايد سرش را بريد يك قابله هم بر مادر موسى گماشت ، چون بنى اسرائيل چنين ديدند گفتند اگر پسرها را بكشند و دخترها را نگهدارند ما هلاك ميشويم و باقى نمانيم بيائيد قرار بگذاريم كه نزديكى بزنان نكنيم عمران پدر موسى گفت با آنها بياميزيد تقدير الهى محقق\r\n","description":"","footnote":"","page_name":" 250 ","page_number":250},
  {"content":"\r\nشود اگر چه مشركان بد داشته باشند بار خدايا هر كس آن را حرام داند من حرام ندانم و هر كه آن را ترك كند من آن را ترك نكنم و با مادر موسى در آميخت و آبستن شد قابله اى بر سر او گماشتند كه با او برميخاست و با او مىنشست و چون مادرش بموسى آبستن شد بوى محبت شديدى احساس كرد و چنيناند حجج خدا بر خلقش قابله وى گفت دختر جان چرا رنگت زرد مىشود و گوشت تنت آب مىشود ؟ گفت مرا سرزنش مكن زيرا چون بزايم سر پسرم بريده شود ، گفت غم مخور من او را كتمان ميكنم از او باور نكرد و چون زائيد به او توجه كرد و او را بوسيد و گفت ما شاء الله و بمادرش گفت نگفتم او را مخفى ميكنم براى تو سپس او را برداشت ميان رختخواب پنهان كرد و كار او را اصلاح كرد و از خانه بيرون رفت و بپاسبانان فرعون كه بر در خانه بودند گفت برگرديد فقط يك قطعه خون بريده خارج شد آنها هم برگشتند و مادرش او را شير داد و چون ترسيد كه بآواز گريه او او را تعقيب كنند خدا به او وحى كرد كه يك تابوت بسازد و او را در آن بگذارد و شبانه او را ببرد ميان نهر نيل مصر بيفكند ، او را در تابوتى گذاشت و در دريا انداخت و تابوت به طرف او برميگشت و او را بدم موج ميداد تا باد او را زد و بميان نيل برد ، چون ديد آب او را ميبرد خواست فرياد بكشد ، خدا دلش را نگهداشت ، گويد زن صالح فرعون از بنى اسرائيل بود بفرعون گفت بهار است مرا از تنگناى قصر بيرون ببر و يك چادرى بر كنار شط بر پا كن تا در اين چند روزه تفريح كنم . چادرى كنار رود نيل براى او زدند و بناگاه تابوت بسوى او آمد بكنيزان خود گفت آنچه من مىبينم شما هم مىبينيد كه روى آبست ؟ گفتند اى خانم ما به خدا آرى و چون نزديك او رسيد بدست خود آن را از آب گرفت و نزديك بود آب او را فرو برد و فرياد همه بلند شد ، آن را كشيد و بيرون آورد و گشود و بچه\r\n","description":"","footnote":"","page_name":" 251 ","page_number":251},
  {"content":"\r\nرا در دامن خود گرفت ديد يك پسر بسيار زيبائى و خوش چهره ايست كه كسى مانند او نديده محبت او در دلش افتاد و او را در دامن گرفت و گفت اين پسر من است ، گفتند آرى به خدا اى خانم ، تو فرزند ندارى و ملك مصر جانشينى ندارد او را فرزند خود قرار بده برخاست نزد فرعون رفت و گفت من يك پسر بچه پاكيزه شيرينى از رود نيل گرفتم او را بفرزندى بپذيريم و چشم روشنى من و تو باشد او را مكش ، گفت اين پسر بچه از كجاست ؟ گفت به خدا نميدانم هم اكنون آب او را آورده است از او درخواست كرد تا او راضى كرد ، چون مردم شنيدند پادشاه يك پسرى اتخاذ كرده هيچ كدام از سران نبود مگر آنكه زنش را فرستاد تا دايه او باشد و او را نگهدارى كند و آن بچه از پستان هيچ كدام شير نخورد ، زن فرعون گفت براى پسرم دايه بجوئيد و هيچ كس را ناقابل به حساب نياوريد و موسى پستان هيچ زنى را نميگرفت مادر موسى بخواهرش گفت برو دنبال او جستجو كن ببين اثرى ازو بدست مىآورى رفت تا بدر خانه پادشاه رسيد و گفت شنيدم شما دايه ميخواهيد در اينجا يك زن پاكدامنى هست كه پسر شما را ميگيرد و كفالت مىكند زن فرعون گفت او را بياوريد چون وارد شد گفت از چه خاندانى هستى ؟ گفت از بنى اسرائيل ، گفت اى دخترك برو پى كارت ما به تو حاجت نداريم زنها گفتند خدايت عافيت دهد ببين پستانش را قبول مىكند يا نه ؟ زن فرعون گفت بعقيده شما اگر قبول كند فرعون راضى مىشود كه پسر از بنى اسرائيل باشد و دايه هم از بنى اسرائيل او راضى نميشود ، گفتند ببين پستانش را ميگيرد يا نه ، زن فرعون به خواهر موسى گفت برو آن دايه را بياور آمد پيش مادرش و گفت زن پادشاه تو را ميخواهد ، نزد او وارد شد و موسى را به او داد و او را در دامن گرفت و پستان در دهانش گذاشت و شير در حلقومش سرازير شد ، چون زن فرعون ديد كه پسرش پستان او را گرفت نزد فرعون رفت و گفت من براى پسرم يك دايه يافتم و پستان او را گرفت ،\r\n","description":"","footnote":"","page_name":" 252 ","page_number":252},
  {"content":"\r\nگفت از چه خاندانى است ؟ گفت از بنى اسرائيل فرعون گفت اين كار هرگز نميشود بچه از بنى اسرائيل و دايه از بنى اسرائيل و به او اصرار فراوانى كرد ، گفت از اين بچه چه ترسى دارى چون پسرى در دامن تو بزرك مىشود بهر نحوى بود او را از رأيش برگردانيد و راضى كرد ، موسى در ميان خاندان فرعون بزرگ شد ، مادر و خواهر و قابله هم در باره او چيزى اظهار نكردند تا مادر و قابله هر دو مردند و موسى بزرگ شد و بنى اسرائيل هيچ اطلاعى از او نداشتند ، بنى اسرائيل او را ميجستند و از او ميپرسيدند و بىاطلاع بودند گويد بفرعون خبر رسيد كه بنى اسرائيل در جستجوى موسى هستند و از او پرسش ميكنند نزد آنها فرستاد و بر آنها عذاب بيشترى مقرر كرد و زن و مرد آنها را از هم جدا كرد و آنها را از خبر گرفتن از موسى و پرسش از او باز داشت ، فرمود يك شب مهتاب بنى اسرائيل نزد يكى از مشايخ خود كه دانشمند بود جمع شدند و گفتند ما با ذكر احاديث خوشدليم تا كى و تا چند در انتظار باشيم و در گرفتارى بسر بريم ، گفت به خدا در اين رنج خواهيد بود تا خداى تعالى پسرى از خاندان لاوى بنام موسى بن عمران بلند قامت و پيچيده موى بياورد و شما را نجات دهد در اين گفتگو بودند كه موسى سوار بر استرى آمد و نزد آنها توقف كرد آن شيخ سربلند كرد و با نشانها كه داشت او را شناخت به او گفت نامت چيست ؟ گفت موسى پسر كيستى ؟ گفت عمران گويد پريد جلو دست او را بوسيد و همه روى پايش افتادند به آن بوسه دادند آنها را شناخت و پيروانى يافت و مدتى كه ميخواست بر او گذشت و بيرون رفت و در شهرى از شهرهاى فرعون وارد شد كه يكى از پيروانش در آنجا بود و با يك مرد فرعونى قبطى در كشت و كشتار بود آنكه از پيروانش بود بر عليه دشمن قبطى از او كمك\r\n","description":"","footnote":"","page_name":" 253 ","page_number":253},
  {"content":"\r\nخواست موسى مشتى به آن قبطى زد و او درگذشت ، موسى بسيار تنومند و نيرومند بود مردم سخن او را گفتند و كار او شيوع يافت و معروف شد كه موسى يك تن از بستگان فرعون را كشته و موسى آن شب را در ترس و انتظار تعقيب در آن شهر بسر برد ، چون صبح شد بناگاه مرديكه ديروز از او يارى خواسته بود با ديگرى در آويخته و از او بر عليه وى كمك ميخواست موسى بوى گفت تو مرد آشوبگرى هستى ديروز با يك مردى در افتادى و امروز با ديگرى چون خواست بدشمن خود و او مشت زند گفت اى موسى ميخواهى مرا بكشى چنان كه ديروز آدمى كشتى تو نميخواهى جز آنكه در زمين يك زورگو باشى و نميخواهى از مصلحان باشى ، يك مردى هم از جاى دور شهر آمد و شتاب ميكرد گفت اى موسى براستى اشراف در باره تو شور كردند و حكم قتل تو را دادند بيرون برو براستى من از خيرخواهان توام با ترس و انتظار تعقيب از مصر خارج شد نه پشتى داشت نه مركبى و نه خدمتكارى بيك زمينى سرازير ميشد و از ديگر بالا ميرفت تا به زمين مدين رسيد و زير درختى آرميد ديد پاى آن درخت چاهى است و گرد آن گروهى از مردم آب ميكشند بناگاه چشمش بر دو دختر بيچاره افتاد كه چند گوسفند همراه داشتند ، گفت چه كار داريد ، گفتند پدر پيرى داريم و ما دو دختر بيچاره هستيم و نميتوانيم با مردها در افتيم و بايد بمانيم بعد از مردم گوسفندان خود را آب بدهيم موسى عليه السلام بر آنها دلسوزى كرد و دلو آنها را گرفت و گفت گوسفندان خود را پيش برانيد و گوسفندان آنها را آب داد آن روز صبح آن دو دختر پيش از مردم سر چاه آمدند . موسى زير درخت برگشت و نشست و گفت پروردگارا براستى من براى آنچه به من فرستى محتاجم روايت شده كه اين را در وقتى گفت كه نيازمند يك نيمه خرما بود و چون دختران نزد پدر برگشتند گفت چه زود آمديد\r\n","description":"","footnote":"","page_name":" 254 ","page_number":254},
  {"content":"\r\nگفتند يك مرد خوبى يافتيم دلش بما سوخت و گوسفندان ما را سيراب كرد بيكى از آنها گفت برو او را نزد من دعوت كن . آن دختر با شرم نزد موسى آمد و گفت پدرم شما را خواسته تا مزد آبكشى را به تو بدهد ، روايت شده كه موسى به او گفت راه را به من نشان بده و از پشت سر من بيا زيرا ما فرزندان يعقوب نگاه بدنباله زنها نميكنيم ، چون نزد او آمد و داستان خود را براى او گفت فرمود نترس از مردم ستمكار نجات يافتى ، يكى از دختران گفت پدر جان او را اجير كن ، بهترين اجير براى تو مرد نيرومند درستكار است ، گفت من ميخواهم يكى از اين دو دختر مرا به تو بزنى دهم كه تا هشت سال اجير من باشى و تا آخر ده سال اختيار با تو است ، روايت شده كه مدت ده سال را خدمت كرد زيرا پيغمبران بهتر را عمل كنند و تمامتر را چون موسى مدت را تمام كرد و خاندان خود را بسوى بيت المقدس ميبرد شب راه را گم كرد و آتشى ديد و بخانواده خود گفت اينجا من يك آتشى به نظر آوردم شايد يك تيكه از آن آتش براى شما بياورم و يا خبرى از راه بگيرم ، چون به آتش رسيد ديد يك درختى از بن تا شاخه فروزانست چون به آن نزديك شد آتش از او واپس رفت برگشت و در خود احساس ترسى كرد سپس آن درخت بوى نزديك شد و از كنار وادى ايمن كه در زمين با بركتى بود از آن درخت فريادى برخاست كه اى موسى من همان خداى پرورنده جهانيانم و اينك عصاى خود را به زمين افكن ، چون ديد كه آن عصا مانند مار جنى بجنبش آمد ، پشت كرد و به عقب برگشت ناگاه يك مارى شد مانند تنه خرما كه دندانهايش آواز قلم نويسندگى ميكرد و از دهانش شراره آتش ميجهيد موسى پشت كرده دور ميشد پروردگار عز و جلش فرمود برگرد برگشت و به خود ميلرزيد و زانوهايش بهم مىخورد عرضكرد اى معبود من اين سخنى كه ميشنوم سخن تو است فرمود آرى نترس آسوده شد و پاى خود را بر دم آن مار نهاد و زير گلويش را گرفت بناگاه دستش بر\r\n","description":"","footnote":"","page_name":" 255 ","page_number":255},
  {"content":"\r\nقبضه عصا بود و به صورت عصا برگشت و به او گفته شد نعلين خود را بكن زيرا تو در وادى مقدس راه مى - روى ، روايت شده كه مأمور بكندن آنها شد زيرا از پوست خر مرده بودند و روايت شده كه منظور از نعلين خوف از تباه شدن خانواده و خوف از فرعون است .\r\nسپس خدا او را برسالت نزد فرعون و اعوانش فرستاد با دو معجزه يد و بيضا و عصا و از امام صادق ع روايت شده كه بيكى از اصحابش فرمود بدان چه نوميدى از آنچه اميدوارى اميدوارتر باش زيرا موسى - بن عمران رفت يك تيكه آتش براى خانواده اش بياورد و با مقام رسالت و نبوت نزد آنها برگشت خداى تبارك و تعالى كار بنده و پيغمبرش موسى را در يك شب اصلاح كرد و چنين كند با امام قائم دوازدهمين ائمه عليهم السلام در يك شب كارش را درست كند چنانچه كار موسى عليه السلام را درستكرد و او را از حيرت و غيبت بروشنائى فرج و ظهور بكشاند . . عبد الله بن سنان گويد از امام ششم شنيدم ميفرمود در قائم ع روشى است از موسى بن عمران عليه السلام عرضكردم چه روشى از موسى بن عمران ؟ فرمود پنهانى ولادت او و غيبت او از قوم خود . عرضكردم موسى چند از اهلش غائب شد ؟ فرمود بيست سال . . رسول خدا فرمود خدا كار مهدى ما را در يك شب درست مىكند و در روايت ديگر است كه او را در يك شب اصلاح مىكند . .\r\n","description":"","footnote":"","page_name":" 256 ","page_number":256},
  {"content":"\r\n( 1 ) ابى بصير گويد از امام پنجم شنيدم ميفرمود در صاحب اين امر چهار سنت است از چهار پيغمبر يك روش از عيسى و يك روش از يوسف و يك روش از محمد ( ص ) از موسى خائف است و انتظار ميبرد و اما از يوسف زندان است و از عبسى اينست كه مردم ميگويند مرده است و او نمرده است و اما از محمد ( ص ) شمشير است .\r\nباب هشتم ذكر درگذشت موسى عليه السلام و غيبت در اوصياء و حجج بعد از او تا روزگار مسيح ( ع )\r\n( 2 ) . . محمد بن عماره از پدرش بازگو كرده است گويد به امام صادق جعفر بن محمد ( ص ) عرضكردم مرا از وفات موسى بن عمران عليه السلام خبر ده ؟ فرمود چون مرگش در رسيد و مدت عمرش تمام شد و روزيش بريد ملك الموت نزد او آمد و عرضكرد السلام عليك يا كليم الله موسى گفت و عليك السلام كيستى گفت من ملك الموتم ، فرمود براى چه آمدى ؟ عرضكرد آمدم جانت را بگيرم موسى گفت از كجا جانم را ميگيرى گفت از دهانت موسى گفت چگونه از دهانم با آنكه با اين دهان با پروردگارم جل جلاله سخن گفتم ، فرمود از دستت ، گفت چگونه با آنكه با اين دست تورات را برداشتم گفت از پايت فرمود چگونه با آنكه با پايم طور سينا را گام زدم ، گفت از دو چشمت ، گفت چگونه با آنكه هميشه دو چشمم اميدوار بپروردگارم بوده‌اند گفت از دو گوشت ، گفت چگونه با آنكه با آنها سخن پروردگارم عز و جل را شنيدم ، فرمود خداى تبارك و تعالى بملك الموت وحى كرد جانش را نگير تا خودش درخواست كند\r\n","description":"","footnote":"","page_name":" 257 ","page_number":257},
  {"content":"\r\n( 1 ) ملك الموت بيرون شد و موسى عليه السلام تا خدا خواست زنده بود بعد از آن يوشع بن نون را خواست و به او وصيت كرد و دستور داد سر او را نگهدارد و بعد از خود به كسى كه شايسته است وصيت نمايد و از ميان قوم خود غائب شد در دوران غيبتش به مردى برخورد كه گورى مىكند به او گفت ميخواهى در كندن اين گور به تو كمك دهم آن مرد گفت آرى كمكش كرد تا گور را كند و لحدرا پرداخت سپس موسى در آن خوابيد تا بنگرد چگونه است خدا پرده از چشمش برداشت و جاى خود را در بهشت ديد و عرضكرد خدايا مرا نزد خود بخوان و جانم را بگير ملك الموت همان گاه در آنجا جانش را گرفت و در آن قبر بخاكش سپرد و آنكه گور را مىكند همان ملك الموت بود كه به صورت آدم در آمده بود و اين در صحراى تيه بود و يك فريادكننده اى از آسمان فرياد كرد كه موسى كليم الله مرد و چه كس است كه نميرد ؟ فرمود پدرم از جدم از پدرش روايت كرده كه رسول خدا ( ص ) از قبر موسى پرسش شد فرمود آن نزد راه بزرگى است پهلوى تل سرخ ، سپس يوشع بن نون بعد از موسى عليه السلام قيام بامر نبوت و خلافت كرد و بر آزار و زيان و سختى و گرفتارى سركشان صبر كرد تا سه تن از آنها مردند و پس از آنها كارش بالا گرفت و نيرومند شد ولى دو تن از منافقان قوم خودش صفوراء دختر شعيب زن موسى را بشورش واداشتند و با صد هزار كس مخالفت او نمودند و جنگيدند و يوشع با آنها نبرد كرد و جمع بسيارى از آنها كشت و باقى گريختند باذن خداى تعالى ذكره و صفوراء دختر شعيب اسير شد و يوشع او را بخشيد و گفت تو را در دنيا بخشيدم تا پيغمبر خدا موسى را ملاقات كنم و آنچه از دست تو و طرفدارانت كشيدم به او شكايت كنم و صفوراء گفت واى واى به خدا اگر بهشت را بر من ارزانى دارند شرمم آيد كه رسول خدا را در آن ملاقات\r\n","description":"","footnote":"","page_name":" 258 ","page_number":258},
  {"content":"\r\nكنم با آنكه هتك حرمت او كردم و بر وصى او شوريدم بعد از يوشع تا زمان داود ائمه پنهان بودند در مدت چهار صد سال و آنها يازده تن بودند و در هر زمانى پيروان هر يك از آنها با آنها رفت و آمد داشتند و معالم دين خود را از آنها اخذ ميكردند تا كار امامت به آخرين نفر آنها رسيد و غايب شد و سپس ظاهر گرديد و مژده طلوع داود را به آنها خبر داد كه داود عليه السلام همآنكسى است كه زمين را از جالوت و لشكريانش پاك مىكند و فرج آنها در ظهور او است و در انتظار او بودند و چون زمان داود ( ع ) شد براى او چهار برادر بود كه پدر پيرى داشتند و داود در ميان آنها نامى نداشت و از همه كوچكتر بود و نميدانستند كه او همان داودى است كه انتظار او را ميكشند و بايد زمين را از جالوت و قشونش پاك كند با آنكه شيعه ميدانستند كه او زائيده شده و بسن نيرومندى رسيده او را ميديدند و مشاهده مىكردند و نميدانستند او است ، داود و برادران و پدرشان با طالوت جبهه جنك رفته بودند ولى داود بجا مانده بود و ميگفت در اين جبهه چه كارى از من مىآيد و پدر و برادرانش هم او را سست ميشمردند او سر گوسفندان پدر مانده بود آنها را ميچرانيد ، هراس مردم از جالوت سخت شد و در گرفتارى افتادند ، پدرش از جبهه برگشت و بداود گفت خوراك ببرادرانت برسان تا در برابر دشمن تقويت شوند داود مردى كوتاه قد كم مو و پاكدل و خوش اخلاق بود بجبهه رفت و ديد لشكر گرد هم جمع شده و هر دسته اى بمركز خود موضع گرفته‌اند داود بيك سنگى گذشت و سنك بوى آواز داد و فرياد كرد كه اى داود مرا بردار و جالوت را با من بكش براستى من براى كشتن او آفريده شدم آن سنك را برداشت و در توبره خود نهاد كه سنگهائى براى پرتاب بگوسفندان خود در آن جمع ميكرد ، چون ميان لشكر رسيد شنيد كه كار جالوت را بزرك ميشمارند گفت چه عظتى دارد به خدا اگر چشم به او بيفتد او را ميكشم گفته او را بهم رسانيدند تا به گوش طالوت رسيد او را خواست و به او گفت اى جوان چه اندازه نيرو دارى و چه تجربه اى آموختى ؟\r\n","description":"","footnote":"","page_name":" 259 ","page_number":259},
  {"content":"\r\n( 1 ) گفت بسا بوده كه شير بر گوسفندى در كله‌ام ميپريده او را ميگرفتم سرش را ميچسبيدم و دو كامش را از هم ميگشودم و گوسفند را از دهانش بيرون مىآورم ، خداى تبارك و تعالى بطالوت وحى كرده بود كه قاتل جالوت كسى است كه زره تو بر تنش رسا باشد زره خود را خواست و داود پوشيد بر او رسا بود طالوت و حاضرين از اين پيش آمد بهراس افتادند و گفت اميد است خداوند بدست او جالوت را بكشد ، چون صبح شد و دو لشكر بهم برآمدند داود عليه السلام گفت جالوت را به من نشان بدهيد چون او را ديد آن سنك را به او پرتاب كرد و ميان دو چشمش را با آن شكافت تا بمغز سرش نشست و از مركب سرنگون شد مردم فرياد كردند داود جالوت را كشت و او را بپادشاهى برداشتند و نامى از طالوت نبردند و بنى اسرائيل دور او جمع شدند و خدا زبور را بر او فرستاد و صنعت آهن را به او آموخت و آن را براى او نرم ساخت و كوهها و پرنده‌ها را دستور داد با او در تسبيح هم آواز شوند و آوازى خوش به او عطا كرد كه مانند آن شنيده نشده بود و در عبادت نيرومندى بوى عطا كرد و در ميان بنى - اسرائيل بنبوت قيام كرد و همچنين است روش قائم عليه السلام وقتى ظهور او برسد ، او خود داند و خدا او را گويا كند و به او آواز دهد اى ولى خدا بيرون شو و دشمنان خدا را بكش يك شمشير غلاف كرده دارد كه چون وقت خروجش رسد از غلاف خود بدر آيد و خدا او را گويا كند و آن شمشير فرياد زند اى ولى خدا بيرون شو ديگر روا نيست از دشمنان خدا تقاعد كنى بيرون آيد و دشمنان خدا را هر جا بيابد بكشد و حدود خدا را بر پا دارد و به حكم خداى عز و جل حكم كند . . رسول خدا ( ص ) در آخر حديث طولانى خود كه در اين كتاب در ضمن اخبارى كه در باب نص بر قائم دوازدهمين امامان بعد از پيغمبر ( ص ) روايت شده نقل كردم ميفرمايد :\r\n","description":"","footnote":"","page_name":" 260 ","page_number":260},
  {"content":"\r\n( 1 ) سپس داود خواست سليمان را خليفه خود كند چون خداى عز و جل به او وحى كرده بود و در باره او دستور داده بود ، چون اين موضوع را ببنى اسرائيل اعلام كرد از اين موضوع ناليدند و گفتند ميخواهد جوانى نورس را بر ما خليفه كند و در ميان ما بزرگتر از او هست داود همه خاندانهاى بنى اسرائيل را دعوت كرد و گفت گفتار اعتراض آميز شما به من رسيد ، برويد عصاهاى خود را بياوريد هر عصا كه سبز شد و ميوه آورد صاحب آن بعد از من ولى امر است ، گفتند پذيرفتيم فرمود هر كس نام خود را بر عصايش بنويسد ، نوشتند ، سليمان هم عصاى خود را آورد و نام خود را بر آن نوشت سپس همه را در اطاقى گذاردند و درش را بستند و سران بنى اسرائيل را بپاسبانى آن گماشتند بامدادان نماز صبح را با آنها خواند و آمد در را باز كرد و عصاها را بيرون آورد همه برك آورده بودند و تنها عصاى سليمان از ميان ميوه آورده بود و اين وصيت را از داود پذيرفتند . داود سليمان را در حضور بنى اسرائيل امتحان كرد و به او گفت اى پسر جان كدام چيز كننده تر است ؟ گفت گذشت خدا از مردم و گذشت مردم از يك ديگر .\r\nپسر جان كدام چيز شيرينتر است ؟ گفت دوستى كه روح خداست در بندگانش ، داود از خشنودى خنديد تا دندانهايش نمودار شد و سليمان را ميان بنى اسرائيل گردش داد و او را بخلافت خود معرفى كرد ، سپس سليمان امر خود را پنهان داشت و زنى گرفت از شيعيان خود مستور شد تا وقتى كه خدا ميخواست سپس يك روز زنش به او گفت پدر و مادرم قربانت بىاندازه نيكو خصال و خوشبوئى و هيچ بدى در تو نميدانم جز آنكه هزينه تو از مال پدر منست . اگر ببازار به روى در صدد تحصيل روزى از خدا بر آئى اميدوارم كه تو را نوميد نسازد . سليمان به او گفت من هرگز كارى نكردم و صنعتى نميدانم\r\n","description":"","footnote":"","page_name":" 261 ","page_number":261},
  {"content":"\r\n( 1 ) آن روز را ببازار رفت گرديد و برگشت و چيزى بهره نبرد آمد گفت چيزى بدستم نيامد زنش گفت چيزى بر تو نيست اگر امروز نبود فردا هست چون فردا شد ببازار رفت و همه روز را گردش كرد و بر چيزى دست نيافت در برگشت بزن خود خبر داده زن گفت فردا خواهد بود ان شاء الله چون روز سوم شد رفت تا بكناره دريا رسيد بناگاه يك شكارچى ديد ، به او گفت حاضرى با تو كمك كنم و چيزى به من بدهى گفت آرى او را كمك كرد و چون فارغ شدند صياد دو ماهى به او بهره داد آنها را گرفت و حمد خدا گفت و شكم يكى را شكافت ناگاه انگشترى در شكم آن يافت آن را گرفت در جامه خود بست و دو ماهى را شست و به خانه آورد و زنش شاد شد بدين موضوع و گفت ميخواهم پدر و مادرم را دعوت كنم تا بدانند كه تو كسبى كردى آنها را بخوراك ماهى دعوت كرد و با او خوردند و چون فارغ شدند ، گفت شما مرا ميشناسيد ؟\r\nگفتند نه به خدا ما همين قدر ميدانيم كه از تو جز نيكى نديديم گويد انگشتر خود را در آورد و بدست كرد پرنده و باد در برابر او به خاك افتادند و شاهى او را فرا گرفت و آن دختر را با پدر و مادرش ببلاد اصطخر منتقل كرد و شيعيانش دور او جمع شدند و بوجود او خوشدل گرديدند و خدا بوجود او سرگردانى غيبت آنها را بر طرف ساخت و چون وفاتش رسيد بدستور خداى تعالى ذكره بآصف بن برخيا وصيت كرد و او در ميان آنها بود و شيعه نزد او رفت و آمد ميكردند و معالم دين خود را از او اخذ ميكردند سپس خداى تبارك و تعالى آصف را مدت مديدى غايب ساخت و سپس ظهور كرد و ميان قوم خود بود تا خدا خواست و با آنها باز وداع كرد ، گفتند كجا ملاقات ميكنيم ، گفت بر صراط و تا مدتى كه خدا خواست از آنها غائب بود گرفتارى بنى اسرائيل سخت شد بواسطه غيبت او و بخت النصر بر آنها تسلط يافت و هر كسرا ميگرفت ميكشت ، هر كس فرار ميكرد دنبال مينمود و فرزندان آنها را اسير ميگرفت و از اسيران خاندان يهودا چهار تن برگزيد كه دانيال در ميان آنها\r\n","description":"","footnote":"","page_name":" 262 ","page_number":262},
  {"content":"\r\nبود و از فرزندان هرون عزيز را برگزيد و اينها كودكان كوچكى بودند و زير دست او بزرك شدند و بنى اسرائيل در شكنجه جوركنندهء بسر ميبردند و دانيال كه حجت وقت بود نود سال در دست بخت نصر اسير بود و چون فضل او را ديد و شنيد كه بنى اسرائيل انتظار خروج او را دارند و اميد فرج را از ظهور او و بدست او ميجويند دستور داد او را در چاه وسيعى انداختند و شيرى با او همراه كردند تا او را بخورد ولى شير نزديك او نرفت و دستور داد به او خوراك ندهند ولى خداى تبارك و تعالى بدست يكى از پيغمبران خود خوردنى و نوشيدنى به او ميرسانيد و دانيال روزها روزه بود و شب با خوراكى كه براى او ريخته ميشد افطار ميكرد گرفتارى براى شيعيان و قومش سخت شد .\r\nو كسانى كه انتظار او را و ظهورش را داشتند و بيشترشان بر اثر طول غيبت او در دين شك كردند و چون گرفتارى دانيال عليه السلام و قومش بنهايت رسيد بخت نصر در خواب ديد كه افواجى از فرشتگان آسمان بچاهى كه دانيال در آن بود فرود آمدند و به او مژده فرج ميدادند ، چون صبح شد از آنچه بدانيال كرده بود پشيمان شد و دستور داد او را از چاه بر آوردند و چون بيرون آمد از شكنجه اى كه به او داده بود عذر خواست و او را ناظر كارهاى كشور و قاضى مردم ساخت و هر كس از بنى اسرائيل پنهان بود عيان شد و سر بلند كردند و دور دانيال عليه السلام را گرفتند و يقين بفرج كردند و اندكى بر اين وضع گذشت كه دانيال وفات كرد و بعد از او كار بعزير واگذار شد بنى اسرائيل نزد او جمع شدند و به او انس گرفتند و معالم دين خود را از او اخذ ميكردند و خدا شخص او را صد سال غائب ساخت و حجتهاى بعد از او هم غائب شدند و گرفتارى بنى اسرائيل سخت شد تا يحيى بن زكريا متولد شد و بزرك شد در سن هفت سالگى ظهور كرد و در ميان مردم ايستاد و خطبه خواند حمد و ثناى خدا\r\n","description":"","footnote":"","page_name":" 263 ","page_number":263},
  {"content":"\r\nنمود و روزگار وى را به آنها ياد آورى كرد و گفت رنج نيكان بسبب گناه بدكاران بنى اسرائيل است و براستى سرانجام نيك براى پرهيزكارانست و به آنها وعده داد كه با قيام مسيح فرج آيد بعد از بيست و چند سال از وقت اين گفتار و چون مسيح عليه السلام زائيده شد خدا ولادتش را پنهان داشت و شخصش را ناپديد كرد زيرا چون مريم عليه السلام به او آبستن شد بجاى دورى او را كشانيد ، سپس زكريا و خاله اش دنبال او گرديدند و وقتى بر سر او رسيدند كه وضع حمل كرده بود و ميگفت كاش پيش از اين مرده بودم و نامم فراموش شده بود خداى تعالى ذكره زبان عيسى را گشود تا عذر او را خواست و حجتش را اظهار كرد و چون ظاهر شد گرفتارى و تعقيب بنى اسرائيل سخت شد و سركشان و طاغوتان بر آنها فشار آوردند تا كار مسيح به آنجا كشيد كه خدا از آن خبر داده و شمعون بن حمون و پيروانش پنهان شدند و اين گريز و پنهانى آنها را بيكى از جزيره‌هاى دريا كشانيد و در آن اقامت كردند و خدا چشمه‌هاى خوشگوار براى آنها برآورد و از هر گونه ميوه براى آنها آفريد و گاو و گوسفند فراوانى نصيب آنها كرد و يكنوع ماهى بنام قمد بسوى آنها راند كه نه گوشت داشت و نه استخوان و همان پوست بود و خون ، از دريا بيرون افتاد و خدا بزنبور عسل دستور داد كه بر آن بنشيند و به اين وسيله زنبوران عسل به آن جزيره آمدند و بدرختان نشستند و براى خود مأوى ساختند و عسل فراوانى بوجود آمد و در اين جزيره هموار اطلاعى از اخبار مسيح داشتند .\r\n","description":"","footnote":"","page_name":" 264 ","page_number":264},
  {"content":"\r\n\r\nباب نهم در بشارت عيسى بن مريم عليه السلام\r\n( 1 ) . . عبد الله بن سليمان كه مردى بود دانشمند و كتب آسمانى را خوانده بود ميگويد من در انجيل چنين خوانده‌ام اى عيسى در دستورات من جدى باش و آنها را به شوخى مگير اى پسر طاهر و طهر باكره بتول بشنو و فرمانبر باش من ترا بدون مردى از بطن مريم آفريدم تا نشانه اى باشى براى خداشناسى در ميان همه اهل جهان مرا بپرست و بس بر من اعتماد كن و بس كتاب انجيل را با دست توانا بگير و نزد مردم سوريه برو و آنها را بوجود پسرى شايسته مژده بده و هر كس در پيش تو است نيستش كن كه براستى منم آن خداى دائمى كه زوالى ندارم پيغمبرى را تصديق كنيد به اين نشانه‌ها شتر سوار است زره بر تن دارد و تاجى كه عمامه است بر سر و نعلين در پا و عصا بر دست دو چشمش گشاده و گير است پيشانيش صاف است دو گونه اش درخشنده است بينى مباركش راست و قلمى است دندانهايش پيوسته است گردن او صاف و درخشنده است بمانند يك تنك نقره گويا از دو طرف گلوگاهش طلا موج مىزند يك رشته موى لطيف از سينه تا ناف مباركش كشيده شده شكم و سينه او مو ندارد و گندم گون است انگشتانش باريك و كف و قدم مباركش ستبر است چون به كسى متوجه شود همه روى مبارك را به او كند و چون راه رود سنگين و با وقار است و چنان به آرامى گام برميدارد كه گويا از پا سنك مىكند و از بلندى بسر سرازير مىشود چون در ميان جمعى آيد بر همه سربلندى دارد و عرق روى مباركش چون لؤلؤ رطب است و بوى مشكى از آن ميدمد پيش از وى كسى مانند او ديده نشده و نه بعد از او خوشبو است بسيار زن ميگيرد ولى فرزند از\r\n","description":"","footnote":"","page_name":" 265 ","page_number":265},
  {"content":"\r\nاو كم بماند ذريه او تنها از يك دختر با بركت است كه در بهشت خانه اى دارد كه در آن شكاف و رگى نيست به او برسان كه در آخر الزمان آن دختر را تربيت و كفالت كند چنانچه زكريا مادر تو مريم را كفالت كرد براى آن دختر دو فرزند عزيز است كه در راه حق شهيد شوند كلام او قرآن است دينش اسلام است و از نام من كه سلام است گرفته خوشا به حال كسى كه زمان وى را دريابد و در روزگارش باشد و سخنش را بشنود عيسى عرضكرد پروردگار طوبى چيست فرمود درختى است در بهشت كه من بدست خود آن را كشته ام بر همه بهشت سايه اندازد ريشه اش از رضوان است و آبش از چشمه تسنيم آب اين چشمه در خنكى چون كافور است و در مزه چون زنجبيل هر كس از اين چشمه يك جرعه نوشد هرگز تشنه نگردد .\r\nعيسى ( ع ) عرضكرد بار خدايا از آب اين چشمه مرا سيراب كن فرمود اى عيسى بر بشر غدغن است كه از اين چشمه بنوشند تا آن پيغمبر از آن بنوشد و بر همه امتها غدغن است كه از آن چشمه بنوشند تا امت آن پيغمبر بنوشد من تو را بسوى بالا مىآورم و آخر الزمان به زمين فرو ميفرستم تا شگفتىهاى امت اين پيغمبر را به بينى و در دفع دجال ملعون آنها را كمك كنى وقت نماز تو را فرو ميفرستم تا با آنها نماز بخوانى براستى آنها امت مرحومه هستند .\r\nاز براى حضرت مسيح ( ع ) چند بار غيبت اتفاق افتاد ناشناس در اطراف زمين ميگرديد و قوم و شيعيانش او را نميشناختند و از او خبرى نداشتند در آخرين بار كه ظهور كرد شمعون ابن حمون ( ع ) را وصى خويش ساخت و چون شمعون درگذشت حجتهاى الهى بعد از وى پنهان بودند تعقيب اهل دين سخت شد و گرفتارى بزرك شد و دين كهنه گرديد و حقوق ضايع شد و واجبات و سنن الهى از ميان رفت مردم بىرهبر براست يا چپ پيوستند و حقى را از باطل نمىشناختند و غيبت اين دوره\r\n","description":"","footnote":"","page_name":" 266 ","page_number":266},
  {"content":"\r\n250 سال طول كشيد : امام ششم ( ع ) فرمود مردم بعد از عيسى ( ع ) 250 سال بدون امام ظاهرى گذراندند امام ششم ( ع ) فرمود ميان عيسى و محمد ( ص ) پانصد سال فاصله بود كه در 250 سالش پيغمبر و عالمى در ميان مردم ظاهر و با نفوذ نبود يعقوب ابن شعيب راوى حديث گويد عرض كردم مردم در دين دارى خود چه ميكردند فرمود بدين عيسى ( ع ) عمل ميكردند عرض كردم چه حالى داشتند فرمود مؤمن بودند سپس فرمود زمين هميشه داراى يك عالم و رهبر دينى است كه اهل ايمان مىتوانند از او استفاده كنند و يكى از آن كسانى كه در جستجوى حجت الهى در اطراف زمين سفرها كرد سلمان فارسى بود و پى در پى از عالمى بعالم ديگر منتقل مىشد و از فقيهى به فقيه ديگر پيوسته و از اسرار و رموز حجت آينده بحث ميكرد و باخبار انبياء گذشته استدلال مىجست و انتظار قيام سيد اولين و آخرين محمد ( ص ) را چهار صد سال در دل داشت تا آن كه مژده ولادت ويرا دريافت و چون يقين فرج كرد بسوى سرزمين عربستان و تهامه رهسپار شد و اسير گرديد .\r\n\r\nباب دهم خبر سلمان فارسى رحمة الله عليه در اين موضوع . .\r\n( 3 ) راوى گويد از امام هفتم موسى ابن جعفر عليه السلام پرسيدم يا ابن رسول الله بما گزارش نميدهى چگونه وسيله فراهم شد و سلمان فارسى با سلام پيوست فرمود پدرم براى من بازگو كرد كه امير المؤمنين با سلمان فارسى و ابو ذر و گروهى از قريش سر قبر پيغمبر اجتماعى كرده بودند على عليه السلام بسلمان فرمود يا ابا عبد الله آغاز كار خود را بما گزارش بده سلمان عرضكرد يا امير المؤمنين به خدا اگر جز تو ميپرسيد گزارش نميدادم\r\n","description":"","footnote":"","page_name":" 267 ","page_number":267},
  {"content":"\r\n( 1 ) من مردى بودم از اهل شيراز فرزند يكى از دهقانان بزرك پيش پدر و مادر عزيز بودم در اين ميان كه با پدرم براى شركت در جشن يكى از عيدهاى زردشتى ميرفتم به يك صومعه برخوردم ( معبد نصارى ) بناگاه در آن صومعه مردى فرياد كرد اشهد * ( أَنْ لا إِله إِلَّا ) * الله و ان عيسى روح الله و ان محمدا حبيب الله وصف محمد تا مغز گوشت و خون من بجا نشست و ديگر نه خوراكى بر من گوارا بود ، نه نوشابه اى ، مادرم به من متوجه شد گفت تو امروز چرا به آفتاب سجده نكردى من با او به گفتگو پرداختم تا خاموش شد چون به منزل برگشتم ديدم يك كتابى در سقف اطاق آويخته بمادرم گفتم اين چه كتابى است گفت اى روزبه همين امروز كه ما از جشن عيد برگشتيم ديدم كه اين كتاب آويخته مبادا باينجا نزديك شوى اگر نزديك به روى پدرت تو را خواهد كشت گفت من خود را نگاهداشتم تا شب گذشت و پدر و مادرم خوابيدند من برخاستم و آن كتاب را بدست آوردم بناگاه اين نوشته را در آن ديدم * ( بِسْمِ الله الرَّحْمنِ الرَّحِيمِ ) * . . اين عهديست از خدا براى آدم كه از پشت آدم ، پيغمبرى آفريند كه بوى محمد گويند ، باخلاق نيك دستور دهد و از پرستش بتها غدقن كند ، اى روز به تو وصى عيسى باشى به او بگراى و آئين گبران را واگذار ، من يك جيغ زدم و حالم سختتر شد ، گفت پدر و مادرم اين مطلب را دانستند و مرا گرفتند و در چاه عميقى زندانى كردند و گفتند اگر از اين راه برگشتى بسيار خوب و اگر نه تو را ميكشيم ، گفتم هر كار ميخواهيد بكنيد دوستى محمد ( ص ) از دلم بيرون نميرود ، سلمان گويد پيش از خواندن اين نامه عربى نميدانستم و از آن روز خداى عز و جل عربى را به من فهمانيد گويد در ميان چاه ماندم و براى من هر روزى دو گرده كوچكى نان نائين ميكردند ، چون گرفتاريم طول كشيد دست به آسمان بلند كردم و گفتم پروردگارا\r\n","description":"","footnote":"","page_name":" 268 ","page_number":268},
  {"content":"\r\nتو حبيبت محمد و وصى او را محبوب من ساختى به حق آنان در آزادى من شتاب كن و مرا راحت كن پس يك سفيد پوش نزد من آمد و دست مرا گرفت و گفت اى روز به برخيز ، مرا بصومعه آورد و من شروع كردم به اين ذكر اشهد * ( أَنْ لا إِله إِلَّا ) * الله و آن عيسى روح الله و آن محمدا حبيب الله بزرك دير رو به من كرد و گفت تو روز به هستى ؟ گفت آرى ، گفت بيا بالا مرا نزد خود برد و دو سال تمام در خدمت او بودم ، چون مرگش رسيد ، به من گفت من خواهم مرد گفتم مرا بكه ميسپارى ؟ گفت كسى را نميشناسم كه هم عقيده من باشد مگر يك راهبى در انطاكيه چون او را ديدار كردى سلام مرا به او برسان و اين لوح را به او بسپار ، يك لوحى به من داد ، چون مرد غسلش دادم و او را به خاك سپردم و لوح را گرفتم و به انطاكيه بردم و وارد صومعه شدم و ميگفتم اشهد * ( أَنْ لا إِله إِلَّا ) * الله و ان عيسى روح الله و آن محمدا حبيب الله ، ديرانى به من متوجه شد و گفت تو روز به هستى ؟ گفتم آرى گفت بالا بيا نزد او بالا رفتم و دو سال كامل هم او را خدمت كردم چون وفاتش رسيد به من گفت من خواهم مرد ، گفتم مرا بكه ميسپارى ؟ گفتم كسى را هم عقيده خود نميدانم مگر يك راهبى در اسكندريه چون نزد او رفتى سلام مرا به او برسان و اين لوح را به او بده ، چون مرد غسلش دادم و كفنش كردم و بخاكش سپردم و لوح را برگرفتم و بصومعه آن راهب اسكندريه اى رفتم و ميگفتم اشهد * ( أَنْ لا إِله إِلَّا ) * الله و ان عيسى روح الله و ان محمدا حبيب الله ( ص ) ديرانى به من متوجه شد و گفت تو روزبهى گفتم آرى ، گفت بيا بالا نزد او بالا رفتم و دو سال تمام هم خدمت او را كردم ، چون وفاتش رسيد گفت من خواهم مرد ، گفتم مرا بكه ميسپارى ؟ گفت كسى در اين دنيا هم عقيده من نيست و هنگام ولادت محمد بن عبد الله بن عبد المطلب شده اگر خدمت او رسيدى سلام مرا به او برسان و اين لوح را به او بده گويد چون مرد غسلش دادم و كفن كردم و به خاك سپردم و لوح را برداشتم و بيرون شدم و با\r\n","description":"","footnote":"","page_name":" 269 ","page_number":269},
  {"content":"\r\nجمعى همسفر شدم و به آنها گفتم خرج خوراك و نوشيدنى مرا ميدهيد كه من خدمت شما را بكنم ، گفتند آرى چون خواستند خوراك تهيه كنند ، گوسفندى را بستند و او را زدند تا مرد و مقدارى از گوشتش را كباب كردند و مقدارى برشته كردند ، من از آن نخوردم گفتند بخور گفتم من در دير بزرك شده هستم و ديرانىها گوشت نميخورند ، مرا زدند تا نزديك بود مرا بكشند يكى از آنها گفت از او دست بداريد و نوشابه خود را بياوريد از آن هم نخواهد نوشيد ، چون نوشابه آوردند ، گفتند مينوشى ؟ گفتم من ديرانى هستم و ديرانىها شراب ننوشند به من سخت گرفتند و ميخواستند مرا بكشند ، به آنها گفتم اى مردم مرا نكشيد و نزنيد من ببندگى شما اعتراف ميكنم بنده يكى از آنها شدم و او مرا برد و بسيصد درهم فروخت بيك مرد يهودى ، او از داستان من پرسيد و به او خبر دادم و گفتم من گناهى ندارم جز آنكه محمد و وصى او را دوست دارم يهودى گفت من تو را و محمد را دشمن دارم ، مرا بيرون خانه اش برد و يك تل ريگ در برابر خانه اش به من نشان داد و گفت اگر تا صبح همه اين ريگها را از اينجا بر ندارى من تو را خواهم كشت ، گويد من در همه شب از آن حمل كردم و چون بسيار خسته شدم دستها به آسمان بلند كردم و عرض كردم پروردگارا تو حبيب خود محمد و وصى او را محبوب من ساختى به حق آنها فرجى به من عطا كن و مرا از اين رنج راحت كن خداى عز و جل بادى فرستاد و آن تل ريگ را از جا كند و به آنجا برد كه يهودى ميخواست ، چون صبح شد يهودى آمد نگاه كرد ديد همه ريگها حمل شده گفت اى روزبه تو جادوگرى و من نميدانم ، من تو را از اين ده بيرون كنم تا آن را ويران نكنى گويد مرا بيرون برد و بيك زنى از بنى سليم فروخت او به من محبت بسيارى داشت و يك نخلستانى داشت ، گفت اين\r\n","description":"","footnote":"","page_name":" 270 ","page_number":270},
  {"content":"\r\nنخلستان از آن تو هر چه خواهى بخور و هر چه خواهى ببخش و صدقه بده گويد تا مدتى كه خدا خواست در آن نخلستان گذرانيدم و يك روز ديدم هفت نفر آمدند و يك ابرى بر آنها سايه انداخته با خود گفتم اينها همه پيغمبر نيستند ولى پيغمبرى در ميان آنها هست گويد آمدند تا وارد نخلستان شدند و آن ابر هم با آنها مىآمد و چون وارد شدند رسول خدا ( ص ) و امير المؤمنين ( ع ) و ابو ذر و مقداد و عقيل بن ابى طالب و حمزة بن عبد المطلب و زيد بن حارثه بودند وارد نخلستان شدند و از خرماهاى بادريز ميخوردند رسول خدا ميفرمود بادريزها را بخوريد و ضررى به صاحبان آن نزنيد ، من نزد خانم خود رفتم و گفتم خانم يك طبق خرماى تازه به من بخشش گفت شش طبق از آن تو باشد آمدم يك طبق خرماى تازه برداشتم و با خود گفتم اگر پيغمبر در ميان آنها باشد صدقه نميخورد او را پيش او گذاشتم و گفتم اين صدقه است رسول خدا بهمراهان فرمود بخوريد همه خوردند ولى رسول خدا و امير المؤمنين و عقيل بن ابى طالب و حمزة بن عبد المطلب دست نگذاشتند و حضرت بزيد فرمود دست دراز كن و بخور با خود گفتم اين يك نشانه باز نزد خانمم رفتم و گفتم يك طبق ديگر خرما به من ببخش گفت شش طبق از آن تو گويد آمدم يك طبق خرماى تازه برداشتم و نزد او گذاشتم و گفتم اين هديه است دست دراز كرد و فرمود بسم الله بخوريد و همه دست دراز كردند و خوردند با خود گفتم اين هم يك نشانه در اين ميانه كه پشت سر او دور ميزدم توجه دوستانه اى به من فرمود و گفت روزبه خاتم نبوت را ميجوئى ؟ گفتم آرى دو شانه خود را گشود و ناگاه چشمم به مهر نبوت افتاد كه در ميان دو شانه اش نقش بود چند دانه مو بر آن نمايان بود گويد بپاى رسول خدا افتادم و آن را بوسيدم گفت اى روزبه برو پيش اين زن و بگو محمد بن عبد الله ميگويد اين\r\n","description":"","footnote":"","page_name":" 271 ","page_number":271},
  {"content":"\r\nغلام خود را ميفروشى ؟ گفت تو را به چهار صد نخله خرما مىفروشم كه دويست از آنها زرد باشد و دويست سرخ ، گويد آمدم حضور پيغمبر ( ص ) و به او خبر دادم فرمود چه خواهش آسانى كرده سپس فرمود يا على برخيز همه اين هسته‌ها را جمع كن آنها را گرفت و كاشت و فرمود به آنها آب بده امير المؤمنين آنها را آب داد هنوز بآخرى نرسيده بود كه نخلها بيرون آمد و سر بهم داد ، فرمود برو به او بگو محمد بن عبد الله ميگويد بهائى كه خواستى حاضر است جنس را تحويل بده گويد او را خبر كردم بيرون آمد و بنخلها نگاه كرد و گفت به خدا او را به تو نميفروشم مگر به چهار صد نخله زرد گويد جبرئيل فرود شد و پر خود را بنخلها كشيد و همه زرد شدند سپس به من فرمود به او بگو بهايت حاضر است بگير و جنس ما را بده گويد اين موضوع را به او گفتم گفت به خدا يكى از اين درختهاى خرما نزد من از محمد و از تو دوستتر است ، گفتم به خدا زندگى يك روز در خدمت محمد از تو و هر چه دارى براى من بهتر است رسول خدا مرا آزاد كرد و مرا سليمان ناميد .\r\nمصنف اين كتاب گويد نام مسلمان روزبه پسر خشبوذانست و هرگز بآفتاب سجده نكرده و براى خدا سجده ميكرده قبله اى كه دستور داشته بسويش نماز گذارد مشرقى بوده پدر و مادرش گمان ميكردند كه مانند آنها براى مطلع خورشيد سجده مىكند ، سلمان وصى وصى حضرت عيسى ( ع ) بود در رسانيدن آنچه به او سپرده شده بود به كسانى كه از ائمه معصومين وصيت و خلافت به آنها منتهى مىشود امام ششم ميفرمايد و او پدر من ( ع ) بود و جمعى گفته‌اند كه او ابى طالب است و اين از روى اشتباه است زيرا از امير المؤمنين پرسش شد كه آخرين وصى عيسى كيست ؟ فرمود پدر من\r\n","description":"","footnote":"","page_name":" 272 ","page_number":272},
  {"content":"\r\nاست و مردم آن را تصحيف كردند و حمل به ابى طالب نمودند بسلمان برده هم گفته ميشده است .\r\n\r\nباب يازدهم داستان قس بن ساعده\r\n( 1 ) قس بن ساعده ايادى با همه علم و حكمتى كه داشت پيغمبر ( ص ) را پيش از ولادتش مىشناخت و انتظار ظهورش را ميكشيد و ميگفت خدا را دينى است كه از دين شما بهتر است كه اكنون داريد پيغمبر براى او طلب رحمت كرد و فرمود روز قيامت يك امت بخصوصى محشور مىشود . . امام پنجم فرمود در اين ميان كه بعد از فتح مكه يك روزى رسول خدا در سايه خانه كعبه نشسته بود بناگاه جمعى نماينده بر او وارد شدند و سلام دادند ، رسول خدا ( ص ) فرمود از چه قبيله‌ايد ؟ عرضكردند نمايندگان بكر - ابن وائل ، فرمود شما خبرى از قس بن ساعده ايادى داريد ؟ عرضكردند بلى يا رسول الله ، فرمود چه كرد ؟ گفتند از دنيا رفت رسول خدا فرمود حمد خدا را كه پروردگار مرگ است و پروردگار زندگى هر نفس كشى مرگ را ميچشد گويا من بقس بن ساعده ايادى مينگرم كه در سوق عكاظ بر شتر سرخ موى خود سوار بود و براى مردم خطبه ميخواند ، ميگفت اى مردم گرد آئيد و چون گرد آمديد خاموش باشيد و چون خاموش شديد گوش دهيد و چون شنيديد فرا گيريد و چون فرا گرفتيد حفظ كنيد چون حفظ كرديد باور داريد هلا هر كس زنده شد ميميرد و هر كس مرد ديگر نميآيد براستى در آسمان خبريست و در زمين عبرتهائى سقف افراشته ايست و گهواره گماشته اى ستارگانى در چرخش و شب و روزى در گردش و درياهائى پر جوش قس سوگند ياد مىكند كه اينها بازيچه نيست با اينكه مردم سرگرم بازى\r\n","description":"","footnote":"","page_name":" 273 ","page_number":273},
  {"content":"\r\nهستند دنبال اين وضعيت شگفتى است ، چرا من مىبينم كه مردم ميروند و بر نميگردند آيا اقامت آنجا را پسنديدند و رحل افكندند يا واگذار شدند و خوابيدند ، قس سوگندى راست ياد مىكند كه براى خدا دينى است بهتر از دينى كه شما بر آنيد .\r\nسپس رسول خدا فرمود خدا قس را رحمت كند روز قيامت يك امت محشور شود ، فرمود در ميان شما كسى هست كه از اشعار او خوب بداند يكى از آنها گفت من از او شنيدم كه اين شعر را مىگفت ، در آنان كه بودند و رفتند - از قرون گذشته براى ما بصيرتها است چون ميبينم آنها كه مردند - ديگر براى آنان بازگشت نبود .\r\nو مىبينم قوم خود را كه سوى مرگ ميروند از كوچك و بزرك گذشته‌ها بر نميگردند بسوى من - و باز ماندگان نميمانند .\r\nيقين كردم كه براستى منهم بناچار - آنجا كه قوم ميروند خواهم رفت .\r\nحكمت قس بن ساعده و معرفتش در باره پيغمبر ( ص ) به جائى رسيده بود كه هر كس از قوم اياد خدمت او ميرسيد از كلمات حكيمانه او پرسش ميكرد و به آنها گوش ميداد . . هشام از پدرش باز گفته است كه نمايندگانى از قبيله اياد خدمت رسول خدا آمدند و آن حضرت از حكم قس بن ساعده پرسش كرد گفتند قس شعرى گفته است .\r\n1 - اى خبرگزار مرگ و مرده‌ها درى گور آرميده - و بر تن آنها از بقيه اثاث زندگانى همان پاره هائى است .\r\n","description":"","footnote":"","page_name":" 274 ","page_number":274},
  {"content":"\r\n( 1 ) 2 - آنها را واگذار زيرا روزى دارند كه به آنها فرياد شود - چنانچه جيغ خوابها را بيدار كند .\r\n3 - بعضى برهنه‌اند و بعضى در ميان جامه خود - بعضى جامه نو است و بعضى تيكه - تيكه و كهنه .\r\n4 - تا برگردند بحالى جز حال خود - آفرينش تازه اى و آفريدگانى بعد از آنها پديد آيند .\r\nبارانست و گياه ، پدران و مادران ، و آينده ، نشانه اى در دنبال نشانه ، مردگانى پس از مردگان روشنى و تاريكى ، شبها و روزها ، درويش و توانگر ، خوشبخت و بدبخت ، خوشرفتار و بد رفتار ، كجايند فرمايان و كارگران ، بايد هر كارگرى كار خود را اصلاح كند ، بلكه او است خداى يگانه نه زائيده شده و نه زايد ، او برگرداند و آغاز كند و فردا بازگشت بسوى او است اما بعد اى گروه اياد كجايند قوم ثمود و عاد ، كجايند پدران و اجداد ، كجا است آن نيكى كه تشكر نشد و آن بديكه انتقام نديد نه چنين است بخداى كعبه برگردد آن چه آغاز شده اگر روزى برود روز ديگر برگردد او قس بن - ساعده بن حذاق بن زهر بن اياد بن نزار است اول كسى از اهل جاهليت است كه بقيامت معتقد شد و اول كسى است كه بعصا تكيه داد و گفته‌اند كه ششصد سال زندگانى كرده و پيغمبر ( ص ) را بنام و نسب ميشناخته و مردم را بخروج وى مژده ميداده و عمل بتقيه ميكرده و مردم را بدان دستور ميداده در ضمن پندهاى خود . .\r\nعبد الله بن عباس از پدرش باز گفتند كه قس بن ساعده فرزندان خود را انجمن كرد و به آنها گفت\r\n","description":"","footnote":"","page_name":" 275 ","page_number":275},
  {"content":"\r\nبراى روده‌ها بقولات هم بسست و يك شربت دوغ آنها را سيراب كند ، هر كس تو را سرزنش به چيزى كند در خودش هم مانند آن هست ، هر كس ستمت كند ستمگرى دريابد ، اگر به خود عدالتورزى بالا دست هم بر تو عدالت ورزد ، اگر چيزى نهى كنى به خود آغاز كن ، آنچه نميخورى جمع مكن و آن چه نياز ندارى مخور ، اگر خواهى گنجى گذارى كار خود را گنج كن خرجت را از ديگران باز دار و ثروتت را با ديگران در ميان گذار تا آقاى قوم خود گردى ، با كسى كه سرگرم كاريست مشورت مكن اگر چه عاقبت انديش باشد با گرسنه مشورت مكن اگر چه باريك بين بود ، با هراسناك مشورت مكن اگر چه عاقبت انديش باشد با گرسنه مشورت مكن اگر چه باريك بين بود با هراسناك مشورت مكن اگر چه اندرزده باشد طوقى بر گردن مبند كه جز با مشقت نتوانى باز كرد ، چون ستيزه كنى عدالت را رعايت كن و در گفتار ميانه رو باش ، دين و سر خود را به كسى امانت مسپار اگر چه به تو نزديك باشد زيرا اگر اين كار را كردى هميشه ترسانى ، امانتدار مختار است كه وفا كند يا تخلف ورزد و تا زنده اى او را بنده اى ، اگر بر تو جنايت كند خودت سببى و اگر وفا كند او ستوده است نه تو بر تو باد صدقه زيرا كفاره گناه شود ، خود قس راز دينش را به كسى نميبرد و سخن را مبهم ادا ميكرد كه عوام نفهمند تنها خواص و هم كيشان درك مقصود كنند .\r\n\r\nباب دوازدهم در شرح حال تبع پادشاه يمن\r\n( 2 ) تبع پادشاه يمن نيز از كسانى بود كه پيشتر پيغمبر را شناخته بود و انتظار ظهور او را داشت زيرا خبر او را دريافته بود و ميدانست كه به زودى از مكه پيغمبرى بيرون شود كه يثرب مهاجرنشين او باشد . . ابان در حديث مرفوعى گويد تبع راجع به پيغمبر اسلام اين شعر را سروده\r\n","description":"","footnote":"","page_name":" 276 ","page_number":276},
  {"content":"\r\n( 1 ) 1 - تا از طائفه يهود بنى قريظه يك دانشمند حبرى نزد من آمد - كه بجان تو در ميان يهود بزرگوار بود 2 - گفت بر كنار شو از شهرى متحصن - كه از آن پيغمبريست از قريش راهنما 3 - من از آنها در گذشتم و يثرب نخواستم - و آنها را براى روز سرمد وانهادم 4 - يثرب را براى خدا ترك كردم و اميد عفو او را دارم - در روز قيامت از دوزخ افروخته 5 - در آن چند تن از قوم خود را بجا گذاشتم - كه خانواده دار بودند و كسانى قابل ستايش 6 - افرادى كه نژاد يارىكننده بياورند - و با اين عمل اميدوارم مزد از پروردگار محمد بگيرم 7 - من گمان ندارم كه خانه درخشان - خدا در درهء مكه محل پرستش گردد 8 - گفتند در مكه يك خزانه دارائى كهنه ايست - و گنجهاى آن از در و زبر جد است 9 - من قصدى كردم كه پروردگارم جلوش را گرفت - و خدا از ويران كردن مسجد دفاع مىكند 10 - من هم آرزوى خود را به آنها واگذاشتم - و آنها را نمونه اهل زيارتگاه مكه قرار دادم امام ششم فرمود خبر داده است كه از اين شهر يعنى مكه پيغمبرى بيرون آيد كه يثرب هجرتگاه او است به همين جهت جمعى از اعراب يمن را در آنجا با يهودان سكنى داد تا موقعى كه پيغمبر مبعوث شود او را يارى كنند و در اين باره هم شعرى گفته\r\n","description":"","footnote":"","page_name":" 277 ","page_number":277},
  {"content":"\r\n1 - گواهم بر احمد كه او - فرستاده از جانب خداى آفريننده مردم است 2 - اگر عمرم باقى باشد تا زمان او - من پشتيبان او و پسر عم او خواهم بود 3 - و من عذاب بر مشركين باشم - و جام مرگ و اندوه بكام آنها بريزم . . امام ششم فرمود ، تبع به دو طائفه اوس و خزرج سفارش كرد كه همين جا بمانيد تا اين پيغمبر ظاهر شود ، من هم اگر زمان او را درك كردم به او خدمت ميكنم و با او بيرون ميشوم . . ابن عباس گفت امر تبع بر شما اشتباه نشود ، او مسلمان بود\r\n\r\nباب سيزدهم عبد المطلب و ابو طالب از همه دانشمندان بمقام پيغمبر داناتر بودند\r\nو او را بهتر ميشناختند ولى اين موضوع را از جهال اهل كفر و ضلال پنهان ميداشتند\r\n( 3 ) . . ابن عباس گويد براى عبد المطلب در سايه خانه كعبه مسندى ميانداختند و باحترام او هيچ كس روى آن نمىنشست ، فرزندانش گرد آن انجمن ميشدند تا عبد المطلب بيرون آيد ، رسول خدا ( ص ) پسر بچه اى بود كه از خانه بيرون مىآمد و راه ميرفت تا بر آن مسند مىنشست ، اين\r\n","description":"","footnote":"","page_name":" 278 ","page_number":278},
  {"content":"\r\nموضوع بر عموهايش گران مىآمد او را ميگرفتند كه واپس كنند هر گاه عبد المطلب ميديد ميفرمود دست از پسرم بداريد ، به خدا او را مقام بزرگى خواهد بود و روزى آيد كه بر همه شماها آقا باشد ، من جبهه او را جبهه آقائى بر همه مردم مينگرم ، او را با خود ميبرد و با خود بر آن مسند مينشانيد و دست به پشت او ميكشيد و او را ميبوسيد و ميفرمود من هرگز بوسه اى به اين پاكيزه اى و خوشمزه اى نديده‌ام ، تنى به اين نرمى و پاكى نديده‌ام سپس رو به ابى طالب ميكرد . چون ابى طالب و عبد الله پدر پيغمبر از يك مادر بودند و ميفرمود اى ابى طالب اين پسر بچه مقام بزرگى خواهد داشت ، او را نگهدار و به او بچسب او تنها و يگانه است ، چون مادرى بوى مهربان باش مبادا چيزى كه بدش آيد بوى رسد ، سپس او را به شانه خود ميگرفت هفت بار گرد خانه كعبه طواف ميكرد ، عبد المطلب ميدانست كه از لات و عزى بدش مىآيد و او را نزد آنها نميبرد ، چون شش سالش شد مادرش در ابواء ميان مكه و مدينه وفات كرد ، در سفرى كه او را براى ديدن اخوال خود كه بنى عدى بودند بمدينه برده بود ، از اين تاريخ پيغمبر پدر و مادر خود هر دو را از دست داد ولى عبد المطلب نسبت به او مهربانتر و نگهدارتر شد ، به اين وضع بود تا وفات عبد المطلب رسيد ، ابو طالب را خواست و محمد روى سينه اش بود و با مرگ دست بگريبان گرديده و گريه ميكرد با اين حال متوجه ابو طالب بود و ميگفت اى ابو طالب خوب متوجه باش كه نگهدار اين بيكس باشى كه نه بوى پدر استشمام كرده و نه مزه مهر مادر چشيده ، اى ابو طالب متوجه باش كه او را نسبت بتن خود چون جگر بدانى ، من همه پسرانم را واگذاردم و او را به تو ميسپارم زيرا تو از مادر پدر او هستى ، اگر دوران نبوتش را درك كردى بدان كه من از همه مردم بمقام او بيناتر و داناتر بوده‌ام و اگر توانستى پيرو او باش و با زبان و دست و ثروت او را\r\n","description":"","footnote":"","page_name":" 279 ","page_number":279},
  {"content":"\r\nاو را يارى كن ، به خدا سوگند او براستى بر شما آقا شود و سلطنتى يابد كه هيچ كدام از اولاد پدرانم نداشتند اى ابو طالب من هيچ كس از پدران خود را نميدانم كه پدرش چون او مرده باشد و مادرش چون او تنهائى او را در نظر بگير او را حفظ كن آيا وصيت مرا پذيرفتى ؟ گفت آرى پذيرفتم و خدا را بر آن گواه گرفتم عبد المطلب گفت دستت را به من بده و با او دست داد و قرار را محكم كرد عبد المطلب فرمود اكنون مرگ بر من آسان شد سپس پى در پى پيغمبر را ميبوسيد و ميگفت من شاهدم كه هيچ كدام از فرزندان خود را نبوسيدم كه از تو خوشبوتر و خوشروتر باشند و آرزو ميكرد كه كاش ميماند تا زمان تو را درك ميكرد ، پيغمبر هشت سال داشت كه عبد المطلب در گذشت و ابو طالب او را با خود داشت و يك ساعت از شب و روز از او جدا نمىشد و در كناره او ميخوابيد و هيچ كس را نسبت به او امين نميدانست . . عبد الله بن سعيد از بعضى خاندان خود نقل كرده كه براى عبد المطلب جد رسول خدا ( ص ) مسندى در سايه كعبه بود كه باحترام وى هيچ كدام از پسرانش بر آن نمىنشستند رسول خدا مىآمد و بر آن جلوس ميكرد عموهايش او را پس ميكردند جدش عبد المطلب ميفرمود پسرم را واگذاريد دست بسر و بارش ميكشيد و ميفرمود ، اين پس من مقام خواهد داشت عبد المطلب هشت سال پس از عام الفيل مرد و پيغمبر هشت سال داشت . عبد الله بن ابى جهم گويد پدرم از جدم باز ميگفت كه شنيدم ابى طالب از عبد المطلب حديث ميكرد كه گفت در اين ميان كه من در حجر خواب بودم خوابى ديدم كه مرا بهراس انداخت رداى خزى بر\r\n","description":"","footnote":"","page_name":" 280 ","page_number":280},
  {"content":"\r\nشانه داشتم كه پيش زن كاهنه قريش رفتم ، چون مرا ديد ، در رخساره‌ام ديگر گونى فهميد و خود را آماده كرد ، من آن روز بزرك قوم خود بودم ، گفت چرا رنگ آقاى عرب پريده است ؟ مگر ناگوارى رخ داده ، گفتم آرى من امشب در حجر خواب ديده‌ام كه گويا درختى در پشتم روئيد و سرش به آسمان رسيد و شاخه هايش در شرق و غرب يازيد ، و ديدم از آن نورى پديد شد كه هفتاد برابر نور آفتاب بود ، ديدم كه عرب و عجم در برابر آن به خاك افتاده و هر روز بزرگى و خرمى او افزون گردد ، ديدم جمعى از قريش ميخواهند آن درخت را ببرند و چون يكى از آنان بدان نزديك شود جوانى از همه مردم زيباتر و پاكجامه تر آنها را ميگيرد و پشت آنها را ميشكند و چشم آنها را بيرون مىآورد ، من دست فراز بردم تا يكى از شاخه‌هاى آن را بگيرم آن جوان به من فرياد زد به خود باش تو را در آن بهره اى نيست ، گفتم بهره كيست ؟ گفت بهره آنانى كه بدان چسبيده‌اند و بدان باز گردند ، من دل از دست داده و ترسناك و رنگ پريده از خواب جستم ديدم رنگ آن كاهنه پريد و گفت اگر خوابت راست باشد از پشت تو فرزندى آيد و مالك شرق و غرب گردد و در ميان مردم پيغمبرى كند از اين تعبير عقده اندوهم گشوده شد ، اى ابو طالب واپاى شايد آن فرزند تو باشى ، ابو طالب بعد از بعثت پيغمبر اين حديث را براى مردم نقل ميكرد و ميگفت به خدا اين درخت همان ابو القاسم امين است به او گفته شد پس چرا بوى ايمان نمىآورى ؟\r\nميگفت قريش به من دشنام ميدهند و مرا ننگين ميكنند .\r\nابو جعفر محمد بن على مصنف اين كتاب گويد ابو طالب مؤمن بود ولى با مشركين اظهار همكارى\r\n","description":"","footnote":"","page_name":" 281 ","page_number":281},
  {"content":"\r\nميكرد و ايمان خود را مستور ميداشت تا بهتر بتواند رسول خدا ( ص ) را يارى كند . . امام ششم فرمود ابو طالب اظهار كفر ميكرد و ايمان خود را پنهان داشت و چون مرگش در رسيد خداى عز و جل برسول الله وحى كرد كه از مكه بيرون روزى را در آن ياورى ندارى . . اصبغ بن نباته گويد ، شنيدم امير المؤمنين ( ع ) ميفرمود به خدا پدرم و اجدادم عبد المطلب و هاشم و عبد مناف هرگز بت نپرستيدند ، عرض شد چه پرستش مى - كردند ؟ فرمود بپيروى كيش ابراهيم بسوى خانه كعبه نماز ميخواندند و بدان متمسك بودند . عبد الله بن عباس گويد از پدرم شنيدم ميگفت چون عبد الله براى پدرم زائيده شد ديدم از رخساره اش نورى ميتابد مانند نور آفتاب ، پدرم گفت اين پسر بچه مقام بزرگى خواهد داشت ، گويد در خواب ديدم كه از سوراخ بينى او پرنده سفيدى بيرون آمد و پرش كرد تا بمشرق و مغرب رسيد و سپس برگشت تا بر خانه كعبه افتاد و همه قريش براى او به خاك افتادند ، در اين ميان كه مردم بوى متوجه بودند يك نورى شد در ميان آسمان و زمين و پهن شد تا به مغرب و مشرق رسيد . چون از خواب بيدار شدم تعبير آن را از كاهنه بنى مخزوم پرسيدم به من گفت اى عباس اگر خوابت راست باشد از او پسرى شود كه اهل مشرق و مغرب پيروى او كنند .\r\nپدرم گفت وضع عبد الله براى من اهميت پيدا كرد تا آمنه زيباترين و خوش خلق ترين زنان قريش را بزنى گرفت و چون خودش مرد و آمنه رسول خدا را زائيد آمدم ديدم همان نور در پيشانى او مى -\r\n","description":"","footnote":"","page_name":" 282 ","page_number":282},
  {"content":"\r\nدرخشد ، او را در آغوش گرفتم و رخساره اش را نگريستم در او بوى مشك يافتم و خودم از تندى بوى او مانند تيكه مشك شدم ، آمنه براى من اين داستان را گفت كه چون مرا در زائيدن گرفت و حالم سخت شد ، غوغا و سخنى بگوشم خورد كه مانند سخن آدميان نبود در آن حال ديدم پرچم سبزى بر يك دسته اى از ياقوت ميان آسمان و زمين برافراشته‌اند و نورى از سر آن تا به آسمان بالا ميرود و كاخهاى شامات را همه يك شعله نور نگريستم و در اطراف خودم يك دسته پرنده از نوع قطاة دور مرا گرفته و پر گشوده‌اند و ديدم كاهنه بنى اسد از برابرم گذشت و گفت اى آمنه ميدانى كاهنها و بتها از دست پسرت چه خواهند كشيد و ديدم يك جوانى كه از همه مردم بلند بالاتر و سفيدتر و خوش لباستر بود و بگمانم عبد المطلب بود نزديك من آمد و نوزاد را از من گرفت و در دهان او آب دهن انداخت و يك طشت طلاى زمرد نگارى با يك شانه طلا با خود داشت نوزاد را در آن نهاد و شكمش را شكافت و دلش را در آورد و دل را شكافت و يك نقطه سياهى از آن بيرون آورد و دور انداخت و يك دستمال حرير سبز بيرون آورد و باز كرد و در آن گرد سفيدى بود دل را از آن پر كرد و بست و بجاى خود گذاشت و دستى روى شكمش كشيد او را به زبان آورد او سخن گفت ولى من نفهميدم چه گفت جز آنكه او در جوابش گفت در امان و حفظ و نگهدارى خدا من دلت را پر از ايمان و حلم و يقين و علم و عقل و حكمت كردم ، تو خير البشرى ، خوشا به حال كسى كه پيرو تو باشد و واى بر كسى كه از تو تخلف ورزد ، سپس بسته ديگرى از حرير سفيد گشود و در ميان آن مهرى بود و شانه هايش را با آن مهر كرد ، سپس گفت خدا به من دستور داده كه از روح القدس در تو بدمم پس در او دميد و پيراهنى به او پوشانيد و گفت اين امان تو است از آفات روزگار اين است اى عباس كه من به چشم خود ديدم عباس گويد\r\n","description":"","footnote":"","page_name":" 283 ","page_number":283},
  {"content":"\r\nمن در آن روز اقرار كردم و جامه اش را بالا زدم ميان دو كتفش مهر نبوت را ديدم و مقام او را پنهان ميداشتم و اصل اين حديث هم فراموشم شد و يادم نيامد تا آن روز كه مسلمان شدم رسول خدا آن را به ياد من انداخت .\r\n\r\nباب چهاردهم داستان سيف بن ذى يزن .\r\n( 2 ) سيف بن ذى يزن هم پيغمبر را مىشناخت و چون عبد المطلب بر او وارد شده بود او را بوجود وى مژده داده بود . ابن عباس گويد چون سيف بن ذى يزن بر حبشه پيروز شد دو سال بود كه پيغمبر زائديه شده بود ، نمايندگان و اشراف و شعراى عرب دسته دسته بآستان سيف ميرفتند و به او مباركباد ميگفتند و مدحش مى - كردند و فداكارى او را در باره عرب و خونخواهى آنان ياد ميكردند يك هيئت نمايندگى از قريش پيش او آمد كه عبد المطلب بن هاشم و امية بن عبد شمس و عبد الله بن جذعان و اسد بن خويلد بن عبد العزى و وهب بن عبد مناف و ديگران از بزرگان قريش با آن بود اين هيئت وارد صنعاء شدند و اجازه شرفيابى خواستند و معلوم شد سيف در كاخ غمدان استراحت كرده ، اين همان كاخى است كه امية بن ابى - الصلت در باره آن گفته .\r\nبنوش بر تو گوارا باد بر سر تو تاج بلنديست ، در رأس غمدان خانه اى دارى كه فرودگاه همه مردم است\r\n","description":"","footnote":"","page_name":" 284 ","page_number":284},
  {"content":"\r\n( 1 ) دربانش نزد او رفت و آنها را معرفى كرد و به آنها اجازه ورود داد ، چون نزد او رفتند عبد المطلب نزديك وى رفت و اجازه سخن خواست ، گفت اگر تو از كسانى هستى كه لياقت دارند پيش پادشاهان سخن گويند ما به تو اجازه داديم ، گويد عبد المطلب گفت پادشاها براستى خدا به تو مقام بلند و محكم و منيع و شامخ و بزرگى عطا كرده تو را از خاندانى بر آورد كه اصلش پاك است و ريشه اش تابناك ببخش برجا است و شاخه اش برملا در وطنى گرامى و منزلى پاكيزه و معدنى نيكو ، از نفرين بر كنارى و پادشاه عربى و بهار خرم آنانى كه بدان فراوانى يابند ، پادشاها تو سرور عربى كه طوق انقيادت در گردن كرده‌اند و ستون محكم عربى كه به تو تكيه زده‌اند از آنهائى كه بندگان همه بدان پناهنده‌اند پدرانت بهترين پدران بودند و تو بهترين جانشين آنان آنكه تواش پدر باشى بىنام نباشد و آنكه تواش پسرى هرگز سپرى نشود پادشاها ما اهل حرم خدائيم و پاسبانان خانه او خرسندى دفع گرفتارى سختى كه ما همه را اندوه دار كرده بود ما را بآستان تو گسيل داشت ، ما هيئت مباركباد گوئيم نه تسليت گو .\r\nسيف گفت خود را از ميان ديگران معرفى كن ، گفت من عبد المطلب بن هاشم ، هستم ، گفت خواهرزاده ما گفت آرى گفت نزديك بيا نزديك او رفت و او روى به همه كرد و گفت مرحبا و اهلا و ناقة و رحلا و مستناخا سهلا و ملكا و نحلا يعنى عطاى فراوان گفت پادشاه گفتار شما را شنيد و خويشاوندى شما را فهميد واسطه شما را پذيرفت شما هم اهل شركت در شبنشينى هستيد و هم محفلنشينان روز تا اينجا بمانيد گرامى هستيد ، چون كوچ كنيد عطاى وافر بريد گويد سپس آنها را بمهمانخانه بردند و يك ماه پذيرائى كردند در اين مدت نه دسترسى به خود او داشتند و نه اجازه مراجعت ، يك روز به ياد آنها افتاد و عبد المطلب را خواست و او را پهلوى خود نشانيد و مجلسرا خلوت كرد به او گفت اى عبد المطلب\r\n","description":"","footnote":"","page_name":" 285 ","page_number":285},
  {"content":"\r\nمن رازى را به تو ميسپارم كه اگر جز تو بود براى او روا نميدانستم ولى تو را اهل آن ديدم و از آن مطلع ميسازم بايد نزد تو سر بسته بماند تا خدا اذن آن را صادر كند خدا كار خود را انجام خواهد داد ما در كتاب مكنون و دانش نهفته كه براى خود برگزيديم و از ديگران باز داشتيم خبرى عظيم و پيشآمدى بزرك درك كرديم كه در آن براى همه مردم شرافت زندگى و فضيلت مرگ است خصوص براى طائفه تو و شخص خودت عبد المطلب گفت پادشاها تو نمونه كامل خوشى و نيكى هستى همه چادرنشينان پشت در پشت قربانت شوند چيست آن خبر ؟ گفت چون در تهامه فرزندى زائيده شود كه ميان دو كتفش مهر نبوت باشد امامت از ان او است و پيشوائى تا روز قيامت از آن شما است ، عبد المطلب گفت از نفرين بر كنار باشى ، من با خبرى برگردم كه هيچ هيئت نماينده اى با آن برنگشته و اگر هيبت پادشاه و احترام و اعظام او نبود از اين رازگوئى وى پرسشى ميكردم كه شادى وى بيفزايد پس سيف بن ناى يزن گفت اكنون وقتى است كه به دنيا بيايد يا به دنيا آمده نامش محمد است و پدر و مادرش بميرند و جد و عمش او را سرپرستى كنند ، پنهانى متولد شده و خدا او را آشكارا مبعوث كند و از طائفه ما براى او يارانى آماده كند تا دوستان خود را بوسيله آنها عزيز گرداند و دشمنان خود را خوار سازد بنيروى آنان مردم را سركوب كند و زنان و دختران روى زمين را مباح سازد بتها را بشكند و آتشكده‌ها را خاموش سازد خدا بپرستد و شيطان را براند گفتارش قاطع است و حكمش عادل بخوشرفتارى وادارد و خود بدان عمل كند و از زشتى جلو گيرد آن را تباه سازد عبد المطلب گفت پادشاها بختت بلند و گامت فراز و ملكت هميشه و عمرت دراز باد ممكن است پادشاه راز خود را روشنتر كنند من تا اندازه اى توضيح دريافتم ابن ذى يزن گفت به همان خانه كه پرده‌ها بر آن افكنده‌اند و به آن نشانه‌ها كه نصب\r\n","description":"","footnote":"","page_name":" 286 ","page_number":286},
  {"content":"\r\nكرده‌اند اى عبد المطلب بىدروغ تو خود جد او باشى ، گويد عبد المطلب برو در افتاد و سجده كرد پس به او گفت سر بردار سينه ات خنك باد و كارت بر مراد آيا از آنچه گفتيم در مكه چيزى بدست آورده اى ؟\r\nگفت مرا پسرى بود كه بسيارش پسنديده و بر او مهربان بودم يك دختر پاكيزه سير از خويشان خود بوى بزنى دادم كه نامش آمنه بنت وهب است ، پسرى آورده كه او را محمد ناميدم ، پدر و مادرش مردند و من و عمويش او را سرپرستى كنيم ابن ذى يزن گفت آنچه به تو گفتم همانست كه گفتم پسرت را نگهدارى كن و از نسبت بوى در حذر باش كه يهود دشمنان اويند و خدا براى آنها راهى نسبت وى ندهند و آنچه گفتم از همسفران خود پنهان دار من ايمن نيستم كه رشك رياست آنها را وادارد تا براى وى مكر انديشند و دام گسترند و آنان يا فرزندانشان اين كار را خواهند كرد و اگر نه آنكه ميدانم پيش از بعثت او مرگ مرا در ربايد با سواره و پياده خود مىآمدم و يثرب را مقر سلطنت خود مينمودم و او را يارى ميكردم ولى من در كتاب ناطق و علم سابق يافته‌ام كه يثرب مقر سلطنت او است در آنجا كارش استوار شود و انصارش بدست آيد و قبرش در آنجا باشد و اگر نه آن بود كه از آفت و آزار او ميترسم هم اكنون در آغاز عمرش نبوت او را اعلام ميكردم و عرب را بدنبال او ميكشاندم ولى من اين كار را بدون تقصيرى در باره همراهانت به تو حواله ميكنم .\r\nسپس دستور داد بهر كدام از اين هيئت قريش ده بنده ، ده كنيز دو حله از برد و صد شتر و پنج رطل طلا و ده رطل نقره و يك پوست پر از عنبر دادند و به شخص عبد المطلب ده برابر آن داد و گفت چون سال بگردد باز نزد من بيا ولى پيش از اتمام همان سال ابن ذى يزن مرد ، عبد المطلب بيشتر اوقات ميگفت اى گروه قريش هيچ كدام از شماها بواسطه عطاى فراوان شاه مورد رشك من نيستيد زيرا\r\n","description":"","footnote":"","page_name":" 287 ","page_number":287},
  {"content":"\r\nفانى مىشود ولى غبطه به من در اينست كه نامش بعد از من با فخر و شرفش براى من و بازماندگان من ميماند و چون گفته ميشد كى باشد ؟ ميگفت زود باشد كه آنچه گويم بر شما معلوم شود گرچه پس از زمانى باشد در باره اين مسافرتست كه امية بن عبد الشمس اين شعر را گفته و رفتن نزد اين ذى بزن را بيان كرده .\r\n1 - خير خواهى را با خود برديم و پاكشان آن را حمل ميكردند - بر دوش نره شتر و ماده شتران .\r\n2 - شتابانه منزل ميبريدند و ميگفتند بيا - بسوى شهر صنعاء از دره عميق مكه 3 - قصد كن ما را بابن ذى يزن برسانى و رهبرى كنى - شترانى كه شكمشان به زمين سائيده شود .\r\n4 - و از گرفتاريهاى خود اميد روشنى دارند - و پيوست دهند لب خند برقها را به يكديگر 5 - چون بصنعاء رسيدند وارد شدند - بدار سلطنت و خاندان آبرومند سابقه دار 6 - بپادشاهى كه مىبارد بر ما بخششها را - با خرمى و خوشدلى و روى باز\r\n\r\nباب پانزدهم در داستان بحيراى راهب\r\n( 2 ) بحيراء راهب از كسانى بود كه پيغمبر ( ص ) را بصفت و نشانه و نژاد و نام پيش از ظهور نبوتش شناخته و منتظر بعثت او بود . . . ابو طالب فرمود من سال هشتم ولادت پيغمبر ميخواستم براى تجارت بشام بروم هوا بسيار گرم بود ، عزم سفر كردم مردانى از خويشان من گفتند در باره محمد چه مىكنى و او\r\n","description":"","footnote":"","page_name":" 288 ","page_number":288},
  {"content":"\r\nرا بكه ميسپارى ؟ گفتم قصد ندارم او را به كسى بسپارم ميخواهم او را با خود ببرم ، گفتند يك بچه خردسال را در اين گرماى سخت به سفر ميبرى ؟ گفتم به خدا هر جا باشم او از من جدا نيست من بنه راحتى را براى او فراهم ميكنم رفتم و يك زين سوارى از عبا و پنبه براى او ساختم و ما ساعتهاى بسيار سوار بوديم و آن شترى كه محمد ( ص ) بر او سوار بود هميشه جلو من راه ميرفت و از من جدا نميشد و پيشاپيش همه قافله ميرفت ، هر گاه گرما سخت ميشد يك ابر سفيد خنك مانند يك تيكه يخ مىآمد و بر او سلام ميداد و بر سرش ميايستاد و از او جدا نميشد و بسا كه آن ابر بر ما ميوه‌ها فرو ميباريد و باما سير ميكرد و بسا كه آب در ميان راه تنك ميشد تا بهاى يك مشك آب به دو اشرفى ميرسيد ولى ما هر جا فرود مىآمديم حوضها پر آب بود و آب فراوان و زمين سبز و خرم ما در نهايت فراوانى و خوشگذرانى بوديم با ما جمعى بودند كه شترانشان وامانده بود رسول خدا نزد آنها رفت و دستى بر آنها كشيد و به راه افتادند چون نزديك شهر بصراى شام رسيديم ديديم يك صومعه مانند مركب رهوارى بسرعت به طرف ما مىآيد و چون نزديك ما رسيد متوقف شد و بناگاه در آن راهبى بود ابراز بالاى سر رسول خدا يك ساعت جدا نميشد ، آن راهب با مردم سخنى نميگفت و نميدانست كه اين كار از كجا است و چيست و چه متاعى دارد ، چون چشم به پيغمبر انداخت او را شناخت و گفت اگر كسى باشد همان تو هستى ، گويد ما زير درخت بزرگى در نزديكى راهب بار انداختيم كه شاخه‌هاى كمى داشت و ميوه اى نداشت و كاروانان زير آن فرود مىآمدند چون رسول خدا زير آن جا گرفت بجنبش آمد\r\n","description":"","footnote":"","page_name":" 289 ","page_number":289},
  {"content":"\r\nشاخهايش بهم برآمد و بر رسول خدا سايه كرد و سه نوع ميوه داد و نوع تابستانى و يك نوع زمستانى همه كسانى كه با ما بودند از آن تعجب كردند چون . بحيراء چنين ديد ، خوراكى به اندازه خود پيغمبر آماده كرد و آورد و گفت سرپرست اين بچه كيست ؟ گفتم من گفت چه نسبتى با او دارى ؟ گفتم عم او هستم گفتم او را عموها است تو كداميك هستى ؟ گفتم من برادر پدر او هستم از يك مادر ، گفت گواهم كه خود او هستى و گر نه من بحيراء نيستم ، سپس گفت آيا اجازه ميدهى كه اين خوراك را نزد او برم تا بخورد گفتم ببر ديدم خود آن حضرت خوش ندارد من به پيغمبر متوجه شدم و گفتم فرزند جان مردى دوست دارد كه تو را احترام كند از اين خوراك بخور ، فرمود اين مخصوص منست و بهمراهان من مربوط نيست ؟ بحيراء گفت جز اين چيزى نداشتم ، فرمود اى بحيراء اجازه ميدهى كه همه با من از اين غذا بخورند گفت آرى پيغمبر فرمود بسم الله بخوريد او خورد و ما هم با او خورديم به خدا ما صد و هفتاد كس بوديم و همه سير خورديم تا آروق زديم گويد بحيراء ايستاده بود بالاى سر پيغمبر و پشه‌هاى او را ميزد و از بسيارى مردان و كمى خوراك در تعجب بود ، هر ساعت سر و گردن پيغمبر را ميبوسيد و ميگفت بپروردگار مسيح او است و مردم نميفهميدند يكى از حاضران گفت امروز كارى دارى ؟ ما هر سفر به تو ميگذشتيم و چنين احسانى بما نميكردى ؟ بحيراء گفت به خدا براى من امروز كاريست و داستانى است من مىبينم آنچه شما نمىبينيد و ميدانم آنچه نميدانيد زيرا اين درخت يك پسر بچه نشسته است كه اگر آنچه را من ميدانم شما ميدانستيد او را بر گردن خود سوار ميكرديد تا به وطنش برسانيد ، به خدا چه اندازه خداوند شما را گرامى داشته ، چون مىآمد يك پرتو نورى\r\n","description":"","footnote":"","page_name":" 290 ","page_number":290},
  {"content":"\r\nپيشاپيش او ديدم كه از زمين تا آسمان كشيده شده بود ، من مردانى را ديدم كه باد زنهاى ياقوت و زبر جد در دست داشتند و او را باد ميزدند و مردان ديگرى انواع ميوه بر او نثار ميكردند سپس اين ابراز او جدا نميشد و پس از آن صومعه من مانند جاندارى كه بپاى خود ميرود بسوى او آمد ، اين درخت هميشه خشك و كم شاخه بود ، شاخه‌هاى فراوان بر آورد و بجنبش آمد و سه نوع ميوه داد دو ميوه تابستانى و يك ميوه زمستانى و اين حوضچه‌ها كه از زمان تمرد بنى اسرائيل بعد از آنكه حواريين عيسى بر آنها وارد شده بودند فرو كشيده بودند و آبشان خشك شده بود پر آب شدند ، ما در كتاب شمعون الصفا يافته ايم كه بر آنها نفرين كرد و فرو كشيدند و آب آنها تمام شد سپس گويد هر وقت ديدند آب در اين حوضچه‌ها نمايان شد بدانيد كه بخاطر پيغمبريست كه در زمين تهامه ظهور كند و بمدينه مهاجرت نمايد نامش در ميان قومش امين است و در آسمان احمد و از نژاد اسماعيل بن ابراهيم است و از پشت او است به خدا كه براستى اين همان او است سپس بحيراء عرض كرد اى پسر من تو را از سه خصلت ميپرسم و بلات و عزى سوگندت مىدهم كه به من خبر بدهى رسول خدا چون نام لات و عزى را شنيد فرمود از من بوسيله آنها پرسش مكن به خدا هيچ چيز را مانند آنها دشمن ندارم همانا آن دو بتانى هستند از سنك كه قوم من آنها را مىپرستند ، بحيراء گفت اين يك نشانه سپس گفت تو را به خدا به من خبر ده فرمود هر چه خواهى بپرس زيرا تو به معبودم از من پرسش كنى و بمعبود خودت كه چيزى مانند او نيست گفت پرسش من از خواب تو است و از وضع تو و از كارهاى تو و از بيدارى تو حضرت او را از خواب و وضع و كارهاى خود همه به او خبر داد و با آنچه بحيراء در وصف او ميدانست موافق بود بحيراء خود را بر آن حضرت انداخت و پاهاى مباركش را بوسيد و عرض كرد پسر جانم چه اندازه\r\n","description":"","footnote":"","page_name":" 291 ","page_number":291},
  {"content":"\r\nخوشبو هستى اى كسى كه از همه پيغمبران بيشتر پيرو دارى ، اى كسى كه دنيا بنورش روشن شود ، اى كسى كه مساجد بيادش آباد گردد تو لشكرها و اسبها را بكشانى و عرب و عجم خواه و ناخواه پيرو تو گردند گويا مىبينيم كه لات و عزى را شكسته اى و خانه مكه را جز تو صاحب اختيارى نيست و كليدهايش بدست تو است هر جا بخواهى بگذارى چه اندازه از پهلوانان قريش و عرب را به خاك اندازى و كليدهاى بهشت و دوزخ در دست تو است تاج بزرك با تو است و هلاكت بتها از تو است توئى كه قيامت بر پا نشود جز آنكه همه شاهان با فروتنى در دين تو آيند و پى در هم يك بار پايش را بوسه ميداد و يك بار دستش را و ميگفت اگر دوره نبوت تو را دريابم با شمشير بياريت برخيزم تو سيد فرزندان آدمى و سيد پيغمبرانى و پيشواى پرهيزكارانى و خاتم انبيائى به خدا روزى كه تو زادى زمين خنديد و تا روز قيامت در شاديست و به تو خرسند است به خدا عبادتگاههاى يهود و بتكده‌ها و شياطين از ولادت تو گريه كردند و تا روز قيامت گريانند تو بدعاى ابراهيم آمدى و بمژده عيسى ، تو مقدس و پاكى از پليديهاى جاهليت سپس رو به ابى طالب كرد و گفت اين پسر چه نسبتى با تو دارد كه مىبينم از او جدا نميشوى ؟ گفت او پسر من است گفت پسرت نيست و نبايد آن پدرى كه او را به عمل آورده زنده باشد و نه مادرش گفت او برادر زاده من است وقتى مادرش به او آبستن بوده پدرش مرده و در سن شش سالگى هم مادر را از دست داده ، گفت راست گفتى او چنين است ولى نظر من اينست كه او را از همين جا به شهر خودش برگردانى زيرا در روى زمين هيچ يهودى و ترسا و صاحب كتابى نيست جز اينكه از ولادت اين پسر مطلع است و اگر او را بينند و چنانچه من شناختم بشناسند بدى به او رسانند و بيشتر آنان همان يهودند ابو طالب گفت براى چه ؟ گفت براى آنكه اين\r\n","description":"","footnote":"","page_name":" 292 ","page_number":292},
  {"content":"\r\nبرادرزاده ات صاحب مقام نبوت و رسالت گردد و آن فرشته اى كه بموسى و عيسى نازل ميشد بر او نازل شود ابو طالب گفت هرگز ان شاء الله بدى بوى نرسد و خدايش از نظر نيندازد سپس او را بشام برديم و چون نزديك شهر شام رسيديم به خدا همه كاخهاى شام لرزيد و نورى از آنها برخاست كه از نور آفتاب تابنده تر بود و چون وارد شهر شام شديم نتوانستيم از بازار عبور كنيم از بس مردم جمع شده بودند براى تماشاى روى رسول خدا ( ص ) خبر او در همه شامات منتشر شد و همه احبار و رهبان بر او گرد آمدند ، يك حبر بزرك بنام نسطور آمد و برابر او نشست به او نگريست ولى با او سخن نگفت سه روز پى در پى اين عمل را تكرار كرد و شب سوم بيتاب شد و برخاست پشت سر او گردش كرد و گويا نشانه اى ميخواست گفتم اى راهب گويا چيزى از او ميخواهى ؟ گفت آرى من يك چيزى از او ميخواهم نامش چيست ؟ گفتم محمد بن عبد الله به خدا رنگش پريد سپس گفت ممكن است به او بفرمائيد پشت شانه اش را برهنه كند تا من ببينم ، پشت شانه اش را برهنه كرد و چون مهر نبوت را ديد خم شد و او را بوسيد و گريه كرد سپس گفت اى آقا زود اين پسر را به خانه اش برگردان تو نميدانى چقدر دشمن دارد در سرزمين ما و اگر ميدانستى او را با خود نمىآوردى هر روز بديدن و بررسى او مىآمد و براى او خوراك مىآورد و چون از شهر شام كوچ ميكرديم يك پيراهنى از خودش آورد و گفت خواهش دارم آن را بپوشد و به ياد من باشد پيغمبر نپذيرفت و بد داشت من آن پيراهن را گرفتم تا غمنده نشود و گفتم من آن را بتنش ميكنم و شتابانه او را به مكه بر گرداندم به خدا آن روز كسى از زن و مرد و پير و جوان و خرد و بزرك نماند مگر از\r\n","description":"","footnote":"","page_name":" 293 ","page_number":293},
  {"content":"\r\nاشتياق جمال او باستقبالش آمد جز شخص ابو جهل ملعون كه مردى خونخوار و بدكار بود از مستى به خود نبود . . در روايت ديگر از ابو طالب نقل شده كه چون بحيراء از خدمت او جدا شد سخت گريست و ميگفت اى پسر آمنه گويا مىبينمت كه عرب همه دست بيك كمان به تو تير ميزنند و خويشان از تو قطع علاقه كرده‌اند و اگر ميدانستند مقام تو را بايستى چون فرزندى تو را دوست دارند سپس رو به من كرد و گفت ولى اى عمو تو خويشى پيوسته را مراعات كن در باره او و وصيت پدرت را در باره او نگهدار به زودى همه قريش بخاطر او تو را ترك كنند ولى تو اعتناء مكن من ميدانم كه تو در ظاهر به او ايمان نياورى ولى در باطن به او ايمان دارى و فرزندى كه به همين زودى بوجود آرى به او ايمان آورد و او را بعزت يارى كند نامش در آسمانها بطل هاصر و شجاع انزع باشد دو جگر گوشه شهيد از اوست او سيد عرب و رئيس آنها است ذو قرنين آنها است و او در كتابها از اصحاب عيسى معروف معروفتر است ، ابو طالب فرمود به خدا هر آنچه بحيراء گفته بود و بيشتر از آن را به چشم خود ديدم . . ابان بن عثمان در سند مرفوعى گويد چون رسول خدا ( ص ) بالغ شد ابو طالب خواست با كاروان قريش بشام رود ، رسول خدا ( ص ) آمد و مهار ناقه اش را گرفت و گفت عموجان مرا براى كه ميگذارى و ميروى نه پدرى هست و نه مادرى و مادرش وفات كرده بود ابو طالب به حال او رقت كرد و مهربانى نمود و او را با خود برد و چون راه ميرفتند بالاى سر پيغمبر ( ص ) يك ابرى در برابر آفتاب سايه ميانداخت در راه خود به مردى بر خوردند كه بحيرا نام داشت چون ديد ابرى با آنها سير مىكند از صومعه خود فرود آمد و خوراكى براى قريش آماده كرد و فرستاد و آنها را دعوت\r\n","description":"","footnote":"","page_name":" 294 ","page_number":294},
  {"content":"\r\nبه غذا كرد به او گفتند اى بحيرا ما از تو چنين سابقه اى نداشتيم گفت دوست دارم نزد من بيائيد همه آمدند و رسول خدا را در سر بنه خود گذاشتند ، بحيرا ديد ابر برجاى خود ايستاده به آنها گفت كسى از شما بجا مانده كه نزد من نيامده باشد ، گفتند كسى نمانده مگر يك پسر تازه جوانى كه سر بنه خود گذاشتيم گفت شايسته نيست هيچ كس از شماها بر سر سفره من نباشد فرستادند دنبال رسول خدا ( ص ) چون او آمد ابر هم آمد چون بحيرا او را ديد گفت اين پسر كيست ؟ گفتند پسر اين آقا و اشاره به ابى طالب كردند بحيرا گفت اين پسر تو است ؟ گفت برادر زاده منست گفت پدرش چه شده گفت در شكم مادر بوده كه وفات كرده بحيراء به ابى طالب گفت اين پسر را به شهر خود برگردان اگر يهود آنچه را من در باره او ميدانم بدانند او را ميكشند او مقام بزرگى خواهد داشت او پيغمبر اين امت است او پيغمبر با شمشير است\r\n\r\nباب شانزدهم در داستان خالد بن اسد بن ابى العاص و طليق بن ابى سفيان بن اميه\r\n( 2 ) خالد بن اسد بن ابى العاص و طليق بن ابى سفيان بن اميه در راه شام از جمعى رهبانان كه پيغمبر را ميشناختند حكايتى دارند . . يعلى نسابه گويد در كاروانى كه پيغمبر به سفر تجارت شام رفت خالد بن اسيد بن ابى العاص و طليق بن ابى سفيان بن اميه همراه بودند و حكايت كردند كه به چشم خود ديده بودند كه وحشيان\r\n","description":"","footnote":"","page_name":" 295 ","page_number":295},
  {"content":"\r\nبيابان و پرندگان موقع سير و سوارى پيغمبر چه ميكردند ، گويند چون ميان بازار بصرى رسيديم بناگاه يك دسته راهب با رنگ پريده آمدند گويا زعفران به روى خود زدند و لرزه بر آنها افتاده گفتند خواهشداريم پيش بزرگ ما بيائيد او در همين نزديكى در كليساى بزرگ است ، گفتيم چه حسابى ميان ما و شما است ؟ گفتند براى شما در اين كار زيانى نيست و بلكه احترامى هم داريد و گمان ميكردند كه يكى از ماها محمد باشيم با آنها رفتيم تا وارد يك كليساى بزرگ شديم و رئيس آنها در ميانه آنها بود و شاگردانش دورش بودند و يك كتابى پيش او باز بود و يك بار بما نگاه ميكرد و يك بار در كتاب خود رو باصحابش كرد و گفت كارى نكرديد و آن را كه من ميخواستم نياورديد و او اكنون در اينجا است سپس بما گفت شما كيستيد ؟ گفتيم دسته ئى از قريش گفت از كدام خاندان قريش گفتيم از بنى عبد شمس گفت با شما ديگر از خاندان شما هست ؟ گفتيم آرى با ما يك جوانى است از بنى هاشم كه او را يتيم بنى عبد المطلب گوئيم ، به خدا يك ناله اى كشيد كه نزديك بود بيهوش شود سپس از جا جست و گفت آه آه نصرانيت و مسيح از ميان رفت ، از جا برخاست بيكى از چوبه‌هاى صليب تكيه داد و در انديشه فرو رفت و هشتاد تن از بطريقان و شاگردان دور او بودند سپس به من گفت بشما آسانست كه او را به من بنمائيد به او گفتم آرى خود او با ما آمد و بناگاه محمد ( ص ) در ميان بازار بصرى ايستاده بود به خدا گويا تا آن روز ما رخساره ويرا نديده بوديم گويا ماهى از رويش ميدرخشيد ، سودى بسيارى برده بود و متاع بسيارى خريده بود ، خواستيم به آن كشيش او را معرفى كنيم ، ولى خود او بر ما سبقت جست و گفت او است بمسيح سوگند او را شناختم نزديك او رفت و سرش را بوسه زد و گفت تو مقدسى سپس شروع بپرسش از نشانه‌هاى او كرد و پيغمبر به او جواب داد شنيدم ميگفت اگر من زمان تو را دريابم حق شمشير را ادا خواهم\r\n","description":"","footnote":"","page_name":" 296 ","page_number":296},
  {"content":"\r\nكرد سپس فرمود ميدانيد با او چيست ؟ زندگى و مرگ با اوست هر كس به او بچسبد زندگى طولانى دارد و هر كس به او پشت كند چنان بميرد كه هرگز زنده نشود او است كه ذبح اعظم را همراه دارد سپس سر او را بوسيد و برگشت\r\n\r\nباب هفدهم داستان ابو المويهب راهب\r\n( 2 ) ابو المويهب راهب از كسانيست كه پيغمبر ( ص ) را پيش از بعثت مىشناخت بصفات خود او و بوصيش امير المؤمنين على بن ابى طالب ( ع ) آگاه بود . . بكر بن عبد الله اشجعى از پدران خود حكايت كرده است كه در سفر تجارتى كه رسول خدا بشام رفت عبد مناة بن كنانه و نوفل بن معاوية بن عروة بن صخر بن نعمان بن عدى براى تجارت بشام رفته بودند و ابو المويهب راهب به آنها برخورده بود و به آنها گفته بود شما كيستيد ؟ جواب داد تجارى از اهل حرم از خاندان قريش گفته بود از كدام خاندان قريش به او خبر داده بودند ، پرسيده بود ديگرى از قريشيان با شما آمده گفته بودند آرى يك جوانى از بنى هاشم كه نامش محمد است ابو المويهب گفته بود به خدا هم او را ميخواستم گفته بودند به خدا در ميان قريش گم نامتر از او نيست همانا او را يتيم قريش مينامند و اكنون هم مزدور زنى است از طائفه ما بنام خديجه چه حاجتى به او دارى ؟ سرش را جنبانيد و گفت او است او است پس گفت مرا به او رهنمائى كنيد گفتند او را در بازار بصرى گذاشتيم در اين ميان كه سخن ميگفتند بناگاه رسول خدا ( ص ) بر آنها نمايان شد گفت او همين است يك ساعت با او خلوت\r\n","description":"","footnote":"","page_name":" 297 ","page_number":297},
  {"content":"\r\nكرد و راز گفت و سپس ميان دو چشمش را بوسيد و چيزى از آستينش در آورد به او بدهد كه ندانستيم چه بود ولى رسول خدا ( ص ) از قبولش امتناع كرد ، چون از او جدا شد بما گفت ميشنويد به خدا او پيغمبر آخر الزمانست به همين نزديكى مبعوث شود و مردم را بشهادت * ( أَنْ لا إِله إِلَّا ) * الله دعوت كند چون اين را ديديد از او پيروى كنيد سپس گفت براى عمش ابى طالب پسرى آمده است بنام على ؟ گفتيم نه گفت يا زائيده شده يا در اين سال زائيده شود ، او اول كس باشد كه به دو ايمان آورد و او را بشناسد و ما او را بصفت وصى درك كرديم چنانچه محمد را بصفت نبى او سيد عرب و پرورنده آنها است ، ذو قرنين عربست ، حق شمشير را خوب ادا كند ، نامش در عالم بالا على است بعد از انبياء از همه خلائق برتر است و نامش بالاتر فرشتگان او را پهلوان درخشان كامياب نامند به هيچ سوى روى نكند جز آنكه رستگار و پيروز گردد به خدا او از ميان همگنانش در آسمانها از آفتاب تابنده معروفتر است\r\n\r\nباب هجدهم خبر سطيح كاهن\r\n( 2 ) . . مخزوم بن هانى مخزومى از پدرش كه يك صد و پنجاه سال عمر كرده است حديث نموده گويد در شب ولادت رسول خدا ( ص ) ايوان كسرى لرزيد و چهارده كنگره از او ريخت و درياچه ساوه فرو كشيد و آتشكده فارس كه هزار سال بود افروخته بود خاموش شد و مؤبدان در خواب ديد يك دسته شتران سركش سواران عربى را ميكشانند و از دجله گذشته‌اند و در شهرهاى او\r\n","description":"","footnote":"","page_name":" 298 ","page_number":298},
  {"content":"\r\nپراكنده شدند ، چون كسرى شب را بصبح رسانيد از آنچه ديده بود ترس داشت ولى خود را بردبار و خونسرد نشان ميداد و به نظر آورد كه اين پيش آمد را از وزيرانش پنهان ندارد ، تاج بر سر نهاد و بر تخت خود نشست و آنها را جمع كرد و آنچه را ديده بود به آنها گزارش داد در اين ميان نامه اى رسيد كه آتشكده فارس خاموش شده اندوه بر اندوهش افزود ، مؤبدان هم گفت من در آن شب خوابى ديدم و داستان خواب را نقل كرد راجع بشتر و اسب سوار ، پرسيد تعبير آن چيست اى مؤبدان ، مؤبدان نزد آنها از همه داناتر بود ، گفت يك حادثه اى در عربستان رخ داده ، در اين موقع نامه اى از طرف كسرى شاهنشاه بنعمان بن منذر نوشته شد به اين مضمون اما بعد يك مردى دانشمند نزد من بفرست كه آنچه را من ميخواهم از او بپرسم بداند نعمان عبد المسيح بن عمرو بن حيان بن نفيله غسانى را نزد او فرستاد ، چون پيش او آمد گفت آنچه ميخواهم از تو بپرسم ميدانى ؟ عرض كرد پادشاه از من بپرسد يا به من خبر دهد اگر من ميدانم بعرض ميرسانم و گر نه او را از كسى كه ميداند مطلع ميسازم ، آنچه را ديده بود به او خبر داد ، گفت علم اين موضوع نزد دائى منست كه در شرق شام سكونت دارد و نامش سطيح است گفت برو پيش او و از او بپرس و به من گزارش بده جواب او را ، عبد المسيح بشام رفت و وارد بر سطيح شد در حالى كه مشرف بمرگ بود ، بر او سلام كرد و تحيت گفت سطيح جوابى به او نداد و عبد المسيح شروع به خواندن اين رجز كرد - ترجمه آيا كر شد است بزرگوار يمن يا ميشنود و بر طرف مىكند غصه را كه در صورت واردين است يا آنكه مرده است و عارضه مرگ بوى شتاب كرده اى فيصل دهنده مشكلاتى كه عاجزكننده‌اند كيست ، كيست ، كه آنها را حمل كند بزرك قبيله آل سنن نزد تو آمده است\r\n","description":"","footnote":"","page_name":" 299 ","page_number":299},
  {"content":"\r\n( 1 ) آنكه مادرش از طائفه ذئب بن حجن است كبود چشم : درشت نيش و تيز گوش است سفيد اندام است رداءش وسيع و تنومند است - كنايه از گشادگى سينه و شجاع است فرستاده پادشاه عجم خسرو است براى دريافت تعبير خوابى كه او ديده است آن پادشاهى كه از غرش رعد نهراسد و نه از حوادث روزگار بر ماده شترى توانا و تنومند زمين را در نور ديده است گاهى مرا در بلنديها و تپه برده است و گاهى روى زمينهاى سخت و ناهموار تا آنكه فرسوده و گوشت اندام سينه در آن آب شده ، بيحيا آمده است بادها او را در ميان گرد و خاك دامنه دشتها در هم پيچيده تا باينجا رسيده گويا يك كوه از كوههاى حجاز بنام ثكن از دامنم پرتاب شده است چون سطيح « 1 » شعر او را شنيده ديده گشود و گفت عبد المسيح برزه شترى بر بالين سطيح رسيده\r\n\r\n","description":"","footnote":"\r\n« 1 » از نهايه ابن اثير :\r\nفي حديث سطيح اصم ام يسمع غطريف اليمن الغطريف السيد و جمعه الغطاريف و في حديث سطيح ام فاز فاز لم به شاء العنن يقال فاز اذا مات بميرد و فاد بدال هم به معناى آنست از لم يعنى بشتاب ميرود و گفته‌اند اصلش از لام بوده و شاء العنن يعنى مرگ گلويش را گرفته است عنن بمعنى مرگ است و بمعنى اعتراض هم آمده است ، در حديث سطيح يا فاصل الحضة اعيت من و من از باب اينست كه ميگويد اين مشكل فلان و فلان را عاجز كرده است اين كلمه در مقام عظمت استعمال مىشود در حديث سطيح ازرق ضخم النار صرار الاذن يعنى گوش خود را تيز و آماده كرده است - در حديث سطيح ابيض فضفاض الرداء و البدن فضفاض بمعنى واسع است و منظور وسعت صدر و ذراع است و بعضى گفته‌اند كنايه از كثرت بخشش است - در حديث تجوب في الارض علنداة ماده شترهاى قوى است و شجن ناقه پر گوشت بهم كوبيده دست بشباهت درختانى كه سر بهم داده و در هم شده‌اند و علنداة شزن هم نقل شده و شزن بمعنى با نشاط است در حديث شطيح ترفعنى طورا و تهوى في و جن و جن و وجين زمين سخت و ناهموار است - جؤجؤ سينه است و يا استخوان آن و جآجي در حديث سطيح جمع آنست ، قطن پائين پشت است و قطعى در حديث سطيح بكسر قاف اجمع قطنه است بمعنى دوران - بوغاء خاك نرم است و دمن تل آن در حديث سطيح حشمت عن حضنى ثكن حشمت از حث است بمعنى شتاب كرد و ثكن كوهى است در حجاز\r\n","page_name":" 300 ","page_number":300},
  {"content":"\r\nاست كه دم مرگ است ، پادشاه ساسان تو را فرستاده بخاطر لرزش ايوان و خموشى نيران و خواب مؤبدان كه در خواب ديده شتران سرسختى سواران و اسبان عربى را بدنبال ميكشند و از دجله ميگذرند و در كشورش پراكنده ميشوند اى عبد المسيح .\r\nچون تلاوت كثرت گيرد و عصا بدست بر انگيخته شود و وادى سماوه پر آب گردد و درياچه ساوه خشك شود و فرو كشد ديگر شام از آن سطيح نباشد از بنى ساسان به شماره كنگرها كه از كاخ فرو ريخته مرد و زن پادشاهى كنند و هر چه بايد بيايد مىآيد و سپس بيدرنك سطيح جان داد و عبد المسيح بر سر بنه سفر خود رفت و اين شعرها را ميخواند .\r\nدامن سفر بالا زن كه تو مردى صاحب همت و چابكى ، تفرقه و جدائى و ديگرگونيهائى زمانه تو را در هراس نيندازند اگر سلطنت بنى ساسان بشام رسيده و از دست آنها برود ، براستى اين روزگار اطوار گوناگونى دارد چه بسا روزگارها كه اينان بمقامى رسيدند كه شيران نر از صولت آنها هراس داشت در ميان آنها صاحب كاخ معروف آسمان خراش بهرام و برادران او است ، و هرمزان و شاپور و باز هم شاپور مردم فرزندان پدرهاى مختلفند هر كدام را كه بفهمند ، بىچيز و مفلس است كوچك و بر كنار و متروك ميماند با اينكه آنان فرزندان يك مادرند و اگر مالى در كس بينند در پشت سر و غياب هم او را محفوظ و منصور ميدارند .\r\nنيكى و بدى در هر جا با هم ميباشند ، خير و نيكى بايد پيروى شود و از بدى كناره گيرى گردد .\r\n","description":"","footnote":"","page_name":" 301 ","page_number":301},
  {"content":"\r\n( 1 ) چون عبد المسيح نزد كسرى آمد و گفتار سطيح را گزارش داد انوشيروان گفت تا گذشت زمانى - كه چهارده تن از خاندان ما سلطنت كند اموراتى خواهد بود ده تن از آنها در مدت چهار سال دوران سلطنت خود را گذرانيدند و سلطنت ديگران هم تا دوره حكومت عثمان بپايان رسيد سطيح در سال حادثه سيل عرم متولد شد و تا زمان سلطنت ذى نواس زنده بود و اين مدت بيش از سى قرنست « 1 » و مسكن او در بحرين بوده است عبد القيس او را از خود دانند طائفه ازد از خود شمارند و اكثر محدثين او را از وى پندارند و معلوم نيست از چه قبيله ايست ولى نژاد او خود را ازدى دانند .\r\n\r\nباب نوزدهم خبر يوسف يهودى\r\nگزارش يهودى و شناسائى او در باره پيغمبر ( ص ) و صفات و نشانه‌هاى او . . ابان بن عثمان در حديث مرفوعى گويد چون عبد الله بن عبد المطلب بالغ شد ، عبد المطلب آمنه دختر وهب زهرى را براى او گرفت و پس از تزويج برسول خدا ( ص ) آبستن شد ، از آمنه روايت شده كه گويد چون به او آبستن شدم احساس نكردم و در دوران آبستنى اثر سنگينى حمل كه بر حسب عادت بزنان دست ميدهد به من دست نداد ، در اين ميان خواب ديدم كه گويا كسى نزد من آمد و گفت تو بخير الانام آبستنى چون هنگام زائيدن رسيد بسيار به من آسان بود و چون خارج شد با دو دست و دو زانو خود را از زمين پرهيز داد و شنيدم يكى گفت خير البشر را زائيدى او را بواحد صمد پناه ده از شر هر ستمكار و حسود ، رسول خدا در عام الفيل دوازدهم شهر ربيع الاول روز دوشنبه متولد شد ، آمنه گويد چون به زمين آمد به دو دست\r\n\r\n","description":"","footnote":"\r\n« 1 » ظاهرا منظور قرن عربى است كه سى و شش سال باشد كه بيش از هزار سال مىشود و باز هم بسيار بعيد است و جاى تأمل است\r\n","page_name":" 302 ","page_number":302},
  {"content":"\r\nو دو زانو بر زمين تكيه زد و سرش را به آسمان بلند كرد در آن ميان پرتو درخشانى از من نمايان شد كه فضاى ميانه آسمان و زمين را روشن كرد و شياطين با ستاره‌ها تير اندازى شدند و آسمان به روى آنها بسته شد و قريش ديدند شهابها و ستاره‌ها از آسمان فرود مىآيند در هراس افتادند و گفتند قيامت بر پا شده و دور وليد بن مغيره را گرفتند و به او خبر دادند وليد شيخ بزرگوار و تجربه آموخته اى بود ، گفت به اين ستاره هائى در صحرا و دريا رهنماى شما هستند بنگريد اگر آنها از جا كنده شدند قيامت بر پا شده و اگر آنها بر جا هستند اين جريان ستاره‌ها براى يك پيشآمديست ، شياطين هم اين وضع را ديدند و نزد ابليس جمع شدند و به او خبر دادند كه از آسمان ممنوع شدند تير شهاب به آنها پرتاب مىشود ، گفت برويد جستجو كنيد يك پيشآمدى رخ داده در همه دنيا گرويدند و برگشتند و گفتند ما چيزى نديديم ، گفت خودم بايد اين موضوع را كشف كنم ، از مشرق تا مغرب را پيمود و چون بحرم مكه رسيد ديد پر از فرشتگان است و چون خواست وارد حرم شود جبرئيل به او فرياد كشيد گم شو اى ملعون رفت از ناحيه كوه حراء وارد شود جلو او سدى شد بجبرئيل گفت چه خبر است گفت اين پيغمبريست كه متولد شده و او بهترين پيغمبرانست ، گفت مرا در او بهره اى هست ؟ فرمود نه گفت گفت در امتش چطور ؟ گفت آرى ، گفت راضى هستم گويد در شهر مكه يك يهودى بود بنام يوسف چون ديد ستاره‌ها پرتاب ميشوند و بجنبش افتادند ، گفت اين براى پيغمبريست كه امشب متولد شده و او همانست كه ما در كتابهاى خود دريافتيم كه چون متولد شود پيغمبر خاتم است و شياطين تير باران شوند و از آسمان ممنوع گردند ، چون صبح شد آمد دو مجلس عمومى قريش و فرياد زد اى گروه قريش امشب براى شما نوزادى بوده است ، گفتند نه گفت بتورات سوگند خطا رفته‌ايد ، پس در فلسطين\r\n","description":"","footnote":"","page_name":" 303 ","page_number":303},
  {"content":"\r\nبه دنيا آمده و او آخر پيغمبران و افضل پيغمبران است جمع قريش پراكنده شدند و چون به خانه‌هاى خود رفتند هر مردى گفته‌هاى يهودى را بخاندانش گفت ، گفتند امشب براى عبد الله بن عبد المطلب نوزادى متولد شده آن را بيوسف يهودى خبر دادند گفت پيش از آنكه از شما بپرسم متولد شده يا بعد از آن گفتند پيش از آن ، گفت آن نوزاد را به من بنمائيد رفتند در خانه آمنه و گفتند پسرت را بياور تا اين يهودى ببيند او را در قنداق پيچيد و آورد ، چشمان او را نگريست و شانه اش را گشود و خال سياهى ميان دو كتفش ديد كه چند مو بر آن روئيده بود ، چون به او نگاه كرد بيهوش شد و روى زمين افتاد قريش از او در شگفت شدند و بر او خنديدند ، گفت اى گروه قريش بر من ميخنديد اين پيغمبر شمشير است شما را قطعه قطعه مىكند ، نبوت تا هميشه از خاندان بنى اسرائيل رفت ، مردم متفرق شدند و خبر يهودى را براى يك ديگر بازگو ميكردند ، پيغمبر در يك روز به اندازه يك هفته بزرك ميشد و در يك هفته به اندازه يك ماه ديگران .\r\n\r\nباب بيستم خبر ابن حواش كه از شام مىآمد\r\n( 2 ) . . ابن عباس گويد چون پيغمبر ( ص ) در غزوه بنى قريظه كعب بن اسد را حاضر كرد تا گردنش را بزند ، رسول خدا به او نگاهى كرد و فرمود ايكعب سفارش ابن حواش دانشمندى كه از شام آمد به تو سودى نبخشيد ؟ او به تو گفت شراب ناب و نان گندم را در شام گذاشتم و آمدم به سختى و با مشتى خرما گذران ميكنم بخاطر پيغمبرى كه همين اوقات مبعوث مىشود ، در مكه طلوع مىكند و اين شهر هجرتگاه او\r\n","description":"","footnote":"","page_name":" 304 ","page_number":304},
  {"content":"\r\nمىشود ، بسيار خوش اخلاق و خندانست و بسيار كشنده دشمنان ، بتيكه نانى و چند دانه خرما قناعت مىكند و سوار الاغ برهنه مىشود ، در چشمش سرخى است و ميان دو شانه اش مهر نبوت ، شمشيرش را بر دوش ميگذارد و بهر كه بر سر راهش درآيد اعتنا نمىنمايد تسلطش تا آنجا ميرسد كه نه پاى شتر در آنجا رسيده و نه سم اسب ، كعب عرضكرد اى محمد درست ميفرمائيد چنين بوده است اگر نه آن بود كه ميترسم يهود مرا سرزنش كنند كه از كشتن ترسيد محققا به تو ايمان مىآوردم و تو را تصديق ميكردم ولى من بر دين يهودان زيستم بر همان زنده بودم و بر همان ميميرم ، رسول خدا فرمود او را پيش داريد و گردنش را بزنيد او را پيش آوردند و گردنش را زدند .\r\n\r\nباب بيست و يكم داستان زيد بن عمرو بن نفيل\r\n( 2 ) زيد بن عمرو بن نفيل از كسانى بود كه در زمان جاهليت در جستجوى كيش توحيد بود و بعثت پيغمبر را ميدانست و منتظر ظهور او بود و بجستجوى آن حضرت بيرون شد و در راه كشته شد . محمد بن اسحق بن بشار مدنى گويد زيد بن عمرو بن نفيل قصد داشت از مكه مسافرت كند و در زمين بگردد و دين حنيف توحيد را بجويد همان دين حضرت ابراهيم عليه السلام را ، هر وقت زنش صفيه بنت الحضرمى ميديد بار بسته و بر آستانه سفر نشسته خطاب بن نفيل را خبر ميكرد و جلوش را ميگرفت تا آخر زيد بشام سفر كرد و از اهل كتابهاى قديم در خواست دين ابراهيم نمود و از آن پرسش ميكرد و بگمانشان هميشه دنبال اين مقصد بود تا همه موصل و الجزيره را گردش كرد تا براهبى از اهل بلقاء برخورد از او پيروى كرد ، اين راهب كسى بود كه بعقيده آنان علم نصرانيت به او رسيده\r\n","description":"","footnote":"","page_name":" 305 ","page_number":305},
  {"content":"\r\nبود زيد بن حنيف ابراهيم را از او پرسشكرد ، راهب به او گفت تو از يك دينى پرسش ميكنى كه امروزه هيچ كس نيست تو را بدان رهنمائى كند ، علم آن از ميان رفته و استادان آن مرده‌اند ولى در همين زمان تو پيغمبرى در سرزمين خودت كه از آن بيرون آمدى مبعوث مىشود كه همان كيش حنيف ابراهيم دارد بايد به روى به شهر خود كه اكنون او مبعوث شده و زمان او فرا رسيده زيد كيش يهود و نصارى را هم آزمايش كرده بود و نپسنديده بود ، چون اين سخن را از آن راهب شنيد شتابانه بسوى مكه رهسپار شد و چون به زمين قبائل لخم وارد شد بر او تاختند و او را كشتند .\r\nورقة بن نوفل كه خود پيرو مسلك زيد بود ولى آن تلاش زيد را نكرده بود چون خبر قتل او را شنيد بر او گريست و شعرى در سوگوارى او سرود .\r\n1 - رشاد و نعمت يافتى اى پسر عمرو - همانا به ديندارى خود از تنور آتش تافته بر - كنار شدى .\r\n2 - خداى بىمثل و مانند را پرستيدى - بتهاى سركش چنانى را واگذاشتى 3 - بسا باشد انسان رحمت پروردگارش را دريابد - اگر چه زير زمين شصت وادى خطرناك باشد . . . عمر بن خطاب و سعيد بن زيد برسول خدا ( ص ) عرضكردند ما براى زيد از خدا آمرزش جوئيم ؟\r\nفرمود آرى براى وى آمرزش خواست و فرمود روز قيامت يك امت مخصوص مبعوث شود . . نفيل بن هشام از پدرش باز گفته كه جدش سعيد بن زيد از رسول خدا راجع بپدرش زيد بن عمرو پرسش كرد عرض\r\n","description":"","footnote":"","page_name":" 306 ","page_number":306},
  {"content":"\r\nكرد يا رسول الله پدرم زيد بن عمرو چنان بوده كه شما خودتان ديديد و اخبارش بشما رسيده و اگر توفيق درك حضور شما را يافته بود بشما ايمان مىآورد من براى او آمرزش خواهم ؟ فرمود آرى و براى او استغفار كرد و فرمود در روز قيامت يك امت مخصوص آيد و گفته‌اند كه او در جستجوى دين بود و در حال جستجو از دنيا رفت .\r\nمصنف اين كتاب گويد حال پيغمبر ( ص ) پيش از اظهار نبوت همان حال امام قائم ما و صاحب - الزمان ما عليه السلام بوده در اين زمان ما براى آنكه در تاريخ خبر ظهور پيغمبر را جز عده معدودى از دانشمندان يهود و نصارى كه بوسيله پيغمبران و كتب سابقه علم ببعثت او داشتند كسى ديگر نمى - دانست و اسلام آينده در ميان آنها و در دست آنها غريب بود وقتى يكى از آنها از خداى تبارك و تعالى تعجيل فرج و ظهور پيغمبر را درخواست ميكرد جاهلان و گمراهان او را مسخره ميكردند و ميگفتند آخر ديگر كى اين پيغمبرى كه شما عقيده داريد ظاهر مىشود و دست بشمشير ميبرد و دعوتش بمشرق و مغرب ميرسد و پادشاهان روى زمين مطيع او ميشوند چنانچه امروزه جهال بما ميگويند كى اين مهدى كه شما به او معتقديد و ميگوئيد بايد خارج شود و ظهور كند بيرون مىآيد ؟ دسته اى بوجود او اعتراف دارند و دسته ديگر انكار ميكنند ، پيغمبر ( ص ) فرموده است اسلام غريب آغاز شد .\r\nمحققا بغريبى برگردد ، خوشا به حال غريبان - اسلام در اين روزگار به همان حالى برگشته است كه او فرمود و به زودى بوسيله ظهور ولى و حجت خدا نيرومند شود چنانچه بظهور پيغمبر خدا و رسولش نيرومند شد و بدين وسيله ديده منتظرانش روشن گردد و معتقدين بامامتش خوشدل شوند چنانچه چشم منتظران رسول خدا و عارفان وى بعد از ظهورش روشن شد و براستى خداى عز و جل بوعده اى كه بدوستانش\r\n","description":"","footnote":"","page_name":" 307 ","page_number":307},
  {"content":"\r\nداده وفا كند و كلمه آنان را برترى دهد و نور هدايتش را كامل كند و اگر چه مشركين را بد آيد . .\r\nعلى عليه السلام فرمود كه پيغمبر فرمود اسلام غريب آغاز شد . محققا بغريبى برگردد خوشا به حال غريبان . .\r\nعلى بن فضال از امام هشتم بسند پدرانش همين مضمون را از پيغمبر روايت كرده است .\r\n\r\nباب بيست و دوم علت نيازمندى بوجود امام عليه السلام\r\n( 2 ) . . ابى حمزه ثمالى گويد به امام ششم عرضكردم زمين بىامام بجا ميماند ؟ فرمود اگر يك ساعت زمين بىامام باشد فرو ميرود . . محمد بن فضيل از امام هشتم پرسيد آيا زمين بىامام بجا ميماند ؟ فرمود نه گويد عرضكردم از امام ششم بما روايتى رسيده كه زمين بىامام بجا نميماند جز آنكه خدا بر اهل زمين يا بندگان خود خشم كند فرمود اگر بىامام بماند فرو ميرود . . امام پنجم فرمود اگر امام را از زمين بردارند يك ساعت اهل خود را فرو برد چنانچه دريا كسى را كه در آن افتد زير موج گيرد . .\r\n","description":"","footnote":"","page_name":" 308 ","page_number":308},
  {"content":"\r\n( 1 ) امام ششم در ضمن حديثى در باره امام حسين در پايان آن فرمود اگر حجتهاى خدا در زمين نباشند زمين هر چه را در آنست بتكاند و آنچه بر آنست بدور اندازد و براستى زمين يك ساعت خالى از حجت نيست . . احمد بن عمر خلال گويد به امام هشتم عرضكردم از امام ششم بما روايت رسيده كه فرمود زمين بىامام بجا نميماند آيا بىامام بجا ميماند ؟ فرمود پناه بر خدا يك ساعت هم نميماند در اين صورت فرو ميرود . . امام هشتم فرمود ما حجتهاى خدائيم ميان خلق او و جانشينان اوئيم در ميان بندگانش و امين اسرار او هستيم ما كلمه تقوى و عروة الوثقى هستيم ما شهيدان خدا و نشانه‌هاى او در آفريدگان اوئيم بوسيله ما خدا آسمان و زمين را نگاه ميدارد كه از جا در نروند براى ما است كه باران فرود مىآيد و رحمت نازل ميگردد زمين خالى از سرپرستى از ماها نيست كه يا آشكار است و يا پنهان اگر يك روز بىحجت باشد اهل خود را در زير موج گيرد چنانچه دريا اهل خود را در زير موج گيرد . . حسن بن زياد گويد شنيدم امام ششم ميفرمود زمين بىآن نيست كه يك امام دانا در او باشد زمين را جز او اصلاح نكند و مردم را هم جز او اصلاح نكند . . احمد بن عمر گويد از امام هفتم پرسيدم زمين بىامام بجا\r\n","description":"","footnote":"","page_name":" 309 ","page_number":309},
  {"content":"\r\nميماند ؟ گويد فرمود نه عرضكردم كه روايتى بما رسيده است كه زمين بىامام نميماند مگر آنكه خدا بر بندگان خشم گيرد . فرمود باقى نميماند در اين صورت فرو ميرود . . امام پنجم فرمود اگر امام را از زمين بردارند اهل خود را در موج گيرد چنانچه دريا اهل خود را در موج گيرد . . حمزه طيار گويد از امام ششم شنيدم ميفرمود اگر در زمين نماند جز دو تن يكى از آنها امام است يا فرمود دومى آنها امام است ترديد در تعبير از محمد بن سنان يكى از راويان سند است . . امام ششم فرمود خداى تبارك و تعالى زمين را وانگذارد مگر آنكه در او عالمى باشد كه هر كم و زيادى را بداند و اگر مؤمنان چيزى افزودند آنها را برگرداند و اگر كم كردند چيزى براى آنها تكميل كند اگر چنين نباشد كار دين بر مؤمنين اشتباه و در هم شود . . . ابى بصير گويد امام ششم فرمود براستى خداى عز و جل زمين را بىامام وانگذارد اگر چنين باشد حق از باطل شناخته نشود . . زراره گويد به امام ششم ( ع ) عرضكردم امامى در ميگذرد و فرزندى ندارد ، فرمود اين شدنى نيست عرضكردم پس چگونه است ؟ فرمود اين نميشود مگر آنكه خداى عز و جل بر خلقش غضب كند و زود آنها را نيست كند . . عمرو بن ثابت از پدرش باز گفته است\r\n","description":"","footnote":"","page_name":" 310 ","page_number":310},
  {"content":"\r\nاز امام پنجم عليه السلام گويد شنيدم ميفرمود اگر زمين يك روز بىامام از ماها بماند اهلش را فرو برد و خدا آنان را بسخت ترين عذاب گرفتار كند ، خداى تبارك و تعالى ما را در زمين خود حجت نهاده و وسيله امان زمين براى اهل زمين گردانيده هميشه از بركات ما در امانند از اينكه آنها را فرو برد تا در ميان آنهائيم چون خدا خواهد آنها را نيست كند و مهلت ندهد و تاخيرشان نيندازد ما را از ميان آنها بيرون برد و بسوى خود بالا برد .\r\nسپس هر چه را دوست دارد و خواهد انجام دهد . سليمان جعفرى گويد از امام هشتم پرسيدم و عرضكردم آيا زمين خالى از حجت مىشود ؟ فرمود اگر يك چشم بهمزدن از حجت خالى شود اهلش را فرو برد . . عبد الاعلى بن اعين گويد از امام پنجم شنيدم ميفرمود خدا زمين را بىعالم نگذارد تا آنچه بيفزايند كم كند و آنچه كم گذارند بيفزايد و اگر چنين نباشد كار مردم در هم و بر هم شود . . محمد بن ابراهيم به امام ششم عليه السلام نوشت ما را از فضل خودتان اهل بيت خبر دهيد ، امام ششم عليه السلام در جوابش نوشت ستارگان در آسمان امان اهل آسمانند و گاهى كك ستارگان آسمان بروند اهل آسمان بوعده نهائى رسند و رسول خدا ( ص ) فرمود اهل بيت من امان امت من قرار داده شده‌اند چون اهل بيت من بروند بامت من آنچه وعده شده‌اند برسد . . پيغمبر فرمود ستاره‌ها امانند براى اهل آسمان و اهل\r\n","description":"","footnote":"","page_name":" 311 ","page_number":311},
  {"content":"\r\nبيت من امانند براى امتم . . امام يكم فرمود كه رسول خدا ( ص ) فرمود ستاره‌ها امان اهل آسمانند و چون ستاره‌ها بروند اهل آسمان ميروند و اهل بيت من امان اهل زمينند و هر گاه اهل بيت من بروند اهل زمين هم ميروند . . خثيمه جعفى گويد شنيدم امام پنجم ميفرمود ما نزديكان خدائيم ، ما برگزيدگان خدائيم ، ما انتخابشدگان خدائيم ، ما وديعه نگاهداران مواريث پيغمبرانيم ، ما امانت داران خداى عز و جل هستيم ما حجتهاى خدائيم ، ما پايه‌هاى ايمان هستيم ما ستونهاى اسلاميم ما رحمت خدائيم بر - خلقش ما كسانى هستيم كه بما آغاز شد و بما پايان شده و ما پيشوايان هدايت هستيم و ما چراغهاى تاريكى هستيم و ما روشنى بخش هدايتيم ، ما سبقتجويان سبقتگيرانيم و ما پايان جهانيم ما پرچمى هستيم كه براى خلق بلند شده است . هر كس بما تمسك جويد نجات يابد و به مقصد رسد و هر كس از ما عقب ماند غرق شده ما پيشروان غر محجلين هستيم ، ما طريق روشن و صراط مستقيم بخداى عز و جل هستيم ، ما نعمت خدائيم بر خلق او ، ما راه خدائيم ، ما معدن نبوتيم ، ما موضع رسالتيم ، مائيم كه فرشتگان نزد ما رفت و آمد ميكردند ، ما چراغ آنانيم كه از پرتو آن استفاده برند و راه حقيم براى كسانى كه از ما پيروى كنند ، ما هاديان بهشتيم و ما حلقه‌هاى اسلاميم و ما پلها و قنطره هائيم كه هر كس\r\n","description":"","footnote":"","page_name":" 312 ","page_number":312},
  {"content":"\r\nبر آن گذرد بر او پيشدستى نشود و هر كس از آن تخلف ورزد نابود شود . ما سنام اعظميم ، مائيم كه خداى عز و جل بخاطر ما رحمت فرو فرستند و بخاطر ما بباران سيراب شوند ، و مائيم آنان كه بما از شما عذاب بگردد هر كه ما را بشناسد و بما بصيرت داشته باشد و حق ما را بشناسد و دستور ما را بگيرد او از ماست و با ما است . . امام پنجم فرمود كه رسول خدا بامير المؤمنين عليه السلام فرمود آنچه من بر تو املاء كنم بنويس گفت اى پيغمبر خدا آيا ميترسى فراموش كنم ؟ فرمود من بر تو از فراموشى نمى - ترسم با اينكه از خدا خواستم تو را حافظه دهد و از نسيان نگهدارد ولى بنويس براى شريكان خود گويد عرضكردم شركاء من كيانند يا نبى الله ؟ فرمود ائمه فرزندان تو كه بخاطر آنها امتم از باران سيراب شوند و بخاطر آنها دعايشان مستجاب شود و خدا از آنها بدى و بلا را بگرداند و بديشان رحمت فرو بارد ، اين ( اشاره بحسن كرد ) اول آنها است سپس اشاره بحسين عليه السلام كرد و فرمود امامان از اولاد اويند . . امام چهارم فرمود ما امامان مسلمانانيم و حجتهاى بر عالميان و آقاى مؤمنان و قائد دست و رو سفيدان و مولاى اهل ايمان ، ما امان اهل زمين هستيم چنانچه ستارگان امان اهل آسمانند مائيم كه خداوند بما آسمان را نگهداشته تا بر زمين نيفتد مگر باذن او و بما زمين را نگهداشته كه اهلش را نلرزاند بما باران فرو فرستد و رحمت منتشر سازد و بركات زمين را بيرون آورد و اگر حجت ما\r\n","description":"","footnote":"","page_name":" 313 ","page_number":313},
  {"content":"\r\nبر زمين نباشد اهلش را فرو برد ، سپس فرمود از روزى كه خدا آدم را آفريده خالى از حجت نيست كه يا ظاهر است و مشهور يا غائب است و مستور و تا روز قيامت از حجت خالى نباشد و اگر نه خدا پرستيده نشود ، سليمان گويد به امام ششم عرضكردم چگونه مردم از امام غائب بهره مند شوند فرمود چنانچه بآفتاب پشت ابر بهره مند ميشوند . . . يونس بن يعقوب گويد جمعى از اصحاب حضور امام ششم جمع بودند چون حمران بن اعين و مؤمن الطاق و هشام بن سالم و طيار و جمعى ديگر از اصحاب و هشام بن حكم كه جوانى بود در ميان آنها بود امام ششم فرمود يا هشام عرضكرد لبيك يا ابن رسول الله فرمود به من نميگوئى كه با با عمرو بن عبيد چه كردى و چگونه از او پرسش نمودى ؟ عرضكرد قربانت گردم يا ابن رسول الله من شما را بزرك ميدانم و خجالت ميكشم و زبانم خدمت شما به كار نميافتد ، امام ششم فرمود چون شما را بكارى دستور دادم بجا آريد ، هشام عرض كرد به من مقام عمرو بن عبيد و مجلس ارشادى كه در مسجد بصرة تشكيل داده است و اصل شد و بر من گران آمد ، رفتم او را ببينيم ، روز جمعه وارد بصره شدم و رفتم به مسجد بصره ديدم يك دوره بزرگى تشكيل شده و عمرو بن عبيد كه با يك قطيفه سياه موئى ازارى بسته و قطيفه ديگرى بدوش انداخته در آن ميان نشسته و مردم از او پرسش ميكنند ، مردم را شكافتم و در صف نزديك او بر دو زانو نشستم سپس گفتم اى عالم من مردى غريبم آيا اجازه ميدهى از تو مسأله اى بپرسم فرمود آرى گويد به او گفتم شما چشم داريد ؟ گفت پسر جان اين چه سؤالى است چيزى را كه مىبينى چگونه از او ميپرسى گفتم اين سؤال من است ، گفت پسر جان بپرس\r\n","description":"","footnote":"","page_name":" 314 ","page_number":314},
  {"content":"\r\nاگر چه پرسش تو حماقت باشد گفتم به شرط آنكه جواب مرا بدهى گويد به من گفت بپرس گويد گفتم آيا چشم دارى ؟ گفت آرى ، گويد گفتم چه را با آن ميبينى ؟ گفت رنگها را و اشخاص را گويد گفتم بينى دارى ؟\r\nگفت آرى گفتم با آن چه ميكنى ؟ گفت با آن بويها را استشمام ميكنم گويد گفتم آيا تو زبان دارى ؟\r\nگفت آرى ، گفتم چه كنى با آن ؟ گفت با آن سخن گويم ، گويد گفتم آيا گوش دارى ؟ گفت آرى ، گفتم با آن چه كنى ؟ گفت آوازها را ميشنوم ، گفتم آيا تو دو دست دارى ؟ گفت آرى گفتم با آنها چه ميكنى ؟ گفت از خود دفاع ميكنم و زبر و نرم را با آنها تشخيص مىدهم گفتم آيا دو پا دارى ؟ گفت آرى گفتم با آنها چه كنى ؟ گفت از جايى بجاى ديگر ميروم گفتم دهن دارى ؟ گفت آرى گفتم با آن چه ميكنى ؟ گفت با آن دريافت اين اعضاء را تميز مىدهم ؟ گفتم در خود اين اعضاء كفايت از دل نيست ؟ گفت نه گفتم چرا با اينكه همه اين اعضاء درست و سالمند ، گفت پسر جان اعضاء من چون در چيزى شك كنند او را بويند يا بينند يا چشند و بدل گزارش دهند و آن دل است كه يقين آورد و شك را بردارد گويد گفتم خداى عز و جل دل را براى رفع شك دريافت اعضاء خلق كرد ، گفت آرى گويد گفتم بايستى دل باشد و گر نه اعضاء يقين حاصل نكنند ؟ گفت آرى ، گويد گفتم اى ابو مروان خدا اعضاى تن تو را بىامام و پيشوائى كه درست را تميز دهد و شك بردارد وانگذاشته و همه اين خلق جهان را در حيرت شك و اختلاف گذاشته و امامى بر آنها نگماشته كه حق را به آنها برساند تا شك و حيرت آنها را بزدايد و اختلاف گذاشته و امامى بر آنها نگماشته كه حق را به آنها برساند تا شك و حيرت آنها را بزدايد و براى شخص تو و اعضاى تن تو امامى آفريده كه شك و حيرتت را علاج كند ؟ گويد خاموش شد و چيزى\r\n","description":"","footnote":"","page_name":" 315 ","page_number":315},
  {"content":"\r\nبا من نگفت سپس رو به من كرد و گفت تو هشامى ؟ گفتم نه گفت با او همنشينى گفتم نه گفت پس از كجا آمدى ؟\r\nگفتم اهل كوفه‌ام گفت پس همان خود او هستى گويد سپس مرا نزد خود برد و در جاى خود نشاند و ديگر سخنى نگفت تا من برخاستم ، امام ششم خنديد و فرمود اى هشام كى اين درس را به تو آموخته بود گويد گفتم يا ابن رسول الله خود به خود بر زبانم آمد فرمود اى هشام به خدا اين در صحف ابراهيم و موسى و عيسى عليهم - السلام نوشته شده است .\r\nمصنف اين كتاب گويد مصدق گفته ما كه ميگوئيم بجا ماندن عالم بر مصلحت خود نيازمند به امام است اينست كه خداى عز و جل هيچ قومى را عذاب نكرد مگر آنكه پيغمبر خود را از ميان آنها بيرون برد چنانچه در داستان حضرت نوح عليه السلام ( در سوره هود آيه 40 ) فرمايد تا چون دستور ما آمد و تنور جوشش كرد گفتيم از هر جفتى دو تا در كشتى حمل كن و خانواده ات را مگر آنكه گفته اى پيش از اين در باره او شده ، خدا به او دستور داد كه بهمراهى مؤمنان از آنها كناره كند و با آنها در هم نباشد و خداى عز و جل ( در آيه 37 هود ) فرمود در باره آنان كه ستم كردند با من سخن مگو براستى آنها غرقشده گانند و همچنين فرموده است خداى عز و جل در داستان لوط عليه - السلام در ( سوره هود آيه 11 ) خاندانت را در پاسى از شب بيرون برو هيچ كدام توجه بدان شهر نكنيد و رو بر نگردانيد جز زنت كه به او رسد آنچه به آنها رسيده باشد خداى عز و جل بوى هم دستور خروج از ميان آنها داد پيش از آنكه عذاب بر آنها نازل شود زيرا ممكن نبود تا لوط در ميان آنها است خداى عز و جل عذاب بر آنها نازل كند و همچنان خداى عز و جل هر امتى را خواست هلاك كند به پيغمبر آنها دستور داد از ميان آنها بيرون رود و از آنها كناره كند چنانچه حضرت ابراهيم در مقام تهديد قوم خود به آنها گفت از شما و آنچه جز خدا ميخوانيد كناره ميگيرم و پروردگار خود را ميخوانم اميد\r\n","description":"","footnote":"","page_name":" 316 ","page_number":316},
  {"content":"\r\nاست به خواندن پروردگار خود بدبخت نباشم چون از آنها و آنچه جز خدا پرستش ميكردند كناره كرد خدا آنان كه او را آزار كردند و رنج دادند و در آتش انداختند هلاك كرد در اسفلين قرار داد و او را با لوط بسرزمينى كه براى جهانيان مبارك كرده بود نجات داد و خداى جلت عظمته اسحق و يعقوب را براى ابراهيم غنيمت قرار داد و هر يك را از شايستگان و نيكان نمود و خداى عز و جل بپيغمبر خود محمد ( ص ) در سوره انفال آيه 33 ) فرمايد نميشود كه خدا آنها را عذاب كند با آنكه تو در ميان آنها باشى و در اخبار صحيح ما از ائمه عليهم السلام روايت شده كه هر كس خواب بيند رسول خدا يا يكى از ائمه ( ص ) داخل شهرى يا دهى شدند ، تعبيرش اينست كه امانست براى اهل آن شهر يا ده از آنچه ميترسند و بدان چه خوش دارند و اميدوارند ميرسند و در حديث هشام با عمرو بن عبيد در بهره مندى از امام غائب عليه السلام گويد دل از همه اعضاء تن غائب است نه به چشم ديده شود ، نه با بينى بوئيده شود ، نه به دهان چشيده شود ، نه با دست لمس شود و با اينكه از همه اين اعضاء غائب است مدير آنها است و در همان وضع غيبت صلاح همه اين اعضاء براى او است و اگر دل نباشد كار اعضاء فاسد گردد و استوار نماند پس احتياج بدل براى اينست كه صلاحيت اعضاء محفوظ بماند و احتياج به امام براى اينست كه صلاحيت عالم محفوظ بماند و لا قوة الا با لله و چنانچه موقعيت دل نسبت بجسد تنها با خبر دانسته مىشود موقعيت و مكان حجت غائب هم بخبر دانسته مىشود و آن اخباريست كه از ائمه ما رسيده است كه آن حضرت در مكه است و از آنجا هم ظهور مىكند مقصود ما از دل آن پاره گوشت درون جگر نيست زيرا از آن\r\n","description":"","footnote":"","page_name":" 317 ","page_number":317},
  {"content":"\r\nنفعى بديگر اعضاء نرسد همانا مقصود ما از دل آن جوهر لطيفى است كه خداى عز و جل در اين پاره گوشت نهاده كه نه به چشم ديده شود و نه لمس شود و نه چشيده شود و درك نشود جز بدانستن آن زيرا قوهء تشخيص و استوارى كار و تدبير اعضاء به همين جوهر لطيف دل است كه حجت بر همه اعضاء است .\r\nو تا هست و باقى است تكليف به آنها متوجه است و چون اين گوهر لطيف نابود شود تدبير جوارح فاسد گردد و همه از كار بمانند و تكليف از آنها ساقط شود و چنانچه براى خداى عز و جل رواست كه اين لطيفه نهان از حس را حجت بر جوارح و اعضاء نمايد رواست كه امام غائب از حس و ديده مردم را حجت آنان سازد و وسيله دفاع از آنها قرار دهد و به او به آنها روزى دهد و باران بر آنها ببارد و لا قوة الا بالله\r\n\r\nباب بيست و دوم در اثبات وصايت بر خلافت از زمان حضرت آدم تا قيامت\r\nباب بيست و دوم\r\nدر اثبات اينكه وصايت بر خلافت از زمان حضرت آدم پيوسته بوده است زيرا زمين تا روز قيامت از حجت خدا بر خلقش خالى نباشد . . امام ششم فرمايد رسول خدا ( ص ) فرمود من سيد پيغمبرانم و وصيم سيد اوصياء است و اوصياء او سادات اوصيائند همانا آدم عليه السلام از خداى عز و جل خواهش كرد برايش يك وصى شايسته قرار دهد ، خداى عز و جل به او وحى كرد كه من پيغمبران را بنبوت گرامى داشتم و سپس خلق خدا را بررسى كردم و نيكانشان را اوصياء نمودم آدم عليه السلام عرضكرد پروردگارا\r\n","description":"","footnote":"","page_name":" 318 ","page_number":318},
  {"content":"\r\nاينك وصى مرا بهترين اوصياء قرار ده خداى عز و جل به او وحى كرد اى آدم بشيث كه هبة الله پسر آدم است وصيت كن و شيث بپسرش شبان وصيت كرد و او زاده همان حوريه اى بود كه خداى عز و جل از بهشت آورد و بشيث تزويج كرد و شبان بمجلث وصيت كرد و مجلث بمحوق بغثميشا و غثميشا باخنوخ و او ادريس پيغمبر است .\r\nادريس بنا خور وصيت كرد و ناخور بنوح عليه السلام ، نوح بسام وصيت كرد و سام بعثام و عثام ببرعيثاثا و برعيثاثا بيافت وصيت كرد و يافث ببره و بره بجفسيه و جفسيه بعمران و عمران و بابراهيم خليل عليه السلام ابراهيم بفرزندش اسماعيل وصيت كرد و اسماعيل باسحاق و اسحق بيعقوب و يعقوب بيوسف و يوسف ببثريا و بثريا بشعيب و شعيب بموسى بن عمران وصيت كرد و موسى بيوشع و يوشع بداود وصيت كرد و داود بسليمان و سليمان بآصف بن برخيا و آصف بن برخيا بزكريا و زكريا آن را بعيسى ( ع ) رد كرد و عيسى بشمعون بن حمون الصفا وصيت كرد و شمعون بيحيى بن زكريا وصيت كرد و يحيى بن زكريا بمنذر و منذر بسليمه وصيت كرد و سليمه ببرده .\r\nسپس رسول خدا فرمود برده آن وصيت را به من ادا كرد و يا على من آن را به تو ادا ميكنم و تو آن را بوصى خود رد ميكنى و وصى تو آن را باوصياء از اولاد تو يكى پس از ديگرى رد مىكند تا برسد بدست بهترين خلق زمين بعد از تو و هر آينه امت به تو كافر شوند و اختلاف سختى پديد آورند آنكه به تو رو آورد چون كسى است كه با من اقامت كرده و آن كه از تو كناره كند در آتش است و آتش جايگاه كفار است .\r\n","description":"","footnote":"","page_name":" 319 ","page_number":319},
  {"content":"\r\n( 1 ) . . امام پنجم فرمود براستى خداى تبارك و تعالى از آدم عهد گرفت كه بدان درخت نزديك نشود چون وقتى آمد كه در علم خدا گذشته بود كه از آن درخت خواهد خورد عهد خدا را فراموش كرد و از آن خورد و اين گفتار خداى تعالى است ( در سوره طه آيه 115 ) هر آينه بآدم عهد كرديم پيش از آن ، فراموش كرد و استقامتى نداشت ، چون آدم از آن درخت خورد به زمين فرود آمد و هابيل و خواهرش دو قلو براى او زائيده شدند و قابيل و خواهر او هم دو قلو زائيده شدند سپس آدم هابيل و قابيل را فرمان كرد كه يك قربانى بگذرانند هابيل گوسفند دار بود و قابيل زراعت كار هابيل يك چيش بقربانگاه آورد و قابيل يك دسته زراعت چپش هابيل از بهترين گوسفندانش انتخاب شده بود و دسته زراعت قابيل پاك و خوب نبود ، قربانى هابيل قبول شد و از قابيل قبول نشد و اينست موضوع فرموده خداى عز و جل ( در سوره مائده آيه 27 ) بخوان براى آنها داستان دو فرزند آدم را براستى آنگاه كه قربانى پيش داشتند و از يكى قبول شد و از ديگرى قبول نشد تا آخر آيه و نشانه قبولى قربانى اين بود كه آتش او را مىخورد قابيل همت گماشت و براى آتش خانه اى ساخت و او اول كسى بود كه آتشكده ساخت و گفت من آتش را بپرستم تا قربانيم را بپذيرد .\r\nسپس دشمن خدا ابليس بقابيل گفت قربان هابيل قبول شد و قربان تو قبول نشد اگر او را زنده گذارى فرزندانى آورد كه بفرزندان تو افتخار كنند قابيل او را كشت و چون نزد آدم برگشت به او گفت اى قابيل هابيل كجا است گفت من نميدانم تو مرا نفرستاده بودى كه او را نگهدارى كنم آدم بجستجوى او رفت و كشته او را يافت فرمود لعنت باد بر تو زمين كه خون هابيل را پذيرفتى آدم چهل شب بر هابيل گريست و سپس از پروردگار عز و جل خود خواست كه يك پسر به او عطا كند و پسرى براى او زائيده شد و او راهبة الله\r\n","description":"","footnote":"","page_name":" 320 ","page_number":320},
  {"content":"\r\nناميد زيرا خداى عز و جل ويرا به او بخشيده بود آدم او را بسيار دوست ميداشت و چون دوره نبوت آدم بسر رسيد و روزگارش تمام شد خداى تعالى به او وحى كرد كه اى آدم نبوت تو گذشت و روزگارت تمام شد اكنون علمى كه نزد تو است با ايمان و اسم اكبر و ميراث نبوت بايد در فرزندان آينده تو بماند آنها را به پسرت هبة الله بده زيرا من هرگز علم و ايمان و اسم اكبر و ميراث علم و آثار نبوت را از ذريه آينده تو تا روز قيامت قطع نميكنم و زمين را وانگذارم مگر آنكه در آن عالمى باشد كه دين من به او شناخته شود و راه طاعت من به او فهميده شود و وسيله نجات كسانى باشند كه ميان تو و نوح عليه السلام به دنيا آيند آدم عليه السلام نوح را ياد آور شد و گفت خداى تعالى يك پيغمبرى فرستد كه نامش نوح است او بخداى عز و جل دعوت كند و او را تكذيب كنند و خدا همه آنان را با طوفان هلاك كند ، ميان آدم و نوح ده پشت بود كه همه پيغمبران خدا بودند و آدم بهبة الله وصيت كرد كه هر كدام شما او را درك كرديد بايد به او بگرويد و از او پيروى كنيد و او را تصديق كنيد كه بدين وسيله از غرق نجات يابيد سپس چون آدم عليه السلام ببستر بيمارى مرگ افتاد هبة الله را خواست به او گفت اگر جبرئيل را يا هر كدام فرشتگان را ملاقات كردى سلام مرا به او برسان و بگو اى جبرئيل پدرم يك هديه از ميوه‌هاى بهشت از تو خواسته اين پيغام را بجبرئيل رسانيد و جبرئيل به او گفت پدرت مرده و من آمدم بر او نماز بخوانم برگرد برگشت ديد پدرش مرده جبرئيل به او ياد داد كه چگونه او را غسل دهد او را غسل داد چون وقت نمازش رسيد هبة الله بجبرئيل گفت اى جبرئيل پيش بايست و بر آدم نماز بخوان جبرئيل به او عرض كرد اى هبة الله براستى خدا بما دستور داد كه در بهشت بر پدرت آدم سجده كنيم و حق نداريم بر هيچ كدام از مقدم فرزندانش باشيم هبة الله پيش ايستاد و بر آدم نماز خواند و جبرئيل پشت سرش بود با گروهى از فرشتگان بر او سى تكبير گفت و جبرئيل\r\n","description":"","footnote":"","page_name":" 321 ","page_number":321},
  {"content":"\r\nبه او دستور داد كه بيست و پنج تكبير را بردارد و به همان پنج تكبير اكتفاء شود كه امروز روش معمول ميان ما است و بسا بود كه ببدريان هفت تا نه تكبير گفته ميشد سپس چون هبة الله آدم را دفن كرد قابيل نزد او آمد و گفت من ديدم آدم علمش را مخصوص تو ساخت و به من نداد و اين همان علمى بود كه هابيل برادرت با آن دعا كرد و قربانيش قبول شد من او را كشتم تا براى او فرزندى نشود كه بر فرزندان من افتخار كند و بگويند ما فرزندان آن كسى هستيم كه قربانيش قبول شد و شما فرزندان آن كسى هستيد كه قربانيش قبول نشد ، اگر تو از آن علمى كه پدر بهره خاص تو كرده چيزى اظهار كنى من تو را ميكشم چنانچه برادرت هابيل را كشتم و هبة الله فرزندان او تا در اين جهان پائيدند آنچه در دستشان بود از ايمان و علم و اسم اكبر و ميراث علم نبوت همه را پنهان كردند تا حضرت نوح مبعوث شد وصيت هبة الله را اظهار كرد چون در وصيت نامه آدم نگاه كردند و دريافتند كه پدرشان آدم بنوح مژده داده است به او ايمان آوردند و از او پيروى كردند و او را تصديق نمودند و آدم عليه السلام بهبة الله سفارش كرده بود كه در سر هر سال اين وصيت را بررسى كند و آن روز را عيد بگيرد او به ياد بياورند بعثت نوح عليه السلام و زمانى كه در آن ظهور مىكند و همين طور جارى شد در وصيت هر پيغمبرى تا آنكه خدا محمد ( ص ) را مبعوث كرد همانا نوح را به همان علمى شناختند كه نزد ايشان بود و آن گفته خداى عز و جل است در سوره نوح : بتحقيق فرستاديم نوح را بقومش تا آخر و پيغمبرانى كه ميان آدم و نوح بودند پنهان بودند و آشكار و از اين رو نام آنان در قرآن پنهان ياد شده و چنانچه در باره پيغمبران آشكار تصريح شده در باره آنها تصريح نشده و اين است منظور از گفتار خداى عز و جل پيغمبرانى از پيش كه داستان آنها را گفتيم و\r\n","description":"","footnote":"","page_name":" 322 ","page_number":322},
  {"content":"\r\nپيغمبرانى كه داستان آنها را نگفتيم براى تو يعنى نام آنها را نبرديم از آنها كه پنهان بودند چنانچه نام پيغمبرانى كه آشكار بودند ذكر كرديم . نوح در ميان قوم خود هزار جز پنجاه سال ماند هيچ كس با او در نبوتش شركت نداشت ولى او نزد مردمى رفته بود كه انبياء را دروغ ميدانستند يعنى آنها كه ميان آدم و نوح بودند و اينست مقصود از قول خداى تبارك و تعالى در سوره شعراء آيه 105 تا ميرسد به آيه 122 براستى پروردگار تو هم او است عزيز و مهربان سپس چون دوره نبوت نوح بسر رسيد و روزگارش گذشت خدا به او وحى كرد اى نوح براستى كه نبوتت سر آمد و روزگارت گذشت آن علمى كه پيش تو است با ايمان و اسم اكبر و ميراث علم و آثار نبوت بايد در نسل تو بماند آنها را بسام بسپار من آنها را از خاندان پيغمبرانى كه ميان تو و آدم بوده قطع نكردم و زمين را بىعلمى كه بوسيله او دينم دانسته شود و راه طاعتم شناخته گردد وانگذارم تا وسيله نجات كسانى باشد كه در ميانه مردن پيغمبرى تا بعثت پيغمبرى ديگر به دنيا مىآيند و بعد از سام پيغمبرى نيست جز هود و آنچه ميان نوح و هود از انبياء بودند پنهان بودند و آشكار و نوح عليه السّلام گفته بود كه خداى تبارك و تعالى پيغمبرى مبعوث كند كه نامش هود است و او قوم خود را بخداى عز و جل دعوت كند و او را تكذيب كنند و براستى خداى آنها را با باد هلاك كند هر كدام شما او را درك كرديد به او ايمان بياوريد و پيرو او باشيد تا خداى تبارك و تعالى او را از عذاب باد نجات بخشد و نوح بفرزندش سام دستور داد در سر هر\r\n","description":"","footnote":"","page_name":" 323 ","page_number":323},
  {"content":"\r\nسال اين وصيت نامه را بررسى كند و آن روز را عيد بگيرند و بعثت هود را ياد آور شوند و زمانى كه ظهور مىكند در نظر آورند ، چون خداوند تبارك و تعالى هود را مبعوث كرد در آن علمى كه پيش آنها بود نظر كردند و در ايمان و ميراث علم و اسم اكبر و آثار علم نبوت و دانستند كه هود پيغمبر است و پدرشان نوح عليه السلام بوجود او بشارت داده به او ايمان آوردند او را پيروى كردند و تصديق نمودند و از عذاب باد نجات يافتند و اين گفته خداى عز و جل است در سوره اعراف آيه 65 بسوى عاد برادرشان هود را و گفته او در سوره شعراء آيه 123 تكذيب كردند قوم عاد پيغمبران مرسل را چون برادرشان هود به آنها گفت آيا پرهيزكار نميشويد و خداى عز و جل در سوره بقره آيه 132 فرمود وصيت كرد بدان ابراهيم پسرانش را و يعقوب و گفته او كه به او اسحق و يعقوب داديم و همه را رهبرى كرديم تا امامت را در خاندانش بگزاريم و نوح را هم پيش از آن رهبرى كرديم تا آن را در خاندانش بگذاريم نسل خاندان پيغمبرانى كه كه پيش از حضرت ابراهيم بودند به او ايمان آوردند و ميان هود و ابراهيم ده پيغمبر بود و اينست گفته خداى عز و جل در سوره هود آيه 89 نيستند قوم لوط دور از شما و گفته خداى عز و جل در سوره عنكبوت آيه 26 لوط بابراهيم ايمان آورد و گفت من بسوى پروردگارم هجرت كنم و گفته خداى عز و جل ( در سوره عنكبوت آيه 16 ) آنگاه كه بقومش گفت خدا را بپرستيد و از او بپرهيزيد اين براى شما بهتر است ، ميان هر پيغمبرى تا پيغمبر ديگر ده پدر بود يا نه يا هشت كه همه پيغمبر بودند ، براى هر پيغمبرى همان جريان پيش آمد كه براى نوح و براى آدم عليه السلام و هود و صالح و شعيب و ابراهيم تا رسيد بيوسف بن يعقوب بن اسحق بن ابراهيم عليه السلام سپس نبوت از يوسف باسباط برادرانش منتقل شد تا رسيد بموسى بن عمران و ميان يوسف و موسى ده پيغمبر بود و خداى عز و جل موسى و هرون را بفرعون و هامان و قارون فرستاد سپس خداى عز و جل رسولانى پى در پى فرستاد هر امتى كه پيغمبرش مىآمد او را تكذيب ميكردند ، بعضى را پيرو بعضى هلاك كرديم و آنها را داستان نموديم بنو اسرائيل\r\n","description":"","footnote":"","page_name":" 324 ","page_number":324},
  {"content":"\r\nدر هر روزى سه و چهار از پيغمبران را ميكشتند تا آنكه يك روز هفتاد پيغمبر كشتند و هنوز بازارشان باز بود و چون تورات بموسى بن عمران نازل شد به محمد ( ص ) بشارت داد و ميان موسى و يوسف پيغمبرانى بود و وصى موسى بن عمران يوشع بن نون بود و همانست فتاى او كه خداى تبارك و تعالى در كتاب خود خبر داده و هميشه پيغمبران گذشته بآمدن محمد بشارت ميدادند و اينست گفته خدا در سوره اعراف آيه 157 مييابند او را ( مقصود يهود و نصارى است ) يعنى صفت محمد و نام او را نوشته نزد خود در تورات و انجيل كه امر بمعروف مىكند و نهى از منكر و اينست گفته خداى عز و جل كه از عيسى بن مريم نقل مىكند در سوره صف مژده بخت است برسولى بعد از خود كه نامش احمد است « 1 » پس موسى و عيسى بآمدن محمد ( ص ) بشارت دادند چنانچه انبياء بآمدن يك ديگر بشارت ميدادند تا دوره نبوت محمد رسيد چون محمد دوران نبوت را گذراند و روزگارش بسر رسيد خداى عز و جل به او وحى كرد اى محمد نبوت خود را گذراندى و روزگارت بسر آمد آن علمى كه نزد تو است با ايمان و اسم اكبر و ميراث علم و آثار نبوت را بعلى بن ابى طالب عليه السلام بسپار زيرا من علم و\r\n\r\n","description":"","footnote":"\r\n« 1 » در سوره صف آيه 6 آنگاه كه عيسى بن مريم گفت اى بنى اسرائيل براستى رسول خدايم بسوى شما و مصدق توراتى هستم كه پيش روى منست و مژده دهنده برسولى هستم كه بعد از من آيد و نامش احمد است اين آيه صريح است در اين كه عيسى ( ع ) قوم خود را بمحمد و نبوتش مژده داده و از رسالت وى پيشگوئى كرده اين بشارت خود معجزه روشنى است از حضرت عيسى كه پيش از چند قرن از ظهور خاتم انبياء بوى بشارت داده و راست آمده و دليل قاطعى است بر صدق نبوت خاتم كه عيسى توصيه كرده امت خود را بقبول دعوت او يوحنا در فصل 14 آيه 36 انجيل خود گويد فارقليط همان كسى است كه پدر من در آخر الزمان او را ميفرستد و او همه چيز را بشما تعليم ميدهد و در فصل 16 آيه 13 گويد كه مسيح گفت فارقليط همان كسى است كه پدر من بعد از من ميفرستد چيزى از پيش خود نميگويد ولى شما را از راز گوئى با حق خبر ميدهد و از پيشامدها و غيب خبر ميدهد در انجيل ايطالى پاراكلتس آمده و در يونانى بارقليط و تفسير هر دو لفظ در زبان عربى همان احمد است كه قرآن بدان ناطق است\r\n","page_name":" 325 ","page_number":325},
  {"content":"\r\nايمان و اسم اكبر و ميراث علم و آثار نبوت را از نسل فرزندانت قطع نكنم چنانچه از خاندانهاى پيغمبرانى كه ميان تو و پدرت آدم بود قطع نكردم و اين همان گفته خداى عز و جل است در سوره آل عمران آيه 33 براستى خدا برگزيده آدم و نوح و آل ابراهيم و آل عمران را بر جهانيان 34 نژادى كه از همديگر باشند و خدا شنوا و دانا است ، خداى تبارك و تعالى علم را جهل قرار نداده و كار خود را به هيچ فرشته مقرب و نبى مرسلى وانگذاشته ولى فرستادگانى از فرشتها بپيغمبرش گسيل داشته و به او چنين و چنان گفته و دستور بدان چه دوست داشته صادر كرده و از آنچه بد داشته غدقن فرموده و از ما قبل و ما بعد او داستان گفته و علم آن را بپيغمبران و دوستان و نيكان از پدران و برادران آموخته همان نژادى كه از همديگر باشند و اين همان گفته خداست در سوره نساء آيه 54 هر آينه بآل ابراهيم كتاب و حكمت داديم و به آنها ملك عظيم داديم مقصود از كتاب نبوت است و حكمت هم براى اينست كه آنها حكماى انبياء بودند و برگزيده صفوت و همه آنها از نژادى بودند كه بهم پيوسته بودند كه خداوند نبوت و ارشاد و رهبرى را در ميان آنها نهاده و حفظ ميثاق با آنها است تا دنيا بسرايد هم آنانند علماء و واليان امور و سرچشمه‌هاى علم و هدايت اين بيان فضل رسولان و پيغمبران و حكماء و ائمه هدى و خلفاايست كه واليان امورند و سرچشمه علم خدا و اهل آثار علم خدا از نژادى كه از همديگرند از برگزيدگانى كه بعد از انبياء هستند از آل و اخوان و ذريه خاندان انبياء هر كس با آنان همكارى كند و دستوراتشان را به كار بندد به يارى ايشان پاداش شود و هر كس ولايت آنان را وانهد و اهل استنباط و علم خدا را در غير برگزيده از خاندانهاى پيغمبران داند دستور خدا را مخالفت\r\n","description":"","footnote":"","page_name":" 326 ","page_number":326},
  {"content":"\r\nكرده و جهال را واليان امر خدا نموده آنها رهبرى را به خود بستند بدون آن كه راه هدايت را بدانند و گمان كردند اهل استنباط علم خدايند ، بر خدا دروغ بستند و از سفارش و طاعت بيكسو شدند و فضيلت خدا را در آنجا كه نهاده نگذاشتند و خود گمراه شدند و پيروان خود را هم گمراه كردند آنان در روز قيامت حجت ندارند همانا حجت در خاندان ابراهيم است براى گفتار خداى عز و جل بتحقيق بآل ابراهيم كتاب و حكمت داديم و به آنها ملك عظيم داديم و حجت انبياءاند و اهل خاندان انبياء تا روز قيامت زيرا كتاب خدا بدان گويا است و وصيت خدا بر آن مجرى است كه امامت در نسل خاندانى است كه خدايش برترى داده بر مردم و فرموده در سوره نور آيه 36 ) در خانه هائى كه خدا اجازه داده برتر باشند و نامش در آنها برده شود و آنها خانه‌هاى پيغمبران و رسولان و حكماء و ائمه هدى است اين بيان دست آويز ايمانست كه هر كه نجات يافته بدان نجات يافته پيش از شما و بدان نجات يابد هر كس پيروى ائمه هدى كند و خدا در كتاب خود ذكر كرده است در سوره انعام آيه 84 و نوح را پيش از اين هدايت كرديم و از نژادش * ( داوُدَ وَسُلَيْمانَ وَأَيُّوبَ وَيُوسُفَ وَمُوسى ) * و هرون و چنين پاداش دهيم نيكوكاران را 85 و * ( زَكَرِيَّا وَيَحْيى وَعِيسى وَإِلْياسَ ) * هر كدام از شايستگانند و اسماعيل و اليسع و يونس و لوط و هر يك را بر جهانيان فضيلت داديم 86 و از پدرانشان و نژادشان و برادرانشان و آنها را برگزيديم و به راه راست هدايت كرديم 87 آنانند آن چنان كسانى كه كتاب و حكم و نبوت به آنها داديم اگر اينان بدان كافر شوند ما بر آنها مردمى را گماشتيم كه كافر نيستند ، مقصود كسانى است از اهل بيت از پدران و برادران و نژاد كه گماشتگان بر فضلند و اين گفته خداى عز و جل است كه در قرآن ميفرمايد .\r\n","description":"","footnote":"","page_name":" 327 ","page_number":327},
  {"content":"\r\n( 1 ) اگر امتت بدان كافر باشند ما اهل بيت تو را بر ايمان بدان چه تو را بدان فرستاديم گماشته‌ايم و هرگز بدان كافر نگردند و ايمانى را كه مورد رسالت تو است ضايع نگردانيم و تو را و اهل بيت تو را بعد از تو واليان امت و اهل دريافت علمى ساختيم كه در آن دروغ و گناه و جعل و كبر و رياء و خود فروشى نيست اين توضيح آنست كه خداى عز و جل در امر اين امت فرموده بعد از پيغمبر ( ص ) براستى خدا اهل بيت پيغمبرش را پاكيزه كرده و اجر مودت را بدانها اختصاص داده و ولايت را بر آنها مجرى ساخته و آنها را اوصياء و احباء خود نموده و بعد از پيغمبر حجيت ايشان را در امت تثبيت نموده ، اى مردم در آن چه من گفتم انديشه كنيد و از آن عبرت گيريد و متوجه باشيد كه خداى عز و جل ولايت و طاعت و مودت و استنباط و حجت خود را كجا گذاشته است از او ياد گيريد و بدان چنك زنيد تا نجات يابيد و براى شما در روز قيامت حجت باشد و وسيله رستگارى زيرا كه آنان رابطه ميان شما و راه پروردگار شمايند ولايت بخداى عز و جل پيوست نشود جز بايشان تا هر كس بدان معتقد شود بر خداى عز و جل لازمست او را گرامى دارد و عذاب نكند و هر كس بر خلاف دستور او رود بر خدا شايد كه او را خوار كند و عذاب نمايد ، انبياء بعثت عمومى دارند و بعثت خصوصى نوح بعثت عمومى داشت و بر همه خلق زمين مبعوث بود و رسالت عامه داشت ولى هود به همان خصوص قوم عاد مبعوث شده بود و صالح رسالت براى همان قوم ثمود داشت كه آنها يك ده كوچكى داشتند كنار دريا كه چهل خانه نداشت ، شعيب به همان اهل مدين مبعوث بود كه آن هم چهل خانه نبود ، نبوت حضرت ابراهيم در كوثا آغاز شد كه يكى از دهات سواد عراق بود سپس از آنجا هجرت كرد نه براى جهاد و اينست مقصود از گفته خداى عز و جل در سوره و الصافات آيه 99 ) من بسوى پروردگارم\r\n","description":"","footnote":"","page_name":" 328 ","page_number":328},
  {"content":"\r\nميروم و محققا مرا رهبرى مىكند . هجرت ابراهيم بدون جنك بود و اما اسحق بنوتش بعد از ابراهيم بود ، يعقوب در سرزمين كنعان نبوت را آغاز كرد و بكشور مصر فرود آمد و در آنجا مرد و جسدش را آوردند در كنعان به خاك سپردند ، آن خوابى كه يوسف ديد يازده ستاره و آفتاب و ماه به او سجده كردند ، ولى نبوت يوسف در مصر آغاز شد ، سپس خداى تبارك و تعالى دوازده سبط را بعد از يوسف فرستاد و سپس موسى و هرون را در مصر بفرعون و پيروانش مبعوث كرد بخصوص همان مصر ، سپس خداى تبارك و تعالى بعد از موسى يوشع بن نون را ببنى اسرائيل مبعوث كرد و آغاز نبوتش در بيابان تيه بنى اسرائيل بود سپس پيغمبران بسيارى بودند كه داستان بعضى را خدا براى محمد ( ع ) ياد كرده و داستان بعضى را ياد نكرده ، سپس خداى عز و جل عيسى عليه السلام را بخصوص بنى اسرائيل فرستاد و نبوتش در شهر بيت المقدس بود و پس از وى دوازده تن حواريون بودند و از آنگاه كه خداى عز و جل عيسى را بالا برد ايمان در ميان بقيه خاندانش پنهان بود و خداى عز و جل محمد را به همه جن و انس مبعوث كرد و خاتم پيغمبران بود و بعد از او دوازده وصى بود كه بعضى را ما ادراك كرديم و بعضى پيش از ما بوده‌اند و بعضى هم باقى مانده‌اند اينست امر نبوت و رسالت هر پيغمبرى كه ببنى اسرائيل فرستاده شد چه خاص و چه عام براى او يك وصى و جانشين بود سنت بر اين جارى بود و روش اوصياى بعد از پيغمبر خاتم روش اوصياء عيسى بود و امير المؤمنين صلوات الله عليه بر روش خود مسيح عليه السلام بود اين شرح سنت وصايت است و نمونه‌هاى اوصياء بعد از انبياء . . امام هفتم فرمود خداى عز و جل هرگز زمين را بىامام نگذارد از آنگاه كه آدم وفات كرده و او رهبرى بخداى عز و جل كند و حجت بر\r\n","description":"","footnote":"","page_name":" 329 ","page_number":329},
  {"content":"\r\nبندگانش باشد هر كس او را ترك كند گمراه باشد و هر كس به او بچسبد نجات يابد اين حقى است بر خداى عز و جل . عمار بن موسى ساباطى گويد از امام ششم شنيدم مىفرمود از آن روز كه زمين بوده خالى از يك حجت عالم نبوده كه آن چه از حق را مردم از ميان ببرند زنده كند .\r\nسپس اين آيه را خواند ( در سوره صف آيه 8 ) مىخواهند نور خدا را با دهانهاى خود خاموش كنند و خدا نور خود را تتميمكننده است اگر چه مشركان بد دارند - . ابان ابن تغلب گويد امام ششم گفت حجت پيش از خلق است و با خلق و پس از خلق اسحق بن عمار گويد شنيدم امام ششم مىفرمود زمين خالى از هر چه باشد باز در آن عالمى است براى آن كه اگر مسلمانان چيزى افزودند آنها را به حق برگرداند و اگر چيزى كم كردند بر ايشان تتميم كنند . . امام ششم از پدرانش حديث فرمايد كه پيغمبر ( ص ) فرمود در هر نسلى از امت من يك عادلى است از اهل بيت من كه بر طرف كند از اين دين تحريف غالين و انتحال مبطلين و تأويل جاهلين را براستى امامان شما نمايندگان شمايند نزد خداى عز و جل متوجه باشيد كه در دين خدا از چه كسى پيروى ميكنيد . . امام پنجم در تفسير گفته خداى عز و جل\r\n","description":"","footnote":"","page_name":" 330 ","page_number":330},
  {"content":"\r\n( در سوره نساء آيه 59 ) اى آن چنان كسانى كه گرويديد خدا را فرمان بريد و رسول خدا را فرمان بريد و اولو الامر از خود را ، فرمود اولو الامر امامان از فرزندان على و فاطمه‌اند تا روز قيامت . . . احمد بن اسحق گويد شرفياب حضور امام يازدهم شدم ، فرمود اى احمد در ميان اين شك و ارتياب كه گريبان مردم را گرفته شما شيعه چه حالى داريد ، عرضكردم اى آقاى من چون نامه رسيد ، هيچ مرد و زن و بچه اى كه مميز شده نبود جز آنكه به حق عقيده مند شد ، فرمود من خدا را بر اين موضوع حمد ميكنم اى احمد آيا نميدانيد كه زمين بىحجت نباشد منم آن حجت يا فرمود منم حجت . . احمد بن اسحق گويد از ابى محمد امام دهم نامه اى بيكى از رجالش صادر شد در ضمن سخن گفته بود هيچ كدام از پدران من مانند من گرفتار شك و ترديد جمعيت شيعه نبودند ، اگر اين امر امامت امرى بود كه شما بطورى بدان معتقد بوديد كه دنباله آن ميبريد شك زمينه اى داشت و اگر تا امور خداى عز و جل هست پيوست است اين شك چه معنى دارد ؟ . . عمرو بن اشعث گويد از امام ششم شنيدم مىفرمود شما گمان ميكنيد كار بدست ما است كه امامت را بهر كه خواهيم تفويض كنيم نه هرگز به خدا يك سفارش و عهديست از رسول خدا ( ص ) نسبت بهر فرد و فردى تا برسد به صاحبش .\r\n","description":"","footnote":"","page_name":" 331 ","page_number":331},
  {"content":"\r\n( 1 ) . . حسن بن ابى حمزه ثمالى از پدرش باز گفته كه شنيدم امام پنجم امام پنجم مىفرمود زمين خالى از اين نباشد كه يك مردى از مادر آن باشد كه حق را بداند تا اگر مردم بر آن افزودند بگويد افزودند و اگر كم كردند بگويد از آن كم كردند و اگر حق را آوردند مصدق آنها باشد و اگر چنين نباشد حق از باطل شناخته نشود . عبد الحميد بن عوارض طائى گويد بخدائى كه معبودى جز او نيست هر آينه اين حديث را از امام پنجم شنيدم بخدائى كه معبودى جز او نيست از او شنيدم . . امام پنجم فرمود على ع عالم اين امت بود و علم به ارث مىرود امامى از ما نميرد جز آن كه يكى از خاندانش جاى او بماند كه علم او با آن چه را خدا خواهد بداند . . فضيل بن يسار گويد شنيدم امام ششم و پنجم مىفرمودند ، علمى كه با آدم عليه السلام فرود آمد برداشته نشد ، علم دين ارث مىرود و هر چه از علم و آثار مرسلين و انبياء كه از اين خاندان نباشد باطل است و براستى على عليه السلام عالم اين امت بود و براستى عالمى از ما خانواده نميرد تا جاى او بماند عالم ديگرى كه مثل علم او را با هر چه را خدا خواهد بداند . . حرث بن مغيره گويد از امام ششم شنيدم ميفرمود زمين بجا نماند مگر با عالمى كه علم حلال و حرام را بداند او بداند آنچه مردم بدان حاجتمندند و خود حاجتمند بمردم نباشد ، گفتم قربانت علم چه ؟ فرمود\r\n","description":"","footnote":"","page_name":" 332 ","page_number":332},
  {"content":"\r\nآنچه از رسول خدا و على ( ع ) به ارث رسيده . . . حسن بن زياد گويد به امام ششم گفتم آيا زمين مىشود بىامام گويد فرمود نميشود مگر در آن امامى باشد كه عالم بحلال و حرام مردم باشد و به آنچه حاجتمند آن هستند . . حسين بن ابى العلاء گويد به امام ششم عرضكردم زمين بىامام مىباشد ؟ فرمودند نه ، عرضكردم در يك عصر دو امام ميباشند ؟ فرمود نه مگر يكى از آنها خاموش باشد ، گفتم امام امامى كه بعد از اوست ميشناسد ؟ گفت آرى عرض كردم قائم هم امام است ؟ فرمود آرى امام پسر امام است و پيش از قيام به او اقتداء شده است . . حرث بن مغيره گويد از امام ششم شنيدم ميفرمود خداى عز و جل زمين را بدون عالمى كه مردم به او محتاج باشند و او بمردم محتاج نباشد در علم حلال و حرام وانگذاشته ، گفتم قربانت از كجا مىداند ؟ فرمود از رسول خدا و از على بن ابى طالب ارث برده است . . باز حرث بن مغيره گويد از امام ششم شنيدم ميفرمود علمى كه با آدم ( ع ) فرود آمد بالا نرفت و نميرد از ما عالمى مگر اين كه كسى كه بعد از او است علم او را به ارث برد ، زمين بىعالم نميماند ابى رافع گويد رسول خدا ( ص ) فرمود جبرئيل براى من كتابى آورد كه در آن داستان پادشاهان\r\n","description":"","footnote":"","page_name":" 333 ","page_number":333},
  {"content":"\r\nبود خبر پادشاهان پيش از خودم و داستان هر كه از انبياء و رسل پيش از من مبعوث شده است ، اين حديث طولانيست ما آنجا را كه حاجت داريم از آن نقل كرديم .\r\nگويد چون اشج بن اشجان پادشاه شد و نامش كيس بود و دويست و شصت و شش سال پادشاهى داشت در سال پنجاه و يكم از سلطنت او خداوند عيسى بن مريم را مبعوث كرد و نور و علم و حكم و جميع علوم انبياء پيش را بوى داد و انجيل را بدان افزود و او را به بيت المقدس به بنى اسرائيل مبعوث كرد تا آنها را بكتاب و حكمت خود دعوت كند و بايمان به خدا و رسولش و بيشتر آنان سركشى و كفر را پيشه كرده از قبول دعوت امتناع كردند و چون به او ايمان نياوردند پروردگار خود را دعا كرد او را سوگند داد تا بعضى از ايشان را مانند شياطين مسخ كرد براى اينكه معجزه خود را به آنها بنمايد و از آن اعتبار بگيرند و اين معجزه هم جز كفر و طغيان براى آنان نيفزود پس آمد بيت المقدس و در آنجا توقف كرد آنها را مدت سى و سه سال دعوت كرد و به آنچه نزد خدا است ترغيب نمود تا يهود او را تعقيب كردند و ادعا كردند كه او را شكنجه دادند و زنده زير خاك كردند و بعضى ادعا كردند او را بدار كرده و كشتند و خدا تسلطى به آنها بر وى نداد و همانا اشتباه بر آنها دست داد و نتوانستند او را عذاب كنند و زير خاك كنند و بكشند و بدار كشند براى آنكه خداى عز و جل در سوره آل عمران آيه 55 فرموده است من تو را دريافت كنم و بسوى خود بالا برم و از آلودگى آنان كه كفر ورزند پاك كنم و قادر بر كشتن و بدار زدنش نشدند زيرا اگر بر آن قدرت يافته باشند تكذيب قول خدا لازم آيد كه فرمايد خدا او را دريافت كرد و بالا برد ، چون خدا خواست او را بالا برد به او وحى كرد كه نور خدا و حكمت او علم كتاب خود را بشمعون بن حمون الصفا بسپارد و او را خليفه بر مؤمنين كند اين كار را كرد و هميشه شمعون در ميان قوم خود بامر خداى عز و جل قيام ميكرد و در ميان بنى اسرائيل همه گفته هاى\r\n","description":"","footnote":"","page_name":" 334 ","page_number":334},
  {"content":"\r\nحضرت عيسى را به كار مىبست و مردم را بدان رهبرى ميكرد و با كفار مبارزه ميكرد و هر كس در آنچه آورده بود به او ميگرويد و از او اطاعت ميكرد مؤمن بود و هر كس انكار ميكرد و خلاف ميكرد كافر ميشد تا آنكه خداى تبارك و تعالى او را نزد خود خواست و در ميان بندگانش پيغمبرى از صلحاء مبعوث كرد كه يحيى بن زكريا است شمعون كه در گذشت اردشير بن بابكان چهارده سال و ده ماه سلطنت كرد و در سال هشتم از سلطنت او يهودان يحيى بن زكريا عليه السلام را كشتند و چون خداى عز و جل خواست او را قبض روح كند به او وحى كرد كه به فرزند شمعون وصيت كند و بحواريين و اصحاب عيسى دستور داد كه با او قيام كنند او هم اين كار را كرد ، در اين هنگام شاپور بن اردشير سى سال سلطنت كرد تا خدا او را كشت و علم و نور خدا و تفضيل حكمت او در ذريه يعقوب بن شمعون بود و حواريين از اصحاب عيسى عليه السلام با او بودند ، در اين موقع بخت نصر يك صد و هشتاد و هفت سال پادشاهى كرد و هفتاد هزار سربازان يهود را به خون يحيى بن زكريا كشت و بيت المقدس را خراب كرد و يهود در شهرها پراكنده شدند و در سال چهل و هفتم سلطنت او خداى عز و جل عزيز پيغمبر را بقرائى كه اهل آن را ميرانيد و سپس آنها را مبعوث كرد بر انگيخت ، آنان از دهات متفرقه اى بودند و از مرگ ترسيدند و فرار كردند و در جوار عزيز فرود آمدند و مؤمن بودند و عزيز نزد آنها رفت و آمد ميكرد و سخن آنها را مىشنيد و ايمان آنها را ميديد و براى آن دوستشان ميداشت و برادرى با آنها داشت يك روز از آنها غايب شد و فردا كه آمد ديد همه افتاده‌اند و مرده‌اند بر آنها اندوهناك شد و گفت از كجا خدا اينها را پس از مردن زنده كند در شگفت شده بود كه همه اينها يك بار در يك روز مردند ، در اين موقع\r\n","description":"","footnote":"","page_name":" 335 ","page_number":335},
  {"content":"\r\nخداى عز و جل خود او را ميرانيد و يك صد سال مرده بود و در ميان آنها زيست كرد سپس خدا او را با آنان زنده كرد و يك صد هزار جنگنده بودند و سپس همه را بدست بخت نصر بكشتن داد يكتن از آنان جان بدر نبرد و بعد از او مهرقيه پسر بخت نصر شانزده سال و بيست و شش روز پادشاهى كرد و دانيال را گرفت و يك زير زمينى براى او كند چون يك چاه و دانيال و اصحاب و شيعيانش را در آن انداخت و آتش بر سر آنها ريخت و چون ديد آتش به آنها نزديك نميشود و آنها را نميسوزاند آنها را در چاه شيران و درندگان انداخت و به همه شكل آنها را شكنجه كرد تا آنكه خداوند آنها را خلاص كرد و هم آنها هستند كه خدا آنان را در كتاب عزيز خود ( در سوره بروج ) ياد كرده و فرموده است كشته شدند اصحاب اخدود آتش بر افروخته و چون خدا خواست دانيال را قبض روح كند به او دستور داد نور خدا و حكمتش را به مكيخا بن دانيال بسپارد و او هم عمل كرد در اين موقع هرمز شصت و سه سال و سه ماه و چهار روز سلطنت كرد و بعد از او بهرام بن بهرام هفت سال سلطنت كرد و ولى امر خدا مكيخا بن دانيال و اصحاب مؤمن او بودند و شيعيان صديقش چون خدا خواست او را قبض روح كند در خواب به او وحى كرد كه نور خدا و حكمتش را به پسرش اتشو بن مكيخا بسپارد و دوره فترت ميان عيسى و محمد ( ص ) چهار صد سال و هشتاد سال بود و اولياء خدا در اين مدت ذريه اتشو بن مكيخا بودند كه هر كدام از ديگرى ارث ميبردند پى در هم از كسانى كه خدا آنها را انتخاب ميكرد در اين موقع شابور بن هرمز هفتاد و دو سال پادشاهى كرد و اول كسى است كه تاج بست و پوشيد و ولى امر خداى عز و جل در آن روزها تشو بن مكيخا بود و بعد از آن اردشير ديگرى پادشاه شد تا چند سال و در زمان او اصحاب\r\n","description":"","footnote":"","page_name":" 336 ","page_number":336},
  {"content":"\r\nكهف و رقيم را بر انگيخت و ولى امر خدا در اين موقع وشيخا بن انشو بن مكيخا بود و شاهپور بن اردشير هم پنجاه سال سلطنت كرد و باز ولى امر الهى دشيخا بن انشو بن مكيخا بود و بعد از او يزدجرد بن شاپور بيست و يك سال و پنجاه و نه روز سلطنت كرد و باز هم ولى امر خدا در روى زمين و شيخا بود و چون خدا خواست دشيخا را قبض روح كند در خواب به او وحى كرد كه حكم خدا و نورش را و تفصيل حكمتش را به نسطورس بن وشيخا بسپارد و او عمل كرد و در اين وقت بهرام گور بيست و شش سال و سه ماه و هشت روز سلطنت كرد و ولى امر خدا در اين روزها نسطورس بن دشيخا بود و در اين موقع يزدجرد بن بهرام بيست و هشت سال و سه ماه و هشت روز پادشاهى كرد ولى امر خدا آن روز نسطورس بن وشيخا بود ، در اين موقع فيروز بن يزدجرد بن بهرام بيست و هفت سال سلطنت كرد و ولى امر خدا در اين روزها نسطورس بن دشيخا بود با اصحاب مؤمنش و چون خدا خواست او را قبض روح كند در خوابش به او وحى كرد نور خدا و حكمتش و كتبش را بمرعيدا بسپارد ، در اين موقع بود كه فلاس بن فيروز چهار سال سلطنت كرد و ولى امر خداى عز و جل و حكمت اومر عيدا بود و بعد از او قباد بن فيروز چهل و سه سال سلطنت كرد و بعد از او جاماسب برادر قباد چهل و شش سال سلطنت كرد و ولى امر خدا آن روزها در زمين مرعيدا بود در اين هنگام كسرى بن قباد چهل و شش سال و هشت ماه سلطنت كرد و ولى امر خدا آن روزها مرعبدا و اصحاب و شيعيانش بودند كه مؤمن بودند و چون خدا خواست كه مرعيدا را قبض روح كند در خواب به او وحى كرد كه نور خدا و حكمتش را به بحيراى راهب بسپارد و عمل كرد در اين موقع هرمز بن كسرى هشتاد و سه سال سلطنت كرد و ولى امر خدا\r\n","description":"","footnote":"","page_name":" 337 ","page_number":337},
  {"content":"\r\nدر آن روزها بحيرا و اصحاب مؤمن و شيعيان صديقش بودند و در اين زمان كسرى پسر هرمز بن پرويز بسلطنت رسيد و ولى امر خدا بحيرا بود تا اينكه مدت طولانى شد و وحى منقطع گرديد و نعمت خدا مورد استخفاف شد و سبب تغييرات گرديد ، دين از ميان رفت ، نماز متروك شد و موعد ساعات نزديك شد و دستجات فراوان گرديد و مردم در سرگردانى و تاريكى گرفتار شدند و دينهاى مختلف پيدا شد و امور پراكنده گرديد و رويه‌ها بهم آميخته شد و اين قرنهاى پياپى گذشت كه در آغاز مردم به راه پيغمبران خود بودند ولى آيندگان نعمت دين خدا را بدل بكفر كردند و طاعت او را بدل بدشمنى در اين موقع بود كه خداوند عز و جل براى نبوت و رسالت خود برگزيد از درخت نورانى و جرثومه بهره شخصيتى كه در سابقه علم خود او را انتخاب كرده بود و پيش از آغاز آفرينش فرمان نافذ در باره او صادر كرده بود و او را نهايت برگزيده گان خود و برتر منتخبان خويش و معدن خاصان خود قرار داده بود و محمد ( ص ) را مخصوص نبوت و برگزيده رسالت ساخت و بدين او حق را روشن كرد تا ميان بندگانش به حق حكم كند و عطاء جزيل بخشد و با دشمنان خداى آسمان و زمين بجنگد و خداى تبارك و تعالى در اين هنگام براى محمد علم گذشتگان را جمع آورى كرد و قرآن حكيم را به زبان عربى روشن بر آن افزود كه باطل از پيش و پس بر آن وارد نشود و فرود شده از حكيم حميد است و در آن خبر گذشتگانست و علم آيندگان . . حسين بن ابى حمزه از پدرش از امام پنجم روايت كرده است كه فرمود اى ابا حمزه براستى زمين خالى نميماند بايد در آن عالمى باشد كه اگر مردم در دين افزودند بگويد\r\n","description":"","footnote":"","page_name":" 338 ","page_number":338},
  {"content":"\r\nافزودند و اگر كم كردند بگويد كم كردند و هرگز خدا اين عالم را از جهان نبرد تا در فرزندان خود كسى را بيند كه مانند او بداند . . امام يكم فرمود هميشه در وجود من و فرزندان من شخصى است كه امين است مردم به او اميدوارند . . صفوان بن يحيى گويد از امام هشتم شنيدم ميفرمود زمين خالى از آن نيست كه امامى از ما در آن باشد . . امام ششم فرمود زمين از جا در نرود مگر آنكه براى خداى تعالى ذكره حجتى باشد كه حلال را از حرام بشناسد و به راه خدا دعوت كند و حجت از زمين بريده نشود مگر چهل روز پيش از قيام قيامت ، چون حجت خدا برداشته شود درهاى تو به بسته گردد و ايمان كسى كه قبل از رفع حجت ايمان نداشته ديگر فائده ندارد ، آنان شرار خلق خدايند و همآنانند كه قيامت بر آنها ميچرخد . . عتبة بن جعفر گويد به امام هشتم عرض كردم به اين سن رسيديد و پسرى نداريد ؟ فرمود اى عتبة بن جعفر صاحب امر خلافت نميرد تا فرزند جاى خود را ببيند\r\n","description":"","footnote":"","page_name":" 339 ","page_number":339},
  {"content":"\r\n( 1 ) . . امام ششم فرمود خدا برتر است از آنكه زمين را بىامام عادل واگذارد . . ابى عبيده گويد به امام ششم عرض كردم قربانت سالم بن ابى حفصه به من برخورده است و ميگويد شما روايت نميكنيد كه هر كس بميرد و امام زمانى نشناسد بمرگ جاهليت مرده ؟ به او ميگويم آرى ، ميگويد ابو جعفر ( امام پنجم ) از دنيا رفت امروزه امام شما كيست ؟ قربانت من نخواستم به او بگويم امام امروز ما جعفر است به او گفتم هميشه امامان ما آل محمدند به من گويد جواب درستى ندادى ، فرمود واى بر سالم بن ابى جعفر لعنه الله سالم مقام امام را ميداند مقام امام از آنچه سالم و مردم گمان كرده‌اند بزرگتر است هرگز امامى از ما نميرد جز آنكه بجا گذارد كسى كه چون او بداند و بروش او برود و به همان كه او دعوت ميكرد دعوت كند و براى خدا مانعى نداشت كه آنچه را بداود داده است بسليمان بهتر از آن را بدهد . . ذريح گويد از امام ششم شنيدم ميفرمود به خدا كه خداى عز و جل از وقتى آدم عليه السلام بدرود گفته است هرگز زمين را بىامامى كه رهبرى بخداى عز و جل كند نگذاشته و او حجت بر بندگانست ، هر كس تركش كند هلاك شود و هر كس به او بچسبد نجات يابد و نجات او حق است بر خداى عز و جل . . در حديث ديگرى همين مضمون از ذريح نقل شده\r\n","description":"","footnote":"","page_name":" 340 ","page_number":340},
  {"content":"\r\n( 1 ) . . امام ششم فرمود زمين يك روز بىامامى از ما نباشد كه مردم به دو پناه برند . . حمزة بن حمران گويد از امام ششم شنيدم ميفرمود اگر در زمين جز دو كس نمانند يكى از آنها امامست يا دومى آنها امامست . . على عليه السلام برسول خدا ( ص ) عرضكرد يا رسول الله رهبران از ما هستند يا از ديگران فرمود رهبران تا روز قيامت از خاندان ما هستند خداى عز و جل آنها را از گمراهى شرك بوسيله ما نجات داد مردم بوسيله ما از گمراهى فتنه و شورش نجات يافتند ، بوسيله ما پس از فتنه و اختلاف برادر گرديدند چنانچه بوسيله ما بعد از گمراهى شرك برادران يگانه پرست شدند خدا پايان كار را هم بما انجام دهد چنانچه بما آغاز كرده است . . معلى بن خنيس گويد از امام پنجم پرسيدم آيا از زمان نوح تاكنون مردم نبودند بوضعى مگر آن كه در ميان آنها حجتى بوده است و دستور داشته‌اند از او فرمانبرند ؟ فرمود هميشه چنين بوده است ولى بيشتر مردم ايمان نياورند\r\n","description":"","footnote":"","page_name":" 341 ","page_number":341},
  {"content":"\r\n( 1 ) . . ابى حمزة گويد به امام پنجم عرض كردم از تفسير قول خداى عز و جل ( در سوره قصص آيه 88 ) هر چيزى نيست شود جز وجه او - فرمود اى فلانى همه چيز هلاك شود و همان وجه خداى عز و جل بماند خدا بزرگتر از آنست كه وصف بوجه شود ولى معنايش اينست كه هر چيزى نيست شود جز دين خدا ولى مائيم آن وجهى كه از آن بسوى خدا آينده كه از ميان بندگان هرگز زائل نشود تا بينشى دارد گفتم بينش چيست ؟ فرمود حاجت ، آنگاه كه در آنها حاجتى ندارد ما را نزد خود بالا برد و آنچه خواهد بكند . . ضريس كناسى از امام ششم در قول خداى عز و جل * ( كُلُّ شَيْءٍ هالِكٌ إِلَّا وَجْهَه ) * نقل كرده است كه فرمود مائيم آن وجهى كه از آن بسوى خدا آيند امام ششم فرمود جبرئيل يك صحيفه براى پيغمبر از آسمان فرود آورد كه خداى تبارك و تعالى هرگز از آسمان مانند آن كتابى نياورده و نخواهد آورد كه بر آن مهرهاى طلائى زده شده بود ، فرمود اى محمد اين وصيت نامه تو است براى نجيب خاندانت ، فرمود اى جبرئيل نجيب خاندانم كيست ؟\r\nفرمود على بن ابى طالب ، به او فرمان بده چون از دنيا رفتى كه يك مهر را بشكند بدان چه در آن نوشته عمل كند ، چون رسول خدا درگذشت على عليه السلام يك مهر را شكست و بدان چه در آن بود عمل كرد و از آن فراتر نرفت سپس صحيفه را بحسن بن على عليه السلام داد او هم يك مهر را شكست بدان چه در آن بود عمل\r\n","description":"","footnote":"","page_name":" 342 ","page_number":342},
  {"content":"\r\nكرد و فراتر نرفت سپس آن را بحسين بن على داد يك مهر را شكست در آن يافت كه جمعى را براى شهادت ببركه بايد با تو شهيد شوند و اين سعادت را با ديگرى درك نكنند تو خود را بخداى عز و جل به فروش بدان چه در آن بود عمل كرد و از آن فراتر نرفت سپس او را به مردى بعد از خود داد در آن يافت كه سر به زير و انداز و خاموش باش و در منزلت بنشين و عبادت پروردگارت بكن تا مرگت برسد ، سپس آن را به مردى بعد از خود داد مهرى را برداشت و در آن ديد كه بايد براى مردم حديث بگوئى و فتوا بدهى و علم پدران خود را نشر كنى و از كسى جز خدا نترسى زيرا تو در حفظ و ضمانت خدا هستى و او را به آن كه بعد از وى بوده داده و او ببعد از خود ميدهد تا روز قيامت . . امام ششم فرمود حجت پيش از خلق است و با خلق است و بعد از خلق هرون بن حمزه غنوى گويد به امام ششم عرضكردم آيا مردم باشند جز آنكه در آنها امينى باشد كه مأمور اطاعت او هستند از زمان نوح عليه السلام تا كنون ؟ فرمود هميشه چنين باشند ولى بيشترشان ايمان نياورند . . امام ششم فرمود اگر نباشند در زمين جز دو كس يكى از آنها حجت باشد و اگر يكى برود همان حجت بماند . .\r\n","description":"","footnote":"","page_name":" 343 ","page_number":343},
  {"content":"\r\n( 1 ) يزيد كناسى گويد امام پنجم فرمود اى ابو خالد زمين يك روز بىحجت خدا بر مردم نميماند و از روزى كه خداى عز و جل آدم را خلق كرده و در زمين سكونت داده بىحجت نبوده . . عبد الله بن خراش بصرى گويد مردى از امام ششم پرسيد كه زمين يك ساعت بىامام مىباشد ؟\r\nگفت زمين خالى از حق نيست . . عبد الله بن ابى يعفور از امام ششم پرسيد آيا زمين بىامام واگذار شود ؟ فرمود نه گويد گفتم دو امام با هم مىباشد ؟ فرمود مگر آنكه يكى خاموش باشد . . حسن بن بشار واسطى گويد حسين بن خالد به امام هشتم در حضور من عرضكرد زمين خالى از امام ميماند ؟ فرمود نه . . امام ششم فرمود براستى خدا برتر و بزرگترست از اينكه زمين را بىامام عادل وانهد زيد بن ارقم گويد رسول خدا ( ص ) فرمود براستى من در ميان شما ثقلين را بجا ميگذارم كه كتاب خدا و عترت خودم باشند براستى آنها از هم جدا نشوند تا در سر حوض بر من در آيند\r\n","description":"","footnote":"","page_name":" 344 ","page_number":344},
  {"content":"\r\n( 1 ) . . عامر بن واثله از زيد بن ارقم باز گويد چون رسول خدا ( ص ) از حجت الوداع برگشت ، در غدير خم فرود آمد سپس دستور داد زير چند درخت را جاروب كردند سپس فرمود گويا مرا نزد خدا دعوت كردند و من اجابت كردم من ثقلين را در ميان شما ميگذارم يكى از ديگرى بزرگتر است كتاب خدا و عترت من كه اهل بيت منند بپائيد چگونه بجاى من بر آنها رفتار مىكنيد زيرا كه اين دو از هم جدا نشوند تا سر حوض بر من درآيند سپس فرمود خدا مولاى منست و من مولاى هر مؤمن و مؤمنه سپس دست على بن ابى طالب را گرفت و پس از آن فرمود هر كس را من ولى او هستم اين ولى او است بار خدايا دوستش را دوست دار و دشمنش را دشمن دار گويد من بزيد بن ارقم گفتم تو خود اين را از رسول خدا شنيدى ؟ گفت كسى زير آن درختها نبود مگر آن كه به چشم خود ديد و به گوش خود شنيد . از ابو سعيد خدرى روايت شده كه راستى پيغمبر ( ص ) فرمود نزديك است كه دعوت شوم و اجابت كنم و براستى من دو ثقل در شما بجا ميگذارم كتاب خداى عز و جل و عترت خودم ، كتاب خدا ريسمانيست ميان آسمان و زمين كشيده است و عترت من اهل بيت منند و بدرستى كه داناى خبير به من اطلاع داده كه اين دو از هم جدا نشوند تا سر حوض بر من وارد شوند بپائيد بچه وضعى بجاى من با آنها رفتار مىكنيد ؟ . ابو هريره گويد رسول خدا فرمود من در ميان شما دو چيز بجا ميگذارم كه هرگز پس از من گمراه نشويد تا آن دو را بگيريد و بدان چه در آنها است عمل كنيد كتاب خدا و سنت خودم براستى آنها\r\n","description":"","footnote":"","page_name":" 345 ","page_number":345},
  {"content":"\r\nاز هم جدا نشوند تا سر حوض بر من وارد شوند . . ابى سعيد گويد كه رسول خدا ( ص ) فرمود براستى من در ميان شما ميگذارم آنچه را كه اگر بدان تمسك كنيد هرگز گمراه نشويد كتاب خداى جل و عز كه رشته اى است كشيده و عترت من اهل بيتم و هرگز از هم جدا نشوند تا بر سر حوض بر من وارد شوند حرث گويد على عليه السلام فرمود كه رسول خدا ( ص ) فرمود من مردى گرفتارم و نزديك است دعوت شوم اجابت كنم و بتحقيق كه ثقلين را در ميان شما گذاردم يكى بهتر و بزرگتر از ديگرى است كتاب خدا و عترت خودم اهل بيتم و براستى آنها از هم جدا نشوند تا سر حوض بر من وارد شوند . ابى سعيد خدرى گويد رسول خدا فرمود من در ميان شما دو امر ميگذارم يكى درازتر از ديگرى است كتاب خدا رشته اى كه از آسمان تا زمين كشيده است و سرش بدست خداست و عترت خودم هلا اين دو از هم جدا نشوند تا در سر حوض بر من وارد شوند عطيه عوفى راوى حديث گويد بابى سعيد گفتم عترت او كيست گفت اهل بيت او ، على بن فضل بغدادى براى ما باز گفت كه از ابو عمرو صاحب ابو العباس تغلب شنيدم ميگفت از ابو العباس تغلب پرسش شد از معنى گفتار رسول خدا ( ص ) انى تارك فيكم الثقلين\r\n","description":"","footnote":"","page_name":" 346 ","page_number":346},
  {"content":"\r\nكه چرا ثقلين ناميده شدند ؟ گفت چون تمسك بدانها سنگين است . . زيد بن ثابت گويد رسول خدا فرمود براستى من در ميان شما دو ثقل ميگذارم كتاب خدا و عترت خودم اهل بيتم هلا اين دو بعد از من خليفه‌اند و از هم جدا نشوند تا در سر حوض بر من وارد شوند امام پنجم عليه السلام گويد نزد جابر بن عبد الله رفتم و گفتم مرا از حجة الوداع خبر ده يك حديث طولانى ياد آور شد سپس گفت رسول خدا ( ص ) فرمود براستى من در ميان شما چيزى بجا ميگذارم كه تا بدان تمسك جوئيد هرگز بعد از من گمراه نشويد كتاب خدا و عترت خودم اهل بيتم سپس سه بار فرمود خدايا گواه باش زيد بن ارقم گويد رسول خدا فرمود بدرستى كه من بجا ميگذارم در ميان شما آنچه را كه اگر بدان تمسك جوئيد هرگز گمراه نشويد كتاب خدا و عترت خودم اهل بيتم زيرا كه آن دو از هم جدا نشوند تا سر حوض بر من در آيند حرث از على عليه السلام روايت كرده كه رسول خدا صلى الله عليه و آله و سلم فرمود بدرستى كه من مردى هستم\r\n","description":"","footnote":"","page_name":" 347 ","page_number":347},
  {"content":"\r\nكه گرفته شوم نزديك است دعوت شوم و اجابت كنم و بتحقيق كه ثقلين را در ميان شما بجا گزاردم يكى از ديگرى بهتر است كتاب خداى عز و جل و عترت خودم اهل بيتم زيرا كه اين دو از هم جدا نشوند تا سر حوض بر من وارد شوند ابى سعيد خدرى گويد رسول خدا ( ص ) فرمود براستى من دو امر در ميان شما ميگذارم كه يكى از ديگرى درازتر است كتاب خدا رشته اى كه از آسمان به زمين كشيده شده و سرش بدست خداست و خاندان خودم هلا اين دو از هم جدا نشوند تا سر حوض به من وارد شوند ، عطيه عوفى گويد بابى سعيد گفتم عترت او كيست ؟ گفت اهل بيتش زيد بن ارقم گويد چون رسول خدا از حجة الوداع برگشت ، در غدير خم فرود آمد دستور داد زير درختهاى دوحات را جاروب كردند سپس برخاست و گفت گويا كه من دعوت به خدا شدم و اجابت كردم من ثقلين را بجا ميگذارم كه يكى از ديگرى بزرگتر است كتاب خدا و عترت خودم اهل بيتم بپائيد چگونه بجاى من با آنها رفتار مىكنيد زيرا كه اين دو از هم جدا نشوند تا سر حوض بر من وارد شوند گويد سپس فرمود براستى خداى جل و عز مولاى منست و من مولاى هر مؤمن و مؤمنه سپس دست على بن ابى طالب را گرفت و فرمود هر كس را من ولى اويم على ولى او است عمرو بن واثله گويد من بزيد بن ارقم گفتم تو اين را از رسول خدا شنيدى ؟ گفت كسى زير آن درختها نبود جز آن كه به چشم خود ديد و به گوش خود نشنيد\r\n","description":"","footnote":"","page_name":" 348 ","page_number":348},
  {"content":"\r\n( 1 ) زيد بن ارقم گويد رسول خدا ( ص ) فرمود گويا من دعوت شدم و اجابت كردم براستى من ثقلين را در ميان شما بجا ميگذارم كه يكى از ديگرى بزرگتر است كتاب خداى عز و جل رشته اى كشيده - از آسمان تا زمين و عترت خودم اهل بيتم براستى آنها هميشه با هم هستند تا در سر حوض بر من وارد شوند بپائيد چگونه بجاى من با آنها رفتار مىكنيد ؟ . . ابى سعيد در يك حديث مرفوعى از پيغمبر ( ص ) روايت كرده كه فرمود اى مردم براستى من در ميان شما ميگذارم چيزى را كه اگر بدان اخذ كنيد هرگز بعد از من گمراه نشويد و آن ثقلين است كه يكى از ديگرى بزرگتر است كتاب خداى عز و جل رشته كشيده از آسمان تا زمين و عترتم اهل بيتم هلا اين دو از هم جدا نشوند تا سر حوض بر من وارد شوند . . امام هشتم بسند پدرانش روايت كرده كه پيغمبر ( ص ) فرمود براستى من بجا گذارم در ميان شما ثقلين را كتاب خدا و عترت خودم اهل بيتم و هرگز از هم جدا نشوند تا در سر حوض بر من وارد شوند . . عيسى بن معتمر گويد ديدم ابو ذر غفارى رحمه الله بحلقه در خانه كعبه چسبيده است و ميگويد هلا هر كس مرا مىشناسد ميشناسد هر كس مرا نمىشناسد بداند من ابو ذر جندب بن سكن مىباشم شنيدم رسول\r\n","description":"","footnote":"","page_name":" 349 ","page_number":349},
  {"content":"\r\nخدا صلى الله عليه و آله مىفرمود براستى من بجاى خود نشانيدم در ميان شما ثقلين را كتاب خدا و عترت خودم اهل بيتم و براستى آنها از هم جدا نشوند تا در سر حوض بر من وارد شوند هلا مثل آنها در ميان شما چون كشتى نوح است هر كس بر آن سوار شد نجات يافت و هر كس تخلف كرد غرق شد . . . زيد بن ثابت گويد رسول خدا ( ص ) فرمود من در ميان شما ثقلين را بجا ميگذارم كتاب خدا و عترت خودم اهل بيتم براستى اين دو از هم جدا نشوند تا سر حوض بر من وارد شوند . . ابى سعيد خدرى گويد رسول خدا صلى الله عليه و آله و سلم فرمود براستى من ثقلين را در ميان شما ميگذارم كه يكى بزرگتر از ديگريست كتاب خدا رشته كشيده از آسمان تا زمين و عترتم اهل بيتم براستى اين دو از هم جدا نشوند تا در سر حوض بر من وارد شوند . زيد بن ارقم گويد پيغمبر ( ص ) فرمود براستى من در ميان شما بجا ميگذارم كتاب خدا و عترت خود را اهل بيتم را براستى آنها از هم جدا نشوند تا در سر حوض به من وارد شوند . . . سليم بن قيس هلالى از امير المؤمنين عليه السلام كه فرمود بدرستى كه خداى تبارك و تعالى\r\n","description":"","footnote":"","page_name":" 350 ","page_number":350},
  {"content":"\r\nما را پاكيزه كرد معصوم كرد و ما را گواه بر خلق خود و حجتها در زمين خود نمود ما را با قرآن قرار داد و قرآن را با ما نه از آن جدا شويم و نه از ما جدا شود . . . امام چهارم فرمود كه از امير المؤمنين عليه السلام پرسش شد از معنى قول رسول خدا ( ص ) براستى من بجا گذارم در ميان شما ثقلين كتاب خدا و عترت خود را كه چه كسانند عترت ؟ فرمود منم و حسن و حسين و نه امام از فرزندان حسين كه نهمى آنها مهدى و قائم آنها است از كتاب خدا جدا نشوند و آن هم از آنها جدا نشود تا بر رسول خدا در سر حوضش درآيند . . . ابن عباس گويد رسول خدا ( ص ) بعلى بن ابى طالب عليه السلام فرمود اى على من شهر دانشم و تو در آنى و هرگز در شهر وارد نشوند جز از در آن دروغ گفته كسى كه گمان برد مرا دوست دارد و تو را دشمن داشته باشد ، زيرا من از توام و تو از من گوشتت از گوشت منست و خونت از خون منست و روحت از روح من ، پنهانت پنهان منست و آشكارت آشكار من تو امام امت من و خليفه من هستى بر آنها بعد از من ، سعادتمند است كسى كه تو را اطاعت كند و بدبخت است كسى كه تو را گناه ورزد سود برد كسى كه ولايت تو را دارد و زيانمند است كسى كه تو را دشمن دارد فائز است كسى كه ملازم تو باشد و هلاك است كسى كه از تو جدا شود مثل تو و مثل امامان از فرزندانت مثل كشتى نوح است هر كس بر آن سوار شود نجات يابد و هر كس تخلف كند غرق شود و مثل شما مثل ستاره گانست هر\r\n","description":"","footnote":"","page_name":" 351 ","page_number":351},
  {"content":"\r\nآنگاه كه ستاره اى نهان شود ستاره ديگر برآيد تا روز قيامت مصنف اين كتاب گويد - اگر كسى اعتراض كند كه عترت در گفته پيغمبر كه ( من دو چيز در ميان شما بجا ميگذارم كه تا به آنها تمسك جوئيد هرگز گمراه نشويد كتاب خدا و عترت خودم هلا اينها از هم جدا نشوند تا در سر حوض به من وارد شوند .\r\nاگر بمعنى خويش باشد ابو بكر و بنى اميه هم از عترت باشند و اگر بمعنى خصوص ذريه و نژاد باشد مقصود از آن اولاد فاطمه است فقط شامل اولاد حسين مىشود و شامل على بن - ابى طالب نيست .\r\nجواب اينست كه :\r\n1 - از مراجعه بلغت معلوم مىشود عترت شامل ديگران نيست زيرا در خود روايت عترت را باهل بيت تفسير كرده و اهل بيت همان كسانى هستند كه در محيط خانه هستند ، اهل مأخوذ است از اهالة البيت و آنان كسانيند كه خانه را آباد مىكنند بهر كس خانه اى را آباد مىكند اهل آن گويند از اين جهت قريش را آل الله ناميدند براى آنكه عمار خانه خدا بودند و آل بمعنى اهل است . خداى عز و جل در قصه لوط ( در سوره حجر آيه 65 ) در شب هنگام اهل خود را بيرون ببر و در سوره قمر آيه 34 در همان داستان لوط فرمايد جز آل لوط كه در سحر آنها را نجات داديم و از اهل بآل تعبير كرده و اصل آل در لغت همان اهل است زيرا عرب در تصغير آن اهيل گويد سپس تلفظ به كلمه اهل را سنگين دانسته و آل تلفظ كرده وها را برداشته و معنى آل كسانى است كه از خاندان انسان به انسان برميگردند و پيوسته‌اند و در امت هم بطور استعاره استعمال شده است و براى هر كه در دين خود به پيغمبر مراجعه كند آل گفته‌اند ، خداى عز و جل در سوره مؤمن آيه 46 فرمايد آل فرعون را در عذاب سختتر در آوريد و مصحح اينكه مقصود از آل در اين آيه همه پيروان فرعونست اينست كه خداى عز و جل او را بر كفر عذاب كرده نه بر نسبت خاندانى و نمىشود كه مقصود كه از * ( أَدْخِلُوا آلَ فِرْعَوْنَ ) *\r\n","description":"","footnote":"","page_name":" 352 ","page_number":352},
  {"content":"\r\nخصوص خاندان فرعون باشد و هر آنگاه كه گوينده اى گويد آل رجل مقصود همان اهل خانه او است مگر قرينه اى بياورد كه معنى ديگريست چنانچه خداى عز و جل در * ( أَدْخِلُوا آلَ فِرْعَوْنَ ) * آورده است و از حضرت صادق روايت شده كه مقصود پيغمبر از عترت در اين حديث همان دو فرزند او حسن و حسين است ولى اهل در لغت بمعنى نژاد و فاميل است از فرزندان پدرش و جد نزديكش چنانچه متعارف است و اهل بفرزندان جد دور استعمال نمىشود نبينى كه عرب بعجم نگويد اهل ما با اينكه ابراهيم جد مشترك هر دو است و در ميان عرب هم مضرى ايادى و ربيعه را اهل خود نداند و قريش هم به اولاد ديگر مضر اهل ما نگويد و اگر روا بود كه همه قريش خاندان نژادى پيغمبر باشند بايد همه اولاد مضر و ديگران از عرب اهل يك ديگر شمرده شوند اهل بيت هر مردمى همان خويشان نزديك او هستند اهل رسول خدا بنو هاشمند نه ديگران از خاندانهاى قريش 2 - خود پيغمبر در ضمن حديث انى مخلف فيكم ما ان تمسكتم به لن تضلوا كتاب الله و عترتى اهل بيتى - عترت را باهل بيت خود تفسير كرده و در اصل لغت عترت درختى است كه بر در سوراخ سوسمار ميرويد عنكى گويد من نترسيدم كه قيام كنم بر خلاف ايشان - براى شش گياه كه روئيده مانند گياهان عتر در كتاب امثال از ابو عبيده حكايت كرده است كه عترت اصل انسان است و از اين جا است قول عرب كه در قمار ميگويند ميسر بعترت برگشت يعنى واپس رفت و به آنجا رسيد كه از آنجا آمده بود و عترت در اصل لغت اهل و خاندان مرد هستند رسول خدا ( ص ) هم همين طور تفسير كرده و فرمود عترت من اهل بيت من هستند و بيان كرده است كه عترت اهل است و اهل فرزند است و ديگران از\r\n","description":"","footnote":"","page_name":" 353 ","page_number":353},
  {"content":"\r\nخويشان و اگر عترت شامل همه اهل نمىشد و همان خصوص فرزند بود قول پيغمبر ( ص ) انى مخلف فيكم ما ان تمسكتم به لن تضلوا كتاب الله و عترتى اهل بيتى و انهما لن يتفرقا حتى يردا على الحوض شامل حال على بن ابى طالب نمىشد زيرا كه او داخل در عترت نبود و على آن كس نمىشد كه قرآن از او جدا نشود و نه آنكه اگر به او تمسك جوئيم هرگز گمراه نشويم و در كسانى نبود كه داخل اين وصيت باشد و كلام پيغمبر خاص بود و عمومى نداشت و اگر بتوان آن را به فرزند مخصوص دانست ممكن است او را يكى از فرزندان دانست زيرا قرينة بر تعيين آن مخصوص در ميان نيست .\r\n3 - دليل ديگر بر اينكه امير المؤمنين داخل عترتست قول پيغمبر ( ص ) است بدرستى كه آنان از يك ديگر جدا نشوند تا سر حوض بر من درآيند و همه امت اسلامى جز معدودى كه اعتناء بخلاف آنان نيست قائلند كه على عليه السلام از حكم كتاب خدا جدا نيست و بر اينكه رسول خدا در وقت وفاتش كسى را بجاى خود نگذاشته كه بكتاب خدا اعلم از او باشد و محققا حسن و حسين از كسانيند كه خليفه اويند و در اين حديث داخلند آيا در ميان امت كسى هست كه بگويد آنها از على اعلم بكتاب خدا بودند و معلوم است كه آنها شاگرد او بودند و پيرو او 4 - گوئيم مقصود پيغمبر از نصب خليفه اى كه وسيله هدايت باشد و تعيين آن در كتاب و عترت نسبت به همه اعصار است يا عصر مخصوص اگر مقصود همه اعصار است در آن عصرى كه على عليه السلام قيام بامامت داشت كدام يك از عترت در ميان ما امت خليفه او بودند آيا مقصود از اين قول حسن و حسين بودند يا على ( ع ) اگر كسى گويد حسنين بودند لازم آيد كه آنها هنگام وفات پيغمبر از پدر خود اعلم باشند و اين قائل به زبان امت اسلامى آشنا نيست و اگر كسى گويد مقصود پيغمبر اين بوده كه\r\n","description":"","footnote":"","page_name":" 354 ","page_number":354},
  {"content":"\r\nكتاب و عترت در يك وقت خاصى خليفه اويند نه در همه وقت اين تخصيص بدون دليل است و بايد ملزم شود كه مقصود از عترت هم فرد خاصى بوده زيرا ادعاى وقت بخصوصى بدون دليل بهتر نيست از اين قول بناچار بايد مقصود پيغمبر از خلافت قرآن و عترت همه اعصار و ازمان باشد يا عصر خاصى اگر عموم مقصود است پس بايد در آن عصرى كه على بن ابى طالب قيام بامامت كرد از عترت محسوب باشد مگر كسى گويد از عترت نبود ولى ظلم كرد و مقام فرزندش را كه از او اعلم بود غصب كرد اين را هيچ مسلمانى نگويد و بر رسول خدا روا نداند هيچ مؤمنى مقصود ما از نقل فرموده پيغمبر در اينجا كه آن دو هرگز از هم جدا نشوند تا در سر حوض بر من درآيند در اين باب اين بود كه ثابت كنيم امامت و شغل حجتهاى خدا تا روز قيامت ادامه دارد و قرآن هرگز از يك حجتى از امامان عترت كه با او باشد خالى نباشد براى آنكه حكم آن را در هر عصرى تا روز قيامت بداند ، براى اينكه فرمود هرگز از هم جدا نشوند تا سر حوض بر من وارد شوند و همچنين گفته پيغمبر ( ص ) كه مثل آنان مثل ستاره‌ها است هر آنگاه ستاره اى غايب شود ستاره ديگر طلوع كند تا روز قيامت تصديق قول ما است كه زمين بىحجت خدا بر خلقش نباشد كه يا ظاهر است و مشهور و يا غائب است و مستور تا آنكه حجج و بينات خدا باطل نشود 5 - پيغمبر خودش عترتى را كه همراه قرآن خليفه كرده در اين حديث بيان كرده . . على بن ابى طالب ( ص ) گويد رسول خدا ( ص ) فرمود براستى من در ميان شما ثقلين را بر جا ميگذارم كتاب خدا و عترت خودم اهل بيتم زيرا كه اين دو هرگز از هم جدا نشوند تا در سر حوض بر\r\n","description":"","footnote":"","page_name":" 355 ","page_number":355},
  {"content":"\r\nمن درآيند مانند اين دو دو انگشت سبابه اش را بهم چسبانيد ، جابر بن عبد الله انصارى از جا برخاست و خدمت آن حضرت رفت و عرضكرد يا رسول الله عترت تو كيانند ؟ فرمود على و حسن و حسين و امامان از فرزندان حسين تا روز قيامت\r\nشرح و تفصيل معانى عترت در لغت عرب و تطبيق آنها بر ائمه معصومين\r\n( 2 ) محمد بن يحيى شيبانى از محمد بن عبد الجبار صاحب ابى العباس تغلب در كتاب خود بنام ياقوته چنين حكايت كرده است كه ابو العباس تغلب از قول ابن اعرابى لفظ عترت را چنين شرح داده 1 - عترت قطعه‌هاى بزرگ مشك است كه در نافه است و تصغيرش عتيره است 2 - عترت آب دهانيست كه خوشمزه و خوشگوار باشد مصغرش عتيره است 3 - عترت درختى است كه بر در لانه ضب رويد ( گمان دارم مقصودش لانه گفتار باشد ) چون لفظ و جار آورده و لانه ضب را عرب مسكن تعبير مىكند و جار لانه كفتار است سپس گفته است هنگامى كه ضب از لانه اش بيرون آيد خود را به آن درخت ميمالد و به اين جهت بزرگ نمىشود و نمو ندارد و عرب آن را ضرب المثل خوارى و خوار نموده است و گفته‌اند اذل من عترت الضب يعنى از درخت دم لانه سوسمار خوارتر است و تصغيرش عتيره است .\r\n4 - فرزند مرد و نژاد او است از پشت او و از اين جهت ذرية محمد ( ع ) را از نسل على و فاطمه ( ع ) عترت محمد گويند تغلب گويد من بابن اعرابى گفتم پس اينكه ابى بكر در سقيفه گفت ما عترت رسول خدا ( ص ) هستيم چه معنى دارد ؟ گفت مقصودش اين بود كه همشهرى و بيضه اوئيم و عترت محمد بناچار اولاد فاطمه بودند دليلش اينست كه سوره برائت را از ابى بكر گرفت و با على ( ع ) فرستاد و محمد فرمود دستور رسيده كه آن را خودم يا مردى از كسانم تبليغ كند سوره را از او گرفت و به مردى كه از خودش بود داد اگر ابو بكر از عترت بود بحسب نژاد نه بتفسير ابن اعرابى كه مقصود از آن در قول ابو بكر بلده است محال بود كه سوره برائت\r\n","description":"","footnote":"","page_name":" 356 ","page_number":356},
  {"content":"\r\nرا از او بگيرد و بعلى عليه السلام بدهد . 5 - گفته شده است كه عترت سنگ بزرگى است كه سوسمار پاى آن لانه ميسازد و در آن مأوى مىكند براى آنكه كم هوش است .\r\n6 - گفته شده است كه عترت بيخ درختى است كه بريده شده و از اصول و عروقش روئيده 7 - عترت در غير اين معنى گفته پيغمبر است ( ص ) لا فرعة و لا عتيره - اصمعى در شرح آن آن گفته است كه يك مردى در زمان جاهليت براى گوسفندانش نذر ميكرد كه وقتى به صد رسد براى آنها گاو يا گوسفند قربانى بكشد و بسا بود كه مرديكه نذر بر عهده او بود از گوسفند خود دريغ ميكرد و آهو شكار ميكرد و نزد بتهاى خود بجاى گوسفند سر ميبريد تا به نذر خود وفا كرده باشد ، حارث بن حلزه يشكرى در اين معنا گفته است زور و باطل و ستم چنانچه - قربانى شود از گوسفند در آغل خوابيده آهو يعنى او را بگناه ديگرى گرفته‌اند چنانچه آنها آهو را بجاى گوسفند سر مىبرند 8 - اصمعى گفته است عترت بمعنى باد است 9 - عترت درختى است پر شير و كوچك در نواحى تهامه 10 - عترت بمعنى ذكر است عتر يعتر عترا يعنى نعوذ كرد 11 - رياشى گفته است از اصمعى معنى عترت را پرسيدم گفت گياهى است مانند مرزنجوش كه متفرقه روئيده شود محمد بن على بن الحسين مصنف اين كتاب گويد عترت همان على بن ابى طالب و ذريه او از بطن فاطمه و سلاله پيغمبرند آنان كه خداى تبارك و تعالى بامامت آنها نص صادر كرده به زبان پيغمبر خود ( ص ) و آنها دوازده‌اند اولشان على بن ابى طالب و آخر آنها مهدى صلوات الله عليهم اجمعين است و همه معنائى كه عرب براى عترت معتقد است بر آنها تطبيق مىشود - براى آنكه :\r\n","description":"","footnote":"","page_name":" 357 ","page_number":357},
  {"content":"\r\n( 1 ) 1 - ائمه در ميان همه بنى هاشم و فرزندان ابو طالب مانند تيكه‌هاى بزرك مشكند در ميان يك نافه 2 - ائمه سر چشمه علوم خوشگوارى هستند در مذاق اهل حكمت و خرد 3 - ائمه شاخه‌هاى يك درختند كه پيغمبر اصل آنست و امير المؤمنين فرع آن و ائمه اعضاى آن و شيعيان برگهاى آن و علومشان ميوه آنست 4 - باعتبار معنى بلده و بيضه ائمه معصومين اصول بنيان اسلامند و بلده آن 5 - نظر بسنك بزرگى كه ضب وسيله هدايت خود مىكند ائمه همان صخره ايمان و وسيله هدايت جميع مسلمانان هستند 6 - ائمه معصومين اصل درختى هستند كه ستمكاران آن را بريدند زيرا آنان بنا حق كشته شدند و ستم كشيدند و جفا ديدند و قطع شدند و بصله آنها عمل نشد ولى از ريشه بريده دوباره روئيدند و قطع قطاعان زيانى به آنان نرسانيد و ادبار آنان كه ادبار كردند به ضرر آنها نشد زيرا از طرف رسول خدا ( ص ) به زبان پيغمبر نص بر امامت آنها صادر شده بود 7 - ائمه همان ستمشدگانى بودند كه مأخوذ شدند بگناهى كه نكرده بودند و بجرمى كه مرتكب نبودند 8 - ائمه معدن منافع بسيار بودند و سرچشمه‌هاى علم و دانش به حساب اينكه عترت درخت پر شير باشد 9 - آنان ذكور بودند و به هيچ وجه اناث و انوثت در آنها نبود بنا بر قولى كه بگويد عترت ذكر است 10 - ائمه لشكر خداى عز و جل و حزب او هستند بنا بر معنى قول اصمعى كه گفته است عترت بمعنى ريح است ، پيغمبر ( ص ) فرموده در حديث مشهورى كه ريح جند الله الاكبر است و ريح بر قومى\r\n","description":"","footnote":"","page_name":" 358 ","page_number":358},
  {"content":"\r\nعذاب است و به ديگرى رحمت و ائمه عليهم السلام همچنين هستند مانند قرآنى كه قرين ايشانست در گفته پيغمبر ( ص ) من در شما ثقلين را بجا ميگذارم كتاب خدا و عترت خودم اهل بيتم ، خداى عز و جل ( در سوره اسراء آيه 82 ) فرمايد از قرآن فرو فرستيم آنچه براى عترت خودم اهل بيتم ، خداى عز و جل ( در سوره اسراء آيه 82 ) فرمايد از قرآن فرو فرستيم آنچه براى مؤمنان شفاء و رحمت است و نيفزايد ظالمان را جز زيان و خداى عز و جل ( در سوره توبه آيه 124 ) فرمايد و هر گاه كه سوره اى نازل شود پاره اى از ايشان باشند كه گويند كدام شما را اين سوره ايمان افزود امام آنان كه گرويدند ايمانشان را افزود و ايشان مژده مييابند و شاد ميشوند و اما آنان كه در دلشان بيماريست پليدى بر پليديشان افزايد و بميرند و آنها كافر باشند .\r\n11 - ائمه صاحبان مشاهد متفرقه‌اند و قبرهاى سودمند و درخشنده دارند بنا بر گفته كسى كه گويد عترت گياهى است مانند مرزنجوش و متفرقه رويد و بركات آنها در مشرق و مغرب پراكنده است .\r\n12 - عترت بمعنى ذريه ، ابو عبيده گويد ذريه وقتى از ذرأ بالف مشتق باشد نزد ما بمعنى اعقاب و نسل است و كلمه ذرية در سوره فرقان آيه 74 و آنان كه گويند پروردگار ما ببخش بما از ازدواج ما و ذريه‌هاى ما نور چشمى على عليه السلام تنها آن را به همين معنى قرائت كرده است ولى لفظ ذريه در آيه 41 سوره يس و * ( آيَةٌ لَهُمْ أَنَّا حَمَلْنا ذُرِّيَّتَهُمْ ) * و در قول خداى عز و جل در سوره انعام آيه 133 * ( كَما أَنْشَأَكُمْ مِنْ ذُرِّيَّةِ قَوْمٍ آخَرِينَ ) * دو لغت دارد ذرية بضم ذال و ذريه بكسر ذال مانند عليه و عليه ولى لفظ قرآن بضمه قرائت شده و ابو عمرو هم آن را بضمه قرائت كرده و همان قرائت اهل مدينه است در جميع موارد مگر در آيه 3 سوره اسراء * ( ذُرِّيَّةَ مَنْ حَمَلْنا مَعَ نُوحٍ ) * كه زيد بن ثابت بكسر ذال قرائت كرده .\r\nمجاهد از قراء و مفسرين در لفظ ذريه اى كه در سوره يونس آيه 81 * ( إِلَّا ذُرِّيَّةٌ مِنْ قَوْمِه ) * وارد شده است گفته است كه مقصود از ذريه اى كه بموسى ايمان آوردند اولاد كسانى هستند كه موسى به آنها مبعوث شده بود و پدرانشان مرده بودند ، فراء در اينجا يك توضيحى داده است و گفته است آنان را ذريه\r\n","description":"","footnote":"","page_name":" 359 ","page_number":359},
  {"content":"\r\nناميدند براى آنكه پدرانشان از قبط بود و مادرانشان از بنى اسرائيل گويد اين بدان ماند كه فرزندان پدران فارسى نژاد را از مادران عرب در يمن لازب خوانند براى آنكه مادرانشان از غير جنس پدرانشان بود ، ابو عبيده سخن فراء را چنين شرح كرده كه مقصودش اينست كه آن مؤمنين بموسى با آنكه مردان ذكورى بودند از آنها تعبير بذريه شده است و ذرية رجل به اين معنى كنايه از اينست كه گويا از او بيرون نيامده‌اند چون پدرشان از طائفه ديگرى بوده و به اين حساب لفظ ذريه از ذروت يا ذريت مشتق است كه معنى پراكندگى ميدهد و از ذرأ بهمزه نيست .\r\nابو عبيده گفته است اصل ماده اش بهمزه بوده ولى عرب از باب تخفيف همزه كه مذهب او است آن را بدل بواو يا ياء كرده و همزه را ترك نموده‌اند و اصل ذريه از ذرأ الله الخلق مشتق است چنانچه خدا جل ثنائه ( در سوره اعراف آيه 179 فرموده است :\r\n* ( وَلَقَدْ ذَرَأْنا لِجَهَنَّمَ كَثِيراً مِنَ الْجِنِّ وَالإِنْسِ ) * - براى دوزخ آفريديم بسيارى از جن و انس را . ذرأهم يعنى انشاء هم و خلقهم و قول خداى عز و جل ( در سرره شورى آيه 11 يذرأكم يعنى يخلقكم - آفريند شما را و ذريه مرد همان خلق خداى عز و جل است كه از نسل او پديد آورده و همان كسانيند كه از پشت او ايجاد كرده معنى سلاله برگزيده و خالص هر چيزيست كه سلاله و سليل گويند و در حديث آمده است كه پيغمبر ( ص ) فرمود خدايا بعبد الرحمن از سليل بهشت بنوشان و گفته شده است كه سليل بهشت همان شراب صاف آنست و بدان سليل گويند براى آنكه كشيده شده تا خالص شده و آن فعيل بمعنى مفعول است چون جريح بمعنى مجروح ، در تفسير گفته خداى عز و جل در سوره مؤمنون آيه 12 ) و هر آينه انسان را از سلاله اى از خاك آفريديم يعنى از خالص خاك زمين . سلاله بنتاج هم گفته شود براى آنكه از درون مادرش كشيده شده است برون ، هند دختر اسماء يكى از زنان حجاج بن يوسف ثقفى در شعر خود گفته است .\r\n","description":"","footnote":"","page_name":" 360 ","page_number":360},
  {"content":"\r\n( 1 ) 1 - هند نيست مگر يك اسب تازى نژاد - كه از پشت نره اسبانى كشيده شده است كه استر آنها را تجليل كند .\r\n2 - اگر يك كره اسب گرامى بزايد همان سزاوار است - و اگر فرزندش دورگه در آيد از اثر بد كارى نر است و در روايت ديگر از اثر جنايتكارى نر است .\r\nسليل بمعنى منتوج است و سليله بمعنى منتوجه و گويا منظور از آن نتاج خالص و صافى باشد و بحسن و حسين و ائمه بعد از او سلاله رسول خدا گويند براى آنكه بر گزيده و پاك فرزندان او هستند ، اين است معنى عترت و ذريه و سلاله در زبان عرب و از خدا توفيق درستفهمى در همه امور خواستاريم برحمت او\r\nباب بيست و سوم\r\n\r\n[ باب بيست و چهارم 
  ] نص صادر از خداى تبارك و تعالى بر قائم و بيان آن كه دوازدهمين امامانست ( ع ) .\r\n( 2 ) . . وهب بن منبه در حديثى كه برسول خدا ( ص ) رسانيده گويد رسول خدا فرمود ، چون در معراج نزد پروردگارم جل جلاله بردند ندا آمد اى محمد ، گفتم لبيك رب العظمة لبيك خدا به من وحى كرد اى محمد براى چه خاص بملاء اعلى گرديدى ؟\r\nعرضكرد معبودا نميدانم ، فرمود اى محمد از ميان آدميان وزيرى و برادرى و وصيى پس از خود گرفتى ؟ عرضكردم معبودا چه كسى را بگيرم شما براى من انتخاب كنيد ، خدا به من وحى فرستاد اى محمد من از ميان آدميان على بن ابى طالب را براى تو انتخاب كردم .\r\n","description":"","footnote":"","page_name":" 361 ","page_number":361},
  {"content":"\r\n( 1 ) عرضكردم معبودا پسر عمم را ميفرمائيد خدا به من وحى كرد اى محمد براستى على وارث تو و وارث علم بعد از تو و پرچمدار تو است لواء حمد در روز قيامت بدست او است و سركار حوض تو است هر كس از مؤمنان امتت وارد شود بدست او سيراب مىشود .\r\nسپس خداى عز و جل وحى كرد كه اى محمد بدرستى كه من قسم ياد كردم بر خود قسمى درست كه دشمن تو و خاندانت و نژاد طيب و طاهرت از اين حوض نچشد درست درست ميگويم اى محمد هر آينه همه امتت را ببهشت برم جز آنكه نخواهد ، عرضكردم معبودا كسى هست كه نخواهد ببهشت رود ، خدا به من وحى كرد آرى ، عرضكردم چگونه نميخواهد ، خدا به من وحى كرد من تو را از خلق خود انتخاب كردم و براى تو يك وصى بعد از تو انتخاب كردم و او را نسبت به تو چون هرون قرار دادم نسبت بموسى جز آنكه بعد از تو پيغمبرى نيست ، محبتش را در دل تو انداختم و او را پدر فرزندانت ساختم پس بعد از تو حق او بر امت تو چون حق تو است بر آنها در زمان حياتت هر كس حق او را منكر شود حق تو را منكر شده ، هر كس ابا از ولايت او كند ابا از ولايت تو كرده و ابا از رفتن در بهشت كرده است ، من براى خداى عز و جل به سجده افتادم بشكرانه نعمتى كه به من داده بناگاه يك منادى فرياد كرد اى محمد سر بردار و بخواه از من تا به تو بدهم ، عرضكردم معبودا همه امت مرا بعد از من بولايت على - بن ابى طالب جمع كن تا همه روز قيامت وارد سر حوض من گردند ، خدا به من وحى كرد اى محمد من پيش از آنكه بندگان خود را بيافرينم نسبت به آنها پيش بينىها داشتم و قضاى من نسبت به آنها گذر است تا آنكه هر كه را خواهم بدان هلاك كنم و هر كه را خواهم بدان هدايت كنم من علم تو را بعد از تو بوى دادم براى عزم بر اينكه در بهشت در آورم هر كس او را دوست دارد و ببهشت نبرم هر كس او را دشمن دارد و با او عداوت ورزد و بعد از تو منكر ولايت او باشد ، هر كه او را دشمن گيرد تو را دشمنى كرده هر كس تو را دشمني كند با من دشمني كرده ، هر كس با او عداوت ورزد با تو عداوت ورزيده هر كس با تو عداوت ورزد\r\n","description":"","footnote":"","page_name":" 362 ","page_number":362},
  {"content":"\r\nبا من عداوت ورزيده ، هر كس او را دوست دارد تو را دوست داشته باشد و هر كس تو را دوست دارد مرا دوست داشته اين فضيلت را به او دادم و به تو عطا كردم كه از پشت او يازده مهدى بيرون آورم كه همه از نژاد تو باشند از بطن بكر بتول و آخر مرد آنها كسى باشد كه عيسى بن مريم پشت سرش نماز گذارد و زمين را پر از عدل كند چنانچه پر از ظلم و جور شده باشد ، من از هلاكت بوسيله او نجات دهم و بوسيله او گمراهان را هدايت كنم و بوسيله او كوران را بينا كنم و بيماران را شفا بخشم ، عرضكردم معبودا سيدا كى اين مىباشد ؟\r\nخداى عز و جل و عز به من وحى كرد آنگاه كه دانش برداشته شود و نادانى آشكار گردد ، قاريان فراوان باشند و عمل به قرآن كم گردد كشتار زياد شود و فقهاء هادين كم شوند و فقهاء ضلالت و خائنين بسيار شوند و شعراء بسيار شوند و نزد گورهايشان مساجد بر پا شود قرآنها زيور شوند و مساجد نقاشى گردند و جور و فساد فراوان شود منكر آشكار شود و امتت بدان امر كنند و نهى از كار نيك نمايند و مردان با مردان در آميزند و زنان با زنان و فرماندهان از كافران باشند و دوستانشان از نابكاران و يارانشان از ستمكاران و صاحبان رأى از آنان فاسقان باشند در اين هنگام سه خسف واقع شود يك خسفى در مشرق و يكى در مغرب و يكى در جزيرة العرب و بصره بدست يكى از ذريه تو ويران شود كه زنجيان از او پيروى كنند و يكى از فرزندان حسين بن على خروج كند و دجال خروج كند از طرف مشرق از سيستان درآيد و سفيانى خروج كند ، عرضكردم معبودا كى بعد از من فتنه‌ها بر پا شود ؟\r\nخدا به من وحى كرد و مرا از فتنه بنى اميه و فتنه عموزاده هايم عباس و آنچه باشد و خواهد بود تا روز قيامت خبر داد منهم چون به زمين فرود آمدم همه را بپسر عمويم وصيت كردم هنگامى كه اداى رسالت\r\n","description":"","footnote":"","page_name":" 363 ","page_number":363},
  {"content":"\r\nنمودم و لله الحمد على ذلك كما حمده النبيون و كما حمده كل نبى قبلى و ما هو خالقه الى يوم القيمة . . امير المؤمنين عليه السلام فرمايد كه رسول خدا ( ص ) فرمود چون مرا به آسمان گردش دادند ، پروردگارم جل جلاله به من وحى كرد و فرمود اى محمد براستى من يك نظرى به زمين كردم و تو را از آن برگزيدم و تو را پيغمبر نمودم و از نام خودم براى تو نامى باز گرفتم من محمودم و تو محمدى سپس دوباره نظرى افكندم و على را در آن انتخاب كردم و او را وصى تو و خليفه تو و شوهر دختر تو و پدر نژاد تو نمودم و براى او هم نامى از نامهاى خود برگرفتم من على اعلايم و او على است و فاطمه و حسن و حسين را از نور شما آفريدم سپس ولايت آنها را بفرشتگان عرضه داشتم ، هر كس پذيرفت نزد من از مقربين شد ، اى محمد اگر بنده مرا عبادت كند تا بريده شود و مانند مشك پوسيده گردد و منكر ولايت آنان نزد من آيد من او را در بهشتم جا ندهم وزير عرشم سايه نبخشم ، اى محمد دوست دارى آنها را ببينى ؟ عرضكردم آرى پروردگارا خداى عز و جل فرمود سر بلند كن سر بلند كردم و ناگاه انوار على و فاطمه و حسن و حسين و على بن الحسين و محمد بن على و جعفر بن محمد و موسى بن جعفر و على بن موسى و محمد بن على و على بن محمد و الحسن بن على و محمد بن الحسن قائم را ديدم و قائم در وسط آنها مانند ستاره درخشنده بود ، عرضكردم پروردگار اينها كيانند ؟ فرمود امامان و اينست قائم آنكه حلال مرا حلال كند و حرام مرا حرام كند و بوسيله او از دشمنانم انتقام بكشم و او راحت دوستان منتست و او است كه دل شيعيانت را شفا ميدهد از ظالمين و جاهدين و كافرين و لات و عزى را تر و تازه بيرون مىآورد و آنها را مى -\r\n","description":"","footnote":"","page_name":" 364 ","page_number":364},
  {"content":"\r\nسوزاند و مردم در آن روز به آنها فريفته شوند و در آزمايش قرار گيرند سختتر از فتنه گوساله و سامرى . جابر بن يزيد گويد از جابر بن عبد الله انصارى شنيدم ميفرمود چون خداى عز و جل بر پيغمبرش اين آيه را نازل كرد * ( يا أَيُّهَا الَّذِينَ آمَنُوا أَطِيعُوا الله وَأَطِيعُوا الرَّسُولَ وَأُولِي الأَمْرِ مِنْكُمْ ) * .\r\n. . اى كسانى كه ايمان آورديد اطاعت كنيد خدا را و اطاعت كنيد رسول را و اولو الامر را از خودتان عرضكردم يا رسول الله من خدا و رسول او را شناختم اولو الامر كيانند كه خدا اطاعت آنها را مقرون طاعت تو ساخته فرمود اى جابر آنها خليفه‌هاى منند و بعد از من ائمه مسلميناند اول آنها على بن ابى طالب است و سپس حسن و حسين و سپس محمد بن على كه در تورات معروف است بباقر و محقق او را درك كنى اى جابر هر گاه به او برخوردى سلام مرا به او برسان سپس صادق جعفر بن محمد سپس موسى بن جعفر سپس على بن موسى سپس محمد بن على سپس على بن محمد و بعد حسن بن على بعد هم نام و هم كنيه من حجة الله في ارضه و بقيته في عباده پسر حسن بن على اين آنچنان كسى است كه خداى تعالى ذكره مشارق و مغارب زمين را بدست او فتح كند اين آنست كه از شيعيان و دوستانش غايب شود و باقى نماند بر عقيده امامت او مگر كسى كه خدا دلش را بايمان امتحان كرده جابر گويد به او عرضكردم يا رسول الله آيا براى شيعيانش در حال غيبت خود نفعى دارد ؟ فرمود بدان كه مرا بنبوت فرستاده است آرى آنان بنور وى روشنى كسب كنند و بولايت او در حال غيبت منتفع شوند مانند انتفاع مردم بآفتابى كه ابر آن را پوشانيده ، اى جابر اين سر مكنون خدا و علم مخزون او است آن را از اهلش بپوشان\r\n","description":"","footnote":"","page_name":" 365 ","page_number":365},
  {"content":"\r\n( 1 ) جابر بن يزيد گويد جابر بن عبد الله انصارى خدمت على بن الحسين عليه السلام رسيد در اين ميان كه با آن حضرت حديث ميكرد ناگاه محمد بن على باقر از ميان زنان آن حضرت بيرون آمده گيسوانى بر سرش بود و بچه پسرى بود چون جابر او را ديد بلرزه آمد و مو بر بدنش راست شد و بدقت بر او نگريست سپس به او گفت اى غلام پيش آى پيش آمد و سپس به او گفت پس برو پس رفت جابر گفت بپروردگار كعبه شمائل رسول خدا را دارد و برخاست و نزديك او رفت به او گفت نامت چيست ؟ گفت محمد عرضكرد پسر كيستى ؟ گفت على بن الحسين عرضكرد فرزندم جانم بقربانت تو همان باقرى ؟ فرمود آرى سپس فرمود آنچه را رسول خدا به تو سپرده به من برسان جابر عرضكرد اى مولاى من براستى رسول خدا ( ص ) به تو سلام مىرساند ابو جعفر عليه السلام فرمود اى جابر سلام بر رسول خدا تا آسمان و زمين بر پا است و سلام بر تو اى جابر چنانچه سلام را رسانيدى ، جابر بعد از آن نزد او رفت و آمد ميكرد و از او مىآموخت يك روز محمد بن على چيزى از او پرسيد جابر عرضكرد به خدا من خود را در نهى رسول خدا وارد نميكنم بتحقيق به من خبر داده است كه شما امامان هدايت هستيد از خاندانش بعد از او از كوچكى حكيمترين مردميد و در بزرگى اعلم ناس هستيد فرمود به آنها نياموزيد كه آنها از شما داناترند ، ابو جعفر عليه - السلام فرمود به خدا من بدان چه از تو ميپرسم اعلم هستم و در كودكى حكم من آمده همه اينها از از فضل خداست بر ما خانواده\r\n","description":"","footnote":"","page_name":" 366 ","page_number":366},
  {"content":"\r\n( 1 ) . . از على بن ابى طالب گويد رسول خدا ( ص ) فرمود خدا نيافريده خلقى كه بهتر از من باشد و نزد او گرامىتر از من باشد على عليه السلام فرمود عرضكردم يا رسول الله تو بهترى يا جبرئيل ؟ فرمود خداى تبارك و تعالى پيغمبران مرسل خود را بر فرشتگان مقرب برترى داده و مرا بر همه پيغمبران و مرسلين برترى داده و پس از من اى على برترى از تو و امامان بعد از تو است زيرا كه فرشتگان خادمين ما و خدام دوستان ما هستند يا على آنان كه عرش و كسانى كه حول آنند حمل ميكنند تسبيح به حمد پروردگارشان گويند و آمرزش براى آنان كه گرويدند بولايت ما جويند ، اى على اگر ما نبوديم ؟\r\nخدا آدم و حوا و بهشت و دوزخ و آسمان و زمين را نميافريد و چگونه ما از فرشتگان برتر نباشيم با آنكه در خداشناسى و توحيد بر آنها پيشى گرفتيم و در شناسائى پروردگار عز و جل و تسبيح او و تقديس او و تهليل او زيرا اول چيزى كه خداى عز و جل آفريد ارواح ما بود ما را بتوحيد و تمجيد خود گويا كرد سپس فرشتگان را آفريد و چون ارواح ما را يك نور مشاهده كردند امور ما را بزرك شمردند پس ما تسبيح گفتم تا ملائكه بدانند كه ما هم خلقى هستيم آفريده شده و خدا از صفات ما منزه است و ملائكه از تسبيح ما خدا را تسبيح گفتند و از صفات ما منزه دانستند و چون بزرگى مقام ما را مشاهده كردند ما تهليل گفتيم تا ملائكه بدانند كه نيست معبودى جز خداى يگانه و چون بزرگى مقام ما را مشاهده كردند ما تكبير گفتيم تا ملائكه بدانند خدا بزرگتر است از اينكه در دسترس باشد و موقعيت او بزرگ است و چون آن قدرت و نيروئى كه خدا بما داده است مشاهده كردند ما گفتيم لا حول و لا قوة الا با لله - العلى العظيم تا ملائكه بدانند كه لا حول و لا قوة الا با لله چون مشاهده كردند آن نعمتى كه خدا بر ما داده و طاعت ما را واجب شمرده گفتيم الحمد لله تا بملائكه بياموزيم آنچه را خداى تعالى ذكره بما حق دارد\r\n","description":"","footnote":"","page_name":" 367 ","page_number":367},
  {"content":"\r\nاز حمد بر نعمتهايش ملائكه هم گفتند الحمد لله ملائكه بوسيله ما رهنمائى شدند بشناختن خداى تعالى ذكره و تسبيح و تهليل و حمد او سپس خداى تعالى آدم را آفريد و ما را در پشت او سپرد و ملائكه را دستور داد براى او سجده كنند براى تعظيم و احترام ما و سجده آنها براى خداى عز و جل بندگى بود و براى آدم احترام و طاعت بود براى آنكه ما در پشت او بوديم ، چگونه ما از ملائكه بهتر نباشيم با آنكه همه و همه آنها براى آدم سجده كردند و براى آنكه چون مرا بآسمانها بالا بردند جبرئيل دو دو اذان گفت سپس گفت اى محمد پيش بايست گفتم اى جبرئيل بر تو پيش باشم ؟ گفت آرى زيرا خداى تبارك و تعالى اسمه برترى داده است پيغمبرانش را بر همه فرشتگان و تو را بخصوص برترى داده من جلو ايستادم و براى آنها نماز خواندم و افتخارى ندارد ، و چون بحجابهاى نور رسيديم جبرئيل به من گفت اى محمد پيش برو و دنبال سر من ماند ، گفتم اى جبرئيل در چنين جايى از من مفارقت ميكنى ؟ گفت تا اينجا است كه خدا به من دستور داده اگر از آن بگذرم پرهايم ميسوزد زيرا از حدود پروردگارم فراتر رفتم خدا مرا در نور بطور ناگفتنى فرو برد تا بآنجاى ملكوت رسيدم كه خداى عز و جل خواست پس ندا رسيد يا محمد عرضكردم لبيك ربى و سعديك تباركت و تعاليت باز ندا شدم يا محمد تو بنده منى و من پروردگار تو ام مرا بس عبادت كن و بر من توكل كن زيرا تو نور منى در بندگان من و رسول منى در خلق من و حجت منى در آفريدگان من ، براى كسى كه تو را پيروى كند بهشتم را آفريدم براى كسى كه نافرمانى و مخالفت تو را كند دوزخم را آفريدم و كرامتم را براى اوصياء تو لازم كردم و ثوابم را براى شيعيان تو عرضكردم پروردگارا اوصياء من كيانند ؟ ندا رسيد اى محمد اوصياء تو بر ساق عرش\r\n","description":"","footnote":"","page_name":" 368 ","page_number":368},
  {"content":"\r\nنوشته شدند در پيشگاه پروردگار خود بساق عرش نگريستم دوازده نور ديدم در هر نورى با يك سطر سبز نام يكى از اوصياء من نوشته است اول آنان على بن ابى طالب و آخرشان مهدى امت من بوده گفتم پروردگارا آنان اوصياى منند پس از من ندا شدم اى محمد آنان اولياء و احباء و اصفياء و حجج منند بعد از تو بر خلق من و آنان اوصياء و خلفاء تواند و بهترين خلقند بعد از تو بعزت و جلالم سوگند هر آينه دينم را به آنها ظاهر ميكنم و كلمه خود را به آنها بلند مينمايم و زمين را با آخرين آنها از دشمنانم پاك ميكنم و مشارق و مغارب زمين را ملك او مينمايم و بادها را براى او مسخر ميكنم و گردنهاى سخت را براى او رام ميسازم و او را بوسائل مسلط مينمايم و بلشگر يارى ميكنم و بفرشتگانم مدد ميرسانم تا دعوت مرا بلند كند و همه خلق را بر توحيد من جمع آورى نمايد سپس ملك او را ادامه دهم و حكومت را بدست اولياء خودم دست بدست بچرخانم تا روز قيامت * ( وَالْحَمْدُ لِلَّه رَبِّ الْعالَمِينَ ) * و الصلاة على نبينا محمد و آله الطيبين الطاهرين و سلم تسليما\r\nباب بيست و چهارم\r\n\r\n[ باب بيست و پنجم 
  ] در نصوص پيغمبر بر امام قائم و ائمه اثنى عشر عليهم السلام\r\n( 2 ) . . عبد الرحمن بن سمرة گويد رسول خدا ( ص ) فرمود آنان كه در دين خدا ستيزه و جدال كنند به زبان هفتاد پيغمبر لعن شده‌اند هر كس در آيات خدا جدال كند كافر است خداى عز و جل ( در سوره مؤمن آيه 4 ) فرموده در آيات خدا جدال نكنند مگر آنچنان كسانى كه كافرند گردش آنان در شهرها تو را نفريبد ، هر كس قرآن را برأى تفسير كند دروغ بر خدا بسته و هر كس ندانسته بمردم فتوى\r\n","description":"","footnote":"","page_name":" 369 ","page_number":369},
  {"content":"\r\nدهد ملائكه آسمان و زمين او را لعن كنند ، هر بدعتى گمراهى است و هر گمراهى در آتش است ، عبد الرحمن بن سمره گويد برسول خدا ( ص ) عرضكردم يا رسول الله مرا بنجات رهبرى كن ، فرمود اى پسر سمره هر گاه هواى مردم مختلف شد و آراء متفرق گرديد بر تو باد بملازمت على بن ابى طالب زيرا او امام امت و خليفه بعد از من است بر آنها او است فاروقى كه ميان حق و باطل را جدا مىكند هر كس از او پرسد جواب دهد و هر كس از او رهبرى خواهد او را رهبرى كند و هر كس حق را نزد او جويد يابد و هر كس از او پرسد جواب دهد و هر كس از او رهبرى خواهد او را رهبرى كند و هر كس حق را نزد او جويد يابد و هر كس پيش او هدايت خواهد بدست آرد ، هر كس به دو پناه برد او را در امنيت قرار دهد ، هر كس به او بچسبد نجاتش دهد و هر كس به او اقتداء كند او را هدايت نمايد اى پسر سمره از شما هر كس به او تسليم شد و او را دوست گرفت سالم شد و هر كه بر او برگشت و دشمنى كرد هلاك شد ، اى پسر سمره على از منست روحش از روح من است و خاكش از خاك من است او برادر من است و من برادر او و او شوهر دختر من فاطمه است كه سيده زنان عالم است از اولين و آخرين و از او است دو امام من و دو سيد جوانان اهل بهشت حسن و حسين و نه تن از فرزندان حسين عليهم السلام نهمين آنان قائم امت من است پر كند زمين را از عدل و داد چنانچه پر شده است از ظلم و جور . . ابن عباس گويد رسول خدا ( ص ) فرمود براستى خداى تبارك و تعالى يك نظرى به زمين انداخت و مرا انتخاب كرد و پيغمبر نمود سپس نظرى ديگر انداخت و على را انتخاب كرد و امام نمود سپس به من دستور داد كه او را برادر و دوست و وصى و خليفه و وزير خود سازم على از من است و من از على او شوهر دختر و پدر دو نوه‌ام حسن و حسين است بدرستى كه خداى تبارك و تعالى مرا با آنها حجت بر\r\n","description":"","footnote":"","page_name":" 370 ","page_number":370},
  {"content":"\r\nبندگان خود ساخته و از صلب حسين امامانى نصب كرده كه قيام بامر من كنند و وصيت مرا نگهدارند نهمين آنان قائم اهل بيت من است و مهدى امت من به من از همه مردم در شمائل و گفتار و كردارش شبيه تر است ، بعد از غيبتى طولانى و حيرتى گمراه كننده آشكار شود تا امر خدا را اعلان كند و دين خداى جل و عز را ظاهر نمايد به يارى خدا تأييد شود و بملائكه خدا يارى گردد و زمين را پر از عدل و داد كند . . . رسول خدا ( ص ) فرمود جبرئيل از رب العزت جل جلاله براى من حديث كرد كه او فرمود هر كس بداند كه معبودى جز من تنها نيست و اينكه محمد بنده و رسول من است و على بن ابى طالب خليفه منست و ائمه از فرزندانش حجج منند او را برحمت خود ببهشت ميبرم و بعفو خود از دوزخ بر كنار مىدارم و جوار خود را براى او مباح ميكنم و كرامت خود را براى او واجب مينمايم و نعمت خود را بر او تمام ميسازم و او را از خاصان و برگزيدگان خود ميكنم ، اگر مرا بخواند پاسخش مىدهم و اگر خواهشى كند اجابت كنم و اگر پرسشى نمايد به او عطا كنم و اگر خاموش بماند به دو آغاز كنم و اگر بد كند رحمش كنم و اگر بگريزد او را بخوانم و اگر برگردد او را بپذيرم و اگر در خانه‌ام را بكوبد برويش باز كنم و هر كس گواهى بدهد كه معبودى نيست جز من تنها و گواهى ندهد كه محمد بنده و فرستاده من است يا به آن شهادت دهد ولى گواهى ندهد كه على بن ابى طالب خليفه من است يا بدان گواهى دهد ولى گواهى ندهد كه امامان بعد از او حجج منند بتحقيق كه نعمت مرا انكار كرده و عظمت مرا كوچك شمرده و بآيات و كتب من كافر شده اگر قصد من كند او را محجوب سازم و اگر\r\n","description":"","footnote":"","page_name":" 371 ","page_number":371},
  {"content":"\r\nخواهش كند محرومش كنم و اگر مرا بخواند آوازش را نشنوم و اگر دعا كند اجابت نكنم و اگر اميدوارم شود نوميدش سازم ، اين است جزايش از طرف من و من هرگز ستمكار بر - بندگانم نيستم .\r\nجابر بن عبد الله انصارى از جابر خواست و گفت يا رسول الله كيانند ائمه از اولاد على بن ابى طالب ؟\r\nفرمود حسن و حسين دو سيد جوانان اهل بهشت سپس سيد العابدين زمان خود على بن الحسين سپس باقر محمد بن على اى جابر محققا او را درك كنى چون او را درك كردى از قول من به او سلام برسان سپس امام صادق جعفر بن محمد سپس كاظم موسى بن جعفر سپس رضا على بن موسى سپس تقى محمد بن على سپس نقى على بن محمد سپس زكى حسن بن على سپس پسرش قائم بالحق مهدى امث من آنكه زمين را پر از عدل و داد كند چنانچه پر از ظلم و جور شده است ، آنان اى جابر خليفه‌هاى منند و اوصياء و اولاد و عترت من هر كس آنها را اطاعت كند مرا اطاعت كرده و هر كس آنها را معصيت كند مرا معصيتكرده و هر كس منكر آنان يا يكى از ايشان گردد مرا منكر شده ، بدانها خداى عز و جل زمين را نگهداشته تا بر زمين نيفتد مگر باذنش و به آنها زمين را نگهداشته كه اهل خود را نلرزاند . . رسول خدا فرمود امامان بعد از من دوازده كسند اولشان على بن ابى طالب است و آخرشان قائم آنان خلفاء و اوصياء منند و حجج خدا بر امتم بعد از من مقر به آنها مؤمن است و منكر آنها كافر\r\n","description":"","footnote":"","page_name":" 372 ","page_number":372},
  {"content":"\r\n( 1 ) . . اصبغ بن نباته گويد يك روز امير المؤمنين دست حسن را گرفته بود و ما را بيرون برد و فرمود يك روز رسول خدا ( ص ) دست مرا در دست گرفت همچنين و فرمود بهترين خلق بعد از من و سيد آنان برادرم همين است ، او امام هر مسلمان و مولاى هر مؤمن است بعد از وفاتم ، هلا من هم ميگويم بعد از من بهترين خلق و سيد آنها اين پسر منست او امام هر مؤمن و مولاى هر مؤمنست بعد از وفاتم و او بعد از من مظلوم باشد چنانچه به من بعد از رسول خدا ستم شد و بهترين خلق و سيد آنها بعد از حسن پسرم برادر او حسين است كه بعد از برادرش مظلوم است و در زمين كربلاء مقتول است آگاه باشيد كه او و كسانى كه با او شهيد شوند روز قيامت سادات شهداء باشند و بعد از حسين نه كس از پشت او خلفاى خدايند در زمينش و حجج اويند بر بندگانش و امناى اويند بر وحيش و امامان مسلمانانند و پيشواى مؤمنان و سادات متقيان و نهمشان همان قائمى است كه خدا زمين را بوسيله او نورانى كند پس از آنكه تاريك بوده و پر از عدل كند پس از آنكه جور كشيده و پر از دانش كند بعد از جهل و نادانى به حق آنكه برادرم محمد را بنبوت فرستاد و مرا مخصوص بامامت ساخت هر آينه به همين مضمون از آسمان وحى نازل شده به زبان روح الامين جبرئيل بتحقيق سؤال شد از رسول خدا از امامان بعد از او و من هم خدمت او بودم به سئوالكننده فرمود قسم به آسمان ذات البروج كه عددشان بعد از امامان بعد از او و من هم خدمت او بودم به سئوالكننده فرمود قسم به آسمان ذات البروج كه عددشان بعدد بروج است سوگند بپروردگار شبها و روزها و ماهها كه عددشان عدد ماهها است سائل عرضكرد يا رسول الله كيانند ؟ رسول خدا ( ص ) دستش را بر سر من گذاشت و فرمود اولشان اينست و آخرشان مهدى است هر كس دوستشان دارد مرا دوست داشته و هر كس دشمنشان دارد مرا دشمن داشته ، هر كس آنها را بخواهد مرا خواسته و هر كس\r\n","description":"","footnote":"","page_name":" 373 ","page_number":373},
  {"content":"\r\nبدانها كينه ورزد با من كينه ورزيده ، هر كه آنها را منكر شود مرا منكر شده و هر كه آنها را بشناسد مرا شناخته خدا دينش را به آنها حفظ كند و بوسيله آنها بلادش را آباد كند و براى آنها ببندگانش روزى دهد و براى آنها باران در آسمان بارد و براى آنها بركات از زمين خارج شود آنان بر گزيدگان من و خلفاى من و ائمه مسلمانان و مولاى مؤمنانند . . امام هشتم از پدرانش بازگو كرده كه رسول خدا فرمود هر كس دوست دارد كه بدين من تمسك جويد و كشتى نجات را بعد از من سوار شود بايد بعلى بن ابى طالب اقتداء كند و بايد دشمن او را دشمن دارد و دوستش را دوست دارد زيرا او وصى من و خليفه بر امت من مىباشد در زندگى من و پس از مردن من و او امير هر مسلمانى است و امير هر مؤمنى بعد از من گفتارش گفتار من است و دستورش دستور من است نهيش نهى منست و پيروش پيرو منست و ناصرش ناصر منست و واگذارش واگذار منست .\r\nسپس فرمود هر كس از على جدا شود بعد از من روز قيامت مرا نبيند و او را نبينم و هر كس با على مخالفت كند خدا بهشت را بر او حرام كند و دوزخ را جاى او نمايد و بد منزلگاهى باشد هر - كس على را واگذارد خدا در روز عرض حساب او را واگذارد ، هر كس على را يارى كند خدا روز قيامت او را يارى كند و صحبت خود را در موقع سؤال و جواب به او تلقين نمايد سپس فرمود حسن و حسين دو امام امت باشند بعد از پدر خود و دو سيد جوانان اهل بهشتند مادرشان خواتون زنان بهشت است و پدرشان آقاى اوصياء و از فرزندان حسين نه امام باشد كه نهمين آنها قائم اولاد منست طاعت آنان طاعت منست و معصيت آنان معصيت من به خدا شكايت ميكنم از منكرين فضل آنها و ضايعكنندگان حرمت آنها بعد از من و خدا بس است كه ولى و ناصر عترتم و ائمه امتم باشد و\r\n","description":"","footnote":"","page_name":" 374 ","page_number":374},
  {"content":"\r\nاز منكرين حق آنها انتقام كشد * ( وَسَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ ) * . . امام هشتم از پدرانش از قول پيغمبر روايت كرده است كه فرمود من سيد هر آن كسم كه خداى عز و جل آفريده است و من بهتر از جبرئيل و ميكائيل و اسرافيل و حمله عرش و همه ملائكه مقربين و انبياء مرسلينم ، من صاحب شفاعة و حوض شريفم و من و على دو پدر اين امت هستيم ، هر كس ما را بشناسد خداى عز و جل را شناخته و هر كس ما را منكر باشد خداى عز و جل را منكر است ، از على عليه - السلام است دو سبط اين امت و دو سيد جوانان اهل بهشت حسن و حسين و از اولاد حسين نه كسند كه طاعتشان طاعت من است و خلاف با آنها خلاف با منست نهم آنان قائم ايشان است و مهدى ايشان . . . امام حسن عسكرى ( ع ) فرمود در حديثى كه از پدرانش روايت كرده كه رسول خدا ( ص ) بعلى بن ابى طالب فرمود اى على تو را دوست ندارد مگر مؤمنى كه حلال زاده باشد و دشمن ندارد مگر ناپاك زاده ، ولايت تو را نپذيرد و مگر مؤمن و با تو دشمنى نكند مگر كافر ، عبد الله بن مسعود مگر ناپاك زاده ، ولايت تو را نپذيرد و مگر مؤمن و با تو دشمنى نكند مگر كافر عبد الله بن مسعود خدمت حضرت رفت و عرضكرد ما نشانه خبث ولادت و كفر را در زمان حيات تو بغض على شناختيم و با عداوت او بفرمائيد نشانه ناپاك زاده و كافرى كه بعد از شما به زبان اظهار سلام مىكند و باطن خود را پنهان ميدارد چيست ؟ فرمود اى ابن مسعود على بن ابى طالب بعد از من امام شما است و خليفه من است بر شما و چون بگذرد فرزندم حسن بعد از او امام شما است و خليفه من است بر\r\n","description":"","footnote":"","page_name":" 375 ","page_number":375},
  {"content":"\r\nشما و چون بگذرد پسرم حسين بعد از او امام شما است و خليفه منست بر شما سپس نه تن از اولاد حسين يكى پس از ديگرى امامان شمايند و خليفه‌هاى منند بر شما نهمى آنها قائم آنها است و قائم امت من است زمين را پر از عدل و داد كند چنانچه پر از جور و ستم شده است دوست ندارد آنها را مگر حلال زاده و دشمن ندارد آنها را مگر ناپاك زاده بولايت آنها نباشد مگر مؤمن و با آنها خصومت نكند مگر كافر هر كس يكى از آنها را انكار كند بتحقيق مرا انكار كرده و هر كه مرا انكار كند خداى عز و جل را انكار كرده هر كس يكى از آنها را رد كند مرا رد كرده و هر كس مرا رد كند خدا را رد كرده زيرا اطاعت آنها طاعت منست و طاعت من طاعت خداست و معصيت آنها معصيت منست و معصيت من معصيت خداى عز و جل است اى پسر مسعود بپرهيز از اينكه در دل خود حرجى يا بى از آنچه من حكم كنم كه بعزت پروردگارم كافر شوى ، من نه به خود بسته‌ام و نه بهواى نفس سخن گفته‌ام در باره على و امامان از فرزندانش سپس در حالى كه دست به آسمان بالا داشت فرمود خدايا دوست دار هر كس خلفاى مرا و ائمه امت مرا دوست دارد كه بعد از منند و دشمن دارد دشمنان را يارى كن يارىكننده آنها را واگذار كسى كه آنها را واگذارد و زمين را خالى از حجت قائمى از آنها مفرما كه ظاهر باشد يا پنهان و مستور باشد تا دين تو و حجت تو و برهان تو و بينات تو باطل نگردد سپس فرمود اى بن مسعود بتحقيق من در اين مقام خود جمع كردم آنچه را كه اگر از آن مفارقت كنيد هلاك شويد و اگر به آن تمسك جوئيد نجات يابيد * ( وَالسَّلامُ عَلى مَنِ اتَّبَعَ الْهُدى ) * . . سلمان فارسى گويد حضور پيغمبر شرفياب شدم بناگاه حسين بن على در دامنش بود و دو\r\n","description":"","footnote":"","page_name":" 376 ","page_number":376},
  {"content":"\r\nچشمش را ميبوسيد و دهانش را ميمكيد و ميفرمود تو سيدى و امام پسر امامى و برادر امامى و پدر نه حجت كه از پشت تو باشند و نهمى آنها قائم آنها باشد . . سلمان فارس گويد من در هنگام مرض موت رسول خدا ( ص ) كه در آن وفات كرد خدمت آن حضرت نشسته بودم كه فاطمه زهرا ( ع ) وارد شد ، چون ضعف او را ديد گريست تا اشكش بر گونه اش روان شد ، رسول خدا به او فرمود فاطمه براى چه گريه ميكنى ؟ عرضكرد يا رسول الله بر خود و فرزندانم بعد از شما نگرانم دو چشم رسول خدا غرق اشك شد و فرمود اى فاطمه مگر نميدانى كه ما اهل بيتى هستيم كه خدا براى ما آخرت را بر دنيا برگزيده است و دنيا بر همه كس بطور حتم فانى مىشود و براستى خداى تبارك و تعالى نظرى به زمين انداخت و از همه خلقش مرا انتخاب كرد ، دوباره نظرى انداخت شوهر تو را انتخاب كرد به من وحى كرد كه تو را به او تزويج كنم و او را ولى و وزير خود سازم و در امتم خليفه گردانم ، پدرت بهترين پيغمبران و رسولان او است و شوهرت بهترين اوصياء است و تو اول كسى باشى كه از خاندانم به من ملحق شوى ، سپس بار سوم نظرى به زمين انداخت و تو را و فرزندانت را انتخاب كرد ، تو سيده زنان بهشتى و دو پسرت حسن و حسين دو سيد جوانان بهشتند و من و شوهرت و اوصياء من تا روز قيامت همه رهبر و رهياب هستيم اول اوصياء پس از من برادرم على است سپس حسن و سپس حسين سپس نه تن از اولاد حسين هم درجه من در بهشت درجه اى نزديكتر به خدا از درجه برادرم\r\n","description":"","footnote":"","page_name":" 377 ","page_number":377},
  {"content":"\r\nنيست ، دختر جانم نميدانى كه كرامت خدا براى تو آنست كه تو را ببهترين امتم ببهترين خاندانم بقديمترين مسلمان و حليمترين و دانشمندترين آنان به شوهر داده فاطمه ( ع ) شاد شد و بدان چه رسول خدا ( ص ) به او فرمود خرسند گرديد سپس فرمود دختر جانم شوهرت منقبتها دارد 1 - ايمانش به خدا و رسولش پيش از هر كس است احدى از امتم در اين باره بر او پيشى نگرفته است 2 - علم او بكتاب خداى عز و جل و سنت من كسى در امتم نيست كه همه دانش مرا بداند جز على عليه السلام و خداى عز و جل به او دانش آموخته كه جز من نداند و بملائكه و رسولانش علمى آموخته كه من آن را ميدانم هر چه را بملائكه و رسولانش آموخته من آن را ميدانم و به من دستور داده به او بياموزم و عمل كردم ، در امت كسى نيست كه همه علم و فهم و حكمت مرا بداند جز او و تو اى دختر جان زن اوئى و مادر دو سبطم حسن و حسين و آنان دو سبط امتم باشند 3 - او امر بمعروف و نهى از منكر كند زيرا خداى جل و عز به او حكمت داده و فصل خطاب داده ، دختر جانم ما خاندانى هستيم كه خداى عز و جل بما شش خصلت عطا كرده كه به كسى از آنان كه پيش از شما بود نداده بآيندگان هم ندهد جز بما پيغمبر ما سيد انبياء و مرسلين است و او پدر تو است وصى ما سيد اوصياء است و آن شوهر تو است ، شهيد ما سيد شهداء است و آن حمزة بن عبد المطلب عم پدر تو است ، عرضكرد يا رسول الله او سيد شهدائى است كه با او كشته شدند ؟ فرمود نه سيد شهداء اولين و آخرين است جز انبياء و اوصياء و جعفر بن ابى طالب ذو الجناحين طيار در بهشت با ملائكه و دو فرزندت حسن و حسين دو سيد جوانان اهل بهشت از ماست به حق آنكه جانم بدست او است مهدى اين امت آنكه زمين را پر از عدل و داد كند چنانچه پر از جور و ظلم شده است عرضكرد كداميك اينها\r\n","description":"","footnote":"","page_name":" 378 ","page_number":378},
  {"content":"\r\nكه نام بردى افضلند ؟ فرمود على بعد از من افضل امت است و حمزه و جعفر افضل اهل بيت منند بعد از على و بعد از دو پسرم و دو سبطم حسن و حسين و بعد از اوصياء از فرزندان اين پسرم و بحسين اشاره كرد كه مهدى از آنها است ، ما خانواده اى هستيم كه خدا آخرت را براى ما بر دنيا اختيار كرده است سپس رسول خدا نظرى به او و شوهرش و دو پسرش كرد و فرمود اى سلمان خدا گواهست كه من سازگارم با هر كس سازگارشان باشد و در جنگم با هر كه در جنگ آنها باشد اما آنها در بهشت با منند سپس رو بعلى ( ع ) كرد و فرمود برادر تو بعد از من ميمانى و از قريش سختى ميبينى بر عليه تو بهم دست دهند و بر تو ستم كنند ، اگر يارانى يافتى با آنها جهاد كن و با كمك موافقين خود با مخالفين بجنگ و اگر ياور نداشتى صبر كن و دست نگهدار و خود را در هلاكت مينداز چون تو نسبت به من چون هارونى نسبت بموسى و تو بنيكى از هرون پيروى كنى كه قومش او را ضعيف شمردند و ميخواستند او را بكشند براى ستم قريش و همدستى آنها بر عليه تو صبر كن تو بمنزله هارونى و كسانى كه او را پيروى كردند و آنها بمنزله گوساله‌اند و تا بعينش ، اى على خداى تبارك و تعالى بر اين امت بتفرقه و اختلاف قضاوت كرده و اگر ميخواست آنها را بر هدايت متحد ميكرد تا دو تن از اين امت اختلاف نداشته باشند و در كار او نزاع نكنند و مفضول منكر فضل فاضل نشود و اگر خدا ميخواست زود عذاب ميفرستاد و وضع را تغيير ميداد تا ستمكار تكذيب شود و حق در مصير خود افتد ولى دنيا را دار الاعمال ساخته و آخرت را دار القرار تا آنان كه بد كردند كيفر كار خود بينند و آنان كه نيكى كردند پاداش خوب يابند على عليه السلام فرمود شكرا على نعمائه و صبرا على بلائه\r\n","description":"","footnote":"","page_name":" 379 ","page_number":379},
  {"content":"\r\n( 1 ) حسين بن عليه السلام گويد خدمت رسول خدا ( ص ) رسيدم و ابى ابن كعب شرفياب حضورش بود ، رسول خدا ( ص ) به من فرمود مرحبا بك اى ابو عبد الله اى زين السموات و الارض ، ابى عرض كرد چگونه يا رسول الله جز تو ديگرى زين السموات و الارض است ، فرمود اى ابى سوگند به آن كه مرا بنبوت بعث كرده براستى حسين بن على در آسمان بزرگتر است از او در زمين ، زيرا در يمين عرش نوشته شده است چراغ هدايت و كشتى نجات امام بىشكست و سستى ، عزت و فخر و بحر علم چرا چنين نباشد و براستى خداى عز و جل در پشت او يك نطفه پاكيزه مباركه زكيه گذاشته است كه پيش از آنكه خلقى در ارحام يا نطفه اى در اصلاب باشد يا شب و روزى پديد گردد آن را آفريده است و به او دعائى تلقين شده است كه هيچ مخلوقى بدان دعا نكند مگر آنكه خداى عز و جل او را باوى محشور كند و شفيع آخرت او باشد و گرفتارى او را بر طرف سازد و قرضش را بدان ادا كند و كارش را آسان كند و راهش را روشن نمايد و او را بر دشمنش نيرومند كند و آبرويش را نبرد ، ابى گفت يا رسول الله اين دعا كدامست ؟ فرمود در تعقيب نمازها ميخوانى :\r\nاللهم انى اسألك بملك و معاقد عرشك و سكان سمواتك و انبيائك و رسلك ان تستجيب لى فقد رهقنى من امرى عسرا فاسألك ان تصلى على محمد و آل محمد ان تجعل لى من امرى يسرا براستى كه خداى عز و جل كارت را آسان كند و سينه ات را بگشايد و شهادت ان لا إله الا الله را در هنگام جان دادن به تو تلقين كند ، ابى به آن حضرت عرضكرد يا رسول الله اين نطفه كه در صلب حبيبم حسين\r\n","description":"","footnote":"","page_name":" 380 ","page_number":380},
  {"content":"\r\nاست چيست ؟ فرمود مثل آن نطفه مثل ما هست و آن براى بيان احكام است ، هر كس او را پيروى كند هدايت يافته و هر كه از او گمراه باشد سقوط كرده ، عرضكرد نامش چيست و دعائش كدامست ؟\r\nفرمود نامش على است و دعايش اينست : يا دائم يا ديموم يا حى و يا قيوم و يا كاشف الغم و يا فارج الهم و يا باعث الرسل يا صادق الوعد هر كس اين دعا را بخواند خداى عز و جل بهمراهى على بن الحسين ( ع ) او را بهشت رهبرى كند ، ابى عرضكرد او هم جانشين و وصى دارد ؟ فرمود آرى جانشينش مواريث آسمان و زمين را دارد ، عرضكرد يا رسول الله مواريث آسمانها و زمين چيست ؟ فرمود قضاوت به حق و حكم بديانت و تأويل احكام و بيان آنچه مىباشد . فرمود نامش چيست ؟ فرمود نامش محمد است كه ملائكه آسمان بدان الفت دارند و در دعايش ميگويد اللهم ان كان لى عندك رضوان و ود فاغفر لي و لمن تبعنى من اخوانى و شيعتى و طيب ما في صلبى يا ارحم الراحمين خدا در صلبش يك نطفه مبارك زكى تركيب نمايد ، جبرئيل به من خبر داده كه خداى عز و جل اين نطفه را پاك كرده و او را جعفر ناميده و او را هادى و مهدى و راضى و مرتضى قرار داده پروردگارش را ميخواند و در دعايش ميگويد يا ديان غير متوان يا ارحم الراحمين اجعل لشيعتى من النار وقاء و لهم عندك رضاء فاغفر ذنوبهم و يسر امورهم و اقض ديونهم و استر عوراتهم و اغفر لهم الكبائر التى بينك و بينهم يا من لا يخاف الضيم و لا تأخذه سنة و لا نوم اجعل لى من كل هم و غم فرجا هر كس اين دعا را بخواند خدا او را با حضرت جعفر بن محمد و سفيد وارد بهشت گرداند اى ابى و براستى خدا با اين نطفه نطفه مباركه زكيه طيبه ديگر تركيب كرده رحمت بر او فرستاده و نامش را\r\n","description":"","footnote":"","page_name":" 381 ","page_number":381},
  {"content":"\r\nموسى نهاد و او را امام نموده ، ابى عرضكرد يا رسول الله همه آنان هم وصف باشند و هم نسل و بهم ارث دهند و يك ديگر را معرفى كنند ؟ فرمود جبرئيل عليه السلام آنها را براى من توصيف كرده از طرف پروردگار جهانيان جل جلاله ، گفت آيا موسى هم دعائى دارد جز دعاى پدرانش ؟ فرمود آرى در دعايش ميگويد :\r\nيا خالق الخلق و يا باسط الرزق و يا فالق الحب و النوى و يا بارئ النسم و محيى الموتى و مميت الاحياء يا دائم الثبات و يخرج النبات افعل بى ما انت اهله هر كس اين دعا را بخواند خداى عز و جل حوائج او را بر آورد و روز قيامت او را با موسى بن جعفر محشور سازد و خدا در صلب او نطفه طيبه زكيه مرضيه اى تركيب كرده و نزد خود او را على ناميده و براى خدا پسنديده است در خلق و در علم و حكمت و او را حجت شيعيان ساخته كه روز قيامت به او احتجاج كنند و دعائى دارد كه به آن دعا كند اللهم اعطنى الهدى و ثبتنى عليه و احشرنى عليه آمنا امن من لا خوف عليه و لا حزن و لا جزع انك * ( أَهْلُ التَّقْوى وَأَهْلُ الْمَغْفِرَةِ ) * .\r\nخدا در صلبش نطفه مبارك و طيبى تركيب كرده كه زكى است و مرضى و نامش را محمد بن على گذاشته او شفيع شيعه خود و وارث علم جد خود است يك نشانه پديدار و حجت آشكار دارد چون زائيده شود گويد * ( لا إِله إِلَّا الله ) * * ( مُحَمَّدٌ رَسُولُ الله ) * ( ص ) و در دعاى خود گويد يا من لا شبيه له و لا مثال انت * ( الله لا إِله إِلَّا ) * انت و لا خالق الا انت تفنى المخلوقين و تبقى انت حملت عمن عصاك و في المغفره رضاك هر كس اين دعا را بخواند براستى روز قيامت محمد بن على شفيع او باشد و براستى خداى -\r\n","description":"","footnote":"","page_name":" 382 ","page_number":382},
  {"content":"\r\nتبارك و تعالى در صلب او نطفه زكيه باهره مباركه طيبه طاهره اى تركيب كرده و او را على بن محمد ناميده او را بسكينه و وقار ملبس كرده و علوم و هر چيز مكتومى را به او سپرده هر كس او را ملاقات كند و در دلش چيزى باشد او را آگاه كند و از دشمنش در حذر باشد و در دعايش گويد يا نور النور يا برهان يا منير يا مبين يا رب اكفنى شر الشرور و آفات الدهور و اسألك النجاة يوم ينفخ في الصور هر كس اين دعا را بخواند على بن محمد شفيع و قائد او ببهشت گردد و خداى تعالى در صلبش نطفه اى تركيب كرد و نامش را حسن بن على نهاد و او را نور بلاد و خليفه زمين خود و عزت امت و هادى شيعه و شفيع آنها در قيامت نزد پروردگارشان و نقمت بر مخالفان و حجت دوستان و برهان كسانى كه او را بامامت شناسند ساخت در دعايش ميگويد يا عزيز العز في عز يا عزيز اعزنى بعزتك و ايدنى بنصرك و ابعد عنى همزات الشياطين و ادفع عنى بدفعك و امنع عنى بمنعك و اجعلنى من خيار خلقك يا واحد يا احد يا فرد و يا صمد هر كس اين دعا را بخواند خداى عز و جلش با او محشور سازد و آن وسيله نجات او از آتش باشد و اگر چه مستحق آن باشد و براستى خداوند عز و جل در صلب حسن نطفه اى تركيب كرده است مبارك زكى طيبه طاهره و مطهره و هر مؤمنى كه خدا پيمان ولايت از او گرفته او را پسند دو هر منكرى به او كافر باشد امامى است تقى و نقى خرم و مرضى و هادى و مهدى اول و آخر عدالت او خداى عز و جل را تصديق دارد و خدا هم گفته او را تصديق دارد ، از تهامه ظهور كند تا دلائل و علامات خود را عيان كند و براى او در طالقان گنجهائى ذخيره است كه نه طلا است و نه نقره بلكه اسبانى تنومند و مردانى داغدار خدا از شهرهاى دور دست به شماره اصحاب بدر سيصد و سيزده تن بدور او جمع كند\r\n","description":"","footnote":"","page_name":" 383 ","page_number":383},
  {"content":"\r\nباوى نامه اى مهر زده باشد كه در آن شماره اصحابش بنام و نسب و محل سكونت و شغل و زبان و كنيه ثبت است ، پيشروان در جنك و مجد در اطاعت باشند ، ابى عرضكرد دلائل و علامتش چيست يا رسول الله ؟\r\nفرمود علمى دارد كه چون وقت ظهورش شود خودش باز گردد و خداى تبارك و تعالى او را به زبان آرد به او عرض كند يا ولى الله بيرون شو و دشمنان خدا را بكش و او دو پرچم دارد و دو نشان و شمشيرى در غلاف دارد كه موقع ظهورش از جلد بيرون آيد و خداى عز و جل او را گويا كند و به او ندا كند اى ولى خدا بيرون آى ديگر روا نيست از دشمنان خدا دست بدارى خروج كند و دشمنان خدا را بكشد هر جا بيابد و حدود خدا را بر پا سازد و به حكم خدا حكم كند جبرئيل از طرف راستش خروج كند و ميكائيل از سمت چپش و شعيب و صالح جلو دار او باشند و زود باشد كه آنچه گويم به ياد آريد * ( وَأُفَوِّضُ أَمْرِي إِلَى الله ) * عز و جل و لو بعد حين اى ابى خوشا بر كسى كه او را ملاقات كند و خوشا بر كسى كه دوستش دارد و خوشا بر كسى كه به او عقيده دارد خدا از هلاكت نجاتش دهد ، اقرار به او و به رسول خدا و بجميع ائمه بهشت را بر آنان بگشايد مثل آنها در زمين مثل مشك است كه بويش پراكنده شود و هرگز تغيير نيابد و مثل آنها در آسمان مثل ماه منير است كه هرگز خاموش و تيره نگردد .\r\nابى گفت يا رسول الله ( ص ) خداى عز و جل چگونه حال اين ائمه را بيان كرده ؟ فرمود براستى خداى تبارك و تعالى بر من دوازده مهر و دوازده صحيفه نازل كرده و نام هر امامى بر مهر و بر صحيفه اش مىباشد صلى الله عليه و آله . . امام سوم گويد من و برادرم خدمت جدم رسول خدا ( ص ) رفتيم مرا بر يك زانو نشانيد و\r\n","description":"","footnote":"","page_name":" 384 ","page_number":384},
  {"content":"\r\nبرادرم را بر زانوى ديگر و ما را بوسيد و فرمود پدرم قربان شما دو امام شايسته و دو سبط خدا شما را از من انتخاب كرده و از پدر و مادرتان ، اى حسين از پشت تو نه امام انتخاب كرده كه نهمى آنان قائم آنها است و همه شما در فضيلت نزد خدا برابريد . . جابر بن عبد الله انصارى گويد خدمت فاطمه زهرا ( ع ) رسيدم در پيش او لوحى بود كه نام امامان از فرزندانش بر آن نقش بود من تا دوازده شمردم كه آخرى آنها قائم بود سه محمد نام داشتند و چهار على عليهم السلام . . رسول خدا سه بار فرمود مژده گيريد همانا امت من چون بارانند ندانند كه آغازشان بهتر است يا انجامشان ، همانا امتم چون باغى باشند كه فوجى امسال از آن اطعام شوند و فوجى سال ديگر شايد فوج دومى عريضتر و عميقتر و پربار و برتر و پر محبتتر باشند و چگونه هلاك شوند امتى كه من اولشان باشم و دوازده امام بعد از من از سعداء و اولى الالباب با عيسى بن مريم آخرشان باشد ، در اين ميانه فتنه اى سخت باشد و ترشحى مفسده خيز آنها از من نيستند و من از آنها نباشم . . عبد الله بن جعفر طيار گويد من بهمراه حسن و حسين و عبد الله بن عباس و عمر بن ابى سلمه و اسامة بن زيد نزد معاويه بوديم و گفتگوئى ميان خودش و معاويه ذكر كرده است كه او بمعاويه بن ابى سفيان\r\n","description":"","footnote":"","page_name":" 385 ","page_number":385},
  {"content":"\r\nگفته است من از رسول خدا ( ص ) شنيدم كه ميفرمود من از مؤمنان بر خودشان اولى هستم سپس برادرم على اولى است بمؤمنان از خودشان و چون شهيد شود پسرم حسن اولى است بمؤمنان از خودشان سپس پسرم حسين اولى است بمؤمنان از خودشان و چون شهيد شود پسرش على اولى است بمؤمنان از خودشان و اى على تو محققا او را درك خواهى كرد سپس پسرش محمد بن على اولى است بمؤمنان از خودشان و اى حسين تو او را محققا درك ميكنى سپس دوازده امام كامل شود كه نه تن آنها از نژاد حسين باشند : عبد الله گويد سپس از حسن و حسين ( ع ) و عبد الله بن عباس و عمر بن ابى سلمه و اسامة بن زيد گواهى خواستم و نزد معاويه براى من گواهى دادند ، سليمان بن قيس راوى اين حديث گويد من اين حديث را از سلمان و ابو ذر و مقداد و اسامة بن زيد شنيدم و حديث كردند كه آن را از رسول - خدا ( ص ) شنيده‌اند . . مسروق گويد در اين ميان كه ما نزد عبد الله بن مسعود بوديم و قرآنهاى خود را با او مقابله ميكرديم بناگاه يك جوانى به او گفت آيا پيغمبر شما بشما سپرده است كه بعد از او چند خليفه خواهد بود ؟ گفت تو جوان نورسى هستى و اين چيزيست كه تاكنون كسى از من نپرسيده آرى پيغمبر ما بما سپرده است كه بعد از او دوازده خليفه خواهد بود به شماره نقيبان بنى اسرائيل قيس بن عبيد گويد ما در يك حلقه اى نشسته بوديم كه عبد الله بن مسعود در آن بود يك اعرابى آمد و گفت كدام شما عبد الله هستيد ، عبد الله بن مسعود گفت منم عبد الله گفت آيا پيغمبر شما بشما حديث كرده است كه بعد از او چند خليفه باشد ؟ گفت آرى دوازده تا به شماره نقباء بنى اسرائيل .\r\n","description":"","footnote":"","page_name":" 386 ","page_number":386},
  {"content":"\r\n( 1 ) . . در حديث مطرف از قيس بن عبيد روايت شده كه گويد ما در مسجد نشسته بوديم و عبد الله بن مسعود ميان ما بود يك اعرابى آمد و گفت عبد الله بن مسعود ميان شما است ؟ گفت آرى من عبد الله هستم چه حاجتى دارى ؟ گفت اى عبد الله پيغمبر شما بشما خبر داده است كه در شما چند خليفه مىباشد ، گفت چيزى از من پرسيدى كه از آنگاه كه بعراق آمدم تا كنون كسى از من نپرسيده است آرى دوازده خليفه به شماره نقباء بنى اسرائيل ، در حديث ابو عروبه گفته است آرى به شماره نقباء بنى اسرائيل اشعث از ابن مسعود روايت كرده كه گفت پيغمبر فرمود خلفاء بعد از من دوازده باشند به شماره نقباء بنى اسرائيل . . جابر بن سمره گويد من با پدرم خدمت پيغمبر بوديم شنيدم ميفرمود بعد از من دوازده امير است سپس آوازش پنهان شد من بپدرم گفتم چه بود كه پنهان پيغمبر فرمود گفت فرمود همه از قريشند\r\n","description":"","footnote":"","page_name":" 387 ","page_number":387},
  {"content":"\r\n( 1 ) . . جابر بن سمره گويد با پدرم به مسجد آمدم پيغمبر خطبه ميخواند شنيدم فرمود بعد از من دوازده ميباشند يعنى امير سپس آوازش را كوتاه كرد و من نفهميدم چه فرمود بپدرم گفتم چه فرمود ؟ گفت فرمود همه از قريشند . . جابر بن سمره گويد ما خدمت پيغمبر بوديم فرمود والى اين امر شوند دوازده در اينجا مردم فرياد كشيدند و نشنيدم چه فرمود از پدرم كه برسول خدا ( ص ) نزديكتر بود پرسيدم رسول خدا ( ص ) چه گفت ، گفت همه از قريشند و همه بىمانند كسى چون آنها نديده من اين حديث را از طريق عبد الله بن مسعود و از طريق جابر بن سمرة در باب نص بر ائمه اثنى عشر نقل كردم . . از مكحول نقل شده كه از او سؤال شد براستى پيغمبر ( ص ) فرموده است كه بعد از من دوازده خليفه خواهد بود مكحول گفت آرى و لفظ ديگرى هم فرمود . . شمال گويد از جابر بن سمره شنيدم كه ميگفت از پيغمبر شنيدم ميفرمود بعد از من دوازده\r\n","description":"","footnote":"","page_name":" 388 ","page_number":388},
  {"content":"\r\nامير قيام ميكنند ، سپس كلمه اى گفت كه نفهميدم و از مردم پرسيدم گفتند فرمود همه آنها از قريشند . . . عامر گويد رسول خدا ( ص ) فرمود هميشه كار امتم روشن و پيش است تا دوازده خليفه بگذرند كه همه از قريش باشند . . سليم بن قيس هلالى گويد ، در زمان خلافت عثمان ديدم على عليه السلام با جمعى در مسجد رسول خدا نشسته‌اند حديث ميگويند و مذاكره علم و فقه مينمايند ما قريش را ياد آور شديم از نظر شرافت و فضيلت و سابقه و هجرت و آنچه رسول خدا در باره قريش فضيلت بيان كرده بود مانند :\r\n1 - ائمه از قريشند 2 - مردم تابع قريشند 3 - قريش ائمة عربند - 4 - بقريش دشنام ندهيد 5 - يك قرشى توان دو مرد از ديگران را دارد 6 - هر كس قريش را دشمن دارد خدا او را دشمن دارد 7 - هر كس خوارى قريش را خواهد خدا او را خوار كند و ذكر انصار را بميان كشيدند ، فضل آنها سوابق آنها ، نصرت آنها و آنچه را خداى تبارك و تعالى در قرآن بر آنها ستايش كرده است و آنچه فضيلت رسول خدا در باره آنها بيان كرده و ذكر كرده‌اند آنچه را در باره سعد بن عباده فرموده كه او عين الملاء مىباشد و چيزى از فضائل كه هر طائفه اى داشتند وانگذاشتند تا كار بمفاخره بمردان كشيد گفتند فلان از ما است و فلان از ما است قريش گفتند از ما است رسول خدا ( ص ) از ما است جعفر ، از ما است حمزه ، از ما است عبيدة بن\r\n","description":"","footnote":"","page_name":" 389 ","page_number":389},
  {"content":"\r\nحرث و زيد بن حارثه و ابو بكر و عمر و عثمان و سعيد و ابو عبيده و سالم بن عوف ، هيچ كس از رجال سابقه دار را از ذكر نينداختند در حلقه اين مذاكره بيش از دويست تن رجال اسلامى نشسته بودند كه در ميان آنها :\r\nعلى بن ابى طالب ( ع ) و سعد بن ابى وقاص و عبد الرحمن بن عوف و طلحه و زبير و عمار و مقداد و ابو ذر و هاشم بن عتبه و ابن عمر و حسن و حسين و ابن عباس و محمد بن ابى بكر و عبد الله بن جعفر وجود داشتند و از انصار هم :\r\nابى بن كعب و زيد بن عبد الله الثابت و ابو ايوب انصارى و ابو الهيثم بن التيهان و محمد بن مسلمه و قيس بن سعد بن عباده و جابر بن عبد الله انصارى و انس بن مالك و زيد بن ارقم و عبد الله بن ابى اوفى و ابو ليلى بودند و با ابو ليلى پسرش عبد الرحمن همراه بود ، عبد الرحمن پسر بچه اى امرد و زيبا بود كه پهلوى پدرش نشسته بود ، ابو الحسن بصرى هم آمد و پسرش حسن را هم همراه آورد حسن هم بچه پسر امرد زيبا رو و خوش قامت بود ، راوى گويد گاهى به او نگاه ميكردم گاهى بعبد الرحمن بن ابى ليلى نتوانستم بفهمم كدام يك زيباترند ولى حسن تنومندتر و بلند بالاتر بود مردم از صبح تا زوال ظهر در اين مذاكرات بودند و عثمان هم در خانه خود نشسته بود اطلاعى از اين جريان نداشت ، على بن ابى طالب هم در ميان اين جمع ساكت بود و نه او و نه احدى از خانه اش سخنى نميگفتند ، مردم به او رو كردند و گفتند اى ابو الحسن چه مانعى داريد كه سخن نميگوئيد ، فرمود هر دو طائفه فضل خود را اظهار كردند و حق خود را ثابت نمودند ، اى گروه قريش و انصار اكنون من از شما ميپرسم بوسيله كى خداوند اين فضيلت را بشماها داده آيا بخاطر خودتان يا عشيره تان يا اهالى خاندانتان يا ديگران ؟\r\n","description":"","footnote":"","page_name":" 390 ","page_number":390},
  {"content":"\r\n( 1 ) عرضكردند خدا بوسيله محمد و خاندانش اين فضيلت را بما داده است نه بخاطر خودمان و عشاير و اهل بيوتات ماها فرمود اى گروه قريش و انصار راست گفتيد آيا ندانستيد كه هر خيرى در دنيا و آخرت درك كرديد بوسيله اهل بيت خاص پيغمبر بوده نه ديگران و براستى پسر عم پيغمبر ( ص ) فرمود براستى من و اهل بيتم پيش از چهار هزار سال از آنكه خداى عز و جل آدم را بيافريند نورى بوديم كه در پيشگاه خداى تبارك و تعالى ميكوشيد ، چون آدم را آفريد آن نور را در صلب وى نهاد و او را به زمين فرود آورد سپس در صلب نوح بر كشتى حمل شد و در پشت ابراهيم به آتش پرتاب شد سپس هميشه خداى عز و جل ما را در اصلاب كريمه و ارحام طاهره و از ارحام در اصلاب كريمه پدران و مادران جابجا كرد هيچ كدام از ما بر زنا بر نخورده است هرگز ، اهل سابقه و پيشينان اهل بدر و اهل احد گفتند آرى ، اين را از رسول خدا ( ص ) شنيديم سپس فرمود شما را به خدا ميدانيد كه خدا در كتاب خود سابق را بر مسبوق تفضيل داده در چند آيه و كسى در اين امت به خدا و رسولش ( ص ) از من سبقت نجسته گفتند آرى به خدا ، فرمود شما را به خدا ميدانيد آيه 100 سوره توبه پيشينان نخست از مهاجر و انصار و آيه 10 - 11 سوره واقعه * ( السَّابِقُونَ السَّابِقُونَ أُولئِكَ الْمُقَرَّبُونَ ) * در كجا نازل شده‌اند ، فرمود پيغمبر در باره آنها پرسش شد فرمود خداى تعالى آنها را در باره پيغمبران و اوصياء نازل كرده من افضل انبياء و رسلم و على بن ابى طالب وصى من افضل اوصياء است گفتند بار خدايا آرى ، فرمود شما را بخداى عز و جل ميدانيد در كجا نازل شده است آيه * ( يا أَيُّهَا الَّذِينَ آمَنُوا أَطِيعُوا الله وَأَطِيعُوا الرَّسُولَ وَأُولِي الأَمْرِ مِنْكُمْ ) * و كجا نازل شده است آيه 55 سوره مائده همانا ولى شما خدا است و رسولش و آن كسانى كه نماز را بر پا دارند و زكات را بدهند و آنها ركوعكنندگانند و در كجا نازل شده است آيه 16 سوره توبه و نگرفتند\r\n","description":"","footnote":"","page_name":" 391 ","page_number":391},
  {"content":"\r\nجز خدا و رسولش و مؤمنان پشتيبانى مردم گفتند يا رسول الله اين مخصوص ببعضى مؤمنانست يا براى همه است خداى عز و جل بپيغمبرش دستور داد كه واليان امور را به آنها تعليم كند و ولايت را براى آنها تفسير كند بدان چه نماز و زكات و روزه و حج آنها را تفسير كرد پس مرا در روز غدير خم براى مردم نصب كرد و نطق كرد فرمود اى مردم براستى خداوند عز و جل مرا برسالتى فرستاد كه بر سينه‌ام گران بود و گمان ميكردم مردم مرا تكذيب ميكنند مرا تهديد كرد كه آن را بايد تبليغ كنى اگر نه عذاب ميشوى ، سپس جار زدند براى نماز جماعت و براى مردم خطبه خواند و فرمود اى مردم ميدانيد كه خداى عز و جل مولاى من و من مولاى مؤمنين هستم و از خودشان بر آنها اولى هستم گفتند آرى يا رسول الله فرمود برخيز اى على برخاستم فرمود هر كس را من مولا و آقا هستم على مولا و آقا است خدايا دوستش را دوست دار و دشمنش را دشمن دار سلمان برخاست و عرض كرد يا رسول الله چگونه ولائى ؟ فرمود ولائى چون ولاء خودم بهر كس من از خودش اولى هستم على هم نسبت به او از خودش اولى است خدا هم اين آيه 3 سوره مائده را نازل كرد امروز دين شما را كامل كردم و نعمت خود را بر شما تمام كردم و دين اسلام را براى شما پسنديدم ، رسول خدا ( ص ) تكبير گفت و فرمود تماميت نبوتم و تماميت دينم كه دين خداى عز و جل است بولايت على است پس از من ابو بكر و عمر بر پا خواستند و عرضكردند يا رسول الله اين آيات مخصوص بعلى است ؟ فرمود بلى در باره او و اوصياء من است تا روز قيامت عرضكردند يا رسول الله آنها را براى ما بيان كن فرمود على برادر و وزير و وارث و وصى و خليفه من است در امتم و ولى هر مؤمنى است بعد از من سپس فرزندم حسن و پس فرزندم حسين\r\n","description":"","footnote":"","page_name":" 392 ","page_number":392},
  {"content":"\r\nو بعد نه تن از اولاد حسين يكى بعد از ديگرى ، قرآن با آنها است و آنها با قرآن از او جدا نشوند و از آنها جدا نشود تا در سر حوض بر من درآيند ، گفتند چرا به خدا ما آن را شنيديم و بر آن گواهيم چنانچه ميگوئى تماما بعضى گفتند اكثر آنچه را گفتى ياد داريم و همه را ياد نداريم و اينانند آن كسانى كه حافظ اخبار ما هستند و افاضل ما هستند ، حضرت فرموده راست گفتيد همه مردم در حافظه برابر نيستند شما را به خدا سوگند هر كه اينها را از رسول خدا حفظ كرده باشد قيام كند و گزارش دهد زيد بن ارقم ، براء بن عازب ، سلمان ، ابو ذر ، مقداد ، عمار برخاستند و گفتند ما گواهيم و حافظ فرمايش رسول خدائيم كه بر منبر ايستاده بود و تو در كنارش بودى و ميفرمود اى مردم براستى خدا به من دستور داده براى شما امام نصب كنم و آنكه بعد از من خداى عز و جل طاعت او را بر مؤمنان در قرآن خود واجب كرده و قرين طاعت خود و من قرار داده معرفى كنم و بشما دستور دهم ولايت مرا و او را زيرا من از ترس طعنه منافقين و تكذيب آنها در اين باره به خدا مراجعه كردم ولى او مرا تهديد و توعيد كرد كه بايد آن را تبليغ كنى و اگر نه معذب ميشوى اى مردم خدا در قرآنش شما را دستور نماز داده و من آن را بيان كردم و دستور زكات و روزه و حج داده من آنها را بيان كردم براى شما و شما را دستور بولايت داده و براستى من گواهم كه منظور خصوص همين است و دست خود را روى شانه على بن ابى طالب گذاشت سپس براى دو پسر او است بعد از او سپس براى اوصياء بعد از او از فرزندان آنان از قرآن جدا نشوند و قرآن از آنها جدا نشود تا آنكه بر سر حوضم بر من در آيند اى مردم پناهگاه شما را پس از خود و امام و دليل و هادى شما را بيان كردم كه برادرم على بن ابى طالب است او در ميان شما چون خود من است در دين خود از او تقليد كنيد و در همه امور خود از او اطاعت كنيد زيرا هر چه خدا به من آموخته از حكمت خود نزد او است از او بپرسيد و از اوصياءش بعد از او ، به آنها\r\n","description":"","footnote":"","page_name":" 393 ","page_number":393},
  {"content":"\r\nنياموزيد و بر آنها پيش نيفتيد و از آنها رو نگردانيد زيرا آنان با حقند و حق با آنها است از آنها كنار نرود و آنها از او كنار نروند سپس اين گواهان نشستند ، سليم گويد سپس على فرمود اى مردم ميدانيد كه خداى عز و جل در كتاب خود نازل كرده است ( سوره احزاب آيه 33 ) همانا خدا خواسته پليدى را از شما خاندان ببرد و شما را پاكيزه كند پاكيزه گى نمايانى پيغمبر مرا و فاطمه را و دو پسرم حسن و حسين را جمع كرد و عباى خود را بر سر ما انداخت و فرمود بار خدايا اينهايند خاندان من و گوشت من بدردم آرد آنچه بدردشان آرد و جراحتم رساند آنچه را جراحت رساند ببر از آنها پليدى را و خوب پاكشان كن ام سلمه عرضكرد مرا هم يا رسول الله ؟ فرمود تو نيكى ولى اين آيه در باره من و برادرم على بن ابى طالب و دو فرزندم و در باره نه تن از اولاد فرزندم حسين بخصوص نازل شده احدى در اينجا از ديگران با ما نيست همه گفتند ما گواهيم كه ام سلمه اين حديث را بما گفته است و از رسول خدا پرسش كرديم او هم مانند ام سلمه حديث را فرمود سپس على ع فرمود شما را به خدا ميدانيد كه چون خداى عز و جل در كتاب خود ( سوره توبه آيه 119 ) نازل كرد اى آن چنان كسانى كه گرويدند از خدا بپرهيزيد و با راستگويان باشيد ، سلمان عرضكرد يا رسول الله اين عمومى است يا مقصود خاصى دارد ، فرمود مأمور همه مؤمنانند كه بدان دستور يافته‌اند و اما مقصود از صادقين خصوص برادرم على و اوصياء بعد از او است تا روز قيامت گفتند به خدا آرى فرمود شما را به خدا ميدانيد كه در غزوه تبوك برسول خدا عرضكردم چرا مرا با كودكان و زنان بجا گذاشتى ؟\r\nفرمود اصلاح مدينه به من است يا به تو و تو نسبت به من چون هارونى نسبت بموسى جز آنكه بعد از من پيغمبرى نيست گفتند آرى به خدا فرمود ميدانيد كه خدا در سوره حج فرموده آيه 77 اى آن چنان كسانى كه\r\n","description":"","footnote":"","page_name":" 394 ","page_number":394},
  {"content":"\r\nگرويديد ركوع كنيد و سجود كنيد و خدا را بپرستيد و كار نيك كنيد تا آخر سوره « 1 » را نازل كرد سلمان از جا برخاست و عرضكرد يا رسول الله آنها كه تو بر آنها گواهى و آنان بر مردم آن كسانى كه خدا آنها را برگزيده و بر آنها حرج و سختى در دين ننهاده و ملت پدر شما ابراهيم ميباشند كيانند ؟\r\nفرمود مقصود از آن سيزده كسند در اين امت بالخصوص نه ديگران سلمان عرضكرد آنها را براى ما بيان كن يا رسول الله ، فرمود من و برادرم على و يازده تن فرزندان من عرضكردند به خدا آرى ، فرمود شما را به خدا ميدانيد كه رسول خدا در آخرين خطبه خود كه ديگر بعد از آن خطبه نخواند فرمود اى مردم براستى من در ميان شما دو ثقل بجا ميگذارم كتاب خدا و عترت خودم اهل بيتم به آنها تمسك كنيد تا هرگز گمراه نشويد زيرا لطيف خبير به من خبر داده و عهد نموده هرگز از هم جدا نشوند تا در سر حوض بر من در آيند عمر بن خطاب خشم آلود به پا خاست و عرضكرد يا رسول الله همه اهل بيت تو ؟\r\nفرمود نه اوصياء من كه اولشان برادرم و وزيرم و وارثم و خليفه‌ام در امتم و ولى هر مؤمن و مؤمنه بعد از خودم مىباشد او اول آنها است سپس فرزندم حسن سپس فرزندم حسين سپس نه تن از فرزندان حسين يكى بعد از ديگرى تا بر حوض من بر من وارد شوند اينها شهداء خدا باشند در زمينش و حجت بر خلقش و خزان علمش و معادن حكمتش ، هر كس اطاعت آنها كند اطاعت خدا كرده و هر كه مخالفت كند مخالفت خداى عز و جل كرده است ، همه گفتند گواهيم رسول خدا اين را گفته است ، سپس دنباله سؤالات كشيده شد\r\n\r\n","description":"","footnote":"\r\n« 1 » تا رستگار شويد در راه خدا حق جهاد را ادا كنيد ، او شما را برگزيد و در دين بر شما سختى مقرر نكرد ، ملت پدر شما ابراهيم است ، او شما را مسلمان ناميده پيش از اين و در اين باره براى آنكه رسول خدا بر شما گواه باشد و شما بر همه مردم گواه باشيد پس نماز را اقامه كنيد و زكات را بدهيد و به خدا معتصم گرديد او است مولاى شما چه خوب مولائيست و چه خوب ياورى\r\n","page_name":" 395 ","page_number":395},
  {"content":"\r\nخدمت على ( ع ) آن حضرت چيزى را وانگذاشت كه با قيد سوگند از آنها پرسيد تا آخر آنچه رسول خدا فرموده و همه را تصديق كردند و شهادت دادند كه درست است . . مسروق گويد از عبد الله پرسيدم آيا پيغمبر به تو خبر داده كه بعد از او چند خليفه خواهد بود ؟\r\nگفت آرى دوازده خليفه كه همه از قريشند . . عبد الله بن عباس گويد رسول خدا ( ص ) فرمود براستى خلفاء من و اوصياء من و حجج خدا بر خلق بعد از من دوازده كسند اولشان برادر من است و آخرشان پسرم عرض شد يا رسول الله برادرت كيست ؟ فرمود على بن ابى طالب عرض شد پسرت كيست ؟ فرمود مهدى آنكه زمين را پر از عدل و داد كند چنانچه پر از جور و ظلم شده به آن كه مرا به حق بشير مبعوث كرده اگر نماند از دنيا مگر يك روز هر آينه خدا اين يك روز را طولانى كند تا آنكه فرزندم مهدى ظهور كند و روح الله عيسى بن مريم فرود آيد و پشت سرش نماز بخواند و زمين بنورش روشن گردد و حكومتش به مشرق و مغرب برسد . . . عبد الله بن عباس گويد شنيدم رسول خدا ( ص ) ميفرمود من و على و حسن و حسين و نه تن از فرزندان حسين مطهر و معصوميم\r\n","description":"","footnote":"","page_name":" 396 ","page_number":396},
  {"content":"\r\n( 1 ) . . عبد الله بن عباس گويد رسول خدا ( ص ) فرمود من سيد پيغمبرانم و على بن ابى طالب سيد اوصياء است و براستى اوصياء بعد از من دوازده كسند اولشان على بن ابى طالب و آخرشان قائم عليه السلام است . . امام نهم از پدرش از پدرانش عليهم السلام حديث كرده كه امير المؤمنين ( ع ) به - اصحابش مىفرمود بشب قدر ايمان بياوريد آن شب براى على بن ابى طالب و يازده فرزند او است بعد از او . . معروف بن خربوز گويد شنيدم امام پنجم عليه السلام ميفرمود رسول خدا ( ص ) فرمود اهل بيتم در اين امت مانند ستاره‌هاى آسمانند هر آنگاه ستاره اى فرو رود ستاره اى درآيد . . . امام ششم فرمود كه رسول خدا ( ص ) فرمود بدرستى كه خداى عز و جل از روزها جمعه را اختيار كرده و از ماهها رمضان را و از شبها شب قدر را و از همه پيغمبران مرا و از طرف من اختيار كرده على را و او را بر همه اوصياء تفضيل داده و از طرف على اختيار كرده است حسن و حسين را و از حسين اختيار كرد اوصياء از فرزندانش را كه از قرآن تحريف غالين و زياد كردن مبطلين\r\n","description":"","footnote":"","page_name":" 397 ","page_number":397},
  {"content":"\r\nرا و تأويلات گمراهان را دفع كنند نهم آنها قائم آنها است او ظاهر آنها است و او باطن آنها است . . . رسول خدا فرمود دوازده تن از اهل بيت منند كه خداى تعالى به آنها فهم و علم و حكمت مرا داده و از گل من آنان را سرشته واى بر آنان كه بعد از من بر آنها بزرگى فروشند و حق مرا در باره آنها رعايت نكنند ، چه دارند ؟ خدا شفاعتم را نصيب آنها نكند . . از زيد بن على بن الحسين ( ع ) بسند پدرانش روايت شده كه رسول خدا ( ص ) فرمود چگونه هلاك شوند امتى كه من و على و يازده تن از فرزندان من كه صاحب آيات هستند اول آنها است و مسيح پسر مريم آخر آنها بلى در اين ميان هلاك شوند كسانى كه من از آنها نيستم و آنها از من نيستند . . . امام يكم ميفرمود كه رسول خدا ( ص ) فرمود ائمه بعد از من دوازده‌اند اولشان توئى اى على و آخرشان قائمى است كه خداى عز و جل بدست او مشارق و مغارب زمين را بگشايد . . ابن عباس گويد از رسول خدا شنيدم ميفرمود براى خداى تبارك و تعالى فرشته ايست كه\r\n","description":"","footnote":"","page_name":" 398 ","page_number":398},
  {"content":"\r\nدروئيل نام دارد شانزده هزار پر دارد كه ميان هر پرى تا پر ديگرى هوى است و هوى به اندازه از آسمانست تا زمين يك روز پيش خود گفت آيا برتر از پروردگار ما جل جلاله چيزى هست ؟ خدا گفته او را دانست و به اندازه اى كه پر داشت به او پر و بال افزود و داراى سى و دو هزار بال گرديد سپس خداى عز و جل به او وحى كرد كه بپر مقدار پنجاه سال پريد و بسر يكى از ستونهاى عرش نرسيد ، چون خدا دانست كه خسته شده به او وحى كرد اى ملك بجاى خود برگرد من بزرگم بالاتر هر بزرگم و برتر از من چيزى نيست و مكانى ندارم ، خدا پرهاى او را گرفت مقام او را از صفوف ملائكه گرفت ، چون حسين عليه السلام پسين پنجشنبه و شب جمعه به دنيا آمد خداى عز و جل به مالك خازن دوزخ وحى كرد دوزخ را خاموش كند بر اهل آن ببركت مولودى كه براى محمد ( ص ) متولد شده و برضوان خازن جنان وحى كرد بهشت را نگار ببندد و زينت كند و معطر سازد ببركت مولودى كه بمحمد در دار دنيا عطا كرده و خداى تبارك و تعالى بحوريان دستور داد زينت كنند و بديدن يك ديگر روند ببركت مولودى كه در دار دنيا بمحمد ( ص ) عطا شده و خداى عز و جل بملائكه وحى كرد با ذكر تسبيح و تحميد و تمجيد و تكبير صف بندند ببركت مولوى كه در دنيا بمحمد عطا شده و خداى تبارك و تعالى بجبرئيل وحى كرد كه با هزار فوج فرشته كه هر فوجى هزار هزار باشند سوار بر اسبهاى ابلق بازين و لجام كه بر آنها قباب در و ياقوت باشد بهمراه ملائكه روحانيون كه طبقهاى نور در دست دارند به زمين فرود شوند بمحمد مبارك گويند بدين مولود و به او فرمود اى جبرئيل من نامش را حسين گذاشتم به او هم تهنيت بگو و هم تعزيت بگو\r\n","description":"","footnote":"","page_name":" 399 ","page_number":399},
  {"content":"\r\n( 1 ) به او بگو اى محمد بدترين امت تو سوار بر بدترين مركوبها او را بكشند واى بر كشنده ، واى بر جلودار ، واى بر راننده كشند حسين من از او بيزارم و او از من بيزار است ، زيرا روز قيامت هيچ كس در عرصه محشر نيامد مگر آنكه گناه كشنده حسين از او بيشتر باشد كشنده حسين در گروه مشركين بدوزخ رود و جهنم بكشنده حسين مشتاقتر است از اشتياق بندگان مطيع خدا ببهشت فرمود در اين ميان كه جبرئيل به آسمان دنيا فرود مىآيد بدردائيل گذر كرد . دردائيل به او گفت اى جبرئيل اين چه شبى است در آسمان آيا قيامت بر اهل دنيا بر پا شده فرمود نه ولى مولودى در دنيا بمحمد عطا شده و خدا مرا فرستاده كه به او مباركباد گويم آن فرشته بجبرئيل گفت به حق خدائى كه مرا و تو را آفريده چون به زمين رفتى سلام مرا بمحمد برسان و بگو تو را به حق اين مولود قسم مىدهم كه از پروردگارت عز و جل بخواهى از من راضى شود و پرها و مقام مرا در ميان صفوف ملائكه به من باز دهد ، جبرئيل بپيغمبر ( ص ) نازل شد چنانچه خدا دستور داده بود به او تهنيت گفت و تعزيت ، پيغمبر ( ص ) فرمود ، امتم او را ميكشند عرضكرد آرى اى محمد ، پيغمبر فرمود آنها امت من نيستند ، من از آنها بيزارم و خداى عز و جل از آنها بيزار است جبرئيل گفت منهم از آنها بيزارم اى محمد ، پيغمبر نزد فاطمه ( ع ) آمد و او را تسليت داد و تعزيت گفت فاطمه گريست و گفت كاش او را نزائيده بودم كشنده حسين در دوزخ است پيغمبر فرمود اى فاطمه من بدان گواهم ولى اى فاطمه كشته نشود تا امامى از او بجا ماند كه امامان هدايتكننده بعد از او باشند و سپس فرمود امامان بعد از من : الهادى على ، و المهتدى الحسن ، و الناصر الحسين ، و المقيور على بن الحسين ، و الشفاع محمد بن على ، و النفاع جعفر بن محمد ، و الامين موسى بن جعفر و المؤتمن على بن موسى ، و الامام محمد بن على ، و الفعال على بن محمد ، و العلام\r\n","description":"","footnote":"","page_name":" 400 ","page_number":400},
  {"content":"\r\nالحسن بن على ، و كسى كه عيسى بن مريم پشت سرش نماز بخواند قائم عليه السلام ، فاطمه از گريه خاموش شد ، سپس جبرئيل داستان آن فرشته و گرفتارى او را به پيغمبر گزارش داد ، ابن عباس گويد پيغمبر ( ص ) حسين را در ميان پارچه پشمى بدست گرفت و به طرف آسمان اشاره كرد و عرضكرد بار خدايا به حق اين مولود بر تو نه بلكه به حق تو بر او و بر جدش محمد و ابراهيم و اسماعيل و اسحق و يعقوب اگر براى حسين بن على ( ع ) زاده فاطمه پيش تو مقامى است از دردائيل راضى شو و پرها و مقام او را در صفوف ملائكه به او برگردان دعايش مستجاب شد و او را آمرزيد و پرهايش را داد او را بصفوف ملائكه برگردانيد آن فرشته در بهشت بآزاد كرده حسين بن على و زاده فاطمه دختر رسول خدا معروف است . . سليم بن قيس هلالى گويد از على ( ع ) شنيدم ميفرمود هيچ آيه اى از قرآن بر رسول خدا ( ص ) نازل نشد جز آنكه براى من خواند و املاء كرد و من آن را به خط خود نوشتم و تاويل و تفسير و ناسخ و منسوخ و محكم و متشابه آن را به من آموخت و دعا كرد كه خداى عز و جل به من فهم و حفظ آن را تعليم دهد من هيچ آيه اى از كتاب خدا را فراموش نكردم و نه علمى را كه به من املاء كرد و نوشتم و آنچه خداى عز و جل از حلال و حرام و امر و نهى آنچه بوده و مىباشد از طاعت و معصيت به او آموخت و بحفظ من سپرد و يك حرف از آن فراموش را نكردم سپس دستش را بر سينه‌ام نهاد و از خداى عز و جل خواست\r\n","description":"","footnote":"","page_name":" 401 ","page_number":401},
  {"content":"\r\nكه دلم را پر از علم و فهم و حكمت و نور كند نه چيزى را فراموش كردم و نه از قلم انداختم ، عرضكردم يا رسول الله ميترسى كه من بعد فراموش كنم ، فرمود نه از فراموشى تو ترس دارم و نه از نادانى تو پس از آنكه پروردگارم جل جلاله به من خبر داده كه دعاى مرا در باره تو و شركاء تو كه بعد از تواند مستجاب كرده عرضكردم يا رسول الله شركاء بعد از من كيانند ؟ فرمود آنان كه خداى عز و جل آنها را قرين خود و من ساخته و گفته * ( أَطِيعُوا الله وَأَطِيعُوا الرَّسُولَ وَأُولِي الأَمْرِ مِنْكُمْ ) * تا آخر آيه گفتم يا رسول الله كيانند ؟ فرمود اوصياء منند تا در سر حوض به من وارد شوند همه آنان هادى و مهدى باشند زيانشان ندارد هر كه از آنها كناره گيرد آنها با قرآنند و قرآن با آنها است از آنها جدا نشود و از او جدا نشوند بدانها امتم يارى شوند و بدانها باران درك كنند و بدانها بلا از آنها دفع شود و دعايشان مستجاب گردد ، گفتم يا رسول الله نامشان را براى من بگو ، فرمود اين پسرم دست بر سر حسن گذاشت سپس اين پسرم دستش را بر سر حسين گذاشت سپس پسر او كه على نام دارد و در زندگى تو زائيده شود سلام مرا به او برسان سپس تا دوازده تن آنها را كامل گردانيد عرضكردم پدر و مادرم قربانت يك يك آنها را برايم نام ببر و آنها را يكان يكان نام برد و فرمود اى اخى بنى هلال در ميان آنها است به خدا مهدى اين امت آنكه زمين را پر از عدل و داد كند چنانچه پر از ظلم و جور شده به خدا من ميشناسم كسانى كه را ميان ركن و مقام با او بيعت كنند و نام آنها را و قبائل آنها را ميدانم .\r\n","description":"","footnote":"","page_name":" 402 ","page_number":402},
  {"content":"\r\n\r\nباب بيست ششم در اخبارى كه پيغمبر ( ص ) از غيبت قائم خبر داده\r\n( 1 ) 1 . . جابر بن عبد الله انصارى گويد رسول خدا فرمود فرزندم مهدى نامش نام من است و كنيه اش كنيه من اشبه ناس است به من در خلقت و اخلاق يك غيبتى دارد يك سرگردانى در باره اش پيش آيد كه امتها در آن گمراه شوند سپس چون شهاب ثاقب پيش آيد و زمين را پر از عدل و داد كند چنانچه پر از جور و ظلم شده 2 . . امام پنجم فرمود رسول خدا ( ص ) فرمود خوشا به كسى كه قائم اهل بيتم را درك كند و در غيبت او پيش از ظهور بامامت او معتقد باشد با دوستانش دوست باشد و با دشمنانش دشمن او در روز قيامت از رفقاى من طرف دوستى من و اكرم امت من است 3 . . امام ششم فرمود رسول خدا فرمود خوشا به كسى كه قائم اهل بيتم را درك كند و پيش از ظهورش پيرو او بوده و بامامت او و ائمه هدايت پيش از او معتقد بوده و از دشمنانشان بيزار بوده آنان رفيقان من و گرامى ترين امت منند\r\n","description":"","footnote":"","page_name":" 403 ","page_number":403},
  {"content":"\r\n( 1 ) 4 . . امام ششم از پدرانش روايت كرده كه رسول خدا ( ص ) فرمود ، فرزندم مهدى نامش نام منست و كنيه اش كنيه من در خلقت و اخلاق اشبه مردم است به من يك غيبت و حيرتى دارد كه خلق از دين خود گمراه شوند و اين وقت است كه چون شهاب ثاقب باز آيد و زمين را پر از عدل و داد كند چنانچه پر از ظلم و جور شده 5 . . امام يكم فرمود كه رسول خدا فرمود فرزندم مهدى يك غيبت و حيرتى دارد كه گمراه شوند در آن امتها ، با ذخيره پيغمبران آيد و زمين را پر از عدل و داد كند چنانچه پر از جور و ظلم شده است 6 . . رسول خدا فرمود بهترين عبادت انتظار فرج است 7 . . سعيد بن جبير از ابن عباس روايت كرده است كه رسول خدا فرمود براستى على بن ابى طالب عليه السلام امام امت و خليفه من است بر آنها بعد از من و از فرزندان او است همان قائم و منتظرى كه خدا به او زمين را پر از عدل و داد كند چنانچه پر از جور و ظلم شده است سوگند بدان كسى كه مرا براستى بشير و نذير مبعوث كرده است كسانى كه در دوران غيبتش بر عقيده امامتش بپايند از كبريت احمر كميابترند ، جابر بن عبد الله انصارى برخاست و عرضكرد يا رسول الله براى فرزند قائمت غيبت\r\n","description":"","footnote":"","page_name":" 404 ","page_number":404},
  {"content":"\r\nاست ؟ فرمود آرى بپروردگارم تا آنان كه گرويدند امتحان شوند و كافرين محو گردند اى جابر اين يكى از كارهاى مهم خداست و يكى از اسرار او است كه از بندگان خود پنهان داشته مبادا در آن شك كنى كه شك در كار خداى عز و جل كفر است 8 . . امام يكم على بن ابى طالب عليه السلام در حديث طولانى وصيت پيغمبر ياد كرده است كه رسول خدا ( ص ) به او فرمود اى على بدان كه شگفتآورترين مردم در ايمان و بزرگترين آنان در يقين مردمى باشند در آخر الزمان كه پيغمبر خود را نديدند و از امام خود محجوبند و همان به نوشته كه خط سياهى است بر صفحه سفيد ايمان آورده اند\r\n\r\nباب بيست و هفتم - اخبار امير المؤمنين على بن ابى طالب راجع بغيبت امام دوازدهم عليه السلام\r\n( 2 ) 1 . . اصبغ بن نباته گويد خدمت امير المؤمنين على بن ابى طالب رسيدم و ديدم در انديشه فرو\r\n","description":"","footnote":"","page_name":" 405 ","page_number":405},
  {"content":"\r\nاست و انگشت به زمين ميكوبد ، عرضكردم يا امير المؤمنين چه شده است كه شما را انديشناك ميبينم و با انگشت زمين را ميكوبى آيا در خلافت رغبتى كردى ؟ فرمود نه به خدا نه بدان و نه به دنيا هرگز روزى رغبتى نداشته ام ولى در فكر مولودى هستم كه از پشت يازدهمين فرزندم مىباشد و او همان مهدى است كه زمين را پر از عدل كند چنانچه پر از جور و ستم گرديده است براى او يك حيرت و غيبتى است كه مردمى در آن گمراه شوند و وعدهء ديگرى هدايت يابند عرضكردم يا امير المؤمنين چنين چيزى خواهد بود آقا فرمود آرى او آفريده شده است اى اصبغ كجا شما آن را ميدانيد ؟ آنان بهتران اين امت باشند كه با نيكان عترت هستند عرضكردم بعد از آن چه خواهد شد ؟ فرمود هر چه خدا خواهد كند زيرا براى او ارادات و غايات و نهاياتى است\r\n","description":"","footnote":"","page_name":" 406 ","page_number":406},
  {"content":"\r\n( 1 ) 2 . . به پنج طريق از كميل بن زياد نخعى روايت شده است كه گويد امير المؤمنين على بن ابى طالب عليه السلام دست مرا گرفت و مرا به پشت كوفه بيرون برد و چون بيابانى شد آهى كشيد و سپس فرمود اى كميل اين دلها ظرفهاى پس اندازند بهترشان آنست كه بيشتر در خود جا دهد و نگهدارد آنچه با تو گويم حفظ كن ، مردم سه دسته‌اند عالم ربانى ، دانش آموز در راه نجات ، همج رعاع و هر دم بيل پيروان بنك خران كه با هر بادى بچمند بپرتو دانش تابنده نشده‌اند و بستون محكم تكيه نداده‌اند ، اى كميل علم بهتر است از مال ، علم تو را پاسبانست و تو بايد پاسبان مال باشى ، مال از بخشش كم آيد و دانش از بخشش بيفزايد ، اى كميل دانش دوستى دينى است كه بايد بدان پا بند بود انسان بدانش و زندگى كسب طاعت كند و بعد از مردم نام نيك گذارد ، مال كه از ميان برود بهره ندهد ، اى كميل پساندازكنندگان مال در زندگى مرده‌اند و دانشمندان تا روزگار هست پاينده‌اند اعيانشان از ديده‌ها ناپديد گردد و نمونه هايش آنان در دلها موجود باشد آه آه در اينجا ( اشاره به سينه خود نمود ) دانش انبوهى نهفته است كاش شاگردان آماده اى بدست مىآوردم ، آرى شاگردى آيد كه زود فراگيرد ولى امين نيست ابزار دين را در دنيا به كار بندد و بحجتهاى خداى عز و جل بر خلق او چيره گى كند و بنعمت او بر بندگانش پيشدستى نمايد تا مردم سست عقيده در برابر ولى حق او را پشتيبان خود دانند ، يا شاگردى كه براى استاد بر حق خود منقاد است ولى بصيرة و هوش سرشارى ندارد ، به مجرد يك پيش آمدى شك و شبيه در دلش افتد ، يا نه اين و نه آن شاگردى سومى كه غرق لذات دنيا است و مهار خود را بشهوات سپرده است يا چهارمى كه حرص جمع مال دنيا دارد و آن را پس انداز مىكند اينها هم به هيچ وجه سريرت دين نباشند و همانند چهار پايان بيابان\r\n","description":"","footnote":"","page_name":" 407 ","page_number":407},
  {"content":"\r\nچراند چنين است كه با مرگ استادان دانش بميرد . بار خدايا آرى باز هم زمين از عالمى خالى نماند كه قائم بحجت باشد ، يا ظاهر و آشكار باشد يا ترسناك و پنهان تا حجتهاى خدا و بينات او از ميان نروند اينها چند باشند و آنها كى باشند به خدا بسيار كم شماره و بزرگ مقامند بدانها خدا حجتهاى خود را حفظ كند تا آنها بهمگنان خود سپارند و در دل همانندان خويش بكارند دانش آنان را بحقايق امور هل داده است تا جان يقين را در دل گرفته‌اند و از آنچه را خوشگذرانهاى اين جهان سخت و ناهموار شمارند نرم و هموار دانند و از آنچه نادانان در هراسند دل آرام باشند ، با تنى دنيا را همراهند كه روحش به محل اعلا آويخته است ، اى كميل آنانند خلفاى خدا در زمينش و داعيان بدينش هاىهاى چه اندازه مشتاق ديدارشانم از خدا براى خود و شما آمرزش خواهم در روايت عبد الله بن جندب است كه در پايان فرمود اى كميل هر وقت خواستى برگرد . 3 . . در روايت عبد الرحمن بن جندب فرازى گويد كميل بن زياد نخعى گفت امير المؤمنين ( ع ) دست مرا گرفت و مرا بناحيه جبان بيرون برد و چون بيابانى شد نشست و سپس فرمود اى كميل بن زياد آنچه گويمت از گفته من حفظ كن دلها ظرفها است و بهترشان ظرفيتدارترشان است و حديث را مانند آن ياد كرده جز آنكه در ضمن آن گويد بار خدايا آرى خالى نشود زمين از قائم بحجت تا از ميان نرود حجج و بيانات خدا و در آن ظاهرا و خاف مغمور ذكر نشده است و در آخرش گفته است هر گاه خواستى برخيز . 4 . . و اين حديث را حاكم ابو محمد بكر بن على بن محمد بن فضل حنفى شاشى در ايلاق بسند\r\n","description":"","footnote":"","page_name":" 408 ","page_number":408},
  {"content":"\r\nخود از كميل بن زياد نخعى روايت كرده كه گفت على بن ابى طالب دست مرا گرفت و بناحيه جنان بيرون شهر برد و چون بيابانى شد نشست و آهى كشيد و سپس فرمود اى كميل بن زياد آنچه را براى تو گويم حفظ كن دلها ظرفهايند و بهترشان ظرفيتدارترشانست مردم سه دسته‌اند عالم ربانى ، دانش آموز در راه نجات و همج رعاع پيروان بنك خزان و حديث را تا به آخر با همه طول آن نقل كرده است . 5 . . مكى بن احمد اين حديث را بسند خود از كميل بن زياد روايت كرده كه گفت على بن ابى طالب عليه السّلام دست مرا گرفت و مرا بناحيه جبان بيرون برد و چون ببيابان رسيد نشست و سپس آهى كشيد و فرمود اى كميل بن زياد ، دلها ظرفهايند و بهترشان ظرفيتدارترشان است و حديث طولانى را تا آخر بمانند آن ذكر كرد\r\n","description":"","footnote":"","page_name":" 409 ","page_number":409},
  {"content":"\r\n( 1 ) 6 . . ابو الحسن احمد بن صقر صائغ معدل بسند خود از كميل بن زياد همه اين حديث طولانى را روايت كرده است . 7 . . حاكم ابو محمد بكر بن على . .\r\nشاشى در ايلاق بسند ديگر خود اين حديث را از فضيل بن خديج از كميل بن زياد نخعى روايت كرده است كه گفته امير المؤمنين على بن ابى طالب عليه السّلام در كوفه دست مرا گرفت و با هم بيرون رفتيم تا رسيديم به جبانه و در آن ذكر كرده است بار خدايا آرى بار خدايا خالى نماند زمين از قائم بحجت كه ظاهر و آشكار يا پنهان ترسناك باشد تا از ميان نرود حجج خدا و بيناتش و در آخرش گفته است برگرد هر گاه خواستى . 8 . . پدرم بسند خود از كميل بن زياد روايت كرده است كه امير المؤمنين در ضمن كلامى طولانى به او فرمود بار خدايا براستى تو زمين را خالى نگذارى از قائم بحجت ظاهر باشد يا پنهان و مستور باشد تا آنكه حجج و بينات خدا از ميان نرود . 9 . . محمد بن على ماجيلويه بسند خود از كميل بن زياد روايت كرده است كه امير المؤمنين در كلامى طولانى فرمود بار خدايا آرى زمين تهى نماند از قائم بحجت خدا ظاهر باشد يا مخفى و پنهان تا حجج خدا و بيناتش از ميان نرود . 10 . . جعفر بن محمد بن مسرور رضي الله عنه بسند خود از كميل بن زياد روايت كرده كه شنيدم على عليه السّلام در آخر كلامش فرمود بار خدايا براستى تو زمين را خالى از قائم بحجت\r\n","description":"","footnote":"","page_name":" 410 ","page_number":410},
  {"content":"\r\nنگذارى ظاهر باشد يا پنهان و مستور تا حجج و بيناتت از ميان نرود - اين حديث طرق بسيارى دارد . 11 . . موسى بن متوكل رضي الله عنه بسند خود از كميل بن زياد روايت كرده است كه امير المؤمنين در ضمن كلامى طولانى فرمود بار خدايا تو زمين را خالى نگذارى از قائم بحجت يا ظاهر باشد يا پنهان و مستور باشد تا آنكه حجج و بيناتت از ميان نروند . 12 - ابو الطفيل عامر بن وائله گويد ما در نماز بر جنازه ابو بكر حاضر بوديم سپس دور عمر بن خطاب جمع شديم و با او بيعت كرديم و چند روز در مدينه مانديم و هر روز به مسجد نزد او رفت و آمد داشتيم در اين ميانه كه نزد او نشسته بوديم بناگاه يكى از يهودان مدينه كه بعقيده آنها از فرزندان هرون برادر موسى بود به مسجد آمد و برابر عمر ايستاد و به او گفت اى امير المؤمنين كدام شما بعلم پيغمبر خود و كتاب پروردگار خود داناتريد تا من آنچه را خواهم از او بپرسم گويد عمر بسوى على عليه السّلام اشاره كرد ، يهودى به او عرضكرد يا على تو چنين هستى ؟ فرمود آرى از هر چه خواهى بپرس ، گفت از تو سه چيز و سه چيز و يك چيز ميپرسم ، امير المؤمنين فرمود چرا نگفتى من تو را از هفت چيز پرسش كنم ؟ عرضكرد من از سه تا ميپرسم اگر درست جواب دادى از سه ديگر ميپرسم اگر از آنها درست جواب دادى از آن يكى ميپرسم و اگر در سه اولى خطا رفتى ديگر سؤالى از تو ندارم ، على عليه السّلام به او فرمود چه ميدانى كه من در جواب پرسشهاى تو خطا مىروم يا درست\r\n","description":"","footnote":"","page_name":" 411 ","page_number":411},
  {"content":"\r\nميگويم راوى گويد آن يهودى دست در آستين خود كرد و كتاب كهنه و قديمى در آورد و عرضكرد اين كتاب را از پدران و نياكان خود به ارث بردم گفته موسى بن عمران و خط هرون است و اين مسائلى كه ميخواهم از شما بپرسم در آن نوشته است ، على عليه السّلام به او فرمود اگر من جواب درست بپرسشهاى تو دادم بر تو حق دارم كه اسلام را بپذيرى يهودى عرضكرد به خدا اگر درست جواب گفتى همان ساعت بدستت مسلمان ميشوم ، على عليه السّلام به او فرمود بپرس گفت مرا خبر ده از اول سنگى كه روى زمين گذاشته شده و مرا خبر ده از اول درختى كه بر روى زمين روئيده شده و مرا خبر ده از اول چشمه اى كه بر روى زمين جوشيده ؟ على عليه السّلام فرمود اى يهودى اما اول سنگى كه روى زمين نهاده شده است يهود عقيده دارند كه آن صخره بيت المقدس است و دروغ گفته‌اند ولى آن حجر الاسود است كه آدم آن را با خود از بهشت آورده و در ركن خانه كعبه نهاد و مردم بدان مسح ميكنند و آن را ميبوسند و بوسيله آن ميان خود و خدا تجديد عهد و پيمان مينمايند يهودى عرضكرد به خدا گواهم كه درست فرمودى ، به او فرمود اما اول درختى كه بر زمين روئيده است يهود عقيده دارند كه درخت زيتونست و دروغ گفته‌اند آن درخت خرماى عجوه است كه آدم عليه السّلام آن را با خود از بهشت آورد با زوج آن و اصل همه نخله‌هاى خرما همان عجوه است كه از بهشت آمده ، يهودى عرضكرد به خدا گواهم كه درست فرمودى ، على عليه السّلام به او فرمود اما اول چشمه اى كه بر روى زمين روئيده يهود معتقدند كه چشمه - ايست زير صخره بيت المقدس و دروغ گفته‌اند آن چشمه آب زندگانى است كه رفيق سفر موسى ماهى شور را نزد آن فراموش كرد و چون از آب چشمه به او رسيد زنده شد و به راه افتاد و موسى با رفيقش دنبال او رفتند و بخضر برخوردند يهودى گفت به خدا گواهم كه راست گفتى على عليه السّلام فرمود از سه ديگر\r\n","description":"","footnote":"","page_name":" 412 ","page_number":412},
  {"content":"\r\nبپرس عرضكرد به من خبر ده كه در اين امت چند امام عادل هست بعد از پيغمبر آنها و به من خبر ده كه منزل محمد در كجاى بهشت است و چه كس با او در منزلش سكونت كند ؟ على عليه السّلام به او فرمود اى يهودى براى اين امت بعد پيغمبرشان دوازده امام عادل باشد كه مخالفت مخالفين به آنها زيان نرساند يهودى عرضكرد به خدا گواهم كه تو درست گفتى على فرمود منزل محمد در بهشت عدنست كه وسط بهشتها است و بعرش خداى جل جلاله از همه نزديكتر است يهودى عرضكرد اشهد الله كه راست فرمودى على عليه السّلام فرمود آنان كه باوى در اين منزل سكونت كنند هم آنان امامان دوازده گانه‌اند يهودى عرضكرد به خدا گواهم كه راست فرمودى ، على عليه السّلام فرمود از آن يكى بپرس عرضكرد به من خبر ده كه وصى محمد در خاندانش بعد از او چند زنده ماند و آيا بميرد يا كشته شود فرمود اى يهودى سى سال بعد از او بماند و اين از آن رنگين نشود و اشاره بريش مبارك و سر خود نمود راوى گويد آن يهودى از جا جست و گفت اشهد ان لا إله الا الله و اشهد ان محمدا رسول إله و انك وصى رسول الله 13 . . امام يكم عليه السّلام فرمود براستى خداى تبارك و تعالى چهار چيز را در چهار چيز پنهان كرده است رضاى خود را در طاعت پنهان كرده است هيچ چيز از طاعت او را كوچك مشماريد بسا باشد موافق رضاى او باشد و تو ندانى و سخطش را در همه معاصى پنهان كرده تو هيچ معصيتى را كوچك مگير بسا باشد سخطش در همان باشد و تو ندانى و پنهان كرده است ولى خود را در ميان همه بندگانش هيچ بنده خدائى را كوچك مشمار بسا همان ولى او باشد و تو ندانى و اجابت خود را در همه دعائى پنهان داشته هيچ دعائى را بدرگاه\r\n","description":"","footnote":"","page_name":" 413 ","page_number":413},
  {"content":"\r\nاو كوچك مشمار بسا باشد همان را اجابت كند و تو ندانى 14 - امام ششم گويد چون مردم بعد از مردن ابى بكر با عمر بيعت كردند مرد جوانى از يهود در مسجد نزد او آمد و بر او سلام كرد و مردم اطراف او بودند به او گفت اى امير المؤمنين مرا به - دانشمندترين خودتان به خدا و رسولش و بكتاب و سنتش رهبرى كنيد با دست خود اشاره بعلى عليه السّلام نمود و گفت اينست آن مرد نزد على رفت و از او پرسيد تو چنينى ؟ فرمود آرى گفت من از تو از سه مسأله و سه مسأله و يك مسأله ميپرسم امير المؤمنين فرمود چرا نگفتى از هفت مسأله يهودى گفت نه همانا از سه مسأله پرسش كنم و اگر جواب آنها را درست گفتى تو را از سه مسأله ديگر پرسش كنم ، و اگر درست نگفتى پرسشى ندارم امير المؤمنين به او گفت به من بگو اگر من بدرستى و راستى جوابت را بدهم ميفهمى كه درست است ؟ ( آن جوان از دانشمندان يهود بود و از احبار آنان و عقيده داشتند كه از فرزندان هرون برادر موسى عليه السّلام است ) عرضكرد آرى امير المؤمنين به او گفت به حق خدائى كه معبودى جز او نيست اگر راست و درست جوابت را گفتم مسلمان ميشوى و دست از كيش يهود بر ميدارى ؟\r\nيهودى سوگند ياد كرد كه من نيامدم مگر جوياى دين حق و مقصودم اسلام است ، فرمود اى هارونى از هر چه خواهى بپرس تا خبر داده شوى گفت مرا خبر ده از اول درختى كه بر زمين روئيده و از اول چشمه اى كه بر آن جوشيده و از اول سنگى كه بر روى زمين نهاده شده امير المؤمنين به او گفت اما پرسش تو از اول درختى كه بر روى زمين روئيده براستى يهود گمان كنند زيتونست دروغ گفته اند\r\n","description":"","footnote":"","page_name":" 414 ","page_number":414},
  {"content":"\r\n( 1 ) همانا آن نخله ايست از خرماى عجوه كه آدم آن را با خود از بهشت فرود آورد و آن را كشت و اصل نخلها است و همه از آنند و اما اينكه گفتى اول چشمه اى كه بر روى زمين جوشيده است يهود معتقدند كه چشمه ايست در بيت المقدس زير سنگ ، دروغ گويند آن چشمه زندگانيست كه موسى و جوانش بدان رسيدند و ماهى شور را در آن شست و زنده شد و هيچ مرده نباشد كه به آن آب رسد جز آنكه زنده شود و خضر در پيشرو ذى القرنين آب زندگانى ميجست و خضر آن را جست و از آن نوشيد ولى ذو القرنين آن را نيافت و اما گفته تو اول سنگى كه به روى زمين نهاده شده يهود معتقدند آن سنگى است كه در بيت المقدس است ولى دروغ گويند همانا آن حجر الاسود است كه آدم آن را با خود از بهشت فرود آورده و در ركن نهاده و مردم آن را استلام كنند و از برف سفيدتر بود و از گناهان بنى آدم سياه شد گفت مرا خبر ده اين امت را چند امام هدى است كه هادى و مهديند و خذلان ديگران بامامت آنان زيان نرساند و به من خبر ده كه منزل محمد در كجاى بهشت است و از امتش چه كسانى با او در بهشت هستند فرمود اما اينكه گفتى اين امت چند امام هادى و مهدى دارند كه خذلان خاذلان به آنها ضرر ندارد براستى براى اين امت دوازده امام هادى و مهدى دارند كه خذلان خاذلان به آنها ضرر ندارد گفتى منزل محمد در كجاى بهشت است در بهترين و شريفترين بهشت جنة عدن و اما اينكه گفتى در بهشت از امتش چه كسانى با اويند همان دوازده امام بر حق آن جوان گفت راست گفتى سوگند به همان خدائى كه معبودى جز او نيست براستى آنچه گفتى نزد من نوشته است از املاء موسى و خط هرون بدست خودش آن جوان عرضكرد به من خبر ده كه وصى محمد بعد از او چند زنده بماند و آيا بميرد يا كشته شود ؟\r\nبه او گفت واى بر تو اى هارونى من وصى محمد ( ص ) بعد از او سى سال زنده باشم نه يك روز كم نه يك\r\n","description":"","footnote":"","page_name":" 415 ","page_number":415},
  {"content":"\r\nروز بيش سپس بدبخت ترين امت بر انگيخته شود كه بدتر است از پىكننده ناقه ثمود و يك ضربتى بر فرق اين سرم زنده و ريشم را از آن رنگين كند سپس آن حضرت گريه سختى سر داد و آن جوان فريادى كشيد و جامه يهوديت خود را دريد و گفت اشهد ان لا إله الا الله و اشهد ان * ( مُحَمَّدٌ رَسُولُ الله ) * و انك وصى رسول الله .\r\nابو جعفر عبدى در حديث مرفوع خود گويد همه يهودان اعتراف داشتند كه اين مرد يهودى اعلم آنان است و پدرش هم اعلم آنها بوده . 15 . . ابى الطفيل گويد من روزى كه ابو بكر مرد در جنازه او حاضر بودم و هنگامى كه عمر بيعت شد شاهد بودم و على عليه السّلام در گوشه اى نشسته بود كه يك جوان يهودى با جامه‌هاى زيبا از نژاد هرون آمد و بالاى سر عمر ايستاد و به او گفت يا امير المؤمنين تو اعلم اين امتى بدين و دستور پيغمبرشان ؟ عمر سر به زير انداخت يهودى گفت مقصودم توئى و گفته خود را تكرار كرد عمر به او گفت چه كار دارى و براى چه ميخواهى ؟ گفت من نزد تو آمدم براى دين خود جستجو كنم و در دين خود شك دارم گفت بر تو باد به اين جوان گفت اين جوان كيست ؟ گفت على بن ابى طالب است و پسر عم رسول خدا ( ص ) و او پدر حسن و حسين دو فرزند رسول خدا است و اين شوهر فاطمه دختر رسول خدا است يهودى رو بعلى عليه السّلام كرد و گفت شما چنين باشيد ؟ فرمود آرى آن يهودى گفت من ميخواهم از شما سه مسأله و سه مسأله و يك مسأله بپرسم على ( ع ) تبسم كرد و فرمود اى هارونى چه را نگفتى هفت مسأله گفت من تو را از سه مسأله ميپرسم اگر آنها را دانستى از مسائل بعد ميپرسم و اگر ندانستى من ندارى على عليه السّلام به او گفت من به آن كه او را ميپرستى از تو ميپرسم اگر هر چه\r\n","description":"","footnote":"","page_name":" 416 ","page_number":416},
  {"content":"\r\nخواستى به تو جواب گفتم دين خود را واميگذارى و در دين من درمىآئى ؟ گفت نيامدم مگر براى همين فرمود بپرس گفت مرا خبر ده از اول قطره اى كه به روى زمين چكيده كدامست و از اول چشمه اينكه به روى زمين جارى شده كدام چشمه است و كدام چيز است كه اول بار روى زمين جنبش كرده ؟ امير المؤمنين به او جواب گفت ، گفت اكنون مرا از سه ديگر جواب بگو از محمد كه چند امام عادل بعد از او است و در چه بهشتى است و كى با او در بهشتش ساكن است ؟ گفت اى هارونى براستى براى محمد از خلفاء دوازده امام عادل است كه خذلان هر كس آنها را واگذارد به آنها ضررى ندارد و از مخالفت مخالفان وحشتى ندارند و آنان در دين از كوههاى لنگر دار زمين محكمترند و مسكن محمد ( ص ) در بهشت عدن است و همين دوازده تن امامان عادل با اويند يهودى گفت راست فرمودى سوگند به آن خدائى كه جز او معبود بر حقى نيست من اين مسائل را در كتاب پدرم هرون دريافتم كه بدست خود از گفته موسى عمم نوشته است ، فرمود از آن يكى بپرس گفت مرا خبر ده از وصى محمد چند بعد از او زنده بماند و آيا بميرد يا كشته شود ؟ فرمود اى هارونى سى سال بعد از او بىكم و بيش بماند ، سپس ضربتى بر اينجا زده شود يعنى بر فرق او و اين از اين رنگين گردد و راوى گويد هارونى فرياد كشيد و نشانه يهوديت خود را دريد و ميگفت اشهد ان لا إله الا الله وحده لا شريك له و اشهد ان محمدا عبده و رسوله و انك وصيه شايسته است برتر باشى و بر تو برترى نباشد و بزرگ شناخته شوى و سست شمرده نشوى راوى گويد سپس او را به منزل خود برد و معالم دين را به او آموخت\r\n","description":"","footnote":"","page_name":" 417 ","page_number":417},
  {"content":"\r\n( 1 ) 16 . . امام ششم فرمود يك يهودى آمد پيش عمر مسائلى از او بپرسد او را بعلى بن ابى طالب رهبرى كرد تا از او بپرسد على عليه السّلام فرمود بپرس عرضكرد به من خبر ده بعد از پيغمبر شما چند امام عادل است و او در چه بهشتى است و چه كسى با او در بهشتش ساكن است فرمود اى هارونى براى محمد ( ص ) بعد از او دوازده امام عادل است كه خذلان خاذلان بدانها زيان نرساند و از خلاف مخالفان نهراسند و در دين خدا از كوههاى بلند پا برجاتر باشند و منزل محمد ( ص ) در بهشت عدن است و كسانى كه با او ساكن ميشوند هم آن دوازده امامند آن مرد مسلمان شد و گفت تو اولى به اين مسندى از اين مرد توئى كه تفوق دارى و تفوقى بر تو نيست و برترى و برترى بر تو نباشد . 17 . . امام ششم فرمود چون ابو بكر هلاك شد عمر بجاى او خليفه شد و در مسجد نشست مردى بر او در آمد و گفت من مردى هستم از يهود من علامه آنهايم و ميخواهم مسائلى از تو بپرسم و اگر جواب مرا دادى مسلمان شوم گفت كدام است ؟ گفت سه و سه و يكى اگر خواهى از تو بپرسم و اگر در قوم تو كسى از تو اعلم است مرا به او رهبرى كن گفت بر تو باد به اين جوان يعنى على بن ابى طالب عليه السّلام على به او فرمود چرا گفتى سه و سه و يك و نگفتى هفت ؟ گفت اگر در سه مرا جواب نگفتى به همان اكتفا كنم ، فرمود اگر جوابت گفتم اسلام مىآورى گفت آرى فرمود بپرس گفت از تو ميپرسم از اول سنگى كه به روى زمين نهاده شده و از اول چشمه اى كه به روى زمين جوشيده و از اول درختى كه به روى زمين روئيده ؟ فرمود اى يهودى اما اول سنگى كه به روى زمين نهاده شده شما ميگوئيد آن\r\n","description":"","footnote":"","page_name":" 418 ","page_number":418},
  {"content":"\r\nسنگى است كه در بيت المقدس است و دروغ ميگوئيد همانا آن سنگى است كه آدم آن را از بهشت فرود آورده گفت راست فرمودى به خدا آن به خط هرون و املاء موسى عليه السّلام است ، فرمود شما ميگوئيد اول چشمه اى كه به روى زمين جوشيده چشمه ايست كه در بيت المقدس جوشيده و دروغ گفتيد آن چشمه زندگانى است كه يوشع بن نون ماهى را در آن شست و آن چشمه ايست كه خضر از آن نوشيد و هر - كس از آن بنوشد زنده بماند عرضكرد راست گفتى به خدا آن به خط هرون و املاء موسى است فرمود شما ميگوئيد اول درختى كه روى زمين روئيده است زيتونست و دروغ ميگوئيد آن درخت خرماى عجوه است كه آدم آن را با خود از بهشت آورده عرضكرد راست فرمودى به خدا همان به خط هرون و املاء موسى عليه السّلام است فرمود سه ديگر عرضكرد براى اين امت چند امام هدايت است كه خلاف مخالفان بدانها ضرر ندارد ؟ فرمود دوازده امام عرضكرد راست گفتى به خدا اين به خط هارونست و املاء موسى عرضكرد پيغمبر شما در كجاى بهشت سكونت كند ؟ فرمود در بالاترين درجه و شريفترين مكان آن در جنات عدن عرضكرد راست فرمودى به خدا آن به خط هرون و املاء موسى است عرضكرد كى با او در منزلش نزول كند ؟ فرمود دوازده امام عرضكرد راست گفتى به خدا آن به خط هرون و املاء موسى است فرمود هفتم را بپرس عرضكرد از تو ميپرسم كه وصيش بعد از او چند زنده باشد فرمود سى سال عرضكرد بميرد يا كشته شود ؟ فرمود كشته شود ضربتى بسرش رسد كه ريشش از آن رنگين شود .\r\nعرضكرد راست فرمودى به خدا اين به خط هرون و املاء موسى است آن يهودى مسلمان شد .\r\n","description":"","footnote":"","page_name":" 419 ","page_number":419},
  {"content":"\r\n( 1 ) 18 . . اصبغ بن نباته گويد على عليه السّلام نام قائم را برد و فرمود هر آينه غائب شود تا آنكه جاهل گويد براى خدا در آل محمد حاجتى نيست . 19 . . ابى اسحق همدانى گويد يك هم مذهب موثق براى من بازگو كرد كه شنيده بود امام يكم عليه السّلام ميگفت بار خدايا براستى تو زمين را خالى نميگذارى از حجتى براى خود بر خلقت كه ظاهر باشد يا پنهان و مستور باشد تا حجت و بيناتت از ميان نرود . 20 . . امام ششم از پدرانش حديث كرده است كه على عليه السّلام بالاى منبر كوفه در ضمن خطبه اى فرمود بار خدايا ناچار است براى زمينت كه حجتى بر خلقت براى تو در آن باشد كه آنها را بدين تو رهبرى كند و علم تو را به آنان بياموزد تا حجت تو از ميان نرود و پيروان آنان بعد از آنكه هدايتشان كردى گمراه نشوند آن حجت يا ظاهر است و مطاع نيست يا مكتوم است و منتظر ظهور اگر شخص وى از چشم مردم هدايت شده غائب است علم او از آنها پنهان نيست و آدابش در دل مؤمنان بر جا است و آنان بدان آداب عملكننده‌اند . 21 . . يزيد بن ضخم گويد شنيدم امير المؤمنين عليه السّلام ميفرمود گويا ميبينم شما مانند چهار پايان ميگرديد و چراگاه ميجوئيد و آن را نيابيد 22 . . اصبغ بن نباته گويد از امام يكم شنيدم ميفرمود صاحب اين امر شريد است و طريد است و\r\n","description":"","footnote":"","page_name":" 420 ","page_number":420},
  {"content":"\r\nفريد است و وحيد 23 . . عبد العظيم بن عبد الله حسنى از امام نهم روايت كرده است كه از گفته پدرانش حديث كرده كه امير المؤمنين ( ع ) فرمود براى قائم ما غيبتى است كه مدتش طولانى است گويا من شيعه را مىبينم كه در غيبتش چون چهارپايان جولان ميزنند و چراگاه ميجويند و بدست نمىآورند هلا هر كدامشان بر دين خود ثابت بماند و براى طول غيبت امام دلش دچار قساوت نشود او در روز قيامت در درجه من با من است سپس فرمود براستى قائم ما چون قيام كند براى كسى در گردن او بيعتى نباشد و از اين جهت است كه ولادتش پنهان و شخص او غائب است . 24 . . على بن محمد وراق بسند خود اين روايت را از عبد العظيم بن عبد الله حسنى از امام نهم نقل كرده است . 25 . . اصبغ بن نباته گويد حضور امير المؤمنين عليه السّلام نام امام قائم برده شد فرمود غائب بماند تا جاهل گويد براى خدا در آل محمد حاجتى نيست . 26 . . امام سوم حسين بن على ( ع ) از پدرش امير المؤمنين على بن ابى طالب ( ع ) روايت كرده است كه به او فرمود نهمين فرزندت اى حسين همان قائم به حق و مظهر دين است و باسط عدل حسين گويد\r\n","description":"","footnote":"","page_name":" 421 ","page_number":421},
  {"content":"\r\nبه او عرضكردم يا امير المؤمنين اين امر خواهد بود ؟ فرمود آرى به حق آنكه محمد را ( ع ) بنبوت مبعوث كرده و بر جميع خلق برگزيده ولى بعد از غيبت و حيرتى و ثابت نماند در آن غيبت بر دينش مگر مخلصانى كه روح يقين را دريافته‌اند آن كسانى كه خداى عز و جل پيمان ولايت ما را از آنها گرفته و ايمان در دلشان نوشته شده و آنها را بر وحى از جانب خود كمك كرده است . 27 . . عبد الله بن ابى عقبه شاعر گويد شنيدم امير المؤمنين على بن ابى طالب عليه السّلام ميفرمود اى گروه شيعه گويا ميبينم شما مانند شتران در جولانيد و چراگاه ميجوئيد و آن را نيابيد 28 . . بسند ديگر هم اين روايت از عبد الله بن ابى عقبه روايت شده است . 29 . . امام نهم عليه السّلام از پدرانش حديث كرده است كه امير المؤمنين صلوات الله عليه بابن - عباس فرمود براستى شب قدر در هر سالى است و در اين شب كار تمام سال نازل مىشود و براى آن بعد از پيغمبر ( ص ) واليانى است ، ابن عباس گفت كيانند ؟ فرمود من و يازده تن از صلب من كه ائمه محدثون هستند\r\n","description":"","footnote":"","page_name":" 422 ","page_number":422},
  {"content":"\r\n\r\nباب بيست و هشتم در آنچه از سيده نساء عالميان فاطمه زهراء دختر رسول خدا ( ص ) روايت شده است راجع بحديث صحيفه و آنچه از نام ائمه و نام مادران ائمه در آن بوده است و بيان اينكه امام دوازدهم آنان قائم است .\r\n( 1 ) 1 . . ابى نصره « 1 » گويد چون امام پنجم ابو جعفر محمد بن على الباقر ( ع ) محتضر شد هنگام وفات فرزندش امام صادق را خواست و عهدى به او سپرد برادرش زيد بن على به او عرضكرد اگر در باره من نمونه كار حسن را نسبت بحسين انجام ميدادى ( يعنى مرا بعد از خود بامامت نصيب ميكردى ) من اميد داشتم كه كار زشت و خلافى مرتكب نميشدى فرمود اى ابو الحسن بدرستى كه امانات بنمونه و مثال ادا نشود و عهود و سپرده‌ها رسم و تعارف بر نميدارد و همانا آنها اموريست كه سابقه دارد نسبت بحجج خداى تبارك و تعالى سپس جابر بن عبد الله را خواست به او گفت اى جابر آنچه را در صحيفه به چشم خود ديدى براى ما بازگو جابر به او عرضكرد آرى اى ابو جعفر من خدمت بانوى خود فاطمه عليها السّلام رسيدم كه او را بولادت حسين مباركباد گويم ناگاه ديدم يك صحيفه در دست او است از در سفيد به او عرضكردم اى بانوى زنان اين صحيفه چيست كه با شما مينگرم ؟ فرمود نام امامان از فرزندانم در آن\r\n\r\n","description":"","footnote":"\r\n« 1 » در بسيارى از نسخ عيون و بعضى از نسخ كمال الدين و تمام النعمه نصر بنون و صاد مهمله است بدون هاء و آن ابو نصر محمد بن قيس اسدى است ثقة ثقة وجهى است از وجوه عرب و از امام پنجم ابو جعفر باقر و از امام ششم امام صادق روايت دارد در كتاب نجاشى او را دو بار ثقه دانسته و هم در كتاب حسن بن داود و اما در اكثر نسخ كمال الدين و تمام النعمة و بعضى از نسخ عيون ابى بصره بفتح باء موحدة و زيادى هاء بعد از راء آمده است و او ابو بصر غفاريست كه نامش حميل بضم حاء مهمله مصغر حمل است ( محمد قاسم قندهارى )\r\n","page_name":" 423 ","page_number":423},
  {"content":"\r\nاست ، عرضكردم آن را به من بدهيد تا در آن نظر كنم فرمود اى جابر اگر غدقن نبود بجا مىآوردم ولى نهى شده است كه جز پيغمبر يا وصى يا اهل بيت نبى بدان دست نزند ولى تو اجازه دارى كه از از طرف پشت آن را بخوانى جابر گويد آن را خواندم در آن نوشته بود ابو القاسم محمد بن عبد الله المصطفى مادرش آمنه بنت وهب ابو الحسن على بن ابى طالب المرتضى مادرش فاطمه بنت اسد بن هاشم بن عبد مناف ابو محمد الحسن بن على البر ابو عبد الله الحسين بن على التقى مادر هر دو فاطمه بنت محمد ( ع ) است ابو محمد على بن حسين عدل مادرش شهر بانويه بنت يزدجرد بن شاهنشاه ابو جعفر محمد بن على الباقر مادرش ام عبد الله بنت حسن بن على بن ابى طالب ابو عبد الله جعفر بن محمد الصادق مادرش ام فروه بنت قاسم بن محمد بن ابى بكر ابو ابراهيم موسى بن جعفر ثقه مادرش كنيزيست بنام حميده ابو جعفر محمد بن على الزكى مادرش كنيزى است بنام خيزران ابو الحسن على بن موسى الرضا ( ع ) مادرش كنيز است بنام نجمه ابو جعفر محمد بن على الزكى مادرش كنيزى است بنام خيزران ابو الحسن على بن محمد الامين مادرش كنيزيست بنام سوسن ابو محمد الحسن بن على الرفيق مادرش كنيزيست بنام سمانه و كنيه اش ام الحسن است ابو القاسم محمد بن الحسن و او حجت خداست بر خلقش و قائم است مادرش كنيزيست بنام نرجس صلوات الله عليهم اجمعين مصنف اين كتاب گويد در اين حديث بنام قائم تصريح شده است ولى آنچه عقيده منست مضمون روايتي است كه از ذكر نام آن حضرت نهى شده و به زودى بيايد ذكر آنچه در اين\r\n","description":"","footnote":"","page_name":" 424 ","page_number":424},
  {"content":"\r\nموضوع روايت شده است از اخبار در باب مخصوصى كه در همين كتاب آن را وضع مينمايم ان شاء الله تعالى ذكره .\r\nباب بيست و نهم ذكر نصوص بر قائم عليه السّلام در لوحى كه خداى تعالى برسولش هديه كرد و آن حضرت بفاطمه عليها السّلام داد و او بجابر بن عبد الله انصارى نشان داد تا آن را خواند و از روى آن نسخه برداشت و از آنان به امام پنجم محمد بن على الباقر بعدها خبر داد .\r\n( 1 ) 1 . . امام ششم فرمود كه پدرم بجابر بن عبد الله انصارى گفت من يك حاجتى به تو دارم چه وقت بر تو آسانست كه با تو خلوت كنم و آن را از تو بخواهم جابر عرضكرد هر وقت كه شما بخواهيد ابو جعفر با او خلوت كرد و به او گفت اى جابر به من خبر ده از آن لوحى كه در دست مادرم فاطمه زهرا دختر رسول خدا ( ص ) ديده اى و به من بگو آنچه مادرم فاطمه به تو خبر داده است كه در آن لوح نوشته بوده است جابر گفت خدا را گواه ميگيرم كه چون وارد شدم بر مادرت فاطمه عليها السّلام در زمان حيات رسول خدا ( ص ) تا او را بولادت حسين عليه السّلام تهنيت گويم در دست او يك لوح سبزى ديدم\r\n","description":"","footnote":"","page_name":" 425 ","page_number":425},
  {"content":"\r\nكه گمانم زمرد بود و در آن نوشته اى ديدم سفيد مانند نور آفتاب به او عرضكردم يا بنت رسول الله پدر و مادرم قربانت اين لوح چيست ؟ فرمود لوحى است كه خداى جل جلاله برسولش هديه كرده و در آن نام پدرم و شوهرم و دو پسرم و اوصياء فرزندم نقش است و پدرم آن را به من عطا كرده است تا مرا بدان شاد كند جابر گفت مادرت فاطمه آن را به من عطا كرد و خواندم و از آن نسخه گرفتم پدرم به او فرمود اى جابر ميتوانى آن را به من نشان بدهى ؟ عرضكرد آرى پدرم با او رفت تا به منزل جابر و يك صحيفه اى از پوست آهو نزد پدرم آورد فرمود اى جابر در نوشته خود نگاه كن تا من آن را بر تو بخوانم جابر در نسخه خود نگاه ميكرد و پدرم بر او قرائت ميكرد به خدا يك حرف اختلاف نداشت جابر گفت من به خدا گواهم كه در لوح ديدم همين طور نوشته بود .\r\n* ( بِسْمِ الله الرَّحْمنِ الرَّحِيمِ ) * اين كتابى است از خداى عزيز حكيم براى محمد نور او و سفير او و حجاب او و دليل او روح الامين آن را از نزد رب العالمين آورده اى محمد اسماء مرا بزرگ شمار و نعمتهاى مرا شكرگزار و آلاء مرا انكار مدار براستى من منم خداى يكتا كه معبود بر حقى نيست جز من شكننده جباران و خواركننده ستمكاران و نابودكننده متكبران و خبر دهنده روز قيامت براستى منم خدائى كه معبود بر حقى جز من نيست هر كس بجز فضل مرا اميدوار باشد يا از جز عدل من بهراسد هر آينه او را عذابى كنم كه هيچ كس از عالميان را نكرده باشم پس مرا بپرست و بس بر من توكل كن من مبعوث نكردم پيغمبرى كه عمرش كامل شده باشد و روزگارش بسر آمده باشد جز آنكه برايش وصى قرار داده ام من تو را بر همه اوصياء فضيلت دادم و تو را به دو شير بچه ات بعد از تو و به دو سبطت حسن و حسين گرامى داشتم و حسن را بعد از گذشتن دوران پدرش معدن علم خود مقرر كردم و حسين را خازن وحى خويش ساختم و بشهادت گراميش داشتم بسعادت زندگانى او را بانجام رسانيدم او افضل شهيدانست و\r\n","description":"","footnote":"","page_name":" 426 ","page_number":426},
  {"content":"\r\nدرجه اش از همه شهدا برتر است كلمه تامه خود را با او قرار دادم و حجت بالغه ام را به او سپردم بعترت او ثواب دهم و هم عقاب كنم اول آنها .\r\nعلى سيد العابدين و زين اولياء الماضين و پسرش هم نام جد پسنديده اش محمد باقر علم من و معدن حكمتم محققا آنان كه در باره جعفر شك كنند به هلاكت رسند آنكه بر او رد كند بر من رد كرده است قول درست كه تعهد كرده‌ام از طرف خود اينست كه مقام جعفر را گرامى دارم و او را در شيعيان و ياران و دوستانش شاد سازم بعد از او موسى را برگزيدم و بعد از او جوانش را انتخاب كردم زيرا حفظ او فرضى است كه منقطع نشود و حجتى است كه مخفى نگردد زيرا اولياء من هرگز منقطع نشوند الا هر كه يكى از آنها را منكر شود نعمت مرا منكر شده هر كس يك آيه از كتاب مرا تغيير دهد به من افترا بسته ، واى بر افترا زنان منكر در موقع گذشت بنده ام موسى دوست و برگزيده ام براستى آنان كه هشمتى را تكذيب كنند همه اولياء مرا تكذيب كرده‌اند على ولى و ناصر من است كسى است كه اثقال نبوت را بدوش او گذارم و او را پر از دانش نمايم يك عفريت متكبر او را ميكشد و در شهرى كه عبد صالح ذو القرنين ساخته است مدفون مىشود پهلوى بدترين خلق من براستى بر عهده من است كه چشمش را به - پسرش محمد روشن كنم كه بعد از وى خليفه او و وارث علم من و معدن حكمت و موضع سر من و حجتم بر خلق خودم مىباشد بهشت را جاى او مقرر كردم و شفاعتش را در هفتاد تن از خاندانش كه همه مستحق دوزخ بودند پذيرفتم و سر انجام سعادت را بنام فرزندش على نمودم كه ولى و ناصر و شاهد منست در خلقم ، امين وحى من است كه از صلب او داعى دين و خازن علم خود حسن را بيرون آوردم و سپس امامت را بفرزندش كه رحمت العالمين است كامل كنم بر او است كمال موسى و بهاء عيسى و صبر ايوب محققا دوستانم در زمانش خوار شوند و سر آنان بهديه برده شود چنانچه سرهاى ترك و ديلم هديه شود كشته\r\n","description":"","footnote":"","page_name":" 427 ","page_number":427},
  {"content":"\r\nشوند و سوخته شوند و ترسان و هراسناك باشند و زمين را از خونشان رنگين شود و زنانشان ناله و فرياد كنند آنهايند كه به حق دوستان من باشند بدانها هر فتنه آشوبنده و تيره اى را دفع كنم و زلزله‌ها را بر طرف سازم و بارهاى گران و زنجيرها را بردارم آنانند كه بر آنها است لطف از پروردگارشان و رحمت و آنانند كه رهبرى شده‌اند - عبد الرحمن بن سالم گويد ابو بصير گفت اگر در همه عمرت جز همين حديث را بشنوى براى تو كافى است آن را از غير اهلش مخفى دار . 2 . . اسحق بن عمار گويد از قول امام ششم كه فرمود اى اسحق به تو مژده ندهم گفتم چرا قربانت يا ابن رسول الله فرمود يك صحيفه يافتيم كه املاء رسول خدا است و خط امير المؤمنين عليه السّلام در آن است .\r\n* ( بِسْمِ الله الرَّحْمنِ الرَّحِيمِ ) * هذا * ( كِتابٌ مِنَ الله ) * العزيز الحكم و ذكر كرده است حديث را مانند آنچه گذشت برابر جز آنكه در آخرش گويد امام ششم فرمود اى اسحق اين دين ملائكه و رسل است آن را از نااهلان نگهدار خدايت نگهدارد و خاطرت جمع دارد سپس فرمود هر كس بدين عقيده باشد از عقاب خداى عز و جل در امانست . 3 . . عبد الله بن محمد بن جعفر از پدرش از جدش روايت كند كه محمد بن على باقر العلم عليه السّلام\r\n","description":"","footnote":"","page_name":" 428 ","page_number":428},
  {"content":"\r\nفرزندانش را در حضور عموى آنها زيد بن على جمع كرد و نامه اى به خط على ( ع ) و رسول الله بيرون آورد و در آن نوشته بود هذا * ( كِتابٌ مِنَ الله ) * العزيز الحكيم العليم و حديث لوح در آن نوشته بود تا آنجا كه در آخرش ميگويد * ( أُولئِكَ هُمُ الْمُهْتَدُونَ ) * سپس در آخر حديث گفته است كه عبد العظيم راوى حديث ميگفت بسيار بسيار تعجب است كار محمد بن جعفر كه خروج كرد و ادعاى امامت نمود با آنكه از پدرانش اين حديث را شنيده و روايت كرده است سپس گفته است اين سر خدا و دين خداست و دين ملائكه او را نگهدار مگر از اهل و اوليائش 4 . . جابر جعفى از امام پنجم از جابر بن عبد الله انصارى روايت كرده است كه گويد ببانوى خود فاطمه زهرا عليها السّلام وارد شدم در برابرش لوحى بود كه پرتوش چشم را خيره ميكرد در آن نام دوازده امام بود سه نام در روى آن بود و سه در پشت آن و سه در آخر آن و سه در حاشيه آن من آنها را شمردم دوازده بودند ، گفتم اينها نامهاى كيانند ؟ فرمود اين نام اوصياء است اولشان عموزاده‌ام مىباشد و يازده تن فرزندانم كه آخرشان قائم است ، جابر گويد در آن محمد محمد محمد ديدم در سه جا و على و على و على و على در چهار جا 5 . . ابى الجارود از امام پنجم روايت كرده است كه جابر بن عبد الله انصارى گفت بفاطمه عليها - السّلام وارد شدم و در پيش او لوحى بود كه نام اوصيا در آن نقش بود دوازده تا شمردم كه آخرشان قائم بود سه تا محمد نام داشت و چهار على نام .\r\n","description":"","footnote":"","page_name":" 429 ","page_number":429},
  {"content":"\r\n( 1 ) 6 . . حسين بن احمد بن ادريس هم همين روايت را بسند خود از ابى الجارود از امام پنجم نقل كرده است .\r\nباب بيست و نهم\r\n\r\n[ باب سىام 
  ] اخبار حسن بن على بن ابى طالب بوقوع غيبت قائم عليه السّلام كه دوازدهمين ائمه است\r\n( 2 ) 1 . . امام نهم عليه السّلام فرمايد يك روز امير المؤمنين عليه السّلام بهمراهى حسن بن على و سلمان فارسى در حالى كه امير المؤمنين بدست سلمان تكيه كرده بود آمدند و وارد مسجد الحرام شدند و تا نشست بناگاه مردى نيكو منظر و خوش لباس پيشآمد و بامير المؤمنين سلام كرد و جوابش را داد و نزد آن حضرت نشست و بعد از آن عرضكرد من از شما سه مسأله ميپرسم اگر درست جواب دادى از آنها ميدانم كه مردم راجع بامامت شما مرتكب خلافى شدند كه من بر آنها حكم ميكنم كه در دنيا و آخرت خود ايمن نيستند و در خطرند و اگر وضع ديگرى باشد ميدانم كه تو با آنها برابرى و فضيلتى بر آنها ندارى امير المؤمنين به او گفت از هر چه خواهى سؤال كن عرضكرد به من خبر ده كه چون شخصى ميخوابد روحش كجا ميرود ، مرد چگونه موضوعى را به ياد مىآورد و فراموش مىكند ، و خبر ده از شخص كه چگونه شبيه بعموها يا دائيهاى خود مىشود امير المؤمنين رو به بابى محمد حسن بن على نمود و فرمود\r\n","description":"","footnote":"","page_name":" 430 ","page_number":430},
  {"content":"\r\n( 1 ) اى ابى محمد جوابش را بده فرمود امام آنچه پرسيدى كه شخص چون بخوابد روحش كجا ميرود ؟ بدان كه روح انسانى آويخته بريح است و ريح آويخته به هوا است تا وقتى كه صاحبش براى بيدارى بجنبش آيد اگر خداى عز و جل اجازه دهد كه آن روح به صاحبش برگردد آن روح ريح را بكشد و آن ريح هوى را بكشد و روح برگردد و در تن صاحبش جا كند و اگر خداى عز و جل اجازه ببرگشت آن روح ندهد هوى ريح را بكشد و ريح روح را بكشد و تا روز قيامت به صاحبش برنگردد و اما راجع بموضوع ياد - آورى و فراموشى دل انسان در ميان يك حقه قرار دارد و بر آن حقه سر پوشى است اگر انسان در موقع توجه بموضوعى صلوات بر محمد و آل محمد فرستد آن سرپوش از روى حقه اى كه پهلوى دل است برداشته شود و مرد را به ياد آيد آنچه فراموش شده بود و اگر صلوات بر محمد و آل محمد نفرستد يا نقصى در صلواتش باشد آن سرپوش روى آن حقه بيفتد و دل تاريك شود و آنچه در ياد بوده فراموش شود و اما راجع بامر مولودى كه شبيه اعمام يا اخوال خود مىشود موضوع اينست كه چون مرد نزد زنش آيد و با او جماع كند اگر دل آرام و رگها بر جا و تن آسوده و بىاضطراب باشد نطفه بريزد و در جوف رحم جايگيرد و فرزند شبيه پدر و مادر آيد و اگر در موقع جماع دل بىآرام و رگها در حركت و بدن مضطرب باشد آن نطفه مضطرب گردد و در حال اضطراب ببعض عروق واقع باشد و اگر بر عروق اعمام واقع شود فرزند شبيه اعمام گردد و اگر بر عرقى از عروق اخوال واقع شود فرزند شبيه اخوال گردد آن مرد گفت اشهد ان لا إله الا الله و هميشه به آن شهادت دهم و گواهى دهم كه محمد رسول خداست كه هميشه بدان گواهى دهم و گواهم كه تو وصى او و قائم بحجتى بعد از او و اشاره بامير المؤمنين عليه السّلام كرد و هميشه بدان\r\n","description":"","footnote":"","page_name":" 431 ","page_number":431},
  {"content":"\r\nگواهم و گواهم كه پسرت همان قائم بحجت تو است بعد از تو و اشاره بحسن كرد و گواهم كه حسين بن على كه پسر تو است قائم بامر حسن است بعد از او بحجت تو بعد از تو و گواهم كه على بن الحسين قائم بامر حسين است بعد از او و گواهم بر محمد بن على كه او است قائم بامر على بن الحسين و گواهم بر جعفر بن محمد كه او است قائم بامر محمد بن على و گواهم بر موسى بن جعفر كه او است قائم بامر جعفر بن محمد و گواهم بر على بن موسى كه او است قائم بامر موسى بن جعفر و گواهم بر محمد بن على كه او است قائم بامر على بن موسى و گواهم بر على بن محمد كه او است قائم بامر محمد بن على و گواهم بر حسن بن على كه او است قائم بامر على بن محمد و گواهم بر مردى از فرزندان حسن بن على كه نامش برده نشود و كنيه اش ذكر نگردد تا بامر او ظهور كند و زمين را پر از عدل كند چنانچه پر از جور شده باشد و السّلام عليك يا امير المؤمنين و رحمة الله و بركاته سپس برخاست و رفت امير المؤمنين گفت اى ابو محمد دنبالش برو ببين قصد كجا دارد حسن دنبالش بيرون رفت و برگشت گفت جز همان نبود كه گامى بيرون مسجد گذاشت و ديگر نديدم بكدام سرزمين خدا رفت و من برگشتم حضور امير المؤمنين و به او خبر دادم فرمود اى ابو محمد آيا او را شناختى ؟ گفتم خدا و رسول او اعلمند و امير المؤمنين ميداند فرمود او خضر عليه السّلام بود . 2 . . ابو سعيد عقيصا گويد چون حسن بن على عليه السّلام با معاوية بن ابى سفيان صلح كرد مردم نزد او رفتند و بعضى از آنها او را سرزنش كردند كه با معاويه بيعت كرده است فرمود واى بر شما نميدانيد من چه كردم به خدا اين كارى كه كردم براى شيعيان من از آنچه آفتاب بر آن بتابد و غروب كند\r\n","description":"","footnote":"","page_name":" 432 ","page_number":432},
  {"content":"\r\nبهتر است شما نميدانيد كه من امام مفترض الطاعه شما هستم و يكى از دو تن از جوانان اهل بهشتم بنص رسول خدا ( ص ) بر من ؟ عرضكردند چرا فرمود آيا نميدانيد كه چون خضر عليه السّلام كشتى را سوراخ كرد و ديوار را بر پا داشت و بچه را كشت وسيله سخط موسى بن عمران گرديد چون حكمت آنها را نميدانست و آن كارها نزد خداى تعالى ذكره حكمت و صواب بود آيا نميدانيد كه هيچ كدام ما ائمه نيست مگر آنكه بيعت سركش زمانش به گردن او ميماند مگر آن قائمى كه روح الله عيسى بن مريم پشت سرش نماز ميخواند زيرا كه خداى عز و جل ولادتش را مخفى سازد و شخص او را پنهان كند تا آنكه بيعت احدى به گردن او نباشد وقتى ظهور كند و او نهمين فرزند برادرم حسين زاده سيده زنانست خدا در زمان غيبت او عمرش را طولانى كند و او را بقدرة خود ظاهر كند در صورت جوانى كه كمتر از چهل سال دارد و از اينجا دانسته شود كه خدا بر هر چيزى قادر است .\r\nباب سى ام\r\n\r\n[ باب سى و يكم 
  ] در اخبار حسين بن على ( ع ) بوقوع غيبت به امام قائم كه دوازدهمين ائمه است ( ع )\r\n( 2 ) امام ششم از پدرانش حديث كرده است كه حسين بن على ( ع ) فرمود در نهمين فرزند من روشى\r\n","description":"","footnote":"","page_name":" 433 ","page_number":433},
  {"content":"\r\nاست از يوسف و روشى است از موسى عليه السّلام و او قائم ما اهل بيت است و خدا در ظرف يك شب كارش را اصلاح كند . 2 . . مردى از همدان گويد از حسين بن على شنيدم ميفرمود قائم اين امت نهمين فرزند من است و او صاحب غيبت است و او است كه زنده است و ميراثش تقسيم مىشود . 3 . . سليط گويد حسين بن على بن ابى طالب عليهما السّلام فرمود ما دوازده مهدى داريم اول آنها امير المؤمنين على بن ابى طالب است و آخر آنها نهمين فرزند من است و او است امام قائم به حق كه خدا به دو زمين را پس از مردگى زنده كند و دين را آشكار كند و بر همه اينها پيروز نمايد و اگر چه مشركان را بد آيد براى او غيبتى است طولانى كه جمعى در آن از دين بيرون روند و ديگران بر دين پا برجا بمانند و آزار كشند و به آنها گفته شود اين وعده چه وقت عملى شود اگر شما راستگويانيد آگاه باشيد كه صبركنندگان در غيبت او بر آزار و تكذيب بمانند جهادكنندگان با شمشيرند در ركاب رسول خدا ( ع ) . 4 . . عبد الله بن عمر گويد از حسين بن على عليه السّلام شنيدم ميفرمود اگر نماند از دنيا جز يك روز خدا آن روز را بلند كند تا مردى از فرزندان من خروج كند و زمين را پر از عدل و داد كند\r\n","description":"","footnote":"","page_name":" 434 ","page_number":434},
  {"content":"\r\nچنانچه از جور و ظلم پر شده است از رسول خدا هم شنيدم چنين ميگفت . 5 . . عيسى الخشاب گويد بحسين بن على عليه السّلام عرضكردم تو صاحب اين امر هستى ؟ فرمود نه صاحب الامر طريد است و شريد و پدر كشته كه بعم خود كنيه او ادا شود و هشت ماه شمشير خود را روى دوش خود گذارد .\r\n\r\nباب سى و دوم در اخبار سيد العابدين على بن الحسين در وقوع غيبت بقائم كه دوازدهمين ائمه عليهم السّلام است\r\n( 2 ) 1 . . ابى حمزه گويد شنيدم على بن الحسين عليه السّلام ميفرمود براستى خداى تبارك و تعالى محمد و على و يازده تن ائمه را از نور عظمت خود آفريد ، ارواحى بودند كه در پرتو نورش بيش از آنكه خلق را آفريند او را ميپرستيدند ، تسبيح خداى عز و جل ميكردند و تقديس او مينمودند و آنان امامان هدايتكننده از خاندان محمدند عليهم السّلام مصنف اين كتاب گويد اين خبر بلفظ ديگر هم روايت شده است جز آنكه آنچه شنيدم همين است كه ذكر كردم . 2 . . ابى خالد كابلى گويد شرفياب حضور آقايم على بن الحسين زين العابدين عليه السّلام شدم و\r\n","description":"","footnote":"","page_name":" 435 ","page_number":435},
  {"content":"\r\nعرضكردم به من خبر ده از كسانى كه خداى عز و جل طاعت و دوستى آنها را واجب كرده و بر بندگانش لازم دانسته بعد از رسول خدا ( ع ) از آنها پيروى كنند فرمود اى كابلى براستى آن اولو الامرى كه خدا آنها را ائمه مردم نموده و طاعتشان را بر آنان واجب كرده است امير المؤمنين على بن ابى طالب عليه السّلام است سپس حسن سپس حسين دو پسر على بن ابى طالب سپس امر امامت بما رسيده و بعد خاموش شد ، عرضكردم اى آقايم براى ما روايت شده است كه براستى امير المؤمنين عليه السّلام فرمود براستى كه زمين از حجت خدا بر بندگانش خالى نميماند حجت و امام بعد از شما كيست ؟ فرمود پسرم محمد و نامش در تورات باقر است كه علم را ميشكافد شكافتنى او است حجت و امام بعد از من و بعد از محمد پسرش پيش اهل آسمان صادق است عرضكردم يا سيدى چطور نام او بخصوص صادق است با آن كه همه شما صادق و راستگو هستيد ، فرمود پدرم از پدرش عليه السّلام حديث كرد براى من كه رسول خدا فرمود چون فرزندم جعفر بن محمد بن على بن الحسين بن على بن ابى طالب ( ع ) متولد شود او را صادق ناميد زيرا پنجمين فرزندش بنام جعفر از روى تجرى بر خداى عز و جل و دروغ بستن بر او ادعاى امامت كند و او نزد خدا جعفر كذاب و مفترى بر خدا است و مدعى مقامى است كه اهل آن نيست و مخالف پدر خويش و حسود بر برادر خود است آنست كه ميخواهد سر خدا را كشف كند در وقت غيبت ولى خداى عز و جل ، سپس على بن الحسين به سختى گريست و فرمود گويا جعفر كذاب را ميبينم كه سر كش زمان خود را وادار كند بر تفتيش امر ولى خدا و غايب در حفظ الهى و موكل بر حرم پدر خود از راه جهالت بولادت او و حرص بر قتل او در صورت ظفر بر او براى طمع در ارث برادرش كه بنا حق آن را اخذ كند ابو خالد گويد عرضكردم يا ابن رسول الله اين امور خواهد بود ؟ فرمود آرى بپروردگارم بدرستى كه\r\n","description":"","footnote":"","page_name":" 436 ","page_number":436},
  {"content":"\r\nآن نوشته است نزد ما در صحيفه اى كه در آن محنتهائى است كه بعد از رسول خدا ( ص ) بر سر ما مىآيد ابو خالد گويد يا ابن رسول الله سپس چه خواهد شد ؟ فرمود بعد از آن غيبت ولى خدا عز و جل طولانى شود و او دوازدهم از اوصياء رسول خدا ( ص ) و ائمه بعد از او است اى ابو خالد مردم زمان غيبت او كه معتقد بامامت او هستند و منتظر ظهورش ميباشند از مردم هر زمانى برترند زيرا خداى تبارك و تعالى عقل و فهم و معرفتى به آنها عطا كرده است كه غيبت نزد آنها چون مشاهده است و آنها را در اين زمان بمانند مجاهد در ركاب رسول خدا ( ص ) با شمشير قرار داده است آنان به حق مخلصان و بدرستى شيعيان ما و داعيان بدين خداى عز و جل در پنهان و آشكار ميباشند و فرمود انتظار فرج از بهترين اعمال است . 3 . . اين حديث را على بن احمد بن محمد بن موسى و محمد بن احمد عنانى و على بن عبد الله وراق بسند خود از امام چهارم روايت كردند مصنف اين كتاب گويد اخبار امام زين العابدين از وضع جعفر كذاب و پيدايش او دليل امامت او است زيرا همانطور كه خبر داده است واقع شد و مثل همين خبر در باره جعفر از امام دهم ابى الحسن على بن محمد عسكرى هم رسيده است كه چون جعفر براى او متولد شد شادى نكرد و خبر داد كه به زودى خلق بسيارى را گمراه مىكند و اين هم نيز دليل بر امامت او است زيرا دليلى بزرگتر براى امامت از اين نيست كه امام از آنچه در آينده مىشود خبر دهد و طبق خبرش آن مطلب واقع شود ، چنانچه دليل بر حضرت عيسى بن مريم اين بود كه بمردم خبر ميداد چه ميخورند و چه در خانه‌هاى خود ذخيره ميكنند و چنانچه پيغمبر صلَّى الله عليه و آله و سلم به ابو سفيان\r\n","description":"","footnote":"","page_name":" 437 ","page_number":437},
  {"content":"\r\nاز ما في الضمير او خبر داد ، در موقعى كه تسليم پيغمبر شد در دل خود گفت كى مثل كار مرا كرده است آنكه بپاى خود آمدم و دست در دست او گذاشتم و تسليم شدم مگر من نبودم كه لشكرها از احابيش و كنانه براى جنگ با او جمع ميكردم و با او روبرو ميشدم و پيكار ميكردم تا شايد او را از ميان ببرم تا اين فكر در خاطر ابو سفيان گذشت پيغمبر از خيمه خود فرياد كرد در اين موقع خدا تو را خوار ميكرد اى اين هم دليل نبوت او است مانند دليل نبوت عيسى عليه السّلام و از ائمه همچنين اخبار و پيشگوئىها رسيده و آنها دليل قطعى باشند كه بمردم ثابت كنند كه او از جانب خداى تبارك و تعالى امام مفترض الطاعه است . 4 . . فاطمه دختر محمد بن هيثم معروف بابن نسابه گويد در موقع تولد جعفر در خانه امام دهم بودم ديدم همه اهل خانه شاد شدند حضور امام رفتم ديدم بولادت او شاد نشده عرض كردم اى آقايم چرا شما را بولادت اين پسر شاد نمىبينم ؟ فرمود كار او را سهل بگير زيرا كه او خلق بسيارى را گمراه كند 5 . . سعيد بن جبير گويد از امام چهارم شنيدم ميفرمود در قائم از روش هفت پيغمبر باشد روشى از پدر ما آدم و روشى از نوح و روشى از ابراهيم و روشى از موسى و روشى از عيسى و روشى از ايوب\r\n","description":"","footnote":"","page_name":" 438 ","page_number":438},
  {"content":"\r\nو روشى از محمد ( ص ) ، روش آدم و نوح طول عمر است و از ابراهيم پنهانى ولادت است و كناره گيرى از مردم و از موسى ترس و غيبت است و از عيسى اختلاف مردم در باره او است و از ايوب فرج بعد از گرفتاريست و از محمد ( ص ) خروج با شمشير است 6 . . على بن الحسين عليه السّلام فرمود در قائم روشى است از نوح و آن طول عمر است 7 . . على بن احمد دقاق و محمد بن احمد شيبانى هم بسند خود اين روايت را امام چهارم نقل كرده‌اند . 8 . . به همان سند روايت شده كه امام چهارم فرمود ولادت قائم ما بر مردم پنهان است تا آنكه مردم گويند هنوز متولد نشده براى آن كه وقتى ظهور مىكند بيعت كسى بر عهده او نباشد 9 . . عمرو بن ثابت گويد امام چهارم فرمود هر كس در غيبت قائم ما بر دوستى و عقيده امامت ما ثابت باشد خداى عز و جل اجر هزار شهيد از شهداى بدر و احد به او عطا كند 10 ثابت ثمالى از امام چهارم روايت كرده است كه فرمود آيه - سوره انفال * ( وَأُولُوا الأَرْحامِ ) *\r\n","description":"","footnote":"","page_name":" 439 ","page_number":439},
  {"content":"\r\nبه يكديگر در كتاب خدا اولى هستند در باره ما نازل شده و در باره ما نازل شده است اين آيه - سوره زخرف كه آن را كلمه باقيه در نسل خود قرار داد « 1 » امامت در نسل حسين است تا روز قيامت و براستى براى قائم از ما دو غيبت است كه يكى از ديگرى درازتر است اولى شش روز يا شش ماه يا شش سال است و ديگرى طول كشد تا بيشتر قائلين به آن از آن برگردند و بر آن ثابت نماند مگر كسى كه يقين او قوى و معرفتش درست باشد و در دلش گرفت و گيرى نباشد از آنچه ما حكم ميكنيم و تسليم ما اهل بيت باشد . 11 . . و به همين سند روايت شده كه امام چهارم فرمود براستى دين خداى عز و جل با عقلهاى ناقص درك نميشود و با آراء باطله و قياسهاى فاسد بدست نميآيد ، وسيله درك آن تسليم است هر كس بما تسليم شود سالم ماند و هر كس بما اقتداء كند هدايت يابد و هر كس بقياس و رأى عمل كند نابود گردد و هر كس در دلش نسبت بدان چه ما گوئيم و حكم كنيم گرفت و گيرى يابد بدان خدائى كه سبع - المثانى و قرآن عظيم را فرو فرستاده كافر شده است و نميداند\r\n\r\nباب سى و سوم در اخبار امام پنجم ابو جعفر محمد بن على باقر ( ع ) از وقوع غيبت قائم كه دوازدهمين امامها است\r\n\r\n","description":"","footnote":"\r\n« 1 » اين آيه در ضمن آيات وارده در احوالات حضرت ابراهيم است و يكى از مناظرات آن حضرت را بيان مىكند و از اينجا شروع شده كه ابراهيم بقومش گفت من از معبودان شما بيزارم و جز آنكه مرا آفريده نپرستم و محقق او مرا هدايت كند و اين توحيد را كلمه باقيه در نسل خود قرار داد\r\n","page_name":" 440 ","page_number":440},
  {"content":"\r\n( 1 ) 1 . . ام هانى گويد امام پنجم ابو جعفر محمد بن على را ملاقات كردم و اين آيه را از او پرسيدم ( در سوره تكوير آيه - ) * ( فَلا أُقْسِمُ بِالْخُنَّسِ الْجَوارِ الْكُنَّسِ ) * فرمود مقصود امامى است كه در زمان خود مخفى مىشود و تا مدت شش سال منقطع است و سپس چون شهاب ثاقب در تاريكى شب پديدار شود اگر آن را درك كردى دو چشمت روشن شود 2 . . عبد الله بن عطا گويد به امام پنجم گفتم براستى شيعيان تو در عراق بسيارند به خدا قسم در ميان اهل بيت تو مانند تو نيست چرا خروج نميكنى ؟ فرمود اى ابو عبد الله بن عطا بتحقيق دو گوشت از ياوه پر شده است به خدا من صاحب الامر شما نيستم عرضكردم صاحب ما كيست ؟ فرمود بنگريد آن كسى كه ولادتش از مردم پنهانى است او صاحب الامر شما است . 3 . . ابى بصير از امام پنجم در تفسير قول خداى عز و جل ( در سوره ملك آيه ) بگو اگر آب شما به زمين فرو كشد كيست كه آب گوارا براى شما آورد فرمود اين آيه در باره امام غائب نازل شده است ميفرمايد اگر امام شما غائب شود از شما و ندانيد كه او در كجا است كيست كه امام ظاهرى براى شما بياورد تا اخبار آسمان و زمين و حلال و خدا و حرام او را براى شما بيان كند سپس فرمود به خدا تأويل اين آيه نيامده است و بناچار بايد بيايد\r\n","description":"","footnote":"","page_name":" 441 ","page_number":441},
  {"content":"\r\n( 1 ) 4 . . ابى حمزه از امام پنجم عليه السّلام روايت كرده كه فرمود براستى خداى تبارك و تعالى محمد صلى الله عليه و إله و سلم را به همه جن و انس فرستاد و بعد از او دوازده تن وصى معين كرد كه بعضى از آنان گذشته‌اند و برخى از ايشان بجا مانده و بر هر يك از اوصياء بعد از محمد روشى از يكى از اوصياء بعد از عيسى كه دوازده بودند جارى شده است و امير المؤمنين روش مسيح را داشت . 5 . . زياد بن منذر از امام پنجم روايت كرده است كه به من فرمود اى ابا الجارود چون فلك و روزگار بچرخد و مردم گويند قائم مرده است يا نابود شده و در كدام وادى رفته است و جوينده حق گويد كجا قائمى وجود دارد استخوانهايش هم پوسيده اين وقت به او اميدوار باشيد و چون دعوت او را شنيديد نزد او برويد اگر چه روى برف به زانو طى مسافت كنيد 6 . . ابو بصير گويد امام پنجم فرمود در صاحب اين امر چهار سنت است از چهار پيغمبر ( ع ) يك روش از موسى يك روش از عيسى يك روش از يوسف و يك روش از محمد ( ص ) اما از موسى ترسناك است و انتظار ميكشد و اما از يوسف زندانست و اما از عيسى ( ع ) گويند كه او مرده است و نمرده است و اما از محمد ( ص ) شمشير است 7 . . احمد بن زياد همدانى بسند خود همين روايت را نقل كرده است\r\n","description":"","footnote":"","page_name":" 442 ","page_number":442},
  {"content":"\r\n( 1 ) 8 . . محمد بن مسلم ثقفى طحان گويد حضور ابى جعفر امام پنجم رسيدم و قصد داشتم در باره قائم آل محمد از او پرسش كنم بدون سؤال به من فرمود اى محمد بن مسلم براستى در قائم از خاندان محمد ( ع ) روش از پنج پيغمبر است يونس بن متى ، يوسف بن يعقوب و موسى و عيسى و محمد صلوات الله عليهم روش از يونس بن متى اينست كه بعد از غيبت خود بر ميگردد در حالى كه جوانست و سن بسيارى دارد و اما روش از يوسف بن يعقوب اينست كه از خاص و عام غائب است و از برادرانش پنهانست و امر او بر پدرش يعقوب پوشيده است با آنكه مسافت ميان او و پدرش و خاندانش و شيعيانش كم است و امام روش موسى عليه السّلام خوف مداوم ، طول غيبت و خفاء ولادت و رنج و تعب شيعيان بعد از وى بر اثر آزار و خوارى كه از دشمنان بينند تا آنگاه كه خداى عز و جل اجازه ظهور او را دهد و او را يارى كند و بر دشمنش تأييد نمايد و اما روش عيسى اختلافى است كه در باره او رخ دهد تا آنكه طائفه اى گويند اصلا متولد نشده و دسته اى گويند مرده است و ديگران گويند كشته شده يا بدار رفته و اما روش جدش مصطفى ( ع ) اينست كه شمشير بكشد و دشمنان خداى تعالى و اعداء رسولش را و جباران و سركشان را بكشد و با شمشير و ترس در دل دشمنان يارى شود و هيچ پرچمى از او عقب ننشيند و از نشانه‌هاى خروج او خروج سفيانى است از شام و خروج يمانى است از يمن و يك صيحه آسمانى در ماه رمضان و جارچى كه از آسمان بنام او و نام پدرش جار كشد\r\n","description":"","footnote":"","page_name":" 443 ","page_number":443},
  {"content":"\r\n( 1 ) 9 . . ابى حمزه ثمالى گويد شنيدم امام پنجم ميفرمود براستى نزديكترين مردم بخداى عز و جل و داناترشان به او و شناساترين آنان نسبت بمردم محمد است و ائمه صلوات الله عليهم هر جا وارد شدند شما وارد شويد و از هر كه جدا شدند شما هم جدا شويد مقصود بدان حسين است و فرزندانش زيرا كه حق در آنها است و چه خوب اوصيائى هستند و از آنها است ائمه ( ع ) هر كجا آنها را ديديد پيروى كنيد از آنها و اگر روزى شد كه كسى از آنها را نديديد از خداى عز و جل يارى طلبيد و نظر كنيد به همان روشى كه داشتيد و از آن پيروى كنيد دوست بداريد كسانى را كه بوديد آنها را دوست ميداشتيد و دشمن داريد كسانى را كه آنها را دشمن مىداشتيد چه زود باشد كه فرج براى شما باديد آيد . 10 . . محمد بن مسلم گويد امام پنجم فرمود هيچ كس رسول خدا ( ص ) را پيش از على بن ابى طالب و خديجه بدعوت نبوت اجابت نكرد و هر آينه سه سال تمام شد كه رسول خدا ( ص ) پنهان و ترسان زيست كرد انتظار ميكشيد و از قوم خود و مردم ديگر ميترسيد اين حديث طولانى است و اندازه حاجت از آن را نقل كرديم 11 . امام ششم از پدرش نقل كرد كه فرمود چون قائم ظهور كند فرمايد فرار كردم چون از شما ترسيدم خدا به من حكمى بخشيد و مرا از مرسلان قرار داد « 1 »\r\n\r\n","description":"","footnote":"\r\n« 1 » اين آيه - سوره شعراء است كه حضرت موسى در برابر فرعون گفت در موقعى كه به او عتاب كرد كه ما از كودكى تو را در خانه خود پرورش داديم و مدتى از عمر خود را ميان ما گذراندى و آن كار را كردى و كفران نعمت نمودى و مقصود حضرت همان تمثل براى غيبت است از نظر ترس نه دعواى رسالت كه مضمون آيه است نسبت به حضرت موسى بن عمران عليه السّلام\r\n","page_name":" 444 ","page_number":444},
  {"content":"\r\n( 1 ) 12 . . ابى بصير گويد از امام پنجم شنيدم كه ميفرمود در صاحب اين امر سنتى است از موسى و سنتى است از عيسى و سنتى است از يوسف و سنتى است از محمد ( ص ) اما سنت موسى اينست كه ترسناك است و انتظار ميبرد و اما از عيسى در باره او گفته شود آنچه در باره عيسى گفته شده و اما از يوسف زندان است و اما از محمد ( ص ) قيام بشمشير است و اجراء سيره و روش او و بيان كردن آثار او سپس شمشير خود را بر شانه گذارد و بدست راست گيرد و پى درهم از دشمنان خدا بكشد تا خداى عز و جل را راضى كند عرضكردم چگونه ميداند كه خداى عز و جل راضى شده فرمود رحمت در دل او القاء مىكند 13 . . ضريس كنانى گويد از امام پنجم شنيدم ميفرمود صاحب اين امر شباهت بيوسف دارد و خداى عز و جل در يك شب كار او را اصلاح كند 14 . . معروف بن خربوذ گويد به امام پنجم ابو جعفر باقر عليه السّلام عرضكردم مرا از حال خودتان مطلع فرمائيد ، فرمود ما مانند ستارگانيم هر گاه ستاره اى پنهان شود ستاره اى درآيد از ما است ميمنت و ايمان و سلامتى و اسلام و فاتح و مفتاح تا چون فرزندان عبد المطلب درهم و برابر شدند و دانسته نشود كه كدام است خدا براى شما صاحبى ظاهر كند ، خدا را بوجود او سپاس گوئيد او ميان\r\n","description":"","footnote":"","page_name":" 445 ","page_number":445},
  {"content":"\r\nدو صنف سركش و رام مخير شود عرضكردم قربانت كدام را اختيار كند ؟ فرمود سركش را بر رام اختيار كند . 15 . ام هانى ثقفيه گويد بامدادان خدمت آقايم محمد بن على باقر ( ع ) رسيدم و عرضكردم اى آقايم يك آيه از كتاب خداى عز و جل بدلم عرضه شده است و مرا پريشان دل ساخته و چشمم را بيخواب كرده ، فرمود اى ام هانى بپرس عرضكردم اى آقاى من گفته خداى عز و جل * ( فَلا أُقْسِمُ بِالْخُنَّسِ الْجَوارِ - الْكُنَّسِ ) * ، فرمود اى ام هانى چه مسأله خوبى از من پرسيدى اين مولودى است كه در آخر الزمان متولد شود او است مهدى از اين خاندان براى او يك حيرت و غيبتى باشد كه مردمى در آن گمراه شوند و مردمى هدايت يابند خوشا به تو اگر او را دريابى و خوشا به كسى كه او را دريابد 16 . . جابر از امام پنجم ابى جعفر الباقر روايت كرده است كه فرمود زمانى بر مردم آيد كه امامشان غايب گردد خوشا به كسانى كه بر امامت ما در آن زمان ثابت بمانند كمتر ثواب آنان اين باشد كه بارى جل جلاله فرياد كند بدانها و فرمايد اى بندگان و كنيزانم بسرم ايمان آورديد و بغيبم تصديق كرديد مژده گيريد به ثواب نيك از طرف من اى بندگان و كنيزانم براستى من از شما پذيرا شوم و از شما درگذرم و شما را بيامرزم و بشما بندگانم را از باران سيراب كنم و بلا را از آنها بگردانم اگر شما نبوديد هر آينه عذابم را بر آنان نازل ميكردم جابر گويد گفتم يا ابن رسول الله بهترين\r\n","description":"","footnote":"","page_name":" 446 ","page_number":446},
  {"content":"\r\nچيزى كه مؤمن در آن زمان بكند چيست ؟ فرمود نگهداشتن زبان و نشستن در خانه 17 . . محمد بن مسلم ثقفى گويد از امام پنجم ابو جعفر محمد بن على شنيدم ميفرمود قائم ما بترس در دل دشمنان يارى شده است و به يارى حق تاييد شده است زمين برايش در نور ديده شود و گنجها برايش آشكار گردد و تسلطش مشرق و مغرب را فرا گيرد و خداى عز و جل به او دين خود را بر همه دينها پيروز كند و اگر چه مشركان را بد آيد ، در زمين ويرانه اى نماند جز آنكه آباد گردد و خدا روح الله عيسى بن مريم را فرود آورد تا دنبال او نماز بخواند گويد عرضكردم يا بن رسول الله كى قائم شما خروج كند فرمود آنگاه كه مردان بزنان مانند شوند و زنان بمردان ، مردان بمردان اكتفاء كنند و زنان بزنان و صاحبان فرج بر زبر سرجها سوار شوند و گواهان دروغ پذيرفته شود و گواهان عادل و درست مردود شوند مردم خونريزى و زنا را سبك شمارند و ربا را حلال دانند و اشرار از ترس زبانشان مورد پرهيز باشند و سفيانى از شام خروج كند و يمانى از يمن ، در بيدا خسف واقع شود و جوانى نورس از خاندان محمد ( ص ) ميان ركن و مقام كشته شود كه نامش محمد بن حسن نفس زكيه باشد و يك فرياد از آسمان برآيد كه حق با او و شيعيان او است در اين هنگام است خروج قائم ما ، چون ظاهر شود تكيه به خانه كعبه دهد و سيصد و سيزده مرد گرد او فراهم شوند و اول سخنش اين آيه باشد ( در سوره شعراء آيه - ) بقية * ( الله خَيْرٌ لَكُمْ إِنْ كُنْتُمْ مُؤْمِنِينَ ) * سپس گويد من بقية الله و حجت خدا و خليفه او هستم بر شما و هيچ مؤمنى نباشد مگر آنكه به اين لفظ او را سلام دهد السلام عليك يا بقية الله في ارضه و چون عقد كه ده هزار مرد باشد براى او فراهم شود خروج كند و در زمين معبودى جز خداى عز و جل نماند از صنم و وثن و جز آن مگر آنكه آتش گيرد و\r\n","description":"","footnote":"","page_name":" 447 ","page_number":447},
  {"content":"\r\nبسوزد و اين بعد از يك غيبت طولانى باشد براى آنكه خدا بداند چه كسى در غيبت او را اطاعت كند و به او ايمان آورد 18 - ابو لبيد مخزومى گويد كه ابو جعفر امام پنجم عليه السّلام نام دوازده تن خلفاء راشدين ( ع ) را براى من ياد كرد و چون بآخرى آنها رسيد فرمود دوازدهمى آن كس باشد كه عيسى بن مريم عليه السّلام در سال * ( يس وَالْقُرْآنِ الْحَكِيمِ ) * پشت سرش نماز بخواند اين پايان جزء يكم از كتاب كمال الدين و تمام النعمة در اثبات غيبت و كشف حيرتست - تصنيف شيخ فقيه ابو جعفر محمد بن على بن الحسين بن موسى بن بابوية رحمة الله - ترجمه ابو الناصر محمد باقر بن محمد بن محمد رضا بن على اصغر ( ره ) پايان ترجمه روز 22 شهر رمضان المبارك من شهور سنه 1378 هجرى قمرى برابر يازدهم فروردين ماه 1338 خورشيدى در ولايت كمره قريه ورآباد\r\n","description":"","footnote":"","page_name":" 448 ","page_number":448},
  {"content":"\r\nتعريف كتاب در ضمن چند مطلب\r\n1 - سلسله سند روايت ما از چند طريق بشيخ بزرگوار صدوق ميرسد كه براى روشن شدن ذهن خوانندگان محترم يكى از آنها در اينجا درج ميكنيم :\r\nكتاب كمال الدين و تمام النعمة را مشايخ و اساتيد مفصله از طريق اجازه تا تاريخ معاصر براى من روايت كرده‌اند : اخبرنى شيخي و استادى المحقق الجامع للمعقول و المنقول الاقارضا الاصفهاني و شيخى و أستادى الفقيه الاصولى البارع الميرزا حسين النائيني رحمهما الله جميعا عن وحيد زمانه و علامة أو أنه الشيخ فتح الله النمازى الاصبهاني المعروف بشريعت و الميرزا حسين النورى و السيد حسن بن السيد هادى و الحاج سيد محمّد القزويني جميعا عن السيد مهدى القزوينى ثم الحلي عن باقر عن عمه بحر العلوم عن حسين القزويني عن السيد الشهيد السيد نصر الله الحائرى عن العلامة المجلسي عن المولي محسن المعروف بالفيض عن أستاده الحكيم إلا لهى فخر الطائفة الحقة المولى صدرا عن استاده السيد محمّد باقر المعروف بداماد عن خاله عبد العالى الكركى عن الشيخ المعالى في الاستاد ملحق الاحفاد بالاجداد على بن هلال الجزائرى عن الشيخ بن فهد الحلى عن علي بن الخازن عن الشهيد محمّد بن مكى عن العلامة قطب الدين البويهى صاحب المحاكمات و شارح المطالع و الشمسية عن العلامة حسن بن يوسف عن أستاده أستاد البشر و أفضل من سلف و غبر الخواجه نصير الدين محمّد المحقق الطوسى عن والده محمّد عن السيد الجليل السيد فضل الله الراوندى عن السيد عماد الدين أبي الصمصام ذى الفقار الحسنى عن الشيخ أبى جعفر الطوسى عن الشيخ أبى عبد الله المفيد عن أستاده الشيخ أبى جعفر محمّد بن علي بن موسى الصدوق عليه الرحمة و الرضوان .\r\n2 - كتاب كمال الدين و تمام النعمة كه معروف باكمال الدين صدوق است در 1301 هجرى قمرى بعنوان خيريه بهزينه مرحوم حاجى علينقى كاشانى چاپ سنگى شده است ، نسخ چاپ سنگى نامبرده هم كمياب است و هم بسيار مغلوط و تا آنجا كه كوشش ما بهمراهى جناب آقاى اسيد اسماعيل كتابچى مدير محترم كتابفروشى اسلاميه نتيجه داد به چند نسخه خطي دست يافتيم كه در ميان آنها سه نسخه قابل توجه شد .\r\n","description":"","footnote":"","page_name":" 449 ","page_number":449},
  {"content":"\r\n1 - نسخه خطى كتابخانه مركزى دانشگاه كه در تاريخ 1060 هجرى با خط نسخ خوب نوشته شده است و تصحيح و مقابله شده است ولى استفاده از آن نسخه براى ما مشكل بود .\r\n2 - نسخه خطى مصحح ديگر كه در تاريخ 1077 هجرى بامضاى أبو طالب الحسينى نوشته شده است و با دقت تصحيح و مقابله شده اين كتاب از كتابخانه شخصى آقاى آسيد شهاب الدين مرعشى حفظه الله دريافت شد و در صفحه سوم آن به خط نويسنده اين عبارت موجود است - ترجمه روز يك شنبه 28 ماه شعبان سال 1078 به نوشتن اين كتاب آغاز نمودم و روز يك شنبه نهم رجب 1081 بپايان رسيد و روز سه شنبه غره ماه رمضان المبارك سال 1081 مقابله آن را آغاز نمودم و روز سه شنبه هفتم شوال 1081 از آن فارغ شدم و مقصودم از نوشتن اين كتاب و مقابله آن همان خدمت به صاحب الامر عليه السّلام و اميد تقرب به خدا و انتظار فرج و ظهور آن حضرت است و أما أبو طالب الحسينى در صفحه آخر ورق 226 نوشته است وقع الفراغ من تسطيره بعون الله و حسنى تيسيره على يميني الراجي عفو الله الغفور المتعال أبو طالب بن محمّد هاشم بن عبد الله الحسينى الفتال - در حاشيه نوشته است خط سيد هاشم فقال از علماء نجف و جد سادات فتال مىباشد در صفحه 1 اين عبارت موجود است ترجمه نسخه هائى كه اين نسخه با آن مقابله شده است :\r\n1 - نسخه عالى حضرت استاد دام ظله 2 - نسخه سيد مخدوم سيد عبد الكريم سلمه الله 3 - نسخه مولانا عليرضا الشهير بتجلى 4 - نسخه حاج الحرمين حاج محمّد باقر خواجه خليل 5 - نسخه شيخ عبد النبي اين نسخه مختار است و نويسنده رنج فراوانى روى آن كشيده و نسخه بدل زيادى درج كرده و يك قسمت نسخه بدلها را با قلم قرمز و اعراب و نقطه گذارى روى كلمات تشخيص داده و بسيار كم غلط است 3 - يك نسخه خطى كه در تاريخ 1051 هجرى نوشته شده است و در كتابخانه شخصى ثقة الاسلام آقاى آسيد محمّد على صدر الحفاظ آستانه مقدس حضرت عبد العظيم عليه السّلام موجود است و بسيار مايه تشكر است كه اين نسخه را در دسترس قرار دادند و در مقابله كتاب معاونت نمودند ، اين نسخه در 454 صفحه بقطع وزيرى و خط نسخ زيبا نوشته شده است و در آخر جلد\r\n","description":"","footnote":"","page_name":" 450 ","page_number":450},
  {"content":"\r\nدوم ان را چنين تعريف كرده است قد تشرف باتمامه العبد الفقير الحقير المذنب الراجى عفو ربه الغفور الرحيم الغنى الوفى محمد بن يوسف بن محمّد قاسم النجفى النطنزى مسكنا و مولدا آلفا و نشرا مرتبا في أشرف الاماكن النجف الاشرف و در حاشيه صفحه آخر چنين نوشته است - ترجمه من مشرف شدم بمقابله اين كتاب از اول تا آخر به اندازه وسع و طاقت با نسخه اى كه از روى آن استنساخ كردم و نسخه ديگرى كه خالي از غلط نبود .\r\nدر اين نسخه بابها و عناوين آن را به خط قرمز و درشت ثبت كرده ولى شماره بابها ذكر نشده است .\r\n3 - براى آنكه خوانندگان در پيچ و خم نسخه بدلهاى متعدد گرفتار نشوند از ضبط آنها صرف نظر كرديم و از ميان اين نسخه‌ها عبارت روشنتر و صحيحتر را انتخاب نموديم و ضبط كرديم و اختصار و جانب معنا را بيشتر رعايت نموديم زيرا ضبط نسخه بدلها براى عموم فائده اى ندارد و اشخاص متتبع و خورده بين بايد به خود اين نسخه‌ها مراجعه كنند .\r\n4 - موضوعى كه بسيار مبهم و مورد اختلاف نسخه‌ها است شماره أبواب كتاب است در نسخه چاپى غيبت ادريس نبى را باب دوم به حساب آورده و در نظر گرفته است كه باب اول كتاب در سابق گذشته است ولى در مطالب پيش كه قريب خمس مجموع كتاب است عنوان باب اول را ضبط نكرده است و معين نكرده كه باب اول كتاب از كجا شروع شده فقط به حساب اينكه در ضمن مطالب گذشته ذكر غيبت آدم عليه السّلام شده است در نظر گرفته است كه غيبت آدم باب اول كتابست و اما به اين حساب غيبت ادريس باب دوم محسوب مىشود و نسخه اى هم بدست نداده كه اين شماره را از آن نقل كرده باشد همين قدر معلوم است كه اين شماره بعنوان تصحيح وارد كتاب شده است ولى در نسخه مصحح باب غيبت ادريس را باب اول شمرده است و به همين شماره پيش رفته است تا باب نوادر كه باب شصت و چهارم و خاتمه كتابست و در فهرستى هم كه اول كتاب تنظيم كرده است همين حساب را منظور نموده است و در حقيقت كليه مطالب پيش از غيبت ادريس را مقدمه كتاب به حساب آورده با اينكه در نسخ براى آن عنوان مقدمه و عنوان ديگرى هم ذكر نشده است در نسخه 3 كه در تاريخ 1051 نوشته شده و با دو نسخه ديگر مقابله شده است لفظ باب و شماره اى ذكر نشده فقط همان عناوين أبواب برنگ ديگر و خط درشت ثبت شده است و\r\n","description":"","footnote":"","page_name":" 451 ","page_number":451},
  {"content":"\r\nبعلاوه در پايان و آغاز بابها هم اختلافى مشاهده مىشود چنانچه در نسخه مصحح داستان كعب الاحبار يهود كه در نسخه چاپى و بسيارى از نسخ موجود نيست و داستان سيف بن ذى يزن را تتمه باب سيزدهم دانسته و در نسخه چاپى داستان سيف بن يزن را باب مستقلى شمرده است و چون اين با ببندى و شماره از نظر معنا چندان تاثيرى ندارد و در كتاب عنوان مقدمه اى نشده ما نظر مصحح نسخه چاپى را ترجيح داديم و باب غيبت ادريس را باب دوم شماره نهاديم و ما سبق را بعنوان باب غليبت آدم عليه السّلام در نظر گرفتيم و به پيروى از مصنف عنوانى براى آن درج نكرديم\r\n\r\n","description":"","footnote":"","page_name":" 452 ","page_number":452}
  ]